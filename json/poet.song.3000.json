[
    {
        "author": "王禹偁",
        "paragraphs": [
            "柱史有名跡，清才自天縱。",
            "構思慶雲合，落筆醴泉湧。",
            "歌詩與文賦，錚錚人口諷。",
            "揚袂入澤宮，鵠心一箭中。",
            "恃才善戲謔，負氣好侮弄。",
            "大志有誰知，細行乖自訟。",
            "小諫事世宗，惕惕佩光寵。",
            "太祖方歷試，握兵權已重。",
            "上書范魯公，先見不能用。",
            "曆數不在周，謳謠卒歸宋。",
            "汗漫失屠龍，接輿遂歌鳳。",
            "行荷伯倫鍤，高卧畢卓甕。",
            "神德不爲嫌，優待臺諫俸。",
            "晚求萬泉令，吏隠官資冗。",
            "一旦隨朝露，識者彌哀痛。",
            "無子嗣家聲，身世若一夢。",
            "文編多散失，人口時傳誦。",
            "空持一器酒，何處澆孤冢。"
        ],
        "title": "五哀詩 故殿中侍御史滎陽鄭公",
        "id": "d1909f26-5479-4a92-a5d8-201187c4d4cf"
    },
    {
        "author": "王禹偁",
        "paragraphs": [
            "汾陽飽經術，賦性甚坦率。",
            "在昔舉神童，廣場推傑出。",
            "尚書誦在口，何論落自筆。",
            "總角取科名，弱冠紆纓紱。",
            "早佐湘陰幕，漢鼎入周室。",
            "失志罷屠龍，佯狂遂捫蝨。",
            "周行亦黽勉，吏隠多放逸。",
            "滑稽東方朔，圖畫王摩詰。",
            "古文識科斗，奧學辨萍實。",
            "字窮蒼頡本，篆證陽冰失。",
            "王績醉爲鄉，伯倫居無匹。",
            "俸錢乏一囊，宦路從三黜。",
            "朱衣多不著，白髮仍慵櫛。",
            "漸老覊旅年，方見昇平日。",
            "忽以伎術召，此意殊鬰鬰。",
            "放口忤無鬚，何門求造膝。",
            "遁逃終見捕，譴逐道中卒。",
            "遺孤落閭閻，荒冢鳴蟋蟀。",
            "手澤漸難求，誰家耀箱帙。",
            "投弔焚此詩，九原應有物。"
        ],
        "title": "五哀詩 故國子博士郭公",
        "id": "35f33db7-c4c6-4f03-8ed5-06882daf036a"
    },
    {
        "author": "王禹偁",
        "paragraphs": [
            "洛陽富文彩，峭拔四子流。",
            "提筆入廣場，辭氣干斗牛。",
            "擢第在芸閣，言事觸冕旒。",
            "左降宰百里，道勝心無憂。",
            "才高恥吏役，放蕩不檢脩。",
            "起應賢良科，下筆不見休。",
            "青宮尚淹恤，赤縣且優游。",
            "輕財糞土賤，高義雲天浮。",
            "懸磬任貧窶，盈樽長獻酬。",
            "知己彼何人，鳳閣與鼇頭。",
            "推挽終不起，壯志將焉收。",
            "晚年圯橋役，關市良可羞。",
            "忽然爲異物，寒草封一丘。",
            "孀嫠應凍餓，交友誰尋求。",
            "遺孫方稚齒，爽秀已遒遒。",
            "皇天若有憑，必使光貽謀。"
        ],
        "title": "五哀詩 故太子中允知洛陽縣潁公",
        "id": "ae10db23-dd6a-4c54-9b1a-1ab071a95a27"
    },
    {
        "author": "王禹偁",
        "paragraphs": [
            "去年暨今夏，承詔祠天神。",
            "昔當摇落時，宮葉紅紛紛。",
            "此來芳春暮，宮草青蓁蓁。",
            "三日奉齋潔，百骸祛垢氛。",
            "御署致恭虔，天香何絪縕。",
            "監祀黄門郎，攝官紫微臣。",
            "松枝拂劍佩，樹影光搢紳。",
            "燈燭晃白晝，香花藹清芬。",
            "金殿禮神仙，瑶壇醮星辰。",
            "至誠不爲己，玄鑒當福仁。",
            "質明祀事畢，復命趨紫宸。",
            "揚鞭入村落，緩轡聊逡巡。",
            "麥田少時雨，蠶月無閒人。",
            "自慚懷祿仕，蠹此力穡民。",
            "又拋三洞趣，來入九衢塵。",
            "不如韓道士，長此養天真。"
        ],
        "title": "太一宮祭迴馬上偶作寄韓德純道士",
        "id": "cd42fda2-d1f9-45bb-ac0a-845485958bc4"
    },
    {
        "author": "王禹偁",
        "paragraphs": [
            "有客遺竹杖，九節共一枝。",
            "鶴脰老更長，龍骨乾且奇。",
            "我問何所來，來從西南夷。",
            "因思漢武帝，求此民力疲。",
            "明明聖天子，德教加四維。",
            "蠻貊盡臣妾，縣道皆覊縻。",
            "僰僮與笮馬，入貢何纍纍。",
            "此竹日已賤，輕視如蒿藜。",
            "我年三十七，血氣未全衰。",
            "况在紫微垣，動爲簪笏覊。",
            "倚壁如長物，歲月無所施。",
            "寸心空愛惜，惜此來天涯。",
            "忽承明主詔，來謁太一祠。",
            "再見劉先生，氣貌清且羸。",
            "持此以爲贈，所謂得其宜。",
            "少助橘童力，好引花鹿隨。",
            "步月莫離手，看山聊搘頤。",
            "微物懶致書，故作筇竹詩。"
        ],
        "title": "送筇杖與劉湛然道士",
        "id": "c39c410d-53f1-4fae-855a-150e49672e00"
    },
    {
        "author": "王禹偁",
        "paragraphs": [
            "帝鄉歲云暮，衡門晝長閉。",
            "五日免常參，三館無公事。",
            "讀書夜卧遲，多成日高睡。",
            "睡起毛骨寒，窗牖瓊花墜。",
            "披衣出戶看，飄飄滿天地。",
            "豈敢患貧居，聊將賀豐歲。",
            "月俸雖無餘，晨炊且相繼。",
            "薪芻未闕供，酒肴亦能備。",
            "數杯奉親老，一酌均兄弟。",
            "妻子不饑寒，相聚歌時瑞。",
            "因思河朔民，輸稅供邊鄙。",
            "車重數十斛，路遥幾百里。",
            "羸蹄凍不行，死轍冰難曳。",
            "夜來何處宿，闃寂荒陂裏。",
            "又思邊塞兵，荷戈禦胡騎。",
            "城上卓旌旗，樓中望烽燧。",
            "弓勁添氣力，甲寒侵骨髓。",
            "今日何處行，牢落窮沙際。",
            "自念亦何人，偷安得如是。",
            "深爲蒼生蠹，仍尸諫官位。",
            "謇諤無一言，豈得爲直士。",
            "褒貶無一詞，豈得爲良史。",
            "不耕一畝田，不持一隻矢。",
            "多慚富人術，且乏安邊議。",
            "空作對雪吟，勤勤謝知己。"
        ],
        "title": "對雪",
        "id": "f82e6c67-68cd-4022-aee0-d292e1526e9d"
    },
    {
        "author": "王禹偁",
        "paragraphs": [
            "金吾河朔人，事郡在賤列。",
            "攀附周世宗，龍飛起魚鱉。",
            "委質向聖朝，積功取旄鉞。",
            "所在肆貪殘，乘時恃勳伐。",
            "皇家平金陵，九江聚遺孽。",
            "彌年城乃陷，不使鷄犬活。",
            "老小數千人，一怒盡流血。",
            "三惑無不具，五福何嘗缺。",
            "晚年得執金，富貴居朝闕。",
            "娛樂有清商，康强無白髮。",
            "享年六十九，固不爲夭折。",
            "考終北牖下，手足全啟發。",
            "子孫十數人，解珮就衰絰。",
            "贈典頗優崇，視朝爲之輟。",
            "哀榮既如是，報應何足說。",
            "責簿李廣死，賜劍武安滅。",
            "僥倖過古人，况無大功烈。",
            "福善與禍淫，斯言僅虛設。",
            "吁嗟爲儒者，寒餓守名節。",
            "五十朝大夫，龍鍾頭似雪。",
            "無故不殺羊，禮文安可越。",
            "何况賓祀間，貧苦無羊殺。"
        ],
        "title": "金吾",
        "id": "27b07236-c77e-4032-9f14-fa98bc98d46a"
    },
    {
        "author": "王禹偁",
        "paragraphs": [
            "古人貴道德，豈以祿位拘。",
            "有道不在位，顔回舜之徒。",
            "無德殃且至，商受爲獨夫。",
            "以此固名節，富貴安足圖。",
            "睢陽戚先生，今世古之儒。",
            "終身不求仕，沒齒唯誦書。",
            "孝愛睦姻族，淳謹化里閭。",
            "文翁變蜀土，尚以德位俱。",
            "仲淹居汾水，專用素教敷。",
            "青青子衿輩，櫛比曳朝裾。",
            "盛德苟無報，吾道將焉如。",
            "鯉庭生二子，驪頷委雙珠。",
            "樸厚有父風，學業張皇謨。",
            "各登進士科，齊乘使者車。",
            "閬中佐郡政，亳社司搉酤。",
            "佐郡古半刺，可使惸嫠蘇。",
            "搉酤今權道，亦助軍國須。",
            "牽車驥雖屈，補履刃有餘。",
            "誰謂佐著作，在上積薪芻。",
            "誰謂光祿勳，其中混瓊琚。",
            "我亦何爲者，先上青雲衢。",
            "伐木空求友，拔茅未連茹。",
            "終待奮直筆，會當伏青蒲。",
            "請慎名與器，願分賢與愚。",
            "彙征補皇極，戮力張道樞。",
            "巨魚方喣沫，相忘在江湖。",
            "冥鴻當順風，接翼摩太虛。",
            "此志尚壹鬰，此別良悲吁。",
            "苦縣且密邇，劍關多崎嶇。",
            "于役勿爲歎，加飯聊自娛。",
            "尺素惠好音，無惜雙鯉魚。"
        ],
        "title": "送戚維戚綸之閬州亳州",
        "id": "9da0840c-7dde-4b33-a582-60a5c0112bce"
    },
    {
        "author": "王禹偁",
        "paragraphs": [
            "丈夫貴自奮，何必恃貽謀。",
            "當年功不立，古人重爲憂。",
            "太師忠順公，沒世有餘休。",
            "令子一何賢，恥隨資蔭流。",
            "碌碌奉朝請，帝恩何以酬。",
            "鬰鬰不快意，上章聞冕旒。",
            "願爲循良吏，未甘恩澤侯。",
            "天子嘉乃誠，錫命蒞同州。",
            "同州古三輔，北望雄且優。",
            "詔條得以布，民瘼得以求。",
            "勿謂綺紈子，當有襦袴謳。",
            "詩云無忝爾，禮云必爲裘。",
            "去去繼旄節，免作將門羞。"
        ],
        "title": "送陳侯之任同州",
        "id": "97e4ae89-2a87-4d05-b4c6-48d8e7e6dc40"
    },
    {
        "author": "王禹偁",
        "paragraphs": [
            "吏隠不求貴，親老不擇祿。",
            "之子有俊才，弱冠中正鵠。",
            "弗墜先人業，何慚有道穀。",
            "一命佐碭山，枳棘聊容足。",
            "再命宰嘉興，絲桐幾易俗。",
            "率身甘菜茹，養母求粱肉。",
            "承顔苟不虧，折腰未爲辱。",
            "解印無餘貲，舟中只琴筑。",
            "十口寄淮泗，一身來輦轂。",
            "又說東南行，秋風江水淥。",
            "鄱陽古名郡，赤金流山谷。",
            "每歲鼓錢刀，從來設官局。",
            "還得便高堂，無辭縻逸躅。",
            "颺帆江湖思，木脫天地肅。",
            "楓葉紫斕斒，蓼花紅{罒/彔}𦌊。",
            "津吏曉來迎，溪僧夜留宿。",
            "至止事方簡，優游從所欲。",
            "江城豐稻粱，水市多魚蔌。",
            "三載奉甘飴，百錢飽家族。",
            "自有綵衣華，勿歎藍袍綠。",
            "行年未三十，氣壯顔如玉。",
            "行義日以聞，焉能長碌碌。",
            "終列侍臣班，耀我同年錄。",
            "且賦白華詩，唱作離筵曲。"
        ],
        "title": "送朱九齡",
        "id": "8a07a99b-7aea-4a09-808b-70716bf4a4a5"
    },
    {
        "author": "王禹偁",
        "paragraphs": [
            "孟郊常貧苦，忽吟不貧句。",
            "爲喜玉川子，書船歸洛浦。",
            "迺知君子心，所樂在稽古。",
            "漢公得高科，不足唯墳素。",
            "二年佐棠陰，眼黑怕文簿。",
            "躍身入三館，爛目閱四庫。",
            "孟貧昔不貧，孫貧今暴富。",
            "暴富亦須防，文高被人妬。"
        ],
        "title": "暴富送孫何入史館",
        "id": "0dddabcc-a515-4690-9571-9fd0f20a4f03"
    },
    {
        "author": "王禹偁",
        "paragraphs": [
            "劉生頗少秀，爲學識根柢。",
            "丘軻有堂奧，試脚到階砌。",
            "楊墨恣荒榛，揮手欲芟薙。",
            "携文訪謫居，趣向非權勢。",
            "對挹雛鳳下，交言孤鶴唳。",
            "在璞認良玉，行當爲國器。",
            "彼茁見靈芽，佇可供王祭。",
            "豈止隨衆人，區區一枝桂。",
            "宜哉孫漢公，妻之以女弟。",
            "吾家兄之子，笄年未伉儷。",
            "恨不早相逢，取子爲佳壻。"
        ],
        "title": "贈劉仲堪",
        "id": "18e3b863-7e9a-4d74-a5b0-bd0d558e4e2c"
    },
    {
        "author": "王禹偁",
        "paragraphs": [
            "前日訪潘閬，下馬入窮巷。",
            "忽見雙笋石，卧向青苔上。",
            "云是馮尊師，秋來留在茲。",
            "今說東南行，問我堅乞詩。",
            "又見宋閣老，亦言師甚好。",
            "欲去天台山，即別長安道。",
            "臺閣有羣英，贈別瑰與瓊。",
            "琤然滿懷袖，此事殊爲榮。",
            "安用徵吾句，吾道方齟齬。",
            "老爲八品官，有山未能去。",
            "束髮號男兒，出處貴得宜。",
            "出則學臯夔，獨立稱帝師。",
            "處則同喬松，决起如冥鴻。",
            "誰能似蚯蚓，蟠屈泥土中。",
            "師行甚可羨，雲鶴無覊絆。",
            "爲我持此詩，題于桐栢觀。"
        ],
        "title": "送馮尊師",
        "id": "8940edca-493e-4f0c-9acd-fb8d08bec28f"
    },
    {
        "author": "王禹偁",
        "paragraphs": [
            "物形固天造，物景不自勝。",
            "泉乎未遇人，石罅徒流迸。",
            "宮相政多暇，行樂躡巖磴。",
            "發蒙漲爲溪，幽致茲焉盛。",
            "唐賢大曆後，峭壁刻名姓。",
            "我來一何暮，今秋始乘興。",
            "山勢環有缺，山門壺引柄。",
            "乍挹清泚姿，頗愜幽閑性。",
            "味將春茗宜，光與曉嵐暝。",
            "架竹落僧厨，遠聲入清磬。",
            "何當宿禪室，欹枕終夜聽。",
            "飲多病骨換，照久塵逈。",
            "銷盡謫居愁，無心治歸艇。"
        ],
        "title": "八絕詩 庶子泉",
        "id": "5f260934-9243-47ba-ac49-6be68456945e"
    },
    {
        "author": "王禹偁",
        "paragraphs": [
            "崖石何鑿鑿，渤潏湧山脚。",
            "含虛光可鑒，倒影壁如削。",
            "瀰漫到前溪，支脈通遠壑。",
            "白龍乃神物，胡此戀一勺。",
            "勢能爲霖雨，力可興雷雹。",
            "上天未有命，茲焉縮頭角。",
            "應防困螻蟻，泥蟠詎敢躍。",
            "葅醢曾是憂，豢養殊非樂。",
            "亦如君子道，出處貴先覺。",
            "吾生苦遷謫，未免郡政縛。",
            "偶來泉畔坐，感興題秋籜。",
            "斗藪纓上塵，試就清漣濯。",
            "聊將一掬水，洗我面慚怍。",
            "日暮不忍歸，風埃滿城郭。"
        ],
        "title": "八絕詩 白龍泉",
        "id": "004958b0-138a-4937-9582-3ecdb072f095"
    },
    {
        "author": "王禹偁",
        "paragraphs": [
            "漲溪者爲誰，人骨皆已朽。",
            "我來尋故跡，溪荒亂泉吼。",
            "惜哉幽勝事，盡落唐賢手。",
            "唯餘舊時月，團團照山口。"
        ],
        "title": "八絕詩 明月溪",
        "id": "217d8fba-5b6a-44c0-b61e-9eea99225ebd"
    },
    {
        "author": "王禹偁",
        "paragraphs": [
            "茲亭廢已久，厥趾猶在哉。",
            "清風爲我起，疑有精靈來。",
            "神交念宮相，臨砌傾一杯。",
            "迴頭問黄菊，寂寞與誰開。"
        ],
        "title": "八絕詩 清風亭",
        "id": "eaa9a751-4e5b-4770-ae13-d4bdf95dbd43"
    },
    {
        "author": "王禹偁",
        "paragraphs": [
            "荒臺隠層碧，雲磴踰百尺。",
            "攀蘿試一上，依然有遺跡。",
            "掌舒舊砌平，屏卓諸峰直。",
            "憑高聊寫望，孤懷念鄉國。",
            "長安不可見，但對金烏赤。",
            "傾盡葵藿心，庶免浮雲隔。"
        ],
        "title": "八絕詩 望日臺",
        "id": "763be229-e8f1-45cb-ad4c-dd60068814bc"
    },
    {
        "author": "王禹偁",
        "paragraphs": [
            "碧洞何眈眈，呀然倚山根。",
            "朝雲出如嘔，暮雲歸如吞。",
            "大塊氣不死，茲爲玄牝門。",
            "怪石擁左右，勢若貙虎蹲。",
            "旁行數十步，漆黑不可捫。",
            "安得鞭燭龍，爲吾前馳奔。",
            "尋盡神仙窟，一一知其源。"
        ],
        "title": "八絕詩 歸雲洞",
        "id": "5bb87b29-36d1-4c38-80f7-9b20eb1aa0d6"
    },
    {
        "author": "王禹偁",
        "paragraphs": [
            "泠泠庶子泉，落落陽冰筆。",
            "雲氣勢崩垂，龍蛇互蟠屈。",
            "嶧山既劘滅，石鼓又缺失。",
            "唯茲數十字，遒勁倚雲窟。",
            "模印徧華夷，流傳耀緗帙。",
            "書誠一藝爾，小道詎可忽。",
            "乃知出人事，千古名不沒。"
        ],
        "title": "八絕詩 陽冰篆",
        "id": "beb443d9-acb0-41c4-9dd4-b02768cba03f"
    },
    {
        "author": "王禹偁",
        "paragraphs": [
            "古藤何樛蟠，低蔭庶子泉。",
            "童童若青蓋，挂在絕壁前。",
            "月穿波影碎，露滴岸聲圓。",
            "曉籠使君醉，夜覆溪僧禪。",
            "昔之好事者，爲作出偶然。",
            "人亡藤已朽，猶得聲名傳。",
            "我欲移青松，植向泉眼邊。",
            "既圖歲月久，復取節操全。",
            "所爲亦一時，所期或千年。",
            "庶吾不朽名，長與偃蓋懸。"
        ],
        "title": "八絕詩 垂藤蓋",
        "id": "6a60343f-e91f-4582-9731-a1a91689fa6e"
    },
    {
        "author": "王禹偁",
        "paragraphs": [
            "西門送僕射，鞍馬照路光。",
            "南門送貳卿，冠蓋遥相望。",
            "東門送郎吏，艤舟隋堤傍。",
            "郎吏誠隔品，同直白玉堂。",
            "丈人况知己，振拔在舉場。",
            "憐才惜我去，深勸離別觴。",
            "醉中不記事，烟水空茫茫。",
            "醒來聞鳴櫓，嘔軋摇斜陽。",
            "猶疑在禁中，殘漏寒丁當。",
            "迴望銀臺門，五雲遮帝鄉。",
            "聚散本如此，升沉庸何傷。",
            "丈人名位峻，只欠登巖廊。",
            "平居倦朝請，高論思退藏。",
            "圃田有別業，古木羅修篁。",
            "艸亭寒蕭蕭，池波碧泱泱。",
            "嘗云拂袖去，可以傲羲皇。",
            "丈人果能爾，識度非尋常。",
            "安車比疏廣，辟穀如張良。",
            "再拜願丈人，壽考仍康强。",
            "自念山野士，不解隨圓方。",
            "宦途多齟齬，身計頗悲凉。",
            "行將解簪笏，歸去事農桑。",
            "幸容操杖履，洒掃近丘牆。"
        ],
        "title": "東門送郎吏行寄承旨宋侍郎",
        "id": "4f2d5d34-9a8d-4fab-bb0b-d9fbb8f542f8"
    },
    {
        "author": "王禹偁",
        "paragraphs": [
            "八年困名場，萬里有慈親。",
            "吟變閩越聲，衣有京洛塵。",
            "况復久相依，知子文行淳。",
            "不能致一第，虛作金鑾臣。",
            "昔予貶商洛，相送遠涉溱。",
            "今予謫滁上，語別清淮濱。",
            "途窮與道喪，詎免同沾巾。"
        ],
        "title": "送林介",
        "id": "042e368d-3ae6-4e04-b3e2-6aae2726e5a7"
    },
    {
        "author": "王禹偁",
        "paragraphs": [
            "北樓出林杪，登覽開病姿。",
            "旁带滁州城，雉堞何逶迤。",
            "下入刺史宅，却臨統軍池。",
            "伊予翰林客，失職方在茲。",
            "兩衙簿領外，盡日吟望時。",
            "晚窗度急雨，夏木交繁枝。",
            "淮南氣候殊，經秋囀黄鸝。",
            "簷前有山果，採掇亦甘滋。",
            "樽中有官醖，傾酌任醇醨。",
            "忘機得真趣，懷古生遠思。",
            "念昔李太尉，落落邦家基。",
            "下筆到西漢，料兵如六奇。",
            "謫官來此郡，鬰鬰持一麾。",
            "嘗作懷嵩樓，記文悲盛衰。",
            "甚得進退理，深明禍福機。",
            "未幾再入用，斯言忽如遺。",
            "君恩匪膠柱，天殃若影隨。",
            "六月萬里行，炎荒竟不歸。",
            "功成又名遂，不退將安之。",
            "姑以人事較，勿憑天命推。",
            "矧予草澤士，被褐復羹藜。",
            "謬因弄文翰，八載侍丹墀。",
            "三入承明盧，古人期並馳。",
            "玉堂百日罷，所累非文詞。",
            "强仕未爲老，望郎不爲卑。",
            "淮邊永陽郡，人物自熙熙。",
            "費用量所入，豐約從其宜。",
            "一妻本糟糠，不識金翠施。",
            "三男無庶孽，詎愛紈綺貲。",
            "甘貧絕誅求，易退無覊縻。",
            "五十擬歸耕，何必懸車期。",
            "且予望衛公，雲龍與山麋。",
            "唐賢昔際遇，文雅道光輝。",
            "進士取將相，易于俯拾棋。",
            "自從五代來，素風已陵遲。",
            "干戈爲政事，茅土輸健兒。",
            "儒冠筮仕者，僅免寒與饑。",
            "至今明聖代，此風猶未移。",
            "自無經濟術，烏用碌碌爲。",
            "歸歟復歸歟，無忘北樓詩。"
        ],
        "title": "北樓感事",
        "id": "2b1cb921-9797-4c99-a98c-1b2058111ce7"
    },
    {
        "author": "王禹偁",
        "paragraphs": [
            "罷直出玉堂，詔授尚書郎。",
            "朝僉假郡印，承乏來永陽。",
            "喜開黄紙書，云替劉職方。",
            "職方老狀頭，疇昔名擅場。",
            "宦游三十載，寸進鴛鷺行。",
            "未出六品班，鬚鬢已垂霜。",
            "顧予新進生，遭時恣翱翔。",
            "綸闈與內署，掌誥侍玉皇。",
            "夜召赴浴殿，春遊醉柏梁。",
            "晚出銀臺門，朝服含天香。",
            "爲儒能到此，自道摩穹蒼。",
            "今年四十二，典郡清淮旁。",
            "卧錦郎位正，腰金服色光。",
            "見君深自愧，撫己庸何傷。",
            "古人重交代，子孫不相忘。",
            "西掖替左司，劉白形詩章。",
            "况我忝翰林，而君列文昌。",
            "待將官與氏，山寺題修篁。",
            "共保不朽名，他年比甘棠。",
            "昇沉何足道，聚散安有常。",
            "且當唱此詩，爲君送離觴。"
        ],
        "title": "送劉職方",
        "id": "4629c1cc-a7d7-4863-838d-456e5f296758"
    },
    {
        "author": "王禹偁",
        "paragraphs": [
            "吾嘗入深山，谿谷寒且沍。",
            "杉檜頗凌雲，歲月自朽蠹。",
            "般輸目不見，何由用斤斧。",
            "東山大夫松，中岳金雞樹。",
            "秦政本獨夫，則天乃淫嫗。",
            "名號被常材，所幸因一顧。",
            "爲木豈有命，偶然生要路。",
            "誰取澗底松，立作明堂柱。"
        ],
        "title": "感興",
        "id": "a307b197-c8ba-4e53-96a5-bead6d04107e"
    },
    {
        "author": "王禹偁",
        "paragraphs": [
            "白髮不相饒，秋來生鬢邊。",
            "黑花最相親，終日在眼前。",
            "老態固具矣，宦情信悠然。",
            "唯當共心約，收拾早歸田。"
        ],
        "title": "老態",
        "id": "a66e7582-6cff-4b40-9a70-80c9a4de5ab7"
    },
    {
        "author": "王禹偁",
        "paragraphs": [
            "爲郡得官醖，月給盈三斛。",
            "地僻少使車，時清罕留獄。",
            "老大復遷謫，吾懷頗幽獨。",
            "嬋娟樓上月，爛漫池邊菊。",
            "東院與西亭，翛翛風弄竹。",
            "對此不開樽，騷人應慟哭。",
            "獨酌入醉鄉，陶然瞑雙目。",
            "醒來成浩歎，胡爲事口腹。",
            "彝酒書垂誡，羣飲聖所戮。",
            "漢文亦禁酒，患在糜人穀。",
            "自從孝武來，用度常不足。",
            "榷酤奪人利，取錢入官屋。",
            "古今事相倍，帝皇道難復。",
            "吾無奈爾何，更盡杯中淥。"
        ],
        "title": "官醖",
        "id": "fdb36bbc-7e9d-4bc6-96cf-696b5a072b10"
    },
    {
        "author": "王禹偁",
        "paragraphs": [
            "蹷張見舊史，强弩亦古官。",
            "如何壯夫事，今作儒者歡。",
            "罰郡在僻左，時清政多閑。",
            "戎裝命賓侶，作此開愁顔。",
            "吳弩號健捷，僕夫爲吾彎。",
            "正侯廢已久，畫紙爲雕盤。",
            "日暈生幾重，挂壁何團團。",
            "記籌鼓聲急，中的酒量寬。",
            "誠非軍旅事，亦有堵牆觀。",
            "安得十萬枝，長驅過桑乾。",
            "射彼老上庭，奪取燕脂山。",
            "不見一匈奴，直抵瀚海還。",
            "北方盡納款，獻壽天可汗。",
            "吾徒久不武，干祿爲饑寒。",
            "所得纔升斗，齷齪在朝班。",
            "不如執戈士，意氣登韓壇。",
            "笑擁白玉妓，醉馳黄金鞍。",
            "郎官一生俸，供爾數月間。",
            "儒將古所重，料兵如轉丸。",
            "誰知戴章甫，終老弄辛酸。",
            "偶因兒戲爲，痛念邊事艱。",
            "臨風自慷慨，素髮衝儒冠。"
        ],
        "title": "射弩",
        "id": "8a97678f-096b-4af9-ac3c-dbc4237d3db5"
    },
    {
        "author": "王禹偁",
        "paragraphs": [
            "野蠶自成繭，繰絡爲山紬。",
            "此物産何許，萊夷負海州。",
            "一端重數斤，裁染爲吾裘。",
            "守黑异華楚，示儉非輕柔。",
            "燻香則無取，風雪曾何憂。",
            "朝可奉冠带，夜以爲衾裯。",
            "晏嬰三十年，庶幾跡相侔。",
            "季子苦貂弊，吾服仍爲優。",
            "不恥狐貉者，亦當師仲由。",
            "况我屢遷謫，行將耕故丘。",
            "映髮垂鷺頂，植杖昂鳩頭。",
            "袖寬可以舞，老農即爲儔。",
            "紫綬挂君門，任爾爭封侯。"
        ],
        "title": "黑裘",
        "id": "d4b4baa6-54b3-4e2f-9a86-d22db0d48c52"
    },
    {
        "author": "王禹偁",
        "paragraphs": [
            "元精育萬彙，羽族何茫茫。",
            "爲怪有鴟鴞，爲瑞稱鳳皇。",
            "鳳皇不時出，未識五色章。",
            "吾生在鄒魯，風土殊遠方。",
            "鳴鳩隨乳燕，日夕巢我梁。",
            "翩翾雜鳥雀，穿屋率爲常。",
            "又從筮仕來，五年居帝鄉。",
            "更直入承明，侍宴趨未央。",
            "上林聞鶑囀，巧舌如笙簧。",
            "鴟鴞徒知名，聞見實未嘗。",
            "頃年謫商山，聽之已悲凉。",
            "今茲出內庭，罰郡來永陽。",
            "誰知爾鸋鴂，營巢在城牆。",
            "年加睡漸少，秋盡漏且長。",
            "鳴嘯殊不已，歷歷含微霜。",
            "孺人泣我右，稚子啼我傍。",
            "吾心非達士，詎免亦倀倀。",
            "人生縱百歲，忽若石火光。",
            "其間有窮通，幽昧難自量。",
            "我愛臯與夔，峨冠虞舜堂。",
            "簫韶聞九成，丹穴來鏘鏘。",
            "又愛閎與散，陳力遇文王。",
            "鸑鷟聽岐山，多士周道昌。",
            "嗟嗟漢賈誼，年少謫南荒。",
            "故有鵩鳥賦，倚伏理甚詳。",
            "郇公暨鄴侯，放逐同一邦。",
            "夜深聞此鳥，韋公涕霑裳。",
            "李侯舉酒令，斯音非不祥。",
            "坐客如不聞，罰之以巨觴。",
            "遂使惡鳥聲，聽之靡所傷。",
            "贊皇貶袁州，懷鴞義亦臧。",
            "乃知昔賢哲，未免亦悽遑。",
            "况予不肖者，冒寵登朝行。",
            "報國惟直道，謀身昧周防。",
            "四年兩度黜，鬢髮已蒼蒼。",
            "雖得五品官，銷盡百煉鋼。",
            "何當解印綬，歸田謝膏粱。",
            "教兒勤稼穡，與妻甘糟糠。",
            "鳳來非我慶，鴞集非吾殃。",
            "優游盡天年，身世俱可忘。"
        ],
        "title": "聞鴞",
        "id": "dfc80323-2b04-4188-9431-73089ac2a472"
    },
    {
        "author": "王禹偁",
        "paragraphs": [
            "經年厭粱肉，頗覺道氣渾。",
            "孟春奉齋戒，敕厨唯素飱。",
            "淮南地甚暖，甘菊生籬根。",
            "長芽觸土膏，小葉弄晴暾。",
            "采采忽盈把，洗去朝露痕。",
            "俸麵新且細，溲攝如玉墩。",
            "隨刀落銀鏤，煮投寒泉盆。",
            "雜此青青色，芳草敵蘭蓀。",
            "一舉無孑遺，空媿越盌存。",
            "解衣露其腹，稚子爲我捫。",
            "飽慚廣文鄭，饑謝魯山元。",
            "况吾草澤士，藜藿供朝昏。",
            "謬因事筆硯，名通金馬門。",
            "官供政事食，久直紫微垣。",
            "誰言謫滁上，吾族飽且溫。",
            "既無甘旨慶，焉用品味繁。",
            "子美重槐葉，直欲獻至尊。",
            "起予有遺韵，甫也可與言。"
        ],
        "title": "甘菊冷淘",
        "id": "7ad81fbb-9371-48c3-854c-d22cbd0494f5"
    },
    {
        "author": "王禹偁",
        "paragraphs": [
            "丙申二月七，是夕月離畢。",
            "春雲忽霮䨴，春雨復蒙密。",
            "綿綿殆三旬，不見天上日。",
            "謫官在淮甸，幽抱常鬰鬰。",
            "豈無瑯邪山，泥濘不可出。",
            "空庭唯蚯蚓，得勢互蟠屈。",
            "乘茲積陰氣，小穴恣出沒。",
            "山禽忽飛下，長嘴啄深窟。",
            "倒曳方力爭，强吞遽全失。",
            "食土與巢林，上下非儔匹。",
            "胡然羅此酷，不能保微質。",
            "嗟嗟彼羣小，傾奪事匪一。",
            "儀鳳去九夷，神龍入泉室。",
            "如何役吾眼，瞻視此小物。",
            "歸來因浩歎，自悔成詩筆。"
        ],
        "title": "霪雨中偶書所見",
        "id": "1e84e4d0-49d4-4406-a117-8af7380fc234"
    },
    {
        "author": "王禹偁",
        "paragraphs": [
            "滁民带楚俗，下俚同巴音。",
            "歲稔又時安，春來恣歌吟。",
            "接臂轉若環，聚首叢如林。",
            "男女互相調，其詞非奔淫。",
            "修教不易俗，吾亦弗之禁。",
            "夜闌尚未闋，其樂何愔愔。",
            "用此散楚兵，子房謀計深。",
            "乃知國家事，成敗因人心。"
        ],
        "title": "唱山歌",
        "id": "71c63058-5d2d-4d2d-9344-a25509bd45d9"
    },
    {
        "author": "王禹偁",
        "paragraphs": [
            "楊君江左士，文律何飄飄。",
            "人言未冠時，作賦凌洞簫。",
            "甲科中南國，通籍趨東朝。",
            "轗軻位不進，陶潜還折腰。",
            "宰邑向蜀道，龿蒲忽興妖。",
            "官小力不支，奔竄避槍刀。",
            "朝廷責守土，黜入縣佐僚。",
            "昨朝寫孤憤，遺我有客謠。",
            "伊予亦左遷，諷之心無憀。",
            "人生一世間，否泰安可逃。",
            "姑問道何如，未必論卑高。",
            "自古富貴者，撩亂如藜蒿。",
            "德業苟無取，未死名已消。",
            "豈期顔子淵，不朽在一瓢。",
            "推此任窮達，其樂方陶陶。",
            "達則爲鵾鵬，窮則爲鷦鷯。",
            "垂天與巢林，識分皆逍遥。"
        ],
        "title": "酬楊遂",
        "id": "06d335da-6f76-48aa-81ec-fae45bfa77c7"
    },
    {
        "author": "王禹偁",
        "paragraphs": [
            "我罷內庭職，出臨永陽民。",
            "永陽民雖庶，未免多饑貧。",
            "富之既無術，齪齪爲謹身。",
            "可堪今夏旱，如燎復如焚。",
            "厥田本塗泥，坐見生埃氛。",
            "稚老無所訴，嗷嗷望穹旻。",
            "食祿憂人憂，蚤夜眉不伸。",
            "促决獄中囚，徧禱境內神。",
            "楚辭有山鬼，廟貌羅水濱。",
            "胡法有浮圖，寺宇連城闉。",
            "齋莊命寮寀，供給抽俸緡。",
            "鼓笛迎湫水，香花照金輪。",
            "誠知非典故，且慰旱熯人。",
            "偶與天雨會，霶霶四郊勻。",
            "插秧復修堰，野叟何欣欣。",
            "可辦官賦調，亦免農艱辛。",
            "燮調頼時相，感應由聖君。",
            "于吾復何有，敢望歌頌云。",
            "清流楊水部，德與我爲鄰。",
            "仇香官位屈，何遜詩格新。",
            "見投賀雨篇，言自人口聞。",
            "夫君蓋私我，過實豈相親。",
            "爲霖非我事，職業唯詞臣。",
            "若有民謠起，當歌帝澤春。",
            "庶使採詩官，入奏助南薰。"
        ],
        "title": "和楊遂賀雨",
        "id": "5e97a1df-8b02-4d48-97f5-3a1d74c307d6"
    },
    {
        "author": "王禹偁",
        "paragraphs": [
            "前年寒食節，待詔直內庭。",
            "休假百官出，獨掩深嚴扃。",
            "近侍不敢醉，賜酒空滿瓶。",
            "閑就通中枕，時聞索上鈴。",
            "思入無何鄉，兀然欲忘形。",
            "去年寒食日，滁上忝專城。",
            "山歌喧里巷，春物媚池亭。",
            "永陽溪水淥，琅邪山色青。",
            "謫宦自消遣，不敢誇獨醒。",
            "往往取官醖，時時對花傾。",
            "醉來念身世，翻使淚縱橫。",
            "今年蒞淮海，時節又清明。",
            "堆案有留事，聽歌無歡聲。",
            "胥徒費簿領，使客煩送迎。",
            "狴牢未空歇，堰埭勞修營。",
            "衰病力不支，懶慢性已成。",
            "虛花滿雙目，素髮添幾莖。",
            "酒肴略無味，妓樂固難聽。",
            "誰言寒食下，終日取茶烹。",
            "屯田布素交，屈此關市征。",
            "昔年同應舉，典衣飛巨觥。",
            "博士東觀客，求官得步兵。",
            "况且丹陛前，同爲出谷鶑。",
            "殿丞尹我邑，桑梓復弟兄。",
            "吏隠掌鹺茗，終朝看道經。",
            "三賢宴會少，七夕休假并。",
            "何不策我馬，廢苑尋放螢。",
            "何不蕩我舟，樓基訪摘星。",
            "三春景欲盡，九曲波始平。",
            "居然逼吏役，頓此阻交情。",
            "老態厭春華，病身憂宿酲。",
            "如水若不改，藉糟亦胡寧。",
            "解印蓄素志，吟詩露丹誠。",
            "維揚非所愛，有便即歸耕。"
        ],
        "title": "揚州寒食贈屯田張員外成均吳博士同年殿省柳丞",
        "id": "77428d2c-8287-40c9-a82f-2e99a1f63017"
    },
    {
        "author": "王禹偁",
        "paragraphs": [
            "冥心閱羣動，亦各趨所安。",
            "胡爲名利人，戚戚常鮮歡。",
            "吾生四十四，結佩呼郎官。",
            "掌言入綸閣，待詔直金鑾。",
            "匪謂得祿少，所嗟行道難。",
            "前年謫滁上，憂畏雙鬢殘。",
            "頼有琅邪溪，時濯塵纓冠。",
            "朝僉徙淮海，任重力易殫。",
            "君恩詎可報，感激涕汍瀾。",
            "民瘼不能治，惻隠情悲酸。",
            "況復多病身，名宦心已闌。",
            "歸田未果决，懷祿尚盤桓。",
            "公退何所適，池亭一凭欄。",
            "旭日媚春卉，微風生鳴湍。",
            "呵僮勿挾彈，留客不持竿。",
            "用冀魚鳥馴，熙熙肆遊觀。",
            "神仙未可學，吏隠聊自寬。",
            "孤吟刻幽石，此義非考槃。"
        ],
        "title": "揚州池亭即事",
        "id": "23cc2985-dff1-4550-bdbf-cef15a09a4aa"
    },
    {
        "author": "王禹偁",
        "paragraphs": [
            "卜葬得假告，南出安上門。",
            "鞭馬六十里，暮投中書村。",
            "村翁館我宿，茅屋欲黄昏。",
            "有客忽投刺，自稱一品孫。",
            "氣貌不凡俗，因爲開酒樽。",
            "坐久問家諜，其族大且繁。",
            "池州有清節，濫觴登洪源。",
            "太傅擅鴻筆，入相又出藩。",
            "其家本開封，改號一何尊。",
            "至昱始六代，布衣老丘樊。",
            "跨馿入府縣，驅犢耕郊原。",
            "家廟固已毀，國史空具存。",
            "盛德百世著，功必格乾坤。",
            "高太已不祀，羨絪何可論。",
            "况復起章句，乘時寵便蕃。",
            "子孫雖替陵，尚得守田園。",
            "我愛三代時，法度有深根。",
            "卿大夫稱家，世世奉蘋蘩。",
            "四民有定分，宦路無馳奔。",
            "自從雜伯道，傾奪日喧喧。",
            "脫耒秉金鉞，吮筆乘朱軒。",
            "朝榮又暮辱，容易如掌翻。",
            "古道不可復，頹波益以渾。",
            "何况度木者，倒置輪與轅。",
            "我亦起白屋，兩朝直紫垣。",
            "蔭子有官常，賞延弟與昆。",
            "盡待食人祿，將何報君恩。",
            "農桑國之本，孝義古所敦。",
            "吾族不力穡，終歲飽且溫。",
            "雖非享富貴，亦以蠹黎元。",
            "唐賢尚消歇，我輩奚足言。",
            "呼兒諷此詩，播在篪與塤。"
        ],
        "title": "一品孫鄭昱",
        "id": "a76ab562-3de8-485d-b279-070832476137"
    },
    {
        "author": "王禹偁",
        "paragraphs": [
            "次公治潁川，仁政被一方。",
            "神物不藏瑞，茲焉集鳳皇。",
            "在昔奏簫韶，舜庭來蹌蹌。",
            "西伯有至化，亦見鳴岐陽。",
            "仲尼豈無德，已矣空悲傷。",
            "夫何刀筆吏，而能致殊祥。",
            "我來過荒陂，烟草但蒼蒼。",
            "緬懷漢循吏，史筆恐未詳。"
        ],
        "title": "鳳皇陂",
        "id": "2adf06ee-c587-4679-8037-4a1dac4db52d"
    },
    {
        "author": "王禹偁",
        "paragraphs": [
            "郡城無大小，雉堞皆有樓。",
            "其間著名者，不過十數州。",
            "吹簫事遼夐，仙跡難尋求。",
            "庾公在九江，締構何風流。",
            "謝守鎮宣城，疊嶂名有由。",
            "東陽敞八詠，吾聞沈隠侯。",
            "白雪架郢中，調高難和酬。",
            "黄鶴倚鄂渚，仙去事悠悠。",
            "贊皇謫滁上，作賦懷嵩丘。",
            "樓居出俗態，澤國多勝遊。",
            "好景不遇人，安得名存留。",
            "齊安古郡廢，移此清江頭。",
            "築城隨山勢，屈曲復環周。",
            "茲樓最軒豁，曠望西北陬。",
            "武昌地如掌，天末入雙眸。",
            "平遠無林木，一望同離婁。",
            "山形如八字，會合勢相勾。",
            "三國事既遠，六朝名亦休。",
            "近從唐末來，爭奪互仇讎。",
            "斯樓備矢石，此地控咽喉。",
            "終朝望烽燧，連歲事戈矛。",
            "可憐好詩景，牢落無人收。",
            "皇家統萬國，遠邇盡懷柔。",
            "三聖四十年，蕩蕩文德修。",
            "淮甸爲內地，黄岡壓上游。",
            "儒冠假郡印，踐更若公郵。",
            "況多辦職吏，誰肯恣吟謳。",
            "伊余何爲者，竊慕騷人儔。",
            "兩朝掌文翰，十年侍冕旒。",
            "去歲出西掖，謫居抱窮愁。",
            "日日江樓上，風物得冥搜。",
            "何人名月波，此義頗爲優。",
            "西南新桂魄，初上懸玉鈎。",
            "曉瀨清且淺，漂蕩影沉浮。",
            "三五金波滿，夜光如暗投。",
            "驪龍弄頷珠，晃朗照汀洲。",
            "澹臺拔寶劍，碎璧斬長虬。",
            "冰輪曉入地，推下赤金毬。",
            "闌干四五星，斜漢印清秋。",
            "誰家上元燈，兒戲刳𦸈𧁾。",
            "此景吟不出，謾使聲呦呦。",
            "千里畫圖闊，四時詩興幽。",
            "野花媚宮纈，芳草鋪碧紬。",
            "火雲照沙浦，暴雨傾瓦溝。",
            "白亂蘆花散，紅殷蓼穗稠。",
            "簷冰垂若綆，雪片大于鷗。",
            "江蘺煙漠漠，官柳雨颼颼。",
            "舟子斜盪槳，牧童倒騎牛。",
            "水獺有時戲，江豚頗能泅。",
            "山鳥奏竽籟，落霞展衾裯。",
            "魚網雪離離，酒旗風飂飂。",
            "旅懷雖自適，詩物奈相尤。",
            "右顧徐邈洞，精靈知在否。",
            "左瞰伍員廟，荒隙令人羞。",
            "樓中何所有，官醖湛蚍蜉。",
            "棋枰留客坐，琴調待僧抽。",
            "橘苞鄰藥鼎，詩筆間茶甌。",
            "平生性幽獨，寂寞誰獻酬。",
            "官常已三黜，懷抱罹百憂。",
            "凭欄憶王粲，望闕同子牟。",
            "自甘成潦倒，無復事聲猷。",
            "身世喻泡幻，衣冠如贅瘤。",
            "放意無何鄉，誰分親與仇。",
            "寓形朝籍中，毀譽任啁啾。",
            "君恩無路報，民瘼無術瘳。",
            "唯慚戀祿俸，未去耕田疇。",
            "題詩郡樓上，含毫思夷猶。",
            "功名非范蠡，何必泛扁舟。"
        ],
        "title": "月波樓詠懷",
        "id": "d21a7c4f-9f46-4ba4-988d-26497ea39954"
    },
    {
        "author": "王禹偁",
        "paragraphs": [
            "重衾又重茵，蓋覆衰孏身。",
            "中夜忽涕泗，無復及吾親。",
            "須臾殘漏歇，吏報國忌辰。",
            "凌旦騎馬出，溪冰薄潾潾。",
            "路傍饑凍者，顔色頗悲辛。",
            "飽暖我不覺，羞見黄州民。",
            "昔賢終祿養，往往歸隠淪。",
            "誰教爲妻子，頭白走風塵。",
            "修身與行道，多愧古時人。"
        ],
        "title": "十月二十日作",
        "id": "cd4ccbaf-19b6-4778-a70c-0c3b9297cd34"
    },
    {
        "author": "王禹偁",
        "paragraphs": [
            "商山春夏旱，旱雷不降雨。",
            "及秋又霖霪，雷聲時一舉。",
            "南山復北山，渹礚若贙虎。",
            "君子容必變，所以敬天怒。",
            "無乃豐隆鬼，恣意撾雷鼓。",
            "此怒既非天，敬之亦奚取。"
        ],
        "title": "雷",
        "id": "c1cefdcf-1e41-47ce-8414-b539e3c3775a"
    },
    {
        "author": "王禹偁",
        "paragraphs": [
            "秋霖過百日，歲望終何如。",
            "嘉穀就穗生，茁茁垂青鬚。",
            "宿麥未入土，大田多泥塗。",
            "河闊不辨馬，原高恐生魚。",
            "時政苟云失，生民亦何辜。",
            "雨若是天淚，天眼應已枯。"
        ],
        "title": "秋霖二首  其一",
        "id": "669d0199-f466-44d8-8013-260f8bee4322"
    },
    {
        "author": "王禹偁",
        "paragraphs": [
            "山雲百日雨，山水十丈波。",
            "田疇與道路，一夕成江河。",
            "巨石大於甕，吹轉如蓬窠。",
            "夏旱既損麥，秋潦復無禾。",
            "津梁盡傾壞，商販絕經過。",
            "斗米二百金，吾生將奈何。",
            "安敢比夷齊，愚聖不同科。",
            "應如元魯山，餓死深山阿。"
        ],
        "title": "秋霖二首  其二",
        "id": "9ce07f38-0c64-4389-9fc0-a97d3a81e9e6"
    },
    {
        "author": "王禹偁",
        "paragraphs": [
            "女命在于色，士命在于才。",
            "無色無才者，未死如塵灰。",
            "虎丘真娘墓，止是空土堆。",
            "香魂與膩骨，銷散隨黄埃。",
            "何事千百年，一名長在哉。",
            "吳越多婦人，死即藏山隈。",
            "無色固無名，丘冢空崔嵬。",
            "唯此真娘墓，客到情徘徊。",
            "我是好名士，爲爾傾一杯。",
            "我非好色者，後人無相咍。"
        ],
        "title": "真娘墓",
        "id": "3f87aa8d-547f-4a33-b9f7-7364a43b49f2"
    },
    {
        "author": "王禹偁",
        "paragraphs": [
            "樂天曾守郡，酷愛虎丘山。",
            "一年十二度，五馬來松關。",
            "我今方吏隠，心在雲水間。",
            "野性羣麋鹿，忘機狎鷗鷳。",
            "乘興即一到，興盡復自還。",
            "不知使君貴，何似長官閑。"
        ],
        "title": "遊虎丘",
        "id": "c7972c84-c5f1-4413-a115-58794c548463"
    },
    {
        "author": "王禹偁",
        "paragraphs": [
            "惜哉吳王墓，秦帝嘗開破。",
            "應笑埋金玉，千年賈餘禍。",
            "不待虎迹銷，已聞鮑車過。",
            "又是驪山頭，炎炎三月火。"
        ],
        "title": "吳王墓",
        "id": "62f898fd-6fe7-4bd0-8ada-9a036f39f1ad"
    },
    {
        "author": "王禹偁",
        "paragraphs": [
            "江東多果實，橄欖稱珍奇。",
            "北人將就酒，食之先顰眉。",
            "皮核苦且澀，歷口復棄遺。",
            "良久有迴味，始覺甘如飴。",
            "我今何所喻，喻彼忠臣詞。",
            "直道逆君耳，斥逐投天涯。",
            "世亂思其言，噬臍焉能追。",
            "寄語採詩者，無輕橄欖詩。"
        ],
        "title": "橄欖",
        "id": "98abd9e6-3928-45bb-9805-abe9d301ecd5"
    },
    {
        "author": "王禹偁",
        "paragraphs": [
            "明時巧言士，亂世佞倖郎。",
            "佞倖惟苟且，巧言頗包藏。",
            "爲惡雖不同，同歸於覆亡。"
        ],
        "title": "爲惡",
        "id": "df6c058b-70c1-4808-8f99-0847e756e95c"
    },
    {
        "author": "王禹偁",
        "paragraphs": [
            "釋褐來成武，初官且自强。",
            "位卑松在澗，俸薄葉經霜。",
            "雨菌生書案，饑禽啄印床。",
            "猶驚寫秋卷，槐砌落花黄。"
        ],
        "title": "成武縣作",
        "id": "286276be-3d73-4e6c-b428-919fcb5648b2"
    },
    {
        "author": "王禹偁",
        "paragraphs": [
            "閑思蓬島會羣仙，二百同年最少年。",
            "利市襴衫拋白紵，風流名紙寫紅牋。",
            "歌樓夜宴停銀燭，柳巷春泥污錦韉。",
            "今日折腰塵土裏，共君追想好淒然。"
        ],
        "title": "寄碭山主簿朱九齡",
        "id": "061f87db-d450-4288-a3e8-7300a248bb70"
    },
    {
        "author": "王禹偁",
        "paragraphs": [
            "健羨魚臺景最奇，鮑參軍到語多時。",
            "波平綠野懸魚網，木脫空城露酒旗。",
            "錦擲鮮鱗紅撥剌，雪翹寒鷺白䙰褷。",
            "仍誇縣尹風騷客，應有秋來唱和詩。"
        ],
        "title": "寄魚臺主簿傅翶",
        "id": "05bec1dd-c141-40f7-82c4-227c49a66352"
    },
    {
        "author": "王禹偁",
        "paragraphs": [
            "吏隠寧陵縣，琴堂枕古河。",
            "家山隔江遠，風雨過船多。",
            "假日親尋藥，公庭自種莎。",
            "相逢如舊識，執手動勞歌。"
        ],
        "title": "寄寧陵陳長官",
        "id": "05ff9e22-e475-47e7-ae5e-ba0677362636"
    },
    {
        "author": "王禹偁",
        "paragraphs": [
            "年少辭榮自古稀，朝衣不著著斑衣。",
            "北堂侍膳侵星起，南畝催耕冒雨歸。",
            "種竹野塘春筍脆，採蘭幽澗露牙肥。",
            "伊予自是徒勞者，未得同尋舊釣磯。"
        ],
        "title": "寄金鄉張贊善",
        "id": "71b32578-f82e-43ae-b520-658895958a6e"
    },
    {
        "author": "王禹偁",
        "paragraphs": [
            "移任長洲縣，扁舟興有餘。",
            "篷高時見月，棹穩不妨書。",
            "雨碧蘆枝亞，霜紅蓼穗疏。",
            "此行紆墨綬，不是爲鱸魚。"
        ],
        "title": "赴長洲縣作  其一",
        "id": "00dacf55-16a2-4ee1-9e92-16d971c14dec"
    },
    {
        "author": "王禹偁",
        "paragraphs": [
            "移任長洲縣，辭親淚滿衣。",
            "折腰雖未免，搔首欲何歸。",
            "曉白霜華重，晴紅栗葉飛。",
            "江頭鷗鳥在，應怪不忘機。"
        ],
        "title": "赴長洲縣作  其二",
        "id": "cc560e33-b475-427a-a798-724ac811cccf"
    },
    {
        "author": "王禹偁",
        "paragraphs": [
            "移任長洲縣，孤帆冒雨行。",
            "全家隨逆旅，一夜泊江城。",
            "身世漂淪極，功名早晚成。",
            "惟當泥尊酒，得喪任浮生。"
        ],
        "title": "赴長洲縣作  其三",
        "id": "d9624f9f-802f-4e58-ac78-2684a0e41842"
    },
    {
        "author": "王禹偁",
        "paragraphs": [
            "移任長洲縣，窮秋入水鄉。",
            "江涵千頃月，船載一篷霜。",
            "竹密藏魚市，雲疏漏雁行。",
            "故園漸迢遞，烟浪白茫茫。"
        ],
        "title": "赴長洲縣作  其四",
        "id": "fc83787a-b8f6-4e92-ae53-bc1cc1e13036"
    },
    {
        "author": "王禹偁",
        "paragraphs": [
            "移任長洲縣，沿流漸入吳。",
            "見碑時下岸，逢店自徵酤。",
            "野廟連荒冢，江禽似畫圖。",
            "高堂從別後，應夢宿菰蒲。"
        ],
        "title": "赴長洲縣作  其五",
        "id": "ff219bbd-88cc-46c1-8bf9-cd9b19a79df0"
    },
    {
        "author": "王禹偁",
        "paragraphs": [
            "吟入惠山山下寺，古泉閑挹味何嘉。",
            "好拋此日陶潛米，學煮當年陸羽茶。",
            "猶負片心眠水石，略開塵眼識烟霞。",
            "勞生未了還東去，孤棹寒篷宿浪花。"
        ],
        "title": "惠山寺留題",
        "id": "d8fbbdad-be44-494f-8d6c-cfd415dde3de"
    },
    {
        "author": "王禹偁",
        "paragraphs": [
            "寺牆圍著碧孱顔，曾是當年海湧山。",
            "盡抱好峰藏院裏，不教幽景落人間。",
            "劍池草色經冬在，石座苔花自古斑。",
            "珍重晉朝吾祖宅，一迴來此便忘還。"
        ],
        "title": "遊虎丘寺",
        "id": "ac964ed8-4d1c-4853-8d44-c5708f49b7e3"
    },
    {
        "author": "王禹偁",
        "paragraphs": [
            "南徐城古樹蒼蒼，衙府樓臺盡枕江。",
            "甘露鐘聲清醉榻，海門山色滴吟窗。",
            "直廬久負題紅葉，出鎮何妨擁碧幢。",
            "聞說秋來自高尚，道裝筇竹鶴成雙。"
        ],
        "title": "寄獻潤州趙舍人  其一",
        "id": "1bee8d7c-686a-4724-80b1-cc8a12acc186"
    },
    {
        "author": "王禹偁",
        "paragraphs": [
            "記言彩筆罷摛華，郡閣高閑似道家。",
            "琴院坐聽江寺磬，郡樓吟見海山霞。",
            "春園遺母親燒筍，夜榻留僧自煮茶。",
            "應笑陶潛未歸去，折腰奔走在泥沙。"
        ],
        "title": "寄獻潤州趙舍人  其二",
        "id": "aba3b459-8267-45f6-b531-d14777ddc944"
    },
    {
        "author": "王禹偁",
        "paragraphs": [
            "毗陵古郡接江堧，赴任琴書共一船。",
            "下岸且尋甘露寺，到城先問惠山泉。",
            "秋蟾吐檻供吟興，野鶴偎床伴醉眠。",
            "官散道孤詩格老，算應雙鬢更皤然。"
        ],
        "title": "寄毗陵劉博士",
        "id": "71692646-4f1f-43a1-9784-ce29715fd23a"
    },
    {
        "author": "王禹偁",
        "paragraphs": [
            "兩朵春雲墮世間，霜臺乞與縣僚看。",
            "骨含仙氣生來瘦，羽插天風過處寒。",
            "唳別繡衣聲寂寞，舞隨藍綬意闌珊。",
            "今朝窗外頻相顧，應怪頭無獬豸冠。"
        ],
        "title": "謝柴侍御送鶴",
        "id": "267409a8-b112-46af-a102-82dfe6220dfb"
    },
    {
        "author": "王禹偁",
        "paragraphs": [
            "同年事分幾般同，墨綬逶迤一郡中。",
            "仙桂並枝攀月魄，縣花交影笑春風。",
            "分莎種就尋僧逕，借竹編成養鶴籠。",
            "公暇不妨閑唱和，免教來往遞詩筒。"
        ],
        "title": "官舍書懷呈羅思純",
        "id": "de4e4163-afb2-463a-9965-56451073e88b"
    },
    {
        "author": "王禹偁",
        "paragraphs": [
            "歲暮洞庭山，知君思浩然。",
            "年侵曉色盡，人枕夜濤眠。",
            "移棹燈摇浪，開窗雪滿天。",
            "無因一乘興，同醉太湖船。"
        ],
        "tags": [
            "太湖",
            "洞庭湖"
        ],
        "title": "除夜寄羅評事同年  其一",
        "id": "067bd20a-0f3d-49a2-a986-13bd167563ea"
    },
    {
        "author": "王禹偁",
        "paragraphs": [
            "除夜在天涯，共君同憶歸。",
            "夢中傾壽酒，堂下著斑衣。",
            "臘雪通宵舞，梅花到處飛。",
            "更堪洞庭宿，愁思倍依依。"
        ],
        "tags": [
            "洞庭湖"
        ],
        "title": "除夜寄羅評事同年  其二",
        "id": "e39da049-6b89-4a71-9838-81d014bf6a4e"
    },
    {
        "author": "王禹偁",
        "paragraphs": [
            "郡僚方賀正，獨宿太湖稜。",
            "階下羞爲吏，船中祗載僧。",
            "折梅和薄雪，煮茗對孤燈。",
            "應笑排衙早，寒靴踏曉冰。"
        ],
        "tags": [
            "太湖"
        ],
        "title": "除夜寄羅評事同年  其三",
        "id": "748a06eb-8bc7-4edb-bcbd-b88de3906160"
    },
    {
        "author": "王禹偁",
        "paragraphs": [
            "甃石封苔百尺深，試茶嘗味少知音。",
            "唯餘半夜泉中月，留得先生一片心。"
        ],
        "title": "陸羽泉茶",
        "id": "214b8059-db5a-4bf4-9c81-f19d9dbec4f9"
    },
    {
        "author": "王禹偁",
        "paragraphs": [
            "南面修文德，東吳納土疆。",
            "蒼生思撫育，丹詔擇循良。",
            "烏府官新轉，龍頭桂舊香。",
            "渡江驄馬瘦，垂地繡衣長。",
            "綸閣材知屈，蘇臺俗必康。",
            "恩流一車雨，威凜柏臺霜。",
            "休假尋山寺，行春泊野塘。",
            "白公是前政，魯望有維桑。",
            "求瘼心雖切，頤神道豈妨。",
            "煎茶虎丘井，搗藥木蘭堂。",
            "筍蕨供家饌，園林著道裝。",
            "擊筇教鶴舞，收橘待僧嘗。",
            "迎使朝衣穩，娛賓綺席張。",
            "犬聲銷巷陌，鶑舌動笙簧。",
            "冷句題秋葉，孤琴貯夜囊。",
            "歌樓寒月白，飲舫晚波凉。",
            "官業除苛法，家風襲雅章。",
            "豸冠危肅物，象簡醉橫床。",
            "熊軾淹寧久，鼇頭譽轉芳。",
            "南園休命侶，北闕即徵黄。",
            "清貴容誰見，遭逢合自强。",
            "字人叨屬邑，畏德每循牆。",
            "名品知懸隔，孤危俟薦揚。",
            "折腰休太息，青眼異尋常。",
            "岱岳容拳石，滄溟納濫觴。",
            "扶摇如借便，羽翼必高翔。",
            "從事員多闕，徒勞跡可傷。",
            "金臺雖載築，珠履未成行。",
            "始隗前言在，依劉後進光。",
            "免教青史上，徒美一燕王。"
        ],
        "title": "投柴殿院",
        "id": "90e41a39-b0fb-42a5-9134-824d9ca326f4"
    },
    {
        "author": "王禹偁",
        "paragraphs": [
            "東鄰誰種竹，偏稱長官心。",
            "月上分清影，風來惠好音。",
            "低枝疑見接，迸筍似相尋。",
            "多謝此君意，牆頭誘我吟。"
        ],
        "title": "東鄰竹",
        "id": "c6f9c86b-0f0b-485b-b6a7-13bafa605f37"
    },
    {
        "author": "王禹偁",
        "paragraphs": [
            "天子優賢是有唐，鑑湖恩賜賀知章。",
            "他年我若功成去，乞取南園作醉鄉。"
        ],
        "title": "南園偶題",
        "id": "663d8a92-9876-421a-bde2-dfc2df86a669"
    },
    {
        "author": "王禹偁",
        "paragraphs": [
            "縣前蘇小舊荒墳，應作行雲入夢頻。",
            "猶勝白公尉盩厔，庭花剛喚作夫人。"
        ],
        "title": "戲贈嘉興朱宰同年",
        "id": "6061807c-7fe6-42ef-804d-30865e471375"
    },
    {
        "author": "王禹偁",
        "paragraphs": [
            "薄宦苦流離，壯年心已衰。",
            "鶑花愁不覺，風雨病先知。",
            "曉月晃竹屋，寒苔疊槿籬。",
            "無人慰幽寂，庭柳自低垂。"
        ],
        "title": "春日官舍偶題",
        "id": "fe050b1e-d6c8-412f-b881-3f74140142e7"
    },
    {
        "author": "王禹偁",
        "paragraphs": [
            "金鼎鹽梅偶未和，位高猶說野情多。",
            "宮牆月上開琴匣，道院風清響藥羅。",
            "留客旋燒含露筍，倩僧教種耐霜莎。",
            "孤寒知有爲霖望，未忍江頭釣淥波。"
        ],
        "title": "寄獻翰林宋舍人",
        "id": "92aa0dc0-6a66-42b1-bafa-92994955d3cc"
    },
    {
        "author": "王禹偁",
        "paragraphs": [
            "松江江寺對峰巒，檻外生池接野灘。",
            "幽鷺靜翹春草碧，病僧閑說夜濤寒。",
            "晨齋施筍唯溪叟，國忌行香祇縣官。",
            "盡日門前照流水，塵纓渾疑濯汍瀾。"
        ],
        "title": "吳江縣寺留題",
        "id": "4c355adc-d9ec-48ef-86dc-839cdac7cb8f"
    },
    {
        "author": "王禹偁",
        "paragraphs": [
            "當年辭氣壓朱雲，老作皇家諫諍臣。",
            "章疏罷封無事日，朝廷猶惜直言人。",
            "題詩野館光泉石，講易秋堂動鬼神。",
            "棘寺下僚叨末路，齋心唯願秉陶鈞。"
        ],
        "title": "獻轉運使雷諫議  其一",
        "id": "3d6f88a4-956a-4dc7-94cb-bc3e995bb1b2"
    },
    {
        "author": "王禹偁",
        "paragraphs": [
            "江南江北接王畿，漕運帆檣去似飛。",
            "父子有才同富國，君王無事免宵衣。",
            "屏除姦吏魂應喪，養活疲民肉漸肥。",
            "還有文場受恩客，望塵情抱倍依依。"
        ],
        "title": "獻轉運使雷諫議  其二",
        "id": "5558646d-ee97-4d7a-9905-4b7cbd4c7137"
    },
    {
        "author": "王禹偁",
        "paragraphs": [
            "雪乾朱澹殞仙姿，千歲無徵事可悲。",
            "埋瘞肯饒鸚鵡塚，飛鳴不到鳳凰池。",
            "遺翎尚在飄松逕，舊跡猶存傍槿籬。",
            "應得羽人尸解術，夜來何處啄靈芝。"
        ],
        "title": "羅思純鶴斃爲四韵吊之",
        "id": "d2335b6e-f66f-49a5-b622-31f959142ce2"
    },
    {
        "author": "王禹偁",
        "paragraphs": [
            "梅爛荷圓六月天，歸帆高背虎丘烟。",
            "到時自是成行雁，別處休聽滿樹蟬。",
            "賣劍爲賒吳市酒，携家猶借洞庭船。",
            "待看春榜來江外，名占蓬萊第幾仙。"
        ],
        "tags": [
            "洞庭湖"
        ],
        "title": "即席送許製之曹南省兄",
        "id": "2c251c30-4502-4b6c-8c19-55ae452de628"
    },
    {
        "author": "王禹偁",
        "paragraphs": [
            "祭廟迴來略問禪，蘇牆莎逕碧山前。",
            "風疏遠磬秋開講，水響寒車夜救田。",
            "藍綬有香花菡萏，竹窗無寐月嬋娟。",
            "自慚政術貽枯旱，忍卧松陰漱石泉。"
        ],
        "title": "中元夜宿餘杭仙泉寺留題",
        "id": "82f6d14e-daed-496a-ba51-7b5dcb7693c4"
    },
    {
        "author": "王禹偁",
        "paragraphs": [
            "陽山山下草庵深，寂寂香燈對遠岑。",
            "莫怪相看總無語，坐禪爲政一般心。"
        ],
        "title": "贈草庵禪師",
        "id": "cd6d4fc5-5c36-4385-a6e6-33d3a5069aad"
    },
    {
        "author": "王禹偁",
        "paragraphs": [
            "宦途日日與心違，人事紛紛任是非。",
            "却爲遊山置行李，漁家船舫道家衣。"
        ],
        "title": "言懷",
        "id": "66b5b086-1104-4560-838d-f1b9a198f90e"
    },
    {
        "author": "王禹偁",
        "paragraphs": [
            "廊壞空留響屧名，爲因西子遶廊行。",
            "可憐伍相終朝諫，誰記當時曳履聲。"
        ],
        "title": "題響屧廊壁",
        "id": "432077dd-6009-46d9-9154-387f7e2ce828"
    },
    {
        "author": "王禹偁",
        "paragraphs": [
            "何處見清輝，登樓正午時。",
            "莫辭終夕看，動是隔年期。",
            "冷濕流螢草，光凝宿鶴枝。",
            "不禁鷄唱曉，輕別下天涯。"
        ],
        "title": "中秋月",
        "id": "6ba129c3-9b15-4195-ab74-4284f33747dc"
    },
    {
        "author": "王禹偁",
        "paragraphs": [
            "經略十三州，東南帝不憂。",
            "二年辭玉砌，幾夜夢珠旒。",
            "旌旆雖遐適，江山是勝遊。",
            "風謠隨處採，民瘼盡心求。",
            "報國機鈐密，供吟景象幽。",
            "煮茶溪畔寺，望月海邊樓。",
            "步武思龍尾，琴書在鷁舟。",
            "聽泉調玉軫，拂石試銀鈎。",
            "古畫多收買，新詩寡和詶。",
            "酒醒聞瀑響，睡起見潮頭。",
            "奉使時將久，歸朝禮必優。",
            "一麾先出守，萬戶待封侯。",
            "遇主當宜貴，遺材亦合收。",
            "此身居下位，無路畫良籌。",
            "已悔田園廢，堪驚鬢髮秋。",
            "憑誰念寒苦，祇自擬歸休。",
            "僻甚陶元亮，貧過魯仲由。",
            "品題殊不濫，清濁肯同流。",
            "復命期三接，陳詩說四愁。",
            "薦雄如有便，還解殺身酬。"
        ],
        "title": "贈採訪使閤門穆舍人",
        "id": "98ef1211-4417-42aa-ace6-0187f786635e"
    },
    {
        "author": "王禹偁",
        "paragraphs": [
            "葦篷疏薄漏斜陽，半日孤吟未過江。",
            "唯有鷺鷀和我意，時時翹足對船窗。"
        ],
        "tags": [
            "厌恶",
            "抒情",
            "政治",
            "写景",
            "仕途"
        ],
        "title": "泛吳松江",
        "id": "84595013-d3e8-4f74-9595-da10a24b7194"
    },
    {
        "author": "王禹偁",
        "paragraphs": [
            "邦計動宸衷，時賢蒞浙東。",
            "量寬吞渤澥，氣直稟崆峒。",
            "捧詔瑶池下，辭班玉筍中。",
            "饋糧蕭相國，制禮叔孫通。",
            "舉措敦儒行，談諧有古風。",
            "冀方思舊政，江表佇成功。",
            "吏畏嚴霜白，民歌愛日紅。",
            "勤王雖運智，修道豈妨公。",
            "旋種烟莎逕，閑科雨竹叢。",
            "養成丹頂鶴，瘦盡雪花驄。",
            "移石情無倦，抄書俸不充。",
            "晨餐燒露筍，秋句寫霜楓。",
            "棋閣連花塢，書窗映燭籠。",
            "僧傳栽樹法，客獻遞詩筒。",
            "飲席螺爲盞，吟舟葦作篷。",
            "按琴苔院冷，搗藥月堂空。",
            "清白成家計，操修達聖聰。",
            "即徵歸象闕，清秩冠鴛鴻。"
        ],
        "title": "獻轉運副使太常李博士",
        "id": "16ab72a7-008e-421d-b278-4e8e07ef562f"
    },
    {
        "author": "王禹偁",
        "paragraphs": [
            "江城寒食下，花木慘離魂。",
            "幾宿投山寺，孤帆過海門。",
            "篷聲潑火雨，柳色禁烟村。",
            "定省高堂後，斑衣減淚痕。"
        ],
        "title": "蘇州寒食日送人歸覲",
        "id": "f0a162e5-6519-4f6b-bbd4-74586a09184b"
    },
    {
        "author": "王禹偁",
        "paragraphs": [
            "數里新萍夾岸莎，春來乘興宿烟蘿。",
            "隨風蝴蝶顛狂甚，當路花枝採折多。",
            "絳節參差抽苦筍，翠鈿狼籍撒圓荷。",
            "湖山滿眼不休去，空羨漁翁雨一蓑。"
        ],
        "title": "春晚遊太和宮",
        "id": "f5589b63-f2dd-4601-beb4-c1f845e28a56"
    },
    {
        "author": "王禹偁",
        "paragraphs": [
            "二年爲吏住江濱，重到江頭照病身。",
            "滿眼碧波輸野鳥，一蓑疏雨屬漁人。",
            "隨船曉月孤輪白，入座晴山數點春。",
            "張翰精靈還笑我，綠袍依舊惹埃塵。"
        ],
        "title": "再泛吳江",
        "id": "8dbb4ed0-3690-4bf1-8bab-3b25d70f3afe"
    },
    {
        "author": "王禹偁",
        "paragraphs": [
            "數里春蹊獨自尋，迸犀抽錦亂森森。",
            "田文死去賓朋散，拋擲三千玳瑁簪。"
        ],
        "title": "筍  其一",
        "id": "d16b9ae6-c51d-46dd-9780-5d31dd1a2f9f"
    },
    {
        "author": "王禹偁",
        "paragraphs": [
            "綠玉脩脩冷罩烟，一溪春雨洗嬋娟。",
            "不知徐福歸何處，丱女童男泣海田。"
        ],
        "title": "筍  其二",
        "id": "5f873c83-3bb4-4131-ba7e-538ee4951365"
    },
    {
        "author": "王禹偁",
        "paragraphs": [
            "一夜春雷起舊根，亂披烟籜出溪門。",
            "稚川龍過頻回首，認得青青數代孫。"
        ],
        "title": "筍  其三",
        "id": "37772d88-f99b-479f-bb63-80430860d1c6"
    },
    {
        "author": "王禹偁",
        "paragraphs": [
            "年來潘令鬢初凋，瘦馬青衫耻下僚。",
            "藥債漸多醫宿疾，宦情猶切戀明朝。",
            "空江梅雨添幽鬰，古縣槐花鏁寂寥。",
            "頼有郡侯知己在，每憐憔悴貰金貂。"
        ],
        "title": "官舍書懷呈郡守",
        "id": "46bd6190-5135-4181-9818-dba66bae79c2"
    },
    {
        "author": "王禹偁",
        "paragraphs": [
            "嶺表榆關路嶮巇，頒條持節兩無辭。",
            "四方自是男兒事，萬里歸來聖主知。",
            "磧雪舊行閑入夢，貪泉曾飲別留詩。",
            "如今已見功名立，休憶當年一桂枝。"
        ],
        "title": "贈毋中舍",
        "id": "49da8fd9-9eea-48ba-9744-2a668a4d2ee0"
    },
    {
        "author": "王禹偁",
        "paragraphs": [
            "詔修僧史浙江濱，萬卷書中老一身。",
            "赴闕尚留支遁馬，援毫應待仲尼麟。",
            "溟濛雪影松窗曉，狼籍苔花竹院春。",
            "還許幽齋暫相訪，却慚陶令滿衣塵。"
        ],
        "title": "贈贊寧大師",
        "id": "08b6efdb-94db-40ce-8c6f-da6f3c2eab05"
    },
    {
        "author": "王禹偁",
        "paragraphs": [
            "江東遺跡在錢塘，手植庭花滿縣香。",
            "若使當年居顯位，海棠今日是甘棠。"
        ],
        "title": "題錢塘縣羅江東手植海棠",
        "id": "d46d5ea6-a0a9-4f56-be4c-414e81d0a1c1"
    },
    {
        "author": "王禹偁",
        "paragraphs": [
            "縣齋東面是禪齋，公退何妨引鶴來。",
            "長愛座中如洞府，却慚衣上有塵埃。",
            "竹聲冷撼秋窗雨，山影青籠曉院苔。",
            "最憶去年飛雪裏，煮茶煨栗夜深迴。"
        ],
        "title": "武平寺留題",
        "id": "f67d0bb8-abff-46ce-83b8-71f6b3e2d296"
    },
    {
        "author": "王禹偁",
        "paragraphs": [
            "前年春牓亞龍頭，詞賦曾推第一流。",
            "上直未歸紅藥院，供吟先得白蘋洲。",
            "酒醒野寺烹山蕨，公退溪亭狎海鷗。",
            "自是吳門折腰吏，滿衣塵土爲君羞。"
        ],
        "title": "贈湖州張從事",
        "id": "39ac97cf-d623-4db4-a208-28f5c5d12896"
    },
    {
        "author": "王禹偁",
        "paragraphs": [
            "吏隠江東五六年，歸時猶戀好山川。",
            "野僧送別携詩句，瘦馬臨歧當酒錢。",
            "吳苑醉逢梅弄雪，隋堤吟見柳垂煙。",
            "自言更共秋濤約，未捨四興一釣船。"
        ],
        "title": "送李中舍罷蕭山赴闕",
        "id": "b2429d1a-f1c6-4756-a17c-aa95b3cc8d83"
    },
    {
        "author": "王禹偁",
        "paragraphs": [
            "罷郡歸蘭省，還愁到帝鄉。",
            "趨朝騎瘦馬，賃宅住閑坊。",
            "命服紆春草，吟髭鑷夜霜。",
            "有心憶雲水，無語狎班行。",
            "藥債經年欠，文編滿篋藏。",
            "教兒誦詩賦，倩客賣囊裝。",
            "尋寺誰同步，留僧自拂床。",
            "舉公投卷軸，時相覓文章。",
            "窮達君雖了，沉淪我亦傷。",
            "何當昇大用，吾道始輝光。"
        ],
        "title": "寄主客安員外十韵",
        "id": "7ee66b85-afb5-4f08-87d2-e85d6f70d56c"
    },
    {
        "author": "王禹偁",
        "paragraphs": [
            "樹影池光映曉霞，綠楊陰下吏排衙。",
            "閑拖屐齒妨橫筍，靜拂琴床有落花。",
            "地脉暗分吳苑水，厨烟時煮洞庭茶。",
            "青宮詞客多閑暇，按曲飛觴待歲華。"
        ],
        "tags": [
            "洞庭湖"
        ],
        "title": "和郡僚題李中舍公署",
        "id": "7e7cdc8a-ea95-4da1-8ebf-9312c670af0d"
    },
    {
        "author": "王禹偁",
        "paragraphs": [
            "江城方話舊，捧詔去長安。",
            "宦路相逢少，鄉情敘別難。",
            "烟波迷曉渡，風雨動春寒。",
            "初夏應回首，重期看牡丹。"
        ],
        "title": "送奉常李丞赴闕",
        "id": "db13c817-d7eb-426e-89e6-bb96dda7672f"
    },
    {
        "author": "王禹偁",
        "paragraphs": [
            "雲裏寒溪竹裏橋，野人居處絕塵囂。",
            "病來芳草生漁艇，睡起殘花落酒瓢。",
            "閑把道書尋晚逕，靜携茶鼎洗春潮。",
            "長洲懶吏頻過此，爲愛盤飧有藥苗。"
        ],
        "title": "題張處士溪居",
        "id": "02e9de48-8d29-4e85-ac79-310fa4224c1c"
    },
    {
        "author": "王禹偁",
        "paragraphs": [
            "開宴曾遊此綴行，五年爲吏別仙鄉。",
            "杏園鶑蝶如相識，應怪重來蒨綬香。"
        ],
        "title": "初拜拾遺遊瓊林苑",
        "id": "09196d9b-e643-45b5-9920-b362df30a35b"
    },
    {
        "author": "王禹偁",
        "paragraphs": [
            "御柳差差拂禁牆，菲才何事直仙鄉。",
            "坐聞雞唱皇宮近，睡枕魚鬚白日長。",
            "簾挂蘚庭微雨霽，研添桐井落花香。",
            "春風老盡詩情淡，翻卷青編獨繞廊。"
        ],
        "title": "館中春值偶題",
        "id": "a70900ec-f2d7-4237-8f1f-8cbd6253e6ed"
    },
    {
        "author": "王禹偁",
        "paragraphs": [
            "支公兼有董狐才，史傳修成乙夜開。",
            "天子遠酬丹詔去，高僧不出白雲來。",
            "眉毫久別應垂雪，心印休傳本似灰。",
            "若念重瞳欲相見，未妨西上一浮杯。"
        ],
        "title": "寄贊寧上人",
        "id": "3f2b8d3f-b069-47aa-a8e4-c9c61c5a6538"
    },
    {
        "author": "王禹偁",
        "paragraphs": [
            "吳門吏隠過三年，何事陶潜捧詔還。",
            "步武已趨龍尾道，夢魂猶憶虎丘山。",
            "花開茂苑誰同醉，雪滿梁園獨掩關。",
            "會待他年求郡印，劍池重遶碧潺潺。"
        ],
        "title": "歲暮偶書寄蘇臺舊僚友",
        "id": "6f445762-fcd9-4c8e-911d-0d03c70b1a52"
    },
    {
        "author": "王禹偁",
        "paragraphs": [
            "吏隠金門祗似閑，退朝窮巷懶開關。",
            "經年不到公卿宅，五日空隨侍從班。",
            "禁漏出花寒歷歷，御泉通市細潺潺。",
            "功名未立年猶少，爭忍携琴去舊山。"
        ],
        "title": "朝退偶題",
        "id": "3ccb956b-881f-494c-ad79-0562bedddec6"
    },
    {
        "author": "王禹偁",
        "paragraphs": [
            "白獸樽前侍玉除，暫分邦計別宸居。",
            "映淮風月供吟筆，拱極星辰伴使車。",
            "別岸酒濃桑葉落，野亭霜薄菊花疏。",
            "東南莫作三年調，紅藥香繁在直廬。"
        ],
        "title": "送王司諫赴淮南轉運",
        "id": "bfdc9dc8-5d8d-4272-91ca-5cb53ea78970"
    },
    {
        "author": "王禹偁",
        "paragraphs": [
            "提筆從戎別帝鄉，官清兼領校書郎。",
            "將軍幕下紅蓮媚，詩客袖中丹桂香。",
            "吟倚旌旗春過雨，醉聽刁斗夜含霜。",
            "金臺莫作多時計，非久應歸振鷺行。"
        ],
        "title": "送郝校書從事相州",
        "id": "da3915f1-c236-47de-a941-d97b610d602a"
    },
    {
        "author": "王禹偁",
        "paragraphs": [
            "罷調金鼎道光輝，聞說閑園自種薇。",
            "書院日斜春睡覺，沙堤人靜早朝歸。",
            "吟穿竹逕僧同步，醉遶花庭蝶上衣。",
            "却恐優游未終歲，台星依舊照黄扉。"
        ],
        "title": "獻僕射相公  其一",
        "id": "70f44fc9-1d7a-4fd2-ad4a-838807f0e315"
    },
    {
        "author": "王禹偁",
        "paragraphs": [
            "五年黄閣掌陶甄，憂國翻成兩鬢斑。",
            "初到廟堂溫樹冷，暫收霖雨岳雲閑。",
            "春園領鶴尋芳草，小閣留僧畫遠山。",
            "惟有門生苦求見，竹齋花院一開關。"
        ],
        "title": "獻僕射相公  其二",
        "id": "10bba0cf-1794-411c-ac3b-da5e5e6c111e"
    },
    {
        "author": "王禹偁",
        "paragraphs": [
            "祕省官清住帝鄉，春來春榜探花郎。",
            "未吟紅藥歸西掖，且著青衫侍北堂。",
            "射策更期揮健筆，騎馿猶得醉閑坊。",
            "同年佐邑應相羨，衣上芸香雜桂香。"
        ],
        "title": "賀李宗諤先輩除校書郎",
        "id": "97c6ad28-62b6-40d7-9070-52a9e88777f7"
    },
    {
        "author": "王禹偁",
        "paragraphs": [
            "蘭省方讎乙夜書，襄陽迎侍暫脂車。",
            "揮毫偶未歸綸閣，衣錦何妨奉板輿。",
            "峴首碑前留馬足，鹿門山下宿僧居。",
            "漢臯遊女曾相識，應解鳴璫換佩魚。"
        ],
        "title": "送夏侯正言襄陽迎親",
        "id": "4c51dccb-0de4-43c4-973e-f2c2e2d6628f"
    },
    {
        "author": "王禹偁",
        "paragraphs": [
            "東下蘭溪數十程，幾多山水入圖經。",
            "科名舊捷仙人桂，縣界遥看婺女星。",
            "琴院靜籠江樹綠，敕樓高對海峰青。",
            "三年吏隠無嗟嘆，百里封疆似畫屏。"
        ],
        "title": "送鞠評事宰蘭溪",
        "id": "04fb6c4e-4b80-44f4-a7e1-07e6befb9445"
    },
    {
        "author": "王禹偁",
        "paragraphs": [
            "佐幕徐方鬢未秋，官升芸閣更風流。",
            "姓名舊在鶑遷榜，詩什重題燕子樓。",
            "漸有俸錢供藥債，應無歸夢到漁舟。",
            "公餘時上臺頭寺，珠履金貂共勝遊。"
        ],
        "title": "送查校書從事彭門",
        "id": "a58348c9-4429-44f2-9c0b-df4e45ff3b18"
    },
    {
        "author": "王禹偁",
        "paragraphs": [
            "縣連秦漢舊離宮，分付詩人勝武功。",
            "带職遠辭書殿去，携家深入畫圖中。",
            "庭莎曉潤終南雨，檻竹寒摇渭水風。",
            "百里封疆三館客，折腰休歎似陶公。"
        ],
        "title": "送史館趙寺丞出宰咸陽",
        "id": "fb7fb614-b64f-4767-8fc3-f9f55bd4b983"
    },
    {
        "author": "王禹偁",
        "paragraphs": [
            "藥樹吟多且握蘭，藹然公議滿朝端。",
            "西垣罷直蒼苔冷，南郡行春綠野寬。",
            "蒨旆出過應曜墓，棠陰潜上伏犧壇。",
            "鄉心休夢峨眉雪，會顧青蒲憶史丹。"
        ],
        "title": "送田舍人出牧淮陽",
        "id": "d85d41e9-1485-4bc2-9464-091020c285b6"
    },
    {
        "author": "王禹偁",
        "paragraphs": [
            "使星躔次入長沙，曉別延英去路賒。",
            "數刻漏中承密旨，幾重湖外奉皇華。",
            "山行馬拂湘川石，寺宿僧供岳麓茶。",
            "迴日期君直西掖，當階紅藥正開花。"
        ],
        "title": "送羅著作奉使湖湘",
        "id": "dcfff443-de6f-464f-9e4b-7dc24e8d556b"
    },
    {
        "author": "王禹偁",
        "paragraphs": [
            "百舌關關麥壠青，遠山迎馬翠如屏。",
            "禁中已誦相如賦，江外猶看使者星。",
            "衣拂茶烟尋水寺，枕欹梅雨泊沙汀。",
            "歸期莫過中秋節，侍宴甘泉月滿庭。"
        ],
        "title": "送夏侯正言奉使江南",
        "id": "445554b8-059a-42bf-81d1-6f9fc135f729"
    },
    {
        "author": "王禹偁",
        "paragraphs": [
            "乘軺南下興何長，大半江山是故鄉。",
            "蠻府好迎天上使，朝賢不爲橐中裝。",
            "犀牛出水挨銅柱，颶母扶空卸海檣。",
            "復命丹墀莫經歲，北門西掖待翶翔。"
        ],
        "title": "送館中王正言使交趾",
        "id": "cded3732-0007-4f64-9c72-dff7d5570216"
    },
    {
        "author": "王禹偁",
        "paragraphs": [
            "斜漢橫空瑞氣浮，橋邊烏鵲待牽牛。",
            "長生殿冷時無事，乞巧樓多歲有秋。",
            "菡萏晚花清露濕，嬋娟新月暮烟收。",
            "華封禱祝華胥夢，誰道神仙不可求。"
        ],
        "title": "七夕應製",
        "id": "d7f61204-489b-4f38-aa6f-1f9e5375009d"
    },
    {
        "author": "王禹偁",
        "paragraphs": [
            "初過清明野色繁，柳花榆莢撲軺軒。",
            "中臺應宿郎官貴，外國占星使者尊。",
            "海水無波分島嶼，扶桑見日認藩垣。",
            "東夷休請蕭夫子，好把詩書問狀元。"
        ],
        "title": "送柴郎中使高麗",
        "id": "8ffcb9d3-403d-4990-b61e-f0ee86c4c609"
    },
    {
        "author": "王禹偁",
        "paragraphs": [
            "使印星車適舊遊，陶潜今日在瀛洲。",
            "科條盡曉三千罪，囹圄應空十二州。",
            "蒨綬有香籠驛馬，皇華無暇狎沙鷗。",
            "歸來重過姑蘇郡，莫忘題名向虎丘。"
        ],
        "title": "送羅著作兩浙按獄",
        "id": "db61eca7-1997-40f5-b604-9f4fcd10f1d1"
    },
    {
        "author": "王禹偁",
        "paragraphs": [
            "密疏封來乙夜看，延英召對議安邊。",
            "榮頒紫綬同三品，舊賜朱衣未一年。",
            "白獸捧樽斟御酒，金魚垂鬣惹爐烟。",
            "從今便有公卿望，休夢天臺瀑布泉。"
        ],
        "title": "賀溫正言賜紫",
        "id": "78cfb1e9-bd0c-4e48-90ca-25d5dc5659f3"
    },
    {
        "author": "王禹偁",
        "paragraphs": [
            "通悴徐方蒨綬新，老萊衣服暫離身。",
            "家君蓮幕開廳事，府帥金貂耀縉紳。",
            "戲馬臺荒春寂寞，斬蛇鄉古樹輪囷。",
            "公餘應長吟滋味，好寄西垣寓直人。"
        ],
        "title": "送光祿王寺丞通判徐方",
        "id": "08ef988b-2cee-4713-bc2a-26d73be7d247"
    },
    {
        "author": "王禹偁",
        "paragraphs": [
            "鮑照貽我羽人衣，下直何妨盡日披。",
            "老去自堪將野鶴，客來休更佩金龜。",
            "官供謾說青綾被，私便全勝白接䍦。",
            "未脫朝簪戀明主，耿懷空作謝君詩。"
        ],
        "title": "謝同年黄法曹送道服",
        "id": "2d2bbc55-1e5f-4187-8783-69d820fd4aa6"
    },
    {
        "author": "王禹偁",
        "paragraphs": [
            "錦川宜共少年期，四十風情去未遲。",
            "蠶市夜歌欹枕處，峨嵋春雪倚樓時。",
            "休誇上直吟紅藥，多羨乘軺聽子規。",
            "莫學當初杜工部，因循不賦海棠詩。"
        ],
        "title": "送馮學士入蜀",
        "id": "0ba49731-436b-483f-975f-2ee62e055b06"
    },
    {
        "author": "王禹偁",
        "paragraphs": [
            "宛丘分理藉賢明，暫輟詞臣撫百城。",
            "職罷掖垣人共惜，郡連京輔自爲榮。",
            "休吟紅藥堦前色，且聽長淮枕上聲。",
            "駐馬都門相別處，柳黄莎碧上林鶑。"
        ],
        "title": "和陳州田舍人留別  其一",
        "id": "37d3f1bd-b425-4493-8695-23260f34f23c"
    },
    {
        "author": "王禹偁",
        "paragraphs": [
            "東風初暖酒難銷，五馬行春罷趁朝。",
            "道畔棠陰同召伯，堦前蓂莢別唐堯。",
            "下車正是嘗新筍，得句何妨寄舊僚。",
            "預想郡齋公宴處，桃花凝露柳垂條。"
        ],
        "title": "和陳州田舍人留別  其二",
        "id": "4f856bf3-4774-40cb-9c09-f767c0452b26"
    },
    {
        "author": "王禹偁",
        "paragraphs": [
            "演綸多暇每封章，暫去頒條道更光。",
            "郡吏好排紅粉妓，史君曾是紫微郎。",
            "樓臺有月新詩出，囹圄無人綠草長。",
            "地接清淮足佳致，水村烟塢似魚鄉。"
        ],
        "title": "和陳州田舍人留別  其三",
        "id": "f3e9af2d-7a2a-47b3-ad72-1a28a553b3e2"
    },
    {
        "author": "王禹偁",
        "paragraphs": [
            "淮陽冰綻柳條新，風物暄妍土俗淳。",
            "捧詔暫辭雙闕路，勸農深入四郊春。",
            "茶烟靜拂聽琴鶴，穀雨輕籠鋤麥人。",
            "贏得褰帷恣吟興，落花飛絮滿車茵。"
        ],
        "title": "和陳州田舍人留別  其四",
        "id": "c40eabc6-412f-4cf8-ba2a-9f3d182ac32e"
    },
    {
        "author": "王禹偁",
        "paragraphs": [
            "頒條京輔近吾君，政術高于召信臣。",
            "道服日斜披鶴氅，藥畦春暖步龍鱗。",
            "歸朝莫指三年調，化俗應蘇一郡人。",
            "願作淮陽去思頌，與君刊石慰陳民。"
        ],
        "title": "和陳州田舍人留別  其五",
        "id": "acb6e939-0e22-4b6f-b1b4-623947232fb6"
    },
    {
        "author": "王禹偁",
        "paragraphs": [
            "泣辭明主挂冠簪，便約幽雲老舊林。",
            "朝請罷來頻典笏，田園歸去只携琴。",
            "焚香靜院當山色，曬藥空庭避竹陰。",
            "一子得官三品祿，未饒疏傅有黄金。"
        ],
        "title": "賀將作孔監致仕",
        "id": "9def2ca4-4bc0-4c35-9ee5-f72762055a7e"
    },
    {
        "author": "王禹偁",
        "paragraphs": [
            "錦衣西去道何光，卜葬伊川舊釣鄉。",
            "留守開筵親舉白，故人垂淚看焚黄。",
            "重尋泉石應多感，旋插松楸未著行。",
            "一月歸程如有暇，雲間時到讀書房。"
        ],
        "title": "送密直溫學士西京遷葬",
        "id": "bdd0789c-bac6-4f58-8d32-b670c0d11277"
    },
    {
        "author": "王禹偁",
        "paragraphs": [
            "出處昇沉不足悲，羨君操履是男兒。",
            "左遷郡印辭綸閣，直諫書囊在殿帷。",
            "未有僉諧徵賈誼，可無章疏雪微之。",
            "朝行孤立知音少，閑步蒼苔一淚垂。"
        ],
        "title": "寄田舍人",
        "id": "e0f81206-ac8c-4476-ad20-057f949e6364"
    },
    {
        "author": "王禹偁",
        "paragraphs": [
            "勳業與誰同，蕭何第一功。",
            "兩朝行直道，萬國變淳風。",
            "微恙妨三接，辭榮動四聰。",
            "白麻宣上閣，清洛守離宮。",
            "讓表迴宸翰，朝辭泣舜瞳。",
            "對深移五刻，官重带三公。",
            "鳳浴荀池暖，龍蟠洛邑雄。",
            "位尊非借寇，神爽近維嵩。",
            "導騎香塵細，肩輿曉霧籠。",
            "下車鶗鴂語，開宴牡丹紅。",
            "溫樹深嚴夢，甘棠蔽芾叢。",
            "趨庭採蘭子，投刺茹芝翁。",
            "廣化如靈鷲，天津似綵虹。",
            "先皇陵樹老，白傅影堂空。",
            "春饌思山蕨，秋屏畫水葓。",
            "御泉通廨宇，禁柳映簾櫳。",
            "元老優游盛，明君眷注隆。",
            "更須歸相府，特地代天工。",
            "永佐千年運，重頒九錫弓。",
            "不同崔四入，正在亂離中。"
        ],
        "title": "送趙令公西京留守",
        "id": "9659d382-22d5-4e9b-b628-4fbafc1aeede"
    },
    {
        "author": "王禹偁",
        "paragraphs": [
            "元老留司卧雒陽，諫官通理輟鴛行。",
            "仲宣舊佐紅蓮幕，裴度新開綠野堂。",
            "幾處古碑停馬讀，到時春筍約僧嘗。",
            "香山居士真容在，爲我公餘奠一觴。"
        ],
        "title": "送同年劉司諫通判西都",
        "id": "d65d77f7-157a-4f7a-a86e-0a067bce86c2"
    },
    {
        "author": "王禹偁",
        "paragraphs": [
            "再入承明舊直廬，腰間仍得佩金魚。",
            "重批漢武求賢詔，曾上東方自薦書。",
            "紅藥篇章應感動，紫泥封檢未生疏。",
            "樊川杜曲休勞夢，日日延英侍玉除。"
        ],
        "title": "賀范舍人再入西掖",
        "id": "1b33e054-013a-4e3f-8f74-72acfc7d7ae1"
    },
    {
        "author": "王禹偁",
        "paragraphs": [
            "正向承明戀直廬，年來華髮已侵梳。",
            "官清自比乘軒鶴，心小還同畏網魚。",
            "西掖永懷王閣老，北門堪歎扈尚書。",
            "會當辭祿東陵去，數畝瓜田一柄鋤。"
        ],
        "title": "閣下詠懷",
        "id": "7964ec51-0d2c-44b8-af5b-3c40fe1aaef5"
    },
    {
        "author": "王禹偁",
        "paragraphs": [
            "詔書稀少日何長，閑枕通中睡一場。",
            "院吏報來丞相出，紫微花影上東廊。"
        ],
        "title": "閣下暮春",
        "id": "ada45faf-fb48-4493-abf3-ef5dcb4673cd"
    },
    {
        "author": "王禹偁",
        "paragraphs": [
            "封了詞頭遶砌行，此君相伴最多情。",
            "西垣不宿還堪恨，辜負夜窗風雨聲。"
        ],
        "title": "舍人院竹",
        "id": "547d9b8b-c7f2-44b9-aa17-7a2a7880ad66"
    },
    {
        "author": "王禹偁",
        "paragraphs": [
            "霏霏連晝復連宵，紅藥蒼苔也寂寥。",
            "唯有御溝堤畔柳，拂簷遮檻不勝嬌。"
        ],
        "title": "省中苦雨  其一",
        "id": "30726961-ab96-4dfd-af5a-28892279512a"
    },
    {
        "author": "王禹偁",
        "paragraphs": [
            "醉魂吟魄共悽悽，簷溜窗風冷切肌。",
            "階下怒蛙休跳躍，浮雲遮日不多時。"
        ],
        "title": "省中苦雨  其二",
        "id": "2123ad1d-720d-48ff-976e-0f2b1d78ddd8"
    },
    {
        "author": "王禹偁",
        "paragraphs": [
            "忽憶今春暮，宮花照苑牆。",
            "瓊林侍游宴，金口獨褒揚。",
            "立向勾陳內，宣來帝座傍。",
            "丁寧問年紀，委曲敘行藏。",
            "屏息聞天語，酡顔醉御觴。",
            "近臣多健羨，睿眷豈尋常。",
            "盛事誰能及，非才自不遑。",
            "厚恩難負荷，薄命果譸張。",
            "得罪縻山郡，携家出帝鄉。",
            "何時重到此，駐馬淚浪浪。"
        ],
        "title": "初出京過瓊林苑",
        "id": "8bf77eba-c170-490c-8a48-196a2b6ed16c"
    },
    {
        "author": "王禹偁",
        "paragraphs": [
            "古縣日初沉，軺車忽見尋。",
            "不將遷客累，方認故人心。",
            "無酒銷寒漏，挑燈聽遠砧。",
            "郟郊千里路，並轡未妨吟。"
        ],
        "title": "中牟縣旅舍喜同年高紳著作見訪",
        "id": "cf8b580e-5f88-44c5-bd32-fa11871c4504"
    },
    {
        "author": "王禹偁",
        "paragraphs": [
            "函關秋霽雁初迴，六里商於曉色開。",
            "四皓有靈應笑我，謫官方始入山來。"
        ],
        "title": "鄭州與張秉監察聯句",
        "id": "97d88f9d-1108-45a6-8c6e-c6e215bff7e8"
    },
    {
        "author": "王禹偁",
        "paragraphs": [
            "紀信生降爲沛公，草荒孤壘想英風。",
            "漢家青史緣何事，却道蕭何第一功。"
        ],
        "title": "滎陽懷古",
        "id": "b27ef137-2733-4ed1-a794-dd11e8ce7382"
    },
    {
        "author": "王禹偁",
        "paragraphs": [
            "侯公緩頰太公歸，項籍何曾會戰機。",
            "只見鴻溝分兩處，不知垓下有重圍。",
            "危橋带雨無人過，敗葉隨風傍馬飛。",
            "半日垂鞭念前事，露莎霜樹映斜暉。"
        ],
        "title": "過鴻溝",
        "id": "67996e63-2a0e-422b-b496-eeee8c39308e"
    },
    {
        "author": "王禹偁",
        "paragraphs": [
            "遷客乍離羣，秋砧不忍聞。",
            "迴頭戀紅藥，失脚下青雲。",
            "尚假金貂冕，猶殘柱國勳。",
            "此身未敢死，會擬報明君。"
        ],
        "title": "旅次新安",
        "id": "359d9175-44fc-4bc4-8f02-3302561a09e6"
    },
    {
        "author": "王禹偁",
        "paragraphs": [
            "霜乾紅葉飛，遷客思凄凄。",
            "處險人垂癭，登山馬跙蹄。",
            "籬荒蛬韻苦，雲凍雁行低。",
            "此夕應無寐，何煩報曉雞。"
        ],
        "title": "硤石縣旅舍",
        "id": "9dbfc131-7109-42a9-9766-c80b50683b3d"
    },
    {
        "author": "王禹偁",
        "paragraphs": [
            "稠桑坡險忽摧車，悔戴儒冠出敝廬。",
            "已被文章相錯誤，謫官猶載一車書。"
        ],
        "title": "稠桑坡車覆",
        "id": "fa042c32-752e-4ce8-8cf3-2d70eabe0e05"
    },
    {
        "author": "王禹偁",
        "paragraphs": [
            "行盡兩京路，將登六里山。",
            "全家空洒淚，知是幾時還。"
        ],
        "title": "閿鄉旅夜",
        "id": "243284f2-54b3-4dc7-bd95-6eda5a5a0f9d"
    },
    {
        "author": "王禹偁",
        "paragraphs": [
            "遷客由來長合醉，不煩幽鳥道提壺。",
            "商州未是無人境，一路山村有酒沽。"
        ],
        "title": "初入山聞提壺鳥",
        "id": "4063a5de-8718-4979-b69b-2a3e8a753c40"
    },
    {
        "author": "王禹偁",
        "paragraphs": [
            "平生詩句多山水，謫宦誰知是勝遊。",
            "南下閿鄉三百里，泉聲相送到商州。"
        ],
        "title": "聽泉",
        "id": "c9d2320d-5b06-492c-ae85-c978b8469665"
    },
    {
        "author": "王禹偁",
        "paragraphs": [
            "應制詩篇對玉除，是誰傳寫到商於。",
            "昔從蓂莢階前作，今向蓮花座畔書。",
            "商嶺未甘隨綺季，漢庭曾忝用相如。",
            "山僧莫怪頻垂淚，乍別承明舊直廬。"
        ],
        "title": "初到商州館于妙高禪院佛屋壁上見草聖數行讀之乃數年前應制所作皇帝試貢士歌追思前事感而成章",
        "id": "aaf6c1b0-54e0-4090-b892-ebfb22f2cce2"
    },
    {
        "author": "王禹偁",
        "paragraphs": [
            "遷謫獨熙熙，襟懷自坦夷。",
            "孤寒明主信，清直上天知。",
            "消息還依道，生涯只在詩。",
            "惟當諭山水，詎敢詠江蘺。",
            "偶歎勞生事，因思志學時。",
            "讀書方睹奧，下筆便搜奇。",
            "賦格欺鸚鵡，儒冠薄鵔鸃。",
            "耕桑都不事，園井未曾窺。",
            "必欲縑緗富，寧教杼軸紕。",
            "光陰常矻矻，交友盡偲偲。",
            "步驟依班馬，根源法孔姬。",
            "收螢秋不倦，刻鵠夜忘疲。",
            "流輩多相許，時賢亦見推。",
            "叨榮偕計吏，濫吹謁春司。",
            "僕瘦途中病，馿寒雪裏騎。",
            "空拳入場屋，拭目看京師。",
            "技癢初調箭，鋒銛欲試錐。",
            "甲科登漢制，內殿識堯眉。",
            "數刻愁晡矣，三題亦勉之。",
            "先鳴輸俊彥，上第遂參差。",
            "罷舉身何託，還家命自奇。",
            "唯慙親倚戶，敢望嫂停炊。",
            "竭力求甘旨，終朝走路歧。",
            "貪希仲由來，多廢董生帷。",
            "丹桂何時折，孤蓬逐吹移。",
            "知憐無國士，志氣自男兒。",
            "季子貂裘敝，狂生刺字隳。",
            "廣場重考覆，蹇步載驅馳。",
            "明代寧甘退，青雲暗有期。",
            "禮闈冠多士，御試拜丹墀。",
            "澤霧寧慙豹，摶風肯伏雌。",
            "重瞳念孤跡，一第忝鴻私。",
            "得告還鄉貴，除官佐邑卑。",
            "折腰稱小吏，矩步慎初資。",
            "枳棘心何恨，松筠操自持。",
            "及親家有養，事長禮無虧。",
            "銅墨官常改，烟霄雨露垂。",
            "縣花聊主管，寺棘且覊縻。",
            "吳郡包山側，長洲巨海湄。",
            "萬家呼父母，百里撫惸嫠。",
            "敢起徒勞歎，長憂竊祿嗤。",
            "宦途甘碌碌，官業亦孜孜。",
            "政事還多暇，優游甚不覊。",
            "村尋魯望宅，寺認館娃基。",
            "西子留香逕，吳王有劍池。",
            "狂歌殊不厭，酒興最相宜。",
            "草織登山履，蒲紉挽舫𥾣。",
            "果酸嘗橄欖，花好插薔薇。",
            "震澤柑包火，松江鱠縷絲。",
            "三年無異政，一篋有新詞。",
            "多戀南園卧，俄從北闕追。",
            "呈材真樸樕，召對立茅茨。",
            "載筆居三館，登朝忝拾遺。",
            "紫泥天上降，朱紱御前披。",
            "侍從殊爲貴，圖書頗自怡。",
            "史才媿班固，諫筆謝辛毗。",
            "擬把微軀殺，慙將厚祿尸。",
            "安邊上章疏，端拱獻箴規。",
            "精鑒逢英主，知憐是首夔。",
            "賡歌才不稱，掌誥筆難摛。",
            "制曆無多事，詞頭每怯遲。",
            "繁陰溫室樹，清吹萬年枝。",
            "青瑣霞光透，蒼苔露片萎。",
            "御香飄硯席，宮葉落纓緌。",
            "看浴池心鳳，閑捫殿角螭。",
            "上林花掩映，仙掌露淋漓。",
            "對近瞻旒冕，班清辟虎貔。",
            "宮簾垂翡翠，御水動漣漪。",
            "紀號年淳化，朝元月建寅。",
            "攝官捧寶冊，祝壽執樽彝。",
            "表案行低折，宮懸聽肅祗。",
            "德音王澤潤，謙柄斗杓撝。",
            "貴接皋夔步，深窺龍鳳姿。",
            "策勳何烜赫，賜紫更萎蕤。",
            "蚊力山難負，鵜梁翼易滋。",
            "論功慚八柱，受服欲三褫。",
            "祇慮殃將至，曾無事可裨。",
            "趁朝空俯傴，退食自逶迤。",
            "更直當春好，橫行隔宿咨。",
            "內朝長得對，駕幸每教隨。",
            "瓊苑觀雲稼，金明閱水嬉。",
            "賞花臨鳳沼，侍釣立魚坻。",
            "拂面黄金柳，酡顔白玉巵。",
            "分題宣險韵，翻勢得仙棋。",
            "竟舉窺天管，爭燃煮豆萁。",
            "恨無才應副，空有表虔祈。",
            "睿睠偏稱賞，天顔極撫綏。",
            "中官賜文字，院吏捧巾綦。",
            "遭遇誠堪惜，功名竊自悲。",
            "請纓無壯志，視草亦何爲。",
            "未獻東封頌，空鎸北岳碑。",
            "深慚專俎豆，長欲議邊陲。",
            "但可懷驕子，何須斬谷蠡。",
            "胸中貯兵甲，堂上有熊羆。",
            "成敗觀千古，施張在四維。",
            "兼磨斷佞劍，擬樹直言旗。",
            "遇事難緘默，平居疾喔咿。",
            "無權逐鳥雀，俛首任狐狸。",
            "延尉專刑煞，詞臣益等衰。",
            "五花儀久廢，三尺法聊施。",
            "書命猶無諂，評刑肯有欺。",
            "厚誣凌近侍，內亂疾妖尼。",
            "丹筆當無赦，金科了不疑。",
            "拜章期悟主，引法更防誰。",
            "萋斐終無已，雷霆遂赫斯。",
            "如弦傷訐直，投杼覓瑕疵。",
            "衆鑠金須化，羣排柱不支。",
            "佞權迴北斗，讒舌簸南箕。",
            "闕下羊腸險，朝端虎尾危。",
            "道孤貽衆怒，責薄頼宸慈。",
            "西掖除三字，南山佐一麾。",
            "蒼黄塵滿面，揮洒涕交頤。",
            "目斷九重闕，魂銷八達逵。",
            "尊親遠扶侍，兄弟盡流離。",
            "秦嶺偏巉絕，商於更險巇。",
            "吾廬何處是，我馬忽長辭。",
            "六里山蒼翠，丹河浪渺瀰。",
            "分封思衛鞅，割地憶張儀。",
            "懶讀三閭傳，空尋四皓祠。",
            "畬烟濃似瘴，松雪白如梨。",
            "壞舍床鋪月，寒窗硯結澌。",
            "振書衫作拂，解带竹爲椸。",
            "呼僕泥茶竈，從僧借藥篩。",
            "鐘愁上寺起，角怨水門吹。",
            "舊友誰青眼，新秋出白髭。",
            "烟嵐晴鬰鬰，風雨夜颸颸。",
            "我過徒三省，吾生自百罹。",
            "初來聞旅雁，不覺見黄鸝。",
            "市井採山菜，房廊蓋木皮。",
            "野花紅爛漫，山草碧䙰褷。",
            "副使官資冷，商州酒味醨。",
            "尾因求食掉，角爲觸藩羸。",
            "有夢思紅藥，無心採紫芝。",
            "瘦妻容慘戚，稚子淚漣洏。",
            "暖怯蛇穿壁，昏憂虎入籬。",
            "松根燃夜燭，山蕨助朝饑。",
            "豈獨堂虧養，還憂地乏醫。",
            "跡飄萍渤澥，親老日崦嵫。",
            "閣下辭巢鳳，山中伴野麋。",
            "風欺秀林木，雲隔向陽葵。",
            "屈産遭駑馬，丹山困嚇鴟。",
            "悔須分黑白，本合混妍媸。",
            "自此韜餘刃，終當學鈍鎚。",
            "窮通皆有數，得喪又奚悲。",
            "自顧才何者，空憐道在茲。",
            "宣尼猶削伐，大禹亦胼胝。",
            "用去當如虎，投來且禦魑。",
            "避風聊戢翼，得水會揚鬐。",
            "琴酒圖三樂，詩章效四雖。",
            "魚鬚從典賣，貂尾任傾欹。",
            "兀兀拖腸鼠，悠悠曳尾龜。",
            "北窗尋蛺蝶，南岸看鸕鷀。",
            "山翠樓頻上，雲生杖獨搘。",
            "簟閑留曉魄，簷暖負冬曦。",
            "松柏寒仍翠，瓊瑶涅不緇。",
            "望誰分曲直，祇自仰神祇。",
            "吾道寧窮矣，斯文未已而。",
            "狂吟何所益，孤憤洩黄陂。"
        ],
        "title": "謫居感事",
        "id": "e21bfada-f9ca-46a2-9d83-48453a5dbf98"
    },
    {
        "author": "王禹偁",
        "paragraphs": [
            "謫宦那堪歎弊帷，承明寓直數年騎。",
            "滿階紅藥曾嘶處，六里青山忽斃時。",
            "駿骨欲埋金價直，的顱猶愛雪離披。",
            "貳車謾道貂冠貴，從此徒行奉一麾。"
        ],
        "title": "弊帷詩",
        "id": "baee40a5-679e-4c7f-ac88-f4f6e5eeb6b8"
    },
    {
        "author": "王禹偁",
        "paragraphs": [
            "熊耳如當出檻熊，仙姿孤秀壓諸峰。",
            "採芝逋客憐貞質，化石佳人妬麗容。",
            "身上霓衣慵整頓，天邊華蓋會裁縫。",
            "嫦娥月裏休相笑，萬古應無竊藥蹤。"
        ],
        "title": "和馮中允仙娥峰",
        "id": "bc02320d-10a1-492c-9a46-0726b311f002"
    },
    {
        "author": "王禹偁",
        "paragraphs": [
            "樣標龍鳳號題新，賜得還因作近臣。",
            "烹處豈期商嶺外，碾時空想建溪春。",
            "香於九畹芳蘭氣，圓似三秋皓月輪。",
            "愛惜不嘗惟恐盡，除將供養白頭親。"
        ],
        "title": "龍鳳茶",
        "id": "1e7f2b36-a170-46de-9fc8-913bcbfa463e"
    },
    {
        "author": "王禹偁",
        "paragraphs": [
            "獻歲在商州，依然想舊遊。",
            "前年捧玉冊，此日對珠旒。",
            "御酒堯樽畔，仙韶舜殿頭。",
            "自慚非賈傅，宣室詎重求。"
        ],
        "title": "元日作",
        "id": "5e331333-593c-404f-a430-913069a70d07"
    },
    {
        "author": "王禹偁",
        "paragraphs": [
            "賜來三載錦囊盛，今日重看倍覺榮。",
            "元白當時皆謫宦，不聞將得御書行。"
        ],
        "title": "急就章",
        "id": "deb3c0de-dde3-46aa-a332-e8dc8597ddb4"
    },
    {
        "author": "王禹偁",
        "paragraphs": [
            "謫官無俸突無烟，惟擁琴書盡日眠。",
            "還有一般勝趙壹，囊中猶貯御書錢。"
        ],
        "title": "御書錢",
        "id": "0de85c04-e695-4a5d-96db-be24181f1815"
    },
    {
        "author": "王禹偁",
        "paragraphs": [
            "去年正月十五夜，乾元門上奉乘輿。",
            "今年正月十五夜，商洛郡中爲貳車。",
            "謫宦門欄偏冷落，山城燈火苦蕭疏。",
            "爐灰畫盡不成寐，頼有逍遥一帙書。"
        ],
        "title": "上元夜作",
        "id": "98cd9eb6-61aa-4cae-b3b3-12d3ff72bcf7"
    },
    {
        "author": "王禹偁",
        "paragraphs": [
            "窈窕奇峰疊古苔，望秦嶺外勢徘徊。",
            "巨靈非疋休期刻，毛女爲鄰合往來。",
            "傅粉微茫春雪在，墮鬟浮動曉雲開。",
            "好邀上雒王常侍，時就巖前飲一盃。"
        ],
        "title": "仙娥峰",
        "id": "5f595b84-abcd-426e-bad9-99db9a51111a"
    },
    {
        "author": "王禹偁",
        "paragraphs": [
            "爲愛一峰形窈窕，豈辭十里路崎嶇。",
            "誰知不似陽臺女，別後經宵夢也無。"
        ],
        "title": "遊仙娥峰後戲題",
        "id": "5c4826c5-3318-44cb-9dc2-24e50182f62b"
    },
    {
        "author": "王禹偁",
        "paragraphs": [
            "松杉疏瘦簇山根，樓殿參差對郭門。",
            "不惜馬蹄來北寺，爲憐熊耳在西軒。",
            "雲生石砌摇寒影，泉汲銅瓶露凍痕。",
            "遷客頻來何所得，一叢修竹拂吟魂。"
        ],
        "title": "上寺留題",
        "id": "42852766-ec7d-4bff-992b-07220a389297"
    },
    {
        "author": "王禹偁",
        "paragraphs": [
            "歲暮山城雪，民和歲有秋。",
            "深聞五袴詠，聊減貳車愁。",
            "凌亂藏溪寺，霏微洒郡樓。",
            "凍宜粘酒旆，香好試茶甌。",
            "逐吹殊無定，連宵勢未休。",
            "仙娥低粉面，熊耳壓峰頭。",
            "樹老花重發，川長縞不收。",
            "平沉採芝洞，深鎖避賢郵。",
            "麋鹿全迷逕，鷹鸇不下鞲。",
            "夜村埋古屋，丹水咽寒流。",
            "上洛城中客，梁園日下州。",
            "前年直綸閣，臘月奉宸遊。",
            "六出寒光亂，重瞳喜氣浮。",
            "催班臨秘殿，稱賀拱凝旒。",
            "漠漠籠天仗，輕輕落御溝。",
            "瑶池同皎潔，珠箔助颼飀。",
            "民有豐年望，君無旰食憂。",
            "佩垂延喜玉，服曜吉光裘。",
            "雞樹令開宴，鴛行許命儔。",
            "千鍾方灧灧，三爵未油油。",
            "舉白朱顔凝，飛文彩筆抽。",
            "傳宣須盡醉，御札遣冥搜。",
            "晚出蒼龍闕，驕馳紫燕騮。",
            "自慚生草澤，人指在蓬丘。",
            "薄命誠非據，清途不久留。",
            "左遷來僻郡，對景憶瀛洲。",
            "謫宦誰還往，貧家自獻酬。",
            "敢言無俸祿，且喜潤田疇。",
            "鳳閣名雖黜，貂冠命亦優。",
            "山中甘散秩，膝下奉晨羞。",
            "默默惟思過，陶陶亦自由。",
            "摇頭詠詩什，合眼入衾裯。",
            "祇恨方于枘，何嘗曲似鈎。",
            "詎能悲鵩鳥，早合畏犧牛。",
            "玉冷期三爇，蘭香任一蕕。",
            "夢中非蛺蝶，世上本蜉蝣。",
            "禍福如亡馬，机關喻狎鷗。",
            "甘貧慕原憲，齊物學莊周。",
            "尚頼遷鶑侶，旁依建隼侯。",
            "願隨商洛叟，擊壤頌皇猷。"
        ],
        "title": "對雪感懷呈翟使君馮中允同年",
        "id": "d01083d9-f6e6-4d97-804b-f2fa0f577a04"
    },
    {
        "author": "王禹偁",
        "paragraphs": [
            "修篁瑟瑟石磷磷，去謁荒祠不厭頻。",
            "四皓古來無事客，貳車今世最閑人。",
            "紫芝欲採非仙骨，紅藥曾題是近臣。",
            "一奠村醪還獨酌，滿軒松雪照吟身。"
        ],
        "title": "遊四皓廟",
        "id": "7d4f92f8-418d-48b0-990f-93d90e5fd5fc"
    },
    {
        "author": "王禹偁",
        "paragraphs": [
            "六百里巉巖，嵐光霽後添。",
            "經年吟未得，盡日看無厭。",
            "僧舍青當檻，人家翠滿簷。",
            "氣蒸丹水碧，脉潤紫芝甜。",
            "嶺礙翻雲鶻，峰遮落海蟾。",
            "澗深春有凍，影闊夏無炎。",
            "勢鬭嵩并華，名欺霍與灊。",
            "石危蹲虎脚，松老咤龍髯。",
            "曉榻便欹枕，晴樓懶下簾。",
            "未能棲岫幌，猶道佐彤襜。",
            "望久衣襟濕，登多屐齒粘。",
            "何當隨四皓，深隠避猜嫌。"
        ],
        "title": "商山",
        "id": "aecf8fde-ece0-4817-a6c5-4cf606cf5214"
    },
    {
        "author": "王禹偁",
        "paragraphs": [
            "瑟瑟復潺潺，朝宗去不還。",
            "和雲歸漢浦，噴雪下商山。",
            "影浸仙娥面，波涵織女鬟。",
            "飲猿清滿掬，渡鹿冷侵斑。",
            "北潤深通洛，東犇嶮叩關。",
            "灌園縈似带，漕磑曲如環。",
            "夜枕驚幽夢，秋汀照病顔。",
            "玉膏分地脉，銀漢落人寰。",
            "漱石藏青鯉，崩沙聚白鷳。",
            "村橋微雨後，岸樹夕陽間。",
            "翠漲新萍綠，紅浮敗葉殷。",
            "貳車時濯足，來伴釣翁閑。"
        ],
        "title": "丹水",
        "id": "ef9943dd-c6d1-4f27-8ffc-65293558b288"
    },
    {
        "author": "王禹偁",
        "paragraphs": [
            "謫宦商於郡，閑門車馬稀。",
            "塵侵書命筆，香散入朝衣。",
            "燒盡峰巒出，霜晴木葉飛。",
            "夜來天欲雪，寒夢不成歸。"
        ],
        "title": "歲暮感懷貽馮同年中允  其一",
        "id": "4af96bfd-d386-4978-9c9d-7fdb30204b82"
    },
    {
        "author": "王禹偁",
        "paragraphs": [
            "歲暮客商山，謫居多晝眠。",
            "夢迴紅藥樹，身落紫微天。",
            "不得親公事，如何望俸錢。",
            "荒城共誰語，除却訪同年。"
        ],
        "title": "歲暮感懷貽馮同年中允  其二",
        "id": "1b701107-0fa1-4d8c-9aa3-a10b35498f04"
    },
    {
        "author": "王禹偁",
        "paragraphs": [
            "謫居京信斷，歲暮更凄凉。",
            "郡僻青山合，官閑白日長。",
            "燒烟侵寺舍，林雪照街坊。",
            "爲有遷鶑侶，詩情不敢忘。"
        ],
        "title": "歲暮感懷貽馮同年中允  其三",
        "id": "94c75036-affa-448b-b6e9-b054fc6c6e2c"
    },
    {
        "author": "王禹偁",
        "paragraphs": [
            "大家齊力劚孱顔，耳聽田歌手莫閑。",
            "各願種成千百索，豆萁禾穗滿青山。"
        ],
        "title": "畬田詞  其一",
        "id": "d11aaa84-94a7-4350-b49e-b78cc39c5544"
    },
    {
        "author": "王禹偁",
        "paragraphs": [
            "殺盡雞豚喚劚畲，由來遞互作生涯。",
            "莫言火種無多利，禾樹明年似亂麻。"
        ],
        "title": "畬田詞  其二",
        "id": "d89d4461-8dcf-4e1a-98b1-b167b28133e0"
    },
    {
        "author": "王禹偁",
        "paragraphs": [
            "鼓聲獵獵酒醺醺，斫上高山入亂雲。",
            "自種自收還自足，不知堯舜是吾君。"
        ],
        "title": "畬田詞  其三",
        "id": "1b74e215-877f-400e-bd8a-dcdba3366966"
    },
    {
        "author": "王禹偁",
        "paragraphs": [
            "北山種了種南山，相助刀耕豈有偏。",
            "願得人間皆似我，也應四海少荒田。"
        ],
        "title": "畬田詞  其四",
        "id": "e1dd0435-1013-49e8-98e1-62af7db41184"
    },
    {
        "author": "王禹偁",
        "paragraphs": [
            "畬田鼓笛樂熙熙，空有歌聲未有詞。",
            "從此商於爲故事，滿山皆唱舍人詩。"
        ],
        "title": "畬田詞  其五",
        "id": "572fd6fb-06e7-4523-9571-90039fff5c5c"
    },
    {
        "author": "王禹偁",
        "paragraphs": [
            "雪引詩情不敢慵，來登高閣犯晨鐘。",
            "山僧莫怪多時望，玉立南山萬萬峰。"
        ],
        "title": "雪後登靈果寺閣",
        "id": "eafd1e4c-debe-430b-86d7-f5fe8a6d6375"
    },
    {
        "author": "王禹偁",
        "paragraphs": [
            "高車嶺上無人見，南靜川中信馬行。",
            "多謝仙娥相管顧，遠擎松雪助詩情。"
        ],
        "title": "獨遊南靜川",
        "id": "74c497c5-c32f-46fd-8cb4-9fe381a622db"
    },
    {
        "author": "王禹偁",
        "paragraphs": [
            "聞步花磚喜復悲，所悲君較十年遲。",
            "銀臺曉入批丹詔，銅鏡秋開鑷白髭。",
            "宮錦細袍宣與著，內閑驕馬賜來騎。",
            "家門記得咸通事，莫忘論兵夜召時。"
        ],
        "title": "賀畢翰林",
        "id": "394c0b5a-e97c-44af-8dcd-95a5236a6a37"
    },
    {
        "author": "王禹偁",
        "paragraphs": [
            "紫微新命舊交遊，報到商於寂寞州。",
            "天上共分三字貴，山中全減貳車愁。",
            "拋離紅藥心無恨，彈拂金貂舞不休。",
            "最喜吾家有餘慶，鳳毛還直鳳池頭。"
        ],
        "title": "賀三舍人新入西掖",
        "id": "a80be516-1d67-44e1-9c5a-ad78c3299b55"
    },
    {
        "author": "王禹偁",
        "paragraphs": [
            "堂上尊親鶴髮垂，十年祿仕不相離。",
            "何期膝下承顔日，却是山中謫宦時。",
            "未有重茵如子路，空披綵服學嬰兒。",
            "全家送爾隨鄉薦，試向朝端獻此詩。"
        ],
        "title": "送舍弟赴舉因寄兩制諸大僚",
        "id": "aa4c78fe-29f6-48fc-ad2e-a13036b8fb88"
    },
    {
        "author": "王禹偁",
        "paragraphs": [
            "錦里名雖盛，商山艷更繁。",
            "別疑天與態，不稱土生根。",
            "淺著紅蘭染，深于絳雪噴。",
            "待開先釀酒，怕落預呼魂。",
            "春裏無勍敵，花中是至尊。",
            "桂須辭月窟，桃合避仙源。",
            "浮動冠頻側，霓裳袖忽翻。",
            "望夫臨水石，窺客出牆垣。",
            "贈別難饒柳，忘憂肯讓萱。",
            "輕輕飛燕舞，脈脈息媯言。",
            "蕙陋虛侵徑，梨凡浪占園。",
            "論心留蝶宿，低面厭鶑喧。",
            "不忝神仙品，何辜造化恩。",
            "自期栽御苑，誰使擲山村。",
            "綺里荒祠畔，仙娥古洞門。",
            "烟愁思舊夢，雨泣怨新婚。",
            "畫恐明妃恨，移同卓氏奔。",
            "祇教三月見，不得四時存。",
            "繡被堆籠勢，臙脂浥淚痕。",
            "貳車春未去，應得伴芳罇。"
        ],
        "title": "商山海棠",
        "id": "dc24c512-ee31-440b-9a24-239570031335"
    },
    {
        "author": "王禹偁",
        "paragraphs": [
            "預憂囊癭病龍鍾，乞得仙方便有功。",
            "縱免項如樗里子，也應頭似夏黄公。",
            "西暉亭下峰巒碧，南靜川中木葉紅。",
            "盡是貳車堪醉處，春來唯恐酒罇空。"
        ],
        "title": "翰林畢學士寄示醫癭藥方因題四韻兼簡兩制諸知",
        "id": "e8a5cabd-2df6-49fd-b29a-452802e5e329"
    },
    {
        "author": "王禹偁",
        "paragraphs": [
            "掌貢司言耀聖朝，宦途屯否數難逃。",
            "雄文自貯胸中甲，直氣誰防笑裏刀。",
            "黄閣不登名甚屈，紫垣終老道彌高。",
            "君看身後榮多少，兩制門生伴鳳毛。"
        ],
        "title": "內翰畢學士外制柴舍人故兵部閣老王公之門生又與第五廳舍人同在兩制追思餘慶因賦短章寄于三君子",
        "id": "78371130-0666-4d52-be88-795478ecd497"
    },
    {
        "author": "王禹偁",
        "paragraphs": [
            "早折蟾宮第一枝，綸闈恩命苦何遲。",
            "久爲俗吏殊無味，合掌王言亦有時。",
            "好繼忠州文最盛，應嫌長慶格猶卑。",
            "他年莫忘中吳宰，六里山前歌紫芝。"
        ],
        "title": "賀柴舍人新入西掖",
        "id": "e96908ab-f0ea-4599-bd11-ef5f721e8af5"
    },
    {
        "author": "王禹偁",
        "paragraphs": [
            "除夜渾疑便白頭，携壺相勸醉方休。",
            "敢辭枕上三朝卧，且免燈前一夕愁。",
            "薄命我甘離鳳閣，多才君亦滯龍樓。",
            "相逢不盡杯中物，何以支當寂寞州。"
        ],
        "title": "歲除日同年馮中允携觴見訪因而沉醉病酒三日醒而偶題",
        "id": "36937792-102e-4d09-ae93-11cc7207d576"
    },
    {
        "author": "王禹偁",
        "paragraphs": [
            "謫居不敢詠江蘺，日永門閑何所爲。",
            "爲謝昭文李學士，勸教枕藉樂天詩。"
        ],
        "title": "得昭文李學士書報以二絕  其一",
        "id": "c1d528a9-2cdb-44bc-88ab-baa60c21adca"
    },
    {
        "author": "王禹偁",
        "paragraphs": [
            "左宦寂寥惟上洛，窮愁依約似長沙。",
            "樂天詩什雖堪讀，奈有春深遷客家。"
        ],
        "title": "得昭文李學士書報以二絕  其二",
        "id": "8d68a18d-287a-447f-abd0-96f7b75d6e65"
    },
    {
        "author": "王禹偁",
        "paragraphs": [
            "野桃無主滿山隈，遷客携觴獨自來。",
            "盡日馨香留我醉，每春顔色爲誰開。",
            "枝穿綠竹渾疑畫，片落丹河去不迴。",
            "待約同年一攀折，便如劉阮到天台。"
        ],
        "title": "南靜川野桃花下獨酌因簡同年馮中允",
        "id": "0e5e87fc-8784-425e-ba9a-8a5a9f9ef3d9"
    },
    {
        "author": "王禹偁",
        "paragraphs": [
            "誰信人間是與非，進須行道退忘機。",
            "卦逢大壯羝羊困，鄉入無何蛺蝶飛。",
            "澤畔衣裳蘭作佩，山中生計竹爲扉。",
            "饑腸已共夷齊約，一曲高歌去採薇。"
        ],
        "title": "放言  其一",
        "id": "7e24935c-9225-4a1b-9e59-aa8c64168619"
    },
    {
        "author": "王禹偁",
        "paragraphs": [
            "榮枯禍福轉如輪，幽暗難欺有鬼神。",
            "天上若無司報者，世間爭向不平人。",
            "夏蟲莫怪冰壺色，秋隼休猜月窟身。",
            "吾道斯文如未喪，且憑方寸託穹旻。"
        ],
        "title": "放言  其二",
        "id": "31ad5180-000f-46ed-b565-a448fb0a2268"
    },
    {
        "author": "王禹偁",
        "paragraphs": [
            "賢人雖學心無悶，君子須知道自消。",
            "德似仲尼悲鳳鳥，聖如姬旦賦鴟鴞。",
            "看松好待嚴霜降，試玉宜將烈火燒。",
            "青女祝融如不黨，願分頑石與山苗。"
        ],
        "title": "放言  其三",
        "id": "7fba85ff-4ef3-486b-9483-ea6e8fa651f5"
    },
    {
        "author": "王禹偁",
        "paragraphs": [
            "人生唯問道如何，得喪升沉總是虛。",
            "寧可飛鴻隨四皓，未能魚腹葬三閭。",
            "傅巖偶夢誰調鼎，彭澤高歌自荷鋤。",
            "不向世間爭窟穴，蝸牛到處是吾廬。"
        ],
        "title": "放言  其四",
        "id": "77f08fad-46dd-445f-ad48-c3889bce186d"
    },
    {
        "author": "王禹偁",
        "paragraphs": [
            "靜算人間事偶然，窮通未必在穹玄。",
            "關從白馬欺來度，赦被青蠅暗裏傳。",
            "禁樹罷吟紅爛漫，江蘺且詠綠芊綿。",
            "放言詩什誰堪贈，焚贈微之與樂天。"
        ],
        "title": "放言  其五",
        "id": "142f08b3-174e-4b95-9461-8e4a143f91e6"
    },
    {
        "author": "王禹偁",
        "paragraphs": [
            "三朝文匠百僚師，再秉洪鈞七政齊。",
            "一道白麻來玉署，兩條紅燭上沙堤。",
            "池波尚浴當時鳳，省樹猶存舊日雞。",
            "鑪冶正開無棄物，應憐折劍在塵泥。"
        ],
        "title": "寄獻僕射相公  其一",
        "id": "f12db36b-d4bb-45e9-8025-c72e2e963d96"
    },
    {
        "author": "王禹偁",
        "paragraphs": [
            "聖君宵旰念生民，重命甘盤秉國鈞。",
            "引馬但傳三刻漏，喘牛休問四時春。",
            "羹和舊鼎黄金鉉，雪壓新堤白玉塵。",
            "應念前年獻詩客，謫官無俸不勝貧。"
        ],
        "title": "寄獻僕射相公  其二",
        "id": "157d7392-276b-4736-94e9-38ac76bdb0ec"
    },
    {
        "author": "王禹偁",
        "paragraphs": [
            "轉輪爭合滯才華，急詔重乘上漢查。",
            "繼我已吟紅藥樹，勸君曾賦海棠花。",
            "詞隨健筆光綸誥，詩落成都燦綺霞。",
            "應笑同時東觀客，商於憔悴似長沙。"
        ],
        "title": "寄馮舍人",
        "id": "c0d22508-3ace-42f6-b10e-e97efccd3bbb"
    },
    {
        "author": "王禹偁",
        "paragraphs": [
            "武關西畔路巉巖，兩月勞君寄兩緘。",
            "鏡裏想添新白髮，篋中猶貯舊青衫。",
            "扶頭酒好無辭醉，縮項魚多且放饞。",
            "譬似元和張太祝，十年不改舊官銜。"
        ],
        "title": "迴襄陽周奉禮同年因題紙尾",
        "id": "d27fa220-d0ac-4038-9a05-1d976b24a829"
    },
    {
        "author": "王禹偁",
        "paragraphs": [
            "一郡官閑唯副使，一年冷節是清明。",
            "春來春去何時盡，閑恨閑愁觸處生。",
            "漆燕黄鸝誇舌健，柳花榆莢鬭身輕。",
            "脫衣換得商山酒，笑把離騷獨自傾。"
        ],
        "tags": [
            "谪居",
            "清明节",
            "无奈"
        ],
        "title": "清明日獨酌",
        "id": "28aa259d-9462-4ce2-8686-11ac81993694"
    },
    {
        "author": "王禹偁",
        "paragraphs": [
            "今年寒食在商山，山裏風光亦可憐。",
            "稚子就花拈蛺蝶，人家依樹繫鞦韆。",
            "郊原曉綠初經雨，巷陌春陰乍禁烟。",
            "副使官閑莫惆悵，酒錢猶有撰碑錢。"
        ],
        "title": "寒食",
        "id": "faad82ff-7ea3-4ca8-ae30-80405eb18f29"
    },
    {
        "author": "王禹偁",
        "paragraphs": [
            "紅桃飛盡綠楊深，獨倚危樓半日吟。",
            "六里山川多逐客，貳車官職是籠禽。",
            "蓬霑殘雪經秋鬢，葵隔浮雲向日心。",
            "身世榮衰不能算，且傾村酒沃愁襟。"
        ],
        "title": "春日登樓",
        "id": "724b66a5-338e-442b-96e9-0685a7198f3c"
    },
    {
        "author": "王禹偁",
        "paragraphs": [
            "數枝香带雨霏霏，雨裏携來叩竹扉。",
            "擬戴却休成悵望，御園曾插滿頭歸。"
        ],
        "title": "山僧雨中送牡丹",
        "id": "33878507-6ad0-4c70-8283-a6fa86b97f73"
    },
    {
        "author": "王禹偁",
        "paragraphs": [
            "兩株桃杏映籬斜，粧點商山副使家。",
            "何事春風容不得，和鶑吹折數枝花。"
        ],
        "title": "春居雜興  其一",
        "id": "ef945fbc-2f2b-43a3-8896-d413e2d4c993"
    },
    {
        "author": "王禹偁",
        "paragraphs": [
            "春雲如獸復如禽，日照風吹淺又深。",
            "誰道無心便容與，亦同翻覆小人心。"
        ],
        "title": "春居雜興  其二",
        "id": "f1c631c8-f8ef-413a-80a5-ecdbe4ad95d9"
    },
    {
        "author": "王禹偁",
        "paragraphs": [
            "閑寫新詩十數篇，曉來鋪向竹窗前。",
            "無端燕子欺人睡，故落春泥污綵箋。"
        ],
        "title": "春居雜興  其三",
        "id": "76b19ebf-11a8-4451-9e57-b301f3ecb579"
    },
    {
        "author": "王禹偁",
        "paragraphs": [
            "一夜春雷百蟄空，山家籬落起蛇蟲。",
            "無端蚯蚓爭頭角，觸破莓苔氣似虹。"
        ],
        "title": "春居雜興  其四",
        "id": "0122467a-8439-4002-a4b7-88a2536e6d5e"
    },
    {
        "author": "王禹偁",
        "paragraphs": [
            "西接藍田東武關，有唐名郡數商顔。",
            "二千石盡非吾道，一百年來負此山。",
            "重疊曉嵐新雨後，參差春雪夕陽間。",
            "唯供遷客風騷興，醉望吟看不暫閑。"
        ],
        "title": "登郡南樓望山感而有作",
        "id": "7993a7a4-8255-4025-822f-8216484ad3a9"
    },
    {
        "author": "王禹偁",
        "paragraphs": [
            "西山薇蕨蜀山銅，可見夷齊與鄧通。",
            "佞倖聖賢俱餓死，若無史筆等頭空。"
        ],
        "title": "讀史記列傳",
        "id": "aa23d631-e908-498e-b1ff-7c77ed6826dc"
    },
    {
        "author": "王禹偁",
        "paragraphs": [
            "此境一何醇，熙熙別得春。",
            "有聲皆俗格，無夢是天真。",
            "壁上登山屐，床頭漉酒巾。",
            "輕輕龜喘息，苒苒蝶精神。",
            "滯寂通禪理，無何等道人。",
            "曲肱高勝枕，藉草軟于茵。",
            "吟苦魂初瞑，盃酣味更珍。",
            "覺知身是幻，靜與死爲鄰。",
            "酷恨巢簷燕，生憎欵戶賓。",
            "功成歸展轉，先兆自嚬呻。",
            "不入榮名客，還宜放逐臣。",
            "東窗一丈日，且作自由身。"
        ],
        "title": "睡",
        "id": "fd3b34f9-e5d4-4400-be6c-95d24c71f3c9"
    },
    {
        "author": "王禹偁",
        "paragraphs": [
            "携家晝錦行，山驛接江城。",
            "使是皇華貴，人還故國榮。",
            "離筵青杏小，別夜子規鳴。",
            "鸚鵡洲邊宿，無忘吊禰衡。"
        ],
        "title": "送秦供奉自商州使鄂渚",
        "id": "06c39f8d-8bff-44a9-80a2-99a3ddf91605"
    },
    {
        "author": "王禹偁",
        "paragraphs": [
            "昨朝邸吏報商山，聞道孫生得狀元。",
            "爲賀聖朝文物盛，喜於初入紫微垣。"
        ],
        "title": "聞進士孫何及第因寄",
        "id": "d42fd266-b634-4919-b62a-61b36424ef88"
    },
    {
        "author": "王禹偁",
        "paragraphs": [
            "宿草離披淚滿衫，孤墳遥想帝城南。",
            "天生賈誼成何事，祇得人間三十三。"
        ],
        "title": "哭同年羅著作五首  其一",
        "id": "63979f11-0bf6-41b4-8011-4c8d829e9b73"
    },
    {
        "author": "王禹偁",
        "paragraphs": [
            "一枝丹桂謾成名，一片緋衫未是榮。",
            "頼有遺文在東觀，直應千載氣如生。"
        ],
        "title": "哭同年羅著作五首  其二",
        "id": "5a1065a2-2e62-427b-8c66-9a1d1191682f"
    },
    {
        "author": "王禹偁",
        "paragraphs": [
            "荒凉故宅何人住，寂寞孀妻即日還。",
            "一歲嬰兒安健否，巨源雖在謫深山。"
        ],
        "title": "哭同年羅著作五首  其三",
        "id": "a608ea9c-9d9a-40e3-8803-9a31e35fcfde"
    },
    {
        "author": "王禹偁",
        "paragraphs": [
            "生死雖殊道義存，曉來襟袖有啼痕。",
            "只應知我方憔悴，時向商山入夢魂。"
        ],
        "title": "哭同年羅著作五首  其四",
        "id": "db41f0e9-59bb-4c9d-a364-1823a44fdf4f"
    },
    {
        "author": "王禹偁",
        "paragraphs": [
            "同試五題爲縣吏，共求三字作詞臣。",
            "西垣謫宦何須恨，若比羅三是幸人。"
        ],
        "title": "哭同年羅著作五首  其五",
        "id": "47bf83bc-289f-443c-971e-a925e394066f"
    },
    {
        "author": "王禹偁",
        "paragraphs": [
            "孤亭疊嶂東，宛是古屏風。",
            "每到天將暮，渾疑日再中。",
            "餘霞猶散綺，新月已張弓。",
            "一水漪漣媚，千巖木葉紅。",
            "玳筵何烜赫，火宅忽牢籠。",
            "隙晃歸巢燕，簷拖截澗虹。",
            "果迷丹橘熟，洞訝赤城通。",
            "似燒連松塢，如斑染竹叢。",
            "近邀青瑣客，來伴紫芝翁。",
            "望久情無倦，吟多興未窮。",
            "陽烏看黯黯，歸馬恨怱怱。",
            "會待長棲隠，青冥逐去鴻。"
        ],
        "title": "西暉亭",
        "id": "46fefb22-8ba9-42ba-bd22-86bb4ca7b5c6"
    },
    {
        "author": "王禹偁",
        "paragraphs": [
            "親老復嬰孩，吾生自可哀。",
            "無田得歸去，有俸是嗟來。",
            "直道雖已矣，壯心猶在哉。",
            "端居寡儔侶，懷抱向誰開。"
        ],
        "title": "謫居",
        "id": "0f1f3ae1-beae-4901-970c-8a732d26754e"
    },
    {
        "author": "王禹偁",
        "paragraphs": [
            "楮冠布褐皂紗巾，曾忝西垣寓直人。",
            "此際暫披因假日，如今長著見閑身。",
            "濯纓未識三湘水，漉酒空經六里春。",
            "不爲行香著朝服，貳車誰信舊詞臣。"
        ],
        "title": "道服",
        "id": "accf7dc4-55fb-45ef-8473-a7823825a145"
    },
    {
        "author": "王禹偁",
        "paragraphs": [
            "多羨新樓上，公餘寫望閑。",
            "數峰迷華岳，一面是商山。",
            "棋暗幽雲過，簷喧宿鳥還。",
            "萬重蒼翠裏，百尺泬寥間。",
            "嵐破分樵逕，沙明認釣灣。",
            "望秦晴矗矗，清洛夜潺潺。",
            "平遠長安道，微茫函谷關。",
            "吟哦生古意，圖畫寄朝班。",
            "何日隨高步，乘秋豁病顔。",
            "銷憂吾祖事，會待共躋攀。"
        ],
        "title": "寄題洛南秦供奉新樓",
        "id": "81b3ab1b-438c-4550-bbca-4e47d61d3e3d"
    },
    {
        "author": "王禹偁",
        "paragraphs": [
            "日高睡足更何爲，數首新篇酒一巵。",
            "郡吏謾勞相告報，轉輸應不管吟詩。"
        ],
        "title": "獨酌自吟拙詩次吏報轉運使到郡戲而有作",
        "id": "4f4fe282-e9f5-4a02-b926-461d9d47869f"
    },
    {
        "author": "王禹偁",
        "paragraphs": [
            "南過高車嶺，川原似掌平。",
            "峰巒開畫障，畎畝列棋枰。",
            "帝女柔桑綠，王孫野草生。",
            "提壺催我醉，戴勝勸人耕。",
            "商嶺堪携妓，丹河好濯纓。",
            "蓋圓松影密，鞭亂竹根獰。",
            "勃勃畬田氣，磷磷水磑聲。",
            "野桃誰是主，山鳥不知名。",
            "欲舞寧無蝶，思歌亦有鶑。",
            "官閑春日永，擔酒此中行。"
        ],
        "title": "春遊南靜川",
        "id": "212ea944-c4ef-47a9-a1fe-263909ef370c"
    },
    {
        "author": "王禹偁",
        "paragraphs": [
            "聖君重卜祀南郊，仗用黄麾間白旄。",
            "仙吹冷翻蒼玉佩，曉霞晴透絳紗袍。",
            "天開兜率齋宮靜，海湧蓬萊帳殿高。",
            "遷客生還知有望，商山不敢讀離騷。"
        ],
        "title": "南郊大禮詩  其一",
        "id": "54459dab-d555-4af7-bdbe-6afb4306cfb3"
    },
    {
        "author": "王禹偁",
        "paragraphs": [
            "百僚冠劍互珊珊，文物威蕤屬禮官。",
            "清漏宿齋宣祖廟，質明行事昊天壇。",
            "旌旗漠漠帷宮曉，星斗依依綵仗寒。",
            "腸斷商於左遷客，圓丘無分得榮觀。"
        ],
        "title": "南郊大禮詩  其二",
        "id": "51132e51-8efe-475c-bfa3-77d4d5e295e5"
    },
    {
        "author": "王禹偁",
        "paragraphs": [
            "嚴配郊丘展孝思，質文參酌禮無違。",
            "大羹味薄牲牷潔，至樂聲和鳳鳥飛。",
            "黄道月斜風細細，紫壇天曉露霏霏。",
            "可憐此夜商山客，畫盡爐灰淚滿衣。"
        ],
        "title": "南郊大禮詩  其三",
        "id": "04ddf12c-aed2-45f1-b256-2d32488e30b8"
    },
    {
        "author": "王禹偁",
        "paragraphs": [
            "綵城殘月带微霜，版奏中嚴夜未央。",
            "三獻欲終侵曙色，百神齊下散天香。",
            "珠旒微亂塤篪韻，柴燎輕籠劍佩光。",
            "此夕商山對何物，猿啼鳥哭樹蒼蒼。"
        ],
        "title": "南郊大禮詩  其四",
        "id": "3c2357a9-555f-4618-9fd2-fbce50a1cd1d"
    },
    {
        "author": "王禹偁",
        "paragraphs": [
            "嚴禋禮退一陽生，抃賀歡呼動四溟。",
            "聖壽久長南至日，寶圖高大北辰星。",
            "九重城闕天將曙，百萬人家戶不扃。",
            "知有化工無棄物，海波分納一浮萍。"
        ],
        "title": "南郊大禮詩  其五",
        "id": "2dc4679a-914b-4286-bb49-e5ecc67ab4bb"
    },
    {
        "author": "王禹偁",
        "paragraphs": [
            "乾元門上赭袍光，雉扇初開散御香。",
            "郊祀一千年運祚，赦書三萬里封疆。",
            "人間草木霑皇澤，天上咸韶送壽觴。",
            "惆悵昔年曾侍從，而今翻似鼠拖腸。"
        ],
        "title": "南郊大禮詩  其六",
        "id": "5c42d13f-dfef-47bd-a25c-5884445f465b"
    },
    {
        "author": "王禹偁",
        "paragraphs": [
            "六街旌旆嚲虹蜺，仙仗參差羽衛齊。",
            "千步廊前班振鷺，百尋竿上揭金雞。",
            "狴牢冷落停丹筆，郡國歡呼拆紫泥。",
            "鳳閣舊臣期赦宥，免教長似觸藩羝。"
        ],
        "title": "南郊大禮詩  其七",
        "id": "08bfac58-6d4b-4651-8490-b0c7d35bcb2b"
    },
    {
        "author": "王禹偁",
        "paragraphs": [
            "千官雲擁御樓時，朝服紛紛換禮衣。",
            "萬里梯航歸大國，一聲雷雨破圜扉。",
            "青蠅傳去人人喜，丹鳳銜來處處飛。",
            "收盡洛南遷客淚，全家潜望日邊歸。"
        ],
        "title": "南郊大禮詩  其八",
        "id": "3cb95dff-2bc7-4557-ba27-362c646c1a9c"
    },
    {
        "author": "王禹偁",
        "paragraphs": [
            "綵雲隨步下乾元，雨露新恩洽普天。",
            "四輔首迎丹鳳詔，六師齊散廩犧錢。",
            "熙熙品物瞻堯日，習習薰風動舜絃。",
            "商洛貳車當此際，舊朝衣上淚潺湲。"
        ],
        "title": "南郊大禮詩  其九",
        "id": "92f0c571-fbc3-46e7-b5c5-1402dde04871"
    },
    {
        "author": "王禹偁",
        "paragraphs": [
            "年來不見祀圜丘，謫宦携親歎白頭。",
            "作賦有時悲鵩鳥，殺身無路學犧牛。",
            "非才豈合居臺閣，歸夢徒勞近冕旒。",
            "千載遭逢如未替，此身重見帝王州。"
        ],
        "title": "南郊大禮詩  其一○",
        "id": "70806cac-f49f-4d5d-a39f-b063a263e189"
    },
    {
        "author": "王禹偁",
        "paragraphs": [
            "玄象中台坼，皇家上相薨。",
            "大功銘玉鉉，密事在金縢。",
            "無復同魚水，空嗟失股肱。",
            "若言豐沛舊，陪葬近長陵。"
        ],
        "title": "太師中書令魏國公冊贈尚書令追封真定王趙挽歌  其一",
        "id": "0d19d955-54cb-4f80-9469-d9c8196acd60"
    },
    {
        "author": "王禹偁",
        "paragraphs": [
            "經緯千年業，陶鎔萬物功。",
            "藩垣龍節在，禁掖鳳池空。",
            "鹵簿蒙寒雨，銘旌颺曉風。",
            "太常草儀注，全似葬周公。"
        ],
        "title": "太師中書令魏國公冊贈尚書令追封真定王趙挽歌  其二",
        "id": "d6d3ea33-9fdb-47e1-a5cb-fb25b4422860"
    },
    {
        "author": "王禹偁",
        "paragraphs": [
            "重位經三入，高年過七旬。",
            "有言皆爲國，無日不憂民。",
            "溫樹蕭蕭影，甘棠漠漠春。",
            "遥知神德廟，配饗更何人。"
        ],
        "title": "太師中書令魏國公冊贈尚書令追封真定王趙挽歌  其三",
        "id": "a8e60d1b-141b-4a99-841c-1eb2e37a2701"
    },
    {
        "author": "王禹偁",
        "paragraphs": [
            "國喪三台首，家藏五廟尊。",
            "紀功誰秉筆，冊贈帝臨軒。",
            "盛德留千古，貞魂閉九原。",
            "皇情彌軫悼，天柱折崑崙。"
        ],
        "title": "太師中書令魏國公冊贈尚書令追封真定王趙挽歌  其四",
        "id": "5ba653e8-0d6c-4e56-891a-8d936711b906"
    },
    {
        "author": "王禹偁",
        "paragraphs": [
            "麟喪虛靈囿，鳳衰空帝梧。",
            "陶鎔存庶彙，霖雨潤寰區。",
            "舊疏同伊訓，遺章入禹謨。",
            "九原何所恨，猶未滅匈奴。"
        ],
        "title": "太師中書令魏國公冊贈尚書令追封真定王趙挽歌  其五",
        "id": "e169c8ba-2ccd-428b-a860-b18c719fcd38"
    },
    {
        "author": "王禹偁",
        "paragraphs": [
            "空留遺像在凌烟，誰繼堂堂命世賢。",
            "將相位高三十載，風雲道合一千年。",
            "霖收傅說巖前雨，石隕媧皇補後天。",
            "見說吾君舉哀處，重瞳揮洒淚潺湲。"
        ],
        "title": "太師中書令魏國公冊贈尚書令追封真定王趙挽歌  其六",
        "id": "b50eb40d-0676-481c-80b8-01d0e53cfd24"
    },
    {
        "author": "王禹偁",
        "paragraphs": [
            "君恩雖聽罷居留，官拜維師命更優。",
            "異物忽隨黄石葬，晚年終負赤松遊。",
            "憑誰借筯論歸馬，無復停車問喘牛。",
            "唯有功名書信史，肯同塵土一時休。"
        ],
        "title": "太師中書令魏國公冊贈尚書令追封真定王趙挽歌  其七",
        "id": "dd2b6672-32db-4cbc-8cdd-eefc44139e2e"
    },
    {
        "author": "王禹偁",
        "paragraphs": [
            "曾拜四章辭相府，又陳三表罷留司。",
            "朝廷年德劉仁軌，終始功名郭子儀。",
            "印鎖黄金塵暗澹，堂閑綠野草離披。",
            "吾君若念先朝舊，應似文貞御製碑。"
        ],
        "title": "太師中書令魏國公冊贈尚書令追封真定王趙挽歌  其八",
        "id": "bc4adf65-5149-4514-854c-9bda2f2e4249"
    },
    {
        "author": "王禹偁",
        "paragraphs": [
            "忍聽咚咚窆鼓聲，笳簫嗚咽暮雲凝。",
            "勳勞自合同蕭相，謚法還須比魏徵。",
            "曉月暗垂丹旐露，夜風輕觸繐帷燈。",
            "三川父老知何限，盡逐靈輀淚滿膺。"
        ],
        "title": "太師中書令魏國公冊贈尚書令追封真定王趙挽歌  其九",
        "id": "0e534420-40c0-4e85-b04d-cf5031cd4e03"
    },
    {
        "author": "王禹偁",
        "paragraphs": [
            "元老令終歸葬日，有司重奏輟朝時。",
            "駢羅鹵簿三公禮，告赴同盟五月期。",
            "何處更求廊廟器，是誰重作帝王師。",
            "商山副使偏垂淚，未報當年國士知。"
        ],
        "title": "太師中書令魏國公冊贈尚書令追封真定王趙挽歌  其一○",
        "id": "c84f2238-2f4d-4cd0-b3d9-1b294617f34c"
    },
    {
        "author": "王禹偁",
        "paragraphs": [
            "澤國來朝積歲年，商山相遇話鄉原。",
            "郄詵重折月中桂，陶令未歸江上村。",
            "嵐氣滴空無限翠，泉聲通夕有何冤。",
            "寒燈挑盡芳樽竭，所得新奇盡雅言。"
        ],
        "title": "和仲咸詩六首 和與喻豐陽夜話",
        "id": "b6459ab0-5351-4e3c-a63a-9b1cc55aa222"
    },
    {
        "author": "王禹偁",
        "paragraphs": [
            "風雅荒凉信可悲，家聲留得盡玄微。",
            "且欣丹穴一毛在，莫道沅江九肋稀。",
            "思苦也知關國政，官卑應爲洩天機。",
            "他時遷客歸朝去，擬覓瓊瑶滿袖歸。"
        ],
        "title": "和仲咸詩六首 和迴喻令詩集",
        "id": "0f2c5793-0529-4e0b-b8fc-f2f89d53e254"
    },
    {
        "author": "王禹偁",
        "paragraphs": [
            "玉經炎火竹經霜，却把剛腸變酒腸。",
            "庾信悲哀休作賦，接輿歌曲且佯狂。",
            "更諳喪亂災爲福，藴蓄才華有若亡。",
            "孤宦由來宜晚達，祝君霄漢路歧長。"
        ],
        "title": "和仲咸詩六首 和自詠",
        "id": "9ac83559-47fe-494c-94c5-cb3997aa3ec8"
    },
    {
        "author": "王禹偁",
        "paragraphs": [
            "舊遊前政一追尋，宦路遷移敵古今。",
            "黄綬位卑曾歎命，青宮官冷不妨吟。",
            "烟嵐不改當窗色，桃李應垂滿砌陰。",
            "好寄新詩題舊壁，爲言梅福珥朝簪。"
        ],
        "title": "和仲咸詩六首 和與盧氏宋少府話舊遊",
        "id": "9903700c-ca12-47c5-8cc8-85c45af2f9fd"
    },
    {
        "author": "王禹偁",
        "paragraphs": [
            "何人祠廟立空山，四皓精靈合往還。",
            "疋馬不辭峰更險，冥鴻應爲世多艱。",
            "雲生碧殿縈鴟尾，風觸金鋪動獸環。",
            "欲識姓名無問處，空聞靈異庇商顔。"
        ],
        "title": "和仲咸詩六首 和題鳴馬廟",
        "id": "50858453-5717-4048-ba38-4c74b81bb20e"
    },
    {
        "author": "王禹偁",
        "paragraphs": [
            "朝客吟詩送羽衣，應知彭澤久思歸。",
            "三年官滿誰留得，領鶴携琴賦式微。"
        ],
        "title": "和仲咸詩六首 和送道服與喻宰",
        "id": "4bc71eb9-98eb-4542-9165-b1ae75baa9a9"
    },
    {
        "author": "王禹偁",
        "paragraphs": [
            "繫即匏瓜轉即蓬，可憐蹤跡與君同。",
            "眼前有酒長須醉，身外除詩盡是空。",
            "閑採紫芝饑可療，欲浮滄海道應窮。",
            "聲名官職相磨折，休憶西垣藥樹紅。"
        ],
        "title": "寄海州副使田舍人",
        "id": "7c267037-5bac-4b59-984b-e71f21a2f1f4"
    },
    {
        "author": "王禹偁",
        "paragraphs": [
            "未赴吾君鳳詔徵，蒲輪何似板輿榮。",
            "自期物外長無事，誰覺人間已有名。",
            "餌朮肯嘗鍾鼎味，紉蘭應笑珮環聲。",
            "洛南遷客堪羞死，猶望量移近帝城。"
        ],
        "title": "恭聞种山人表謝急徵不赴榮侍因成拙句仰紀高風",
        "id": "f29530f2-91e1-480f-b5e6-88b402733a2b"
    },
    {
        "author": "王禹偁",
        "paragraphs": [
            "表讓皇家買酒錢，醉鄉歸去便陶然。",
            "吾君若問徵君意，自有東臯種黍田。"
        ],
        "title": "再賦二章一以頌高人之風一以伸俗吏之意  其一",
        "id": "eba94c97-997a-402b-a892-3c205c3134df"
    },
    {
        "author": "王禹偁",
        "paragraphs": [
            "不應明時鵠板書，可能終老傲唐虞。",
            "神仙見說須陰德，肯爲蒼生一出無。"
        ],
        "title": "再賦二章一以頌高人之風一以伸俗吏之意  其二",
        "id": "582bc28f-8837-436f-b7ad-fedd5027c3f6"
    },
    {
        "author": "王禹偁",
        "paragraphs": [
            "數載直承明，寵深還若驚。",
            "趁朝雞喚起，殘夢馬馱行。",
            "左宦離雙闕，高眠盡五更。",
            "如將閑比貴，此味敵公卿。"
        ],
        "title": "五更睡",
        "id": "b7b36312-d79b-4b32-b1e0-55d1c8ceae7d"
    },
    {
        "author": "王禹偁",
        "paragraphs": [
            "華髮不稱老，高堂爲有親。",
            "寧同賈生恨，自比老萊身。",
            "官散且無過，俸微猶助貧。",
            "誰能學屈蠖，拳跼苦求神。"
        ],
        "title": "自詠",
        "id": "0b514ee3-154b-4fa7-bdc0-42fbf4af7faa"
    },
    {
        "author": "王禹偁",
        "paragraphs": [
            "百年身世片時間，況是多愁鬢早斑。",
            "貧有琴書聊自藥，貴無功業未如閑。",
            "波平南浦堪垂釣，日滿東窗尚掩關。",
            "祇爲慈親憶歸去，商山不隠隠何山。"
        ],
        "title": "遣興",
        "id": "07d92eeb-0acc-43f9-8631-57be0842e89d"
    },
    {
        "author": "王禹偁",
        "paragraphs": [
            "嵯峨高鎖夕陽紅，斜入吟窗秀色濃。",
            "六里青山長滿眼，不勞雲片學奇峰。"
        ],
        "title": "夏雲",
        "id": "0454daf0-35a6-486f-b0a1-73ddfc076a3c"
    },
    {
        "author": "王禹偁",
        "paragraphs": [
            "誰愛潺湲到水濱，春來唯有我來頻。",
            "沙邊坐慣漁翁識，岸上行多白鳥馴。",
            "髭髮照看添霰雪，冠纓濯後少埃塵。",
            "今秋更擬營蓑笠，冒雨衝風把釣綸。"
        ],
        "title": "丹河閑步",
        "id": "b223dc11-1914-46d1-9ff8-4263562ae87b"
    },
    {
        "author": "王禹偁",
        "paragraphs": [
            "露莎烟竹冷凄凄，秋吹無端入客衣。",
            "鑑裏鬢毛衰颯盡，日邊京國信音稀。",
            "風蟬歷歷和枝響，雨燕差差掠地飛。",
            "繫滯不如商嶺葉，解隨流水向東歸。"
        ],
        "title": "新秋即事  其一",
        "id": "28ae8cbc-cedc-430a-967a-5d34b784028b"
    },
    {
        "author": "王禹偁",
        "paragraphs": [
            "宦途流落似長沙，頼有詩情遣歲華。",
            "吟弄淺波臨釣渚，醉披殘照入僧家。",
            "石挨苦竹旁抽筍，雨打戎葵卧放花。",
            "安得君恩許歸去，東陵閑種一園瓜。"
        ],
        "title": "新秋即事  其二",
        "id": "ccea5de8-476d-44f2-a771-4597e27da211"
    },
    {
        "author": "王禹偁",
        "paragraphs": [
            "百歲浮生一夢中，夢中何事有窮通。",
            "姓名舊署黄麻紙，顔狀今成白髮翁。",
            "烟暝小窗螢火碧，雨昏幽逕蓼花紅。",
            "謫居始信爲儒苦，生計兼無一畝宮。"
        ],
        "title": "新秋即事  其三",
        "id": "87be3bb1-02c8-4d1b-b811-5501e4e51803"
    },
    {
        "author": "王禹偁",
        "paragraphs": [
            "秋光雖寂澹，幽興入詩家。",
            "籬暗螿啼菊，園荒蟻上茄。",
            "圍棋知日影，理髮見霜華。",
            "向曉兒童喜，溪僧遺晚瓜。"
        ],
        "title": "秋居幽興  其一",
        "id": "6e281ed1-1b3f-4513-a9e4-77f0f0b8aadf"
    },
    {
        "author": "王禹偁",
        "paragraphs": [
            "園林經積雨，晚步思悠哉。",
            "宿鳥頭相並，秋瓜頂自開。",
            "藥田荒野蔓，屐齒沒蒼苔。",
            "幽興將何遣，燋琴貰酒杯。"
        ],
        "title": "秋居幽興  其二",
        "id": "58b75c20-6e9b-4a80-9e05-a8799c56d796"
    },
    {
        "author": "王禹偁",
        "paragraphs": [
            "謫居人事慵，幽興與誰同。",
            "僧到烹秋菌，兒啼索草蟲。",
            "掃苔留嫩綠，寫葉惜殘紅。",
            "歲晏琴罇好，籬邊有菊叢。"
        ],
        "title": "秋居幽興  其三",
        "id": "247b9b8e-6221-4c47-8b60-83169c6f4f51"
    },
    {
        "author": "王禹偁",
        "paragraphs": [
            "命屈由來道日新，詩家權柄敵陶鈞。",
            "任無功業調金鼎，且有篇章到古人。",
            "本與樂天爲後進，敢期子美是前身。",
            "從今莫厭閑官職，主管風騷勝要津。"
        ],
        "title": "前賦春居雜興詩二首間半歲不復省視因長男嘉祐讀杜工部集見語意頗有相類者咨于予且意予竊之也予喜而作詩聊以自賀",
        "id": "f687140d-c844-418c-ad58-bcc76977d7de"
    },
    {
        "author": "王禹偁",
        "paragraphs": [
            "丹旐換紅旌，蕭蕭五馬鳴。",
            "今朝爲旅櫬，昨日是專城。",
            "愛子方之蜀，遺書未到京。",
            "貳車郊外送，揮淚滿塵纓。"
        ],
        "title": "翟使君挽歌  其一",
        "id": "e74e0dcb-5a4f-4d8a-bb75-ffd81a91f322"
    },
    {
        "author": "王禹偁",
        "paragraphs": [
            "國史書勳伐，州民頌樂康。",
            "豈唯存柏槨，亦合葬桐鄉。",
            "黄壤千年恨，青山六里長。",
            "空餘鈴閣畔，寂寞菊花香。"
        ],
        "title": "翟使君挽歌  其二",
        "id": "727ccb6d-a768-4730-a0b4-6c69d9c7a9f8"
    },
    {
        "author": "王禹偁",
        "paragraphs": [
            "未滿三年政，何妨五月期。",
            "理言歸葬速，遺愛出山遲。",
            "檣翣穿雲過，銘旌著雨垂。",
            "洛陽多故吏，號泣住靈輀。"
        ],
        "title": "翟使君挽歌  其三",
        "id": "be9cab8c-030b-4bdb-b687-cdd3f4af0ce2"
    },
    {
        "author": "王禹偁",
        "paragraphs": [
            "馬穿山逕菊初黄，信馬悠悠野興長。",
            "萬壑有聲含晚籟，數峰無語立斜陽。",
            "棠梨葉落胭脂色，蕎麥花開白雪香。",
            "何事吟餘忽惆悵，村橋原樹似吾鄉。"
        ],
        "tags": [
            "写景",
            "秋天",
            "古诗三百首",
            "思乡",
            "宋诗"
        ],
        "title": "村行",
        "id": "6b67333f-57fb-4296-922e-3025ac549e74"
    },
    {
        "author": "王禹偁",
        "paragraphs": [
            "節近登高忽歎嗟，經年憔悴別京華。",
            "貳車何處搔蓬鬢，九日山州見菊花。",
            "夢裏榮衰安足道，眼前盃酒且須賒。",
            "商於鄒魯雖迢遞，大底携家即是家。"
        ],
        "title": "淳化二年八月晦日夜夢于上前賦詩既寤唯省一句云九日山州見菊花間一日有商於貳車之命實以十月三日到郡重陽已過殘菊尚多意夢已徵矣今忽然一歲又逼登高追續前詩句因成四韵",
        "id": "ee4da1f4-1837-49b1-9c3e-ef37aa82f490"
    },
    {
        "author": "王禹偁",
        "paragraphs": [
            "如何小郡滯清賢，未得徵歸振鷺班。",
            "莫怕三年持漢詔，猶勝遷客卧商山。",
            "俱諳宦路須推命，同有詩情合好閑。",
            "唯是謫官無考限，比君知向幾時還。"
        ],
        "title": "仲咸就加郡印因以四韵賀而勉之",
        "id": "d6b80baa-5ffc-4431-b42d-20333a429a87"
    },
    {
        "author": "王禹偁",
        "paragraphs": [
            "三月降霜花木死，九秋飛雪麥禾災。",
            "蟲蝗水旱霖淫雨，盡逐商山副使來。"
        ],
        "title": "自嘲",
        "id": "8e1bb3a3-33f5-4421-9ea0-f4d9d4c30a32"
    },
    {
        "author": "王禹偁",
        "paragraphs": [
            "狼藉金錢撒野塘，幾叢無力卧斜陽。",
            "爭偷暖律輸桃李，獨亞寒枝負雪霜。",
            "誰惜晚芳同我折，自憐孤艷襲人香。",
            "幽懷遠慕陶彭澤，且擷殘英泛一觴。"
        ],
        "title": "雪霽霜晴獨尋山逕菊花猶盛感而賦詩",
        "id": "506afe5a-2b24-4d20-a0f9-dccac826b03d"
    },
    {
        "author": "王禹偁",
        "paragraphs": [
            "七十年華鬢未霜，道情偏稱宰豐陽。",
            "早衙請印無仇覽，夜榻圍棋祇孟光。",
            "庭戶萬重嵐氣潤，盤餐數飣藥苗香。",
            "猶言彭澤終歸去，門柳青青檻菊黄。"
        ],
        "title": "寄豐陽喻長官",
        "id": "62041b97-559b-4edc-aac7-503eb3d7ba46"
    },
    {
        "author": "王禹偁",
        "paragraphs": [
            "誰種蕭蕭數百竿，伴吟偏稱作閑官。",
            "不隨夭艷爭春色，獨守孤貞待歲寒。",
            "聲拂琴牀生雅趣，影侵棋局助清歡。",
            "明年縱便量移去，猶得今冬雪裏看。"
        ],
        "title": "官舍竹",
        "id": "4eb7c470-1a6c-49ae-85f6-09b3fcc5b76b"
    },
    {
        "author": "王禹偁",
        "paragraphs": [
            "夢斷閑窗酒半醺，月華薄薄雪紛紛。",
            "莫言官散無拘束，一夜披衣見此君。"
        ],
        "title": "雪夜看竹",
        "id": "b1c9467b-abc1-4273-8130-923367528388"
    },
    {
        "author": "王禹偁",
        "paragraphs": [
            "半冬無雪懶吟詩，薄暮紛紛喜可知。",
            "衣上惹來看不足，竹邊聽處立多時。",
            "光迷曙色侵窗早，片舞寒空到地遲。",
            "今日使君吟望好，一車飛絮醉褰帷。"
        ],
        "title": "喜雪貽仲咸",
        "id": "26b5b009-7650-40ee-857b-f5f1675196c2"
    },
    {
        "author": "王禹偁",
        "paragraphs": [
            "臘雪連春雪，商民舞且歌。",
            "數年求不得，一尺未爲多。",
            "試法烹茶鼎，資吟落釣蓑。",
            "登樓應更好，丹水是銀河。"
        ],
        "title": "賦得臘雪連春雪",
        "id": "452e8784-8120-4cd6-8ec1-592ae1ef8b6a"
    },
    {
        "author": "王禹偁",
        "paragraphs": [
            "澹于寒霧亂于絲，無點無聲落不知。",
            "輕助雪痕歸麥壠，暗隨春氣入梅枝。",
            "踏苔立久微霑屐，遶竹吟餘漸著髭。",
            "翻憶滿身珠䍡𦌊，江頭閑把釣蓑披。"
        ],
        "title": "立春日細雨",
        "id": "2627fa80-40b2-4a82-82ba-23e7eee2d73f"
    },
    {
        "author": "王禹偁",
        "paragraphs": [
            "誰種離離碎玉苗，曉樓吟望興偏饒。",
            "白雲作伴宜長在，紅日無情已半銷。",
            "聚映早霞明野寺，散隨春水過溪橋。",
            "世間安得王摩詰，醉展霜縑把筆描。"
        ],
        "title": "霽後望山中春雪",
        "id": "8523076d-46fe-403c-8611-3c768120faf1"
    },
    {
        "author": "王禹偁",
        "paragraphs": [
            "何必問生涯，幽閑度歲華。",
            "有琴方是樂，無竹不成家。",
            "吟裏銷春色，眠中見曙霞。",
            "今年如未去，更擬種胡麻。"
        ],
        "title": "閑居",
        "id": "e7db4f21-40d4-4562-9bc5-73eab835bed9"
    },
    {
        "author": "王禹偁",
        "paragraphs": [
            "聞說去官常，悽悽返故鄉。",
            "與君同甲子，似我有文章。",
            "憔悴衣衫綠，蹉跎鬢髮蒼。",
            "此身知幸處，曾得紫微郎。"
        ],
        "title": "有懷戚二仲言同年",
        "id": "449bd361-f2fd-4c17-96e3-95599fd65fda"
    },
    {
        "author": "王禹偁",
        "paragraphs": [
            "百舌嬌慵未苦啼，雪隨春水下松溪。",
            "何人樵樹和雲斫，幾處山田带雨犁。",
            "蜀柳半開鸜鵒眼，海棠深結麝香臍。",
            "東風似待閑人出，一路青莎櫬馬蹄。"
        ],
        "title": "春郊寓目",
        "id": "6b934eaa-4f0f-4b61-8934-dd654b9aaba1"
    },
    {
        "author": "王禹偁",
        "paragraphs": [
            "紅芳紫萼怯春寒，蓓蕾粘枝密作團。",
            "記得觀燈鳳樓上，百條銀燭淚闌干。"
        ],
        "title": "杏花  其一",
        "id": "b88e2d03-c366-46f8-856a-4e1eb066f0d8"
    },
    {
        "author": "王禹偁",
        "paragraphs": [
            "暖映垂楊曲檻邊，一堆紅雪罩輕烟。",
            "春來自得風流伴，榆莢休拋買笑錢。"
        ],
        "title": "杏花  其二",
        "id": "49d2384d-4699-4f6e-a0d3-87e636d0578a"
    },
    {
        "author": "王禹偁",
        "paragraphs": [
            "桃紅李白莫爭春，素態妖姿兩未勻。",
            "日暮牆頭試迴首，不施朱粉是東鄰。"
        ],
        "title": "杏花  其三",
        "id": "39994c37-e380-4bff-8307-3dc1eeef9c14"
    },
    {
        "author": "王禹偁",
        "paragraphs": [
            "長愁風雨暗離披，醉遶吟看得幾時。",
            "唯有流鶑偏稱意，夜來偷宿最繁枝。"
        ],
        "title": "杏花  其四",
        "id": "6efaca96-55ef-49eb-a8c3-2ff094cdef83"
    },
    {
        "author": "王禹偁",
        "paragraphs": [
            "登龍曾入少年場，錫宴瓊林醉御觴。",
            "爭戴滿頭紅爛熳，至今猶雜桂枝香。"
        ],
        "title": "杏花  其五",
        "id": "e59b455b-3880-4d08-ae97-90d747c6ee06"
    },
    {
        "author": "王禹偁",
        "paragraphs": [
            "長安廢棄遷都後，曲沼荒凉一夢中。",
            "見說舊園爲茂草，寂寥無復萬枝紅。"
        ],
        "title": "杏花  其六",
        "id": "29ce2123-cfdd-4d61-aa8a-1223d26f26d2"
    },
    {
        "author": "王禹偁",
        "paragraphs": [
            "陌上繽紛枝上稀，多情猶解撲人衣。",
            "雙成洒道迎王母，十里濛濛絳雪飛。"
        ],
        "title": "杏花  其七",
        "id": "45bb992c-c37b-4070-8301-2c1fb59c026e"
    },
    {
        "author": "王禹偁",
        "paragraphs": [
            "商山留滯再經年，咫尺無由見狀元。",
            "會赦未教歸北闕，高歌應合遇東園。",
            "寸心謾道如弦直，兩鬢難禁似雪繁。",
            "兄弟相知情未改，著書呼取屈原魂。"
        ],
        "title": "寄陝府通判孫狀元兼簡令弟秀才",
        "id": "2eeac968-5fbc-4499-b17a-e0f2d6535bb7"
    },
    {
        "author": "王禹偁",
        "paragraphs": [
            "日長何計到黄昏，郡僻官閑晝掩門。",
            "子美集開詩世界，伯陽書見道根源。",
            "風飄北院花千片，月上東樓酒一罇。",
            "不是同年來主郡，此心牢落共誰論。"
        ],
        "title": "日長簡仲咸",
        "id": "9ffd6562-6ac3-4fd8-b4ce-137da90580d6"
    },
    {
        "author": "王禹偁",
        "paragraphs": [
            "襟袖飄飄晚吹輕，孤吟何必共人行。",
            "綠楊繫馬尋芳逕，春草隨人上古城。",
            "不憤黄鸝誇巧舌，多慚戴勝勸歸耕。",
            "憑高朗詠沉湘賦，自許吾生似賈生。"
        ],
        "title": "春郊獨步",
        "id": "ce4910a3-85a5-4d79-8fd5-27c1edcecf48"
    },
    {
        "author": "王禹偁",
        "paragraphs": [
            "菜助三餐急，園愁五月枯。",
            "廢畦添糞壤，胼手捽荒蕪。",
            "前日種子下，今朝雨點粗。",
            "吟詩深自慰，天似憫窮途。"
        ],
        "title": "種菜了雨下",
        "id": "e0be0417-4362-4992-9fdb-9b5ec92e769c"
    },
    {
        "author": "王禹偁",
        "paragraphs": [
            "十畝春畦兩眼泉，置來應得弄潺湲。",
            "三年謫宦供厨菜，數月朝行賃宅錢。",
            "空媿先師輕學圃，未如平子便歸田。",
            "此身久畜耕山計，不敢拋官爲左遷。"
        ],
        "title": "偶置小園因題  其一",
        "id": "3c348336-5086-491d-8689-7777463fd63b"
    },
    {
        "author": "王禹偁",
        "paragraphs": [
            "偶營菜圃爲盤飱，淮瀆祠前水北村。",
            "泉響靜連衙鼓響，柴門深近子城門。",
            "濛濛細雨春蔬甲，亹亹寒流老樹根。",
            "從此商於地圖上，畫工添箇舍人園。"
        ],
        "title": "偶置小園因題  其二",
        "id": "29d4604b-9b2b-4065-bc85-4c5148f60601"
    },
    {
        "author": "王禹偁",
        "paragraphs": [
            "春來春筍滿豐陽，祇把盤餐勸孟光。",
            "犀角錦文雖可惜，也須分惠紫微郎。"
        ],
        "title": "戲從豐陽喻長官覓筍",
        "id": "54796f39-e915-4684-b8dd-de0d187b5966"
    },
    {
        "author": "王禹偁",
        "paragraphs": [
            "一未量移一轉勳，貂冠羊胃總非真。",
            "韶光祇有兩三日，浮世稀逢七十人。",
            "青杏勸君重酌酒，牡丹邀我且尋春。",
            "請看富貴趙中令，已作北邙山下塵。"
        ],
        "title": "三月廿七日偶作簡仲咸",
        "id": "7402a9b5-5bf6-4d37-a8f0-2425796a7221"
    },
    {
        "author": "王禹偁",
        "paragraphs": [
            "三十軍城百萬家，侍臣分命走軺車。",
            "長春殿裏承丹詔，乙夜書邊別翠華。",
            "駐馬祇教看壠麥，憂民無暇醉溪花。",
            "歸朝舊友如相問，爲道山中學種畬。"
        ],
        "title": "送巡撫侍讀呂司諫",
        "id": "b71b6e48-8459-47a6-bb43-effee3f8d038"
    },
    {
        "author": "王禹偁",
        "paragraphs": [
            "欲辭蒼翠入塵囂，把酒看山思寂寥。",
            "莫動移文苦相責，解梁聞說近中條。"
        ],
        "title": "別商山量移解州作",
        "id": "fba6309b-7455-4241-bf3b-33fb6dba199e"
    },
    {
        "author": "王禹偁",
        "paragraphs": [
            "曾經爛漫濯吾纓，忍別潺湲月下聲。",
            "便入紅塵染詩思，吟魂猶合數年清。"
        ],
        "title": "別丹水",
        "id": "99c84e4d-89f7-4807-afb1-4f222728b97a"
    },
    {
        "author": "王禹偁",
        "paragraphs": [
            "明朝欲別採芝翁，吟遶階前苦竹叢。",
            "貶謫入山非美退，此中爭敢逐冥鴻。"
        ],
        "title": "別四皓廟",
        "id": "4b9fc9bb-d138-4f56-b8f5-ba79b8054356"
    },
    {
        "author": "王禹偁",
        "paragraphs": [
            "商山留滯再經春，吟愛仙娥最出羣。",
            "若有精靈念遷客，暫來河北作行雲。"
        ],
        "title": "別仙娥峰",
        "id": "bfec364b-6477-4c76-ae18-d53e390f7d0f"
    },
    {
        "author": "王禹偁",
        "paragraphs": [
            "滿窗疏韵伴吟聲，別夜猶憐枕簟清。",
            "見說解梁難種植，此君相別若爲情。"
        ],
        "title": "別北窗竹",
        "id": "d73e1820-e58f-4b5c-9d15-93f7dbabe369"
    },
    {
        "author": "王禹偁",
        "paragraphs": [
            "一堆紅雪媚青春，惜別須教淚滿巾。",
            "好在明年莫憔悴，校書兼是愛花人。"
        ],
        "title": "別堂後海棠",
        "id": "95925155-b855-4ff6-8fd7-673049cf950e"
    },
    {
        "author": "王禹偁",
        "paragraphs": [
            "可憐蹤跡轉如蓬，隨例量移近陝東。",
            "便似人家養鸚鵡，舊籠騰倒入新籠。"
        ],
        "title": "量移後自嘲",
        "id": "d0ed1220-4666-442d-9d57-7e2d4aa85ae1"
    },
    {
        "author": "王禹偁",
        "paragraphs": [
            "商山五百五十日，若比昔賢非滯留。",
            "試看江陵元相國，四年移得向通州。"
        ],
        "title": "量移自解",
        "id": "eb4ea59c-70f1-4a44-8cd1-5bfc88812b6e"
    },
    {
        "author": "王禹偁",
        "paragraphs": [
            "二年商嶺頼知音，惜別難藏淚滿襟。",
            "頭白忽拋攀桂伴，道消休話拔茅心。",
            "科名偶得同年分，交契都因謫宦深。",
            "唱和詩章收拾取，兩家留與子孫吟。"
        ],
        "title": "留別仲咸  其一",
        "id": "8ae4e296-9c8a-4dde-9512-f53c96e5a7d7"
    },
    {
        "author": "王禹偁",
        "paragraphs": [
            "世網嬰纏不自由，可憐匏繫又萍流。",
            "忽從清洛南邊郡，移向黄河北岸州。",
            "命薄我甘閑副使，道孤君是假諸侯。",
            "解梁去此無多地，時寄新詩慰客愁。"
        ],
        "title": "留別仲咸  其二",
        "id": "def6d089-5171-4be4-994e-eeb286fc89a4"
    },
    {
        "author": "王禹偁",
        "paragraphs": [
            "圜丘恩例得量移，笑領全家出翠微。",
            "惟有來時的顱馬，商山埋骨不同歸。"
        ],
        "title": "出商州有感",
        "id": "780f122e-ed5e-4845-b47e-3e4ec554ff92"
    },
    {
        "author": "王禹偁",
        "paragraphs": [
            "年來恩例得量移，祇合高歌不合悲。",
            "消長盈虛存大易，東南西北有先師。",
            "未拋軒冕終妨道，偶見林泉且賦詩。",
            "何事閿鄉住三日，吟情難捨竹邊池。"
        ],
        "title": "閿鄉縣留題陶氏林亭",
        "id": "508a7d49-3954-4035-aa3e-381e1194af02"
    },
    {
        "author": "王禹偁",
        "paragraphs": [
            "賣藥先生白布衣，書來方信在京師。",
            "減君爐裏燒丹術，助我山中買酒資。",
            "閑似野雲終不仕，閉如籠鶴已多時。",
            "飄飄又去黄河北，更負中條幾首詩。"
        ],
        "title": "寄潘處士",
        "id": "37b17042-9599-49ed-906d-c2b46656d6d7"
    },
    {
        "author": "王禹偁",
        "paragraphs": [
            "宦途漂蕩似浮萍，又到棠陰邵伯城。",
            "親老轉添衰鬢白，妻兒猶免智囊生。",
            "狀元館穀如無倦，副使量移豈繫程。",
            "吾道不拘官冷暖，唯君應合出郊迎。"
        ],
        "title": "將及陝郊先寄孫狀元",
        "id": "81969964-0b8a-4f9f-8089-2288ad7d508b"
    },
    {
        "author": "王禹偁",
        "paragraphs": [
            "甘棠風雅美賢臣，伐樹悽悽亦聖人。",
            "因感得時留蔽芾，更嗟無位泣麒麟。",
            "誰知素教長多難，我向清朝自不辰。",
            "聽訟何如使無訟，與君憂道合霑巾。"
        ],
        "title": "甘棠即事簡孫何",
        "id": "565e4f70-e129-4313-a695-3d11cdd8efb0"
    },
    {
        "author": "王禹偁",
        "paragraphs": [
            "郡在中條山脚下，盬南風起晝昏昏。",
            "舍人謫宦誰言命，副使量移豈是恩。",
            "月有俸錢堆長物，日無公事掩閑門。",
            "上天于我心還厚，祇遣文章道更尊。"
        ],
        "title": "解梁官舍",
        "id": "6326125c-a359-4153-9e1b-112f51a09511"
    },
    {
        "author": "王禹偁",
        "paragraphs": [
            "崛起巨河邊，奔騰欲上天。",
            "遠臨滄海盡，高與太行連。",
            "大塊橫爲脊，它山立似拳。",
            "土膏經舜耒，石險任秦鞭。",
            "洞黑狂吹雨，峰青冷罩烟。",
            "店荒壇道絕，寺古柏梯懸。",
            "崦漏微茫雪，巖垂淅瀝泉。",
            "迸根通砥柱，斜徑入閑田。",
            "北笑恒藏寶，西輕華聳蓮。",
            "三門遥託跡，五老迥差肩。",
            "落實樵夫拾，靈苗本草傳。",
            "柱空擎雁塔，倒影蓋漁船。",
            "繪畫終無手，封崇必有年。",
            "鹽池浮翠靄，董澤媚漪漣。",
            "陰壑乖龍蟄，枯杉凍虺穿。",
            "圖經標數郡，神異産羣賢。",
            "呼壽嵩何諂，升中泰豈專。",
            "斯文如已矣，此地可終焉。",
            "暫看猶銷病，頻登合得仙。",
            "許昌休自負，吾什亦銘鎸。"
        ],
        "title": "中條山",
        "id": "6d541f41-021a-41ec-a1f9-88da07d65e49"
    },
    {
        "author": "王禹偁",
        "paragraphs": [
            "矗矗拂星榆，崢嶸與衆殊。",
            "精靈奔昴宿，神異載河圖。",
            "捧日光先及，參天禮不趣。",
            "綠蘿供組綬，清籟獻笙竽。",
            "洩雨遥霑華，堆嵐下照蒲。",
            "僧窗分未足，郡閣占應俱。",
            "漠漠雲交袂，霏霏雪映鬚。",
            "巨靈羞用壯，玉女願爲奴。",
            "磊落工難畫，參差德不孤。",
            "兒孫溪石小，几杖澗松枯。",
            "洞鄙三茅隠，山嫌四皓逋。",
            "分形皆自立，倒影要誰扶。",
            "將數慚同漢，臣名合贊虞。",
            "嵩峰真樹黨，天柱太無徒。",
            "安得隨人意，移將近帝都。",
            "吾君南面處，萬歲一齊呼。"
        ],
        "title": "五老峰",
        "id": "23708d17-11da-4d6c-baa3-3b77a9f27617"
    },
    {
        "author": "王禹偁",
        "paragraphs": [
            "新集甘棠盡雅言，獨疑陳杜指根源。",
            "一飛事往名雖屈，六義功成道更尊。",
            "骨氣向人蹲獬豸，波濤無敵瀉崑崙。",
            "明年再就堯階試，應被人呼小狀元。"
        ],
        "title": "書孫僅甘棠集後",
        "id": "0dc4e4bd-c3ef-47f8-a8ab-06224004bcb7"
    },
    {
        "author": "王禹偁",
        "paragraphs": [
            "鳳實落嶙峋，蟠根出俗塵。",
            "子多將盡夏，花晚不爭春。",
            "上苑空枝後，荒巖滿樹新。",
            "鳥含紅映嘴，猿飽漬流唇。",
            "溪寺初供佛，山齋已待賓。",
            "升筵參李柰，入市附樵薪。",
            "葉襯青舒槲，龍擎綠透筠。",
            "瀉盤能宛轉，就酒益甘辛。",
            "致養侔懷橘，投誠等獻芹。",
            "齒酸雖欲動，喉渴尚宜頻。",
            "溉水應無主，驅禽免廢人。",
            "栽培傷物性，髠接失天真。",
            "自笑羹梅忝，誰知社栗神。",
            "用堪登俎豆，生合委荆榛。",
            "差小同謙退，饒先似屈伸。",
            "叔孫如薦廟，朴野味彌純。"
        ],
        "title": "櫻桃",
        "id": "dfd8b32d-f28e-4ff6-af34-26c69a42364c"
    },
    {
        "author": "王禹偁",
        "paragraphs": [
            "凈剃霜髭展舊真，自疑容貌是前身。",
            "僧中獨守三千戒，詩裏閑銷七十春。",
            "僻寺蘚深人少到，故山雲好夢歸頻。",
            "禪齋近日誰還往，祇有西垣放逐臣。"
        ],
        "title": "贈朗上人",
        "id": "5e73e198-1362-457d-ad42-5367e6c9ee7d"
    },
    {
        "author": "王禹偁",
        "paragraphs": [
            "宦途滋味飽更諳，命薄于人分亦甘。",
            "兩鬢雪霜爲小諫，六街泥雨趁常參。",
            "便休祿仕饑寒累，强逐班行面目慚。",
            "安得去如种處士，板輿榮侍卧終南。"
        ],
        "title": "再授小諫偶書所懷",
        "id": "b232a005-702f-443f-aea6-d7c0bbb9b1f9"
    },
    {
        "author": "王禹偁",
        "paragraphs": [
            "未還西掖舊詞臣，且向南宮作舍人。",
            "休歎貳車如竹葦，須知百日掌絲綸。",
            "錦窠官重真殊拜，玉筍班清祇一身。",
            "堪笑白頭王小諫，握蘭猶未得相親。"
        ],
        "title": "贈禮部宋員外閣老",
        "id": "351d75d4-0229-4393-9c1a-084417920484"
    },
    {
        "author": "王禹偁",
        "paragraphs": [
            "身世龍鍾且自寬，追量才分合饑寒。",
            "朝中舊友休誇貴，篋裏新詩不博官。",
            "曉髮靜梳微霰落，夜琴閑拂古風殘。",
            "會須歸去滄江上，累石移莎擁釣灘。"
        ],
        "title": "自寬",
        "id": "885b23f8-62c4-47c6-806f-089d24631182"
    },
    {
        "author": "王禹偁",
        "paragraphs": [
            "性情和雅得天真，卿寺鼇頭任屈伸。",
            "三品且隨前宰相，重瞳偏認舊詞臣。",
            "宿齋院冷琴橫膝，朝退門閑鶴伴身。",
            "多少摳衣門弟子，側聆還望秉陶鈞。"
        ],
        "title": "贈衛尉宋卿二十二丈送前翰長侍郎  其一",
        "id": "48175aca-d79d-4ec9-af80-e69ac76bbb4d"
    },
    {
        "author": "王禹偁",
        "paragraphs": [
            "謫宦歸來髮更斑，徊翔猶在寺卿間。",
            "幾多僚吏三台上，太半生徒兩制間。",
            "舊賜錦袍多貰酒，新裁紗帽欲歸山。",
            "東垣小諫龍鍾甚，空愧洪鑪早鑄顔。"
        ],
        "title": "贈衛尉宋卿二十二丈送前翰長侍郎  其二",
        "id": "00850c29-8bcc-4737-88a4-6d9ba22ae465"
    },
    {
        "author": "王禹偁",
        "paragraphs": [
            "御前曾取好科名，一掾如何萬里行。",
            "身落蠻夷人共惜，罪因文學自爲榮。",
            "吏供版籍多魚稅，民種山田見象耕。",
            "君看咸通十司戶，投荒終久是公卿。"
        ],
        "title": "送融州任巽戶曹",
        "id": "81b299ac-13f3-4297-844b-a0ebfbafe4ca"
    },
    {
        "author": "王禹偁",
        "paragraphs": [
            "遷客秋來捧詔還，故人多怪鬢毛斑。",
            "重爲東掖垣中士，猶夢西暉亭下山。",
            "靜算宦途皆是命，老思身計不如閑。",
            "何時相約同歸隠，水竹蕭蕭並掩關。"
        ],
        "title": "寄商州馮十八仲咸同年",
        "id": "6e1d5d6a-29e9-4dbb-acb0-a6353da8733f"
    },
    {
        "author": "王禹偁",
        "paragraphs": [
            "迎侍閩川去路長，才名官職過歐陽。",
            "翰林貴族誇東榻，史館清銜慶北堂。",
            "別酒正逢寒菊綻，歸舟應見早梅香。",
            "拾遺健羨吟詩送，莫笑蹉跎兩鬢霜。"
        ],
        "title": "送史館學士楊億閩中迎侍",
        "id": "e815d166-68fe-42b3-8b09-6a19969be2e5"
    },
    {
        "author": "王禹偁",
        "paragraphs": [
            "覽照笑浮生，秋霜髮數莖。",
            "才高空有氣，官散即無榮。",
            "貧久心還樂，吟多骨亦清。",
            "他年文苑傳，應不漏吾名。"
        ],
        "title": "覽照",
        "id": "972fc7fd-74bf-454e-969b-4b8c39fb0dd7"
    },
    {
        "author": "王禹偁",
        "paragraphs": [
            "表海鎮崢嶸，樞臣輟禁庭。",
            "兩蕃申族帳，七縣造圖經。",
            "密勿君恩異，循良祖德馨。",
            "旌旗驅驛路，鼓角出郊坰。",
            "歸夢尋溫樹，行塵動福星。",
            "上儀三道判，排設十間廳。",
            "風靜衙門戟，霜寒郡閣鈴。",
            "看山樓號白，封社土分青。",
            "花好詩難惜，梨甘酒易醒。",
            "徵還都幾日，莫愛妓娉婷。"
        ],
        "title": "送寇諫議赴青州",
        "id": "e86b2b06-e38d-497d-bd7d-6700d0aeeab0"
    },
    {
        "author": "王禹偁",
        "paragraphs": [
            "著書新奏御，優詔及禪扉。",
            "首座名雖貴，家山老未歸。",
            "磬聲寒繞枕，塔影靜侵衣。",
            "終憶西湖上，秋風白鳥飛。"
        ],
        "tags": [
            "西湖"
        ],
        "title": "寧公新拜首座因贈",
        "id": "c425754d-2eb0-4476-8b8e-99bfbb284d0c"
    },
    {
        "author": "王禹偁",
        "paragraphs": [
            "待漏齊趨聖節筵，雲開金闕上青天。",
            "平明引入長生殿，共祝堯雲百萬年。"
        ],
        "title": "壽寧節祝聖壽  其一",
        "id": "f3892a20-4e31-4de5-862c-0b205fabf614"
    },
    {
        "author": "王禹偁",
        "paragraphs": [
            "數聲飛電響鳴鞘，香裊金爐映赭袍。",
            "王母親承玉皇詔，年年今日進蟠桃。"
        ],
        "title": "壽寧節祝聖壽  其二",
        "id": "d0a6b2de-bddd-4693-a889-7e3ab9b764c2"
    },
    {
        "author": "王禹偁",
        "paragraphs": [
            "華胥國土何時見，兜率天宮底處開。",
            "盡說今年壽寧節，一齊移入帝城來。"
        ],
        "title": "壽寧節祝聖壽  其三",
        "id": "b416196e-3692-494f-be37-75e9103dd7fa"
    },
    {
        "author": "王禹偁",
        "paragraphs": [
            "簾前可愛三冬日，階下新抽七葉蓂。",
            "昨夜靈臺因預奏，綵雲高捧老人星。"
        ],
        "title": "壽寧節祝聖壽  其四",
        "id": "9b6f7c89-e6c1-4c9f-827e-9db969dc6f13"
    },
    {
        "author": "王禹偁",
        "paragraphs": [
            "益算真君南斗高，還因聖節奏天曹。",
            "扶桑枯盡靈椿老，始放堯眉出壽毫。"
        ],
        "title": "壽寧節祝聖壽  其五",
        "id": "5710bae5-258f-4981-a872-eaee6c642ff3"
    },
    {
        "author": "王禹偁",
        "paragraphs": [
            "莊周浪說華封祝，漢帝虛傳嵩岳聲。",
            "爭似壽寧嘉節日，千門萬戶願長生。"
        ],
        "title": "壽寧節祝聖壽  其六",
        "id": "f0be1db7-1481-4c6c-b247-d1b7321c6ffa"
    },
    {
        "author": "王禹偁",
        "paragraphs": [
            "帝德由來動百神，年年聖節絕纖塵。",
            "萬家喜氣生和氣，冬日翻疑一日春。"
        ],
        "title": "壽寧節祝聖壽  其七",
        "id": "2c5d7740-be8d-4c05-8e8d-c96a32dd2b75"
    },
    {
        "author": "王禹偁",
        "paragraphs": [
            "祇爲憂民感上玄，玉京今日集羣仙。",
            "更教添注吾君壽，直過人皇萬八千。"
        ],
        "title": "壽寧節祝聖壽  其八",
        "id": "733cb9e2-ba7c-479e-ad94-a35d36e5b6b9"
    },
    {
        "author": "王禹偁",
        "paragraphs": [
            "漢主壽山稱萬歲，玄宗佳節號千秋。",
            "吾皇別享無疆福，百姓歡呼動九州。"
        ],
        "title": "壽寧節祝聖壽  其九",
        "id": "de919edb-1802-4c54-8574-a35465f16419"
    },
    {
        "author": "王禹偁",
        "paragraphs": [
            "謫宦商於又解梁，二年不見赭袍光。",
            "重來班列雖疏遠，祝壽情深淚數行。"
        ],
        "title": "壽寧節祝聖壽  其一○",
        "id": "6fb86d7f-8cfd-4038-873a-943e0c61ed01"
    },
    {
        "author": "王禹偁",
        "paragraphs": [
            "二年憔悴詠江蘺，恩詔重教侍玉墀。",
            "寓直掖垣休入夢，常參幕次且吟詩。",
            "新文自負山中集，舊吏多驚鬢畔絲。",
            "莫道諫官無一事，猶勝閑卧解州時。"
        ],
        "title": "幕次閑吟  其一",
        "id": "c2a4f755-1777-49b0-b40e-d012996f5f8b"
    },
    {
        "author": "王禹偁",
        "paragraphs": [
            "禁漏遲遲待玉班，坐愁身計忽長歎。",
            "時清偶直千載運，頭白重爲八品官。",
            "烏帽半欹殘月冷，馬鞭慵執曉霜寒。",
            "君恩未報心猶壯，不敢思歸七里灘。"
        ],
        "title": "幕次閑吟  其二",
        "id": "58ccc705-cc03-4138-afbe-0e3f9f0ee67c"
    },
    {
        "author": "王禹偁",
        "paragraphs": [
            "文章曾受帝褒稱，幕次孤吟冷似冰。",
            "借馬趁朝長後到，問人求米盡難憑。",
            "僮教罷藥朝無酒，兒廢看書夜絕燈。",
            "除却金章在腰下，其餘滋味一如僧。"
        ],
        "title": "幕次閑吟  其三",
        "id": "05641875-f7a4-4c23-8542-e6e02460365f"
    },
    {
        "author": "王禹偁",
        "paragraphs": [
            "六里山中謫宦身，歸來無路掌絲綸。",
            "階前不見朱衣吏，堂上空辭白髮親。",
            "月入可堪茶作俸，雨多還怯桂爲薪。",
            "懶求郡印緣何事，曾忝西垣侍從臣。"
        ],
        "title": "幕次閑吟  其四",
        "id": "6bef35f3-7631-4ade-ab4b-f723a7bdd0fa"
    },
    {
        "author": "王禹偁",
        "paragraphs": [
            "江蘺吟盡鬢成霜，謫宦歸來夢一場。",
            "每日祇窺丹鳳案，被人猶喚紫微郎。",
            "齋宮獨坐風翻幕，客舍閑吟葉滿床。",
            "若是承明容再入，未曾荒廢舊文章。"
        ],
        "title": "幕次閑吟  其五",
        "id": "8e125f4b-9d6f-4205-aa41-6825a1714a68"
    },
    {
        "author": "王禹偁",
        "paragraphs": [
            "嶺南爲郡带名曹，萬里江山興詠饒。",
            "皇宋聲詩歸雅正，有唐門地本逍遥。",
            "雪霜思苦雖侵鬢，金紫恩深已佩腰。",
            "舊草滿囊勝薏苡，幾聯乘醉寫芭蕉。",
            "進來聖主迴天眷，抄逐蠻僧過海潮。",
            "何事曹南得披覽，韶程風什似聞韶。"
        ],
        "title": "還韋度支韶程集",
        "id": "cf5bb81f-f9d9-4e93-9600-35ab0b16e67a"
    },
    {
        "author": "王禹偁",
        "paragraphs": [
            "就養求官動聖知，專城猶得近王畿。",
            "鄉人竟指曾題柱，丘嫂應慚不下機。",
            "西掖罷批天子詔，北堂榮著老萊衣。",
            "鄰封唱和如多暇，三載須成一集歸。"
        ],
        "title": "將赴單州和韋度支相送之什次韵",
        "id": "853e44e0-fd67-45cd-ba0c-b54bb2729990"
    },
    {
        "author": "王禹偁",
        "paragraphs": [
            "舊官休念直承明，就養雖能繫宦情。",
            "藍綬昔年爲短簿，綵衣今日是專城。",
            "妓人半在登樓看，親老初來滿郡迎。",
            "慢逐板輿張皂蓋，平生唯有此時榮。"
        ],
        "title": "初上單州有作",
        "id": "7698769c-314c-41cf-9ab3-9b6f9202a22e"
    },
    {
        "author": "王禹偁",
        "paragraphs": [
            "霏霏梅雨灑船窗，綠荇參差早稻黄。",
            "捧詔暫辭圖籍府，揚帆深入水雲鄉。",
            "皇華靜讌江樓月，御札閑開野寺香。",
            "若到蘇臺人問我，長官重拜紫微郎。"
        ],
        "title": "送秘閣裴都監奉使兩浙",
        "id": "d50ef37c-ee58-44be-a5e4-b92b52cd6691"
    },
    {
        "author": "王禹偁",
        "paragraphs": [
            "佐郡海西邊，掛帆離兔園。",
            "遠經羅剎石，去近鶺鴒原。",
            "菊暖秋飛蝶，霜晴夜叫猿。",
            "老郎方吏隠，應笑市朝喧。"
        ],
        "title": "送戚殿丞之任括蒼",
        "id": "ecb48f7d-2662-45dc-b6aa-2d11446e1531"
    },
    {
        "author": "王禹偁",
        "paragraphs": [
            "東南宦迹多勝遊，婺女星下溪山幽。",
            "嚴陵隠德七里瀨，沈約詩名八詠樓。",
            "岸上黍離經故國，湖邊木脫正高秋。",
            "承明三入妨賢久，擬覓江鄉小郡侯。"
        ],
        "title": "送馮中允之任婺州",
        "id": "b437c78f-e131-431b-8670-850fe67ba194"
    },
    {
        "author": "王禹偁",
        "paragraphs": [
            "水閣山齋架碧虛，亭亭華表映門閭。",
            "力田歲取千箱稻，好事家藏萬卷書。",
            "旋對杯盤燒野筍，別開池沼養溪魚。",
            "吾生未有林泉計，空愧妨賢卧直廬。"
        ],
        "title": "寄題義門胡氏華林書院",
        "id": "927ef71a-d165-4eac-9944-b34f7c1a188e"
    },
    {
        "author": "王禹偁",
        "paragraphs": [
            "三齊號難治，民瘼待良醫。",
            "勿謂人多詐，須教吏不欺。",
            "魚鹽多近海，桑柘潤連淄。",
            "御札新頒曆，無忘訓誡詞。"
        ],
        "title": "送毋殿丞赴任齊州",
        "id": "46a6ced9-d69f-465d-b39f-4c763ae4e5a1"
    },
    {
        "author": "王禹偁",
        "paragraphs": [
            "郡城瀟洒浙江濱，暫輟乘驄慰遠民。",
            "莫放霜威誇御史，且收風景屬詩人。",
            "雪侵樓上迎潮眼，花擁湖中泛月身。",
            "盡是公餘吟詠處，好飛佳句寄詞臣。"
        ],
        "title": "送張監察通判餘杭",
        "id": "087204cb-f744-40e4-b4f4-904a1b538333"
    },
    {
        "author": "王禹偁",
        "paragraphs": [
            "長安棄廢比藩方，通理猶宜占省郎。",
            "入洛才名齊二陸，有唐門戶本三楊。",
            "袖中丹桂家聲在，道畔豐碑祖德光。",
            "莫向公餘尋故第，榛蕪難認靖恭坊。"
        ],
        "title": "送楊屯田通判永興",
        "id": "2cc703c3-fb62-4899-998c-0c421c49e2d5"
    },
    {
        "author": "王禹偁",
        "paragraphs": [
            "年年賃宅住閑坊，也作幽齋著道裝。",
            "守靜便爲生白室，著書兼是草玄堂。",
            "屏山獨卧千峰雪，御札時開一炷香。",
            "莫笑未歸田里去，宦途機巧盡能忘。"
        ],
        "title": "書齋",
        "id": "7e85a6ad-6a00-455b-b696-0c1ba2dfda68"
    },
    {
        "author": "王禹偁",
        "paragraphs": [
            "三入承明已七年，自慚蹤跡久妨賢。",
            "吾子幾時歸鳳閣，病夫方欲買漁船。",
            "季路旨甘知已矣，潘安毛鬢更皤然。",
            "舉人自代何由得，歸去東皋種黍田。"
        ],
        "title": "書懷簡孫何丁謂",
        "id": "9d995522-cc8c-45e7-92d0-82ff6ce887b5"
    },
    {
        "author": "王禹偁",
        "paragraphs": [
            "蒲津名郡得名公，諫紙盈箱且罷封。",
            "紅藥階墀曾吐鳳，綠莎廳事舊鳴蛬。",
            "下車首謁重華廟，入境先經五老峰。",
            "見說丘門詩板在，應教回也繼遺蹤。"
        ],
        "title": "送柴諫議之任河中",
        "id": "7c12bf60-d259-421d-a6b9-415224fef514"
    },
    {
        "author": "王禹偁",
        "paragraphs": [
            "五十升端揆，西郊任保釐。",
            "偶拋三事重，未失百僚師。",
            "府縣威儀引，宮城管鑰隨。",
            "粗官嫌出將，劇位是留司。",
            "櫻筍供筵饌，蜩蟬響路岐。",
            "碧紗題壁處，晝錦下車時。",
            "請雨摩騰塔，尋芳白傅祠。",
            "維嵩過舊隠，禊洛賦新詩。",
            "禮絕應懸榻，公餘尚讀碑。",
            "留臺咨拜表，內殿列須知。",
            "易退甘龍卧，難虛是鳳池。",
            "兩京全咫尺，三入不參差。",
            "康濟荒年穀，風標飣座梨。",
            "弼諧終在我，睠注更同誰。",
            "溫樹陰猶在，甘棠影暫垂。",
            "常濡玉堂筆，願草白麻詞。"
        ],
        "title": "送僕射相公赴西京",
        "id": "76098b21-39e2-4b4d-a758-edf38339556d"
    },
    {
        "author": "王禹偁",
        "paragraphs": [
            "芸閣新銜捧詔歸，歷陽湖畔拜庭闈。",
            "已聞愛子披朱紱，猶學嬰兒著綵衣。",
            "飯饋海陵紅稻軟，鱠擎淮水白魚肥。",
            "吾生自失榮親祿，謾踏花磚入北扉。"
        ],
        "title": "送李著作",
        "id": "46205d96-8a61-4a8c-87b5-c444d9313442"
    },
    {
        "author": "王禹偁",
        "paragraphs": [
            "拜命辭台席，扶親道更光。",
            "風流在東閣，優逸是南陽。",
            "治篋排宸翰，行衣带御香。",
            "袴襦編戶暖，扇枕板輿凉。",
            "鈴閣留僧飯，書齋著道裝。",
            "遺蹤尋耿鄧，善政法龔黄。",
            "潭凈秋收菊，郊平曉坐棠。",
            "未應淹郡國，即是復巖廊。",
            "一息同鵬鳥，重來浴鳳皇。",
            "貳卿三十八，羞殺老馮唐。"
        ],
        "title": "送禮部蘇侍郎赴南陽",
        "id": "e0b3c74b-5094-41da-9186-56442707259e"
    },
    {
        "author": "王禹偁",
        "paragraphs": [
            "溫樹陰中別玉堂，應星猶得入文昌。",
            "莫嫌工部官曹慢，杜甫才名是外郎。"
        ],
        "title": "制除工部郎中出內署",
        "id": "f64491ae-49b6-4b1b-a2f9-bee81f533198"
    },
    {
        "author": "王禹偁",
        "paragraphs": [
            "曉直銀臺作侍臣，暮爲郎吏入埃塵。",
            "一生大抵如春夢，三黜何妨似古人。",
            "不稱禁中批紫詔，猶教淮上擁朱輪。",
            "時清郡小應多暇，感激君恩養病身。"
        ],
        "title": "詔知滁州軍州事因題二首  其一",
        "id": "f0178b36-6b52-4232-91d2-6874acbd6719"
    },
    {
        "author": "王禹偁",
        "paragraphs": [
            "罷直金鑾領一麾，依前顦悴詠江蘺。",
            "所嗟吾道關消長，豈爲微軀繫盛衰。",
            "尚愧臨民爲父母，終當學稼養妻兒。",
            "自憐此度辭京闕，猶勝商山副使時。"
        ],
        "title": "詔知滁州軍州事因題二首  其二",
        "id": "852d7c05-a96d-4633-ab18-f61d133e7527"
    },
    {
        "author": "王禹偁",
        "paragraphs": [
            "忽從天上謫人間，知向山州住幾年。",
            "俸外不教收果實，公餘多愛入林泉。",
            "朝簪未解雖妨道，宦路無機即是禪。",
            "鈴閣悄然私自問，郡齋何異玉堂前。"
        ],
        "title": "滁州官舍  其一",
        "id": "e15fe3c2-1130-478c-a7bf-e4af4af5c241"
    },
    {
        "author": "王禹偁",
        "paragraphs": [
            "失職金鑾假一麾，瑯邪山色遶城池。",
            "解龜且作三年調，下馬先吟八絕詩。",
            "勾檢簿書寧免俗，逢迎使命亦隨時。",
            "公餘不敢妨吟詠，異日聲名繼至之。"
        ],
        "title": "滁州官舍  其二",
        "id": "7720debf-63ff-4319-af00-ea460615e5d2"
    },
    {
        "author": "王禹偁",
        "paragraphs": [
            "公署在山上，鑿泉深且清。",
            "一杯水溜滿，六月火雲生。",
            "利物誠堪拜，投錢惡近名。",
            "飲之何以報，官況與詩情。"
        ],
        "title": "堂前井",
        "id": "65530056-743a-403c-bbe8-4ff0651c74d3"
    },
    {
        "author": "王禹偁",
        "paragraphs": [
            "荒亭秋日沉，獨坐白頭吟。",
            "爲郡殊無味，歸田素有心。",
            "鵲翻楓葉亂，蛬響菊叢深。",
            "微物休相聒，幽懷老不禁。"
        ],
        "title": "荒亭晚坐",
        "id": "af4f64ef-30fb-4327-bf07-ead90f201ba3"
    },
    {
        "author": "王禹偁",
        "paragraphs": [
            "淮邊爲小郡，身世復何云。",
            "妻病無醫藥，兒癡廢典墳。",
            "簪裳看似夢，俸祿薄如雲。",
            "不作歸耕計，何階望致君。"
        ],
        "title": "身世",
        "id": "f2326c39-df67-43b4-b3bf-a84b8cd1fbe8"
    },
    {
        "author": "王禹偁",
        "paragraphs": [
            "連袤復岧嶢，峰巒架泬寥。",
            "流名自東晉，積翠滿南譙。",
            "洞碧通仙界，溪明潤藥苗。",
            "古臺臨海日，絕頂見江潮。",
            "杉影拏雲暗，泉聲出竹遥。",
            "廟碑傳漢祖，寺額認唐朝。",
            "旱歲時霑稼，靈蹤合禁樵。",
            "詩章因我盛，屏障遣誰描。",
            "近住人多秀，頻登酒易銷。",
            "圖經標八絕，灊霍合相饒。"
        ],
        "title": "琅邪山",
        "id": "de1aaec3-8762-4bdd-b48d-4eb66e7942b2"
    },
    {
        "author": "王禹偁",
        "paragraphs": [
            "爲郎爲郡意何闌，羞拂朝纓蓋病顔。",
            "賜筆任分雙管赤，梳頭已是二毛斑。",
            "道孤自合先歸隠，俸薄無由便買山。",
            "出坐兩衙皆勉强，此心長在水雲間。"
        ],
        "title": "爲郡",
        "id": "f51c6171-0ac1-41d1-b3c2-e082b0ea40c0"
    },
    {
        "author": "王禹偁",
        "paragraphs": [
            "年來失職別金鑾，身世漂淪鬢髮殘。",
            "貧藉俸錢猶典郡，老爲郎吏是何官。",
            "開樽暫喜愁腸破，堆案仍勞病眼看。",
            "自笑不歸田里去，謾將名姓掛朝端。"
        ],
        "title": "自笑",
        "id": "13a3ded0-13e9-4b0d-818c-4af98735c6ff"
    },
    {
        "author": "王禹偁",
        "paragraphs": [
            "自問意何如，身窮業有餘。",
            "卷懷君子道，耽味古人書。",
            "月給非無酒，晨羞亦有魚。",
            "山頭刺史宅，未替是吾廬。"
        ],
        "title": "自問",
        "id": "ab048874-0e29-4a97-8d62-4f22e1896672"
    },
    {
        "author": "王禹偁",
        "paragraphs": [
            "後樓前閤互嚴更，年鬢侵人睡漸輕。",
            "病眼已甘書冊廢，愁腸猶取酒杯傾。",
            "風摇紙帳燈花碎，月照銅壺漏水清。",
            "吟盡舊詩猶展轉，百迴移枕未天明。"
        ],
        "title": "夜長",
        "id": "b8f47f85-e366-4ace-9c7f-2c80238ca4e7"
    },
    {
        "author": "王禹偁",
        "paragraphs": [
            "滁陽領郡經三月，寶應遊山始一迴。",
            "屐齒免憂巖下折，簿書長苦案頭堆。",
            "潾潾泉石吟魂健，漠漠烟嵐病眼開。",
            "盡日引渠尋勝境，讀碑看篆掃蒼苔。"
        ],
        "title": "與嘉祐同游寶應寺",
        "id": "62a61c9c-a934-4a63-90ce-835ed5111545"
    },
    {
        "author": "王禹偁",
        "paragraphs": [
            "自笑是迂儒，誠宜與世疏。",
            "左遷猶上疏，薄俸亦抄書。",
            "漠漠花侵眼，蕭蕭髮映梳。",
            "唯當早休去，幽處卜吾廬。"
        ],
        "title": "迂儒",
        "id": "2d26fd36-760a-426f-9891-f89823a94ce0"
    },
    {
        "author": "王禹偁",
        "paragraphs": [
            "花鹿一何馴，長隨病使君。",
            "必教吾在野，當與爾爲羣。",
            "靜飲清溪水，閑眠碧洞雲。",
            "猶勝市朝裏，逐衆走紛紛。"
        ],
        "title": "花鹿",
        "id": "648b126c-c381-4bda-9883-3649b7130591"
    },
    {
        "author": "王禹偁",
        "paragraphs": [
            "休思官職落青雲，且算今冬養病身。",
            "白紙糊窗堪聽雪，紅爐著火別藏春。",
            "旋篘官醖漂浮蟻，時取溪魚削白鱗。",
            "況是豐年公事少，爲郎爲郡似閑人。"
        ],
        "title": "今冬",
        "id": "e583de70-3a18-45d6-907f-39c96bde61eb"
    },
    {
        "author": "王禹偁",
        "paragraphs": [
            "跡去金鑾殿，官移玉筍班。",
            "才高寧免妬，命薄不如閑。",
            "曉鑑悲華髮，春醪慰病顔。",
            "爲郎身漸老，自笑不歸山。"
        ],
        "title": "滁上謫居  其一",
        "id": "7fe46c14-28e1-4c9c-ae95-fd8f4de10701"
    },
    {
        "author": "王禹偁",
        "paragraphs": [
            "跡忝詞林舊，官爲郎署卑。",
            "同羣甘鳥獸，苟祿爲妻兒。",
            "未有一事立，空驚雙鬢衰。",
            "唯憐文集裏，添得謫官詩。"
        ],
        "title": "滁上謫居  其二",
        "id": "2bc4c106-33f5-47e9-a44d-4d5923dec849"
    },
    {
        "author": "王禹偁",
        "paragraphs": [
            "敢歎我命薄，所嗟吾道消。",
            "謫官淮上老，京信日邊遥。",
            "巧宦或五鼎，甘貧唯一瓢。",
            "居然古人事，名跡詎相饒。"
        ],
        "title": "滁上謫居  其三",
        "id": "352c7615-50b2-48ca-943b-f300709338ac"
    },
    {
        "author": "王禹偁",
        "paragraphs": [
            "一日復一日，悠悠任此生。",
            "所悲頻謫宦，不是厭專城。",
            "有悔皆因祿，無凶未若耕。",
            "林泉何處好，終卜挂吾纓。"
        ],
        "title": "滁上謫居  其四",
        "id": "594e6f5d-aaa8-4aa7-828c-497e4b21bb39"
    },
    {
        "author": "王禹偁",
        "paragraphs": [
            "要知滁上興如何，養拙偷安幸亦多。",
            "小郡既無衣襖使，豐年兼有袴襦歌。",
            "公餘處處携山屐，官醖時時泛海螺。",
            "病眼白頭唯醉睡，朝廷好事不聞他。"
        ],
        "title": "戲題二章述滁州官況寄翰林舊同院  其一",
        "id": "69314bdb-9dfb-4ddd-9248-7583c25494d1"
    },
    {
        "author": "王禹偁",
        "paragraphs": [
            "要見滁州謫宦情，信緣隨俗且營營。",
            "不誇兩制詞臣貴，多伴三班奉職行。",
            "樓堞倚空乘月上，樽罍有酒對山傾。",
            "昇沉得喪何須問，況是浮生已半生。"
        ],
        "title": "戲題二章述滁州官況寄翰林舊同院  其二",
        "id": "7e284092-abf2-46e5-8d09-2fc68bdee4ea"
    },
    {
        "author": "王禹偁",
        "paragraphs": [
            "謫官滁上欲何爲，唯把高閑度歲時。",
            "費盡俸錢因合藥，忙於公事是吟詩。",
            "京中吏去慵傳信，江外僧來與撰碑。",
            "更待吾家婚嫁了，解龜休致未全遲。"
        ],
        "title": "高閑",
        "id": "3bd6a811-56c2-407b-948b-72cb6a125411"
    },
    {
        "author": "王禹偁",
        "paragraphs": [
            "臘月滁州始覺寒，年豐歲暮郡齋閑。",
            "官供好酒何憂雪，天與新詩合看山。",
            "日照野塘梅欲綻，燒迴荒逕草猶斑。",
            "吏人散後無公事，門戟森森夕鳥還。"
        ],
        "title": "臘月",
        "id": "2c5ca6ae-4dd2-4a58-a3a2-ae80617835a5"
    },
    {
        "author": "王禹偁",
        "paragraphs": [
            "冬來滁上興何長，唯把吟情入醉鄉。",
            "雪片引詩勝玉帛，梅花勸酒似嬪嬙。",
            "凝眸未厭頻頻落，擁鼻還憐細細香。",
            "謫宦老郎無一物，清貧猶且放懷狂。"
        ],
        "title": "雪中看梅花因書詩酒之興",
        "id": "fbb2a41e-34f1-4a6f-9382-e193d59b9f37"
    },
    {
        "author": "王禹偁",
        "paragraphs": [
            "一戴朝簪已十年，半居謫宦半榮遷。",
            "壯心無復思行道，病眼唯堪學坐禪。",
            "醉謝陶公長欠酒，俸慚吾祖不言錢。",
            "白頭郎署成何事，見擬休官自種田。"
        ],
        "title": "朝簪",
        "id": "579607ec-754c-42f5-a676-95ec2a46be97"
    },
    {
        "author": "王禹偁",
        "paragraphs": [
            "鳳閣前年陪步武，麟臺昔日是交游。",
            "先歸內署身雖忝，直上高坡命更優。",
            "玉筍外郎全棄擲，土山果毅免經由。",
            "却應迴笑滁陽守，官似馮唐半白頭。"
        ],
        "title": "賀呂祐之諫議",
        "id": "bd2a9037-998d-4c1a-8de6-1bf0e55b87fa"
    },
    {
        "author": "王禹偁",
        "paragraphs": [
            "八年東觀知深屈，百日南床祇暫經。",
            "春暖並吟紅藥樹，雲開雙見紫微星。",
            "繡衣脫後休持斧，珠履拋來免過廳。",
            "應念出官淮水上，被人還笑屈原醒。"
        ],
        "title": "賀馮起張秉二舍人",
        "id": "25ded3a6-3d7b-438a-a741-76de4cc26a51"
    },
    {
        "author": "王禹偁",
        "paragraphs": [
            "月宮同歲取丹枝，次第飛翔侍玉墀。",
            "出職未吟紅藥樹，轉官新入白雲司。",
            "使權繁重雖無暇，曹局清閑合賦詩。",
            "不似謫官淮水上，鬢毛衰颯詠江蘺。"
        ],
        "title": "送都官梁員外同年之江南轉運",
        "id": "efe042c0-eb95-4bc2-8f92-1bc3b8596256"
    },
    {
        "author": "王禹偁",
        "paragraphs": [
            "壁上時牌催晝夜，案頭朝報見存亡。",
            "懸車又喪司空相，延閣新薨賈侍郎。",
            "陶鑄官資經化筆，品題名姓在文場。",
            "繐帷一慟無由得，徒洒春風淚數行。"
        ],
        "title": "有傷",
        "id": "05b17eaf-ea40-4355-accf-2817bbea954c"
    },
    {
        "author": "王禹偁",
        "paragraphs": [
            "夢幻吾身是偶然，勞生四十又三年。",
            "任誇西掖吟紅藥，何似東林種白蓮。",
            "入定雪龕燈焰直，講經霜殿磬聲圓。",
            "謫官不得餘杭郡，空寄高僧結社篇。"
        ],
        "tags": [
            "西湖"
        ],
        "title": "寄杭州西湖昭慶寺華嚴社主省常上人",
        "id": "456f7163-fe6c-41e6-bdac-87a5edb192d3"
    },
    {
        "author": "王禹偁",
        "paragraphs": [
            "褒也甌閩士，文高行益修。",
            "干名逢詔罷，歸計逼親憂。",
            "鷗鳥終相狎，公卿謾欲留。",
            "刺桐花下宅，蘭蕨奉晨羞。"
        ],
        "title": "送鄭褒歸閩中",
        "id": "a8c5f9f2-2ee5-421f-9200-706b8a45c464"
    },
    {
        "author": "王禹偁",
        "paragraphs": [
            "舉子竟文賦，風騷委路塵。",
            "吾宗多警句，詩道未無人。",
            "青眼有誰是，白頭空鑷頻。",
            "賈生如再召，爲爾指迷津。"
        ],
        "title": "贈王巘",
        "id": "479e5387-a6e9-471b-b0fb-68a3d17ea9ce"
    },
    {
        "author": "王禹偁",
        "paragraphs": [
            "小郡雖無事，常時亦有勞。",
            "坐衙衫强著，判案筆須操。",
            "眼病因求假，身閑更覺高。",
            "何當長似此，歸去老蓬蒿。"
        ],
        "title": "病假",
        "id": "7362e444-f4d8-4f45-835a-00698c65ee43"
    },
    {
        "author": "王禹偁",
        "paragraphs": [
            "賈誼因才逐，桓譚以讖疏。",
            "古今常似此，吾道竟何如。"
        ],
        "title": "偶題三首  其一",
        "id": "35e2f311-1672-41f6-b0f7-6ac1ea990c9d"
    },
    {
        "author": "王禹偁",
        "paragraphs": [
            "鄭興親未葬，張籍眼多昏。",
            "何時解印綬，歸去卧山村。"
        ],
        "title": "偶題三首  其二",
        "id": "4bb07321-5324-4e5d-aa71-d0124328b7bc"
    },
    {
        "author": "王禹偁",
        "paragraphs": [
            "白頭厭郎署，病眼欲分司。",
            "寸心猶未决，所顧在妻兒。"
        ],
        "title": "偶題三首  其三",
        "id": "b8f1cb24-c9da-4e3d-8c46-92c14cb5e3b2"
    },
    {
        "author": "王禹偁",
        "paragraphs": [
            "白頭郎吏合歸耕，猶戀君恩典郡城。",
            "已覺功名乖素志，祇憑詩酒送浮生。",
            "剛腸減後微微諷，病眼昏來細細傾。",
            "樽杓不空編集滿，未能將此換公卿。"
        ],
        "title": "詩酒",
        "id": "ddc13974-0f2e-4363-a1a1-1c38744c27ba"
    },
    {
        "author": "王禹偁",
        "paragraphs": [
            "全德羣儒服，清名信史書。",
            "何人不調鼎，唯我得懸車。",
            "蕭相文無害，于公慶有餘。",
            "三川歸葬地，松檟自扶疏。"
        ],
        "title": "司空相公挽歌  其一",
        "id": "151042bc-871e-417f-85d3-91eac4abb0e8"
    },
    {
        "author": "王禹偁",
        "paragraphs": [
            "執禮身雖退，思賢寵未衰。",
            "垂行三入命，遽逼九原期。",
            "本末皆書史，功名別樹碑。",
            "須知文集裏，全似白公詩。"
        ],
        "title": "司空相公挽歌  其二",
        "id": "7ab01f25-e3cc-43b0-88f7-cf75fcef0ea2"
    },
    {
        "author": "王禹偁",
        "paragraphs": [
            "去歲頻宣召，觀燈復賞花。",
            "健嫌靈壽杖，輕棄富人車。",
            "列座先台席，溫顔逼翠華。",
            "而今宅前路，雨破築堤沙。"
        ],
        "title": "司空相公挽歌  其三",
        "id": "c1debc0a-a4d8-43a2-aa13-9a8a6da9ba27"
    },
    {
        "author": "王禹偁",
        "paragraphs": [
            "北門西掖久妨賢，出入丹墀近八年。",
            "且把一麾淮水上，敢思三接浴堂前。",
            "將何政術稱循吏，豈有文章號謫仙。",
            "除却清貧入詩詠，山城坐客冷無氈。"
        ],
        "title": "和廬州通判李學士見寄  其一",
        "id": "96343bca-be2b-4361-a667-ea4749f2444b"
    },
    {
        "author": "王禹偁",
        "paragraphs": [
            "金鑾失職下蓬瀛，也向淮邊領郡城。",
            "堆案簿書爲俗吏，滿樓山色負吟情。",
            "廬江地近音塵斷，何遜詩來格調清。",
            "未得樽前一開口，可憐心緒獨摇旌。"
        ],
        "title": "和廬州通判李學士見寄  其二",
        "id": "f570ed83-87c9-4e61-b1fc-918b0c9a2091"
    },
    {
        "author": "王禹偁",
        "paragraphs": [
            "未得科名鬢已衰，年年顦悴在京師。",
            "妻裝秋卷停燈坐，兒趁朝餐乞米炊。",
            "尚對交朋賒酒飲，徧看卿相借馿騎。",
            "誰憐所好還同我，韓柳文章李杜詩。"
        ],
        "title": "贈朱嚴",
        "id": "988afe64-61d1-42aa-a926-00306ad23a34"
    },
    {
        "author": "王禹偁",
        "paragraphs": [
            "黄黄真是小巫娥，買恐千金價不多。",
            "別母語嬌空有淚，對人聲顫未成歌。",
            "産從南國勝桃李，携去東山隠薜蘿。",
            "滁上老郎無妓女，草玄讀易擬如何。"
        ],
        "title": "戲和壽州曾秘丞黄黄詩",
        "id": "a2db7faa-bacb-400f-ba17-8d0734678b29"
    },
    {
        "author": "王禹偁",
        "paragraphs": [
            "非才誤受帝恩深，報國空存一片心。",
            "命薄任從官進退，道孤難與衆浮沉。",
            "日邊信斷無歸夢，滁上公餘且醉吟。",
            "勞寄新詩遠相唁，野雲何處望爲霖。",
            "謬因文字立虛名，寓直金鑾冒寵榮。",
            "兩度黜官誰是援，二毛侵鬢自堪驚。",
            "宮花謾役春來夢，山蕨聊供醉後羹。",
            "身外浮華盡閑物，不將窮達問君平。"
        ],
        "title": "又和曾秘丞見贈  其一",
        "id": "cca8f29d-4681-4150-9b46-8ea0f03e888d"
    },
    {
        "author": "王禹偁",
        "paragraphs": [
            "篋中經歲鎖朝衣，自覺心閑少夢思。",
            "失馬叟言徒喻道，牧豬奴戲任爭棋。",
            "且持使節安黔首，莫愛恩波沃漏巵。",
            "況是無功頭已白，此身長恐負明時。"
        ],
        "title": "又和曾秘丞見贈  其二",
        "id": "b95b901b-58e0-43cb-828b-6b184f11da11"
    },
    {
        "author": "王禹偁",
        "paragraphs": [
            "之子有文行，常流竊比難。",
            "授毫秋露下，開卷古風寒。",
            "場屋推盟主，聲詩立將壇。",
            "論儒輕五霸，議古嫉三桓。",
            "師仰唯韓愈，才名壓李觀。",
            "固窮多短褐，憂道即忘餐。",
            "見訪山圍郡，相逢菊滿欄。",
            "眼青憐造士，頭白愧郎官。",
            "罷舉層霄遠，監州勺水盤。",
            "貧厨兼味少，市醖數杯酸。",
            "舊業煩君勘，新題爲我刊。",
            "臨岐留雅什，天馬撼金鑾。"
        ],
        "title": "和朱嚴留別韻",
        "id": "7db40feb-a187-4dce-921a-a3b607048262"
    },
    {
        "author": "王禹偁",
        "paragraphs": [
            "潔白又方正，似君心坦平。",
            "空隨文價貴，未免刺毛生。",
            "客被侵霜薄，山窗映雪明。",
            "前春懸作榜，應見淡書名。"
        ],
        "title": "賦得紙送朱嚴",
        "id": "3d26f169-3071-4878-a43e-b445b89b8898"
    },
    {
        "author": "王禹偁",
        "paragraphs": [
            "兩州迢遞隔長江，寄藥知君念老郎。",
            "妙術遠慚周柱史，衰容爭奈漢馮唐。",
            "未除凡骨無仙分，欲斷愁根有醉鄉。",
            "多羨繡衣鬚鬢黑，滿身唯带柏臺霜。"
        ],
        "tags": [
            "长江"
        ],
        "title": "饒州馬殿院頻寄黑髭藥服數千丸斑白未減作詩以報之",
        "id": "6d8a8bb4-326b-421b-ae15-6eb7a6353713"
    },
    {
        "author": "王禹偁",
        "paragraphs": [
            "歲暮山城放逐臣，老從霄漢委泥塵。",
            "公卿別後全無信，兄弟書來祇說貧。",
            "眼看青山休未得，鬢垂華髮摘空頻。",
            "文章氣概成何事，霑惹虛名誤此身。"
        ],
        "title": "歲暮感懷",
        "id": "96530de9-53d0-4f20-8f27-25bf7d5243d6"
    },
    {
        "author": "王禹偁",
        "paragraphs": [
            "霜飄楓葉滿長郊，家指西山舊結茅。",
            "訪我謫居龍失水，憐君行路鳥焚巢。",
            "仲尼未免遭儒戲，楊子何煩解客嘲。",
            "歸去豫章泉石好，不知徐孺與誰交。"
        ],
        "title": "送鄭南進士歸洪州",
        "id": "d15628fc-9e62-4543-8e73-7027313e21e1"
    },
    {
        "author": "王禹偁",
        "paragraphs": [
            "勤王修歲貢，晚駕過郊原。",
            "蔽芾餘千本，青葱共一園。",
            "芽新撐老葉，土軟迸深根。",
            "舌小侔黄雀，毛獰摘綠猿。",
            "出蒸香更別，入焙火微溫。",
            "採近桐華節，生無穀雨痕。",
            "緘縢防遠道，進獻趁頭番。",
            "待破華胥夢，先經閶闔門。",
            "汲泉鳴玉甃，開宴壓瑶罇。",
            "茂育知天意，甄收荷主恩。",
            "沃心同直諫，苦口類嘉言。",
            "未復金鑾召，年年奉至尊。"
        ],
        "title": "茶園十二韻",
        "id": "f530a54a-dcd6-4195-a55e-d1c801c33627"
    },
    {
        "author": "王禹偁",
        "paragraphs": [
            "依依行色滿帆檣，又借仁風惠遠方。",
            "暫去長沙非賈誼，猶虛計相待張蒼。",
            "檻前波浪瀟湘闊，雨後汀洲橘柚香。",
            "翰苑放臣知最幸，願聽民訟繼甘棠。"
        ],
        "title": "送董諫議之任湘潭",
        "id": "f9cc9a38-21ff-48dd-a07b-80f52a75d988"
    },
    {
        "author": "王禹偁",
        "paragraphs": [
            "九江爲郡鬢成霜，淮海相逢共黯傷。",
            "放逐翰林同李白，蹉跎郎署是馮唐。",
            "才名各負詩千首，離別無辭酒一觴。",
            "歸見鼇頭如借問，爲言棖也減剛腸。"
        ],
        "title": "送江州孫膳部歸闕兼寄承旨侍郎",
        "id": "1b9735ef-133e-4319-b784-6d5ab7e49372"
    },
    {
        "author": "王禹偁",
        "paragraphs": [
            "一夕滿淮海，莎階曉欲平。",
            "氣寒知臘在，勢猛共春爭。",
            "飄泊殘梅妬，龍鍾老檜擎。",
            "隨風無定態，入竹有繁聲。",
            "倚檻吟忘倦，援毫畫不成。",
            "南鄉消瘴癘，東作助農耕。",
            "片颺鵝毛遠，光翻蝶翅輕。",
            "任貧添酒債，慵掃慰詩情。",
            "羣玉峰巒秀，華胥世界清。",
            "老郎無政術，沉醉卧江城。"
        ],
        "title": "立春前二日雪",
        "id": "0826ded9-6add-44aa-a505-2b9be7f96631"
    },
    {
        "author": "王禹偁",
        "paragraphs": [
            "永陽謫宦鬢成華，唯有賓從最可誇。",
            "文學東堂進士第，風流南國相公家。",
            "移官我未歸丹禁，迴棹君今指白沙。",
            "滁上淹翔雖已久，寺樓山色對瑯邪。"
        ],
        "title": "送嚴判官歸滁州",
        "id": "1bba66cb-10e8-41c1-af0b-74c0a19dd8cc"
    },
    {
        "author": "王禹偁",
        "paragraphs": [
            "二十年前在濮陽，賓筵留我共飛觴。",
            "當時進士衣如雪，今日郎官鬢有霜。",
            "吏役可堪巡堰埭，軍城猶喜接封疆。",
            "能來界首相期否，堤上依依柳漸黄。"
        ],
        "title": "將巡堤堰先寄高郵蔣知軍",
        "id": "746924f7-fcd1-4527-ad42-d9e1d156a6c7"
    },
    {
        "author": "王禹偁",
        "paragraphs": [
            "郡印我未解，軺軒君不留。",
            "相逢都幾日，此別又經秋。",
            "山雪晴猶在，河澌暖漸浮。",
            "內庭連上閤，早晚共優游。"
        ],
        "title": "送閤門秦舍人",
        "id": "0598a58c-e1e7-4471-9dba-8fa414dc9f8a"
    },
    {
        "author": "王禹偁",
        "paragraphs": [
            "年來多病轉思山，終日呻吟簿籍間。",
            "叔夜養生休著論，陶潜難死只因閑。",
            "又移郡印三年調，未報君恩兩鬢斑。",
            "安得便歸田里去，松篁泉石掩柴關。"
        ],
        "title": "病起思歸  其一",
        "id": "a5c3d6a8-caed-410d-89a5-27eff9c491ed"
    },
    {
        "author": "王禹偁",
        "paragraphs": [
            "四十爲郎非不偶，況曾提筆直瀛洲。",
            "明時遇主誰甘退，白髮侵人自合休。",
            "夢得蹉跎因出郡，薛能詩什恥監州。",
            "春來病起思歸甚，未敢飛章達冕旒。"
        ],
        "title": "病起思歸  其二",
        "id": "693eb4b3-d864-4fd8-b444-92876a4d7461"
    },
    {
        "author": "王禹偁",
        "paragraphs": [
            "寒食江都郡，青旗賣楚醪。",
            "樓臺藏綠柳，籬落露紅桃。",
            "妓女穿輕屐，笙歌泛小舠。",
            "史君慵不出，愁坐讀離騷。"
        ],
        "title": "寒食",
        "id": "457f7316-f74d-48d1-9843-66c7ff126fc5"
    },
    {
        "author": "王禹偁",
        "paragraphs": [
            "當年布素定交情，恨不同爲出谷鶑。",
            "猶作三丞君最屈，徧尋兩制我知榮。",
            "湮沉莫厭青衫在，彼此俱嗟白髮生。",
            "重入玉堂非所望，汶陽田好欲歸耕。"
        ],
        "title": "酬太常晁丞見寄",
        "id": "8c251425-719b-4dff-b5ef-005d127e0775"
    },
    {
        "author": "王禹偁",
        "paragraphs": [
            "布素相知二十年，喜君新詠弄璋篇。",
            "洗兒已過三朝會，屈客應須滿月筵。",
            "桂子定爲前進士，蘭芽兼是小屯田。",
            "至時擔酒移厨去，請辦笙歌與管絃。"
        ],
        "title": "張屯田弄璋三日略不會客戲題短什期以滿月開筵",
        "id": "f9f6a012-a724-4a75-817f-f6ddef025994"
    },
    {
        "author": "王禹偁",
        "paragraphs": [
            "君從婺女典嘉興，我自滁陽到廣陵。",
            "同被雪霜侵兩鬢，獨嗟官職是三丞。",
            "郡齋新養華亭鶴，鄉信時逢建業僧。",
            "願作入朝西道主，只看黄霸詔書徵。"
        ],
        "title": "寄秀州馮十八禮丞同年",
        "id": "6d279fe7-6b2b-4552-a7f0-482a092f3663"
    },
    {
        "author": "王禹偁",
        "paragraphs": [
            "繡衣直指東南夷，入奏風謠受聖知。",
            "持節又從三殿出，演綸還較一年遲。",
            "朝中謬拜推賢表，江畔空吟惜別詩。",
            "郡印喧卑文會少，爲君搔首落花時。"
        ],
        "title": "送丁謂之再奉使閩中",
        "id": "dab6c2b2-72c9-4937-bbde-b24205bf3676"
    },
    {
        "author": "王禹偁",
        "paragraphs": [
            "艷絕百花慚，花中合面南。",
            "賦詩情莫倦，中酒病先甘。",
            "國色渾無對，天香亦不堪。",
            "遮須施錦障，戴好上瑶簪。",
            "苞拆深擎露，枝拖翠出藍。",
            "半傾留粉蝶，微亞摘宜男。",
            "鄰妓臨粧妬，胡蜂得蕊貪。",
            "忽翻晴吹動，濃睡晚烟含。",
            "話別年經一，相逢月又三。",
            "遣吾撏白髮，爲爾換新衫。",
            "池館邀賓看，衙庭放吏參。",
            "仙娥喧道院，魔女逼禪庵。",
            "亂折窠難惜，分題韻更探。",
            "歌歡殊未厭，零落痛曾諳。",
            "穀雨供湯沐，黄鸝助笑談。",
            "顔生如見此，未免也醺酣。"
        ],
        "title": "牡丹十六韻",
        "id": "f64fcbb2-9476-4731-853f-8e5795da73a5"
    },
    {
        "author": "王禹偁",
        "paragraphs": [
            "渥丹容貌著霓裾，何事僧軒祇一株。",
            "應是吳宮歌舞罷，西施因醉誤施朱。"
        ],
        "title": "朱紅牡丹",
        "id": "8124b4f7-1e61-44ce-8a45-c9923c4f5923"
    },
    {
        "author": "王禹偁",
        "paragraphs": [
            "風雨無情落牡丹，翻階紅藥滿朱欄。",
            "明皇幸蜀楊妃死，縱有嬪嬙不喜看。"
        ],
        "title": "芍藥花開憶牡丹絕句",
        "id": "ad9f0b51-bf09-4224-b901-b6746fccb373"
    },
    {
        "author": "王禹偁",
        "paragraphs": [
            "一堆絳雪壓春叢，嫋嫋長條弄嘵風。",
            "借問開時何所似，似將繡被覆薰籠。"
        ],
        "title": "海仙花詩  其一",
        "id": "673b5241-af67-4964-9a25-9a10d5864989"
    },
    {
        "author": "王禹偁",
        "paragraphs": [
            "春憎窈窕教無子，天爲妖嬈不與香。",
            "盡日含毫難比興，花中應是衛莊姜。"
        ],
        "title": "海仙花詩  其二",
        "id": "ce9e8714-d093-4695-913f-0cb127d81ac2"
    },
    {
        "author": "王禹偁",
        "paragraphs": [
            "何年移植在僧家，一簇柔條綴彩霞。",
            "錦带爲名卑且俗，爲君呼作海仙花。"
        ],
        "title": "海仙花詩  其三",
        "id": "7c850be7-e619-4d7f-8326-3e3ed87b7a85"
    },
    {
        "author": "王禹偁",
        "paragraphs": [
            "誰移琪樹下仙鄉，二月輕冰八月霜。",
            "若使壽陽公主在，自當羞見落梅粧。"
        ],
        "title": "后土廟瓊花詩    其一",
        "id": "fac286a9-fce9-4e7a-a704-b16acaae737c"
    },
    {
        "author": "王禹偁",
        "paragraphs": [
            "春冰薄薄壓枝柯，分與清香是月娥。",
            "忽似暑天深澗底，老松擎雪白娑婆。"
        ],
        "title": "后土廟瓊花詩    其二",
        "id": "a22486d2-f4bd-411a-ae29-5d4234860bbf"
    },
    {
        "author": "王禹偁",
        "paragraphs": [
            "紅芳落盡正無憀，吟遶空枝首重搔。",
            "最恨東君才思少，不留檀口待櫻桃。"
        ],
        "title": "櫻桃漸熟牡丹已凋恨不同時輒題二韻",
        "id": "f96e4f77-a515-4748-9fab-683c68969a31"
    },
    {
        "author": "王禹偁",
        "paragraphs": [
            "牡丹落盡正凄凉，紅藥開時醉一場。",
            "羽客暗傳尸解術，仙家重爇返魂香。",
            "蜂尋檀口論前事，露濕紅英試曉粧。",
            "曾忝掖垣真舊物，多情應認紫微郎。"
        ],
        "title": "芍藥詩  其一",
        "id": "6d761b86-0944-4887-ac44-5aec76ae0583"
    },
    {
        "author": "王禹偁",
        "paragraphs": [
            "東君著意占殘春，得得遲開亦有因。",
            "曾與掖垣留故事，又來淮海伴詞臣。",
            "日燒紅艷排千朵，風遞清香滿四鄰。",
            "更愛枝頭弄金縷，異時相對掌絲綸。"
        ],
        "title": "芍藥詩  其二",
        "id": "4ed8b508-0fb0-4253-86a5-7794545bc137"
    },
    {
        "author": "王禹偁",
        "paragraphs": [
            "滿院勻開似赤城，帝鄉齊點上元燈。",
            "感傷綸閣多情客，珍重維揚好事僧。",
            "酌處酒杯深蘸甲，折來花朵細含稜。",
            "老郎爲郡辜朝寄，除却吟詩百不能。"
        ],
        "title": "芍藥詩  其三",
        "id": "f889cca4-53cf-463c-be2d-20395be8316f"
    },
    {
        "author": "王禹偁",
        "paragraphs": [
            "索寞紅芳又一年，老郎空解惜春殘。",
            "纔聞鶑囀誇楊柳，已被蟬聲哭牡丹。",
            "壯志休磨三尺劍，白頭誰藉兩梁冠。",
            "酒罇何必勞人勸，且折餘花更盡歡。"
        ],
        "title": "暮春",
        "id": "0f69899f-26dc-4fb7-8bea-940e40bfdadb"
    },
    {
        "author": "王禹偁",
        "paragraphs": [
            "青雲豈望更翱翔，覽照唯添鬢雪光。",
            "爲郡自知無政術，歸田猶擬拜封章。",
            "且眠錦帳趣蘭省，終掩雲關卧草堂。",
            "三入承明已過分，有何詞筆敵長楊。"
        ],
        "title": "酬高郵知軍蔣殿丞見寄",
        "id": "9c2d3250-0daf-4c84-bc3c-ad64f28d5817"
    },
    {
        "author": "王禹偁",
        "paragraphs": [
            "蠻藤編篋自番禺，錦袋羅囊盡不如。",
            "乞與揚州貯詩草，行春誰怕雨隨車。"
        ],
        "title": "又和寄惠藤篋絕句",
        "id": "ab79e740-5dd8-4c64-9a26-9303bda57f89"
    },
    {
        "author": "王禹偁",
        "paragraphs": [
            "鼎湖髯斷去難攀，九五飛龍已御乾。",
            "兩制舊臣生白髮，一番新貴上青天。",
            "老爲郎吏承縗絰，假作諸侯哭几筵。",
            "疏賤無由撰哀冊，夢中空負筆如椽。"
        ],
        "title": "先帝登遐聖君嗣位追惟恩顧涕泣成章",
        "id": "ccf52dcc-8f85-4d89-98a1-9c01af8c4560"
    },
    {
        "author": "王禹偁",
        "paragraphs": [
            "乘興登虛閣，披襟一望間。",
            "聖朝新日月，亡國舊江山。",
            "柱隔晴虹斷，簷喧夕鳥還。",
            "歸衙不辭晚，吟思白雲閑。"
        ],
        "title": "登壽寧寺閣",
        "id": "37fec67d-521b-4e34-94de-e09b4baa9adc"
    },
    {
        "author": "王禹偁",
        "paragraphs": [
            "未遂滄洲去，池邊弄綠波。",
            "醉浮船底兀，吟遶履痕多。",
            "靜照新華髮，沉思舊釣蓑。",
            "晚凉得幽趣，魚戲上圓荷。"
        ],
        "title": "池上作",
        "id": "5a52c47e-fbb3-45e6-aa22-dc19ba61d857"
    },
    {
        "author": "王禹偁",
        "paragraphs": [
            "霖霪爲害正憂農，昨日陰雲散碧空。",
            "潑剌退灘魚失水，啁啾高樹鳥知風。",
            "洗開霽月嬋娟色，放出秋花菡萏紅。",
            "勞寄新詩曲相賀，由來災異繫三公。"
        ],
        "title": "和國子柳博士喜晴見贈",
        "id": "85d67477-cf81-4723-ba1f-bc8d58366fe1"
    },
    {
        "author": "王禹偁",
        "paragraphs": [
            "吏胥圍繞簿書堆，病眼昏昏素髮垂。",
            "已覺文章無用處，不歸田里待何時。",
            "兩衙决事官差我，五日延英詔問誰。",
            "頼有古人蹤跡在，只應蘧寧是吾師。"
        ],
        "title": "公退言懷",
        "id": "85a800c4-570f-4a0f-a571-129f9cf40b0d"
    },
    {
        "author": "王禹偁",
        "paragraphs": [
            "冠褐飄飄乍退公，引吟留坐一叢叢。",
            "買添幽景渾無價，洗却繁陰別有風。",
            "曾任雪欺終古綠，也從桃映暫時紅。",
            "此君合是吾廬物，會種嬋娟伴釣翁。"
        ],
        "title": "公餘對竹",
        "id": "92be9149-2928-4013-b8ef-a42cc3e9fd8a"
    },
    {
        "author": "王禹偁",
        "paragraphs": [
            "俸錢隨月盡，公務逐時生。",
            "白髮多悲感，皇華倦送迎。",
            "奉身無實事，困我爲虛名。",
            "會向滄浪上，秋風自濯纓。"
        ],
        "title": "官舍偶題",
        "id": "dd8e6fc7-f200-4d47-bb30-017fe36e0b38"
    },
    {
        "author": "王禹偁",
        "paragraphs": [
            "聞君公事苦喧卑，紅粟堆邊獨歛眉。",
            "已入朝行翻掌庾，未如畿尉且吟詩。",
            "堰頭笑傲同張祜，市裏優游比路隨。",
            "唯有才名藏不得，山陽留滯肯多時。"
        ],
        "title": "贈呂通祕丞",
        "id": "fccbfb8c-916b-429e-aef9-a85729e10918"
    },
    {
        "author": "王禹偁",
        "paragraphs": [
            "谿邊幽樹好烟霞，別後春風幾度花。",
            "夢憶一岩紅薜荔，心輕三事紫袈裟。",
            "禪機悟了身無著，詩句高來鬢有華。",
            "不遇蘇州韋應物，晝公篇什向誰誇。"
        ],
        "title": "贈虛己",
        "id": "95fde2ad-e8d9-48a4-b64d-c562e8693351"
    },
    {
        "author": "王禹偁",
        "paragraphs": [
            "舊隠何年別翠微，瀑泉聲入鎖禪扉。",
            "御前曾寫八分字，天上特宣三事衣。",
            "燈照夜庵霜後冷，鼎烹秋菌雨中肥。",
            "終歸五老峰邊去，杯渡長江一錫飛。"
        ],
        "tags": [
            "长江"
        ],
        "title": "贈省欽",
        "id": "a928381f-c13c-4748-93fe-62c574fbf910"
    },
    {
        "author": "王禹偁",
        "paragraphs": [
            "幾年淮海歎驅馳，美拜初聞入奏時。",
            "乍作臺官勞馬揖，合爲巡使近龍墀。",
            "多從此地升三字，莫向朝端說四推。",
            "縱遇省橋休拗項，郎官班列甚喧卑。"
        ],
        "title": "贈王殿院同年",
        "id": "397a5795-8a39-459b-b03c-e1dd62669fb1"
    },
    {
        "author": "王禹偁",
        "paragraphs": [
            "竹遶亭臺柳拂池，徘徊終戀郡齋西。",
            "斜陽更上漁舟坐，明日紅塵逐馬蹄。"
        ],
        "title": "留別揚府池亭",
        "id": "8922e543-b80f-42c4-a099-184be5125a32"
    },
    {
        "author": "王禹偁",
        "paragraphs": [
            "綠池遶逕幾千栽，準擬登高泛酒杯。",
            "未到重陽歸闕去，金英寂寞爲誰開。"
        ],
        "title": "池邊菊",
        "id": "af804386-7eb6-4d36-a7e8-50de05db97f0"
    },
    {
        "author": "王禹偁",
        "paragraphs": [
            "淮邊爲郡再相逢，又得同途赴九重。",
            "顧我尚騎天廐馬，共君遥想鼎湖龍。",
            "賈生北望朝文帝，白傅何期哭憲宗。",
            "携手驛橋殘照裏，斷魂空對隔江峰。"
        ],
        "title": "揚州道中感事兼簡史館丁學士",
        "id": "bb86ae67-a020-43b0-8bd3-66935ad13f78"
    },
    {
        "author": "王禹偁",
        "paragraphs": [
            "卜世知無極，上仙安可尋。",
            "祝堯違衆望，傳啟合天心。",
            "陵柏蕭騷韵，階茅寂寞陰。",
            "何人開殿閤，塵暗九絃琴。"
        ],
        "title": "太宗皇帝挽歌  其一",
        "id": "1619c011-2c67-42cf-b24d-440d80d86df3"
    },
    {
        "author": "王禹偁",
        "paragraphs": [
            "舜化無偏黨，堯年欠耄期。",
            "世間人自哭，天上事難知。",
            "終讓東封禮，遂成南狩悲。",
            "金鑾舊學士，頭白涕漣洏。"
        ],
        "title": "太宗皇帝挽歌  其二",
        "id": "93770924-e317-4e73-8dd4-b47b1396bc79"
    },
    {
        "author": "王禹偁",
        "paragraphs": [
            "日到虞泉落，天從杞國崩。",
            "去年壽寧節，今夕永熙陵。",
            "薤露悲風起，松阡苦霧凝。",
            "龍髯攀不及，千古恨難勝。"
        ],
        "title": "太宗皇帝挽歌  其三",
        "id": "50ad06d5-ce0a-4759-9c93-f98c076bcacb"
    },
    {
        "author": "王禹偁",
        "paragraphs": [
            "謬提文筆侍先皇，謫宦歸來遇國喪。",
            "仙駕只留燒藥鼎，繐帷猶認諫書囊。",
            "北辰別見天垂象，西內渾疑海變桑。",
            "昨日梓宮陪哭臨，淚多唯有老馮唐。"
        ],
        "title": "闕下言懷上執政  其一",
        "id": "a76ece81-fe96-4889-ae2b-0711bd8bc043"
    },
    {
        "author": "王禹偁",
        "paragraphs": [
            "早有虛名達九重，宦途流落漸龍鍾。",
            "散爲郎吏同元稹，羞見都人看李邕。",
            "舊日謬吟紅藥樹，新朝曾獻皂囊封。",
            "猶期少報君恩了，歸卧山村作老農。"
        ],
        "title": "闕下言懷上執政  其二",
        "id": "5fcb3516-bb7c-4677-8684-2de53517eeb3"
    },
    {
        "author": "王禹偁",
        "paragraphs": [
            "誥詞黜責子孫羞，欲雪前冤事已休。",
            "浴殿失恩成一夢，鼎湖攀駕即千秋。",
            "道邊任死心終直，澤畔長吟淚暗流。",
            "虞舜五臣知此事，戲儒應免更監州。"
        ],
        "title": "闕下言懷上執政  其三",
        "id": "7883382c-c497-4182-be52-e0894618ea2c"
    },
    {
        "author": "王禹偁",
        "paragraphs": [
            "郡齋全占五谿雲，就養辭權以孝聞。",
            "重戴舊稱秦御史，高堂新授漢封君。",
            "板輿爲別經三載，壽酒先斟滿十分。",
            "我歎今生無此事，賦詩相送淚雰雰。"
        ],
        "title": "送邵察院知朗州",
        "id": "e62f32af-9ef8-49e2-a952-9c2d7ddf18af"
    },
    {
        "author": "王禹偁",
        "paragraphs": [
            "象笏烏紗諫署榮，運輸權重使蠻荆。",
            "職分三館圖書貴，地轄重湖水石清。",
            "貪吏望風潜解印，逋民知惠自歸耕。",
            "官曹寂寞馮唐老，多羨乘軺澤國行。"
        ],
        "title": "送直館高正言轉運荆湖",
        "id": "4d06d106-7dd5-4066-a1e8-ca4c66d5b4d6"
    },
    {
        "author": "王禹偁",
        "paragraphs": [
            "簪笏盈門獨紉蘭，卧龍潜在八龍間。",
            "鴒原任說朝賢貴，鶴氅惟稱處士閑。",
            "靜按仙經燒大藥，狂挨僧壁畫遥山。",
            "老郎見作歸休計，分取圭峰並掩關。"
        ],
        "title": "送宋澥處士之長安",
        "id": "8c02a40e-a090-4ffd-bc1d-800cdb6139b2"
    },
    {
        "author": "王禹偁",
        "paragraphs": [
            "抗表辭烏府，歸山鬢未秋。",
            "朝簪還獬豸，塵世謝蜉蝣。",
            "拂袖人生事，縣車帝命優。",
            "名光新日曆，官占好詞頭。",
            "應宿郎曹美，尋仙物景幽。",
            "繡衣移蕙带，驄馬換耕牛。",
            "對枕蓮峰翠，當門瀑布流。",
            "妻閑栽藥草，兒戲雜猿猴。",
            "買竹憑牙板，疏泉濕鹿裘。",
            "四推離督責，三院肯淹留。",
            "接武陶貞白，差肩許遠遊。",
            "十洲如得侶，萬戶任封侯。",
            "脫洒因君去，龍鍾使我羞。",
            "遷鶑情最洽，化鶴術難求。",
            "掌誥無文彩，謀身足悔尤。",
            "紫垣頻忝竊，白髮合歸休。",
            "應璉叨三入，張衡志四愁。",
            "亦期婚嫁畢，攘袂逐浮丘。"
        ],
        "title": "送刑部韓員外同年致仕歸華山",
        "id": "94f5333e-42e3-47a3-9bd4-b227981d085a"
    },
    {
        "author": "王禹偁",
        "paragraphs": [
            "病中何事忽開顔，記是詩稱小狀元。",
            "粉壁乍懸龍虎榜，錦標終屬鶺鴒原。",
            "青雲隨步登花塔，紅雪飄衣醉杏園。",
            "還有一條遺恨處，不教英俊在吾門。"
        ],
        "title": "贈狀元先輩孫僅",
        "id": "bbf435e4-2160-4c2e-a66a-74b631f11776"
    },
    {
        "author": "王禹偁",
        "paragraphs": [
            "潘岳花陰覆杏壇，門生參謁絳紗寬。",
            "西垣久望神仙侶，北部休誇父母官。",
            "雨屐送僧莎逕滑，夜棋留客竹齋寒。",
            "何時儤直來相伴，三入承明興漸闌。"
        ],
        "title": "贈浚儀朱學士",
        "id": "eb0a68ad-2d52-4461-8bce-de4eae15d656"
    },
    {
        "author": "王禹偁",
        "paragraphs": [
            "共歎蹉跎兩鬢蒼，立朝爲郡是尋常。",
            "重歸謝客中書省，又送山濤吏部郎。",
            "三入承明身最忝，十年兄事分偏長。",
            "喜聞辭日留前席，莫算多時住水鄉。"
        ],
        "title": "書懷送田二舍人自吏部郎中出典泰州",
        "id": "9fd6a44d-240d-48ed-b707-caafad12e77b"
    },
    {
        "author": "王禹偁",
        "paragraphs": [
            "欲報君親與願違，今年寒食任芳菲。",
            "八音遏密因山後，雙淚滂沱拜墓歸。",
            "艷冶桃花迎馬笑，輕狂榆莢撲人飛。",
            "宦途時態更諳盡，猶媿妨賢直紫微。"
        ],
        "title": "寒食出城馬上偶作",
        "id": "90b4b350-7b96-42e4-9c48-4921503a27e5"
    },
    {
        "author": "王禹偁",
        "paragraphs": [
            "力疾奉期謁，歸來倦送迎。",
            "老爲儒術誤，瘦愛道裝輕。",
            "羅藥幽香散，移琴細韻生。",
            "晨餐漸有味，筍蕨倍關情。"
        ],
        "title": "病中書事上集賢錢侍郎  其一",
        "id": "a9b211b0-f085-48c8-b7b3-4cb67782a207"
    },
    {
        "author": "王禹偁",
        "paragraphs": [
            "妻兒慣蔬素，僕馬任龍鍾。",
            "一榻渾無物，孤琴對病容。",
            "風翻簾影亂，旱減井痕重。",
            "幽寂誰爲伴，扶行頼瘦筇。"
        ],
        "title": "病中書事上集賢錢侍郎  其二",
        "id": "5ca25fcc-59be-46da-817b-47e5c1f14902"
    },
    {
        "author": "王禹偁",
        "paragraphs": [
            "食貧當歲旱，朝退百端憂。",
            "典笏逢休假，焚香願有秋。",
            "病饑渾厭肉，瘦冷未更裘。",
            "夢見山村興，披蓑釣亂流。"
        ],
        "title": "病中書事上集賢錢侍郎  其三",
        "id": "fdbeb85a-827c-4262-8e0e-185f7dcd8035"
    },
    {
        "author": "王禹偁",
        "paragraphs": [
            "郎署領制誥，十年未上坡。",
            "馮唐空潦倒，衛綰是誰何。",
            "猶頼紫垣直，聊遮白髮多。",
            "歸田未有計，村樹綠婆娑。"
        ],
        "title": "病中書事上集賢錢侍郎  其四",
        "id": "4c1c1dab-14a4-43d9-82fc-fee5e24d6ab5"
    },
    {
        "author": "王禹偁",
        "paragraphs": [
            "日日奉朝請，病多仍食貧。",
            "揶揄應有鬼，夷俟豈無人。",
            "鳳閣十年筆，烏紗九陌塵。",
            "集仙知己在，應爲指迷津。"
        ],
        "title": "病中書事上集賢錢侍郎  其五",
        "id": "6d96c977-96c0-4cb7-854e-5f70a77c699a"
    },
    {
        "author": "王禹偁",
        "paragraphs": [
            "老病形容日日衰，十年賃宅住京師。",
            "閣棲鳳鳥容三入，巢宿鷦鷯欠一枝。",
            "壁挂圖書多不久，砌栽蘆葦亦頻移。",
            "人生榮賤須知分，會買茅庵映槿籬。"
        ],
        "title": "賃宅",
        "id": "83eb9fe7-d336-41d5-b235-9ab876efad4f"
    },
    {
        "author": "王禹偁",
        "paragraphs": [
            "小僕如猿狖，貧家備指呼。",
            "未堪隨馬足，已慣典魚須。",
            "時洗塵侵硯，閑收雨滴圖。",
            "歸田如有計，留負酒胡蘆。"
        ],
        "title": "青猿",
        "id": "50be59b9-3a10-46e6-ae0d-670556fc7fb5"
    },
    {
        "author": "王禹偁",
        "paragraphs": [
            "兩朝書命媿無才，謾逐詞臣侍玉階。",
            "病似相如多避事，拙于方朔少詼諧。",
            "命奇只合先休退，道在何妨更卷懷。",
            "白首猶期議封禪，一隨鑾輅見燔柴。"
        ],
        "title": "寓直偶題",
        "id": "208c0f0f-3bda-4242-9ba4-42b047d2641b"
    },
    {
        "author": "王禹偁",
        "paragraphs": [
            "謫宦山州自訓童，因求書籍有遭逢。",
            "偶收毛鄭古詩義，認得歐虞舊筆蹤。",
            "南郡携行心不足，西齋送去手親封。",
            "塵侵烟染尤堪重，年號標題歷武宗。"
        ],
        "title": "頃年謫宦解梁收得令狐補闕毛詩音義其本乃會昌三年所寫數行殘缺後人添之其筆跡乃工部畢侍郎所補也昨因問之乃云亡失多年矣作四韵以還之",
        "id": "8006763b-8346-4e26-8ded-eddb6df97550"
    },
    {
        "author": "王禹偁",
        "paragraphs": [
            "移床拖簟就南軒，門掩閑坊半樹蟬。",
            "多病形容唯有骨，食貧生計旋無錢。",
            "掖垣已忝年深直，朝謁終妨日晏眠。",
            "會解綸闈求郡印，早收餘俸卜歸田。"
        ],
        "title": "伏日偶作",
        "id": "38536fd0-282c-48be-9369-318df19976e9"
    },
    {
        "author": "王禹偁",
        "paragraphs": [
            "棖也好剛多悔吝，唯憑忠信自書紳。",
            "嚴陵知退遺榮利，只擬滄浪把釣綸。",
            "老去趁朝慵待旦，病來求假動經旬。",
            "西垣興味更諳盡，一片烏紗滿馬塵。"
        ],
        "title": "和吏部薛員外見寄",
        "id": "22f2f550-3fb2-40a1-b1f1-1176224226c1"
    },
    {
        "author": "王禹偁",
        "paragraphs": [
            "先皇憂蜀輟樞臣，獨冒兵戈出劍門。",
            "萬里辭家堪下淚，四年歸闕似還魂。",
            "弟兄齒序元投分，兒女情親又結婚。",
            "且喜相逢開口笑，甘陳功業不須論。"
        ],
        "title": "贈密直張諫議",
        "id": "a6df4070-3ee3-4c58-87d0-6071e6374e2d"
    },
    {
        "author": "王禹偁",
        "paragraphs": [
            "久居臺閣多憂畏，欲薦賢才涉比周。",
            "灰死寸心甘不動，雪侵雙鬢未能休。",
            "封章事寢空騰謗，制誥詞荒益自羞。",
            "唯愛君家棣華榜，登科記上並龍頭。"
        ],
        "title": "寄狀元孫學士",
        "id": "8f5fcc03-77c4-4a29-94b0-6e465a7f5efe"
    },
    {
        "author": "王禹偁",
        "paragraphs": [
            "大抵人生樂故居，山川況復漢南都。",
            "別來墳墓有宿草，歸去田園多綠蕪。",
            "銀印莫羞雙鬢白，錦衣兼照兩轓朱。",
            "西垣衰病無憀客，空羨此行歌袴襦。"
        ],
        "title": "送譚殿院之任南陽",
        "id": "d8b62e13-0e83-4e70-964d-d9c6a512336d"
    },
    {
        "author": "王禹偁",
        "paragraphs": [
            "宰君行李苦蕭疏，妻子龍鍾尚跨馿。",
            "醉眼且看花滿縣，愁顔莫望果盈車。",
            "頭銜新換呼明府，科第元高得校書。",
            "誰解吟詩送行色，茂陵多病老相如。"
        ],
        "title": "送河陽任長官",
        "id": "f2fb984d-58a3-473b-a1a8-082352c7b619"
    },
    {
        "author": "王禹偁",
        "paragraphs": [
            "科名長恐辱同年，許國丹誠皎日懸。",
            "謬掌斯文雖未喪，欲行吾道即無權。",
            "謝公留滯蒼苔院，潘岳征行落葉天。",
            "引重力輕深自媿，强酬詩什益凄然。"
        ],
        "title": "和屯田楊郎中同年留別之什",
        "id": "608d3f3c-7b52-4846-81b8-32e739e69849"
    },
    {
        "author": "王禹偁",
        "paragraphs": [
            "脫白去焚黄，遥知祖德光。",
            "墓墳喬木老，襟袖桂枝香。",
            "迴見梅含雪，歸逢橘飽霜。",
            "子雲應有宅，爲奠草玄堂。"
        ],
        "title": "送臨清楊可主簿入蜀",
        "id": "fdbada62-794d-4271-b239-8a85c1ca502b"
    },
    {
        "author": "王禹偁",
        "paragraphs": [
            "懸車東去謝明朝，擺脫簪纓似一毛。",
            "望苑官清諧侍養，督郵名賤恥徒勞。",
            "青宮位在他年起，綵服身歸此日高。",
            "我媿無親尸厚祿，與君書命淚霑袍。"
        ],
        "title": "送淳于中舍懸車侍養",
        "id": "89ec3a34-8ccc-4201-9e91-8be3d9993e80"
    },
    {
        "author": "王禹偁",
        "paragraphs": [
            "弱冠珥朝簪，才堪入翰林。",
            "重違君厚遇，聊奉母懽心。",
            "筆削留惇史，囊裝貯賜金。",
            "帆張淛河闊，山對括蒼深。",
            "暫歇趨朝馬，重聞故國禽。",
            "幽蘭南澗採，壽酒北堂斟。",
            "務簡慵開閣，家豐不典琴。",
            "彩衣方侍養，紅藥即供吟。",
            "我占掖垣久，自驚年鬢侵。",
            "妨賢兼罔極，相送淚盈襟。"
        ],
        "title": "送正言楊學士之任縉雲",
        "id": "1be2a496-203d-458d-a23f-7975ae510b95"
    },
    {
        "author": "王禹偁",
        "paragraphs": [
            "賃船東下歷陽湖，榜眼科名釋褐初。",
            "賓職不憂無厚俸，郡齋唯喜有藏書。",
            "伴吟先買秋江鶴，醒酒時烹晚市魚。",
            "廉使多情應問我，爲言衰病似相如。"
        ],
        "title": "送第三人朱嚴先輩從事和州",
        "id": "e724583c-6e2e-4efa-a190-8e033a696dd5"
    },
    {
        "author": "王禹偁",
        "paragraphs": [
            "兩朝黄閣預彌綸，又策春坊第一勳。",
            "僧塔舊題前進士，齋壇新拜上將軍。",
            "馬銜金勒衝微雪，雁避紅旌入斷雲。",
            "還似徐州張僕射，御詩相送四方聞。"
        ],
        "title": "送南陽李太傅  其一",
        "id": "2dcef4c1-4c56-4bde-acb5-2e870a39a0da"
    },
    {
        "author": "王禹偁",
        "paragraphs": [
            "紅旆飄飄奪曉霞，御筵相送出京華。",
            "仲尼俎豆真儒者，郤縠詩書屬將家。",
            "腰下已懸如斗印，門前看見築堤沙。",
            "先朝學士期牽復，待草南陽入相麻。"
        ],
        "title": "送南陽李太傅  其二",
        "id": "90031d5e-7fd7-4bbf-8aa2-da7bab38eaa1"
    },
    {
        "author": "王禹偁",
        "paragraphs": [
            "經年病不飲，此日一開樽。",
            "鑑裏休嫌老，懷中已抱孫。",
            "紅綳裁錦段，香水浴銀盆。",
            "他日歸田去，相扶入蓽門。"
        ],
        "title": "壽孫三日",
        "id": "9f8304dc-fc21-4795-b29f-10edf698526e"
    },
    {
        "author": "王禹偁",
        "paragraphs": [
            "臣聞伏羲畫卦朴且淳，蒼頡造字初有文。",
            "大篆小篆八分體，楷隸章草何紛紜。",
            "因茲八法各有要，遂使六藝區以分。",
            "其中最難惟草聖，玄妙功夫自天性。",
            "又聞關雎本王化，四始洋洋風化下。",
            "比興賦頌六義分，乃有變風兼變雅。",
            "仲尼刪後屈平作，郢客李陵鬭名價。",
            "古來詩道難得人，其唱彌高和彌寡。",
            "如今草聖與雅言，盡在吾皇萬機暇。",
            "元年十月近乾明，崇文院靜寒霜晴。",
            "直廬日午讎書罷，閑曳朱衣遶砌行。",
            "中使傳宣來上界，忙把魚須下階拜。",
            "寶函鈿軸光陸離，御札文書御製詩。",
            "折腰搢笏拭雙目，汗流魄駭聊一窺。",
            "急就章，何縱橫，藍田種玉苗初成。",
            "雪花灑破煙嵐壁，黑雲漏出天漢星。",
            "乍似鮫人泣下珠無數，錯落晶熒滿盤貯。",
            "又似大鯨吞盡滄海波，查牙露出珊瑚樹。",
            "朱邸集，何清奇，仙風撼動瓊林枝。",
            "漢皇休道白雲句，穆滿虛吟黄竹詩。",
            "乍似三春直上伯陽臺，熙熙物華當眼開。",
            "又似十洲夜伴王母宴，鸞歌鳳吟次第來。",
            "小臣再拜受一軸，擣紙抄詩抄未足。",
            "焚香朝向天日看，執簡夜對星辰讀。",
            "臣見高宗飛帛亦有名，筆跡往往頒公卿。",
            "所得不過三五字，當時臣子猶爲榮。",
            "又見玄宗詩什頗留意，吟詠時時成御製。",
            "屬和止于一兩篇，至今史冊猶爲貴。",
            "若徵往事比明時，萬分之一徒爾爲。",
            "未如我四十三紙聖人作，一百二章天子詩。",
            "永爲家寶藏書篋，豈讓西方貝多葉。",
            "且教世世傳子孫，長與皇家作臣妾。"
        ],
        "title": "謝宣賜御草書急就章并朱邸舊集歌",
        "id": "80f216b6-f6b8-48a5-afbe-fdd5690e6503"
    },
    {
        "author": "王禹偁",
        "paragraphs": [
            "天王出震寰海清，奎星燦燦昭文明。",
            "詔令郡國貢多士，大張珠網羅羣英。",
            "皇情孜孜終不倦，日斜猶御金鑾殿。",
            "宮柳低籠三月煙，爐香飛入千人硯。",
            "麻衣皎皎光如雪，一一重瞳親鑒別。",
            "孤寒得路荷君恩，聚首唯言盡臣節。",
            "小臣蹤跡本塵泥，登科曾賦御前題。",
            "屈指方經五六載，如今已上青雲梯。",
            "位列諫官無一語，自問將何報明主。",
            "應制非才但淚垂，强作登歌歌舜禹。"
        ],
        "title": "應制皇帝親試貢士歌",
        "id": "4b2af929-be0d-4993-a0a1-184e1b762419"
    },
    {
        "author": "王禹偁",
        "paragraphs": [
            "火雲如山暑雨歇，天地爐烘三伏月。",
            "玉皇教散閬苑冰，斵開北陸瓊瑰窟。",
            "峨峨貯向瑶花合，分命中官賜黄閤。",
            "鳳皇池上玉壺盛，溫樹風聲頓蕭颯。",
            "台恩分與西垣士，綸誥稀疏方假寐。",
            "卞和抱璞入直廬，從此驚忙不成睡。",
            "怒蠅休向筆端飛，抵鵲渾疑山下墜。",
            "寒生毛髮清牙齒，脆若玉芝甘似醴。",
            "炎風暑氣都不知，空作狂歌謝知己。"
        ],
        "title": "謝政事王侍郎伏日送冰",
        "id": "ac6c2dec-119e-4597-a8aa-2b08e48b90a6"
    },
    {
        "author": "王禹偁",
        "paragraphs": [
            "君不見天上星辰拱環極，忽然隕地變成石。",
            "又不見雲中鷹隼橫高秋，有時搨翼化作鳩。",
            "人生進退甚類此，左遷右轉誰自由。",
            "憶昔逢君在鄒魯，翰林丈人東道主。",
            "一言得意便定交，數日論文暗相許。",
            "邇來倏忽十餘年，共上赤霄連步武。",
            "禁中更直承明廬，深喜蒹葭依玉樹。",
            "兩制惟君最清慎，筆力辭鋒有餘刃。",
            "方期夜直金鑾坡，誰知共理淮陽郡。",
            "官銜新換版曹郎，腰佩初懸列侯印。",
            "西垣三字班列閑，南面百城資望峻。",
            "且應盡意頒詔條，豈復迴頭顧文陣。",
            "下車果有謳謠生，賣刀買犢民歸耕。",
            "黄髮老農鼓腹唱，雪花雙鹿挾輈行。",
            "棠陰露濃滴朱紱，麥秋風冷吹紅旌。",
            "行春多暇吟情發，閑作長歌寄同列。",
            "歌中首寫明君語，指點神仙爲舊侶。",
            "嚴徐雖合在蓬瀛，邵杜已聞爲父母。",
            "重來便恐調金鉉，無復區區掌文翰。",
            "直如經歲未徵黄，道在何勞重嗟嘆。",
            "入則步蒼苔，詠紅藥，了事舍人孫處約。",
            "出則張皂蓋，擁朱輪，賢明太守召信臣。",
            "請君屈指數交友，似此宦名能幾人。",
            "逢時誰不欲行道，遇主我亦思庇民。",
            "功名富貴皆待命，出處語默聊衛身。",
            "一車甘雨方建隼，萬國淳風莫泣麟。",
            "他時宣室召賈誼，賢人事業當併伸。",
            "簷間忍見烏兔走，鑑裏星星將白首。",
            "休躭鈴閤家藏書，且酌郡齋官給酒。",
            "嬰兒稚女滿眼前，莫負時光笑開口。"
        ],
        "title": "酬贈田舍人",
        "id": "2615f3fc-f239-404a-b9a7-614ff4b3176b"
    },
    {
        "author": "王禹偁",
        "paragraphs": [
            "去年看雪在商州，使君命我山寺頭。",
            "峰巒草樹六百里，饑鼯凍鳥聲啾啾。",
            "山城窮陋無妓樂，何以銷得騷人愁。",
            "抱瓶自瀉不待勸，乘興一引連十甌。",
            "晚歸上馬頗自適，狂吟醉舞夜不休。",
            "今年看雪在帝里，瑶臺瓊樹佳氣浮。",
            "朝迴攬轡聊四望，移下五城十二樓。",
            "樽中有酒翻不飲，鬰鬰不快非怨尤。",
            "吾兒嬌騃未曉事，問我胡不私獻酬。",
            "因令把筆寫我意，爲渠吟作雪中謳。",
            "昔爲副使不理事，待罪且免憂人憂。",
            "今爲諫官非冗長，拾遺三館俸入優。",
            "秋來連澍百日雨，禾黍漂溺多不收。",
            "如今行潦占南畝，農夫失望無來麰。",
            "爾看門外饑餓者，往往殭殕填渠溝。",
            "峨冠旅進又旅退，曾無一事裨皇猷。",
            "俸錢一月數家賦，朝衣一襲幾人裘。",
            "安邊不學趙充國，富民不作田千秋。",
            "胡爲碌碌事文筆，歌時頌聖如俳優。",
            "一家衣食仰在我，縱得飽暖如狗偷。",
            "况我眼昏頭漸白，安能隠几勤校讎。",
            "何時提汝歸田去，賣馬可易數隻牛。",
            "深耕淺種苟自給，藜羹豆粥充饑喉。",
            "黍畦鋤理學元亮，瓜田澆灌師秦侯。",
            "素餐免作疲人蠹，開卷免對古人羞。",
            "未行此志吾戚戚，對酒不飲抑有由。",
            "斯言不敢向人道，語爾小子爲貽謀。"
        ],
        "title": "對雪示嘉祐",
        "id": "58106c27-5d49-416e-817f-cc4c6d169ef4"
    },
    {
        "author": "王禹偁",
        "paragraphs": [
            "平生聞說宣城郡，水石幽奇人物俊。",
            "檻外澄江練不收，窗中遠岫眉初印。",
            "六朝繁盛至隋唐，才人名士遥相望。",
            "謝公向此憑熊軾，白傅曾爲鹿鳴客。",
            "江樓山寺多賦詩，往往題名在僧壁。",
            "皇家早歲平吳後，翰林賈公爲太守。",
            "至今清話玉堂中，夸詫江山不離口。",
            "吾君御極初選藝，東樞貳卿新擢第。",
            "解褐曾縻佐郡官，首得宣城爲歷試。",
            "紫微田郎次登科，東樞受代傳廳事。",
            "第三榜中第二人，今在烏臺爲察視。",
            "邇來通倅少名流，雲泉竹樹應包羞。",
            "今春忽命姚著作，學術縱橫才磊落。",
            "當年雄揖第三名，官路迍邅久漂泊。",
            "去歲獻文重召試，新恩始上芸香閣。",
            "未教修史未演綸，宣城奉使聊親民。",
            "且忻彩服得就養，莫歎朱衣未即真。",
            "舊遊應有交朋在，此去仍言婚宦新。",
            "下車布政民休休，高吟淺酌誰獻酬。",
            "夜深紅燭在何處，綺霞閣通疊嶂樓。",
            "公權書札燕許詞，未免山僧乞撰碑。",
            "撰碑書碑即三載，眼看徵詔在丹墀。",
            "却愁未盡江南興，閑坐蓬瀛揮玉柄。",
            "黄樞侍臣兩制官，待君同說宣城景。"
        ],
        "title": "送姚著作之任宣城",
        "id": "8a81b3cf-6e7b-418b-9715-7774e1b7a900"
    },
    {
        "author": "王禹偁",
        "paragraphs": [
            "關征市賦縻賢俊，誰愛此官爲吏隠。",
            "將作晁丞于役時，婺女星臨海邊郡。",
            "黄絹辭高位尚卑，白華行潔身猶困。",
            "會待時來即併伸，也知道在終無悶。",
            "君不見路隨含笑坐市中，屈身豈愧丹陽尹。",
            "又不見張生狂醉戀揚州，冬瓜堰下甘肥遁。",
            "此行况是奉皇華，數丈輕舠載一家。",
            "携瓶下岸買竹葉，挂席背風穿蓼花。",
            "霜晴震澤初嘗橘，泉過惠山應試茶。",
            "虎谿曉雲靈隠雪，錢塘夜潮照湖月。",
            "密排詩景在途中，旋吟新句教兒童。",
            "漸近金華見隼旟，五馬來迎使者車。",
            "應知驥足暫拘絆，八詠樓開頻啟宴。",
            "醉中官妓乞歌詩，剡谿紙貴抄新詞。",
            "他年誰獻子虛賦，召入金門五雲路。",
            "因思元白在江東，不似晁丞今獨步。"
        ],
        "title": "送晁監丞赴婺州關市之役",
        "id": "fa524cac-fed6-4b60-9c0e-e6f33420d9c0"
    },
    {
        "author": "王禹偁",
        "paragraphs": [
            "君不見近代詩家流，胡爲蹇滯多窮愁。",
            "孟郊顦顇死逆旅，浪仙斥逐長江頭。",
            "張生漂泊冬瓜堰，徒云輕薄萬戶侯。",
            "浩然無成鹿門去，李洞慟哭昭陵休。",
            "生無風教興王化，死無勳爵貽孫謀。",
            "可憐詩道日已替，風騷委地何人收。",
            "高陽許公精六義，獨向聖朝生後嗣。",
            "因將先集進九重，高步金臺曳珠履。",
            "祖德光輝聖主知，府尹賢明丞相子。",
            "廣陵郡大古九州，記室官清外三字。",
            "遂令天下學詩人，徒羨君家窮四始。",
            "我來迎侍游江都，玳筵往往陪歡娛。",
            "遂求家集恣吟諷，海波乾處堆珊瑚。",
            "因思賈孟數家一何苦，詩鬼嗷嗷餒無主。",
            "子孫淪沒誰及君，閑倚紅蓮傾淥醑。",
            "草檄餘閑好賦詩，莫放風情忝爾祖。"
        ],
        "tags": [
            "长江"
        ],
        "title": "還揚州許書記家集",
        "id": "c31b5020-fe0a-41d9-ba55-e1172a135f92"
    },
    {
        "author": "王禹偁",
        "paragraphs": [
            "我聞三代淳且質，華人熙熙誰信佛。",
            "茹蔬剃髮在西戎，胡法不敢干華風。",
            "周家子孫何不肖，奢淫惛亂隳王道。",
            "秦皇漢帝又雜霸，只以威刑取天下。",
            "蒼生哀苦不自知，從此中國思蠻夷。",
            "無端更作金人夢，萬里迎來萬民重。",
            "爲君爲相猶歸依，嗤嗤聾俗誰敢非。",
            "若教都似周公時，生民豈肯須披緇。",
            "可憐嗷嗷避征役，半入金田不耕織。",
            "君子之道動即窮，亦有賢達藏其中。",
            "上人來自九華山，叩門遺我瓊瑶編。",
            "錚錚五軸餘百篇，定交仍以書爲先。",
            "書中不說經，文中不言佛，有心直欲興文物。",
            "感師自遠來相親，爲師畫卦成同人。",
            "出門無咎非羣分，袈裟墨綬何足云。"
        ],
        "tags": [
            "九华山"
        ],
        "title": "酬處才上人",
        "id": "7d880049-18e6-4222-8ca6-241712195077"
    },
    {
        "author": "王禹偁",
        "paragraphs": [
            "君不見年年三月千叢媚，紫爛紅繁誇勝異。",
            "尋常人戴滿頭歸，醉折狂分不爲貴。",
            "枝閑葉盡根空培，人情皆待明年開。",
            "化工自有呼魂術，霜前喚下瓊瑶臺。",
            "王母親將金粉傅，麻姑齊借霓裳來。",
            "主人蓋是神仙才，不然此物胡爲而來哉。",
            "二姬勸酒誰引滿，長洲懶吏先舉杯。",
            "多感同年與攀折，吟詩欲謝難輕發。",
            "青宮校書方遁跡，代我作歌如錦拆。",
            "他年吾輩功業成，與君共作騎鯨客。"
        ],
        "title": "和張校書吳縣廳前冬日雙開牡丹歌",
        "id": "690c8ce1-92a7-4c72-9f55-5ce678202b12"
    },
    {
        "author": "王禹偁",
        "paragraphs": [
            "誰爲東君掌青律，故將春日連人日。",
            "春日雨絲暖融融，人日雪花寒慄慄。",
            "雨雪寒暖苦不同，可比交情去就中。",
            "仲咸擁爐發歌詠，古風激破澆漓風。",
            "人情離合古來有，召公初亦疑周公。",
            "汾陽臨淮本讎隙，一旦分兵若親戚。",
            "四公翻覆人不譏，各各操心爲邦國。",
            "此外譸張多爲己，反掌背面如千里。",
            "張耳陳餘不忍言，魏其武安何足齒。",
            "我愛中庸君子心，心與人交淡如水。",
            "別有人間勢利徒，一去一就隨榮枯。",
            "西漢董賢方佞倖，孔光迎拜卑如奴。",
            "是時楊雄在東觀，投閣欲死無人扶。",
            "有唐力士夫人死，朝士執喪如喪妣。",
            "是時李白放江邊，憔悴無人供酒錢。",
            "小人之性何所似，真如蜂蝶并螻蟻。",
            "尋春逐臭苟朝昏，豈顧松篁與蘭茝。",
            "重君誓心一何極，澗底松兮陵上柏。",
            "澗松陵柏有朽時，我約君心無改易。"
        ],
        "title": "和馮中允爐邊偶作",
        "id": "acf64e61-84e5-4c54-a8e2-7c1a8a11306d"
    },
    {
        "author": "王禹偁",
        "paragraphs": [
            "商山三月花如火，草樹青葱雨初過。",
            "柳條漸軟蝶雙飛，桑葉尚多蠶一卧。",
            "薄情野水流不迴，無力春雲慵欲墮。",
            "團團榆莢是誰拋，漠漠游絲向人嚲。",
            "可憐花木間嵐光，花前正好飛觥觴。",
            "馮君夙駕一何速，捧檄銀坑按辛谷。",
            "轉輸昨日又移文，小甿訴牒何紛紜。",
            "見說南山六百里，跙盡馬蹄摧屐齒。",
            "是何屈于不知己，衝斗太阿教補履。",
            "龍無尺水且蟠泥，驥困鹽車但垂耳。",
            "片言折獄亦胡爲，必也無訟方君子。",
            "吾徒事業本稽古，得行其志當刑措。",
            "畫衣畫地免煩苛，抵璧捐金返淳素。",
            "未行此道且營營，營營爲祿聊代耕。",
            "殘春小別不足念，爲君高唱南山行。",
            "南山一月期迴首，莫訴臨歧數巵酒。"
        ],
        "title": "賦得南山行送馮中允之辛谷冶按獄",
        "id": "ae7c90ef-68fc-4fb1-a7e8-be06c27cbc65"
    },
    {
        "author": "王禹偁",
        "paragraphs": [
            "商山老烏何慘酷，喙長于釘利于鏃。",
            "拾蟲啄卵從爾爲，安得殘吾負瘡畜。",
            "我從去歲謫商於，行李惟存一蹇馿。",
            "來登秦嶺又巉嶺，爲我馱背百卷書。",
            "穿皮露脊痕連腹，半年治療將平復。",
            "老烏昨日忽下來，啄破舊瘡取新肉。",
            "馿號僕叫烏已飛，劘嘴整毛坐吾屋。",
            "我馿我僕奈爾何，悔不挾彈更張羅。",
            "頼是商山多鷙鳥，便問鄰家借秋鷂。",
            "鐵爾拳兮鈎爾爪，折烏頸兮食烏腦。",
            "豈唯取爾饑腸飽，亦與瘡馿復讎了。"
        ],
        "title": "烏啄瘡馿歌",
        "id": "12e91105-ec2c-470d-8a95-dbd2bae8f687"
    },
    {
        "author": "王禹偁",
        "paragraphs": [
            "我聞天有二十八箇星，降生下界爲英靈。",
            "東方曼倩蕭相國，至今留得終天名。",
            "又聞地有三十六所洞，洞中多聚神仙衆。",
            "神仙負過遭譴謫，謫來人世爲辭客。",
            "李白王維并杜甫，詩顛酒狂振寰宇。",
            "今來相去千百年，寥落乾坤闃無睹。",
            "皇天何不生奇人，庸兒蠢夫空紛紛。",
            "夜眠朝走不覺老，飯囊酒甕奚足云。",
            "陶丘忽見安祕書，星精仙骨真有餘。",
            "月中曾折最高桂，趁出玉兔驚蟾蜍。",
            "示我歌詩百餘首，筆鋒閃閃摩星斗。",
            "乍似碧落長拖萬丈虹，飲竭四海波瀾空。",
            "又似赤晴乾撒一陣雹，打折瓊林枝倒卓。",
            "夜來夢見李長吉，叩頭再拜須來乞。",
            "自言失却照海珠，至今黑坐驪龍窟。",
            "方知安侯不是星辰類，即是神仙輩。",
            "不然又爭得標格峻邁，文辭顛怪。",
            "有時醉起一長噫，八極風清鬼神駭。",
            "他年却入蓬萊宮，休使麻姑更爬背。"
        ],
        "title": "酬安祕丞歌詩集",
        "id": "e786c3bb-783e-44b5-b565-d8e254d9102a"
    },
    {
        "author": "王禹偁",
        "paragraphs": [
            "我聞進士登科換凡骨，信知不是風塵物。",
            "貢籍由來數百年，直疑空却神仙窟。",
            "其間最貴龍虎榜，乘時得路爲卿相。",
            "一從巢寇犯闕來，梁氏禮闈還草創。",
            "莊宗明宗雖膺命，晉朝漢朝俱不永。",
            "其中縱得神仙材，太平不見哀之哉。",
            "上玄應恐天地閑，安仙又謫來人寰。",
            "二十把筆疏辭源，黄河傾落崑崙山。",
            "有周道衰猶歎鳳，天公留得歸皇宋。",
            "天水夕郎掌貢時，禹門萬仞連雲聳。",
            "不是真龍不能過，嗔波怒浪澆雷火。",
            "是歲北極七箇星，一時下降爲門生。",
            "安仙堂堂冠其首，六星煌煌願隨後。",
            "騶虞賦就鏗金石，丹水詩成摛錦繡。",
            "玉皇殿前受恩渥，一時命入芙蓉幕。",
            "獨得歸州近巫峽，十二晴峰長在睫。",
            "郡齋狂醉復狂吟，書盡巴東一川葉。",
            "邇來遊宦五六年，吳山越水供新編。",
            "還同白傅蘇杭日，歌詩落筆人爭傳。",
            "去年始上芸香閣，出典陶丘滯鋒鍔。",
            "阮籍營中浮蟻馨，亞夫門外垂楊弱。",
            "驥足雖知暫縻絆，樽前未始長嗟歎。",
            "只應會得老聃言，大器本來成較晚。",
            "吾君正是興文教，不日徵歸掌綸誥。",
            "醉挨雉扇掃宮辭，怒上螭頭呈諫草。",
            "筆下追還三代風，祛盡澆漓成古道。",
            "丈夫方見兼濟才，莫學西山採薇老。",
            "我今自是蓬蒿身，如何一見如故人。",
            "長歌謂我相翦飾，便疑平地升青雲。",
            "文章難得逢知己，知己相逢貴終始。",
            "伊我行止方悽悽，老親稚子相顧啼。",
            "出門動足歧路迷，得君引上登天梯。"
        ],
        "title": "酬安祕丞見贈長歌",
        "id": "eabdf25a-3051-4971-83c8-073812235060"
    },
    {
        "author": "王禹偁",
        "paragraphs": [
            "麻姑親採扶桑木，鏤脆排焦其數六。",
            "雙成捧立王母前，曾按瑶池白雲曲。",
            "幾時流落來人間，梨園部中齊管絃。",
            "管絃才動我能應，知音審樂功何全。",
            "吳宮女兒手如筍，執向玳筵爲樂準。",
            "數聲慢，仙人屐齒下雲棧。",
            "老狐臘月渡黄河，緩步輕輕踏冰片。",
            "數聲急，空江雹打漁翁笠。",
            "鮫人泣對水精盤，滿把珠璣連瀉入。",
            "劃然一聲送曲徹，由基射透七重札。",
            "金罍冷落闃無聞，隴頭凍把泉聲絕。",
            "律呂與我數自齊，絲竹望我爲宗師。",
            "總驅節奏在術內，歌舞之人無我欺。",
            "所以唐相牛僧孺，爲文命之爲樂句。"
        ],
        "title": "拍板謠",
        "id": "f918897b-6ac8-4467-ab85-dad500cfdaba"
    },
    {
        "author": "王禹偁",
        "paragraphs": [
            "勸君莫把青銅照，一瞬浮生何足道。",
            "麻姑又採東海桑，閬苑宮中養蠶老。",
            "任是唐虞與姬孔，蕭蕭寒草埋孤冢。",
            "我恐自古賢愚骨，疊過北邙高突兀。",
            "少年對酒且爲娛，幾日樽前垂白髮。",
            "安得滄溟盡爲酒，滔滔傾入愁人口。",
            "從他一醉千百年，六轡蒼龍任奔走。",
            "男兒得志升青雲，須教利澤施于民。",
            "窮來高枕卧白屋，蕙带藜羹還自足。",
            "功名富貴不由人，休學唐衢放聲哭。"
        ],
        "title": "對酒吟",
        "id": "01adaa8b-d1d3-4b99-8717-a45796d75161"
    },
    {
        "author": "王禹偁",
        "paragraphs": [
            "邊城草樹春無花，秦骸漢骨埋黄沙。",
            "陣雲凝著不肯散，胡雛夜夜空吹笳。",
            "我聞秦築萬里城，疊屍壘土愁雲平。",
            "又聞漢發五道兵，祁連澤北誇橫行。",
            "破除璽綬因胡亥，始知禍起蕭牆內。",
            "耗蠹中原過太半，黄金買酎諸侯叛。",
            "直饒侵到木葉山，爭似垂衣施廟算。",
            "大漠由來生醜虜，見日設拜尊中土。",
            "自古控御全在仁，何必窮兵兼黷武。",
            "戰城南，年來春草何纖纖。",
            "窮荒近日恩信霑，寒巖凍岫青如藍。",
            "方知中國有聖人，塞垣自爾除妖氛。",
            "河湟父老何忻忻，受降城外重耕耘。"
        ],
        "title": "戰城南",
        "id": "ff5c8cb9-fd2a-4630-ab83-731e57b322e7"
    },
    {
        "author": "王禹偁",
        "paragraphs": [
            "六龍銜火燒寰宇，魏王冰井如湯煮。",
            "松枝桂葉凝若癡，喘殺谿頭嘯風虎。",
            "北溟鎔却萬丈冰，千斤凍鼠忙如蒸。",
            "我聞胡土長飛雪，此時日曬地皮裂。",
            "仙芝瑶草不敢茁，湘川竹焦琅玕折。",
            "西郊雲好雨不垂，堆青疊碧徒爾爲。"
        ],
        "title": "苦熱行",
        "id": "b5dc111d-660a-47e7-8b86-828c20e4f272"
    },
    {
        "author": "王禹偁",
        "paragraphs": [
            "江城五月江雨晴，荷花到處紅交橫。",
            "宋家池上瑞蓮生，嫋嫋出叢抽一莖。",
            "莖端菡萏開兩朵，忽似娥皇將女英。",
            "九疑望斷蒼梧暮，低頭並照湘波清。",
            "花落蓮成碧於卵，瑟瑟塵輕熨人眼。",
            "蕭郎弄玉合巹時，一齊覆下瑠璃盞。",
            "草木效靈載圖史，守臣盡可聞天子。",
            "吾君有詔抑祥瑞，異獸珍禽不爲貴。",
            "瑞蓮無路達冕旒，也隨衆卉老池頭。",
            "吏民歸美賀郡守，敢貪天功爲己有。",
            "古來善政數杜詩，桑無附枝麥兩歧。",
            "瑞蓮信美産茲土，起予謾作閑歌辭。",
            "年年更願再熟稻，倉箱免使吾民饑。"
        ],
        "title": "瑞蓮歌",
        "id": "1dda594d-3485-414a-b275-4f9c12d16935"
    },
    {
        "author": "王禹偁",
        "paragraphs": [
            "昔事先皇叨近侍，北門西掖清華地。",
            "太宗多材復多藝，萬機餘暇翻棋勢。",
            "對面千里爲第一，獨飛天蛾爲第二。",
            "第三海底取明珠，三陣堂堂皆御製。",
            "中使宣來示近臣，天機祕密通鬼神。",
            "乃知棋法同軍法，既誡貪心又嫌怯。",
            "唯宜靜勝守封疆，不樂窮兵用戈甲。",
            "先皇三勢有深旨，豈獨一枰而已矣。",
            "當時受賜感君恩，藏於篋笥傳子孫。",
            "至道年中出滁上，失脚青雲空悵望。",
            "移典維揚日望還，軒轅鼎成飛上天。",
            "龍髯忽斷攀不得，舊朝衣上淚潺湲。",
            "吾皇曲念先朝物，徵歸再掌西垣筆。",
            "悲凉忽見紅藥開，哭臨空隨梓宮出。",
            "去年領郡得齊安，山州僻陋在江干。",
            "黄民誰識舊學士，白頭猶作老郎官。",
            "昨日江邊天使到，隨例霑恩著衣襖。",
            "皇華本是江南客，久侍先皇對棋弈。",
            "筵中偶說當年事，三勢分明皆記得。",
            "我從失職別上臺，御書深鎖不將來。",
            "遥想棋圖在私室，天香散盡空塵埃。",
            "今日因君聊話及，翻作停杯向隅泣。",
            "人生不易逢聖朝，君恩未報雙鬢凋。",
            "金鑾殿花春灼灼，永熙陵樹夜蕭蕭。",
            "空歎拖腸在泥土，不如舐鼎升煙霄。",
            "多病相如猶未死，追思往事欲魂銷。",
            "星使今辰迴馬首，强對離筵滿傾酒。",
            "悲歌一曲從事書，唱與朝中舊知友。"
        ],
        "title": "筵上狂歌送侍棋衣襖天使",
        "id": "17b20fa9-0db3-4703-b0ac-18b93526c3c2"
    },
    {
        "author": "王禹偁",
        "paragraphs": [
            "上玄茫昧胡爲乎，施設吾道生吾徒。",
            "否多泰少是天意，生有述作死不虛。",
            "聖人憂患方演易，賢者窮愁始著書。",
            "盡令富貴陷逸樂，蠢蠢戢戢如鷄豬。",
            "泯然無物作時瑞，誰識鳳皇與騶虞。",
            "經史子集燦今古，粉繪帝道張皇謨。",
            "一言可采即不朽，名姓長與日月俱。",
            "乃知天心厚我輩，窮辱不足形悲吁。",
            "夫君擢秀在江左，國小而逼何區區。",
            "科名始得值兵火，金陵坐見成丘墟。",
            "歸朝纔得一贊善，黜降重爲縣大夫。",
            "彰明僻遠在蜀道，又遇妖賊攻成都。",
            "徒行抱印入隴氐，乞食夷落何崎嶇。",
            "歸來朝責作主簿，朱衣暗澹鬢毛疏。",
            "昨朝投我蜀中作，錚然一集如瓊琚。",
            "杜甫奔竄吟不輟，庾信悲哀情有餘。",
            "我逢聖代自多難，謾誇三入承明廬。",
            "近令編綴小畜集，謫官詩什何紛如。",
            "才名官職不兩立，真宰折刻分毫銖。",
            "郎官疏遠既未貴，縣吏禮數不足拘。",
            "相逢且說文章樂，爲君酌酒焚枯魚。"
        ],
        "title": "還楊遂蜀中集",
        "id": "2f453bb4-b508-433e-a161-22fa36da797c"
    },
    {
        "author": "王禹偁",
        "paragraphs": [
            "淮南啄木大如鴉，頂似仙鶴堆丹砂。",
            "嘴長數寸勁如鐵，丁丁亂鑿乾枯查。",
            "黄柑紅桃多有蠹，受命鳳皇須破柱。",
            "何當更與繡衣裳，羽族橫飛作持斧。"
        ],
        "title": "啄木歌",
        "id": "7c6dced9-127b-47bf-bda4-36886652233f"
    },
    {
        "author": "王禹偁",
        "paragraphs": [
            "淮南八月尚有鶑，關關無異來時聲。",
            "東風擡舉如篁舌，何事經秋猶未絕。",
            "饑鸞病鶴亦能鳴，鳳鳥不聽何處說。"
        ],
        "title": "秋鶑歌",
        "id": "5667c112-501c-4481-a11e-e7ef72730712"
    },
    {
        "author": "王禹偁",
        "paragraphs": [
            "江豚江豚爾何物，吐浪噴波身突兀。",
            "依憑風水恣豩豪，吞啗魚蝦頗肥腯。",
            "肉腥骨硬難登俎，雖有網羅嫌不取。",
            "江雲漠漠江雨來，天意爲霖不干汝。"
        ],
        "title": "江豚歌",
        "id": "953a3b5d-ec5b-4dec-a656-ef543a9c7e68"
    },
    {
        "author": "王禹偁",
        "paragraphs": [
            "丹禁遲遲漏，深宮灼灼花。",
            "繁枝開正滿，清韻出何賒。",
            "靜拂紅英密，微穿翠葉斜。",
            "依稀驚宿蝶，冷落動晨鴉。",
            "細逐香離檻，輕翻露滴沙。",
            "願當直仙署，鈴索共交加。"
        ],
        "title": "宮漏出花遲詩",
        "id": "df1bf920-890d-42aa-bbcb-1dcf55a64b9c"
    },
    {
        "author": "王禹偁",
        "paragraphs": [
            "雨過川原上，凝眸送晚春。",
            "韶光銷欲盡，野色望來新。",
            "天末迷藍嶂，江湄亂麴塵。",
            "重楊難認影，幽鷺莫藏身。",
            "遠接天開幕，晴和草展茵。",
            "明時四郊靜，凌亂踏青人。"
        ],
        "title": "春晚綠野秀詩",
        "id": "56ceccd3-7efa-4b9d-9bab-e1df293daae8"
    },
    {
        "author": "王禹偁",
        "paragraphs": [
            "堯舜欽天日，羲和正曆時。",
            "銅渾列辰象，玉燭照華夷。",
            "真宰潛能秉，飛廉詎可吹。",
            "祥光長赫矣，佳號得溫其。",
            "銜處非龍首，燃來豈鳳脂。",
            "皇明方比盛，鑑物自無私。"
        ],
        "title": "四時和爲玉燭詩",
        "id": "7579f251-5ec2-4646-83dc-83be2a04bc89"
    },
    {
        "author": "王禹偁",
        "paragraphs": [
            "五老知符命，皤然共效靈。",
            "遊河方告瑞，入昴忽爲星。",
            "接武傳歌詠，翻身上杳冥。",
            "來同聚井數，去作種榆形。",
            "鶴髮光難認，龍圖兆可聽。",
            "至今依列宿，高印遠天青。"
        ],
        "title": "五老化流星詩",
        "id": "9bf25856-31b6-42c1-ae4c-b883b402b215"
    },
    {
        "author": "王禹偁",
        "paragraphs": [
            "習習氣初通，峨峨勢自融。",
            "淥波歸舊水，寒片漾和風。",
            "暖想千溪綻，吹疑一夜空。",
            "鷺翹休映白，魚躍乍翻紅。",
            "繒裂方塘上，瓊流巨壑中。",
            "漪漣還浩渺，須頼濟川功。"
        ],
        "title": "東風解凍詩",
        "id": "0d3f51d3-18a3-47d8-94e9-1b45a3d8c341"
    },
    {
        "author": "王禹偁",
        "paragraphs": [
            "鼓簧名本異，拊石意何同。",
            "吹擊雖殊致，聲音忽暗通。",
            "誰將嶰谷韻，潛合泗濱風。",
            "莫問補天主，休尋入海工。",
            "鳳鳴應不辨，獸舞自難窮。",
            "古樂何人會，須知政在中。"
        ],
        "title": "笙磬同音詩",
        "id": "2ba5e580-4227-4a81-9371-c6dffb90f628"
    },
    {
        "author": "王禹偁",
        "paragraphs": [
            "甲觀正儲祥，羣臣獻壽觴。",
            "捧登金殿穩，深照赭袍光。",
            "環珮和仙樂，衣冠惹御香。",
            "玄天共悠久，碧海比靈長。",
            "葵藿心無異，鴛鴻翅有行。",
            "何當隨近侍，同此祝無疆。"
        ],
        "title": "乾明節觀羣臣上壽觴詩",
        "id": "f0c1301b-1969-43ab-8e74-f2689c06a2e4"
    },
    {
        "author": "王禹偁",
        "paragraphs": [
            "甘露靄長空，垂休太一宮。",
            "瑞光經日在，聖德與天通。",
            "如醴沾衣白，凝脂間葉紅。",
            "淋漓滴層漢，顧眄駭重瞳。",
            "五色名難比，三危味莫同。",
            "祗應書信史，千古仰玄功。"
        ],
        "title": "甘露降太一宮詩",
        "id": "12233df8-7420-4f14-be70-72cb21e84d09"
    },
    {
        "author": "王禹偁",
        "paragraphs": [
            "祖孫相望百年間，萬石遺風庶可攀。",
            "新詠袴襦傳□巷，舊栽桃李滿淮山。",
            "林泉豈易留君住，魚鳥真□□我閑。",
            "好縱齋航天上去，郎闈卿寺有虛班。"
        ],
        "title": "送交代劉斐裁之大夫",
        "id": "8c64f215-4f8a-4457-b444-7c927ac65494"
    },
    {
        "author": "王禹偁",
        "paragraphs": [
            "□□漳濱幾晦明，起扶藜杖試閑行。",
            "清泉□□□□□，□□□□□可驚。",
            "萬壑松聲□□□，□□□□□□□。",
            "□□□起滄洲趣，便欲投簪此濯纓。"
        ],
        "title": "病起至幽谷二首  其一",
        "id": "019b1f51-ee48-4d1f-9606-575944e32163"
    },
    {
        "author": "王禹偁",
        "paragraphs": [
            "□□□□□□家，中有流泉一道斜。",
            "列壑攢峰□□窕，茂林修竹翠交加。",
            "雨侵怪石苔生暈，水滿平田稻放花。",
            "乘興偶來心更適，歸時燈火欲棲鴉。"
        ],
        "title": "病起至幽谷二首  其二",
        "id": "153a6a0b-5787-41ce-83af-cb0f60875409"
    },
    {
        "author": "王禹偁",
        "paragraphs": [
            "禾頭低映黍頭昂，處處溝塍水面凉。",
            "村路扶携無凍餒，里門嬉戲有丁黄。",
            "雞豚入市溪魚美，梨棗登盤社酒香。",
            "歲樂田家風景好，待君模寫奏明光。"
        ],
        "title": "次韻許推官行縣道中紀事",
        "id": "3835eada-4ecf-4c60-addc-4ae139d79174"
    },
    {
        "author": "王禹偁",
        "paragraphs": [
            "□□□□□□□，□□□□□□□。",
            "□□□□带嫩芽，不是貳車無此興。",
            "此□□□□□□，□□□□□□□。",
            "□□□□□□□，□□□□□□□。"
        ],
        "title": "闕題",
        "id": "7adaefb2-f67b-4d1b-9f17-b4e0c9d528de"
    },
    {
        "author": "王禹偁",
        "paragraphs": [
            "一歲春光九十日，三分已是一分休。",
            "何曾快見花燒眼，只解潛催雪滿頭。",
            "莫問窮通求季主，自齊生死學莊周。",
            "終須擺脫人間事，高逐冥鴻狎海鷗。"
        ],
        "title": "正月盡偶題",
        "id": "2cc0e053-e53d-4135-96f2-f6d8a638dbdb"
    },
    {
        "author": "王禹偁",
        "paragraphs": [
            "古人功業甘無分，往聖詩書合有緣。",
            "何事病來花滿眼，祇將簡策枕頭眠。"
        ],
        "title": "眼疾",
        "id": "19e19532-9925-484e-85d6-490d3f5989a9"
    },
    {
        "author": "王禹偁",
        "paragraphs": [
            "謫居多與俗爲鄰，熊耳當門入望頻。",
            "感謝雙峰對雙眼，也勝逢見等閑人。"
        ],
        "title": "望熊耳山",
        "id": "e3c2246a-42b9-4385-a937-758019cc810c"
    },
    {
        "author": "王禹偁",
        "paragraphs": [
            "□□□□□□□，□□□□□□□。",
            "□□□□□□□，□負穠華一句無。"
        ],
        "title": "闕題  其一",
        "id": "3e8f03d6-18ae-47ed-9b1f-0916379752c0"
    },
    {
        "author": "王禹偁",
        "paragraphs": [
            "不知鳴玉谿山下，何似仙娥水石間。",
            "免被尋常桃李妬，自開自落隠商山。"
        ],
        "title": "闕題  其二",
        "id": "b4fba2cc-5f2a-4c14-9198-a26bca478b77"
    },
    {
        "author": "王禹偁",
        "paragraphs": [
            "明代何人爲薦雄，專城猶與衆人同。",
            "徒聞清政如黄霸，尚借緋衫似白公。",
            "我有金章知是忝，君無銀榼信爲窮。",
            "不須厭見隨車雨，歲晚當期五穀豐。"
        ],
        "title": "和仲咸除知郡後雨中戲作見贈",
        "id": "c87691d5-9185-4c20-9524-8861701b8dc1"
    },
    {
        "author": "王禹偁",
        "paragraphs": [
            "就轉專城喜氣舒，開筵應待雨晴初。",
            "又淹駮正春坊筆，爲重循良刺史車。",
            "事簡郡齋唯撿藥，夜長鈴閤只看書。",
            "好傾官醖招閑客，籬畔金英尚有餘。"
        ],
        "title": "又和仲咸謔成口號以代優人之句",
        "id": "21bca2f0-f684-441e-b02c-d4b4abf17140"
    },
    {
        "author": "王禹偁",
        "paragraphs": [
            "賃舍喧卑謫宦情，同年邀我住公庭。",
            "不離鍊藥煎茶屋，便坐吟詩看雪廳。",
            "苔逕乍行侵屐綠，竹窗初卧滿床青。",
            "使君公署雖宏敞，未見南山翠似屏。"
        ],
        "title": "移入官舍偶題四韻呈仲咸",
        "id": "b1726a67-ab31-4f6b-ba3d-f8af3ea3480e"
    },
    {
        "author": "王禹偁",
        "paragraphs": [
            "偶費霜縑與綵毫，海魚圖畫滿波濤。",
            "搘床難死慚龜殻，把酒狂歌憶蟹螯。",
            "鯧蚱脚多垂似带，鋸鯊齒密利如刀。",
            "何當一一窮真僞，須把千尋鐵網撈。"
        ],
        "title": "仲咸借予海魚圖觀罷有詩因和",
        "id": "2824fa2f-37e7-4eca-a277-693712e2ff5d"
    },
    {
        "author": "王禹偁",
        "paragraphs": [
            "織女溪前貧主簿，仙娥峰下舊詞臣。",
            "久棲枳棘方思替，謾带貂蟬不是真。",
            "六里青山雲簇簇，一條丹水石嶙嶙。",
            "秋來魂夢應相似，同是帝城東畔人。"
        ],
        "title": "贈商洛龐主簿",
        "id": "41e50430-dde4-4127-b0ca-04c096572701"
    },
    {
        "author": "王禹偁",
        "paragraphs": [
            "風雪騎馿去入關，試期難伴貳車閑。",
            "桃花好躍三門浪，芝草休尋六里山。",
            "錫宴待吟春爛漫，舊房從鎖石孱顔。",
            "明年得意歸來日，不見麻衣泣玉班。"
        ],
        "title": "商州進士張齊說將赴春闈以詩別馮中允馮君酬和予亦次韻繼之",
        "id": "bf8177b0-10e6-457a-a159-e22e6de89d8e"
    },
    {
        "author": "王禹偁",
        "paragraphs": [
            "七榜御前搜俊造，商州終未識遷鶑。",
            "可憐白屋孤寒士，更住深山寂寞城。",
            "獨跨蹇馿雲外去，仍携稚子雪中行。",
            "散官不敢將書薦，空解吟詩說姓名。"
        ],
        "title": "再賦一章用伸贈別",
        "id": "cee02c94-948b-4fe9-86dc-d35b1e0c35a2"
    },
    {
        "author": "王禹偁",
        "paragraphs": [
            "勞將詩什比兵權，兵數雖多氣不全。",
            "烏合師徒空百萬，虎賁精銳只三千。",
            "揚鑣正突漁陽騎，避箭甘回赤壁船。",
            "若許英雄君與操，更當劘勵整櫜鞬。"
        ],
        "title": "仲咸見予一百六十韻賦詩相贈因以四韻答之",
        "id": "bddd391a-2024-43e4-a876-5c4880a6b583"
    },
    {
        "author": "王禹偁",
        "paragraphs": [
            "莫問窮通事若何，遇花逢酒且狂歌。",
            "人情易逐炎凉改，官路難防陷穽多。",
            "只合收心拋世網，不須推命說天羅。",
            "如今玉石休分別，免被無辜刖卞和。"
        ],
        "title": "次韻和仲咸感懷貽道友  其一",
        "id": "28159209-c98b-4669-a2b8-f3373a508765"
    },
    {
        "author": "王禹偁",
        "paragraphs": [
            "好齊生死與窮通，古往今來事略同。",
            "軒后謾留燒藥鼎，漢皇虛築望仙宮。",
            "鑑中容鬢看看老，夢裏榮枯旋旋空。",
            "不逐冥鴻天外去，可憐燋爛撲燈蟲。"
        ],
        "title": "次韻和仲咸感懷貽道友  其二",
        "id": "bffcebca-c9e1-4c8c-9ed7-d4e26fbcbd69"
    },
    {
        "author": "王禹偁",
        "paragraphs": [
            "靜對春天雪，時烹月俸茶。",
            "久閑便澹薄，漸老厭諠譁。",
            "徙倚終朝看，溟濛向曉加。",
            "應同頭上髮，復亂眼中花。",
            "光暝侵燈暗，聲繁拂竹斜。",
            "東風吹片片，北戶積些些。",
            "最豁三農望，勻淹百草芽。",
            "潤勝天上露，媚掩日邊霞。",
            "史筆應先紀，豐年的不賒。",
            "舞縈農叟袂，飄逐使君車。",
            "善政商於郡，優閑副使家。",
            "酒錢隨分有，詩筆且須誇。",
            "岸灑泉聲好，園滋薺色嘉。",
            "無心思北闕，有興讀南華。",
            "地隠商於洛，山綿楚與巴。",
            "拖腸甘似鼠，畫足不爭蛇。",
            "有病如原憲，無才敵景差。",
            "由來叩寂寞，全勝事驕奢。",
            "世態誠堪笑，前賢亦可嗟。",
            "絳侯憎賈誼，白傅怨王涯。",
            "宣室終前席，潯陽暫種畬。",
            "升沉常自得，消息一何佳。",
            "自顧曾傷翼，甘同不食瓜。",
            "但全螻蟻命，敢鬭虎狼牙。",
            "竹箭天生直，潢汙地本漥。",
            "敢云求富貴，且免奉姦邪。",
            "夜黑燈燒樺，朝饑飯带砂。",
            "尚慚紆紫綬，豈望署黄麻。",
            "親壽高如鶴，兒嬌語似鴉。",
            "時時傾一酌，聚口笑唅呀。"
        ],
        "title": "次韻和仲咸對雪散吟三十韻",
        "id": "49c31db2-af9d-42d6-b42d-fd194b01a0bd"
    },
    {
        "author": "王禹偁",
        "paragraphs": [
            "門冷官閑似死灰，人言今日是春來。",
            "猶殘舊賜銀幡勝，且向山州當酒杯。"
        ],
        "title": "春日",
        "id": "2d238237-91d1-4ff4-a900-aa6408265570"
    },
    {
        "author": "王禹偁",
        "paragraphs": [
            "四塚纍纍豈是仙，避秦安漢道空全。",
            "紫芝探處應辛苦，何似腰金食萬錢。"
        ],
        "title": "問四皓",
        "id": "386e3a94-4587-44be-841a-2b944a99aeae"
    },
    {
        "author": "王禹偁",
        "paragraphs": [
            "何必驂鸞上五雲，由來吾道貴全身。",
            "君看白日沖霄者，多是偷桃竊藥人。"
        ],
        "title": "代答",
        "id": "0ae6881d-e266-40c4-ba23-357d652f4c2d"
    },
    {
        "author": "王禹偁",
        "paragraphs": [
            "莫道商山節候遲，曉來簾外半空枝。",
            "明朝落盡無蜂蝶，冷暖人情我最知。"
        ],
        "title": "和仲咸杏花三絕句  其一",
        "id": "ee713bd7-adb1-4332-be44-af4dd0ae6eb7"
    },
    {
        "author": "王禹偁",
        "paragraphs": [
            "階前已見三分落，枝上都無十日繁。",
            "誰伴多情王副使，吟詩傾酒與招魂。"
        ],
        "title": "和仲咸杏花三絕句  其二",
        "id": "a7efc457-11c0-4a54-977b-3a519cacd9b7"
    },
    {
        "author": "王禹偁",
        "paragraphs": [
            "老去對花多感嘆，春來耽酒少康寧。",
            "也知此事終無益，免被漁人笑獨醒。"
        ],
        "title": "和仲咸杏花三絕句  其三",
        "id": "043b8aa2-4d93-460e-b47e-41cd93e78b64"
    },
    {
        "author": "王禹偁",
        "paragraphs": [
            "知州宅畔繁如雪，錄事廳前落似梅。",
            "副使官閑花亦冷，至今未有一枝開。"
        ],
        "title": "知州廳杏花昨日爛漫錄事院今日零落唯副使公署未開戲題二韻",
        "id": "8c001419-e376-4eb5-a6f9-dd3a15ec32f9"
    },
    {
        "author": "王禹偁",
        "paragraphs": [
            "我向商山占斷春，風流還似錦江濱。",
            "羣花自合知羞耻，莫對西施更學顰。"
        ],
        "title": "海棠木瓜二絕句 海棠贈木瓜",
        "id": "e9d4e300-1a5c-48a2-95a4-8c69c67f58f4"
    },
    {
        "author": "王禹偁",
        "paragraphs": [
            "莫誇顔色鬭扶疏，穠艷繁香總是虛。",
            "看取衛風詩什裏，只因投我得瓊琚。"
        ],
        "title": "海棠木瓜二絕句 木瓜答海棠",
        "id": "1d38dece-4c40-40e4-a6ca-a102052e2c8e"
    },
    {
        "author": "王禹偁",
        "paragraphs": [
            "詩戰雖非敵，吟多偶自編。",
            "齊强侵北鄙，許敗守東偏。",
            "猶恨多虛日，何妨且繫年。",
            "龍媒難趁逐，駑駕頼驅牽。",
            "拙句傳非夢，雄詞縱自天。",
            "一嘲花灼灼，再詠雁翩翩。",
            "白雪終無繼，洪崖謾拍肩。",
            "驂鸞元在漢，墮鼠不成仙。",
            "硎發鋒鋩利，衡誠勢力懸。",
            "石因良玉潤，褧借錦衣鮮。",
            "糠籺豪家笑，鉶羹古味全。",
            "虎鹽宜燕享，猴棘謾雕鎸。",
            "我筆非江氏，君才比孟堅。",
            "豈勞開蒨旆，早合步花磚。",
            "重甚連城璧，精於萬選錢。",
            "西江聞祖德，南國許名賢。",
            "夜閣調琴月，秋堂煮茗煙。",
            "淡交輕勢利，孤達鄙榮遷。",
            "媚挹懷珠水，幽聽噴玉泉。",
            "謫居叨屬和，都志命迍邅。"
        ],
        "title": "仲咸以予編成商於唱和集以二十韻詩相贈依韻和之",
        "id": "bcc6f192-98ad-4ea6-86c4-627234572a3e"
    },
    {
        "author": "王禹偁",
        "paragraphs": [
            "愁霖百日思低迷，昨夜星辰似舊時。",
            "稼穡已傷憂客計，津梁全壞怯歸期。",
            "丹河浪減沙痕漲，錦嶺霜晴月影遲。",
            "喜霽未遑抽賦筆，勞君先惠碧雲詩。"
        ],
        "title": "仲咸以一秋苦雨兩日忽晴以四韻見寄因次原韻兼紓客情",
        "id": "2f5960d6-fd01-4a6e-b600-c09db5aef3e9"
    },
    {
        "author": "王禹偁",
        "paragraphs": [
            "山雲漠漠雨霏霏，正是騷人唱和時。",
            "謫宦慚無賈生賦，愁霖合有謝公詩。",
            "已妨步月塵凝榭，恐誤登高菊滿籬。",
            "且喜賓筵得同道，不爲篇什欲何爲。"
        ],
        "title": "唱和暫停霖淫復作因書四韻呈仲咸兼簡宋從事",
        "id": "057028be-71bd-4b78-9470-908df2e99d26"
    },
    {
        "author": "王禹偁",
        "paragraphs": [
            "夏課詩成又旅遊，離離秦樹葉驚秋。",
            "青霄路在何難到，白雪才高豈易酬。",
            "幾處讀碑尋野逕，共誰沽酒上高樓。",
            "商於遷客曾如此，繫滯空思十二旒。"
        ],
        "title": "次韻和仲咸送池秀才西遊",
        "id": "645257ae-ba6a-4a2b-9e8b-52c214aaf55a"
    },
    {
        "author": "王禹偁",
        "paragraphs": [
            "謫宦門牆冷似村，看山廳下露莎繁。",
            "涵星泳月無池沼，請致泓澄數斛盆。"
        ],
        "title": "與方演寺丞覓盆池",
        "id": "8272b474-c23e-43af-a117-30ee34b211fd"
    },
    {
        "author": "王禹偁",
        "paragraphs": [
            "詠盡千峰雪，吟行六里春。",
            "布多成暇政，方稱好閑身。",
            "物得商山下，形如震澤根。",
            "初期穀城叟，乍遇魏榆神。",
            "固異它山石，還同似玉珉。",
            "繞看猶汩沒，斲見漸輪囷。",
            "草擁才抽甲，煙封幾得辛。",
            "綠藏苔漠漠，青亂葉蓁蓁。",
            "蛟蜃渾疑活，琳琅勢逼真。",
            "杖敲清有韻，衣拂瑩無塵。",
            "起似生徐甲，扶如醉伯倫。",
            "知吾憐磊落，移爾出荒榛。",
            "留滯誠爲久，遭逢蓋有因。",
            "勝携墮鵲印，喜過駭鷄玲。",
            "齊列幽齋畔，休藏古澗濱。",
            "未邀耽酒客，先對抱琴人。",
            "带蘚形雖瘦，穿交氣已振。",
            "自非懷峭絕，安得免沉淪。",
            "月影無雲夕，煙姿有雪辰。",
            "參差光互動，高下勢相均。",
            "接待同嘉士，搜求等雋民。",
            "蒼茫勞拂拭，感遇似陶鈞。",
            "撫惜情如舊，裝添景自新。",
            "窗風聲淅淅，簷鳥語欣欣。",
            "映合移紅藥，遮須翦綠筠。",
            "使君安置後，勾我往來頻。",
            "捫摸閑垂袖，偎挨醉脫巾。",
            "海山低岌嶪，華岳小嶙峋。",
            "鷺毳瑩如霰，蝸涎曳似銀。",
            "峰巒輕菡萏，雕琢笑麒麟。",
            "雨霽嵐光滴，春晴黛點勻。",
            "鼎分聊自得，芝秀好相親。",
            "宋隕知難及，秦鞭似弗仁。",
            "無瑕收作寶，不速敬如賓。",
            "仙掌憐應拔，出眉妬亦嚬。",
            "罅開青虎眼，痕駮黑虬鱗。",
            "怪隠深難測，神驅恐不遵。",
            "倚多凉透骨，卧近冷侵茵。",
            "蹙縮迴蛇尾，谽谺齚獸脣。",
            "雲孤堪結伴，松老合爲鄰。",
            "對恥風標俗，題愁格力貧。",
            "玉堆深媿白，黛潑不如彬。",
            "埋去甘長往，移來忽併伸。",
            "露噴秋洗髮，雲觸曉生津。",
            "清越時堪叩，嵌崆永不磷。",
            "似龍兼易擾，如虎豈難馴。",
            "夜檻含星彩，晴軒爍日輪。",
            "三人鐺脚看，一盞甕頭醇。",
            "羅殺迎潮怒，干將插土皴。",
            "沉沉吁可怪，瑟瑟比難臻。",
            "鬭瑩寧饒璧，爭年不讓椿。",
            "閑書堪試筆，醉坐好垂綸。",
            "何啻爲三友，還應直萬緡。",
            "貪看棋錯路，競愛酒記巡。",
            "利若刀懸蜀，危於閣聳陳。",
            "一拳終太小，五色却非純。",
            "有泐應難待，無言詎可詢。",
            "摩挲誇玉立，圍繞似環循。",
            "爲匠雖非郢，吟詩莫謂秦。",
            "須容一株上，題著舊詞臣。"
        ],
        "title": "仲咸因春遊商山下得三怪石輦致郡齋甚有幽趣序其始末題六十韻見示依韻和之",
        "id": "ea2eb102-302e-4c56-8424-afa8502abcc7"
    },
    {
        "author": "王禹偁",
        "paragraphs": [
            "瓊華消散暖風來，多費陽春白雪才。",
            "守道也知心下樂，流年爭奈鬢邊催。",
            "君愁離別煙花好，我待量移翅羽開。",
            "漸老分飛更堪惜，海棠凋盡始應回。"
        ],
        "title": "酬仲咸雪霽春融偶題見寄之什",
        "id": "770173f4-27c6-4bd9-b854-788247689c37"
    },
    {
        "author": "王禹偁",
        "paragraphs": [
            "數年侍從立丹墀，掌誥長慚格調卑。",
            "左宦久勞青瑣夢，歸山猶負白雲期。",
            "一生得喪唯憑道，千古聲名合在詩。",
            "深謝多才遺佳句，此身休退是何時。"
        ],
        "title": "和安邑劉宰君見贈",
        "id": "9aae5e70-e8fd-4d73-9415-3183c43185d2"
    },
    {
        "author": "王禹偁",
        "paragraphs": [
            "湯休訪我我重尋，獨叩松關絕好音。",
            "滿袖塵埃回俗步，一鑪香火隔禪林。",
            "偶留刺字情非淺，忽枉詩章思更深。",
            "猶喜謫官無吏役，往來從此伴閑吟。"
        ],
        "title": "朗上人見訪復謁不遇留刺而還有詩見謝依韻和答",
        "id": "4ccbd18b-b856-49cb-b398-3f9b95e16e2e"
    },
    {
        "author": "王禹偁",
        "paragraphs": [
            "朗公垂老尚吟詩，曾泛三湘看九疑。",
            "欲問勞生心擾擾，强酬佳句思遲遲。",
            "紅塵策馬殊無味，碧嶂携僧自合宜。",
            "共待中條山有雪，寺樓吟盡更同誰。"
        ],
        "title": "次韻和朗公見贈",
        "id": "ddbe8ffd-5d6b-47fb-b282-c9bb8c5e02f9"
    },
    {
        "author": "王禹偁",
        "paragraphs": [
            "極望似江沱，漫漫起素波。",
            "兩池泉不竭，萬古利還多。",
            "場吏輸年額，畦丁奉月課。",
            "收時車併載，種處地先磨。",
            "碎顆珠淩亂，乾聲玉切瑳。",
            "岸平開雪苑，渠滲坼銀河。",
            "衆鵠齊翔舞，群羊自寢訛。",
            "本源皆潟滷，異端亦鹹鹺。",
            "沫訝浮鷗鷺，津堪漬蚌螺。",
            "煮勞輕渤澥，煎苦笑牂牁。",
            "雨打重歸水，菴盛更覆蓑。",
            "盬風吹作片，烈日曬成垛。",
            "海末知難及，蕃青的不過。",
            "惠人餐罔闕，均□賦無頗。",
            "涿鹿城雖近，蚩尤血若何。",
            "有時紅爛漫，是處白嵯峨。",
            "潤下終資國，靈長任酌蠡。",
            "江梅須待我，金鼎始能和。"
        ],
        "title": "鹽池十八韻",
        "id": "a77a0574-82d2-42de-a433-5e1665b8dbb4"
    },
    {
        "author": "王禹偁",
        "paragraphs": [
            "萍流匏繫任行藏，惟指無何是我鄉。",
            "左宦只拋紅藥案，僦居猶住玉泉坊。",
            "白公渭北眠村舍，杜甫瀼西賃草堂。",
            "未有吾廬莫惆悵，古來賢達盡茫茫。"
        ],
        "title": "賃宅",
        "id": "bf3f394a-1271-42d2-8583-e1ed4ff35d5f"
    },
    {
        "author": "王禹偁",
        "paragraphs": [
            "昔是優賢地，今爲省過州。",
            "非賢亦非過，醉卧懷嵩樓。"
        ],
        "title": "題滁州懷嵩樓",
        "id": "da171ef7-81a7-463e-bfe6-ddc014b778ef"
    },
    {
        "author": "王禹偁",
        "paragraphs": [
            "清夜哀吟敵曉鷄，行藏無玷白於圭。",
            "陽春寡和人傳郢，肉味都忘子在齊。",
            "絕俗文章終遠大，循資班列暫卑棲。",
            "看君更刷鸞皇翼，一舉方知燕雀低。"
        ],
        "title": "次韻和史館丁學士赴闕書懷見示",
        "id": "8309720e-8d37-4a71-8a56-a5b1da12fa3e"
    },
    {
        "author": "王禹偁",
        "paragraphs": [
            "淮海豐登接帝畿，家家耕破舊荒陂。",
            "乳牛引犢精神健，野叟携孫鬢髮衰。",
            "河市妓翻輕蒨袖，社筵人插小紅旗。",
            "憑誰畫取村田樂，盡使憂民聖主知。"
        ],
        "title": "次韻和丁學士途中偶作",
        "id": "ddbec5ce-e119-4911-8b72-33839f2d36d3"
    },
    {
        "author": "王禹偁",
        "paragraphs": [
            "出入西垣與內廷，十年四度直承明。",
            "又爲太守黄州去，依舊郎官白髮生。",
            "貧有妻賢須薄祿，老無田宅可歸耕。",
            "未甘便葬江魚腹，敢向台階請罪名。"
        ],
        "title": "出守黄州上史館相公",
        "id": "53e10c62-0223-46c2-9f86-b38345d5ecd4"
    },
    {
        "author": "王禹偁",
        "paragraphs": [
            "憶在長洲縣，手植芙蓉花。",
            "春栽秋成樹，枝葉青婆娑。",
            "八月寒露下，朵朵開紅葩。",
            "輕團蜀江錦，碎剪赤城霞。",
            "香侵賓朋坐，艷拂人吏衙。",
            "凌霜伴松菊，滿地如桑麻。",
            "歲寒萬木脫，斫筍留根查。",
            "春雷一聲動，又長新枝柯。",
            "良因地脈宜，豈在人力多。",
            "今來帝城裏，賃宅如蜂窠。",
            "階前栽數根，換土擁新沙。",
            "澆溉汲御溝，蓋覆堆野莎。",
            "經春不出土，入夏方有芽。",
            "窮秋竟憔悴，花小尤不嘉。",
            "地氣移物性，自念良可嗟。",
            "還同山野人，强爲簪組加。",
            "妨賢將致誚，薄俸未充家。",
            "所以多病身，少年雙鬢華。",
            "紫微雖云貴，白髮將奈何。",
            "會當求山郡，卧理尋煙蘿。",
            "奉親冀豐足，委身任蹉跎。",
            "終焉太平世，散地恣狂歌。"
        ],
        "title": "栽木芙蓉",
        "id": "92b0bec9-0d3b-47e9-926e-541e4752f673"
    },
    {
        "author": "王禹偁",
        "paragraphs": [
            "思純十日水鄉游，歸見同年說不休。",
            "湖闊盡疑吞澤國，洞深皆道徹宣州。",
            "杉松自宿千年鶴，橘柚堪輕萬戶侯。",
            "銷夏古灣長積雪，隔帆危柱幾經秋。",
            "離離魚網垂村巷，漠漠茶煙出寺樓。",
            "雲葉擁僧迎墨綬，浪花和鷺裹仙舟。",
            "傳書往事人難問，鍊藥池空水自流。",
            "明月峰高欺少室，桃花塢好似瀛洲。",
            "許渾有句君應笑，張祜無詩我不愁。",
            "直擬如今拋印去，雨蓑風艇狎羣鷗。"
        ],
        "tags": [
            "太湖",
            "洞庭湖"
        ],
        "title": "聽羅評事話太湖洞庭之景因賦十韻",
        "id": "3bc316d2-3ff5-41d7-b837-fbdc69f218ce"
    },
    {
        "author": "王禹偁",
        "paragraphs": [
            "巉巖石上候肩舁，因想前賢似坦途。",
            "韓愈謫官憂瘴癘，樂天左宦白髭鬚。",
            "商於郡僻何人到，秦嶺峰高我僕痡。",
            "且詠詩章自開解，任從霄漢落泥塗。"
        ],
        "title": "登秦嶺",
        "id": "a94d1367-be10-47a5-a9ce-720a7de8689e"
    },
    {
        "author": "王禹偁",
        "paragraphs": [
            "媒雉不誘鳳，由鹿不致麟。",
            "終南有嘉士，天子不得臣。",
            "板輿入窮谷，同隠之推親。",
            "種木山之阿，採蘭澗之濱。",
            "務本不務末，求力不求人。",
            "至孝在盡歡，飲水猶欣欣。",
            "富貴不以道，列鼎奚足云。",
            "行是有餘力，稽古且學文。",
            "稽古不爲祿，學問非飾身。",
            "立言復垂教，楊孟時有倫。",
            "我生落世網，碌碌隨搢紳。",
            "直躬多齬齟，左官苦漂淪。",
            "妻孥困斗粟，親老無重茵。",
            "入山非隠遁，去國頗悲辛。",
            "猶顧貳車祿，縻縶丹河濱。",
            "羨君脫覊鞅，生計在水雲。",
            "羨君遺榮利，居處絕囂塵。",
            "躬耕方肯食，恐蠹力穡民。",
            "學優終不仕，孰爲觀國賓。",
            "去去謝桂籍，行行避薄輪。",
            "巢由自高尚，堯舜徒聖神。",
            "况我蜉蝣輩，敢希鸞鳳羣。",
            "猶期不遠復，一問迷途津。",
            "他年解郡職，願許我爲鄰。"
        ],
        "title": "贈种放處士",
        "id": "a6bae70b-b69d-441b-9acf-e2b6d7cd4d32"
    },
    {
        "author": "王禹偁",
        "paragraphs": [
            "收藏家譜恐人尋，雨笠煙蓑自稱心。",
            "夜踏月華三逕小，曉耕秋色一犂深。",
            "庭園縱窄猶栽藥，活計雖貧不賣琴。",
            "應笑區區未名客，九衢塵土滿衣襟。"
        ],
        "title": "寄鄆城蕭處士",
        "id": "20ec191a-77f7-49a9-89c7-b37f603a42a3"
    },
    {
        "author": "王禹偁",
        "paragraphs": [
            "爛醉狂歌出上都，秋風時節憶鱸魚。",
            "江城賣藥長將鶴，古寺看碑不下馿。",
            "一片野心雲出岫，幾莖吟髮雪侵梳。",
            "算應冷笑文場客，歲歲求人薦子虛。"
        ],
        "title": "寄潘閬處士",
        "id": "d88ace20-557c-428c-baff-4a1ca92b64db"
    },
    {
        "author": "王禹偁",
        "paragraphs": [
            "汶水年來漲綠波，先生居此興如何。",
            "門連別浦閑垂餌，宅枕平沙好種莎。",
            "治水共誰言鯀禹，著書空自繼丘軻。",
            "可憐垂白無人問，却伴漁翁著釣蓑。"
        ],
        "title": "寄汶陽田告處士",
        "id": "047df94a-21e0-4b79-a0f2-87523f098c0d"
    },
    {
        "author": "王禹偁",
        "paragraphs": [
            "盡見閑人話息機，唯君的箇厭輕肥。",
            "盤中藥菜真僧舍，篋裏烟霞舊道衣。",
            "江渚鷗鷳情已狎，洛陽櫻筍夢應稀。",
            "縣齋喜與書齋近，公暇何妨扣竹扉。"
        ],
        "title": "贈郝處士",
        "id": "b8a3c78a-6810-44f1-b026-083516ed0078"
    },
    {
        "author": "王禹偁",
        "paragraphs": [
            "三百年來文不振，直從韓柳到孫丁。",
            "如今便可令修史，二子文章似六經。"
        ],
        "title": "贈孫何丁謂",
        "id": "4887a9c7-2a69-4f63-9323-5edbac8efddf"
    },
    {
        "author": "王禹偁",
        "paragraphs": [
            "昨夜三更後，姮娥墮玉簪。",
            "馮夷不敢受，捧出碧波心。"
        ],
        "title": "詠白蓮",
        "id": "efc1ab1b-e4cc-4131-91d2-8b1f6ee72e6f"
    },
    {
        "author": "王禹偁",
        "paragraphs": [
            "王母庭中親見栽，張騫偷得下天來。",
            "誰家巧婦殘針線，一撮生紅熨不開。"
        ],
        "title": "詠石榴花",
        "id": "67f8322b-ed75-4576-a1c8-ed1c31caa1dc"
    },
    {
        "author": "王禹偁",
        "paragraphs": [
            "宴罷回來日欲斜，平康坊裏那人家。",
            "幾多紅袖迎門笑，爭乞釵頭利市花。"
        ],
        "title": "錫宴清明日",
        "id": "4d08dc36-350a-4904-b8b4-625cd59d5ae4"
    },
    {
        "author": "王禹偁",
        "paragraphs": [
            "但存心裏正，無愁眼下遲。",
            "若人輕著力，便是轉身時。"
        ],
        "title": "磨詩",
        "id": "8c9a73bd-9c64-4f66-a4e8-1722bdc17c03"
    },
    {
        "author": "王禹偁",
        "paragraphs": [
            "吳山無此秀，乘暇一遊之。",
            "萬頃湖光裏，千家橘熟時。",
            "平看月上早，遠覽鳥歸遲。",
            "近古誰真賞，白雲應得知。"
        ],
        "tags": [
            "洞庭湖"
        ],
        "title": "洞庭山",
        "id": "40169c77-72a8-4416-9e89-7f9b3972b9a7"
    },
    {
        "author": "王禹偁",
        "paragraphs": [
            "徒勞官職在天涯，一望家園一淚垂。",
            "不是虎丘多勝概，拂衣歸去已多時。"
        ],
        "title": "詩一首",
        "id": "e9ebfbe8-c69a-473e-8271-8db341d5d222"
    },
    {
        "author": "王禹偁",
        "paragraphs": [
            "登臨陡覺挹塵埃，時有清風颯滿懷。",
            "螮蝀一條連古岸，玻璃萬頃自天來。",
            "寒光浩渺輕煙闊，綠玉參差遠岫排。",
            "南指閩山猶萬里，遠人歸興正無涯。"
        ],
        "title": "松江亭  其一",
        "id": "dfeb04c0-4e4f-4630-81aa-ac6c99450113"
    },
    {
        "author": "王禹偁",
        "paragraphs": [
            "中郎亭樹據江鄉，雅稱詩翁賦醉章。",
            "蒓菜鱸魚好時節，晚風斜日舊煙光。",
            "一杯有味功名小，萬事無心歲月長。",
            "安得便拋塵網去，釣舟閑倚畫欄旁。"
        ],
        "title": "松江亭  其二",
        "id": "c26fbead-db97-47b8-a3a1-dc8657b4f486"
    },
    {
        "author": "王禹偁",
        "paragraphs": [
            "偶學豪家種牡丹，數枝擎露出朱欄。",
            "晚來低面開檀口，似笑窮愁病長官。"
        ],
        "title": "長洲種牡丹",
        "id": "b2b1fc25-a391-4811-974a-673487591ec8"
    },
    {
        "author": "王禹偁",
        "paragraphs": [
            "七十浮生已半生，徒勞何日見功名。",
            "折腰米賤堪羞死，負郭田荒好力耕。",
            "庭鶴慣侵孤坐影，鄰雞應信夜吟聲。",
            "年來更待賢良詔，咫尺松江未濯纓。"
        ],
        "title": "長洲遣興  其一",
        "id": "3ebcdd48-cc81-43e4-b9f3-f2bf3e97d00b"
    },
    {
        "author": "王禹偁",
        "paragraphs": [
            "妻兒莫笑甑中塵，只患功名不患貧。",
            "自覺有文行古道，可能無位泰生民。",
            "烟村舊業勞歸夢，雪屋孤燈照病身。",
            "投老綠袍未休去，九重天子用平人。"
        ],
        "title": "長洲遣興  其二",
        "id": "5851d924-f550-45e5-a159-9fd79c180c54"
    },
    {
        "author": "王禹偁",
        "paragraphs": [
            "盡怪吳蘇地，瓊花冷不銷。",
            "時賢臨水國，天氣似中朝。",
            "密逐江雲墮，輕隨海吹飄。",
            "影沉松塢亂，片響葦蓬焦。",
            "粉拂龍頭舫，繒鋪雁齒橋。",
            "煮茶收歲計，宜稻採民謠。",
            "拔笋芽先出，欺梅蕊自凋。",
            "誰言未盈尺，猶稱不封條。",
            "郡守齊黄霸，明君邁帝堯。",
            "縣官惜歌詠，翻恐笑漁樵。"
        ],
        "title": "詩一首",
        "id": "03a86985-b634-4620-9ddc-4ce05bc15046"
    },
    {
        "author": "王禹偁",
        "paragraphs": [
            "橋映家家柳，涇通處處蓮。",
            "海山微出地，湖水遠同天。",
            "草沒潮泥上，沙明蟹火然。",
            "應隨白太守，十隻洞庭船。"
        ],
        "tags": [
            "洞庭湖"
        ],
        "title": "憶舊游寄致仕了倩寺丞",
        "id": "61bb2cb3-100f-4920-a611-d341446c8db2"
    },
    {
        "author": "王禹偁",
        "paragraphs": [
            "無花無酒過清明，興味蕭然似野僧。",
            "昨夜鄰家乞新火，曉窗分與讀書燈。"
        ],
        "tags": [
            "清明节",
            "清明",
            "生活",
            "凄苦"
        ],
        "title": "清明感事  其一",
        "id": "34d6c30e-292e-4659-9bce-0170486475b5"
    },
    {
        "author": "王禹偁",
        "paragraphs": [
            "日轉鞦韆影漸斜，忍聞絃管在鄰家。",
            "兒童不慣貧滋味，剛拾榆錢索買花。"
        ],
        "title": "清明感事  其二",
        "id": "a9b0e3fd-a0fd-46a2-9d80-ca205bdf3e3a"
    },
    {
        "author": "王禹偁",
        "paragraphs": [
            "榆錢零落麥開芒，魂斷南軒蝶影雙。",
            "多謝東風相管顧，解將花片入書窗。"
        ],
        "title": "清明感事  其三",
        "id": "86b390fd-c300-4db4-8307-67929a527f80"
    },
    {
        "author": "王禹偁",
        "paragraphs": [
            "明可鑑秋毫，供吟屬我曹。",
            "隔年方得見，終夕敢辭勞。",
            "冷向天心白，清臨露掌高。",
            "霜臺相照處，寒色滿藍袍。"
        ],
        "title": "中秋月",
        "id": "d40dac76-99cc-40cf-b776-ff5ab93e944d"
    },
    {
        "author": "王禹偁",
        "paragraphs": [
            "瀉從千仞石，寄逐九江船。",
            "迢遞康王谷，塵埃陸羽篇。",
            "何當結茅屋，長在水簾前。"
        ],
        "title": "谷簾水",
        "id": "847c6f81-af5a-4aed-816a-9d6459532d57"
    },
    {
        "author": "王禹偁",
        "paragraphs": [
            "詔從書殿理江干，江外生民識諫官。",
            "京口浪花迎棹白，海門山色入樓寒。",
            "茅君仙洞披圖見，張祜詩牌拂蘚看。",
            "他日政成無一事，好吟新句寄長安。"
        ],
        "title": "送牛學士知潤州",
        "id": "32e57049-4241-4568-832e-cf20d43e2876"
    },
    {
        "author": "王禹偁",
        "paragraphs": [
            "禁鼓樓頭第一敲，彎彎新月上林梢。",
            "誰家寶鏡新磨出，玉匣參差蓋未交。"
        ],
        "title": "新月",
        "id": "0ef8d211-2fc7-4a5d-aa71-9f8a93838635"
    },
    {
        "author": "王禹偁",
        "paragraphs": [
            "一路翠煙垂柳驛，滿川紅雨落花村。",
            "雲隨釣艇歸漁浦，潮送沙鷗入店門。"
        ],
        "title": "詩一首",
        "id": "0b485eb7-5455-4608-8eb4-2eedac5a5935"
    },
    {
        "author": "王禹偁",
        "paragraphs": [
            "朝驅下越坂，夕飲當吳門。",
            "停車訪古蹟，靄靄林煙昏。",
            "青山海上來，勢若游龍奔。",
            "星臨斗牛卷，氣與東南吞。",
            "九折排怒濤，壯哉天地根。",
            "落日見海色，長風卷浮雲。",
            "山椒戴遺祠，興廢今猶存。",
            "殘香弔木客，倒樹哀清猿。",
            "我來久沉抱，重此英烈魂。",
            "嗟吁屬鏤鋒，冥爾國士冤。",
            "峨峨姑蘇臺，榛棘晚露繁。",
            "深居麋鹿游，此事誰能論。",
            "因之毛髮豎，落葉秋紛紛。"
        ],
        "title": "伍子胥廟",
        "id": "b44f0041-8b69-4e78-9411-26a2f66b9bf1"
    },
    {
        "author": "王禹偁",
        "paragraphs": [
            "釋褐來成武，始知爲政難。",
            "每簽逃戶狀，羞作字人宦。",
            "冷砌莓苔遍，荒城草木寒。",
            "宦情銷已矣，時夢釣魚灘。"
        ],
        "title": "官成武主簿作五首  其一",
        "id": "b98c665b-e6cd-4e94-8d74-dcb1590b78b1"
    },
    {
        "author": "王禹偁",
        "paragraphs": [
            "釋褐來成武，徒勞自感傷。",
            "位卑松在澗，俸薄葉經霜。",
            "逕擁寒莎綠，門橫古木蒼。",
            "冠纓塵已滿，未敢濯滄浪。"
        ],
        "title": "官成武主簿作五首  其二",
        "id": "5886556f-0b80-4e45-9778-546da6c2f965"
    },
    {
        "author": "王禹偁",
        "paragraphs": [
            "釋褐來成武，經春自愧多。",
            "晨炊猶接續，時雨未滂沱。",
            "拂榻驚巢燕，陳書起蟄蛾。",
            "惠民無政術，尸祿竟如何。"
        ],
        "title": "官成武主簿作五首  其三",
        "id": "15f67069-4718-48ca-9327-19e81698e197"
    },
    {
        "author": "王禹偁",
        "paragraphs": [
            "釋褐來成武，閒思應舉時。",
            "投人天下遍，瘦馬雪中騎。",
            "秋卷何年中，春愁到處隨。",
            "如今名已遂，爭敢話官卑。"
        ],
        "title": "官成武主簿作五首  其四",
        "id": "8897000d-9029-49fe-bf18-cf779eb8d884"
    },
    {
        "author": "王禹偁",
        "paragraphs": [
            "釋褐來成武，携家別故鄉。",
            "北堂微祿及，南畝舊田荒。",
            "籬菊飛秋蝶，庭莎叫夜螿。",
            "無人慰孤寂，窗月自淒凉。"
        ],
        "title": "官成武主簿作五首  其五",
        "id": "7888e116-9b1c-420f-9e86-7134505fc03f"
    },
    {
        "author": "王禹偁",
        "paragraphs": [
            "蘭清時雨和甘棠，石壁洄瀾映塔光。",
            "陸羽茶泉金鼎冷，右軍墨沼兔毫香。",
            "龍潭徹底明秋月，鳳頂當空背夕陽。",
            "乘得綠楊春曉興，玉臺井畔泛霞觴。"
        ],
        "title": "詩一首",
        "id": "30e485ed-30cf-4111-bb03-d2572d5887a4"
    },
    {
        "author": "王禹偁",
        "paragraphs": [
            "帝憐守土舊時臣，添賜春光入酒尊。"
        ],
        "title": "句  其一",
        "id": "bd3c3587-de86-4d36-b3c3-587b0f4026a0"
    },
    {
        "author": "王禹偁",
        "paragraphs": [
            "牀頭只有黄州印，鑑裏看成白髮翁。"
        ],
        "title": "句  其二",
        "id": "e57151ba-136a-4587-9974-949e821b41be"
    },
    {
        "author": "王禹偁",
        "paragraphs": [
            "詩情不負齊安郡，杜牧當年與我齊。"
        ],
        "title": "句  其三",
        "id": "30664d64-1a91-448b-8090-ea29e5f968bd"
    },
    {
        "author": "王禹偁",
        "paragraphs": [
            "山州過夏如山寺，銷盡機塵見道心。"
        ],
        "title": "句  其四",
        "id": "26453eee-085c-4e7a-8a36-7dcd316eeed4"
    },
    {
        "author": "王禹偁",
        "paragraphs": [
            "學士舊班雲捧日，使君新政雨隨車。"
        ],
        "title": "句  其五",
        "id": "f4debc0a-22de-4327-92c8-ed21103a8fbd"
    },
    {
        "author": "王禹偁",
        "paragraphs": [
            "二月探供三月酒，今年未得去年錢。"
        ],
        "title": "句  其六",
        "id": "62ce1072-b9ef-4b5d-9dfb-1babaadfeb0d"
    },
    {
        "author": "王禹偁",
        "paragraphs": [
            "草屨布裘輕紫綬，角冠紗帽換朝簪。"
        ],
        "title": "句  其七",
        "id": "25d57aa1-b611-49a7-8a50-d8f2166e9552"
    },
    {
        "author": "王禹偁",
        "paragraphs": [
            "武昌官柳見毫釐，八字山遥細似眉。"
        ],
        "title": "句  其八",
        "id": "138d7994-25b2-4b69-badd-f80af5b39ae7"
    },
    {
        "author": "王禹偁",
        "paragraphs": [
            "佳人方素面，對鏡理新妝。"
        ],
        "title": "句  其九",
        "id": "a0802d86-88b9-4a72-9277-590df98e77f6"
    },
    {
        "author": "王禹偁",
        "paragraphs": [
            "風雨江城暮。"
        ],
        "title": "句  其一○",
        "id": "00414cb3-f68a-4c0e-8b61-e74db1b0ec5c"
    },
    {
        "author": "王禹偁",
        "paragraphs": [
            "一回酒渴思吞海。"
        ],
        "title": "句  其一一",
        "id": "2c01abf4-9d4b-43af-b0c2-cca87ae3ee57"
    },
    {
        "author": "王禹偁",
        "paragraphs": [
            "春回積雪殊冰裏，香動荒山野水濱。",
            "带月一枝斜弄影，背風千片遠隨人。"
        ],
        "title": "句  其一二",
        "id": "89521543-5505-43fa-90c5-6ac05a7279c7"
    },
    {
        "author": "王禹偁",
        "paragraphs": [
            "飄飄粉翅和梅艷，細細香鬚伴柳絲。"
        ],
        "title": "句  其一三",
        "id": "64f74611-1feb-4138-97ea-4888234d4fc5"
    },
    {
        "author": "王禹偁",
        "paragraphs": [
            "刺史好詩兼好酒，山民名醉又名吟。"
        ],
        "title": "句  其一四",
        "id": "73f6d23b-cff8-4733-910b-d59cfaf952f6"
    },
    {
        "author": "王禹偁",
        "paragraphs": [
            "且留重戴士風多。"
        ],
        "title": "句  其一五",
        "id": "a8f2b6d2-8bb6-4d56-b664-bc77e22d1a69"
    },
    {
        "author": "王禹偁",
        "paragraphs": [
            "年來復有事堪嗟，載筆商丘鬢欲華。",
            "酒好未陪紅杏宴，詩狂多憶刺桐花。"
        ],
        "title": "句  其一六",
        "id": "66a14826-26b7-49ed-ae93-5198d9c0412c"
    },
    {
        "author": "王禹偁",
        "paragraphs": [
            "先帝升遐日，詞臣寓直時。",
            "柩前書顧命，筆下定鴻基。"
        ],
        "title": "句  其一七",
        "id": "dc763c25-e1f9-4116-937e-ee70a1f8c23a"
    },
    {
        "author": "王禹偁",
        "paragraphs": [
            "三入承明不知舉，看人門下放門生。"
        ],
        "title": "句  其一八",
        "id": "7a042513-8220-4066-85cb-d8027755813a"
    },
    {
        "author": "王禹偁",
        "paragraphs": [
            "身後聲名文集草，眼前衣食簿書堆。"
        ],
        "title": "句  其一九",
        "id": "edbdef45-8e6d-4e67-b776-ea3344d97140"
    },
    {
        "author": "王禹偁",
        "paragraphs": [
            "澤畔騷人正憔悴，道旁山鬼莫揄揶。"
        ],
        "title": "句  其二○",
        "id": "63fbfe3c-3580-4a34-8368-b98275293b62"
    },
    {
        "author": "王禹偁",
        "paragraphs": [
            "春殘葉密花枝少，睡起茶親酒盞疏。"
        ],
        "title": "句  其二一",
        "id": "988cf43c-498b-4d94-998c-550bd7de8466"
    },
    {
        "author": "王禹偁",
        "paragraphs": [
            "水芝卧玉腕，天棘舞金絲。"
        ],
        "title": "句  其二二",
        "id": "43d8f7d7-5475-4bf5-99ea-543ff89d9bbf"
    },
    {
        "author": "王禹偁",
        "paragraphs": [
            "蜘蛛雖巧不如蠶。"
        ],
        "title": "句  其二三",
        "id": "5cc0faaa-a545-4aa8-9872-acf1bd270431"
    },
    {
        "author": "王禹偁",
        "paragraphs": [
            "秋近草蟲亂，夜遥霜月寒。",
            "扇聲猶泛暑，井氣忽生秋。"
        ],
        "title": "句  其二四",
        "id": "b81e2841-e1a6-4fa2-9633-cebc10fae8c3"
    },
    {
        "author": "王禹偁",
        "paragraphs": [
            "香絮亂飄梁苑雪，細條輕裊楚宮腰。"
        ],
        "title": "句  其二五",
        "id": "06675fb9-3d14-4f80-bd0b-f311711fe327"
    },
    {
        "author": "王禹偁",
        "paragraphs": [
            "唐虞得良弼，姬孔是前身。",
            "尼丘鐘骨骼，嵩嶽與精神。"
        ],
        "title": "句  其二六",
        "id": "e24e121d-1b76-4bea-b6c3-a9006ce1eef2"
    },
    {
        "author": "王禹偁",
        "paragraphs": [
            "青雲隨步登華榻，紅雪飄香入杏園。"
        ],
        "title": "句  其二七",
        "id": "bcaa28c9-a3fb-4124-81c2-47cc7f6bee63"
    },
    {
        "author": "王禹偁",
        "paragraphs": [
            "杜甫且爲詩宰相。"
        ],
        "title": "句  其二八",
        "id": "3be0d6d3-8414-4eba-953e-c57e4c2bcbf4"
    },
    {
        "author": "王禹偁",
        "paragraphs": [
            "繡服霍嫖姚。"
        ],
        "title": "句  其二九",
        "id": "c11a272b-429e-4458-a9cd-7d62b3963110"
    },
    {
        "author": "王禹偁",
        "paragraphs": [
            "惟有南宮竇員外，爲予垂淚閤門前。"
        ],
        "title": "句  其三○",
        "id": "dae7c5d3-c455-4a45-abd1-13019f700045"
    },
    {
        "author": "郭輿",
        "paragraphs": [
            "恩浹台端禮數寬，不煩鵷筍裛宵寒。",
            "即看裾珮趨蹌緩，翻識樞衡斡運難。",
            "劍履光迎鰲禁紫，絲綸色炫鳳池丹。",
            "好將寅亮酬天貺，早致亨衢五緯安。"
        ],
        "title": "上杜世昌相公",
        "id": "8e333c70-d5ad-4e0d-a566-e72d3028442e"
    },
    {
        "author": "郭輿",
        "paragraphs": [
            "楊花飛雪奈愁何，且爲湘纍賦九歌。",
            "芳草不堪春鵙早，荒林癋復夜猿多。",
            "風煙經眼憐新隔，魑魅窺人喜乍過。",
            "月落橫江天柱杳，雲山寥寂想鳴珂。"
        ],
        "title": "贈王元之出知黄州",
        "id": "ef60cd99-c7a2-4c51-85c9-89d223e3a81e"
    },
    {
        "author": "朱嚴",
        "paragraphs": [
            "寓直有誰同騎省，立班獨自戴貂冠。"
        ],
        "title": "句",
        "id": "77444e13-06f8-45bf-87e0-3e73911e623d"
    },
    {
        "author": "濟州太守",
        "paragraphs": [
            "鸚鵡能言爭似鳳。"
        ],
        "title": "句",
        "id": "c08f6f3c-5b84-45ec-b767-077ce31367af"
    },
    {
        "author": "楊遂",
        "paragraphs": [
            "願侯輯百福，長與民爲霖。"
        ],
        "title": "句",
        "id": "c311a237-ea4a-4f1b-aa0c-449f8a3e2441"
    },
    {
        "author": "崔遵度",
        "paragraphs": [
            "李白羹初美，相如渴漸瘳。",
            "八磚非性懶，三昧減心憂。",
            "筆宛多批鳳，詞鋒勝解牛。",
            "舊山疑鶴怨，畏日想雲愁。",
            "廣內勞揮翰，通中羨枕流。",
            "使星方屢降，客轄未容投。",
            "好奏倪寬議，何須莊舄謳。",
            "朝衣熏歇不，侍史待仙洲。"
        ],
        "title": "屬疾",
        "id": "5a4f54a0-3107-47c5-a252-a60977c9fb5a"
    },
    {
        "author": "戚綸",
        "paragraphs": [
            "應悔名高藏不得，朝天翻喜放身歸。",
            "知時多順時人話，混俗猶披俗士衣。",
            "有伴指期玄鶴老，無心高羨白雲飛。",
            "赤城此去全忘慮，笑我塵勞未息機。"
        ],
        "title": "送張無夢歸天台山",
        "id": "b7bae7a8-7d1b-41f7-aae1-fd344dd2dcf2"
    },
    {
        "author": "戚綸",
        "paragraphs": [
            "文契多欺歲月深，便將疆界漸相侵。",
            "官中驗出虛兼實，枷鎖鞭笞痛不禁。"
        ],
        "title": "諭民",
        "id": "a428c725-4c69-4a85-b8e3-deefff4b8b06"
    },
    {
        "author": "戚綸",
        "paragraphs": [
            "連翩作牧藹嘉聲，重疊光華是此行。",
            "畫隼前驅男子貴，錦衣當晝故鄉榮。",
            "虎溪駐目曾遊熟，采石維舟舊吏迎。",
            "來暮謳謠應載路，遲留桑梓肯忘情。",
            "郡樓擁翠峰巒合，井邑交光竹樹明。",
            "醇酎豈知千日醉，溫泉常見四時清。",
            "下車不問山河改，布政先期獄訟平。",
            "何日紫宸偏顧矚，聖君留意在編氓。"
        ],
        "title": "送何水部蒙出牧袁州",
        "id": "3dd0b97f-fdd0-49ca-b5e7-5f72bc3bcc02"
    },
    {
        "author": "郭昭符",
        "paragraphs": [
            "白帝呼龍駕雲旌，西上金天調玉燭。",
            "九嶷聳黛凝不乾，二水飛藍健相續。",
            "紫黄詔換魚須竹，皂蓋朱衫來作牧。",
            "波神一夜收風湍，列缺先秋靜林麓。",
            "曾巖照水明朝旭，□□衝崖擁奇木。",
            "山閣吟煙薄暮鐘，酒旗拂雨臨溪屋。",
            "放歌身外光景促，短續人間片時綠。",
            "金刀莫□□□□，□□長嘯□□祿。",
            "梨梅漿酸□才熟，□□新味□□□。",
            "□笋樵素絲□明，□□□□□青玉。",
            "□情去日無羈束，逸思凉飄繞煙谷。",
            "言涉淥水紗裳輕，朱鞅追風桃花速。",
            "回看山下多麋鹿，浩歎□□□鴻鵠。",
            "□來刁斗轉分明，永夜公堂守幽獨。",
            "□□□□□□□，□金液。"
        ],
        "title": "秋日同知州潘贊善朝陽巖閑望歸郡中書事",
        "id": "35f9b23a-5ebf-4613-9bd1-7393ccbaa730"
    },
    {
        "author": "楊緘",
        "paragraphs": [
            "池陽佳致說齊山，分暇邀朋喜暫攀。",
            "浮世謾同流水急，野僧長伴白雲閑。"
        ],
        "title": "齊山",
        "id": "8a76ab4d-91bd-4f86-882f-63b6254584fd"
    },
    {
        "author": "楊緘",
        "paragraphs": [
            "一從天上遺金籍，長向人間作畫屏。"
        ],
        "title": "句",
        "id": "f93fdff7-756f-4f78-a0d0-1bf7659f005d"
    },
    {
        "author": "郭昭度",
        "paragraphs": [
            "遲日下金殿，香雲藹玉爐。",
            "苑花迷晚蝶，宮樹集寒烏。"
        ],
        "title": "左掖即事",
        "id": "953700f7-05d7-4696-8f9c-2adbdbfd0dca"
    },
    {
        "author": "郭昭度",
        "paragraphs": [
            "春來無事不芳辰，尊酒流連動涉旬。",
            "三徑每從羊仲賞，諸侯誰念馬卿貧。",
            "藏名祇許漁樵識，混迹從教鹿豕親。",
            "老去心情常在埜，摩娑雙眼看垂綸。"
        ],
        "title": "春日奉和馬景山",
        "id": "0861ab3a-2075-4088-99f6-039c1b0e9a04"
    },
    {
        "author": "董儼",
        "paragraphs": [
            "千里遠木籠秋浦，萬里澄江浸落暉。",
            "醉恨春深輸杜牧，滿頭無菊戴將歸。"
        ],
        "title": "齊山",
        "id": "da4821fd-f6ad-4dc8-9dbc-08dc7706d543"
    },
    {
        "author": "董儼",
        "paragraphs": [
            "白雲深處訪禪扉，一簇樓臺鎖翠微。"
        ],
        "title": "句",
        "id": "07715296-2442-48f7-b9c8-6b5a6c256f38"
    },
    {
        "author": "郭載",
        "paragraphs": [
            "雲水微茫爽氣浮，錦江如带可憐秋。",
            "瀠洄霧縠時迷雁，瀲灧霞光不見鷗。",
            "晴雨一川皆好景，烟花三月總牽愁。",
            "風波滿地乾坤闊，吟望長安垂白頭。"
        ],
        "title": "錦江遣興",
        "id": "61acf881-9a53-4df3-9b19-56de977eaf8d"
    },
    {
        "author": "梁鼎",
        "paragraphs": [
            "談空玉殿君恩厚，歸興蘭舟澤國賒。",
            "禪室冷思滄海雪，吟樓晴憶赤城霞。",
            "經吳屐滑當梅雨，到寺衣香近桂花。",
            "深愧塵纓未能去，石橋前瀑共嘗茶。"
        ],
        "title": "送僧歸天寧萬年禪院",
        "id": "e665937a-df3c-4795-940c-fbe60f3b94aa"
    },
    {
        "author": "梁鼎",
        "paragraphs": [
            "黄帝升天台，高名壯斗牛。",
            "孤根斜照水，寒色不知秋。",
            "藐與羣峰並，圓如一笋抽。",
            "曉妨殘月下，晴礙落星流。",
            "危定勝崑閬，登應見沃洲。",
            "愛深無盡處，目極更遲留。"
        ],
        "title": "題仙都山",
        "id": "e5870eb1-644a-419b-a76e-4bef77fdaf51"
    },
    {
        "author": "种放",
        "paragraphs": [
            "離離江草與江花，往事洲邊歎復嗟。",
            "漢傅有才終去國，楚臣無罪亦沈沙。",
            "淒凉野浦寒飛雁，牢落汀祠晚聚鴉。",
            "無限清忠沉浪底，滔滔千頃屬漁家。"
        ],
        "title": "瀟湘感事",
        "id": "332f7a0b-1269-47b1-8364-6b62d65aa2e2"
    },
    {
        "author": "种放",
        "paragraphs": [
            "予生背時性孤僻，自信已道輕浮名。",
            "中途失計被簪紱，目睹榮辱心潛驚。",
            "雖從鵷鸞共班序，常恐青蠅微有聲。",
            "清風滿壑石田在，終謝吾君甘退耕。"
        ],
        "title": "寄懷",
        "id": "cc6b7d43-9246-448c-9f70-da049d5f7b0a"
    },
    {
        "author": "种放",
        "paragraphs": [
            "我本厭虛名，致身天子庭。",
            "不終高尚事，有媿少微星。",
            "北闕空追悔，西山羨獨醒。",
            "秋風舊期約，何日去冥冥。"
        ],
        "title": "寄二華隠者",
        "id": "4134f261-bde1-4fe8-bbdb-f0e80790b103"
    },
    {
        "author": "种放",
        "paragraphs": [
            "樓臺縹緲路岐傍，共說祈真白玉堂。",
            "株樹風高低絳節，靈臺香冷醮虛皇。",
            "名傳六合何昭晰，事隔三清限渺茫。",
            "欲識當年漢家意，竹宮梧殿更淒凉。"
        ],
        "title": "無題",
        "id": "8a4d8bdc-0409-48a6-bbf7-daa0062e9b2d"
    },
    {
        "author": "种放",
        "paragraphs": [
            "陰陰林木靜，寂寂無人境。",
            "紅綻紫葳香，嵐沈玉膏冷。",
            "看雲時獨坐，慎事常中省。",
            "何客馭風來，新篁動疏影。"
        ],
        "title": "夏日山居",
        "id": "7bcfcbee-43cf-4c0d-86e1-244faf3d61fa"
    },
    {
        "author": "种放",
        "paragraphs": [
            "大盈卑百瀆，自成浮天潯。",
            "崇丘下累塊，竟爲蔽日深。",
            "王者在謙小，夙惟堯禹心。",
            "拜言尊賢仁，慎德棄珠金。",
            "自滿九族散，匪驕百善尋。",
            "炳茲夏商鑒，滅國因夸淫。"
        ],
        "title": "諭蒙",
        "id": "6d188f50-dad1-47f7-bc3d-24a4675e904b"
    },
    {
        "author": "种放",
        "paragraphs": [
            "竹扉常晝掩，幽僻置身安。",
            "自委漁樵分，因思出處難。",
            "周庭方設燎，漢將尚封壇。",
            "莫問漁樵意，人寰事萬端。"
        ],
        "title": "酬陳齊民見寄",
        "id": "2e05e607-4231-449f-8eb2-1f95558e9df4"
    },
    {
        "author": "种放",
        "paragraphs": [
            "生成從火令，顔色占中央。",
            "綠葉排圜翠，青苞蓄異香。",
            "叢陰周曲幹，纖刺比鋒芒。"
        ],
        "title": "酴醿",
        "id": "e5c6eb2a-eb43-4aab-b78d-8c64ec33c6e9"
    },
    {
        "author": "种放",
        "paragraphs": [
            "習習香薰薄薄烟，杏遲梅早不同妍。",
            "山齋盡日無鸞□，只與幽人伴醉眠。"
        ],
        "title": "詠桃",
        "id": "43f10cb9-a3e1-40f4-a9a8-34cc49501503"
    },
    {
        "author": "种放",
        "paragraphs": [
            "綠萼紅葩晚態新，風流如陣戰愁人。"
        ],
        "title": "句  其一",
        "id": "e43259c1-70c8-4bf1-a033-f4187cdbd2e6"
    },
    {
        "author": "种放",
        "paragraphs": [
            "胡雛負恩信，聖主恥干戈。"
        ],
        "title": "句  其二",
        "id": "a8aa5d5c-8916-49f7-a937-554a088f2a51"
    },
    {
        "author": "种放",
        "paragraphs": [
            "雖有明時約。"
        ],
        "title": "句  其三",
        "id": "8f4476a6-b0d2-4c00-9c7e-4ca8bebb1ea4"
    },
    {
        "author": "种放",
        "paragraphs": [
            "東君若要分流品。"
        ],
        "title": "句  其四",
        "id": "9bb929ec-3666-4d48-9204-09c3851625dd"
    },
    {
        "author": "張無夢",
        "paragraphs": [
            "五雲深鎖洞門深，躡屐攀蘿特地尋。",
            "烟靄不藏塵外路，神仙遺下水中金。",
            "喜游汗漫華胥宅，重憶崆峒至道心。",
            "不得方平同一醉，紅霞零落我罇琴。"
        ],
        "title": "凝真宮",
        "id": "ef2e4248-a8a4-4957-883a-383a062d523b"
    },
    {
        "author": "張無夢",
        "paragraphs": [
            "桐柏觀周匝，千峰累翠螺。",
            "地高陰氣少，天近日光多。",
            "三井雲雷起，一壇鸞鶴過。",
            "誰言紫微後，無客繼仙科。"
        ],
        "title": "桐柏崇道觀",
        "id": "95f1f1d9-6dfb-4abc-aab5-f9bd7d7b5cdb"
    },
    {
        "author": "張無夢",
        "paragraphs": [
            "台山卜隠十餘秋，曾伴仙翁處處游。",
            "瀑布長流天上雪，翠屏高倚洞前樓。",
            "雲堆華頂尋飈馭，月滿靈谿狎海鷗。",
            "此地重歸別得路，赤城玉府透瀛洲。"
        ],
        "title": "福聖觀",
        "id": "cf3f0e12-46b9-4ed5-8564-2eea068cf1e8"
    },
    {
        "author": "張無夢",
        "paragraphs": [
            "天台瀑布落青天，觀在天台瀑布邊。",
            "道士祇今燒藥處，仙翁曾是種芝田。",
            "龍居古洞遺殘雨，鶴出高巢點破煙。",
            "暫別靈溪遊五嶽，不知重到又何年。"
        ],
        "title": "天台福聖觀",
        "id": "69b013b8-ddf2-4e80-b3ed-4493f136f042"
    },
    {
        "author": "張無夢",
        "paragraphs": [
            "壺中一粒長生藥，待與蘇州太守分。"
        ],
        "title": "句",
        "id": "396e36a0-3c7a-4fd0-8f26-2fc657fe3c79"
    },
    {
        "author": "劉玄英",
        "paragraphs": [
            "醉走白雲來，倒提銅尾秉。",
            "引箇碧眼奴，擔著獨壺癭。",
            "自言秦世事，家住葛洪井。",
            "不讀黄庭經，豈燒龍虎鼎。",
            "獨立都市中，不受俗人請。",
            "欲携霹靂琴，去上芙蓉頂。",
            "吳牛買十箇，溪田耕半頃。",
            "種秫釀白醪，總是仙家境。",
            "醉卧松蔭下，閑過白雲嶺。",
            "要去即便去，直入秋霞影。"
        ],
        "title": "題潭州壽寧觀",
        "id": "327d9b2c-37b7-450f-b6c9-c3f3fda03d2f"
    },
    {
        "author": "劉玄英",
        "paragraphs": [
            "拋離火宅三千指，屏去門兵十萬家。"
        ],
        "title": "句",
        "id": "8cdb3afc-5e8d-41e9-87ba-9d56cf2c59ec"
    },
    {
        "author": "查道",
        "paragraphs": [
            "天台峻極橫海濱，金庭紫洞多真人。",
            "先生舍道心照鄰，上有羲軒爲逸民。",
            "玉韞深山珠在水，圓折如虹難自晦。",
            "萬乘知名欲見之，來謁西清頻召對。",
            "亭亭孤雲本無心，琅琅仙骨時所欽。",
            "牢讓賜金兼好爵，俄辭堯闕復丘林。",
            "事載緹紬誠可貴，跡寄煙霞愈無累。",
            "還同麟鳳遇皇明，暫出巖扃作祥瑞。"
        ],
        "title": "送張無夢歸天台  其一",
        "id": "554d5da0-3d5b-44ac-ae02-473685875922"
    },
    {
        "author": "查道",
        "paragraphs": [
            "台嶽幽人興不凡，携筇相別欵柴關。",
            "高情共樂皇風遠，真氣潛通浩劫間。",
            "綠綺靜聞沉俗格，榴花深引漬童顔。",
            "再聽玄旨知何日，時望片雲歸故山。"
        ],
        "title": "送張無夢歸天台  其二",
        "id": "cf2560e4-97a3-49eb-9889-001fd8371272"
    },
    {
        "author": "查道",
        "paragraphs": [
            "凌空疊嶂絕凡埃，青帝高居絳節開。",
            "捧出海天紅日近，迓將蓬島碧霞來。",
            "石閭閃爍迎陽洞，玉簡光華封禪臺。",
            "一自祥符禋祀後，太平頂上最崔巍。"
        ],
        "title": "登岱",
        "id": "2480bba0-eca3-4e2f-8bd2-201eed2eabd6"
    },
    {
        "author": "查道",
        "paragraphs": [
            "白銅鞮側花迷塢，解佩江邊柳拂青。"
        ],
        "title": "句",
        "id": "974549cb-d8e6-4576-ab41-6b7349b151dd"
    },
    {
        "author": "陳若拙",
        "paragraphs": [
            "發地便擎天，根盤數畝煙。",
            "化工成突兀，轍迹似雕鎸。",
            "峭拔殊無倚，孤高衆莫肩。",
            "軒轅從此去，知復幾千年。"
        ],
        "title": "題仙都山",
        "id": "1dfbd52e-def8-45bf-acaf-7e8ec72dbd42"
    },
    {
        "author": "馬知節",
        "paragraphs": [
            "暫至朝真主，卻思歸舊峰。",
            "只依三事布，唯有一枝筇。",
            "月上當孤室，風生自古松。",
            "陰功從此滿，何處覓遺蹤。"
        ],
        "title": "送張無夢歸天台山",
        "id": "fbeea33d-272f-40af-932e-84eae6870360"
    },
    {
        "author": "孫冕",
        "paragraphs": [
            "人生七十爲鬼鄰，已覺風光屬別人。",
            "莫待朝廷差致仕，早謀泉石養閑身。",
            "去年河北曾逢李，今日淮西又見陳。",
            "寄語姑蘇孫刺史，也須抖擻老精神。"
        ],
        "title": "書蘇州廳壁",
        "id": "8459299b-01e7-4e71-bb45-73ebbbab20ba"
    },
    {
        "author": "孫冕",
        "paragraphs": [
            "桂林南面近徵黄，又愛江鄉出帝鄉。",
            "新命不辭提郡印，舊山重喜過衡陽。",
            "樓臺滿眼瀟湘色，道路迎風橘柚香。",
            "知有太平經濟術，政閑時節好飛章。"
        ],
        "title": "送新知永州陳祕丞瞻赴任",
        "id": "e0124fe8-7f34-42e4-960d-5a07beb4f6ca"
    },
    {
        "author": "孫冕",
        "paragraphs": [
            "可憐遐地産，常化燎原火。"
        ],
        "title": "句  其一",
        "id": "96a80ed6-c9d4-4bba-84c9-8fafd6ba1477"
    },
    {
        "author": "孫冕",
        "paragraphs": [
            "水劍還難問，梅梁亦可疑。"
        ],
        "title": "句  其二",
        "id": "ea2f0073-0d9f-4f11-903d-419aefcdf34f"
    },
    {
        "author": "張維",
        "paragraphs": [
            "賢侯美化行南國，華髮欣欣奉宴娛。",
            "政績已聞同水薤，恩輝遂喜及桑榆。",
            "休言身外榮名好，但恐人間此會無。",
            "他日定知傳好事，丹青寧羨洛中圖。"
        ],
        "title": "十詠圖 太守馬大卿會六老於南園",
        "id": "3b562bec-99aa-4b1b-bf62-23a17c2d49c3"
    },
    {
        "author": "張維",
        "paragraphs": [
            "戢翼盤桓傍小庭，不無清夜夢烟汀。",
            "靜翹月色一團素，閑啄苔錢數點青。",
            "終日稻粱聊自足，滿前雞鶩漫相形。",
            "已隨秋意歸詩筆，更與幽棲上畫屏。"
        ],
        "title": "十詠圖 庭鶴",
        "id": "a3bece13-a0f3-428f-a119-c92b48e47408"
    },
    {
        "author": "張維",
        "paragraphs": [
            "雪朵中間蓓蕾齊，驟開尤覺繡工遲。",
            "品高多說瓊花似，曲妙誰將玉笛吹。",
            "散舞不休零晚樹，團飛無定撼風枝。",
            "漆園如有須爲夢，若在藍田種更宜。"
        ],
        "title": "十詠圖 玉蝴蝶花",
        "id": "a114e009-6e80-4209-969f-35cd78b1615a"
    },
    {
        "author": "張維",
        "paragraphs": [
            "江心雲破處，遥見去帆孤。",
            "浪闊疑升漢，風高若泛湖。",
            "依微過遠嶼，彷佛落荒蕪。",
            "莫問乘舟客，利名同一途。"
        ],
        "title": "十詠圖 孤帆",
        "id": "8979905c-427d-41f5-b34f-ae4919306998"
    },
    {
        "author": "張維",
        "paragraphs": [
            "菰葉青青綠荇齊。"
        ],
        "title": "十詠圖 宿清江小舍",
        "id": "6f3b87bf-4619-4a21-b975-d0d725b73c48"
    },
    {
        "author": "張維",
        "paragraphs": [
            "社燕秋歸何處鄉，羣雛齊老稻青黄。",
            "猶能時暫棲庭樹，漸覺稀疏度苑牆。",
            "已任風庭下簾幕，却隨烟艇過瀟湘。",
            "前春認得安巢所，應免差池揀杏梁。"
        ],
        "title": "十詠圖 歸燕",
        "id": "d3591321-6f86-4437-8c2e-b87f2e6522c2"
    },
    {
        "author": "張維",
        "paragraphs": [
            "遥野空林砧杵聲，淺沙棲雁自相鳴。",
            "西風送響暝色靜，久客感秋愁思生。",
            "何處征人移塞帳，即時新月落江城。",
            "不知今夜搗衣曲，欲寫秋閨多少情。"
        ],
        "title": "十詠圖 聞砧",
        "id": "18312c20-85bb-4af3-a671-e7ae69a0e965"
    },
    {
        "author": "張維",
        "paragraphs": [
            "臘凍初開苕水清，烟村遠郭漫吟行。",
            "灘頭斜日鳬鷖隊，枕上西風鼓角聲。",
            "一棹寒燈隨夜釣，滿犁膏雨趁春耕。",
            "誰言五福仍須富，九十年餘樂太平。"
        ],
        "title": "十詠圖 宿後陳莊",
        "id": "3118cf24-4092-4e8e-b9d9-1999b954b649"
    },
    {
        "author": "張維",
        "paragraphs": [
            "鵬去天池鳳翼隨，風雲高處約先飛。",
            "青袍賜宴出關近，带取瓊林春色歸。"
        ],
        "title": "十詠圖 送丁遜秀才赴舉",
        "id": "14444661-0f88-461a-b216-f1d40a0aef6d"
    },
    {
        "author": "張維",
        "paragraphs": [
            "蒿簪掠鬢布裁衣，水鑑雖明亦嬾窺。",
            "數畝秋禾滿家食，一機官帛幾梭絲。",
            "物爲貴寶天應與，花有秋香春不知。",
            "多少年來豪族女，總教時樣畫蛾眉。"
        ],
        "title": "十詠圖 貧女",
        "id": "26cab086-8061-49a8-9d3e-4b6dc9be246e"
    },
    {
        "author": "張維",
        "paragraphs": [
            "列岫凌虛滃翠嵐，龍泓澄澈七星涵。",
            "巖瞻好向西湖著，飛去何妨自嶺南。"
        ],
        "tags": [
            "西湖"
        ],
        "title": "次經略舍人韻",
        "id": "cd96f225-f871-477c-806e-c0214a41f025"
    },
    {
        "author": "張維",
        "paragraphs": [
            "不賢那得似長城，偶向潢池盜弄兵。",
            "靜沼何妨無事飲，幽尋聊記所居名。",
            "千山倒影湖新復，兩洞潛珍景旋生。",
            "紀事還須武陵筆，亭成唯擬看題榮。"
        ],
        "title": "和劉穎",
        "id": "9af5f2d7-87aa-4703-98f6-4f11b3ff4367"
    },
    {
        "author": "張維",
        "paragraphs": [
            "年來行樂與民同，探穴追蹤太史公。",
            "幽洞初開名易著，蒼崖新刻句難工。",
            "風驅俗駕松扉外，雲鎖仙丹石室中。",
            "付與山僧司管鑰，勿教勝地草蒙茸。"
        ],
        "title": "題張公洞",
        "id": "e6a8994a-eb68-4899-8c54-201824f2d1b5"
    },
    {
        "author": "陳瞻",
        "paragraphs": [
            "巖面郡樓前，巖崖瀑布懸。",
            "曉光分海日，碧影轉江天。",
            "向暖盤棲鶴，迎寒簇釣船。",
            "次山題紅處，千古與人傳。"
        ],
        "title": "題朝陽巖",
        "id": "609c12da-ecb4-45af-beed-a05b7e126e8e"
    },
    {
        "author": "崔端",
        "paragraphs": [
            "入寺山光峭倚天，劍池寒色鎖危巔。",
            "蒼苔自老生公石，新茗誰烹陸羽泉。",
            "樓閣下窺溟海浪，松篁遥接洞庭烟。",
            "二難選勝真奇絕，留得芳名萬古傳。"
        ],
        "tags": [
            "洞庭湖"
        ],
        "title": "游虎丘",
        "id": "5eea60fc-0ced-4d73-bdb9-5e6a01cc066f"
    },
    {
        "author": "李防",
        "paragraphs": [
            "昔年同醉杏園春，別後花枝幾度新。",
            "彼此宦遊疏翰墨，等閑交面起絲綸。",
            "榮親未必須萊子，晝錦何嘗只買臣。",
            "布政莫爲三載計，清朝臺閣整搜人。"
        ],
        "title": "送陳瞻知永州",
        "id": "e3e92200-99d9-4530-858e-840e2389ac82"
    },
    {
        "author": "劉隲",
        "paragraphs": [
            "虢國妝初罷，高堂夢始迴。",
            "霓裳猶未解，繡被已成堆。",
            "赤帝宮簾卷，華陽洞戶開。",
            "神僊有良會，清唱在瑶臺。"
        ],
        "title": "槿花",
        "id": "636150c1-1dac-4dbd-8112-d2c4a3820d22"
    },
    {
        "author": "劉隲",
        "paragraphs": [
            "路隔仙源不可尋，紫牆霜戟夜沉沉。",
            "緘情謾託傳書雁，換笑空餘取酒金。",
            "翡翠巢成珠樹密，驪龍睡起玉淵深。",
            "新知自樂生離苦，年少情多豈易禁。"
        ],
        "title": "代意",
        "id": "521a60d7-fbd8-4f34-a5ec-34cc78df12ce"
    },
    {
        "author": "劉隲",
        "paragraphs": [
            "高挹方諸薦水倉，醮壇時見燭神光。",
            "日邊甲帳雖虛設，汾上樓船不可忘。",
            "盤槩碧霄甘露白，鼎遷幽壤瑞雲黄。",
            "東巡岱嶽探金策，倒指寧聞壽數長。"
        ],
        "tags": [
            "泰山"
        ],
        "title": "漢武",
        "id": "56fca368-5d6e-43d4-81cb-6b452adcc223"
    },
    {
        "author": "劉隲",
        "paragraphs": [
            "摇落何須宋玉悲，齊亭遺恨莫霑衣。",
            "池中菡萏香全減，井上梧桐葉乍飛。",
            "風促箏聲隨斷續，日移磚影自光輝。",
            "宜秋門外饒芳樹，結駟那堪送客歸。"
        ],
        "title": "館中新蟬",
        "id": "adf66013-d1d3-40a3-8a59-c3c2a1edb306"
    },
    {
        "author": "劉隲",
        "paragraphs": [
            "彊弩當年討不庭，功成身退炳丹青。",
            "囊沙澤畔知兵法，聚米山前識陣形。",
            "驥老未甘秋伏櫪，劍閒猶覺夜衝星。",
            "分茅錫土傳家牒，鐘鼎還須爲勒銘。"
        ],
        "title": "舊將",
        "id": "ef562e61-86e0-4785-aee7-590d9e778b01"
    },
    {
        "author": "劉隲",
        "paragraphs": [
            "秋風清緊雁初飛，半醉摇鞭出帝畿。",
            "名郡又分紅旆去，故鄉重見錦衣歸。",
            "剖符雖暫宣皇澤，視草終須直紫微。",
            "從此南軒多倚望，好詩芳信莫教稀。"
        ],
        "title": "送新知永州陳秘丞瞻赴任",
        "id": "dcbd58be-27f9-4531-bc6d-89ea073e753a"
    },
    {
        "author": "劉隲",
        "paragraphs": [
            "詩人如不頌，誰識太平心。",
            "石老碑文古，庭荒蟻穴深。",
            "白雲生絕壑，斑竹鎖疏林。",
            "行客自南北，青山共古今。",
            "登臨尋勝蹟，望望日西沉。"
        ],
        "title": "次韻虞舜廟懷古",
        "id": "ad2039b0-659a-4a98-9ed1-6f3cae3a3f97"
    },
    {
        "author": "劉隲",
        "paragraphs": [
            "徐孺亭邊水石連，高名頻見野僧傳。",
            "篋中書滿思安世，樓上詩成憶仲宣。",
            "已說爛柯忘意遠，定知焦尾用心專。",
            "寒溪乘興雲迎棹，秋夜娛賓月照筵。",
            "曲檻靜宜開木筆，短牆幽稱聚苔錢。",
            "廷評官小無餘俸，致仕身閑得盡眠。",
            "梅少也須饒越嶽，竹多寧肯讓湘川。",
            "樽前白玉杯常在，腰底黄金带未懸。",
            "清露暖空滋菊圃，紫雲垂蔭養芝田。",
            "仍聞旌表門閭後，朝士褒稱過百篇。"
        ],
        "title": "題義門胡氏華林書院",
        "id": "cfacdbb0-df36-459a-b15f-f0b0262b99e4"
    },
    {
        "author": "范諷",
        "paragraphs": [
            "平仲酌泉回北望，謂之禮佛向南行。",
            "煙嵐翠鎖門前路，轉使高僧厭寵榮。"
        ],
        "title": "題鼎州甘泉寺",
        "id": "a5c05847-9fc7-4985-92a4-caf14aab1f88"
    },
    {
        "author": "范諷",
        "paragraphs": [
            "惟有南山與君眼，相逢不改舊時情。"
        ],
        "title": "句",
        "id": "687c8c63-a66f-4ecf-87ac-d24c51ff89b3"
    },
    {
        "author": "李少和",
        "paragraphs": [
            "寶珠探妙得真宗，五色分明煥太空。",
            "解下連環竟超越，鬰羅深處宴鴻濛。"
        ],
        "title": "自詠",
        "id": "828ff877-ecc4-422e-99f8-32f657ed851a"
    },
    {
        "author": "張素",
        "paragraphs": [
            "聖主臨朝重義門，紫泥旌表不優恩。",
            "廣延墨客收經籍，已見丹朱及子孫。",
            "池沼宴時花滿檻，煙霞吟處酒盈樽。",
            "清閑官秩清閑景，千戶侯封未足倫。"
        ],
        "title": "題義門胡氏華林書院",
        "id": "4ee12a74-6665-4444-a022-09bb8e0b53db"
    },
    {
        "author": "席羲叟",
        "paragraphs": [
            "坐聽風雷起空谷，俄看四面野雲生。",
            "道人不作英雄氣，可笑當年失箸驚。"
        ],
        "title": "次令衿遊玉壺高詠十絕 風雷大作",
        "id": "5382d6e2-c326-457f-a4da-adc3678bf06a"
    },
    {
        "author": "席羲叟",
        "paragraphs": [
            "几檻虛明不著埃，忘機鷗鳥自飛來。",
            "北窗高卧羲皇世，九陌紅塵安在哉。"
        ],
        "title": "次令衿遊玉壺高詠十絕 獨坐",
        "id": "72ea05f6-cc4d-42cd-aee1-f6d034bdf70a"
    },
    {
        "author": "席羲叟",
        "paragraphs": [
            "陂塘五月迎秋爽，脩竹成陰一逕開。",
            "俗客自應慚到此，幽深雅稱杖藜來。"
        ],
        "title": "次令衿遊玉壺高詠十絕 處處可人",
        "id": "709e8d58-825b-4a14-a0bf-ed9a14ca7994"
    },
    {
        "author": "席羲叟",
        "paragraphs": [
            "林宗烏幘任欹傾，緩带荷風拂面清。",
            "城市輪蹄鬧如織，飄然從此便登瀛。"
        ],
        "title": "次令衿遊玉壺高詠十絕 解衣磐",
        "id": "d824e710-6fcd-4bef-bb91-e5ec7f7e4a62"
    },
    {
        "author": "席羲叟",
        "paragraphs": [
            "篆香如霧細縈簾，始信壺中別有天。",
            "客舍黄粱今熟否，邯鄲無夢夢遊仙。"
        ],
        "title": "次令衿遊玉壺高詠十絕 小雨垂簾就寢",
        "id": "e58c0720-8c12-4ef5-b8db-9bb6b9a4226a"
    },
    {
        "author": "席羲叟",
        "paragraphs": [
            "湖光空闊水天秋，翠蓋紅衣永日留。",
            "惟有詩情磨不盡，碧雲吟就喜湯休。"
        ],
        "title": "次令衿遊玉壺高詠十絕 凭欄看花",
        "id": "26da89c7-ad8f-4740-bf82-04a6256b5e50"
    },
    {
        "author": "席羲叟",
        "paragraphs": [
            "度塹昏鴉接翅稀，斷霞相映霧山微。",
            "騶車不用飛青蓋，試作山翁倒載歸。"
        ],
        "title": "次令衿遊玉壺高詠十絕 欲歸甫留",
        "id": "45e5a130-9b55-4f9e-839a-a10688953341"
    },
    {
        "author": "席羲叟",
        "paragraphs": [
            "黄金勻揉萬英開，步遶清芬過砌臺。",
            "一笑欣然超鼻觀，知公曾到月中來。"
        ],
        "title": "次令衿遊玉壺高詠十絕 滿園秋香",
        "id": "91f8e7db-c04a-4dfb-b5ba-361a1d284edb"
    },
    {
        "author": "席羲叟",
        "paragraphs": [
            "內熟先從一念收，浩然勿藥更何求。",
            "西山故自朝來爽，政不驚人語不休。"
        ],
        "title": "次令衿遊玉壺高詠十絕 久病便覺清快",
        "id": "ea2a5711-8359-4ff1-9e9f-47bcb83ee766"
    },
    {
        "author": "席羲叟",
        "paragraphs": [
            "絕景頻因警句誇，莫傳俚耳便紛挐。",
            "須知味道耽巖穴，志意難將富貴加。"
        ],
        "title": "次令衿遊玉壺高詠十絕 對換",
        "id": "d0363108-4f6b-4f94-904b-07a4cdc98352"
    },
    {
        "author": "姚鍄",
        "paragraphs": [
            "花枝冷濺昭陽雨，釣綫斜牽太液風。"
        ],
        "title": "句",
        "id": "5b241b48-d4a6-46ea-ae50-69bfaaec55cc"
    },
    {
        "author": "釋道猷",
        "paragraphs": [
            "多幸遭逢處，知交信有恩。",
            "偏承相見重，頻沐厚光榮。",
            "眷戀常推許，人情每普平。"
        ],
        "title": "夫以因於閑暇採集巴句幸寄孔目五言二十韻伏惟不阻爲幸",
        "id": "830edb89-d404-4078-a161-177df76de959"
    },
    {
        "author": "釋道常",
        "paragraphs": [
            "我名濺玉亭，五字仍一掃。",
            "蒼崖立積鐵，懸瀑翻輕縞。",
            "霏霏冰奩傾，粲粲玉匣倒。",
            "殷勤點翠竹，散漫沾芳草。",
            "喧轟雷霆怒，澒洞金石考。",
            "直疑青山嚴，頓失趙盾杲。",
            "飛簾吹不斷，接影照逾皓。",
            "初非智巧成，端自神物造。",
            "凭欄熟自聽，歸來想懷抱。",
            "拂除朱絲絃，寫之流水操。"
        ],
        "title": "濺玉亭",
        "id": "4334b340-9e69-47f8-8d22-f74af32e3d04"
    },
    {
        "author": "釋道常",
        "paragraphs": [
            "女媧補天天不疏，精衛填海海欲枯。",
            "留餘亂石龍下蟄，結茲古洞神中刳。",
            "三冬溫溫等氈帳，六月凜凜同冰壺。",
            "致身岩壑真勝地，寓目塵寰皆畏途。"
        ],
        "title": "巖豅寺",
        "id": "45e71cf1-f476-4105-94af-ef6ad9e96f25"
    },
    {
        "author": "李仲殊",
        "paragraphs": [
            "玉液煎瓊甃，泓澄一脈泉。",
            "張生題品異，丞相與名傳。",
            "薦客流霞勝，煎茶掇乳鮮。",
            "祇園終古在，長對白衣仙。"
        ],
        "title": "玉乳泉",
        "id": "df880475-92e4-492a-a408-8a599359dc70"
    },
    {
        "author": "路振",
        "paragraphs": [
            "考終秋鬢白，歸隠舊峰前。",
            "庭樹鳥頻啄，山房人尚眠。",
            "寒巖落桂子，野水過茶煙。",
            "已結勞生念，虔心向竺乾。"
        ],
        "title": "贈安邑簿伍彬歸隠",
        "id": "2aa455a3-9069-4c16-8984-c3a40c0e0529"
    },
    {
        "author": "路振",
        "paragraphs": [
            "漢公嘗說惠泉師，解講楞嚴解賦詩。",
            "今日我來師已去，草堂風雨立多時。"
        ],
        "title": "題惠泉師壁",
        "id": "9ad8ee56-8311-4675-9f3c-20d1e4cf2478"
    },
    {
        "author": "路振",
        "paragraphs": [
            "伐棘何所山之巔，秋風颾颾棘子丹。",
            "折根破柢堅且頑，斸夫趦趄汗污顔。",
            "攢鋒束芒趨道還，𦽑之森森繚長藩。",
            "暮冬號風雪暗天，漏寒不鳴守犬眠。",
            "主人堂上多金錢，東陵暴客來窺垣。",
            "舉手觸鋒身隕顛，千矛萬戟爭後先。",
            "襟袖結裂不可揎，蹠破指傷流血殷。",
            "神離氣沮走蹁躚，數尺之牆弗復攀。",
            "索頭醜奴搔河壖，朔方屯師連七年。",
            "木波馬領沙填填，氣脈不絕如喉咽。",
            "官軍虎怒思吼軒，强弩一發山河穿。",
            "將不叶謀空即安，翫養小醜成隕顛。",
            "推芻挽粟徒喧喧，邊臣無心靖國艱。",
            "爲余諷此伐棘篇。"
        ],
        "title": "伐棘篇",
        "id": "285ccf1b-f12b-4ffb-bcb2-bead7c550298"
    },
    {
        "author": "路振",
        "paragraphs": [
            "瘴海千枝霧，驪山一騎塵。"
        ],
        "title": "句  其一",
        "id": "6f15adfb-4d60-4b47-8a3c-07eda76de98a"
    },
    {
        "author": "路振",
        "paragraphs": [
            "君恩來萬里，客路出千山。"
        ],
        "title": "句  其二",
        "id": "063d4049-e9f5-42a2-95f0-13e8bc4747f4"
    },
    {
        "author": "王旦",
        "paragraphs": [
            "喜綴真仙讌禁林，玉堂新事好供吟。",
            "天章刻石興風雅，宸翰書牌耀古今。",
            "勢逸奪迴龍鳳跡，調高流入管弦音。",
            "光凝玉斝瓊漿潤，冷布花磚藥樹陰。",
            "地貴每朝金殿近，景清如到玉壺深。",
            "得陪嘉會榮觀大，虔效賡歌樂聖心。"
        ],
        "title": "禁林讌會之什",
        "id": "3a810446-4811-49e1-9325-07b2c1b1932f"
    },
    {
        "author": "王旦",
        "paragraphs": [
            "山川如幻閣長秋，一島飛來伴九洲。",
            "不礙漁樵雙槳過，何妨羅綺四時遊。",
            "雲疑泰華分張去，永憶蓬瀛散漫浮。",
            "禁苑未知湖海樂，生綃寫取獻九州。"
        ],
        "title": "十洲閣",
        "id": "aec5268e-1fb8-4b6c-a34b-7a54d31e8752"
    },
    {
        "author": "王旦",
        "paragraphs": [
            "年少復家貧，懸車去養親。",
            "銅扉霑美命，綵服稱閒身。",
            "純孝敦時俗，高風似古人。",
            "禁林榮華者，羞見二毛新。"
        ],
        "title": "贈淳于公歸養",
        "id": "d7991e57-244a-423f-a500-c9d39895a416"
    },
    {
        "author": "王旦",
        "paragraphs": [
            "逈與群芳異，含芳向暮春。",
            "不如松柏木，常保歲寒新。"
        ],
        "title": "詩一首",
        "id": "cab51508-fd2b-4af3-a80a-2df164a13845"
    },
    {
        "author": "凌策",
        "paragraphs": [
            "江表遥思歲月賒，幽尋勝蹟對繁華。",
            "池塘瀲灧凌朱閣，樹木參差翳彩霞。",
            "玉斝滿傾千日酒，畫欄常勝四時花。",
            "當年劉阮應惆悵，不識桃源第一家。"
        ],
        "title": "丁家山訪李璨",
        "id": "edd69ee6-3d58-43ad-bea9-4987227a5ec7"
    },
    {
        "author": "李瀆",
        "paragraphs": [
            "行到水窮處，未知天盡時。"
        ],
        "title": "句",
        "id": "7942e1d0-889d-45f2-acd8-49191ed9c8d4"
    },
    {
        "author": "王旭",
        "paragraphs": [
            "人心若江河，晝夜無停流。",
            "東流未到海，滔滔詎能休。",
            "又如遠遊客，終年寄他州。",
            "不知歸其家，歲暮何所投。",
            "水流上滄海，人行止故丘。",
            "而況寰宇中，事物紛相酬。",
            "人欲盛其熾，天理微以幽。",
            "瞬息變化間，肝膽生戈矛。",
            "苟不知所止，定心終無由。",
            "所止非至善，此心猶可憂。",
            "卓哉陳使君，立志希前修。",
            "名堂以止善，善外俱無求。",
            "我德自此明，新民功亦優。",
            "還應有餘慶，永爲斯堂留。",
            "不愧大學篇，芳塵映千秋。"
        ],
        "title": "止善堂",
        "id": "5dd9834c-1c27-43b8-b7af-e42f6d423401"
    },
    {
        "author": "丘雍",
        "paragraphs": [
            "蕭昂矚餘輝，堯天命賜衣。",
            "石房雲外啟，金錫日邊歸。",
            "草腐螢光散，星中暑氣微。",
            "抽簪期晚歲，相許扣禪扉。"
        ],
        "title": "送僧歸護國寺",
        "id": "549ba6fb-b0f8-46d5-b456-983add40aef3"
    },
    {
        "author": "焦宗古",
        "paragraphs": [
            "芳樹高低啼蜀魄，朝雲濃淡極巴天。"
        ],
        "title": "句  其一",
        "id": "2ba8439f-dcb2-431c-b328-d2beedae2a6d"
    },
    {
        "author": "焦宗古",
        "paragraphs": [
            "南陽客自稱龍卧，東魯人應嘆鳳衰。"
        ],
        "title": "句  其二",
        "id": "03b9d2e6-a848-4256-b094-17f1bb20def8"
    },
    {
        "author": "焦宗古",
        "paragraphs": [
            "釀成漢帝招王母，飲罷凉州拜孟池。"
        ],
        "title": "句  其三",
        "id": "76fadccf-6e36-49ef-be16-cd515f24587b"
    },
    {
        "author": "趙復",
        "paragraphs": [
            "船官風破浪，關吏鼓通晨。"
        ],
        "title": "句",
        "id": "7233248a-1d4b-4b42-aa6f-ee3f57d0fcfb"
    },
    {
        "author": "王渙",
        "paragraphs": [
            "分曹歸政養耆年，李下何由更正冠。",
            "賢相賦詩同嘯傲，聖君優詔去盤桓。",
            "龐眉老叟俱稱壽，凌雪喬松豈畏寒。",
            "屈指五人齊五福，鄉人須作二疏看。"
        ],
        "title": "睢陽五老會詩",
        "id": "1b5d4cce-760a-44a5-84a8-9573c4a6a7ab"
    },
    {
        "author": "王渙",
        "paragraphs": [
            "一半春光過牡丹，又開芍藥遍禪關。",
            "久辜佳約違蓮社，今續清歡到寶藍。",
            "垂露幾團花面濕，東風一陣燕泥寒。",
            "酒邊何味呈奇供，綠笋朱櫻正滿盤。"
        ],
        "title": "昭慶寺看芍藥",
        "id": "180164b7-e9f1-45e1-ab75-65db507fafcf"
    },
    {
        "author": "李虛己",
        "paragraphs": [
            "石乳標奇品，瓊英碾細文。",
            "試將梁苑雪，煎勳建溪雲。",
            "清味通宵在，餘香隔坐聞。",
            "遥思摘山月，龍焙未春分。"
        ],
        "title": "建茶呈使君學士",
        "id": "dc204417-32ae-4c77-86ba-8e928b1f7ba2"
    },
    {
        "author": "李虛己",
        "paragraphs": [
            "鼇冠三峰碧海寬，雲謠初下靄芝蘭。",
            "采珠宮裏驪龍睡，織錦機中彩鳳盤。",
            "藥砌蒼苔錢作點，粉牆脩竹玉爲竿。",
            "閑從莊蜨親鳬舄，曾得安期九轉丹。"
        ],
        "title": "次韻和內翰楊大年見寄",
        "id": "79103a5f-1ceb-4674-9813-551688a6f5ea"
    },
    {
        "author": "李虛己",
        "paragraphs": [
            "長松繫馬駐吟鞭，水殿沈檀一樹煙。",
            "苔破閑階幽鳥立，草芳深院老僧眠。",
            "桃花欲放條風後，茶蘂新供穀雨前。",
            "衰會賞詩多狎客，我無岐路近神仙。"
        ],
        "title": "和汝南秀才遊浄土見寄",
        "id": "00d05164-4c0c-46d0-872f-7cb13541f697"
    },
    {
        "author": "李虛己",
        "paragraphs": [
            "化城金地出人羣，瀑布峰前一徑分。",
            "寶塔香燈諸洞見，石樓鐘磬半天聞。",
            "子明丹竈封秋蘚，李白書堂鏁暮雲。",
            "欲去未能還結念，展圖時誦北山文。"
        ],
        "title": "寄化城寺",
        "id": "c997d759-fdf9-413d-b3a4-da743aa470de"
    },
    {
        "author": "李虛己",
        "paragraphs": [
            "宜川三月水東流，秀出江南二十州。",
            "紅旆使君今日去，白衣舉子昔年游。",
            "海潮賦就藏書府，競渡詩成在郡樓。",
            "國史待修循吏傳，政聲早晚達凝旒。"
        ],
        "title": "送何水部蒙出牧宜陽",
        "id": "d6456f35-34c1-4349-bee4-878f9177341a"
    },
    {
        "author": "李虛己",
        "paragraphs": [
            "聚族逢修偃，垂紳偶會昌。",
            "里閭師重厚，門閥誡輕揚。",
            "木壠堆雲秀，書帷積雪光。",
            "清名傳異域，麗句出中堂。",
            "玉藴山還潤，蘭生谷更香。",
            "友朋敦布素，童稚味膏粱。",
            "鑄劍歸農器，休牛見服箱。",
            "齋心常拱極，端簡立秋霜。"
        ],
        "title": "題義門胡氏華林書院  其一",
        "id": "08245598-da0e-4428-a24b-eab7e754a767"
    },
    {
        "author": "李虛己",
        "paragraphs": [
            "綠池寒竹繞書齋，鼓篋橫經任往迴。",
            "積善原從千里應，表門恩自九天來。",
            "文章卷裏蟾枝秀，禮義鄉中棣萼開。",
            "記得浮雲深處景，巖深應長棟梁材。"
        ],
        "title": "題義門胡氏華林書院  其二",
        "id": "aa149119-27e2-4459-ab35-d4f5d2de87db"
    },
    {
        "author": "李虛己",
        "paragraphs": [
            "部符南粵轉軺車，三寶新題表義閭。",
            "藥石好携靈運句，素筠留得蔡邕書。",
            "平原架上衣無主，過客堂中食無魚。",
            "見說下帷多俊士，共瞻司馬慕相如。"
        ],
        "title": "題義門胡氏華林書院  其三",
        "id": "5961b2e8-4f97-43a9-a1ef-5f1fc11e9798"
    },
    {
        "author": "周繕",
        "paragraphs": [
            "賢才思述作，崖石尚磨礱。",
            "元才詞華麗，顔公筆跡雄。"
        ],
        "title": "磨崖碑  其一",
        "id": "e7115576-5881-42be-bdd0-19dffe54c5b7"
    },
    {
        "author": "周繕",
        "paragraphs": [
            "筆跡因難泯，詞華詎可磨。",
            "二賢名不朽，千古著山阿。"
        ],
        "title": "磨崖碑  其二",
        "id": "ced6bf54-2b54-47a0-9df9-6c7d3502fa05"
    },
    {
        "author": "羅處約",
        "paragraphs": [
            "三萬六千頃，湖侵海內田。",
            "逢山方得地，見月始知天。",
            "南國吞將盡，東溟勢欲連。",
            "何當灑爲雨，無處不豐年。"
        ],
        "tags": [
            "太湖"
        ],
        "title": "題太湖",
        "id": "57d3631c-0905-4fc5-9dc5-0abf3467f9ef"
    },
    {
        "author": "羅處約",
        "paragraphs": [
            "方喜雲油布，俄聞葉螣生。",
            "田神何縱虐，稼政自非明。",
            "潁鳳那充食，吳牛已絕耕。",
            "黄堂厭粱肉，對爾自心驚。"
        ],
        "title": "梁縣界虸蚄蟲生",
        "id": "b768f52d-c4be-47db-b34d-cf647d647c1d"
    },
    {
        "author": "羅處約",
        "paragraphs": [
            "漁翁沙鳥傍迴塘，携杖閑吟繞寺廊。",
            "遠岫不離青草渡，片帆時過綠苔牆。",
            "風狂林木生清籟，日暖漣漪動畫梁。",
            "張翰思鄉應有意，幾多屏障水爲鄉。"
        ],
        "title": "吳江聖壽寺",
        "id": "8ca96244-387d-4e51-b304-7e3085c393b9"
    },
    {
        "author": "羅處約",
        "paragraphs": [
            "無風烟焰直。"
        ],
        "title": "句  其一",
        "id": "0544d898-acac-49f5-8847-976456b28755"
    },
    {
        "author": "羅處約",
        "paragraphs": [
            "日移竹影侵棋局。"
        ],
        "title": "句  其二",
        "id": "3f3474da-3e60-4b03-bf28-332d2e8e63c9"
    },
    {
        "author": "蘇易簡",
        "paragraphs": [
            "天子昔取士，先俾分媸妍。",
            "濟濟俊兼秀，師師麟與鸞。",
            "小子最承知，同輩尋改觀。",
            "甲第叨薦名，高飛便凌煙。",
            "遂使拜扆坐，果得超神仙。",
            "迄今才七歲，相接乘華軒。"
        ],
        "title": "贈翰林學士宋公白",
        "id": "a65ff38e-e1c2-4af6-91da-fd9dbc1d7603"
    },
    {
        "author": "蘇易簡",
        "paragraphs": [
            "雨晴禁署絕纖塵，讌會名賢四海聞。",
            "供職盡居清顯地，崇儒同感聖明君。",
            "翩然飛白璇題字，煥若丹青翠琰文。",
            "梓澤笙歌誠外物，蘭亭詩酒不同羣。",
            "少年已作瀛洲老，他日終棲太華雲。",
            "莫怪坐間全不飲，心中和氣自醺醺。"
        ],
        "title": "禁林讌會之什",
        "id": "21e2814b-eebc-416a-af9d-3d618ea7f30c"
    },
    {
        "author": "蘇易簡",
        "paragraphs": [
            "有若似夫子，尚興闕里門。",
            "虎賁狀蔡邕，猶旁文舉樽。",
            "昭陵自一閉，真蹟不復存。",
            "予今獲此本，亦可比璵璠。"
        ],
        "title": "題臨蘭亭序",
        "id": "a0eb0430-9f5e-4058-a2be-70c964ca99ca"
    },
    {
        "author": "蘇易簡",
        "paragraphs": [
            "乘舟南去唯尋酒，上馬西行只詠詩。",
            "醒醉去留皆遂意，如斯方信是男兒。"
        ],
        "title": "特吟詩二首送英公大師  其一",
        "id": "54054abb-6c08-487b-aebe-ef8b9495b006"
    },
    {
        "author": "蘇易簡",
        "paragraphs": [
            "祝融峰上曾傳納，太一山前舊結廬。",
            "兩地逍遥已三紀，爭教肯在帝城居。"
        ],
        "title": "特吟詩二首送英公大師  其二",
        "id": "ded5f072-0e33-41bd-baa7-ced10032d39a"
    },
    {
        "author": "蘇易簡",
        "paragraphs": [
            "玉堂臣老非仙骨，猶在丹臺望泰階。"
        ],
        "title": "句  其一",
        "id": "94e24c66-8b95-4a6b-9edd-47d0e3a8fbdb"
    },
    {
        "author": "蘇易簡",
        "paragraphs": [
            "天賦九華名狀別，岧嶢勝槩壓諸方。"
        ],
        "title": "句  其二",
        "id": "7b4fe9be-825e-421e-bcee-92cc91a3150b"
    },
    {
        "author": "蘇易簡",
        "paragraphs": [
            "蝦鬚半卷天香散。"
        ],
        "title": "句  其三",
        "id": "00c3527e-5d38-43b9-a3fa-fd5fe71a5d01"
    },
    {
        "author": "蘇易簡",
        "paragraphs": [
            "憔悴貳卿三十六，與師氣味不爭多。"
        ],
        "title": "句  其四",
        "id": "b55a351f-38f4-4aa5-b841-df8c5f008e38"
    },
    {
        "author": "蘇易簡",
        "paragraphs": [
            "忠孝一生心。"
        ],
        "title": "句  其五",
        "id": "903af81e-7f6a-4c4d-8096-40e2d1525acf"
    },
    {
        "author": "蘇易簡",
        "paragraphs": [
            "詩題：懷安官舍病起九日作首句：籬菊今年拆最繁。"
        ],
        "title": "存目  其一",
        "id": "d56d77bd-6f80-4d10-9146-c25bb917a710"
    },
    {
        "author": "蘇易簡",
        "paragraphs": [
            "詩題：十日菊首句：寂寞東籬下。"
        ],
        "title": "存目  其二",
        "id": "cfbdc18f-7b90-4f32-9028-94d6b224750d"
    },
    {
        "author": "蘇易簡",
        "paragraphs": [
            "詩題：重陽述懷首句：屋頭寒雀作饑聲。"
        ],
        "title": "存目  其三",
        "id": "30629bbf-6d18-44b4-a602-607185fc3b02"
    },
    {
        "author": "高輔堯",
        "paragraphs": [
            "由徑尋山路，登臨步步疑。",
            "縱高終带險，任達亦須危。",
            "況是多防地，那堪獨力時。",
            "荆榛方櫛比，直道擬奚爲。"
        ],
        "title": "登山頂",
        "id": "dd28d208-7f44-4541-819d-49f2e847ff9f"
    },
    {
        "author": "趙安仁",
        "paragraphs": [
            "建隼提封雲夢澤，臨民咫尺峴山碑。",
            "煙凝郊郭漳波浄，翠遶樓臺楚嶠奇。"
        ],
        "title": "送舒殿丞知荆州",
        "id": "7df161f6-6568-4d21-b252-3b93bc62ca4a"
    },
    {
        "author": "馮拯",
        "paragraphs": [
            "古艾地多勝，修寧景最幽。",
            "溪聲常到枕，山色正含秋。",
            "樹密苔封徑，庭虛月滿樓。",
            "清輝光累世，高義藉名流。"
        ],
        "title": "題徐氏金湖書院",
        "id": "efffeebb-5d0f-4b54-8a0c-f0e2a7248537"
    },
    {
        "author": "程宿",
        "paragraphs": [
            "北山之北寄柴扉，茅屋參差倚翠微。",
            "老罷那知還作客，春深無奈苦思歸。",
            "淹留恐復荒三徑，潦倒寧堪護六飛。",
            "乘鶴雙鳬成底事，不應容易裂荷衣。"
        ],
        "title": "旅舍述懷",
        "id": "e3b56e8d-c365-43ee-bf9f-44e845952754"
    },
    {
        "author": "程宿",
        "paragraphs": [
            "詩題：送葉善卷致仕歸吳首句：衛尉新除蓋次公。"
        ],
        "title": "存目",
        "id": "d11ff925-55e9-48a2-8400-1cb359557265"
    },
    {
        "author": "俞獻可",
        "paragraphs": [
            "栽培萬杉樹，延納五峰雲。",
            "蓮社松門接，陶居柳徑分。"
        ],
        "title": "萬杉寺",
        "id": "91eebe31-83dd-437e-b58e-9863c9321e6c"
    },
    {
        "author": "趙自然",
        "paragraphs": [
            "常欲棲山島，閑眠玉洞寒。",
            "丹哥時引舞，來去跨雲鸞。"
        ],
        "title": "詩一首",
        "id": "64d82988-822f-47dd-960d-04d6bf9f5af8"
    },
    {
        "author": "李及",
        "paragraphs": [
            "高迹寧留得，禪心萬法空。",
            "來從丹闕下，去返赤城中。",
            "入舫袈裟月，穿林錫杖風。",
            "何時結香社，宴寂與師同。"
        ],
        "title": "送僧歸護國寺",
        "id": "ec9a5175-c4af-41ec-9deb-343ba3881f16"
    },
    {
        "author": "李及",
        "paragraphs": [
            "夕霽巴城月，秋光峽樹春。"
        ],
        "title": "句",
        "id": "b27620c4-fc5d-4029-bc38-bf5c66a07498"
    },
    {
        "author": "姚揆",
        "paragraphs": [
            "不見古君子，空餘舊林巒。",
            "翠色媚車馬，爽氣嚴衣冠。",
            "天水交影碧，松竹聲相寒。"
        ],
        "title": "謝客巖",
        "id": "e33dcf6d-00c7-4fef-9733-f8f6ea3e5740"
    },
    {
        "author": "姚揆",
        "paragraphs": [
            "獨上西樓四望賒。"
        ],
        "title": "句",
        "id": "fbcff4d7-4c22-44db-b902-bb3ee40d5d71"
    },
    {
        "author": "許載",
        "paragraphs": [
            "只把文章謁帝居，便從平地躡空虛。",
            "分明有箇上天路，何事兒孫不讀書。"
        ],
        "title": "及第後寄宜春親友",
        "id": "82e05515-47ff-4634-8df6-6e99bb150c2f"
    },
    {
        "author": "吳簡言",
        "paragraphs": [
            "惆悵巫娥事不平，當時一夢是虛成。",
            "只因宋玉閑唇吻，流盡巴江洗不清。"
        ],
        "title": "題巫山神女廟",
        "id": "b592eb72-fae7-4589-87c3-643337b539ff"
    },
    {
        "author": "宋濤",
        "paragraphs": [
            "白雲巖在白雲間，巖下千山與萬山。",
            "莫向公卿容易道，恐伊來此一生閒。"
        ],
        "title": "題白雲巖",
        "id": "44a97f71-0995-44c4-be14-af6316efd7ea"
    },
    {
        "author": "彭應求",
        "paragraphs": [
            "公程無暇日，暫得宿清幽。",
            "始覺空門客，不生浮世愁。",
            "溫泉喧古洞，寒磬度危樓。",
            "徹曉都忘寐，心疑在沃洲。"
        ],
        "title": "宿崇聖院",
        "id": "cb4019bd-0bd2-4136-a47f-9130c33be504"
    },
    {
        "author": "彭應求",
        "paragraphs": [
            "一望東川盡數州，依崖泉石更清幽。",
            "不辭挹月披雲卧，攬取山房一夕秋。"
        ],
        "title": "龍多山",
        "id": "fc7a9363-32aa-478e-aa3a-9dacda0eecc1"
    },
    {
        "author": "彭應求",
        "paragraphs": [
            "松陰轉處琴書潤，花片飛來枕簟凉。"
        ],
        "title": "句",
        "id": "00fe3a4e-9bea-41f3-b02f-278e26b29aa3"
    },
    {
        "author": "黄震",
        "paragraphs": [
            "想別岐周不記年，丹丘高卧好林泉。",
            "飛名已出紅塵外，放跡纔辭紫殿前。",
            "虛室先輸君靜坐，野雲終俟我閒眠。",
            "長歌宸翰真皇賜，袖去須知世世傳。"
        ],
        "title": "送張無夢歸天台",
        "id": "b8ab12da-75a9-4e66-bb39-56d58031a336"
    },
    {
        "author": "曾會",
        "paragraphs": [
            "十里湖光十里松，松陰路到十高峰。",
            "窗看渡口隨湖月，樓聽雲門度嶺鐘。",
            "梁帝鉢含山雨潤，普賢臺鏁蘚花重。",
            "誰人的是忘機子，香稻寒蔬養瘦容。"
        ],
        "title": "題法華山天衣寺",
        "id": "57f752c9-4503-4575-b685-d096361ba26a"
    },
    {
        "author": "曾會",
        "paragraphs": [
            "九重留不住，乘興返天台。",
            "青嶂未爲靜，彤庭應更來。",
            "御歌編隠訣，卧榻近丹臺。",
            "衣袂含香氣，蓬萊醉幾迴。"
        ],
        "title": "送張無夢歸天台",
        "id": "0c1f0182-8a7f-4247-8f51-9393ce1b970b"
    },
    {
        "author": "曾會",
        "paragraphs": [
            "赤城山去刺桐城，還往都無一月程。",
            "日日焚香遥稽首，五更河露濕人衣。"
        ],
        "title": "寄泉僧定諸",
        "id": "ac17aa7f-77bc-4cf2-99b4-906a93a310c4"
    },
    {
        "author": "曾會",
        "paragraphs": [
            "時常展畫圖，今喜到仙都。",
            "盡得煙霞景，方知手筆粗。",
            "擎天成一柱，鎮地出三吳。",
            "苔片封車轍，蓮香泛鼎湖。",
            "占風來海國，迎日上雲衢。",
            "似筍千尋直，如藍四面鋪。",
            "秀能通造化，高豈礙摶扶。",
            "雷雨生巖竇，星辰遶藥爐。",
            "金華慚叱石，玉女望投壺。",
            "觀古壇尤在，碑荒字半無。",
            "未曾迷阮肇，何倦醉麻姑。",
            "塵外標名異，空中立影孤。",
            "笑秦銘泰嶽，嫌舜葬蒼梧。",
            "夏月風長滿，秋霜草不枯。",
            "步虛吟羽客，滴翠濕樵夫。",
            "獨稱瀛洲侶，吟看典郡符。"
        ],
        "tags": [
            "泰山"
        ],
        "title": "題仙都山二首  其一",
        "id": "828c0807-1bc0-424e-9415-190f7cd1971f"
    },
    {
        "author": "曾會",
        "paragraphs": [
            "瀛洲風月十年餘，東出雲堂典郡符。",
            "更到煙霞最深處，分明景物是仙都。"
        ],
        "title": "題仙都山二首  其二",
        "id": "202fe8f4-c9eb-42f2-a951-d3ad291a0004"
    },
    {
        "author": "曾會",
        "paragraphs": [
            "不見當年李翰林，江天爲我結層陰。",
            "九華門外柳三尺，蕭相樓前松千尋。",
            "物在人亡空有淚，時殊事變獨傷心。",
            "隻雞斗酒江干市，白首風前楚些吟。"
        ],
        "title": "重登蕭相樓",
        "id": "47bdd8ef-a00a-42a2-8fc1-d0f0b8eab46f"
    },
    {
        "author": "曾會",
        "paragraphs": [
            "秋日懸光八使來，笙歌十里郡筵開。",
            "六朝草色鋪堤路，九日花香泛酒杯。",
            "紅袖歌長凝粉黛，紫微詩久蔽塵埃。",
            "賢人此會知無盡，不畏年華似箭催。"
        ],
        "title": "上齊山",
        "id": "76d7cef1-77cb-4c55-a48c-e1c878e90811"
    },
    {
        "author": "曾會",
        "paragraphs": [
            "松門石徑亂雲粘，四顧藍光冷射簷。",
            "鏁霧樓臺陰自潤，嘯風猿鳥韻相兼。",
            "寒巖路僻憑僧指，古篆香殘待客添。",
            "須信苾蒭堪愛處，滿階芳草正纖纖。"
        ],
        "title": "香積寺",
        "id": "c743b358-38bb-4c3b-82fb-552b027cec48"
    },
    {
        "author": "曾會",
        "paragraphs": [
            "落筆重重見險津，不堪憑仗洗埃塵。",
            "無波浪處生波浪，愁殺孤帆過海人。"
        ],
        "title": "題硯水",
        "id": "d34b1e83-c6d3-4ed3-a76e-3a9f0b324c17"
    },
    {
        "author": "曾會",
        "paragraphs": [
            "松間忽被青童指，金籙犀仙第二人。"
        ],
        "title": "句",
        "id": "0bd70dd7-e8d6-4566-b32f-21d259e6aad9"
    },
    {
        "author": "曾會",
        "paragraphs": [
            "詩題：搗砧詞首句：星斿耿耿寒煙浮。"
        ],
        "title": "存目  其一",
        "id": "cc3a98e5-3881-4d6a-9925-75a6445ae0e0"
    },
    {
        "author": "曾會",
        "paragraphs": [
            "詩題：六月吟首句：曦輪獵野枯杉松。"
        ],
        "title": "存目  其二",
        "id": "9864acab-60c1-45d1-9848-1f2ad5fa297b"
    },
    {
        "author": "釋定諸",
        "paragraphs": [
            "罩在金籠好羽儀，分明喉舌似君稀。",
            "不須一向隨人語，須信人心有是非。"
        ],
        "tags": [
            "咏物",
            "写鸟",
            "咏物诗",
            "劝诫",
            "鸟"
        ],
        "title": "詠鸚鵡",
        "id": "f7d2c32b-2f27-44c3-a3e8-c2fd916b4bce"
    },
    {
        "author": "劉丹",
        "paragraphs": [
            "桂旗芝蓋翳濃陰，嚴宇崢嶸枕柰林。",
            "蜺座有花和法雨，龍淵如鑑徹麩金。",
            "錫杖化去圓泉在，石誌文昏亂蘚侵。",
            "塵寰漸遥天路近，慈雲輝物已灰心。"
        ],
        "title": "天封寺",
        "id": "b4f132ac-71a8-488d-be8e-8753be90a4c1"
    },
    {
        "author": "朱貫",
        "paragraphs": [
            "各還朝政遇堯年，鶴髮俱宜預道冠。",
            "乍到林泉能放曠，全拋簪紱尚盤桓。",
            "君恩至重如天覆，相坐時親畏地寒。",
            "九老且無元老貴，莫將西洛一般看。"
        ],
        "title": "瞧陽五老會詩",
        "id": "3a0d943c-1649-46d5-94dc-ce151526b59a"
    },
    {
        "author": "趙湘",
        "paragraphs": [
            "天監王德，莫如宋赫。",
            "宋道平平，莫如法天。",
            "皇法昊天，覆罔攸私。",
            "達乎鬼方，化被孔時。",
            "維戩維祿，維生維育。",
            "被彼蟲魚，及爾草木。",
            "惟命克遂，于其有俶。"
        ],
        "title": "聖號雅二篇  其一",
        "id": "4f2c9528-64b3-4226-8a1a-36cb5d265735"
    },
    {
        "author": "趙湘",
        "paragraphs": [
            "皇振厥猷，法天以寧。",
            "我法我度，我經我營。",
            "或風或雨，或雷或霆。",
            "日月昭然，奮皇之明。",
            "霜肅以平，露澤以清。",
            "左右百辟，爛兮敷星。"
        ],
        "title": "聖號雅二篇  其二",
        "id": "567a3cdd-55b2-4118-b97f-db7cc1f43a17"
    },
    {
        "author": "趙湘",
        "paragraphs": [
            "皇實法之，配道無作。",
            "始則以寬，終靡庸度。",
            "嗚呼下民，亦孔之莫。",
            "皇鑑下土，將安將樂。",
            "皇視四方，匪醜匪惡。",
            "法爾天永，民禱斯恪。"
        ],
        "title": "聖號雅二篇  其三",
        "id": "3e77c30c-b3f4-4e6c-a80a-fdb43cbd0f00"
    },
    {
        "author": "趙湘",
        "paragraphs": [
            "赫赫君道，皇其崇之。",
            "遹彼丕教，皇實基之。",
            "維基伊何，實以無爲。",
            "海隅蒼生，被服熙熙。"
        ],
        "title": "聖號雅二篇  其四",
        "id": "70d66235-7a49-4977-a7ca-870d37fe1ec8"
    },
    {
        "author": "趙湘",
        "paragraphs": [
            "天下既平，狄人既庭。",
            "其棘匪勞，神聖以寧。",
            "無亂斯聰，無惑斯明。",
            "衣裳自垂，冕旒是凝。"
        ],
        "title": "聖號雅二篇  其五",
        "id": "0011aca1-825e-4ba8-a32a-7b9d5b039e67"
    },
    {
        "author": "趙湘",
        "paragraphs": [
            "烝哉皇極，道靡有息。",
            "勤勤以謨，罔視其迹。",
            "鑿飲自鼓，耕食自績。",
            "維相以歌，勿荷後辟。"
        ],
        "title": "聖號雅二篇  其六",
        "id": "b6df2ec3-cbfb-40ce-b9b9-93ed35335ed4"
    },
    {
        "author": "趙湘",
        "paragraphs": [
            "皇宅斯道，汗汗浩浩。",
            "賢俊茀茀，鐘鼓考考。",
            "爰煦爾赤，爰妥其老。",
            "樂只萬國，寧德攸寶。"
        ],
        "title": "聖號雅二篇  其七",
        "id": "f018b2e4-ffbe-48f8-b1fd-3ca86edbe642"
    },
    {
        "author": "趙湘",
        "paragraphs": [
            "皇道靡徹，載昭載晰。",
            "克彼有截，萬國是悅。",
            "皇矣聖朝，綿爾瓜瓞。",
            "是崇是潔，萬世貽厥。"
        ],
        "title": "聖號雅二篇  其八",
        "id": "d8f9e79c-1584-424b-a463-bb25f2a5904e"
    },
    {
        "author": "趙湘",
        "paragraphs": [
            "九區混茫，皇天錫皇。",
            "羲教農化，勛紀華彰。",
            "繼華於禹，承禹於湯。",
            "比於文武，逮其成康。",
            "聖道攸傳，富壽無疆。",
            "隋之棄仁，天命不常。",
            "殱厥侈毒，祚歸巨唐。",
            "唐孫復昏，蕩於四方。",
            "民瘼其咨，逾於懷襄。",
            "草創中間，崩析滋章。",
            "割山裂川，國爲披猖。",
            "氓不堪命，神恫其殃。",
            "俾宋有圖，橫弛豎張。",
            "日月五辰，齊其啟光。",
            "實維太祖，肇基建邦。",
            "有若有苗，逆命弗祥。",
            "爰整其師，赫怒斯揚。",
            "荆舒既貢，南海趨蹌。",
            "庸蜀微盧，雖險無當。",
            "惟爾曰夏，毒靡有流，民始克昌。",
            "屢饑而饌，久渴而漿。",
            "冰極授衣，暑煩降凉。",
            "洎我聖君，傳葉振芳。",
            "聖神仁明，浩浩汪汪。",
            "吳人來王，并汾懾降。",
            "服不以戎，鼓罔其鏜。",
            "風雨攸暨，如禽集翔。",
            "淳復天人，禮修夏商。",
            "前正後直，左賢右良。",
            "忠正並驅，回邪跼藏。",
            "鰥恤寡矜，寇屏宄亡。",
            "藥蒸石黎，法衡度量。",
            "乃宅孝悌，乃謹序庠。",
            "衣帛食肉，罔有攸傷。",
            "關譏匪艱，什一靡龐。",
            "雖有罟網，不罹汙潢。",
            "雖有山林，不亂斧斨。",
            "雖有權衡，民不以强。",
            "雖有郛郭，民不以防。",
            "宗廟既清，郊社甚莊。",
            "品物爭瑞，史載交相。",
            "未誥俗化，將時合蒼。",
            "盈耳四海，但聞洋洋。",
            "其雍其熙，無施無爲。",
            "乾坤法之，治於垂衣。",
            "蒙彼蚩蚩，不覺不知。",
            "天下一致，夫何慮思。",
            "清之浄之，平之泰之。",
            "倏變於道，殊途同歸。",
            "偉焉厥圖，本蕃益枝。",
            "百世之後，實流其奇。",
            "史官既良，康哉具書。",
            "古有吉甫，爲宣王詩。",
            "是故臣湘，作夫頌辭。",
            "聖德形容，神明告茲。",
            "狂斐恐慴，少頌史遺。"
        ],
        "title": "宋頌",
        "id": "6667227c-c071-4f99-8a6a-7e2aed4e3485"
    },
    {
        "author": "趙湘",
        "paragraphs": [
            "帝有天命，四方是宣。",
            "祥有時數，元極則傳。",
            "愛物在皇，惡盈在天。",
            "惟彼廬墟，安寧有年。",
            "土沃無蠹，民驕且專。",
            "窮侈勿度，宄猾相肩。",
            "彼孽既盈，厥兆斯綿。",
            "天子眷之，丞相竦然。",
            "僉曰疇當，劉侯其賢。",
            "帝命欽哉，布教甚玄。",
            "儉以示之，信以布之。",
            "侈焉猾焉，禁之制之。",
            "惟公拳拳，是民咨咨。",
            "惟民未知，其惡去遲。",
            "公恐公懼，吾知天時。",
            "將及弗度，明年果饑。",
            "雨師不顧，其歲莫支。",
            "回祿仍怒，公豫其知。",
            "雖凶雖燄，弗禱弗祈。",
            "厥民既羸，爰求其私。",
            "始惻天變，相議而辭。",
            "公始儉我，我莫肯隨。",
            "公始廉我，謂公啟威。",
            "公實愛我，而莫之知。",
            "洎稟公教，里閭相師。",
            "易侈以儉，猾庸悔追。",
            "逮夫次歲，百物咸宜。",
            "雨奮於畢，火藏於離。",
            "民歌且謠，四郊怡怡。",
            "教民肅祗，功德流滋。",
            "史臣弗遺，後世是資。",
            "孝績未彰，徵於帝畿。",
            "腹心腎腸，帝將布其。",
            "民之懷仁，亦孔之微。",
            "公不我留，齎咨涕洟。",
            "來既云暮，去惟是思。",
            "湘採民謠，播於聲詩。"
        ],
        "title": "送駕部劉侯赴闕詩",
        "id": "1b5b15d4-6b00-48a3-85ad-1a3323eb5b86"
    },
    {
        "author": "趙湘",
        "paragraphs": [
            "連天含積翠，石路接危藤。",
            "日近棲鵰樹，雲迎望海僧。",
            "狖傳幽谷響，泉落斷崖冰。",
            "中有仙人宅，知居第幾層。"
        ],
        "title": "華頂峰",
        "id": "d975bd91-86ba-4558-afca-a483eeb1a8d6"
    },
    {
        "author": "趙湘",
        "paragraphs": [
            "黄金類羽翰，飛出雪晴山。",
            "語曉他禽默，啼花別樹閒。",
            "微陽疑獨照，急管偶相關。",
            "紅杏園林闊，經時得往還。"
        ],
        "title": "黄鶑",
        "id": "7112f37d-96a2-4bd2-b6ed-5b1b15681d14"
    },
    {
        "author": "趙湘",
        "paragraphs": [
            "南溪亭蔽月，主簿好看雲。",
            "暇日曾移樹，炎風盡带薰。",
            "四窗山曲入，一徑草微分。",
            "買石清流底，名賢待贈君。"
        ],
        "title": "登程主簿南亭",
        "id": "feed9f97-37ca-4ac4-918f-e2a494af4041"
    },
    {
        "author": "趙湘",
        "paragraphs": [
            "蘭江江上亭，仁智稱爲名。",
            "山色曉爭出，水光秋更清。",
            "微風飄復斷，好鳥過還鳴。",
            "曾伴陶公醉，疊聞漁唱聲。"
        ],
        "title": "蘭江仁智亭",
        "id": "0e481b21-aa83-4bd5-9b24-a4e0b4268944"
    },
    {
        "author": "趙湘",
        "paragraphs": [
            "何年鑿蘚紋，寒氣觸僧魂。",
            "穴在青松底，泉通白石根。",
            "汲因嘗茗客，窺有斷腸猿。",
            "偶向秋來照，吟髭雪露痕。"
        ],
        "title": "題石橋寺山井",
        "id": "1c2bea0b-abcc-4e57-8b03-b8c96737926a"
    },
    {
        "author": "趙湘",
        "paragraphs": [
            "物外纖塵絕，堪聞樂道歌。",
            "好山光不盡，幽鳥語無多。",
            "樹影秋雲雜，泉聲晝磬和。",
            "高僧自禪定，時有野人過。"
        ],
        "title": "書松門寺壁",
        "id": "74ea19d2-784d-4d27-a640-aecb94767c06"
    },
    {
        "author": "趙湘",
        "paragraphs": [
            "勝寺登危閣，凭欄即近鵰。",
            "無雲生北固，看日下南朝。",
            "木落吳山迥，天晴楚水遥。",
            "從容萬慮息，目喜赴僧招。"
        ],
        "title": "登揚州孝先寺佛閣",
        "id": "e8c08604-8836-4bf2-af5e-a4c5715f248e"
    },
    {
        "author": "趙湘",
        "paragraphs": [
            "衆木皆穿石，名香自合焚。",
            "兩廊吳分月，一閣楚天雲。",
            "雨過新燈露，潮平晚磬分。",
            "僧吟貝多偈，夜靜釣人聞。"
        ],
        "title": "金山寺",
        "id": "5fe318d2-d905-4706-8321-24567921f7ef"
    },
    {
        "author": "趙湘",
        "paragraphs": [
            "九日松林寺，登高過石橋。",
            "野僧憐不醉，山菊笑無憀。",
            "屐齒憑泉漱，雲衣近樹飄。",
            "自知清靜意，應免俗人招。"
        ],
        "title": "九日松林寺登高",
        "id": "5b056442-eba7-4097-a997-8ada6e8d88eb"
    },
    {
        "author": "趙湘",
        "paragraphs": [
            "寺高傳絕頂，一到即忘機。",
            "夜月逢僧早，秋雲出樹微。",
            "磬邊巖狖過，窗外海鵰飛。",
            "欲下莓苔磴，題名却惜歸。"
        ],
        "title": "登天竺靈隠寺上方",
        "id": "379f8631-eb40-4d1f-9a22-296a59033658"
    },
    {
        "author": "趙湘",
        "paragraphs": [
            "物外千年寺，人間四絕名。",
            "兩廊諸嶽色，九里亂松聲。",
            "海氣飄僧院，秋鐘徹懸城。",
            "夜來疏磬斷，月影徧樓清。"
        ],
        "title": "題國清寺",
        "id": "4ecd8288-f3d3-4085-a064-b0965a54b7a3"
    },
    {
        "author": "趙湘",
        "paragraphs": [
            "孤舟愁晚泊，葭葦暫相鄰。",
            "旅雁初棲雨，江花偶向人。",
            "强吟還自愛，忽語有誰親。",
            "倚棹煙將暝，秋風起白蘋。"
        ],
        "title": "蘭汀晚泊",
        "id": "fa5a3a2d-b05b-4d7c-b452-8194dfd3ae5f"
    },
    {
        "author": "趙湘",
        "paragraphs": [
            "晚泊秦淮上，無人獨倚檣。",
            "遥峰平積水，別浦露殘陽。",
            "往事隨天望，新蟬聒樹黄。",
            "漁翁有深意，不語自鳴榔。"
        ],
        "title": "秦淮晚泊",
        "id": "d0cabeae-4ebe-4046-8aad-8396b53e32b7"
    },
    {
        "author": "趙湘",
        "paragraphs": [
            "雨黑徑垂莎，全家在薜蘿。",
            "樹空穿井出，門掩燒痕過。",
            "寫易澌生硯，懸壺月上柯。",
            "近來山屐老，枯齒旋無多。"
        ],
        "title": "書韓隠人壁",
        "id": "d40f3d36-1fad-4cee-b1c2-b7eb01e124fc"
    },
    {
        "author": "趙湘",
        "paragraphs": [
            "上國有春榜，遠人無試期。",
            "携琴出關早，聞雨到家遲。",
            "卧病鄰皆笑，嫌貧僕轉癡。",
            "高堂倚門久，此去尚多岐。"
        ],
        "title": "戊子歲東歸書事呈龐先輩",
        "id": "a3ed0c1b-5137-4b70-b3c5-16ca552f6ce4"
    },
    {
        "author": "趙湘",
        "paragraphs": [
            "摇落拂殘棋，蕭騷傍菊籬。",
            "硯浮窗外影，人拾樹中詩。",
            "掃綠粘苔冷，燒紅煮茗遲。",
            "巢烏還有意，猶在月明枝。"
        ],
        "title": "題張處士山庭落葉",
        "id": "69484695-fe7c-4d8f-9c38-513abcd42d4f"
    },
    {
        "author": "趙湘",
        "paragraphs": [
            "初晴石路新，溪戶別無鄰。",
            "自夏評詩徧，經秋掃葉頻。",
            "拂琴堂有月，餐藥病離身。",
            "欲話因來宿，西軒只兩人。"
        ],
        "title": "招阮山人宿",
        "id": "b9e7a112-f9e0-40bd-b5e1-f684c5016b88"
    },
    {
        "author": "趙湘",
        "paragraphs": [
            "獨居顔子巷，還自種忘憂。",
            "偶病閒辜月，因吟瘦過秋。",
            "泣多曾憶阮，貧極尚師丘。",
            "散拙兼成癖，如何稱俗流。"
        ],
        "title": "自題",
        "id": "42666924-f468-4ef2-993e-6621047771ae"
    },
    {
        "author": "趙湘",
        "paragraphs": [
            "營居知避俗，領鶴過秋郊。",
            "泉照書初架，窗移樹未巢。",
            "留題新墨濕，掩戶舊鄰敲。",
            "數本當簾竹，茶煙漸欲交。"
        ],
        "title": "江秀才新居",
        "id": "870b7f66-194f-4f6a-8c35-69aa4c3054da"
    },
    {
        "author": "趙湘",
        "paragraphs": [
            "古柳垂溪水，當門繫雪舟。",
            "開樽延白鳥，掃樹带清秋。",
            "閣上看華頂，窗中見沃洲。",
            "尋常投刺少，來即是詩流。"
        ],
        "title": "剡中唐郎中所居",
        "id": "0a321010-9936-4eb1-bc16-43842f8ab750"
    },
    {
        "author": "趙湘",
        "paragraphs": [
            "澤國秋光淡，詩家夜會清。",
            "雨餘逢月色，風靜得琴聲。",
            "小徑幽蟲絕，寒階落葉并。",
            "嘗茶不擬睡，自起遶池行。"
        ],
        "title": "秋夜集李式西齋",
        "id": "b7e2d0e3-4335-49f6-ac65-87f00ea6f686"
    },
    {
        "author": "趙湘",
        "paragraphs": [
            "又散耶溪會，斜陽在古原。",
            "出門逢落葉，去路有啼猿。",
            "短髮不堪照，新詩誰與論。",
            "如何爲遠別，風雪宿孤村。"
        ],
        "title": "別耶溪諸叔",
        "id": "9130b25a-1c0a-45c3-825f-b4849e232ced"
    },
    {
        "author": "趙湘",
        "paragraphs": [
            "仙人與王質，相會偶多時。",
            "落日千年事，空山一局棋。",
            "樹高明月在，風動白雲移。",
            "未得酬身計，閒來學採芝。"
        ],
        "title": "遊爛柯山",
        "id": "f71efb3e-c06c-459a-b22f-05d97f43af1f"
    },
    {
        "author": "趙湘",
        "paragraphs": [
            "孤峰連鳥道，幽會興難忘。",
            "對坐無人到，空林盡日香。",
            "斷崖逢積雪，高木露微陽。",
            "靜話看晴曉，聯聯過晚岡。"
        ],
        "title": "天台香柏峰會思上人",
        "id": "22620b10-4f2f-45f8-a295-91c1248090d0"
    },
    {
        "author": "趙湘",
        "paragraphs": [
            "行路華山前，之官髮黑年。",
            "移家擬拔宅，作尉已呼仙。",
            "近縣雲隨鶴，當門樹著蟬。",
            "吟詩因夜坐，毛女落秋天。"
        ],
        "title": "送杜少府赴華陰",
        "id": "966fcb4c-65dd-4cc4-be7f-d4278e9c4729"
    },
    {
        "author": "趙湘",
        "paragraphs": [
            "詔書徵入闕，數日醉離筵。",
            "野老衣多淚，山溪雨送船。",
            "郡齋閒月色，江鳥得詩篇。",
            "省閣人相待，供吟幾樹煙。"
        ],
        "title": "送張用礪殿丞赴闕",
        "id": "ea1019c7-5799-488b-b4e7-3e9a3af0dea3"
    },
    {
        "author": "趙湘",
        "paragraphs": [
            "登門長失約，千里阻關河。",
            "每爲秋風至，空令夜夢多。",
            "舊時曾見許，新諾復如何。",
            "想望臨荒徑，微微雨滴蓑。"
        ],
        "title": "寄梁鼎殿丞",
        "id": "cfb2513c-5fb3-4d29-b937-0aa677a7f41b"
    },
    {
        "author": "趙湘",
        "paragraphs": [
            "楊柳一蟬清，關河九日行。",
            "却來時未熟，此去雨初晴。",
            "僕嬾嫌書重，馿幽喜骨輕。",
            "還因得新句，山寺徧題名。"
        ],
        "title": "送韓嶼秀才南遊",
        "id": "cf78d9f3-c158-47e2-ab98-7662a9978344"
    },
    {
        "author": "趙湘",
        "paragraphs": [
            "官滿鶴衣輕，全家在四明。",
            "上船秋月白，到岸海山青。",
            "藥妙初痊病，詩高舊振名。",
            "遥思落帆處，太守出郊迎。"
        ],
        "title": "送李先輩罷官之四明",
        "id": "4bcc8fa6-212b-45ee-9c66-38bf3ce48383"
    },
    {
        "author": "趙湘",
        "paragraphs": [
            "暫辭芸閣伴，欲上海邊城。",
            "地近瀛洲見，山連越水迎。",
            "駐帆寒草動，移旆曉霞明。",
            "到日新題出，登高待雪晴。"
        ],
        "title": "送李著作赴四明",
        "id": "35602ac8-2a8e-4a9e-9eee-4c364d4a5699"
    },
    {
        "author": "趙湘",
        "paragraphs": [
            "落葉上青衫，携家赴嶺南。",
            "欲行猶買藥，侵早即衝嵐。",
            "久賤惟知事，長貧不解慚。",
            "山城騎病馬，吟句去庭參。"
        ],
        "title": "送沈天錫赴始興司戶",
        "id": "c4c1ff8b-4451-493e-83f0-10a8baa8b186"
    },
    {
        "author": "趙湘",
        "paragraphs": [
            "劍閣衝秋去，迢迢動鬰陶。",
            "千山非故國，九日莫登高。",
            "峽樹參天碧，巴猿向夕號。",
            "當壚人不在，何以慰離騷。"
        ],
        "title": "送周洞之蜀",
        "id": "d5a46770-914e-4512-8477-236e835a4a5a"
    },
    {
        "author": "趙湘",
        "paragraphs": [
            "尊前泣復歌，清淚酒相和。",
            "別岸春風靜，孤舟夜雨多。",
            "鳥鳴煙草露，花逐夕陽波。",
            "我亦無憀者，東西欲奈何。"
        ],
        "title": "送丁鶚下第客遊",
        "id": "358fcb00-c77f-4f26-929b-6915c0f755f3"
    },
    {
        "author": "趙湘",
        "paragraphs": [
            "特地照青銅，行行謁謝公。",
            "山窗新入夢，池館舊聞鴻。",
            "岐路雲邊去，炎蒸雨後空。",
            "郡齋如伴話，滿座是清風。"
        ],
        "title": "送周湜秀才之武川謁黄員外",
        "id": "36fcbcd5-2cac-4495-a18f-33cc412abe4a"
    },
    {
        "author": "趙湘",
        "paragraphs": [
            "相逢從冷澹，此別復凄凉。",
            "去路迎秋色，行衣拂夕陽。",
            "酒濃心易感，詩好意難忘。",
            "莫作關山役，吟髭況漸長。"
        ],
        "title": "送羅權",
        "id": "82d25933-d55d-4eef-8159-4926b070deb9"
    },
    {
        "author": "趙湘",
        "paragraphs": [
            "門外雨初晴，春深送客行。",
            "離筵近流水，芳草向空城。",
            "遠鳥啼仍亂，殘花墜欲并。",
            "會須頻飲酒，莫遣白髭生。"
        ],
        "title": "送韓起",
        "id": "2de81831-106b-4162-af31-6ef30cbf37e3"
    },
    {
        "author": "趙湘",
        "paragraphs": [
            "獨去誰相待，全家寄舊林。",
            "雨聲鄉外盡，秋色水邊深。",
            "別酒香和菊，新詩束傍琴。",
            "將行還共立，江上起孤砧。"
        ],
        "title": "送到逢吉",
        "id": "8c3690a8-fe7b-4575-b87b-e12495f9c4ec"
    },
    {
        "author": "趙湘",
        "paragraphs": [
            "未第逢花盡，殘陽照渡頭。",
            "入關頻值雨，歸棹獨隨鷗。",
            "樹暗藏鳴鳥，山空接漫流。",
            "琴書不同去，猶在酒家樓。"
        ],
        "title": "輦下送沈天錫",
        "id": "3baba007-d8d7-40eb-ba40-561312cb1fbe"
    },
    {
        "author": "趙湘",
        "paragraphs": [
            "落日照行衣，鄉程隔翠微。",
            "聽蟬臨水別，聞雨抱琴歸。",
            "鬢髮各疑短，天涯相見稀。",
            "離歌一聲斷，江上有鴻飛。"
        ],
        "title": "送劉熙",
        "id": "8bf82a20-fe8d-4916-a5d6-257cf47039ac"
    },
    {
        "author": "趙湘",
        "paragraphs": [
            "天遠草離離，秋霖寄信遲。",
            "相思逢葉盡，獨坐聽蟬悲。",
            "岳色寒前見，松心雪後知。",
            "頻招猶未至，時復檢清辭。"
        ],
        "title": "答徐本",
        "id": "ad4d2cc6-1f47-4d3d-9f0f-d91fdec678b0"
    },
    {
        "author": "趙湘",
        "paragraphs": [
            "知音不可得，此去但消魂。",
            "別夜俱聞雨，殘秋自出門。",
            "水橫芳草渡，煙蔽夕陽村。",
            "應念千山外，明朝獨聽猿。"
        ],
        "title": "別所知",
        "id": "2ebcd852-e9df-43b2-b55b-bda7deaf1bb2"
    },
    {
        "author": "趙湘",
        "paragraphs": [
            "此身偏似雁，南北但孤飛。",
            "久客難爲別，窮秋況未歸。",
            "去程寒雨細，留話夕陽微。",
            "試共江邊立，疏砧又搗衣。"
        ],
        "title": "別楊塤",
        "id": "213a74e0-fb40-4952-a5c3-fb14c89aef33"
    },
    {
        "author": "趙湘",
        "paragraphs": [
            "偶負同年約，知君先出京。",
            "相逢得酒病，欲別值蟬聲。",
            "共立山當眼，分題雨過城。",
            "東歸幾人問，爲子耻詩名。"
        ],
        "title": "及第東歸泗上遇孫穆之話別",
        "id": "535318f3-8395-46d4-922a-cb85dab1bc3c"
    },
    {
        "author": "趙湘",
        "paragraphs": [
            "陶家宜寂寞，多醉復多才。",
            "鎖印秋山入，移琴夜雨來。",
            "試茶還掃葉，買樹亦和苔。",
            "妙句鄰僧乞，仍聞得藥回。"
        ],
        "title": "贈何明府",
        "id": "f9b71025-1455-4b2c-a70b-d01210f460e5"
    },
    {
        "author": "趙湘",
        "paragraphs": [
            "經炎雖得信，旦夕夢兼思。",
            "多暇知無事，新秋合有詩。",
            "樹凉看雨過，吏散見蟬移。",
            "誰共清宵坐，西軒月滿池。"
        ],
        "title": "寄東陽王明府",
        "id": "31d45357-b682-4747-aacc-9a80cd0f3462"
    },
    {
        "author": "趙湘",
        "paragraphs": [
            "孤蟬鳴水湄，獨立少人知。",
            "急恐移他樹，清還似舊時。",
            "曾同秋館聽，併起雨堂思。",
            "南望臨風久，經年不得詩。"
        ],
        "title": "聞蟬因寄東陽王穆明府",
        "id": "38ed09d3-9b69-4801-b23d-2609175ed055"
    },
    {
        "author": "趙湘",
        "paragraphs": [
            "又作殘秋役，陶公爲斷魂。",
            "此行知入夢，欲去更登門。",
            "落葉堆霜徑，微陽隔雨村。",
            "預愁山館宿，相憶獨聞猿。"
        ],
        "title": "別王穆明府",
        "id": "f1bc652e-7126-46d0-8623-46b228c1e0bf"
    },
    {
        "author": "趙湘",
        "paragraphs": [
            "不語仍孤立，何人知此情。",
            "春禽鳴別樹，夜雨入空城。",
            "望遠魂堪斷，思閒夢亦清。",
            "曾陪遊嶽寺，遶竹共題名。"
        ],
        "title": "寄楊坦明府",
        "id": "2c463986-9c2b-45f5-8032-98dcb63fc13d"
    },
    {
        "author": "趙湘",
        "paragraphs": [
            "縣幽多水石，栽竹亦成畦。",
            "聽雨公田近，開窗月嶽齊。",
            "宿禽無別語，病馬立閒蹄。",
            "夜坐聞清唱，何人釣月溪。"
        ],
        "title": "贈潛溪李明府",
        "id": "4a881e4a-d784-4166-a28f-9230d33b0c05"
    },
    {
        "author": "趙湘",
        "paragraphs": [
            "閉門苔自長，春恨極天涯。",
            "落日山橫水，空城雨過花。",
            "斷狂曾避蝶，多病更聞蛙。",
            "江上無消息，風吹渡柳斜。"
        ],
        "title": "寄楊塤",
        "id": "c5cb64c8-bffb-42b2-8a56-5c9abe4c02f4"
    },
    {
        "author": "趙湘",
        "paragraphs": [
            "無憀作客時，況逼入關期。",
            "聽雨醒如醉，聞蟬坐欲移。",
            "病催新髮長，貧有故人知。",
            "應念將行計，出門多路岐。"
        ],
        "title": "旅中示所知",
        "id": "2c6b81f9-36f8-4156-8f71-96d2e204092f"
    },
    {
        "author": "趙湘",
        "paragraphs": [
            "主人無俗緣，留客菊花邊。",
            "雨氣寒并竹，秋聲夜雜蟬。",
            "爽知於酒稱，閒覺愛棋偏。",
            "不欲欹孤枕，更深却潄泉。"
        ],
        "title": "秋夕宿楊明府廳",
        "id": "04767483-77ad-40e1-a54b-7fbd95887431"
    },
    {
        "author": "趙湘",
        "paragraphs": [
            "郊園春已暮，霽色射疏籬。",
            "地靜苔過竹，沙清樹入池。",
            "野人來盡日，山鳥話多時。",
            "偶傍松窗立，微風動七絲。"
        ],
        "title": "暮春郊園雨霽",
        "id": "516dca6e-c7e1-4ac7-853e-5256ae3e03c2"
    },
    {
        "author": "趙湘",
        "paragraphs": [
            "鳥道人分去，同行只有筇。",
            "過橋泉照齒，穿竹蘚留蹤。",
            "夜閣吟登月，秋山醉掛松。",
            "自窺還憶謝，會著在諸峰。"
        ],
        "title": "詠山屐",
        "id": "56cda9a2-a6f8-496f-93b6-fca4a992c171"
    },
    {
        "author": "趙湘",
        "paragraphs": [
            "掩門多徑草，凉氣動疏林。",
            "細雨經煙盡，微陽到菊深。",
            "話詩無鳥過，試茗有僧尋。",
            "欲去還留宿，窗邊月照琴。"
        ],
        "title": "秋日過吳侃幽居",
        "id": "ea6c8128-1796-4518-9be8-8812328195c1"
    },
    {
        "author": "趙湘",
        "paragraphs": [
            "天晴九月九，秋思攪騰騰。",
            "大醉無人會，高山獨自登。",
            "看鴻時背水，採菊阻尋僧。",
            "往事還堪憶，狂吟罷未能。"
        ],
        "title": "登高",
        "id": "1d97e02d-c928-4193-ac95-4280eba39d62"
    },
    {
        "author": "趙湘",
        "paragraphs": [
            "自樂原西趣，疏林入戶清。",
            "洗池秋得月，移菊夜棲螢。",
            "古意憐琴淡，新題喜病醒。",
            "時聞岳僧至，閒講煮茶經。"
        ],
        "title": "自樂",
        "id": "b91dae5d-a1f0-40cf-a980-4b5dccda20d7"
    },
    {
        "author": "趙湘",
        "paragraphs": [
            "病枕方行藥，公門似隠居。",
            "孤煙寄庭木，微雨長秋蔬。",
            "宦薄慚騎馬，山高夢結廬。",
            "期僧仍未至，慵寫與人書。"
        ],
        "title": "官舍偶書",
        "id": "733c4cac-3d87-4dca-ac55-99f1598e6a5a"
    },
    {
        "author": "趙湘",
        "paragraphs": [
            "原野宜秋步，支筇日欲斜。",
            "斷橋時立鳥，疏草露行蛇。",
            "細雨霑梨葉，微風過稻花。",
            "坡西又吹笛，煙火兩三家。"
        ],
        "title": "野步",
        "id": "26690a99-1440-4c2b-8c2a-72afa23d2f25"
    },
    {
        "author": "趙湘",
        "paragraphs": [
            "閉門棲古寺，塵路杳無蹤。",
            "夜講香飄月，晨齋磬入松。",
            "石屏泉氣冷，山屐蘚痕濃。",
            "自說秋來興，時時夢遠峰。"
        ],
        "title": "贈省安上人",
        "id": "60439d42-7d80-4c04-83e4-989cfeccdd39"
    },
    {
        "author": "趙湘",
        "paragraphs": [
            "香銷人寂寂，鋪碧斷塵埃。",
            "積雨聲初盡，高僧定未開。",
            "冷痕穿竹去，秋陣隔泉回。",
            "此處應長在，閒人況不來。"
        ],
        "title": "僧院苔",
        "id": "2c4e7469-4bd7-4200-b38f-d8537f56da95"
    },
    {
        "author": "趙湘",
        "paragraphs": [
            "秋燈照岳客，深夜坐前軒。",
            "白髮新聞雨，青山舊聽猿。",
            "病多添藥債，吟苦避蟲喧。",
            "不寐還相對，高梧葉自翻。"
        ],
        "title": "會平上人夜話",
        "id": "74d94941-5237-45f9-a0be-2339b234b5ae"
    },
    {
        "author": "趙湘",
        "paragraphs": [
            "惹雲非手植，自與薜蘿交。",
            "雨過苔侵影，秋來月照巢。",
            "錫寒枝上掛，偈好葉中抄。",
            "誰見僧行遶，煙凉夜磬敲。"
        ],
        "title": "照上人山房庭樹",
        "id": "6b4524b5-b195-45ed-bf43-d55793ae2b72"
    },
    {
        "author": "趙湘",
        "paragraphs": [
            "講餘精小筆，深院竹脩脩。",
            "試墨因磨雨，思山忽寫秋。",
            "靜曾窮鶴趣，高亦近詩流。",
            "更擬緣清思，和雲狀沃洲。"
        ],
        "title": "贈水墨巒上人",
        "id": "86e7eb85-32cc-4d1f-82e5-070259b67d8d"
    },
    {
        "author": "趙湘",
        "paragraphs": [
            "夏滿辭京寺，終南路有松。",
            "月高緣白閣，葉盡到中峰。",
            "漱齒泉飄錫，冥心露滴鐘。",
            "長安如不去，期與鹿相逢。"
        ],
        "title": "送僧歸終南",
        "id": "1abfaa10-4e09-4a3a-8e15-6cb39865784e"
    },
    {
        "author": "趙湘",
        "paragraphs": [
            "何峰雲共出，一夜灑山簷。",
            "爽氣連燈濕，凉聲得樹兼。",
            "醉吟還有意，卧聽似無厭。",
            "已約凌晨起，泉聲自捲簾。"
        ],
        "title": "夏夜山中喜雨",
        "id": "0cd846ff-0020-44ec-9e26-11a1318f52a0"
    },
    {
        "author": "趙湘",
        "paragraphs": [
            "晝夢回窗下，秋聲碾樹邊。",
            "僧敲石裏火，瓶汲竹根泉。",
            "影照吟髭碧，香醫酒病痊。",
            "坐餘重有味，猶見半牆煙。"
        ],
        "title": "飲茶",
        "id": "80414c43-5d17-4c6a-a711-d579a40aaf26"
    },
    {
        "author": "趙湘",
        "paragraphs": [
            "白石峰猶在，橋橫一徑微。",
            "多年無客過，落日有雲歸。",
            "水浄苔生髮，山寒樹著枝。",
            "如何方廣寺，千古去人稀。"
        ],
        "title": "方廣寺石橋",
        "id": "a3fbcf21-1eb5-4eb1-a512-c2f7306397fd"
    },
    {
        "author": "趙湘",
        "paragraphs": [
            "瑣闥題詩送赴官，郡齋瀟灑謝公閒。",
            "樹邊棋閣開秋鎖，池上吟窗見晝山。",
            "吏散獨行紅葉外，酒醒時望白雲間。",
            "郊原漸有新烟火，知是逋民鳥道還。"
        ],
        "title": "上穀川尹殿丞",
        "id": "be5f08ef-2268-47ac-8a6c-e1d619d3fdf1"
    },
    {
        "author": "趙湘",
        "paragraphs": [
            "郡孤詩句許秋供，見說多閒却似慵。",
            "移樹好禽來獨院，上樓高雪在諸峰。",
            "泉當月際摇吟影，蘚自雲邊得屣蹤。",
            "此興未尋頻挂夢，阮公池館舊相容。"
        ],
        "title": "寄新安梁殿丞",
        "id": "8a34b728-1155-4922-8ff0-ef3256f2fc86"
    },
    {
        "author": "趙湘",
        "paragraphs": [
            "白蘋溪湛五亭寒，物象全宜謝守閒。",
            "秋盡棋聲過竹寺，雨餘詩思落茶山。",
            "鳥依高樹和煙宿，人釣清流带月還。",
            "池館有情多入夢，近來誰在笛聲間。"
        ],
        "title": "寄湖州刁殿丞",
        "id": "ef1bf10d-9ac6-4bed-8d70-4fed41b3db05"
    },
    {
        "author": "趙湘",
        "paragraphs": [
            "霜落門前石齒清，靜中曾聽咽泉聲。",
            "分題會客多無說，抱疾迎僧忽强行。",
            "窗外葉隨蟬影過，井邊苔趁雨痕生。",
            "紗巾任側衣從破，二十年來不到城。"
        ],
        "title": "秋日過韓原隠居",
        "id": "9685dfc2-6a7f-40ce-a12a-51287c45a427"
    },
    {
        "author": "趙湘",
        "paragraphs": [
            "笛裏聲飄柳色寒，縣齋深在白雲間。",
            "孤吟夜倚琴邊月，半醉秋登宅後山。",
            "煙徑樹清苔蘚長，雨塘人散鷺鷥還。",
            "蘭舟有客題詩望，溪上家家晚唱闌。"
        ],
        "title": "贈蘭江鞠明府",
        "id": "0cb10e45-2a05-42bd-8ec5-5fdbdb004f33"
    },
    {
        "author": "趙湘",
        "paragraphs": [
            "東望堪思捧刺時，姓名相齒有人知。",
            "公堂伴語山光入，秋閣嘗茶樹影移。",
            "石上琴尊容賞月，水邊臺榭許題詩。",
            "重因送客留連甚，長記還家不敢辭。"
        ],
        "title": "寄蘭江鞠評事",
        "id": "628b95bc-4dc8-4b72-9570-98b480ee03fd"
    },
    {
        "author": "趙湘",
        "paragraphs": [
            "留客强歌還强醉，送春多雨又多風。",
            "五更池館孤燈盡，三月江城一夜空。",
            "青鑑照髭疑有白，子規啼樹已無紅。",
            "相逢頼得明年約，應向花前慰斷蓬。"
        ],
        "title": "送春",
        "id": "02bce403-a6aa-40f6-bb29-46ba8db04b9c"
    },
    {
        "author": "趙湘",
        "paragraphs": [
            "夕景含鐘露欲零，幽人醉宿長官廳。",
            "牀頭蘚色雖連月，池底花陰更雜星。",
            "梧葉乍題無物汙，蜀琴微響有風經。",
            "陶公伴客不思睡，門外數峰山曉青。"
        ],
        "title": "春日宿信安張明府廳",
        "id": "bfd3f66c-0f56-44c8-aac6-6fa9d854fa27"
    },
    {
        "author": "趙湘",
        "paragraphs": [
            "遠岸鳴蟬未擬休，蟬邊風葉動颼飀。",
            "平沙露白聊宜鶴，孤島分青獨映秋。",
            "野色半侵凉氣濕，水光低引夕陽流。",
            "題詩盡日無人伴，空憶瀟湘有釣舟。"
        ],
        "title": "秋日江亭",
        "id": "48f7e4d7-9edf-4c57-9c94-25bd41ed3a47"
    },
    {
        "author": "趙湘",
        "paragraphs": [
            "酒醒身計正悠悠，澤國如萍信水流。",
            "獨夜聽鴻深浦宿，壞篷連雨一燈秋。",
            "年來自覺新詩澹，江上誰憐舊業優。",
            "腸斷山家數聲笛，不知孤客在孤舟。"
        ],
        "title": "秋夜舟中作",
        "id": "46e52058-ecc5-46a6-a7d1-49fe6af13970"
    },
    {
        "author": "趙湘",
        "paragraphs": [
            "一點孤燈萬里身，離腸曾攪九回頻。",
            "梧桐自管秋來雨，蟋蟀誰妨夜後人。",
            "枕上夢將衣共短，卷中詩與髮同新。",
            "江邊但厭携琴去，明月西風滿路塵。"
        ],
        "title": "秋夕旅館言事",
        "id": "b26c3a54-5f9a-4e8f-95aa-fe55d9e0e466"
    },
    {
        "author": "趙湘",
        "paragraphs": [
            "斷徑危橋積蘚痕，閉關終與俗塵分。",
            "深秋鶴影臨池見，靜夜棋聲隔水聞。",
            "山榻病來誰寄藥，石牀僧去獨看雲。",
            "閒吟閒醉慵開眼，門外寒蟲叫日曛。"
        ],
        "title": "郊居言事",
        "id": "4a08e9cd-b340-43d3-95ce-f161d80a7f06"
    },
    {
        "author": "趙湘",
        "paragraphs": [
            "苔染衡門綠有錢，不堪風月漸凄然。",
            "蛩聲乍出斜陽外，山色初來落木邊。",
            "掃葉偶窺栽菊地，卷簾因作擣衣篇。",
            "故人南北新髭長，昨夜高懷雨滴蟬。"
        ],
        "title": "早秋言事",
        "id": "1e4eb40a-585f-4d4a-b1bb-5f838557cb23"
    },
    {
        "author": "趙湘",
        "paragraphs": [
            "暮蟬頻響勝聞歌，白石牀清蘚色和。",
            "徑冷獨留寒菊在，樹疏分得夕陽多。",
            "沙泉月澹曾棲雁，籬落烟微半著莎。",
            "誰問寂寥詩景趣，竹扉時有野僧過。"
        ],
        "title": "暮秋過沈齊別業",
        "id": "9dcd8a32-160f-4a90-a9b7-a7480b3a8340"
    },
    {
        "author": "趙湘",
        "paragraphs": [
            "卷箔無應永夜虛，凭欄還似釣魚師。",
            "牀頭雨細飄蘆葦，池上燈寒照鷺鷥。",
            "孤枕聽泉隨斷夢，好風吹竹隔殘棋。",
            "主人不寐客魂爽，曉色欲來猶賦詩。"
        ],
        "title": "宿成秀才水閣",
        "id": "158fe616-01c9-4f5a-a638-85c9094c0727"
    },
    {
        "author": "趙湘",
        "paragraphs": [
            "寒氣蕭蕭瘦骨驚，自知分得四愁平。",
            "秋堂病起莓苔色，池閣夢回蘆葦聲。",
            "幽滴冷痕連樹影，暗驅浮氣入詩情。",
            "衡門獨掩還無語，一日相思萬縷并。"
        ],
        "title": "雨中寄所思",
        "id": "0e3e3448-18bb-42b1-aa20-6d91c4c0367a"
    },
    {
        "author": "趙湘",
        "paragraphs": [
            "天竺峰西月幾層，亭孤應忌俗人登。",
            "山光曉射聞猿客，泉影秋摇倚樹僧。",
            "微雨洒臺青有點，片雲生石冷多稜。",
            "斜陽更起題詩興，還喜重來或未能。"
        ],
        "title": "登杭州冷泉亭",
        "id": "01d21311-2e8f-4a43-86cf-4cd6dd462e26"
    },
    {
        "author": "趙湘",
        "paragraphs": [
            "倚雲生處絕塵埃，見說嵩高客寄來。",
            "扶醉未聞和屐到，伴吟曾是探山迴。",
            "尋僧過竹青敲月，看鶴沿池冷卓苔。",
            "知渡寒溪偏得力，夕陽風緊打冰開。"
        ],
        "title": "題包山人拄杖",
        "id": "98c5feb7-992a-4f9d-a661-155949c5403e"
    },
    {
        "author": "趙湘",
        "paragraphs": [
            "掃灑仍聞屬意勞，遶池生蘚不生蒿。",
            "敲花雨過琴絃潤，吹竹風來鶴語高。",
            "窗裏樹光清著枕，硯中山色冷趨毫。",
            "何人可作題詩伴，試茗應思謝法曹。"
        ],
        "title": "蕭山李宰君北亭即事",
        "id": "cd528405-ddc3-48f5-b355-20043215d90a"
    },
    {
        "author": "趙湘",
        "paragraphs": [
            "靜閣採詩人罕到，棲棲樹石盡當簷。",
            "長因夜月全開戶，獨爲南山不下簾。",
            "得句硯中秋水減，覓題池上晚花添。",
            "炎天幾度相留宿，曾值風凉雨氣兼。"
        ],
        "title": "留連李寺丞吟詩閣",
        "id": "54370934-c27c-49cc-ba55-82bf7e0d4c57"
    },
    {
        "author": "趙湘",
        "paragraphs": [
            "陶令尋山勝境開，偶陪清賞憶天台。",
            "秋雲盡放諸峰出，野水時聞獨鳥來。",
            "巖畔坐宜窺蟋蟀，樹邊行亦避莓苔。",
            "斜陽石上題詩去，更向松陰遶一迴。"
        ],
        "title": "遊石橋寺",
        "id": "813b1085-f5ff-4b65-8ac0-07860d1711e7"
    },
    {
        "author": "趙湘",
        "paragraphs": [
            "滄浪生計任西東，人向蕭園寄斷蓬。",
            "燈影半軒無夢寐，雨聲長夜在梧桐。",
            "閒僧正笑吟髭白，故國那堪水樹紅。",
            "志業未知誰念我，明朝江上葦花風。"
        ],
        "title": "秋日宿楚江西寺",
        "id": "43c10ab0-3d52-4b1d-b7b1-3d5254cabcde"
    },
    {
        "author": "趙湘",
        "paragraphs": [
            "一聲初起曉光浮，吟笛啼猿亦暗羞。",
            "清動月華猶滿樹，冷呼山色欲歸棲。",
            "時縈別館侵燈過，偶带凉颸入夢流。",
            "誰會酒醒傾耳聽，近來沙塞不吹秋。"
        ],
        "title": "聞曉角",
        "id": "9b1f98cc-1e21-4bec-a757-5ce0c93523ab"
    },
    {
        "author": "趙湘",
        "paragraphs": [
            "對局清宵解客醺，坐窺玄妙杳難羣。",
            "勢侵孤燭和秋冷，聲隔高梧带雨分。",
            "關外散飛星出漢，水邊斜起雁穿雲。",
            "無人得見爭先意，時被西林宿鳥聞。"
        ],
        "title": "觀楚上人陳處士夜棋",
        "id": "9c15a134-6b8e-4b86-8f3b-b350cb74c05f"
    },
    {
        "author": "趙湘",
        "paragraphs": [
            "自引靈泉勝取冰，入雲窮穴始因僧。",
            "閒疏咽處秋無際，靜聽時來月有層。",
            "乍覺疏林多爽氣，漸疑幽石減寒棱。",
            "雨餘終夜西風起，流過吟窗濺著燈。"
        ],
        "title": "山居引泉",
        "id": "5eaf261d-0617-493d-9ae0-36dfeb9525e6"
    },
    {
        "author": "趙湘",
        "paragraphs": [
            "九月蟬稀九日催，年光如逐水聲回。",
            "人思往事凄凉在，菊倚荒庭寂寞開。",
            "落葉偶從池上過，夕陽初傍酒邊來。",
            "白衣去後無消息，雨濕東離欲長苔。"
        ],
        "title": "九日幽居書懷",
        "id": "7e5b5b62-752a-469e-b9c3-b40c17d3d3c7"
    },
    {
        "author": "趙湘",
        "paragraphs": [
            "翠滿衣裳遠徑分，漸供幽興入詩門。",
            "臨泉自愛窺筇影，過蘚何妨駐屐痕。",
            "因惹斷雲還倚石，偶看殘照學呼猿。",
            "行行却喜無人到，曾爲秋來挂夢魂。"
        ],
        "title": "山行",
        "id": "f54cc988-924f-4035-9ad6-683d636efb33"
    },
    {
        "author": "趙湘",
        "paragraphs": [
            "何處籬筵酒欲空，夜凉橫玉自吹風。",
            "人當木落關山外，秋在月明池館中。",
            "隔水不堪驚遠夢，入雲猶擬觸孤鴻。",
            "憑欄寂寂還多感，誰會無言憶馬融。"
        ],
        "title": "憶別",
        "id": "2fe69a35-ab71-490c-8b59-919537ea3475"
    },
    {
        "author": "趙湘",
        "paragraphs": [
            "山木爭高葉盡深，山人半醉在庭陰。",
            "常時具饌多餐藥，偶夜聽松不弄琴。",
            "雨後看苔連井口，秋來見月到池心。",
            "近聞牆外諸峰賣，只向茶鐺便煮金。"
        ],
        "title": "書韓山人壁",
        "id": "17ec37f2-acc1-4611-a79f-9951c9390c30"
    },
    {
        "author": "趙湘",
        "paragraphs": [
            "雨驅寒蘚入衡門，顔子簞瓢近水濆。",
            "靜話忽容幽鳥聽，好詩長忌俗人聞。",
            "半簾松影和秋卷，一檻棋聲與竹分。",
            "野客有情僧有意，相思時望過溪雲。"
        ],
        "title": "閒居書事寄逸人平上人",
        "id": "4f73478c-6a56-45ef-81c6-fe3f72706f54"
    },
    {
        "author": "趙湘",
        "paragraphs": [
            "一夕衡門獨自開，雨陰深巷少塵埃。",
            "酒醒風傍池邊起，坐久月從花上來。",
            "何處夜歌初欲斷，四鄰春夢未知回。",
            "因思此興無人共，時復孤吟步綠苔。"
        ],
        "title": "春夕偶作",
        "id": "1db0ff59-c59f-451d-856f-1fa19c976988"
    },
    {
        "author": "趙湘",
        "paragraphs": [
            "應問秋雲學得閒，飄然如不在人間。",
            "青籐篋裏詩多怪，紫栗枝邊藥更瘢。",
            "江客對棋曾賭鶴，野僧分屐借登山。",
            "仍聞昨日來城市，又抱孤琴踏月還。"
        ],
        "title": "贈張處士",
        "id": "983513bc-a802-4c14-8610-678ccb97997b"
    },
    {
        "author": "趙湘",
        "paragraphs": [
            "柳渾曾吟郡，中間遇牧之。",
            "留連皆往日，寂寞偶多時。",
            "物象應無改，軒車自有期。",
            "憶山辭闕早，採藥上官遲。",
            "澤國閒堪賞，公堂靜好窺。",
            "掃苔紅葉過，臨水白蘋移。",
            "樹石秋供畫，汀洲曉入詩。",
            "謳謠漁父得，孤潔鷺鷥知。",
            "笛外風含酒，樓中月照棋。",
            "野田耕带雨，寒井汲和澌。",
            "城郭煙霞近，人家橘柚垂。",
            "會須尋此景，況與二公宜。"
        ],
        "title": "寄霅川刁殿丞十二韻",
        "id": "1c5660b7-b32d-4da1-beb1-ee5d9c537234"
    },
    {
        "author": "趙湘",
        "paragraphs": [
            "憶昔初投刺，秋風八詠邊。",
            "偶參知好日，一見自多年。",
            "吏散公堂雨，簾垂館樹煙。",
            "共吟曾試茗，同坐或聞蟬。",
            "渡水尋支遁，登山學地仙。",
            "獻酬多奧妙，談笑屢遷延。",
            "夜月侵詩卷，寒燈落酒船。",
            "醉容韋带去，卧許石床連。",
            "池館今何遠，汀洲思倍牽。",
            "庾樓知有約，顔巷奈多緣。",
            "病眼隨蓬斷，愁心逐旆懸。",
            "高臺聊一望，芳草夕陽天。"
        ],
        "title": "寄梁鼎殿丞十二韻",
        "id": "301188f0-c86b-41a8-8d86-fccfa13a7a56"
    },
    {
        "author": "趙湘",
        "paragraphs": [
            "梅侯三年江上居，盤羞慣飽鮆與鱸。",
            "客居京城厭粗糲，買魚斫鱠邀朋徒。",
            "孰親刀匕擅精巧，閨中麗人家本吳。",
            "縷裁長絲葉剪藿，餖飣自與尋常殊。",
            "霜橙擣虀飯香稻，一飽豈顧家有無。",
            "我雖日病興不淺，坐想落紙霏紅腴。",
            "雕盤雋味儻可再，贈子佳酒隨長魚。"
        ],
        "title": "答聖俞設膾示客",
        "id": "1790f8d4-6b83-45fd-bf74-95a3f9e14ced"
    },
    {
        "author": "趙湘",
        "paragraphs": [
            "和氣生金殿，微風轉畫旗。",
            "年年好春色，先是帝先知。"
        ],
        "title": "皇帝閤春帖子  其一",
        "id": "df888553-1bb7-4a74-bf37-01f8df1dfc52"
    },
    {
        "author": "趙湘",
        "paragraphs": [
            "迎氣來歸祚，宜春祝降祥。",
            "皇心勤治切，應喜寸陰長。"
        ],
        "title": "皇帝閤春帖子  其二",
        "id": "00937ca6-50a1-4d29-bd4a-679b9342b9fb"
    },
    {
        "author": "趙湘",
        "paragraphs": [
            "醇醴浮金斝，柔蔬飣玉盤。",
            "嘗新兼介壽，齊奉兩宮歡。"
        ],
        "title": "皇帝閤春帖子  其三",
        "id": "f5332bff-021c-44e0-aed2-1809c9b5df29"
    },
    {
        "author": "趙湘",
        "paragraphs": [
            "晝漏新添刻，春寒早放班。",
            "恩隨寬大詔，一日徧人間。"
        ],
        "title": "皇帝閤春帖子  其四",
        "id": "380b252e-59fd-444b-a798-40b137137963"
    },
    {
        "author": "趙湘",
        "paragraphs": [
            "位歷三朝重，風行四海深。",
            "坐將仁厚意，潜助發生心。"
        ],
        "title": "太皇太后閤春帖子  其一",
        "id": "067a4cce-36e4-4a66-98b2-7ee24f4093da"
    },
    {
        "author": "趙湘",
        "paragraphs": [
            "銅霤消殘凍，朱樓拂早霞。",
            "傳聲回步輦，來賞小桃花。"
        ],
        "title": "太皇太后閤春帖子  其二",
        "id": "b75905dc-4844-442f-aa0d-a86103430344"
    },
    {
        "author": "趙湘",
        "paragraphs": [
            "視膳回天仗，含飴樂聖辰。",
            "定應彤管筆，書美繫王春。"
        ],
        "title": "太皇太后閤春帖子  其三",
        "id": "03b96786-78ef-444c-88a4-e7388996cd28"
    },
    {
        "author": "趙湘",
        "paragraphs": [
            "正閫成王化，開宮奉母儀。",
            "身當四海養，壽祝萬年期。"
        ],
        "title": "太后閤春帖子  其一",
        "id": "5b00883b-ca7e-4294-9195-c9d79aa838ae"
    },
    {
        "author": "趙湘",
        "paragraphs": [
            "玉律生陽早，金鋪上日遲。",
            "枝間雙鵲語，應是報春祺。"
        ],
        "title": "太后閤春帖子  其二",
        "id": "356afa32-3d18-4ec1-9004-bad3f9f9399d"
    },
    {
        "author": "趙湘",
        "paragraphs": [
            "平曉開朱戶，輕寒御練衣。",
            "宮童移鈿扇，慶壽早期歸。"
        ],
        "title": "太后閤春帖子  其三",
        "id": "552094f3-25f2-4d86-a9eb-aaf76478c500"
    },
    {
        "author": "趙湘",
        "paragraphs": [
            "后德侔姬國，嬪風協舜家。",
            "進賢陽爲長，修教月增華。"
        ],
        "title": "皇后閤春帖子  其一",
        "id": "940eb68a-7bb8-445a-8e4a-fcb97dda1cae"
    },
    {
        "author": "趙湘",
        "paragraphs": [
            "春色平明到，微風弄綵幡。",
            "稍回宮柳弱，更助壁椒溫。"
        ],
        "title": "皇后閤春帖子  其二",
        "id": "85f3be93-8499-4165-8201-a631c4e60ca8"
    },
    {
        "author": "趙湘",
        "paragraphs": [
            "暖日暉暉動，清渠泱泱流。",
            "六宮修歲事，拂拭採桑鈎。"
        ],
        "title": "皇后閤春帖子  其三",
        "id": "adc4f30b-5e31-4fb9-8e7b-395c3f08f6a9"
    },
    {
        "author": "趙湘",
        "paragraphs": [
            "臘雪餘香徑，朝暉上綺甍。",
            "翠生蘭蕙色，和入管絃聲。"
        ],
        "title": "夫人閤春帖子  其一",
        "id": "afb25e3e-f370-41cf-8284-fb0cb04e88f5"
    },
    {
        "author": "趙湘",
        "paragraphs": [
            "重錦褰粧幕，輕羅換舞衣。",
            "釵頭雙燕子，先向社前飛。"
        ],
        "title": "夫人閤春帖子  其二",
        "id": "1e8344cd-fce5-4704-91bd-fe38c447c918"
    },
    {
        "author": "趙湘",
        "paragraphs": [
            "晴日漸消宮瓦雪，和風微散御爐烟。",
            "千官拜舞皇恩罷，綵勝金幡下九天。"
        ],
        "title": "皇帝閤春帖子  其一",
        "id": "d6ee378e-3fbb-4b44-813d-09172fe81071"
    },
    {
        "author": "趙湘",
        "paragraphs": [
            "早鶑啼滑知寒薄，午馬休遲覺晝長。",
            "四海歡康幾務暇，簫韶時奉萬年觴。"
        ],
        "title": "皇帝閤春帖子  其二",
        "id": "f9a3139f-f5b9-41de-80ff-d91865bd908a"
    },
    {
        "author": "趙湘",
        "paragraphs": [
            "鏤成寶字題宮戶，剪出名花趁御筵。",
            "人世不知春色早，忽驚歌吹下中天。"
        ],
        "title": "太皇太后閤春帖子  其一",
        "id": "1f98d08f-dee8-4352-9b31-0c63207ec18e"
    },
    {
        "author": "趙湘",
        "paragraphs": [
            "長樂鐘殘寶殿開，鳴梢移仗問安來。",
            "欲知純孝通天地，和氣氤氳遶御杯。"
        ],
        "title": "太皇太后閤春帖子  其二",
        "id": "1ebe01d6-e1b7-4341-b646-c2d40d957865"
    },
    {
        "author": "趙湘",
        "paragraphs": [
            "殘冰未放溝聲滑，小雨頻催柳色新。",
            "晝漏漸長無一字，坐披黄老味天真。"
        ],
        "title": "太皇太后閤春帖子  其三",
        "id": "9b7156cd-422d-432f-a69b-dad3738add82"
    },
    {
        "author": "趙湘",
        "paragraphs": [
            "金花鏤勝隨春燕，綵仗縈絲逐土牛。",
            "迎得韶華入中禁，和風次第遍神州。"
        ],
        "title": "太皇太后閤春帖子  其四",
        "id": "123f707e-666e-4960-99c3-aae0d95b1c42"
    },
    {
        "author": "趙湘",
        "paragraphs": [
            "綵仗朝來散玉京，綺窗新網結初晴。",
            "靜呼宮女教調曲，閒引皇孫看學行。"
        ],
        "title": "太皇太后閤春帖子  其五",
        "id": "680c6b00-1111-467f-a55b-38ff953b6eb0"
    },
    {
        "author": "趙湘",
        "paragraphs": [
            "九奏清新稱玉斝，八珍和旨奉蘭羞。",
            "須知天子娛親意，不爲乘春事燕游。"
        ],
        "title": "太皇太后閤春帖子  其六",
        "id": "4459f8ab-6810-43d1-8df5-bb480752bec4"
    },
    {
        "author": "趙湘",
        "paragraphs": [
            "紫蘭紅蓼簇香盤，曉逐金壺下太官。",
            "朝罷三宮歸已晚，日華明麗雪消殘。"
        ],
        "title": "皇后閤春帖子  其一",
        "id": "83485b71-8289-4b42-8acd-7f5ac5776f5c"
    },
    {
        "author": "趙湘",
        "paragraphs": [
            "葭灰已逐陽和動，繡鏤初隨日景加。",
            "欲助君王修儉德，不將宮樣織新花。"
        ],
        "title": "皇后閤春帖子  其二",
        "id": "bc32f7fc-4b79-4241-894d-cebfa1d7e357"
    },
    {
        "author": "趙湘",
        "paragraphs": [
            "漸暖正當挑菜日，輕陰新變養花天。",
            "君王勤政稀游幸，院院相過理管絃。"
        ],
        "title": "夫人閤春帖子  其一",
        "id": "76252c34-2f9b-4dc8-8372-1b07888fd03e"
    },
    {
        "author": "趙湘",
        "paragraphs": [
            "宮娃拂曉已催班，拜謝春幡列御前。",
            "不待春風報花信，紅酥綵縷鬭芳妍。"
        ],
        "title": "夫人閤春帖子  其二",
        "id": "9e52531c-e48d-4470-ab50-5969f0c51166"
    },
    {
        "author": "趙湘",
        "paragraphs": [
            "歲月鄉關外，溪山螟色中。",
            "孤城秋閉雨，獨客夜聞鴻。",
            "病使新髭出，貧令舊業空。",
            "思歸不得夢，欹枕近梧桐。"
        ],
        "title": "新定旅館中作",
        "id": "3602f395-e262-480e-bdac-e62aafcab5d2"
    },
    {
        "author": "趙湘",
        "paragraphs": [
            "疊浪浸天青，離愁望處生。",
            "雨餘孤島暝，花落一船橫。",
            "岸遠紅蘭濕，魚狂白鳥驚。",
            "無人問行客，山寺莫鐘聲。"
        ],
        "title": "桐江晚望",
        "id": "7e3137ce-d869-4e23-b35e-86798b2bdf51"
    },
    {
        "author": "趙湘",
        "paragraphs": [
            "江城逢歲莫，獨自倚樓臺。",
            "積雪明孤島，微陽在早梅。",
            "水摇冰欲泮，春近雁思回。",
            "故國還如此，歸心但暗催。"
        ],
        "title": "莫冬新定郡樓閒望",
        "id": "6de34611-f40a-44ac-973d-9b8bb2078561"
    },
    {
        "author": "趙湘",
        "paragraphs": [
            "嚴子陵邊水自流，夕陽無語倚松舟。",
            "乍逢風月羞爲客，及到溪山識盡秋。",
            "移樹斷蟬初過雨，立沙孤雁偶隨鷗。",
            "鄉心旅思何人會，蘆葦蕭蕭一笛幽。"
        ],
        "title": "秋晚舟泊桐江",
        "id": "4fc5ede7-5ff1-450c-87ca-64ccfe8c7dd9"
    },
    {
        "author": "趙湘",
        "paragraphs": [
            "三江風浪隔天台，想見當時賦詠才。",
            "近有高僧飛錫去，更無餘事出山來。",
            "猿猱歷歷窺香火，日月紛紛付劫灰。",
            "我欲相期談實相，東林何必謝劉雷。"
        ],
        "title": "寄國清處謙",
        "id": "61ddebb3-b79b-44ed-932b-dd3533ee8b36"
    },
    {
        "author": "趙湘",
        "paragraphs": [
            "遊人行盡天台路，仙家杳杳知何處。",
            "惟有山前一派溪，落花依舊流春暮。"
        ],
        "title": "天台思古",
        "id": "d2875d4a-76c6-4cc7-a63a-4ec2bf1ba31e"
    },
    {
        "author": "趙湘",
        "paragraphs": [
            "鹽邑淪此地，柘山巋其瀕。",
            "復驚秦時女，化作湖上神。",
            "世事喜反覆，孰能識涯津。",
            "物變雖萬殊，不惑固有人。"
        ],
        "title": "柘湖",
        "id": "34c19138-a90b-4fb1-8763-7a27fa8ab34a"
    },
    {
        "author": "趙湘",
        "paragraphs": [
            "勝事如飛去不還，無人更立白雲間。",
            "西風落盡貝多葉，明月自來天竺山。",
            "巖桂影寒泉暗滴，玉爐香減蘚空斑。",
            "孤猿亦有斜陽恨，莫道三聲是等閑。"
        ],
        "title": "翻經臺",
        "id": "921ea6e2-0133-43b2-8416-4d0e977554a1"
    },
    {
        "author": "趙湘",
        "paragraphs": [
            "不見寒山子，寒巖日欲曛。",
            "無人到深處，衆木隠孤雲。",
            "水照秋痕盡，霞明晚翠分。",
            "孤猿啼亦在，誰向此中聞。"
        ],
        "title": "望雲巖",
        "id": "bbfe08b2-9743-4b49-bf9b-dcb7225eaa7d"
    },
    {
        "author": "趙湘",
        "paragraphs": [
            "十度花殘一覺眠。"
        ],
        "title": "句  其一",
        "id": "910a8066-732f-4e41-bfa4-485b60bfbb74"
    },
    {
        "author": "趙湘",
        "paragraphs": [
            "天遠草離離。"
        ],
        "title": "句  其二",
        "id": "83c548b8-4213-4c2c-9e97-0aa6ac63b171"
    },
    {
        "author": "趙湘",
        "paragraphs": [
            "詩題：和子華對雨有感（二首）首句：小桃凌亂逐東風，雪白朱紅幾萬枝。"
        ],
        "title": "存目  其一",
        "id": "06588459-26e3-4d60-8cd4-8d5665ee56be"
    },
    {
        "author": "趙湘",
        "paragraphs": [
            "詩題：蒙惠拄杖及詩依韻奉答首句：藤枝既老解縱橫。"
        ],
        "title": "存目  其二",
        "id": "ee4a1194-7bd9-4367-b9cf-d00037529284"
    },
    {
        "author": "趙湘",
        "paragraphs": [
            "詩題：蒙以詩惠水晶鱠輒次韻答謝首句：凝如寶匣開明鏡。"
        ],
        "title": "存目  其三",
        "id": "0234fac2-29f5-4dd3-ac1f-c4cacede416b"
    },
    {
        "author": "趙湘",
        "paragraphs": [
            "詩題：聞太素絕食飲水頗甚清羸以詩奉招首句：曲肱飲水歸寒士。"
        ],
        "title": "存目  其四",
        "id": "babd1616-a954-404b-91cf-3ac6df14e94e"
    },
    {
        "author": "魏野",
        "paragraphs": [
            "萬物盡熙熙，郊天禮畢時。",
            "安邊文教遠，過海赦書遲。",
            "南牧雖無也，東封合有之。",
            "茅堂自歌詠，何必向丹墀。"
        ],
        "title": "乙巳歲郊天後作",
        "id": "248b7842-3f94-4316-aa71-a9954eea7438"
    },
    {
        "author": "魏野",
        "paragraphs": [
            "菊花原上立，村落雨晴初。",
            "晚吹清羣物，秋光澹太虛。",
            "空看新鴈字，不得故人書。",
            "猶頼華亭鶴，林閒伴索居。"
        ],
        "title": "秋日懷王專",
        "id": "eb512e32-43a4-4369-924a-2996ddab9c36"
    },
    {
        "author": "魏野",
        "paragraphs": [
            "美化何因見，民歌處處同。",
            "雨申諸縣足，獄奏半年空。",
            "郡閣煙光裏，人家霽色中。",
            "偶吟知淺拙，將獻愧明公。"
        ],
        "title": "新晴書事上知府宋諫議",
        "id": "2a5476ab-b5de-4bb9-b16d-3836e9af0906"
    },
    {
        "author": "魏野",
        "paragraphs": [
            "動靜不違書，如君始是儒。",
            "婢閑猶畫卦，兒戲亦投壺。",
            "門冷僧長往，官清道更孤。",
            "吾君能大用，皇宋即唐虞。"
        ],
        "title": "贈岐賁推官",
        "id": "da2ff63b-48bd-4562-8b38-451b36aef600"
    },
    {
        "author": "魏野",
        "paragraphs": [
            "無才動聖君，養拙住山村。",
            "臨事知閑貴，澄心覺道尊。",
            "成家書滿屋，添口鶴生孫。",
            "仍喜多時雨，經春免灌園。"
        ],
        "title": "閑居書事",
        "id": "724b7e9b-4860-44c9-8edc-8c36a88a1079"
    },
    {
        "author": "魏野",
        "paragraphs": [
            "盡垂華髮戀金門，獨乞懸車未五旬。",
            "清世一般爲隠逸，碧霄兩處應星辰。",
            "繡衣脫下寧妨貴，錦帳眠來不稱貧。",
            "瀟灑易添新道氣，光陰難改舊風神。",
            "老輕白傅方歸洛，亂鄙黄公始避秦。",
            "象簡豈同青竹杖，廌冠爭勝白綸巾。",
            "世間名繫昌朝客，物外銜稱太華人。",
            "醉指鼇頭爲別業，吟誇仙掌是比鄰。",
            "劍生塵土揩磨懶，書带煙嵐曬曝頻。",
            "石鼓曉聽殊待漏，玉潭時看異迷津。",
            "琴憐徽外聲彌澹，酒愛篘中味更醇。",
            "精細處方因療鶴，等閑開食爲迎賓。",
            "芝田女僕皆能採，蘭佩兒童亦解紉。",
            "丹訣有靈還似性，詩篇無病恰如身。",
            "要君計想嫌弘景，棄室翻應笑子真。",
            "預祝全家上昇日，願停絳節許相親。"
        ],
        "title": "寄贈華山致仕韓見素",
        "id": "1633b185-c43e-45ea-a8d7-93ee57884147"
    },
    {
        "author": "魏野",
        "paragraphs": [
            "深嚴相府絕纖埃，宴會尋常召不才。",
            "孫閤有歌凝翠黛，召棠無訟鎖青苔。",
            "鳳池即看三迴入，蝸舍曾蒙數度來。",
            "仍賜雅章慚繼和，朱門將獻又徘徊。"
        ],
        "title": "和呈寇相公見贈",
        "id": "572e236d-4f26-4e2b-913b-b6c42abf3f1a"
    },
    {
        "author": "魏野",
        "paragraphs": [
            "兩度爲霖六鎮臨，春殘公暇宴棠陰。",
            "周瑜辯樂寧妨醉，裴度論兵不廢吟。",
            "五色詔書丹鳳降，十香御酒翠娥斟。",
            "野人每喜陪樽俎，三入唯愁阻訪尋。"
        ],
        "title": "謝呈寇相公召宴",
        "id": "e231c71b-2617-4893-b6c5-28a59888e6b5"
    },
    {
        "author": "魏野",
        "paragraphs": [
            "文武稟全才，何人更可陪。",
            "有官居鼎鼐，無宅起樓臺。",
            "聖主詩方和，親王狀始迴。",
            "鎮臨求二陝，調燮輟三台。",
            "鳳閣須重去，龍旌暫擁來。",
            "下車三度雨，上事數聲雷。",
            "未暇瞻珪璧，先蒙訪草萊。",
            "幾思趨相府，恐懼復徘徊。"
        ],
        "title": "上知府寇相公",
        "id": "1b9aa0b3-232c-405e-bea2-a54b90d84e2e"
    },
    {
        "author": "魏野",
        "paragraphs": [
            "嶽瀆精英氣，來鍾積慶門。",
            "何時生上相，明日是中元。",
            "仙藥寧無種，靈椿別有根。",
            "佇期三入後，一品見玄孫。"
        ],
        "title": "寇相公生辰二首  其一",
        "id": "f00b9490-436f-435e-9d55-9d03a8e947be"
    },
    {
        "author": "魏野",
        "paragraphs": [
            "弈世英髦命世賢，懸弧時節早秋天。",
            "蟾光望處將三五，鳳曆推來恰半千。",
            "功向清朝終突兀，壽同皇祚合連延。",
            "預愁來歲逢今日，不得中書獻此篇。"
        ],
        "title": "寇相公生辰二首  其二",
        "id": "1307b56c-a331-4df3-9c1f-b6a3a3c56680"
    },
    {
        "author": "魏野",
        "paragraphs": [
            "晝睡方濃向竹齋，柴門日午尚慵開。",
            "驚迴一覺遊仙夢，村巷傳呼宰相來。"
        ],
        "title": "謝知府寇相公降訪  其一",
        "id": "d8f2028b-2660-4090-9ddb-958f3bad580c"
    },
    {
        "author": "魏野",
        "paragraphs": [
            "中書兩入寇尚書，出鎮雄藩半載餘。",
            "棠樹陰中無訟聽，閑騎寶馬到茅廬。"
        ],
        "title": "謝知府寇相公降訪  其二",
        "id": "aef05eaf-961a-4623-b332-383b8feb9c6c"
    },
    {
        "author": "魏野",
        "paragraphs": [
            "宋朝元老更誰先，已詠功成二十年。",
            "好去上天辭將相，歸來平地作神仙。",
            "坐看雲岫資閑興，卧聽霓裳引醉眠。",
            "多少年辰獻詩者，應無真禱似狂篇。"
        ],
        "title": "寇相公生辰因有寄獻",
        "id": "3a9973d1-9941-4aa1-a0b9-5e65d035d7de"
    },
    {
        "author": "魏野",
        "paragraphs": [
            "林中獨坐欲中宵，落葉紛紛觸壞袍。",
            "月影漸移蛩韻急，露華初上鶴聲高。",
            "四時催老秋偏感，萬事縈心夜更勞。",
            "猶頼清風知我意，頻吹庭竹助蕭騷。"
        ],
        "title": "和臧奎秋夜書懷",
        "id": "711f8e21-a96d-4d8a-90cb-e8a637adbd23"
    },
    {
        "author": "魏野",
        "paragraphs": [
            "星辰雖應碧虛中，富貴情疏道氣融。",
            "遶野雲煙陪淡薄，入衙山水學清通。",
            "申湖靜泛孤舟月，棠樹凉生一扇風。",
            "却有祖先難似處，獻詩民住樂郊東。"
        ],
        "title": "上知府袁刑部",
        "id": "30a05cbd-8673-40da-8bad-f79c3e7cf326"
    },
    {
        "author": "魏野",
        "paragraphs": [
            "鶴色紗蒙烏府寄，裁衣不稱著林中。",
            "水亭君有親題處，留待他時染碧籠。"
        ],
        "title": "謝薛端公寄惠素紗",
        "id": "05933a81-0f79-4d3e-82d7-bad4a81eb5a2"
    },
    {
        "author": "魏野",
        "paragraphs": [
            "太白空來數百年，貫之今稱隠其閒。",
            "靜應笑我藏名拙，惹得人多到竹關。"
        ],
        "title": "寄俞太中山人",
        "id": "2e64b22d-6923-48bf-bc1d-4fee26483fcd"
    },
    {
        "author": "魏野",
        "paragraphs": [
            "往哲英靈在，重生出鎮初。",
            "傅巖存舊跡，棠樹認前居。",
            "美化民歌實，流言帝覺虛。",
            "暫來淹外郡，再入老中書。",
            "善欲皆昇舉，奸思盡剪除。",
            "登科嗤負鼎，避事鄙懸車。",
            "權助天生殺，才隨道卷舒。",
            "百官憑整肅，萬物待吹噓。",
            "接士殊龍板，尋僧却隼旟。",
            "嘉謀常啟沃，諫草旋焚如。",
            "赤子方安枕，黄巾亦荷鋤。",
            "囚無經宿禁，農有數年儲。",
            "山勢朝衙署，河聲貫里閭。",
            "野人携此詠，將獻幾躊躇。"
        ],
        "title": "上知府趙侍郎二首  其一",
        "id": "de450e1a-0516-4b38-90ff-221251e5f94c"
    },
    {
        "author": "魏野",
        "paragraphs": [
            "坐棠虛廟堂，俗亦似身康。",
            "藥按仙方鍊，茶開御印嘗。",
            "吏因呈案懼，民爲立碑忙。",
            "公退無餘事，逍遥只道裝。"
        ],
        "title": "上知府趙侍郎二首  其二",
        "id": "5bbb5176-0f74-4ff0-aec9-3621d3908a3f"
    },
    {
        "author": "魏野",
        "paragraphs": [
            "一月天不暖，前村到豈能。",
            "閑聞啄木鳥，疑是打門僧。",
            "松色濃經雪，溪聲澀带冰。",
            "吟餘還默坐，稚子問慵應。"
        ],
        "title": "冬日書事",
        "id": "c03b82ff-9861-4e23-8ef3-510d5a0789f4"
    },
    {
        "author": "魏野",
        "paragraphs": [
            "乍認庭前青蘚合，深疑鑑裏翠鈿稠。",
            "莫嫌生處波瀾小，免得漂然逐衆流。"
        ],
        "title": "盆池萍",
        "id": "8316f85f-2357-48c1-8c23-ab6fdb439858"
    },
    {
        "author": "魏野",
        "paragraphs": [
            "棠樹陰中來得得，蓮花峰下去遲遲。",
            "好將門外巖磨取，爲刻西巡御賜詩。"
        ],
        "title": "留題敷水李先生隠居",
        "id": "0c410780-faec-4727-9b79-e3fb2102d706"
    },
    {
        "author": "魏野",
        "paragraphs": [
            "千騎蕭蕭曉發時，雨先一夜洒長岐。",
            "盡知暫去臨鶉野，即看重來向鳳池。",
            "函谷亂花明劍珮，灞橋垂柳拂旌旗。",
            "不同調鼎民皆樂，秦甸歡呼陝服悲。"
        ],
        "title": "送趙侍郎移鎮長安",
        "id": "f42dd139-2703-4a2d-bffa-da55c7493400"
    },
    {
        "author": "魏野",
        "paragraphs": [
            "聲華籍籍祖風存，況佐風流謝使君。",
            "健筆想無詩債負，漏巵應少酒知聞。",
            "趣裝劍懶從人借，謁廟香非爲己焚。",
            "好對前山思節儉，夷齊餓死舜耕耘。"
        ],
        "title": "送王專推官赴任河中",
        "id": "f6fedb98-d5f8-4b3d-9819-dbca6c359947"
    },
    {
        "author": "魏野",
        "paragraphs": [
            "紅蓮客惠碧雲篇，未及他山買石鎸。",
            "且選眼前麄竹上，和煙大刻兩三聯。"
        ],
        "title": "酬薛田推官見贈",
        "id": "5593cd4b-3d2d-4ed8-a1bd-9878b1fe1ad6"
    }
]