[
    {
        "author": "陸游",
        "paragraphs": [
            "渡水得魚舍，乞漿敲竹扉。",
            "地偏花带恨，林暖鳥忘歸。",
            "獨往非違世，幽居自息機。",
            "晚來清興極，更喜雨霏霏。"
        ],
        "title": "秋來益覺頑健時一出遊意中甚適雜賦五字十首  其六",
        "id": "3e65878a-d55d-45e9-941c-652a9184ab8d"
    },
    {
        "author": "陸游",
        "paragraphs": [
            "窮阨非由命，從來作計疏。",
            "妄營資鬼笑，多愛奪狐書。",
            "何事能陶寫，惟當盡破除。",
            "霜晴宜著屐，不敢笑無馿。"
        ],
        "title": "秋來益覺頑健時一出遊意中甚適雜賦五字十首  其七",
        "id": "64cf4a73-ece6-4111-a586-8d20dabbbdbf"
    },
    {
        "author": "陸游",
        "paragraphs": [
            "寓世年雖往，安心疾已平。",
            "每思丹竈冷，宜覺世緣輕。",
            "布被鷄催曉，蓬窗鵲噪晴。",
            "呼兒凈洗硯，書帖寄青城。"
        ],
        "title": "秋來益覺頑健時一出遊意中甚適雜賦五字十首  其八",
        "id": "ba11832a-11ac-4f8d-aab4-b0a6a5994744"
    },
    {
        "author": "陸游",
        "paragraphs": [
            "萬古無窮夢，餘年欲散雲。",
            "身雖迫衰謝，學未廢鉏耘。",
            "開卷多新得，逢人有舊聞。",
            "伏生雖九十，猶冀與斯文。"
        ],
        "title": "秋來益覺頑健時一出遊意中甚適雜賦五字十首  其九",
        "id": "aaa085b3-1343-4b5d-aacc-50e4a09d2438"
    },
    {
        "author": "陸游",
        "paragraphs": [
            "斯世本無事，古人誰與歸。",
            "屏除閑麈尾，收拾舊蓑衣。",
            "浩浩觀空劫，拳拳訟昨非。",
            "雲開天萬里，遼鶴正孤飛。"
        ],
        "title": "秋來益覺頑健時一出遊意中甚適雜賦五字十首  其一○",
        "id": "65010aa7-dd45-4c9e-8e33-ea9d21fd837a"
    },
    {
        "author": "陸游",
        "paragraphs": [
            "卧看香穗嘆吾衰，起著芒鞋信所之。",
            "十里溪山最佳處，一年寒暖適中時。",
            "眼明竹院如曾到，心許沙鷗卜後期。",
            "不是詩人託高興，日長真付一枰棋。"
        ],
        "title": "遊近山僧庵",
        "id": "f9cc73d4-830d-471b-88aa-59a35447913a"
    },
    {
        "author": "陸游",
        "paragraphs": [
            "三日雨不止，意謂無復晴。",
            "泥深不可出，卧聽空階聲。",
            "事有未易料，南風起三更。",
            "陣陣浮雲歸，杲杲初日明。",
            "穡事既竭作，機杼比屋鳴。",
            "天公真老手，談笑功皆成。",
            "家家有新釀，歡言相送迎。",
            "蝗孽幸掃空，努力謀春耕。"
        ],
        "title": "喜晴",
        "id": "89e9c5ed-6ac4-4779-98f9-7b2a6d7d184e"
    },
    {
        "author": "陸游",
        "paragraphs": [
            "通子還家已九齡，從師衿佩兩青青。",
            "長成勉作功名計，勿學衰翁老一經。"
        ],
        "title": "阿通自閩中歸甫九歲頗有老成之風作此詩示之",
        "id": "357c6060-8eb2-4e46-8ddc-0d114c8a242e"
    },
    {
        "author": "陸游",
        "paragraphs": [
            "大布縫袍穩，乾薪起火紅。",
            "薄才施畎畝，朴學教兒童。",
            "羊要高爲棧，鷄當細織籠。",
            "農家自堪樂，不是傲王公。"
        ],
        "title": "農家六首  其一",
        "id": "84f9aacb-01f6-4dfd-97f4-0072c48eae68"
    },
    {
        "author": "陸游",
        "paragraphs": [
            "盜息無排甲，兵消不取丁。",
            "頻過鬭鷄舍，閑學相牛經。",
            "江浦漁歌遠，人家績火青。",
            "遨遊無定處，隨意宿丘亭。"
        ],
        "title": "農家六首  其二",
        "id": "3105e8b7-3e5e-413e-897b-5c5bccfe1fe5"
    },
    {
        "author": "陸游",
        "paragraphs": [
            "東舍女乘龍，西家婦夢熊。",
            "翁誇酒重碧，孫愛果初紅。",
            "栗烈三冬近，團欒一笑同。",
            "營生無繆巧，百事仰天公。"
        ],
        "title": "農家六首  其三",
        "id": "b5a990c9-1c46-4ca0-9e08-54f7efa08a5b"
    },
    {
        "author": "陸游",
        "paragraphs": [
            "租犢耕蕎地，呼船取荻薪。",
            "蒼頭供井臼，赤脚解縫紉。",
            "僧乞銘師塔，巫邀賽土神。",
            "心常厭多事，謝病又經旬。"
        ],
        "title": "農家六首  其四",
        "id": "23bd30f8-2cfe-4089-aa73-dc9be0505d9f"
    },
    {
        "author": "陸游",
        "paragraphs": [
            "新作地爐成，蓬窗亦自明。",
            "油香蕎餌脆，人靜布機鳴。",
            "縣吏催科簡，豪家督債輕。",
            "小康何敢望，生計且支撐。"
        ],
        "title": "農家六首  其五",
        "id": "95e070a0-0045-418d-b967-ec8fc654c348"
    },
    {
        "author": "陸游",
        "paragraphs": [
            "諸孫晚下學，髻脫繞園行。",
            "互笑藏鈎拙，爭言鬭草贏。",
            "爺嚴責程課，翁愛哺飴餳。",
            "富貴寧期汝，它年且力耕。"
        ],
        "title": "農家六首  其六",
        "id": "eadcc4e4-16f7-44c1-950d-585eeb77c20c"
    },
    {
        "author": "陸游",
        "paragraphs": [
            "左史倚相讀皇墳，學者尚得窺全渾。",
            "孰爲武成二三策，寧取道德五千言。",
            "巢居結繩事益遠，澆淳散朴忍復論。",
            "安得深山老不死，坐待古俗還羲軒。"
        ],
        "title": "讀老子有感",
        "id": "951c6fc1-d86e-4b8a-a608-63e971dff2ba"
    },
    {
        "author": "陸游",
        "paragraphs": [
            "張蒼飲乳元難學，綺季餐芝未免饑。",
            "稻飯似珠菰似玉，老農此味有誰知。"
        ],
        "title": "鄰人送菰菜",
        "id": "e6ffc951-c456-4b26-8d0e-ac8b1049b973"
    },
    {
        "author": "陸游",
        "paragraphs": [
            "莫謂家貧厭舊醅，一尊聊對桂花開。",
            "天菑已過無蝗孽，海舶初通有藥材。",
            "剩借凉風吹醉頰，况逢急雨洗浮埃。",
            "入秋腰脚增强健，山麓從今日日來。"
        ],
        "title": "書喜",
        "id": "66bfd108-d4ad-4d77-b07e-85045a6e9b1c"
    },
    {
        "author": "陸游",
        "paragraphs": [
            "舍前烟水似瀟湘，白首歸來愛故鄉。",
            "五畝山園鬰桑柘，數椽茅屋映菰蔣。",
            "翻翻小繖船歸郭，渺渺長歌月滿塘。",
            "却掩柴荆了無事，篆盤重點已殘香。"
        ],
        "title": "秋日徙倚門外久之",
        "id": "2eff9458-88c2-4e2d-8925-c244e6c02c41"
    },
    {
        "author": "陸游",
        "paragraphs": [
            "庭草何離離，清晨露猶溼。",
            "草頭兩黄蝶，爲我小佇立。",
            "秋光亦已晚，行見霜霰集。",
            "方春不盡狂，汝悔尚何及。",
            "吾生更堪笑，去日如電急。",
            "功名竟何在，惆悵劍鋒澀。"
        ],
        "title": "雙蝶",
        "id": "92d7f173-a277-419d-8b59-637cb2d690b1"
    },
    {
        "author": "陸游",
        "paragraphs": [
            "老人癡鈍避嫌猜，終日柴門閉不開。",
            "堪笑山僧能好事，乞碑纔去覓詩來。"
        ],
        "title": "法雲孚上座求詩",
        "id": "82a07c9f-5d80-4c82-b10f-df6b68d58015"
    },
    {
        "author": "陸游",
        "paragraphs": [
            "十里相望亦未遥，何由頻得慰無聊。",
            "老來萬事慵開眼，獨喜詩盟不寂寥。"
        ],
        "title": "詹仲信出示卜居詩佳甚作二絕句謝之  其一",
        "id": "57fffd5e-718d-4f61-bb6c-fba5412f2250"
    },
    {
        "author": "陸游",
        "paragraphs": [
            "年來阻闊動經時，忽見新篇乃爾奇。",
            "安得齊紈翦團扇，爲君小草卜居詩。"
        ],
        "title": "詹仲信出示卜居詩佳甚作二絕句謝之  其二",
        "id": "74e6a15e-a14a-4192-8313-9873e64cb10b"
    },
    {
        "author": "陸游",
        "paragraphs": [
            "夜雨有殘滴，秋碪無絕聲。",
            "得詩旋已忘，覓睡固難成。",
            "壯志悲垂老，歸耕願太平。",
            "發春纔屬爾，歲事又崢嶸。"
        ],
        "title": "夜雨",
        "id": "163c8217-07f3-403b-9bcc-1a17360c2422"
    },
    {
        "author": "陸游",
        "paragraphs": [
            "病叟倘徉古澤邊，橫林搖落暮秋天。",
            "鳴鳩雨後却呼婦，飛雀霜前先著綿。",
            "抱被每投僧榻宿，卷書時當酒家錢。",
            "秋風想像芝房熟，北望商山一悵然。"
        ],
        "title": "晚秋出門戲作二首  其一",
        "id": "8da9e5d2-a429-45f8-931f-054ea2f3d963"
    },
    {
        "author": "陸游",
        "paragraphs": [
            "閑愁那到野人邊，萬事元知合付天。",
            "盡醉僅能三龠酒，新寒未辦一銖綿。",
            "鄰僧每欲分齋鉢，廟史猶來索社錢。",
            "無地置錐真細事，不妨胸次日超然。"
        ],
        "title": "晚秋出門戲作二首  其二",
        "id": "5c7eede5-aedb-4e40-b49b-1774b22f40d9"
    },
    {
        "author": "陸游",
        "paragraphs": [
            "莫笑茆簷陋，消搖遂野情。",
            "遇魔增道力，因病悟浮生。",
            "謀食憑長鑱，論交得短檠。",
            "不知從此去，幾見雁南征。"
        ],
        "title": "消搖",
        "id": "cd3b8257-c186-4515-9a44-ba7453f90239"
    },
    {
        "author": "陸游",
        "paragraphs": [
            "小市朝行藥，明燈夜讀書。",
            "雖殊带箭鶴，要是脫鈎魚。",
            "有飯已多矣，無衣亦晏如。",
            "堅頑君勿怪，豈失遂吾初。"
        ],
        "title": "堅頑",
        "id": "761e672d-3a49-4f7a-b9de-d50e13fd7315"
    },
    {
        "author": "陸游",
        "paragraphs": [
            "息倦登耕隴，乘閑弄釣舟。",
            "安能書咄咄，且復送悠悠。",
            "窮巷誰來往，村醪自獻酬。",
            "何妨晏平仲，歲晚一狐裘。"
        ],
        "title": "遣懷四首  其一",
        "id": "7c82d060-280c-4aea-b3ab-8d58450f21d4"
    },
    {
        "author": "陸游",
        "paragraphs": [
            "窮每占周易，閑惟讀楚騷。",
            "病隨災漸退，懶與拙相遭。",
            "投枕燈初上，披衣日已高。",
            "清愁亦可剪，無處買并刀。"
        ],
        "title": "遣懷四首  其二",
        "id": "e0ffdd62-979c-4b78-b35b-09e473d8c9a2"
    },
    {
        "author": "陸游",
        "paragraphs": [
            "有志師千載，無方起九原。",
            "山園菜常瘦，村店酒多渾。",
            "衰疾形詩句，窮愁入夢魂。",
            "傍觀任嘲笑，吾道始應尊。"
        ],
        "title": "遣懷四首  其三",
        "id": "f5e067df-9d4b-4134-a932-6118b9a26014"
    },
    {
        "author": "陸游",
        "paragraphs": [
            "雲族初疑雨，風生忽快晴。",
            "半窗松竹影，繞舍鳥烏聲。",
            "看劍心猶壯，開書眼漸明。",
            "餘年真已矣，不復問君平。"
        ],
        "title": "遣懷四首  其四",
        "id": "3e231b06-4182-451a-ae5f-6cb6194b0b55"
    },
    {
        "author": "陸游",
        "paragraphs": [
            "日月誰能駐，風霜忽已高。",
            "公孫分布被，范叔共綈袍。",
            "䆉䅉炊香甑，蒲萄壓小槽。",
            "所慚才已盡，孤詠不能豪。"
        ],
        "title": "初寒",
        "id": "83190c9b-ee64-4e03-8894-926cf89d537b"
    },
    {
        "author": "陸游",
        "paragraphs": [
            "秋林半丹葉，秋草多碧花。",
            "隔山五六里，臨水兩三家。",
            "罾魚與伐荻，各自有生涯。",
            "平池散雁鶩，繞舍栽桑麻。",
            "客至但舉手，土釜煎秋茶。",
            "城中不如汝，切莫慕浮夸。"
        ],
        "title": "閑行至西山民家",
        "id": "ab719902-74a0-484f-ba8c-b498bf25e231"
    },
    {
        "author": "陸游",
        "paragraphs": [
            "憶自梁州入劍門，關山無處不消魂。",
            "亞松託宿逢秋雨，小柏經行聽曉猿。",
            "當日只知悲客路，歸來終亦老江村。",
            "吾兒生晚那知此，聊對青燈與細論。"
        ],
        "title": "夜與子遹說蜀道因作長句示之",
        "id": "ba034eda-de89-4454-b7fc-162073842fb7"
    },
    {
        "author": "陸游",
        "paragraphs": [
            "無懷葛天古遺民，種畬歸來束澗薪。",
            "亭長聞名不識面，豈知明府是何人。"
        ],
        "title": "村舍七首  其一",
        "id": "32cb4a0b-6bcd-439b-8a19-0cbd6ca68570"
    },
    {
        "author": "陸游",
        "paragraphs": [
            "鷄鳴犬吠相聞地，穴處巢居上古風。",
            "飽飯不爲明日慮，酣歌便過百年中。"
        ],
        "title": "村舍七首  其二",
        "id": "51a2aff2-dacd-47f8-a6ae-0c71ee029416"
    },
    {
        "author": "陸游",
        "paragraphs": [
            "露草乾時兒牧羊，朝日出時女采桑。",
            "一床絮被千萬足，不解城中有許忙。"
        ],
        "title": "村舍七首  其三",
        "id": "a91abd03-3459-4949-8ac0-dd4cc6e2f22e"
    },
    {
        "author": "陸游",
        "paragraphs": [
            "山高正對燒畬火，溪近時聞戽水聲。",
            "破屋已斜猶可住，老牛雖瘠尚能耕。"
        ],
        "title": "村舍七首  其四",
        "id": "83975a54-67f8-454e-a43c-953331214ac0"
    },
    {
        "author": "陸游",
        "paragraphs": [
            "莫笑山家拙治生，正緣亦足得身輕。",
            "滿爐葑火渾家暖，一碗松肪徹夜明。"
        ],
        "title": "村舍七首  其五",
        "id": "94de5e6b-d950-49a7-b453-8818cac34f08"
    },
    {
        "author": "陸游",
        "paragraphs": [
            "故絮五更偏覺冷，薄糜未午已先饑。",
            "誰知人不堪憂處，正是降魔奏凱時。"
        ],
        "title": "村舍七首  其六",
        "id": "f7a4f7f4-0f43-412d-912e-f4818d95c347"
    },
    {
        "author": "陸游",
        "paragraphs": [
            "氣全自可忘憂患，心動安能敵死生。",
            "若論老人真受用，已多稗飯與藜羹。"
        ],
        "title": "村舍七首  其七",
        "id": "dc624772-b6c9-4e7d-90d2-24a6b3528a67"
    },
    {
        "author": "陸游",
        "paragraphs": [
            "行年垂九十，舉世少輩行。",
            "敢言貧非病，要是老益壯。",
            "平時懶書疏，有答未始倡。",
            "張卿獨所敬，夙昔推直諒。",
            "迹雖隔吳蜀，相憶每慘愴。",
            "使者交道中，萬里問亡恙。",
            "忽焉奉赴告，斯文豈將喪。",
            "腰絰不撫棺，執紼不會葬。",
            "送子岷山下，想見車百兩。",
            "我徒哭寢門，泪盡氣塞吭。",
            "年雖不耄期，仕誰不將相。",
            "神明司禍福，于職豈亦曠。",
            "霜風九月初，憑高極西望。",
            "江原在何許，安得鏟疊嶂。"
        ],
        "title": "登山西望有懷季長",
        "id": "8740eae8-24d5-4569-a7d1-f8b27c9a36dc"
    },
    {
        "author": "陸游",
        "paragraphs": [
            "五尺桄榔杖，二寸栟櫚冠。",
            "往來山谷中，髮白面渥丹。",
            "初非乳石力，所得懷抱寬。",
            "入寺不尋僧，自愛松風寒。",
            "松風晚少靜，我意殊未闌。",
            "却尋歸村路，白石明青灘。"
        ],
        "title": "山行",
        "id": "57cee3b8-42a2-4666-9018-483b320624e6"
    },
    {
        "author": "陸游",
        "paragraphs": [
            "遊山恨不遠，讀書恨不博。",
            "天下多名山，何處無芒屩。",
            "束書飽蠹魚，於汝寧不怍。",
            "日月如過燒，老病將何若。",
            "眼猶急開卷，足尚供尋壑。",
            "少勞君勿辭，是中有真樂。"
        ],
        "title": "二樂",
        "id": "21554815-e7ad-40bf-b150-826985ba3e05"
    },
    {
        "author": "陸游",
        "paragraphs": [
            "白襦女兒繫青裙，東家西家世通婚。",
            "采桑餉飯無百步，至老何曾識別村。"
        ],
        "title": "村女",
        "id": "b2ccff5d-3040-4a12-b4df-8ac0cf3d04a0"
    },
    {
        "author": "陸游",
        "paragraphs": [
            "我初學詩日，但欲工藻繪。",
            "中年始少悟，漸若窺宏大。",
            "怪奇亦間出，如石漱湍瀨。",
            "數仞李杜牆，常恨欠領會。",
            "元白纔倚門，溫李真自鄶。",
            "正令筆扛鼎，亦未造三昧。",
            "詩爲六藝一，豈用資狡獪。",
            "汝果欲學詩，工夫在詩外。"
        ],
        "title": "示子遹",
        "id": "56c57325-59c0-4a37-920b-ad27020f2b8a"
    },
    {
        "author": "陸游",
        "paragraphs": [
            "才本無多老更疏，功名已負此心初。",
            "鏡湖夜半聞新雁，自起吹燈讀漢書。"
        ],
        "title": "聞新雁有感二首  其一",
        "id": "18febca3-7c3b-42ea-b1b5-e44bbfbcab42"
    },
    {
        "author": "陸游",
        "paragraphs": [
            "新雁南來片影孤，冷雲深處宿菰蘆。",
            "不知湘水巴陵路，曾記漁陽上谷無。"
        ],
        "title": "聞新雁有感二首  其二",
        "id": "6b2fca45-8c84-4cce-943a-0ade36252594"
    },
    {
        "author": "陸游",
        "paragraphs": [
            "腰劍如今不換牛，固應萬事一時休。",
            "孤舟慣作瀟湘夢，駿馬寧思鄠杜遊。",
            "毀譽要須千載定，功名已向隔生求。",
            "石帆山下秋風晚，買酒看雲自獻酬。"
        ],
        "title": "山村獨酌",
        "id": "8b544781-a26f-4f39-903a-9102e9b3b850"
    },
    {
        "author": "陸游",
        "paragraphs": [
            "橫林搖落弄微丹，深院蕭條作小寒。",
            "秋氣已高殊可喜，老懷多感自無歡。",
            "鹿初離母斑猶淺，橘乍經霜味尚酸。",
            "小酌一卮幽興足，豈須落佩與頹冠。"
        ],
        "title": "小園獨酌",
        "id": "94e1e725-ef51-4b34-80d6-1457be076285"
    },
    {
        "author": "陸游",
        "paragraphs": [
            "湖邊一夜霜，庭樹無秋聲。",
            "懶不近筆硯，何以紓幽情。",
            "但有一睡耳，展轉無由成。",
            "起擁地爐暖，坐待天窗明。"
        ],
        "title": "秋思四首  其一",
        "id": "a0510a95-5306-4832-897e-b1016b0ab7dc"
    },
    {
        "author": "陸游",
        "paragraphs": [
            "弊衣但故絮，糲食惟黄齏。",
            "餘年如登山，步步勤攀躋。",
            "從子念寂寞，千里致鹿麑。",
            "秋風石帆下，伴我扶青藜。"
        ],
        "title": "秋思四首  其二",
        "id": "638e4767-9fb8-4981-80c0-e32ce05df138"
    },
    {
        "author": "陸游",
        "paragraphs": [
            "稽山九十翁，病起無氣力。",
            "擁杖牧鷄豚，乃是老人職。",
            "一杯芋糝羹，孫子喚翁食。",
            "既飽負朝陽，自愧爾何德。"
        ],
        "title": "秋思四首  其三",
        "id": "19f5a92b-0c7c-4a83-900b-e1b36aca7a36"
    },
    {
        "author": "陸游",
        "paragraphs": [
            "今日鵲噪簷，邢趙別我西。",
            "老懷易感慨，近別亦慘凄。",
            "自我卧孤村，海內無輪蹄。",
            "垂虹秋愈佳，不得同裝賫。"
        ],
        "title": "秋思四首  其四",
        "id": "6bff337e-e58d-4010-8847-453f540beeb5"
    },
    {
        "author": "陸游",
        "paragraphs": [
            "鏡中老翁誰，非復少年我。",
            "誦書如布穀，拈出無一可。",
            "又非富貴逼，棄去自不果。",
            "無功博一飽，有罪當萬坐。",
            "老境最堪笑，作計日益左。",
            "正似鳩拙巢，不及蠶自裹。",
            "霜寒衣未贖，瑟縮附殘火。",
            "作詩數十年，所得良瑣瑣。",
            "弱松困蔓纏，何日見磊砢。",
            "洞庭可遠遊，秋風思捩柁。"
        ],
        "tags": [
            "洞庭湖"
        ],
        "title": "覽鏡",
        "id": "c82f6429-8b05-4195-a30d-4e12a905c704"
    },
    {
        "author": "陸游",
        "paragraphs": [
            "小雨初增氣慘凄，新晴差解病沉迷。",
            "虛廊靜院聽松籟，細草甘泉養鹿麛。",
            "寒靄細分山遠近，野歌相應路高低。",
            "孰知倦客蕭然意，水品茶經手自携。"
        ],
        "title": "雨晴",
        "id": "fa4ec627-d2e9-4f70-be2e-006745cf31f8"
    },
    {
        "author": "陸游",
        "paragraphs": [
            "息駕江湖上，推移歲又殘。",
            "雨添苔暈紫，霜染桕林丹。",
            "貧嘆耕疇薄，狂依禁網寬。",
            "遊山携一鉢，到寺即開單。"
        ],
        "title": "秋盡自遣二首  其一",
        "id": "3d8e3625-b668-4378-97ed-f44322970889"
    },
    {
        "author": "陸游",
        "paragraphs": [
            "老健非頤攝，羈窮爲折除。",
            "人情看已慣，身在不論餘。",
            "席下錢雖盡，瓶中粟有儲。",
            "行歌混樵牧，吾計未全疏。"
        ],
        "title": "秋盡自遣二首  其二",
        "id": "094b687d-c05e-4656-aabc-18d86b93a2e4"
    },
    {
        "author": "陸游",
        "paragraphs": [
            "我意殊昏然，一日三就枕。",
            "目前幸未病，病勢亦凜凜。",
            "偶拈一卷讀，美若鳩食葚。",
            "雖云嗜好篤，自計亦已審。",
            "聖門未能窺，詎敢希在寢。",
            "所求養根原，常恐躐階品。",
            "死期誠已迫，尚可支數稔。",
            "藨蔉不廢功，吾其享高廩。"
        ],
        "title": "晝卧",
        "id": "e692a95f-166d-4ffb-bf4e-8717a3d122de"
    },
    {
        "author": "陸游",
        "paragraphs": [
            "博山香霧散馡馡，袖手何妨靜掩扉。",
            "六十年前故人盡，八千里外寄書稀。",
            "昨朝送客桐江去，今日逢僧剡縣歸。",
            "欲作小詩還復懶，海鷗與我兩忘機。"
        ],
        "title": "獨坐",
        "id": "f10ce24c-6225-4fcb-9f19-5c588f4e125c"
    },
    {
        "author": "陸游",
        "paragraphs": [
            "衰顔非復昔年朱，幾過黄公舊酒壚。",
            "成敗只堪三太息，是非終付一胡盧。",
            "連天烟草迷歸夢，動地風波歷畏途。",
            "辛苦一生成底事，躬耕猶得補東隅。"
        ],
        "title": "書感",
        "id": "e5101f29-c583-493d-9a1c-6f289b09586c"
    },
    {
        "author": "陸游",
        "paragraphs": [
            "問天乞得不貲身，常作東阡北陌人。",
            "買酒不澆胸礌磈，憂時空覺膽輪囷。",
            "寓居尚復能栽竹，羈宦懸知正憶蓴。",
            "那似石帆山下客，釣船載月泊烟津。"
        ],
        "title": "舟中夜賦",
        "id": "cce9a471-cb5a-4650-b1cd-51f8986a6baa"
    },
    {
        "author": "陸游",
        "paragraphs": [
            "蒲團初起定，藤杖偶閑行。",
            "鳥語如相命，魚浮忽自驚。",
            "麥苗經雨綠，楓葉得霜頳。",
            "野老淳風在，悠然不送迎。"
        ],
        "title": "舍傍晚步二首  其一",
        "id": "1ab534c3-420b-4800-b79e-685f27cab358"
    },
    {
        "author": "陸游",
        "paragraphs": [
            "養疾便居僻，尋幽喜雨晴。",
            "偶因將鹿出，遂作放魚行。",
            "木落塔初見，潦收灘自生。",
            "霜清念遊衍，漸擬問山程。"
        ],
        "title": "舍傍晚步二首  其二",
        "id": "d8a626d1-acda-43b3-8dfe-baee09b77e4c"
    },
    {
        "author": "陸游",
        "paragraphs": [
            "紛紛世態但堪悲，一念蕭然我亦奇。",
            "醉裏猖狂醒自笑，夢中虛幻覺方知。",
            "江湖重複風波惡，齒髮凋零歲月馳。",
            "安得中原路如砥，渭川釣伴待多時。"
        ],
        "title": "自詠二首  其一",
        "id": "f0792583-ef6a-4e2d-93b6-5f074dec2c72"
    },
    {
        "author": "陸游",
        "paragraphs": [
            "茅舍蕭條似寶坊，老人終日對爐香。",
            "學荒自笑身空在，祿盡誰知壽更長。",
            "陂水蘸堤常灧灧，麥苗覆塊已蒼蒼。",
            "經行更有欣然處，四野鉏耰滿夕陽。"
        ],
        "title": "自詠二首  其二",
        "id": "25b2fec8-e7f0-42a1-a9f0-94fb87c049f6"
    },
    {
        "author": "陸游",
        "paragraphs": [
            "初冬常憶宴梁州，百炬如椽滿畫樓。",
            "三十七年猶未死，茅簷霜冷一燈幽。"
        ],
        "title": "初冬",
        "id": "aee7b7d1-7a4c-45b3-9312-80428168ecdf"
    },
    {
        "author": "陸游",
        "paragraphs": [
            "萬瓦新霜白，一窗朝日晴。",
            "破裘身亦暖，細字眼猶明。",
            "耄喜譫諄語，衰常踸踔行。",
            "登封書不草，力穡報時平。"
        ],
        "title": "霜晴",
        "id": "9b219350-5ce6-47c1-b12e-a4b48640f957"
    },
    {
        "author": "陸游",
        "paragraphs": [
            "新雁來時歲又殘，丹楓數樹照江干。",
            "前山雲起忽成暝，陋屋雨來初變寒。",
            "身退已收清禁夢，里居終出上恩寬。",
            "作詩老恨無奇思，時取囊中斷稿看。"
        ],
        "title": "初寒",
        "id": "eeda8ce8-411d-4a3c-8320-31ae04dfcf43"
    },
    {
        "author": "陸游",
        "paragraphs": [
            "溼雲生兩屨，細雨暗孤篷。",
            "悔不桐江上，從初作釣翁。"
        ],
        "title": "題傳神",
        "id": "1680cf7b-675f-473f-8cda-e1857033c653"
    },
    {
        "author": "陸游",
        "paragraphs": [
            "伐性戕生豈一端，暮年贏得是衰殘。",
            "齒牙零落畏大胾，毛髮蕭疏便小冠。",
            "惜日每驚新曆換，怯寒尚覺弊廬寬。",
            "華山阻絕岷山遠，安得冥鴻借羽翰。"
        ],
        "title": "書感",
        "id": "88d401b1-3624-4645-805b-c0a8171be532"
    },
    {
        "author": "陸游",
        "paragraphs": [
            "古詩三千篇，刪取財十一。",
            "每讀先再拜，若聽清廟瑟。",
            "詩降爲楚騷，猶足中六律。",
            "天未喪斯文，杜老乃獨出。",
            "陵遲至元白，固已可憤疾。",
            "及觀晚唐作，令人欲焚筆。",
            "此風近復熾，隙穴始難窒。",
            "淫哇解移人，往往喪妙質。",
            "苦言告學者，切勿爲所怵。",
            "杭川必至海，爲道當擇術。"
        ],
        "title": "宋都曹屢寄詩且督和答作此示之",
        "id": "c4587c5d-b4be-4e9a-a095-6a4ed4e6acfe"
    },
    {
        "author": "陸游",
        "paragraphs": [
            "肅肅霜風勁，蕭蕭木葉聲。",
            "殘年如寄爾，冷坐太憎生。",
            "就市沽新釀，呼兒洗破觥。",
            "獨斟還獨醉，無月配長庚。"
        ],
        "title": "獨飲",
        "id": "2eea7e60-54f1-495d-b848-8c6602bad244"
    },
    {
        "author": "陸游",
        "paragraphs": [
            "十里隔天鏡，一庵依翠屏。",
            "甘泉勝牛乳，靈藥似人形。",
            "處處筇枝健，年年鬢色青。",
            "客星猶不作，肯應少微星。"
        ],
        "title": "簡湖中隠者",
        "id": "382aa1d6-946d-4ac6-aaff-a1d66e88f202"
    },
    {
        "author": "陸游",
        "paragraphs": [
            "重陽已過二十日，殘菊纔存三四枝。",
            "對酒插花君勿笑，從來不解入時宜。"
        ],
        "title": "初冬雜詠八首  其一",
        "id": "10c968db-4ab4-42d3-99a0-46e613863901"
    },
    {
        "author": "陸游",
        "paragraphs": [
            "古壽書來言得婿，東陽人到報生孫。",
            "一家三處俱强健，且撥閑愁近酒尊。"
        ],
        "title": "初冬雜詠八首  其二",
        "id": "8ae91a6e-5196-48d0-8aac-a2e91afb8229"
    },
    {
        "author": "陸游",
        "paragraphs": [
            "兒時愛書百事廢，飯冷胾乾呼不來。",
            "一生被誤終未醒，老作蠹魚吁可哀。"
        ],
        "title": "初冬雜詠八首  其三",
        "id": "60f30b13-9e97-4f92-be80-e33ac4f980a7"
    },
    {
        "author": "陸游",
        "paragraphs": [
            "微風蹙水靴文浪，薄日烘雲卵色天。",
            "但恨世間閑客少，江湖底處欠漁船。"
        ],
        "title": "初冬雜詠八首  其四",
        "id": "e16cf0ab-2105-40b1-beae-40baacfb6865"
    },
    {
        "author": "陸游",
        "paragraphs": [
            "書生本欲輩莘渭，蹭蹬乃去爲詩人。",
            "囊中略有七千首，不負百年風月身。"
        ],
        "title": "初冬雜詠八首  其五",
        "id": "db221157-94fe-4421-a2c3-8f816e443f3c"
    },
    {
        "author": "陸游",
        "paragraphs": [
            "俗緣已斷寧容續，幽事雖多不厭增。",
            "折簡迎醫看病鹿，舂粳炊飯供遊僧。"
        ],
        "title": "初冬雜詠八首  其六",
        "id": "ba4fa6cd-2927-4e95-a850-e82eb0f9751e"
    },
    {
        "author": "陸游",
        "paragraphs": [
            "夜窗父子共煎茶，一點青燈冷結花。",
            "村落盜清無犬吠，園林月上有啼鴉。"
        ],
        "title": "初冬雜詠八首  其七",
        "id": "8a2567b5-5a66-4acc-99a6-65f9ce9cbdcc"
    },
    {
        "author": "陸游",
        "paragraphs": [
            "老去胸中百事真，同遊無復白頭新。",
            "鵲從熟後頻分食，鹿漸馴來不避人。"
        ],
        "title": "初冬雜詠八首  其八",
        "id": "5c4c46c8-76bd-4dac-90c3-1b769407052b"
    },
    {
        "author": "陸游",
        "paragraphs": [
            "齒髮衰殘久退休，衡茅荒寂更禁秋。",
            "一無用力身猶倦，百不關心夢亦愁。",
            "遠浦卧看鳬泛泛，深林時聽鹿呦呦。",
            "天台日有遊僧過，白朮黄精不待求。"
        ],
        "title": "老嘆",
        "id": "7f396eec-1ec2-4e7a-b300-6622132374a6"
    },
    {
        "author": "陸游",
        "paragraphs": [
            "誰爲閑愁撥不開，小園也復有池臺。",
            "清泉白石皆吾友，綠李黄梅盡手栽。",
            "衝雨茭鷄時上下，近人栗鼠不驚猜。",
            "自憐兩屨猶輕捷，不待兒扶日日來。"
        ],
        "title": "小園",
        "id": "000a709d-802d-49c4-b773-007fa1ab8f93"
    },
    {
        "author": "陸游",
        "paragraphs": [
            "大耋年光病日侵，久辭微祿卧山林。",
            "雖無嘆老嗟卑語，猶有哀窮悼屈心。",
            "力薄不能推一飯，義深常願散千金。",
            "夜闌感慨殘燈下，皎皎孤懷帝所臨。"
        ],
        "title": "冬夜思里中多不濟者愴然有感",
        "id": "40911280-f2b2-43af-98af-9832486ac90a"
    },
    {
        "author": "陸游",
        "paragraphs": [
            "病齒漂浮短髮稀，此身猶墮亂書圍。",
            "邯鄲倦枕晨炊熟，昌谷空囊晚醉歸。",
            "久困厭從人乞貸，力耕頻遇歲凶饑。",
            "行年九十窮彌甚，旅舍燈前自綻衣。"
        ],
        "title": "宿近村",
        "id": "274e252f-8d4e-4612-a079-cb807ea0336e"
    },
    {
        "author": "陸游",
        "paragraphs": [
            "正遣清詩覓菊栽，穿雲涉水又尋梅。",
            "萬牛不挽新愁去，一鳥還驚午夢回。",
            "老愧逢人說幽憤，窮能隨事學低摧。",
            "江邊漂母何爲者，無食王孫未易哀。"
        ],
        "title": "梅村野人家小憩",
        "id": "8ee796a2-5154-44bc-bdbb-8817d0acebd5"
    },
    {
        "author": "陸游",
        "paragraphs": [
            "今年閏餘時令早，十月霜風吹客倒。",
            "老夫畏寒不出門，數步鄰家迹如掃。",
            "此時陳子獨何勇，饑僮瘦馬長安道。",
            "絕知涵養與人別，吐氣如虹失衰老。",
            "孟軻浩然正應爾，豈比區區養梨棗。",
            "萬鍾于子本何加，一官未免從人討。",
            "世誰不達子獨窮，熟念令人惡懷抱。",
            "石渠天祿正須才，往乞揚雄太玄草。"
        ],
        "title": "寄陳伯予主簿",
        "id": "5833c57b-438f-4044-b948-bd88fe6eb7dd"
    },
    {
        "author": "陸游",
        "paragraphs": [
            "早睡苦夜長，晚睡意復倦。",
            "斂膝傍殘燈，拭眥展書卷。",
            "時時搔短髮，稍稍磨凍硯。",
            "更闌月入戶，皎若舒白練。",
            "便思泛樵風，次第入剡縣。",
            "名山如高人，豈可久不見。"
        ],
        "title": "夜坐憶剡溪",
        "id": "f0dc1737-42b4-46f2-9a33-56b953f9338f"
    },
    {
        "author": "陸游",
        "paragraphs": [
            "霜風利如割，霜葉凈如掃。",
            "正當十月時，我行山陰道。",
            "場功俱已畢，歡樂無壯老。",
            "野歌相和答，村鼓更擊考。",
            "市壚酒雖薄，群飲必醉倒。",
            "鷄豚治羹胾，魚鱉雜鮮薧。",
            "但願時太平，鄰里常相保。",
            "家家了租稅，春酒壽翁媼。"
        ],
        "title": "道上見村民聚飲",
        "id": "bcbccc42-9ae1-4387-b2f6-c6f9c53913f9"
    },
    {
        "author": "陸游",
        "paragraphs": [
            "出郭四十里，孟冬天尚和。",
            "風生帆力健，木落月明多。",
            "小市人聲散，長橋炬火過。",
            "吾生幾來往，撫枕獨悲歌。"
        ],
        "title": "小江",
        "id": "8740ec8b-d869-4f0d-96ca-6b7376079e13"
    },
    {
        "author": "陸游",
        "paragraphs": [
            "富貴得意如登天，自計一跌理不全。",
            "晝食忘味夜費眠，渠過一日如一年。",
            "春蠶得衣耕得食，農功初成各休息。",
            "賣酒壚邊紛鼓笛，我過一年如一日。",
            "二者求兼勢安可，與我周旋寧作我。",
            "春城桃李豈不妍，雪澗未妨松磊砢。",
            "人生禍福難遽論，廟犧烏得爲孤豚。",
            "君不見獵徒父子牽黄犬，歲歲秋風下蔡門。"
        ],
        "title": "短歌行",
        "id": "5d467861-aff6-4efc-ad97-b8bdfd52d5f5"
    },
    {
        "author": "陸游",
        "paragraphs": [
            "重雲蔽白日，陂港日夜涸。",
            "秋風纔幾時，已見霜雪作。",
            "人生各有分，豈必衣狐狢。",
            "吳中冬蔬茂，盤筯不寂寞。",
            "摶泥治牆屋，伐篠補籬落。",
            "薄酒亦醉人，問子胡不樂。"
        ],
        "title": "初寒",
        "id": "cd217a6c-1230-4f15-86d5-bb57de440f3f"
    },
    {
        "author": "陸游",
        "paragraphs": [
            "鏡中衰顔失敷腴，綠鬢已作霜蓬枯。",
            "兩肩聳聳似山字，曳杖更有蠻童扶。",
            "自驚何以致此老，亟欲修敬問起居。",
            "徐徐熟視乃大笑，但記昔我忘今吾。",
            "今吾雖憊頗神王，飛仙正可折簡呼。",
            "遠遊縱未從谿父，醉眼猶能隘具區。"
        ],
        "title": "對鏡",
        "id": "ee18ca7b-0405-4907-88fc-1e08ef1427ef"
    },
    {
        "author": "陸游",
        "paragraphs": [
            "書劍當年遍兩川，歸來垂釣鏡湖邊。",
            "老皆有死豈獨我，士固多貧寧怨天。",
            "物外勝遊携鶴去，琴中絕譜就僧傳。",
            "莫言白首詩才盡，讀罷猶能意爽然。"
        ],
        "title": "書劍",
        "id": "7841c512-9575-4c02-afee-fca4e14454ed"
    },
    {
        "author": "陸游",
        "paragraphs": [
            "行李蕭然一束書，城南觸目更愁予。",
            "市門乞食僧持鉢，關路哦詩客跨馿。",
            "殘髮無多真已矣，名山未去獨何歟。",
            "芒鞋可買身猶健，紅樹青霜十月初。"
        ],
        "title": "城南道中有感",
        "id": "ae859d56-ed87-4bfa-a31e-55cbf82bddc2"
    },
    {
        "author": "陸游",
        "paragraphs": [
            "書生賦命艱，舉步得憂患。",
            "敢論得意事，一笑亦有限。",
            "南征度閩嶺，西戍歷蜀棧。",
            "吳江聽唳鶴，淮浦送歸雁。",
            "歸來耕故山，暮雨泥沒骭。",
            "群鴉下空陂，黄犢鳴絕岸。",
            "索飯閔兒啼，乞墦虞妾覸。",
            "一裘三十年，破裂不受綻。",
            "欲添一把茅，百計亦未辦。",
            "大兒急親養，辛苦就遠宦。",
            "間出冒虜塵，短甲中夜擐。",
            "小兒奉親歡，野果采溪澗。",
            "勉使就微祿，未對涕先潸。",
            "觀汝兄弟意，豈復厭藜莧。",
            "兄歸弟不出，定省同夜旦。"
        ],
        "title": "寄子虡兼示子遹",
        "id": "1d1a6c75-a3fd-42ef-aa91-8955430e8447"
    },
    {
        "author": "陸游",
        "paragraphs": [
            "一年老一年，一日衰一日。",
            "譬如東周亡，豈復須大疾。",
            "懶惰已廢書冊久，病來亦復疏杯酒。",
            "軔車小住固自佳，拂袖便行亦何有。",
            "下床擁火暖有餘，鹹豆數粒粥一盂。",
            "平生常笑愚公愚，欲栽墮齒染白鬚。"
        ],
        "title": "一年老一年",
        "id": "e4fcf3af-480d-406d-91dc-2c4880adaf24"
    },
    {
        "author": "陸游",
        "paragraphs": [
            "年光豈不好，老境獨無歡。",
            "百步未爲遠，一尊聊自寬。",
            "澤枯波尚綠，霜薄葉初丹。",
            "矯首問來雁，中原應苦寒。"
        ],
        "title": "自東岡繚出舍北",
        "id": "faad69cc-7c07-4bcb-bd93-132c9139386b"
    },
    {
        "author": "陸游",
        "paragraphs": [
            "有客南山至，相携飯野亭。",
            "傾籃魚白白，出籠菜青青。",
            "米滑溪舂碓，醅渾草塞瓶。",
            "從今同保社，日醉不須醒。"
        ],
        "title": "有客",
        "id": "6e7ea653-ee36-4564-8833-e2d876da060e"
    },
    {
        "author": "陸游",
        "paragraphs": [
            "寒無氈坐甑生塵，此老年來乃爾貧。",
            "兩頰如丹君會否，胸中原自有陽春。"
        ],
        "title": "陳伯予見過喜予强健戲作",
        "id": "920f163a-39fa-488c-bce7-30bace55d66c"
    },
    {
        "author": "陸游",
        "paragraphs": [
            "山崦尋香得早梅，園丁又報水仙開。",
            "獨醒坐看兒孫醉，虛負東陽酒擔來。"
        ],
        "title": "東陽郭希呂呂子益送酒",
        "id": "ea7cb290-f220-4ece-b533-7ab023d42324"
    },
    {
        "author": "陸游",
        "paragraphs": [
            "家家績火夜深明，處處新畬雨後耕。",
            "常愧老身無一事，地爐堅坐聽風聲。"
        ],
        "title": "夜坐",
        "id": "a6c38983-bb17-49ab-8251-4e8021b75791"
    },
    {
        "author": "陸游",
        "paragraphs": [
            "一月得笑纔四五，十事敗意常八九。",
            "國中謾說無雙士，天下元無第一手。",
            "平生愛酒恨小戶，半世爲文真弊帚。",
            "劫灰處處吊興亡，宿草年年哭交友。",
            "君看丈夫得意時，大冠如箕印如斗。",
            "一朝棄去豈復論，衣破何妨露雙肘。",
            "有時采藥二室間，亦或釣魚五湖口。",
            "死來萬古一熟眠，安用虛名傳不朽。"
        ],
        "title": "兩日意殊不懌作短歌自遣",
        "id": "f04d0da8-29e3-4e9d-8410-9a6a6249c02c"
    },
    {
        "author": "陸游",
        "paragraphs": [
            "衰病時時作，閑愁日日生。",
            "寒添沽酒興，困喜磑茶聲。",
            "琴廢還重理，詩成更細評。",
            "殘年那望進，且復暢幽情。"
        ],
        "title": "戲書日用事",
        "id": "d1747524-e3d8-46ca-982e-40efc095fe59"
    },
    {
        "author": "陸游",
        "paragraphs": [
            "上書不上登封書，乘車但乘下澤車。",
            "夕陽獨立衡門外，閑看村童學釣魚。"
        ],
        "title": "獨立",
        "id": "2f01b7b1-bad1-4005-baf0-fb583960d57e"
    },
    {
        "author": "陸游",
        "paragraphs": [
            "築屋傍江皋，牆垣締結牢。",
            "深門蔭楊柳，高架引蒲萄。",
            "黍酒歡迎客，麻衫旋束絳。",
            "兒孫勿遊惰，常念起家勞。"
        ],
        "title": "夢中江行過鄉豪家賦詩二首既覺猶歷歷能記也  其一",
        "id": "a9b08897-97c9-4fc2-8037-a9106857438e"
    },
    {
        "author": "陸游",
        "paragraphs": [
            "蒲席乘風健，江潮带雨渾。",
            "樹餘梢纜迹，崖有刺篙痕。",
            "酒酹湘君廟，歌招屈子魂。",
            "客途嗟草草，無處采芳蓀。"
        ],
        "title": "夢中江行過鄉豪家賦詩二首既覺猶歷歷能記也  其二",
        "id": "9fc0851a-3a7d-499e-876f-3d676e9b8032"
    },
    {
        "author": "陸游",
        "paragraphs": [
            "一病輒兼旬，百憂集雙鬢。",
            "藥裹堆床滿，生意垂欲盡。",
            "時聞雀翻更，頻看燈落燼。",
            "平生學六經，白首頗自信。",
            "拳拳服仁義，念念去驕吝。",
            "所覬未死間，猶有分寸進。"
        ],
        "title": "病中夜思",
        "id": "a8b397de-3f50-482a-b092-56acd973e29e"
    },
    {
        "author": "陸游",
        "paragraphs": [
            "白首相依飽蕨薇，吾家父子古來稀。",
            "春秧出水柔桑綠，正是農時望汝歸。"
        ],
        "title": "得子虡書言明春可歸",
        "id": "66225903-adc5-4a45-a0a7-6da34b5a5e85"
    },
    {
        "author": "陸游",
        "paragraphs": [
            "地爐夜熱麻䕸暖，瓦鬴晨烹豆粥香。",
            "不是有心輕富貴，從來吾亦愛吾鄉。"
        ],
        "title": "雜賦十二首  其一",
        "id": "a0734c40-afbe-46f8-a6e4-9ce17f81c5c7"
    },
    {
        "author": "陸游",
        "paragraphs": [
            "病叟胸中一物無，夢遊信脚到華胥。",
            "覺來忽見天窗白，短髮蕭蕭起自梳。"
        ],
        "title": "雜賦十二首  其二",
        "id": "3a0e1bef-1a34-41c8-9bfe-c9b932554a71"
    },
    {
        "author": "陸游",
        "paragraphs": [
            "終日纔堪米一升，生涯略似草庵僧。",
            "溼薪不管晨炊晚，留得松肪代夜燈。"
        ],
        "title": "雜賦十二首  其三",
        "id": "608d59f2-55d8-494c-9606-1bb03c9080c2"
    },
    {
        "author": "陸游",
        "paragraphs": [
            "出門信步作閑遊，野廟村坊到處留。",
            "每伴樵夫嘗半舍，更隨牧豎采沿溝。"
        ],
        "title": "雜賦十二首  其四",
        "id": "b2a51d4f-8232-45e9-a5c8-cd6a2aa07957"
    },
    {
        "author": "陸游",
        "paragraphs": [
            "體不佳時看周易，酒痛飲後讀離騷。",
            "騎馿太華三峰雪，鼓棹錢塘八月濤。"
        ],
        "title": "雜賦十二首  其五",
        "id": "737c05e6-37d5-4b9c-8221-983822d0a259"
    },
    {
        "author": "陸游",
        "paragraphs": [
            "昔人莽莽荒丘裏，陳迹紛紛朽簡中。",
            "畢竟是非誰辨得，舉杯吾欲問虛空。"
        ],
        "title": "雜賦十二首  其六",
        "id": "f68e9235-5a2a-4cf5-a82d-7097a05971df"
    },
    {
        "author": "陸游",
        "paragraphs": [
            "百億須彌理固有，八九雲夢何足吞。",
            "天下廣居君識否，一間茆屋寄孤村。"
        ],
        "title": "雜賦十二首  其七",
        "id": "f324c889-768b-4e63-9105-101aa5618671"
    },
    {
        "author": "陸游",
        "paragraphs": [
            "夢裏曾作南柯守，少時元是東陵侯。",
            "今朝半醉歸草市，指點青帘上酒樓。"
        ],
        "title": "雜賦十二首  其八",
        "id": "617c7102-0166-463b-94fc-2aafc7a588aa"
    },
    {
        "author": "陸游",
        "paragraphs": [
            "七十八十古來稀，行年九十固應衰。",
            "已興工部耳聾嘆，更和文公齒落詩。"
        ],
        "title": "雜賦十二首  其九",
        "id": "231e1b54-47c0-4207-a267-56c8f096a1b0"
    },
    {
        "author": "陸游",
        "paragraphs": [
            "中年畏病杯行淺，晚歲修真食禁多。",
            "謝客杜門殊省事，一盂香飯養天和。"
        ],
        "title": "雜賦十二首  其一○",
        "id": "dbbc522b-c46f-4b1d-b893-b4ecf405e686"
    },
    {
        "author": "陸游",
        "paragraphs": [
            "齊民讓畔不爭桑，和氣橫流歲自穰。",
            "君看三山百家聚，更無一壟有遺蝗。"
        ],
        "title": "雜賦十二首  其一一",
        "id": "426e9a37-f9a6-4a8a-9cd8-ed5f1a05b64a"
    },
    {
        "author": "陸游",
        "paragraphs": [
            "得雨郊原已遍耕，東家西舍多逢迎。",
            "前山雲起樹無影，別浦潮生船有聲。"
        ],
        "title": "雜賦十二首  其一二",
        "id": "a0e84f47-68b0-4111-a622-51e397e1239a"
    },
    {
        "author": "陸游",
        "paragraphs": [
            "小疾便幽翳，孤懷抱鬰陶。",
            "遺文誦史漢，奇思探莊騷。",
            "談笑寬吟苦，經行慰作勞。",
            "東岡聊一往，突兀古臺高。"
        ],
        "title": "散懷",
        "id": "87d465a3-1c33-4c5c-9e02-de70bcf2f901"
    },
    {
        "author": "陸游",
        "paragraphs": [
            "稻草高茨屋，繩樞窄作門。",
            "漁樵皆結友，鄰曲自通婚。",
            "留客秋茶苦，醺人社酒渾。",
            "餘年尚有嘆，一飯亦君恩。"
        ],
        "title": "書壁二首  其一",
        "id": "be002450-2a55-4f86-9eba-1e9a1f8734ba"
    },
    {
        "author": "陸游",
        "paragraphs": [
            "故里還初服，明恩念老農。",
            "方蒙鏡湖賜，又忝渭川封。",
            "炊粟猶支日，藏蔬可御冬。",
            "霜天病益減，高枕聽鄰鐘。"
        ],
        "title": "書壁二首  其二",
        "id": "95c6b21f-3334-4a19-9c05-89d23c89e05e"
    },
    {
        "author": "陸游",
        "paragraphs": [
            "讀書雖所樂，置之固亦佳。",
            "燒香袖手坐，自足紓幽懷。",
            "我生本從人，豈願終不諧。",
            "其如定命何，生死一茆齋。"
        ],
        "title": "冬日齋中即事六首  其一",
        "id": "e97c674d-13c0-40fc-8132-e057b215a31c"
    },
    {
        "author": "陸游",
        "paragraphs": [
            "一帚常在傍，有暇即掃地。",
            "既省課童奴，亦以平血氣。",
            "按摩與導引，雖善亦多事。",
            "不如掃地法，延年直差易。"
        ],
        "title": "冬日齋中即事六首  其二",
        "id": "6b75418f-de94-40d6-b030-b217d58b1df4"
    },
    {
        "author": "陸游",
        "paragraphs": [
            "夙興人尚默，衆鳥相語言。",
            "小語豈不可，何至爾啾喧。",
            "吾獨擁燎爐，宿火有餘溫。",
            "澹然以自適，喧寂何足論。"
        ],
        "title": "冬日齋中即事六首  其三",
        "id": "2e135f84-0d86-4d35-b9f8-93e70c897af5"
    },
    {
        "author": "陸游",
        "paragraphs": [
            "詰朝澹無營，百事付童子。",
            "拂我架上書，注我硯中水。",
            "覓睡不復成，取衣乃徐起。",
            "卒歲如一朝，底處著慍喜。"
        ],
        "title": "冬日齋中即事六首  其四",
        "id": "9ea233ed-bd1f-4907-a0cc-3a99484757a1"
    },
    {
        "author": "陸游",
        "paragraphs": [
            "我老苦寂寥，誰與娛晨暮。",
            "狸奴共茵席，鹿麑隨杖屨。",
            "歲薄食無餘，恨使鳥雀去。",
            "安得粟滿囷，作粥餽行路。"
        ],
        "title": "冬日齋中即事六首  其五",
        "id": "66af50f9-045b-4909-b736-aa35d3c0a5fc"
    },
    {
        "author": "陸游",
        "paragraphs": [
            "東園二畝地，重重作藩籬。",
            "我豈婦女哉，避客門不窺。",
            "要當盡徹去，來往無它歧。",
            "飯罷忌久坐，時須曳筇枝。"
        ],
        "title": "冬日齋中即事六首  其六",
        "id": "cc5ac5d4-fde2-42dc-b3d9-8ea43d5cfaea"
    },
    {
        "author": "陸游",
        "paragraphs": [
            "老欲躬耕力弗强，但應賣藥似韓康。",
            "陳編時見古成敗，舊友不知今在亡。",
            "已返山林遺世事，尚憑詩酒答年光。",
            "此身自笑如稊米，加損寧能繫太倉。"
        ],
        "title": "冬日排悶二首  其一",
        "id": "d48d7352-1a48-481d-b3e5-8bd9c78c7899"
    },
    {
        "author": "陸游",
        "paragraphs": [
            "地爐微火伴寒灰，垂野江雲暝不開。",
            "欲睡手中書自墮，半酣窗外雪初來。",
            "渡頭照影聞征雁，籬角吹香得早梅。",
            "佛粥春盤俱不遠，離離斗柄欲東回。"
        ],
        "title": "冬日排悶二首  其二",
        "id": "60702b69-0be2-4255-aea6-c9a53cdcd228"
    },
    {
        "author": "陸游",
        "paragraphs": [
            "勾踐舊國古會稽，南山擁郭分東西。",
            "城門大路引繩直，西走百里皆平堤。",
            "客行欲曉到梅市，喔喔尚聽城中鷄。",
            "法雲古寺臨大澤，風皺百頃青玻璃。",
            "迎來送往此其地，素壁時見前人題。",
            "乖離會合浩莫計，歷觀名氏空含凄。",
            "山僧慣見爲客嘆，榮悴從來如夜旦。",
            "明年吾樓插天半，世事君須倚闌看。"
        ],
        "title": "法雲寺",
        "id": "b57acbce-213e-41f0-9854-805d47590a43"
    },
    {
        "author": "陸游",
        "paragraphs": [
            "落日疏林數點鴉，青山闕處是吾家。",
            "歸來何事添幽致，小竈燈前自煮茶。"
        ],
        "title": "自法雲歸",
        "id": "0a3e4862-1071-4083-86c0-668e41632cf9"
    },
    {
        "author": "陸游",
        "paragraphs": [
            "龍山落帽未多時，陳迹依然使我悲。",
            "粲粲菊花何似好，階前惟見束枯枝。"
        ],
        "title": "枯菊",
        "id": "41e4c4b6-5a00-4d15-a21f-9a2e2b4034f9"
    },
    {
        "author": "陸游",
        "paragraphs": [
            "千錢得斗米，一斛當萬錢。",
            "嗟汝蚩蚩民，何恃以自全。",
            "我欲告父老，食爲汝之天。",
            "勿結迎神社，勿飾杭湖船。",
            "築室勿斲削，但取垣屋堅。",
            "婦女省釵澤，野粧何用妍。",
            "趨利常處薄，衆役常在前。",
            "歲時相勞苦，盛饌一豚肩。",
            "近市可致酒，雖薄亦醺然。",
            "切勿慕公卿，早朝妨熟眠。",
            "亦勿謀高貲，貪吏不汝憐。",
            "有負固吹毛，無罪亦株連。",
            "豈暇論曲直，梃繫如登僊。",
            "短褐與飯豆，溫飽可終年。",
            "草廬挂葦箔，乃可數世傳。",
            "朱門雖赫赫，變化如飛烟。",
            "爲農最得策，本無祿與權。",
            "時平自逸樂，奉牲祭其先。",
            "不幸有散徙，均爲寓民編。",
            "吾詩不足徵，請讀七月篇。"
        ],
        "title": "聞吳中米價甚貴二十韵",
        "id": "147836d8-ea4e-4426-94eb-e479b7048263"
    },
    {
        "author": "陸游",
        "paragraphs": [
            "疇昔西遊萬里還，狂吟散落滿人間。",
            "買空綠水橋邊酒，看徧青城縣裏山。",
            "梅蕊疏疏春欲動，川雲漠漠雪猶慳。",
            "偶思五十年來事，顧影燈前自笑頑。"
        ],
        "title": "寒夜偶懷壯遊書感",
        "id": "b36fe9c6-db2d-41e9-8f22-c56b8d3c3191"
    },
    {
        "author": "陸游",
        "paragraphs": [
            "有道真爲萬物宗，巉然使我嘆猶龍。",
            "晨鷄底事驚殘夢，一夕清談恨未終。"
        ],
        "title": "夢曾文清公",
        "id": "123f458b-d48a-4c81-8393-7e9c32ae9072"
    },
    {
        "author": "陸游",
        "paragraphs": [
            "白日悠悠喜意平，夢中歷歷覺魂清。",
            "覺時不落晨鷄後，靜待天窗一點明。"
        ],
        "title": "睡覺",
        "id": "eb0a6c3b-6d2c-4d6a-9470-e867dc22d61d"
    },
    {
        "author": "陸游",
        "paragraphs": [
            "小聚遠塵囂，淳風獨未澆。",
            "鳴機燈煜煜，飲犢雨蕭蕭。",
            "異味常交致，新醪亦苦邀。",
            "人間交道絕，令我慕漁樵。"
        ],
        "title": "湖邊小聚",
        "id": "7cc119ad-2149-4c92-8a0e-79827e19c862"
    },
    {
        "author": "陸游",
        "paragraphs": [
            "秋冬久不雨，氣濁喜雲生。",
            "麥壟崇朝潤，茆簷徹夜聲。",
            "初來斷幽徑，漸密雜疏更。",
            "頼有牆陰薺，離離已可烹。"
        ],
        "title": "雨二首  其一",
        "id": "c645a2aa-055a-46ed-a51d-306462698c96"
    },
    {
        "author": "陸游",
        "paragraphs": [
            "薄晚初沾灑，清晨更慘凄。",
            "魚寒拋餌去，鴉溼就簷栖。",
            "幽澗濺濺溜，長堤淺淺泥。",
            "一杯持自賀，吾事在鋤犁。"
        ],
        "title": "雨二首  其二",
        "id": "e9dc48a6-85f9-4a64-a894-d1c660eb7751"
    },
    {
        "author": "陸游",
        "paragraphs": [
            "齒豁從教道字訛，負薪陌上且行歌。",
            "古人亦自逢時少，吾輩何疑忤俗多。",
            "山掃黛痕如尚溼，湖開鏡面似新磨。",
            "亦知大有掀髯處，無奈西流白日何。"
        ],
        "title": "雨後快晴步至湖塘",
        "id": "2e2e340a-c6ae-45e5-8301-f23b64ca9401"
    },
    {
        "author": "陸游",
        "paragraphs": [
            "折木翻濤一夜風，浮雲吹盡日行空。",
            "天公豈是真慳雪，三白留來付臘中。"
        ],
        "title": "兩日寒雨作雪不成夜忽大雨遂晴",
        "id": "15b4e2eb-bcca-4da5-b4fa-91232c6fc516"
    },
    {
        "author": "陸游",
        "paragraphs": [
            "困阨身如寄，推遷歲忽窮。",
            "百年均昨夢，萬古一飛鴻。",
            "夜甕鳴春酒，晨畦擷晚菘。",
            "屬饜童子笑，便腹負吾翁。"
        ],
        "title": "歲窮",
        "id": "b7a5cde2-6864-4d2c-be39-00538bb4e653"
    },
    {
        "author": "陸游",
        "paragraphs": [
            "湖海凄凉地，風霜慘淡天。",
            "吾其去道近，無酒亦陶然。"
        ],
        "title": "凍坐",
        "id": "3bef5b37-bb91-4a81-a585-b0070fd9e142"
    },
    {
        "author": "陸游",
        "paragraphs": [
            "千金募戰士，萬里築長城。",
            "何時青冢月，却照漢家營。"
        ],
        "title": "古意二首  其一",
        "id": "f4c2d90b-cb49-4ab9-be5d-9de08768b5a3"
    },
    {
        "author": "陸游",
        "paragraphs": [
            "夜泊武昌城，江流千丈清。",
            "寧爲雁奴死，不作鶴謀生。"
        ],
        "title": "古意二首  其二",
        "id": "67c8a83c-5717-4f55-9046-d71c03586e0e"
    },
    {
        "author": "陸游",
        "paragraphs": [
            "前日作雪風敗之，今日濃雲雪復作。",
            "一寒未暇自爲計，宿麥懸知天已諾。",
            "灞橋策馿愁露手，新豐買酒聊軟脚。",
            "胸中正著九雲夢，廊廟何加一丘壑。",
            "上書陳事固可笑，服藥求仙亦成錯。",
            "不如醉踏一劍騰風雲，跨海東謁青童君。"
        ],
        "title": "雪意復作",
        "id": "5fed7492-49f8-4ccc-a98f-930ebcb132a0"
    },
    {
        "author": "陸游",
        "paragraphs": [
            "天公賦與五湖秋，風月雲烟處處留。",
            "損食一年猶可健，無詩三日却堪憂。"
        ],
        "title": "醉書",
        "id": "a8ae4077-8917-4747-9f08-95a099cf554c"
    },
    {
        "author": "陸游",
        "paragraphs": [
            "造物冥冥中，與我無一面。",
            "不知獲罪由，動輒被訶譴。",
            "又若哀其愚，救以藥瞑眩。",
            "我亦揣此心，安受不敢怨。",
            "中間戍蜀漢，十載困郵傳。",
            "騎壒蒙隴干，陣雲暗秦甸。",
            "賫糧雜沙墋，掬水以三咽。",
            "傳烽東駱谷，倏忽若流電。",
            "歸吳獲小休，餘喘僅一綫。",
            "意言在故鄉，終勝客異縣。",
            "夫何命大謬，魔事每交戰。",
            "友讎同一波，平地肆蹈踐。",
            "么然性命微，日畏讒口煽。",
            "舊書不暇視，鼠迹上几硯。",
            "負疴不即死，遂作諸老殿。",
            "却觀所更歷，殆是金百鍊。",
            "人誰不愛身，悔作青紫楦。",
            "短筇入空翠，小艇破江練。",
            "漁歌隔浦聞，績火傍林見。",
            "苦貧雖至骨，未肯受客唁。",
            "君看投林猿，終異巢幕燕。",
            "有山皆可耕，焉往失貧賤。"
        ],
        "title": "排悶",
        "id": "5111cbd0-d2f8-4b6d-9d3f-58fbfda72835"
    },
    {
        "author": "陸游",
        "paragraphs": [
            "鏡湖渺渺烟波白，不與人間通地脈。",
            "騎龍古仙絕火食，慣住空山嚙冰雪。",
            "東皇高之置度外，正似人中巢許輩。",
            "萬木僵死我獨存，本來長生非返魂。"
        ],
        "title": "湖山尋梅二首  其一",
        "id": "70035aa9-60c4-4dce-896f-3ff29dbe809b"
    },
    {
        "author": "陸游",
        "paragraphs": [
            "小雪湖上尋梅時，短帽亂插皆繁枝。",
            "路人看者竊相語，此老胸中常有詩。",
            "歸來青燈耿窗扉，心鏡忽入造化機。",
            "墨池水淺筆鋒燥，笑拂吳箋作飛草。"
        ],
        "title": "湖山尋梅二首  其二",
        "id": "671bd737-d659-4c5a-a066-af31586871f2"
    },
    {
        "author": "陸游",
        "paragraphs": [
            "雲暝風號得我驚，硯池轉盼已生冰。",
            "窗間頓失疏梅影，枕上空聞斷雁聲。",
            "公子皂貂方痛飲，農家黄犢正深耕。",
            "老人別有超然處，一首清詩信筆成。"
        ],
        "title": "作雪寒甚有賦",
        "id": "768b6ed6-3c1f-4f94-82f5-3517dbc8d8e0"
    },
    {
        "author": "陸游",
        "paragraphs": [
            "我性本迂疏，養生又無術。",
            "憂患自外至，疾病由中出。",
            "屏居絕造請，冀補東隅失。",
            "今觀世間事，如僧視沐櫛。",
            "閑身嶺上雲，睡味蜂房蜜。",
            "惟思茅簷下，一席卧朝日。"
        ],
        "title": "書懶",
        "id": "57e5d1d5-f889-4ac3-8c80-a09678c6427c"
    },
    {
        "author": "陸游",
        "paragraphs": [
            "少時喚愁作底物，老境方知世有愁。",
            "忘盡世間愁故在，和身忘却始應休。"
        ],
        "title": "讀唐人愁詩戲作五首  其一",
        "id": "e71925c4-cba2-4e36-a6f8-de22a1b577c3"
    },
    {
        "author": "陸游",
        "paragraphs": [
            "清愁自是詩中料，向使無愁可得詩。",
            "不屬僧窗孤宿夜，即還山驛旅遊時。"
        ],
        "title": "讀唐人愁詩戲作五首  其二",
        "id": "dc4a6876-6863-4d3d-ac06-1892e9fd7461"
    },
    {
        "author": "陸游",
        "paragraphs": [
            "天恐文人未盡才，常教零落在蒿萊。",
            "不爲千載離騷計，屈子何由澤畔來。"
        ],
        "title": "讀唐人愁詩戲作五首  其三",
        "id": "833b8d70-139f-48c9-8d4b-07d0a993eb02"
    },
    {
        "author": "陸游",
        "paragraphs": [
            "我輩情鍾不自由，等閑白却九分頭。",
            "此懷豈獨騷人事，三百篇中半是愁。"
        ],
        "title": "讀唐人愁詩戲作五首  其四",
        "id": "332287e3-3043-4afc-aaf4-ec773f585730"
    },
    {
        "author": "陸游",
        "paragraphs": [
            "飛雪安能住酒中，閑愁見酒亦消融。",
            "山家有力參天地，不放清尊一日空。"
        ],
        "title": "讀唐人愁詩戲作五首  其五",
        "id": "cb71b219-be82-4d6e-a383-367f0807abed"
    },
    {
        "author": "陸游",
        "paragraphs": [
            "老人世間百念衰，惟好古書心未移。",
            "斷碑殘刻亦在櫝，時時取玩忘朝饑。",
            "推尋點畫到曲折，想見落筆縱橫時。",
            "豈惟鸞鳳九霄上，景鍾大鼎森陸離。",
            "雖然欲學則曷敢，駑馬仰看驊騮馳。",
            "正如志士才不稱，心慕伊傅終何施。",
            "爾來亦復强點染，手不隨意徒嗟咨。",
            "懸知明日天將雨，中夜雲蒸紫玉池。"
        ],
        "title": "讀書至夜分感嘆有賦",
        "id": "df98abf1-e953-4c6c-82c9-571171deb110"
    },
    {
        "author": "陸游",
        "paragraphs": [
            "急雨狂風暮不收，燎爐薪暖復何憂。",
            "如傾瀲灧鵝黄酒，似擁蒙茸狐白裘。",
            "大澤羈鴻來萬里，高城傳漏過三籌。",
            "明朝會看稽山雪，莫爲衝寒怯上樓。"
        ],
        "title": "擁爐",
        "id": "d1f65f87-3aad-4049-a418-8a59dfed959f"
    },
    {
        "author": "陸游",
        "paragraphs": [
            "歸老家山一幅巾，俗間那可與知聞。",
            "舉杯每屬江頭月，贈客時緘谷口雲。",
            "行采菖蒲緣蘚磴，卧浮舴艋入鷗群。",
            "力營隠趣君無怪，作得閑人要十分。"
        ],
        "title": "隠趣",
        "id": "2d068a1d-2d0d-4222-9ab5-cfb6d088d10b"
    },
    {
        "author": "陸游",
        "paragraphs": [
            "夜榜孤舟掠岸行，村墟頻過不知名。",
            "繞枝倦鵲寒無影，脫網奔魚遠有聲。",
            "兩紙忽驚殘曆盡，一杯聊慰旅懷情。",
            "還家自笑身猶健，又付生涯與短檠。"
        ],
        "title": "冬夜舟中作",
        "id": "ffbd1ee3-4dcd-4e8a-a959-74c470bae9ce"
    },
    {
        "author": "陸游",
        "paragraphs": [
            "逐鹿心雖壯，乘騅勢已窮。",
            "終全蓋世氣，絕意走江東。"
        ],
        "title": "湖山九首  其一",
        "id": "7bdc80ee-b79f-4710-a930-0ef2c6c90e2e"
    },
    {
        "author": "陸游",
        "paragraphs": [
            "湖上多甘井，磑泉尤得名。",
            "何時枕白石，靜聽轆轤聲。"
        ],
        "title": "湖山九首  其二",
        "id": "97ebeb3c-4e1c-4110-bdf9-5a604c9dcb5f"
    },
    {
        "author": "陸游",
        "paragraphs": [
            "山崦桑麻路，柴門鳥雀聲。",
            "老巫祈社雨，小婦餉春耕。"
        ],
        "title": "湖山九首  其三",
        "id": "1eaffc4a-7b6e-4f40-bfcf-ecbee5a2b4f8"
    },
    {
        "author": "陸游",
        "paragraphs": [
            "坡陀度小嶺，軒豁見平湖。",
            "但醉梅花下，民家酒可沽。"
        ],
        "title": "湖山九首  其四",
        "id": "7aaca998-0340-4b3b-a295-e4d2c7961100"
    },
    {
        "author": "陸游",
        "paragraphs": [
            "淺井供茶竈，分流浣布沙。",
            "此泉吾所愛，百用給山家。"
        ],
        "title": "湖山九首  其五",
        "id": "d8110e6e-dbe2-47c1-8189-dab02f258d29"
    },
    {
        "author": "陸游",
        "paragraphs": [
            "故堞無遺迹，蕭然數十家。",
            "茶烟映山起，酒帘傍堤斜。"
        ],
        "title": "湖山九首  其六",
        "id": "d5882d71-eebc-4277-832e-9503e2654b32"
    },
    {
        "author": "陸游",
        "paragraphs": [
            "汀月生眉黛，溪梅試額妝。",
            "幽閨元不出，莫道嫁彭郎。"
        ],
        "title": "湖山九首  其七",
        "id": "e19e1de2-792b-43b9-8715-7344a40e12c7"
    },
    {
        "author": "陸游",
        "paragraphs": [
            "城邊小市聚，烟水淡秋容。",
            "南走蘭亭路，迢迢雲外鐘。"
        ],
        "title": "湖山九首  其八",
        "id": "ebfd3697-7b0c-4612-9f6d-913df340d857"
    },
    {
        "author": "陸游",
        "paragraphs": [
            "東西二十里，相望兩平橋。",
            "傍水多投釣，穿雲有負樵。"
        ],
        "title": "湖山九首  其九",
        "id": "399c5b56-965e-4356-8313-4690e15336da"
    },
    {
        "author": "陸游",
        "paragraphs": [
            "暮境侵尋歲月遒，齒搖髮脫又經秋。",
            "此身要是歸衰謝，外物何須更固留。",
            "皂白從來憎了了，登臨且復送悠悠。",
            "嗣宗痛飲圖南睡，萬事輸君此一籌。"
        ],
        "title": "齒髮",
        "id": "8d2a0254-3209-401b-a0ad-27d24e7283a0"
    },
    {
        "author": "陸游",
        "paragraphs": [
            "歸志初諧老遽催，良辰常與病俱來。",
            "酒雖已熟恨無菊，雪苦不成空見梅。",
            "朋舊乖離心每折，山川悠邈首頻回。",
            "人生敗意無窮達，莫厭相逢笑口開。"
        ],
        "title": "古謂不如意事十常八九雖出于好功名者之言閑中亦未免此嘆戲作七字一首",
        "id": "4bc95527-e1b2-41b1-9da9-f80e1d74cc6b"
    },
    {
        "author": "陸游",
        "paragraphs": [
            "冉冉忘年往，紛紛厭事來。",
            "庭除多草莽，几硯亦塵埃。",
            "園爲畦蔬到，門因汲水開。",
            "偶聞林鳥語，太息又春回。"
        ],
        "title": "幽居歲暮五首  其一",
        "id": "fdc8b51a-7c4b-4e93-b8ee-5fe36a688821"
    },
    {
        "author": "陸游",
        "paragraphs": [
            "却醫翻少疾，辭祿不加貧。",
            "嘉木移俱活，村醪釀輒醇。",
            "悠悠還過日，盎盎又逢春。",
            "狂舞君毋笑，梅花插滿巾。"
        ],
        "title": "幽居歲暮五首  其二",
        "id": "a7285eb0-88ef-4ae5-a3fc-fdfbf7b9e95b"
    },
    {
        "author": "陸游",
        "paragraphs": [
            "老去轉無事，室空惟一床。",
            "卧時幽鳥語，行處野花香。",
            "巷北觀神社，村東看戲場。",
            "誰知屏居意，不獨爲耕桑。"
        ],
        "title": "幽居歲暮五首  其三",
        "id": "0ab4ff78-6476-44e8-85a8-03bbad9febaa"
    },
    {
        "author": "陸游",
        "paragraphs": [
            "燃薪代秉燭，煮茗當傳杯。",
            "但恨朋儕少，那知日月催。",
            "衣裳任穿穴，芋栗且燔煨。",
            "不爲殘年迫，吾心久矣灰。"
        ],
        "title": "幽居歲暮五首  其四",
        "id": "fd6f229e-d798-4250-9932-c3be3899d2bd"
    },
    {
        "author": "陸游",
        "paragraphs": [
            "古井年年浚，荒疇日日犁。",
            "刈茅苫鹿屋，插棘護鷄栖。",
            "閑頼書遮眼，愁須酒到臍。",
            "斜陽有常課，緩步上湖堤。"
        ],
        "title": "幽居歲暮五首  其五",
        "id": "5b3fda66-ebea-4665-aef8-9d589fa75b9b"
    },
    {
        "author": "陸游",
        "paragraphs": [
            "西庵每過未嘗開，邂逅清言始此回。",
            "陶令巾車尋壑去，巳公茅屋賦詩來。",
            "奇香炷罷雲生岫，瑞茗分成乳泛杯。",
            "便恐從今往還熟，入門猿鳥不驚猜。"
        ],
        "title": "過湖上僧庵",
        "id": "b88f1fe8-8ef9-4b7d-8977-5c1db31fc523"
    },
    {
        "author": "陸游",
        "paragraphs": [
            "畏事如畏虎，避人如避寇。",
            "結廬三家村，百事喜寒陋。",
            "身閑自爲貴，飯足豈非富。",
            "素心憎狐妖，老愈惡銅臭。",
            "視之若寒氣，可使客膚腠。",
            "即今知免矣，終歲塞門竇。",
            "始知松倒壑，殊勝雲出岫。",
            "聊持不動心，更養未盡壽。",
            "夜讀南華篇，欣然發吾覆。"
        ],
        "title": "夜坐戲作短歌",
        "id": "f56d0c3c-5841-4b77-a8bb-e2b125a54e66"
    },
    {
        "author": "陸游",
        "paragraphs": [
            "世事紛紜汝所知，欣然領略尚何疑。",
            "窮居自是長年術，魔境常爲定力資。",
            "人但與遊無德怨，酒皆可醉略醇醨。",
            "蘭亭賓主今何在，修竹依然似曩時。"
        ],
        "title": "書嘆二首  其一",
        "id": "23c557b6-9fe7-4b7d-bb43-01a642e2b6a1"
    },
    {
        "author": "陸游",
        "paragraphs": [
            "尺椽不改結茅初，薄粥猶艱卒歲儲。",
            "猧子解迎門外客，狸奴知護案間書。",
            "深林閑數新添筍，小沼時觀舊放魚。",
            "自笑從來徒步慣，歸休枉道是懸車。"
        ],
        "title": "書嘆二首  其二",
        "id": "e0ce01d5-4e87-4632-96a7-2a47659ea8d5"
    },
    {
        "author": "陸游",
        "paragraphs": [
            "我生本亦與人同，緣薄才疏剩得窮。",
            "細水自鳴沙渚外，亂山時出雪雲中。",
            "僧歸獨趁殘鐘去，人散遥憐晚渡空。",
            "造物陳詩信奇絕，匆匆摹寫不能工。"
        ],
        "title": "日暮自湖上歸",
        "id": "3725c879-c3b5-4a06-810c-13d209bf2a34"
    },
    {
        "author": "陸游",
        "paragraphs": [
            "絁裘桐帽野人裝，又上湖堤步夕陽。",
            "貧甚不爲明日計，興來猶作少年狂。",
            "殘樽倒酒無餘瀝，幽圃尋梅認暗香。",
            "時有行人嘆頑健，黑絲點破頷間霜。"
        ],
        "title": "晚步湖堤",
        "id": "de789b6b-e439-4c46-b27f-e6660e4a7875"
    },
    {
        "author": "陸游",
        "paragraphs": [
            "江雲作雪暗郊原，竟夜風聲萬馬奔。",
            "槁面暫朱知酒釅，曲身成直頼爐溫。",
            "幼輿正復宜巖石，倚相猶能讀典墳。",
            "米貴僅供糜粥用，自傷無力濟元元。"
        ],
        "title": "夜寒",
        "id": "d561505f-8c2d-4f5b-827f-e01408de71cc"
    },
    {
        "author": "陸游",
        "paragraphs": [
            "早參太史筆，晚典石渠書。",
            "孤立如羈雁，微生等蠹魚。",
            "虛名真忝竊，定理有乘除。",
            "九十稽山下，荒畦日荷鋤。"
        ],
        "title": "感舊",
        "id": "11f1c7f8-e694-4e1e-a55d-a39d767c91fe"
    },
    {
        "author": "陸游",
        "paragraphs": [
            "夜卧風號野，晨興雪擁籬。",
            "未言能壓瘴，要是欲催詩。",
            "跨蹇雖堪喜，呼舟似更奇。",
            "元知剡溪路，不減灞橋時。"
        ],
        "title": "小雪",
        "id": "6dfd9a3f-9dd6-4bcf-a0e8-903b80451f5a"
    },
    {
        "author": "陸游",
        "paragraphs": [
            "夜來急雪打船窗，今夜推窗月滿江。",
            "堪恨無情一枝櫓，水禽驚起不成雙。"
        ],
        "title": "十二月十日暮小雪即止二首  其一",
        "id": "ee23be89-0656-4911-9679-bcb8eae3c771"
    },
    {
        "author": "陸游",
        "paragraphs": [
            "夜來一雪苦匆匆，千里濃雲忽掃空。",
            "換得月明良不惡，未須過計慮蝗蟲。"
        ],
        "title": "十二月十日暮小雪即止二首  其二",
        "id": "77a6c8a5-2b0a-47c7-8add-33b2284e2085"
    },
    {
        "author": "陸游",
        "paragraphs": [
            "翳翳魚鹽市，迢迢桑麥村。",
            "山家薪炭足，野叟袴襦溫。",
            "罝兔殘蕪盡，叉魚積水渾。",
            "詩書老無效，猶擬付兒孫。"
        ],
        "title": "遣興",
        "id": "4949e3f1-1197-432a-8a0b-e6ae3b8f3130"
    },
    {
        "author": "陸游",
        "paragraphs": [
            "身老便居僻，山寒喜屋低。",
            "時猶頼僧米，那惜貸鄰醯。",
            "湯餠挑春薺，盤餐設凍齏。",
            "怪來食指動，異味得豚蹄。"
        ],
        "title": "貧居時一肉食爾戲作",
        "id": "5078ad49-001b-4249-87bc-23dbc6c4686e"
    },
    {
        "author": "陸游",
        "paragraphs": [
            "歲晚深居懶出遊，小窗終日寄悠悠。",
            "雨聲到枕助詩律，花氣襲衣生客愁。",
            "殘齒不堪添臲卼，瘦肩轉復覺颼飀。",
            "春前一雪猶關念，安得瓊瑶積瓦溝。"
        ],
        "title": "臘月十四日雨",
        "id": "6b4fe095-7f25-4012-892d-2af857802935"
    },
    {
        "author": "陸游",
        "paragraphs": [
            "節物猶關老病身，鄉儺佛粥一年新。",
            "簷間百舌還多事，探借園林十日春。"
        ],
        "title": "節物",
        "id": "97df755b-e182-4229-af4c-0753e5d2e362"
    },
    {
        "author": "陸游",
        "paragraphs": [
            "力不扶微學，心猶守舊聞。",
            "壁間科斗字，秦火豈能焚。"
        ],
        "title": "讀書",
        "id": "bb98f2c3-6f6a-405b-9d6c-67ad1daca6ab"
    },
    {
        "author": "陸游",
        "paragraphs": [
            "曆授人時後，天回斗柄初。",
            "農疇興耒耜，家塾盛詩書。",
            "縹緲雙鳬舄，咿啞一鹿車。",
            "山翁喜春近，隨處狎樵漁。"
        ],
        "title": "春近",
        "id": "8702da22-5a45-4e11-b70d-02395b59e757"
    },
    {
        "author": "陸游",
        "paragraphs": [
            "陶謝文章造化侔，篇成能使鬼神愁。",
            "君看夏木扶疏句，還許詩家更道不。"
        ],
        "title": "讀陶詩",
        "id": "4cca5803-a691-4828-a986-a131d2a97341"
    },
    {
        "author": "陸游",
        "paragraphs": [
            "萬籟號風如戰鼓，雪意垂垂先作雨。",
            "庭中栖鳥驚屢起，窗下殘燈翳還吐。",
            "老翁聳膊高過頂，童子觸屏低不語。",
            "時聞鄰舍起飯牛，亦有歸樵說逢虎。",
            "去年雪薄蝗害稼，今年望雪如望赦。",
            "行當三白兆豐年，牲酒如山作秋社。"
        ],
        "title": "夜雨寒甚",
        "id": "adc6f1c2-e832-4a05-b43d-404bbacbac26"
    },
    {
        "author": "陸游",
        "paragraphs": [
            "杳杳雙鵲鳴庭除，東陽吏傳昌甫書。",
            "紙窮乃復得傑作，字字如刮造化爐。",
            "爾來此道苦寂寞，千里一士如鄰居。",
            "小兒得祿在傍邑，我貧初辦一鹿車。",
            "過門剝啄亦奇事，拜起幸未須人扶。",
            "君看幼安氣如虎，一病遽已歸荒墟。",
            "吾曹雖健固難恃，相覓寧待折簡呼。",
            "餘寒更祝勤自愛，時寄新詩來起予。"
        ],
        "title": "寄趙昌甫",
        "id": "5fac534e-db93-4eff-896b-49b6144e3c8d"
    },
    {
        "author": "陸游",
        "paragraphs": [
            "高人采藥來禹穴，骨瘦巉然鬢眉白。",
            "結茅分得野鹿場，一夜北風三尺雪。",
            "明朝過午勢愈惡，虎兕交迹人聲絕。",
            "虛窗縱橫叢竹入，幽磵荒寂孤松折。",
            "凍吟孰窺袁安戶，僵卧禿盡蘇武節。",
            "人生饑寒固亦有，養氣不動真豪傑。",
            "希名後世吾所耻，姓字寧與身俱滅。",
            "班馬復生無自書，我作此歌空激烈。"
        ],
        "title": "稽山雪",
        "id": "b4a09f03-dcda-436d-8a44-93fa8a21f762"
    },
    {
        "author": "陸游",
        "paragraphs": [
            "老境遺人事，窮居砭世肓。",
            "茅簷聽雲滴，瓦鼎爇松肪。",
            "不願封侯印，惟求煮菜方。",
            "杯羹須及熱，剩欲喚君嘗。"
        ],
        "title": "招鄰父啜菜羹",
        "id": "6a3ff33b-13ec-4ed3-84e3-33fcf12fd2e6"
    },
    {
        "author": "陸游",
        "paragraphs": [
            "壯歲貪求未見書，歸常充棟出連車。",
            "晚窺闕里親傳妙，數簡方知已有餘。"
        ],
        "title": "讀論語",
        "id": "5a1f7f62-560c-457b-abbf-e6889e7dfe1b"
    },
    {
        "author": "陸游",
        "paragraphs": [
            "殘夢悠颺不復成，鎗然已有百禽鳴。",
            "山童來報溪流長，幽事從今日日生。"
        ],
        "title": "晨起",
        "id": "6d692acb-20e2-449d-880a-780e12daebd9"
    },
    {
        "author": "陸游",
        "paragraphs": [
            "雪消已斷虛簷溜，日暖初催百草生。",
            "射的山前春水綠，笙歌又滿會稽城。"
        ],
        "title": "雪後",
        "id": "e79caf6b-5e21-4fa9-b854-d618fafaf2a9"
    },
    {
        "author": "陸游",
        "paragraphs": [
            "北商久不通，梨棗罕登盤。",
            "山舍惟有橘，瑣細如彈丸。",
            "此外則柿栗，收拾猿鳥殘。",
            "雖無龐翁話，兒孫亦團欒。",
            "今歲雨雪晚，歲暮始大寒。",
            "二稚乃可憐，不訴衣襦單。",
            "地爐有微火，誦書到更闌。",
            "我老多感慨，頼汝差自寬。"
        ],
        "title": "示福孫并示喜曾",
        "id": "3d1257d5-6d27-4810-94fb-705c4a558c78"
    },
    {
        "author": "陸游",
        "paragraphs": [
            "微疾經旬近藥囊，往來巷陌未全妨。",
            "時時小雨知春近，處處閑身覺日長。",
            "林外鼓歌聞賽廟，懷中茶餠議租桑。",
            "兩京梅發今何似，送老流年只自傷。"
        ],
        "title": "微疾",
        "id": "a763b4de-c235-4235-b864-59b5afb8fbbb"
    },
    {
        "author": "陸游",
        "paragraphs": [
            "老病龍鍾不自持，飽知藤杖可扶衰。",
            "明朝欲入天台去，試就高人乞一枝。"
        ],
        "title": "簡僧求秦望山拄杖",
        "id": "26d417db-599d-40af-a4d7-81427e0ded88"
    },
    {
        "author": "陸游",
        "paragraphs": [
            "蹇馿渺渺過雲邊，旋了三生物外緣。",
            "平日視家真逆旅，此行出戶若登仙。",
            "饑從野店烹葵飯，困就僧床借枕眠。",
            "所恨暮年交舊盡，佳時無與共聯翩。"
        ],
        "title": "遊山步二首  其一",
        "id": "a4509e3f-1ad0-4cff-b52b-3dc32adf8d4c"
    },
    {
        "author": "陸游",
        "paragraphs": [
            "南出平橋十里餘，湖山處處可成圖。",
            "水邊更覺梅花瘦，雲外誰憐雁影孤。",
            "時喚行僧同煮茗，亦逢樵叟問迷途。",
            "破裘不怕春寒峭，小市疏燈有酒壚。"
        ],
        "title": "遊山步二首  其二",
        "id": "8d7b5d08-2a83-4e02-bda5-aafdaf76df65"
    },
    {
        "author": "陸游",
        "paragraphs": [
            "欲覓溪頭路，春泥不可行。",
            "歸來小窗下，袖手看新晴。"
        ],
        "title": "雪晴欲出而路濘未通戲作二首  其一",
        "id": "a808ac8d-ba97-4ef4-bf4f-92387b34809d"
    },
    {
        "author": "陸游",
        "paragraphs": [
            "雪消重作雨，冰釋又成泥。",
            "已敗筇枝興，高眠聽午鷄。"
        ],
        "title": "雪晴欲出而路濘未通戲作二首  其二",
        "id": "bb468daf-0a97-4515-bf62-e9bc51a5fb90"
    },
    {
        "author": "陸游",
        "paragraphs": [
            "冷餠細生菜，老翁殊未衰。",
            "仍尋舊旛勝，一笑伴諸兒。"
        ],
        "title": "春日",
        "id": "8f28647f-8a22-496f-9c98-a5f40c25f991"
    },
    {
        "author": "陸游",
        "paragraphs": [
            "窮居懷抱久無歡，猶頼吾兒得少寬。",
            "謹視鷄豚供老疾，力營薪炭備春寒。",
            "舊書綴緝編無絕，小甕調停味不酸。",
            "坐使乃翁無一事，高眠常到日三竿。"
        ],
        "title": "示兒輩",
        "id": "291aa2ee-340e-4047-a2f3-d23a2f1384a2"
    },
    {
        "author": "陸游",
        "paragraphs": [
            "雪液清甘漲井泉，自携茶竈就烹煎。",
            "一毫無復關心事，不枉人間住百年。"
        ],
        "title": "雪後煎茶",
        "id": "606ca5d2-93fa-4626-b500-1341d405794c"
    },
    {
        "author": "陸游",
        "paragraphs": [
            "久向人間隠姓名，看花幾到武昌城。",
            "一壺春色常供醉，萬里烟波懶問程。",
            "斜日挂帆堤外影，便風擊鼓驛前聲。",
            "丈夫入手皆勛業，廊廟江湖未易評。"
        ],
        "title": "夢中作",
        "id": "bed3af52-bd31-47cb-97a5-cc4cf999cf43"
    },
    {
        "author": "陸游",
        "paragraphs": [
            "我年四十時，築舍受一廛。",
            "歲月不貸人，殆將五十年。",
            "初非楩柟材，既久理豈全。",
            "慘淡窘風雨，亦復補破穿。",
            "竹椽與繩樞，豈敢求牢堅。",
            "今朝忽自顧，衰疾方沉綿。",
            "不知此殘軀，與屋誰先顛。",
            "粥藥幸粗給，兒稚滿目前。",
            "斂藏雖甚薄，猶勝死道邊。",
            "一笑推枕起，無酒亦陶然。"
        ],
        "title": "破屋嘆",
        "id": "177cd0bf-d6e4-4ce8-9cf0-a74392ac3598"
    },
    {
        "author": "陸游",
        "paragraphs": [
            "灰深火可宿，炷小燈耐久。",
            "長流故不腐，易成必速朽。",
            "我昔遊青城，聞道巢居叟。",
            "躬行雖不力，年少過九九。",
            "固知適天幸，自養亦差厚。",
            "傳家六兒子，其四今皓首。",
            "寧聞澗底松，鬰鬰慕蒲柳。"
        ],
        "title": "戊辰歲除前五日作新歲八十有五矣",
        "id": "0a57b91c-1eb7-4fef-b7e8-890e0a7a124f"
    },
    {
        "author": "陸游",
        "paragraphs": [
            "衰翁卯飲易上面，澤國春寒偏著人。",
            "下榻一杯還就枕，不嫌鼾睡聒比鄰。"
        ],
        "title": "晨起復睡",
        "id": "2fa01eee-8b20-4435-81b7-ca70d745aab3"
    },
    {
        "author": "陸游",
        "paragraphs": [
            "三十三年舉眼非，錦江樂事祇成悲。",
            "溪頭忽見梅花發，恰是青羊宮裏時。"
        ],
        "title": "梅二首  其一",
        "id": "9c6e09a0-9687-41a0-8c64-4b4b3f416cf9"
    },
    {
        "author": "陸游",
        "paragraphs": [
            "俗事常妨把一杯，等閑開過小園梅。",
            "自傷惟有尋春夢，百舌無情又喚回。"
        ],
        "title": "梅二首  其二",
        "id": "ea26ab0c-cfb8-4ba5-a62b-3d8f9b742c41"
    },
    {
        "author": "陸游",
        "paragraphs": [
            "禦戎虛上策，治疾闕全功。",
            "安得如神禹，常行無事中。"
        ],
        "title": "小疾治藥偶書二首  其一",
        "id": "6861bf54-12df-4892-b2c0-e9255f1e59fb"
    },
    {
        "author": "陸游",
        "paragraphs": [
            "揠苗農害稼，過劑藥傷人。",
            "此理君能造，無爲萬物春。"
        ],
        "title": "小疾治藥偶書二首  其二",
        "id": "122e343a-fa29-46b5-ac14-2baf953e6366"
    },
    {
        "author": "陸游",
        "paragraphs": [
            "我爲無才老把鉏，汝窮亦復坐迂疏。",
            "夜燈詠史蟲吟草，朝几陳書獺祭魚。",
            "未至苦饑依馬磨，不妨相守卧蝸廬。",
            "業成自有能知賞，家世從來典石渠。"
        ],
        "title": "子遹讀書常至夜分作此示之",
        "id": "7bf1faf6-13b0-427e-b600-cd69fbecf34a"
    },
    {
        "author": "陸游",
        "paragraphs": [
            "魚貫長條兔卧盤，往來聊續里閭歡。",
            "舊符又擬新年換，殘曆都無半紙看。",
            "梅影橫斜春尚淺，角聲悲壯夜將闌。",
            "堅頑敢望今如許，戲說期頤强自寬。"
        ],
        "title": "歲暮作",
        "id": "c5f3eb0d-db9f-4bbf-aa4e-9c151895fd8f"
    },
    {
        "author": "陸游",
        "paragraphs": [
            "熾炭爐中百藥香，屠蘇煎酒代椒觴。",
            "明朝頼是無來客，雪後泥深一尺强。"
        ],
        "title": "除夕",
        "id": "137b3196-adba-4afe-b82b-6a3172952d12"
    },
    {
        "author": "陸游",
        "paragraphs": [
            "曾孫新長奉椒觴，兒女冠笄各綴行。",
            "身作太翁垂九十，醉來堪喜亦堪傷。"
        ],
        "title": "己巳元日",
        "id": "20afc9fa-291a-408d-ae58-a6e3b804ec9d"
    },
    {
        "author": "陸游",
        "paragraphs": [
            "裝罷桃符又剪燈，新年光景捷飛騰。",
            "老翁掃盡兒童事，却學禪床入定僧。"
        ],
        "title": "初春",
        "id": "b12ce6b9-70a4-442d-98a2-86ea4ba5949a"
    },
    {
        "author": "陸游",
        "paragraphs": [
            "早歲西遊賦子虛，暮年負耒返鄉閭。",
            "殘軀未死敢忘國，病眼欲盲猶愛書。",
            "朋舊何勞記車笠，子孫幸不廢菑畬。",
            "新年冷落如常日，白髮蕭蕭悶自梳。"
        ],
        "title": "新年書感",
        "id": "cc895eb6-1e2c-48c2-bf00-26336c7b89ca"
    },
    {
        "author": "陸游",
        "paragraphs": [
            "開歲大雪如飛鷗，轉盼已見平簷溝。",
            "村深出門風裂面，况復取醉湖邊樓。",
            "從來春雪不耐久，卧聽點滴無時休。",
            "去年久旱綿千里，犁不入土蝗蟲稠。",
            "今年冬春足膏澤，天意似欲滋農疇。",
            "豈惟養豬大作社，更賣寶劍添耕牛。"
        ],
        "title": "開歲連日大雪",
        "id": "8d0270c1-1287-4fe3-ba7e-c37b3d35a044"
    },
    {
        "author": "陸游",
        "paragraphs": [
            "我酒本小戶，痛飲乃有時。",
            "意氣不相值，終日持空卮。",
            "醉或能齋莊，不醉或狂逸。",
            "乃知老子狂，非自麴糵出。",
            "今日雪始晴，行歌官道傍。",
            "超然醒醉間，非莊亦非狂。"
        ],
        "title": "飲酒",
        "id": "ce4dcf2d-1d72-4d1b-9f94-a3e44bba56a0"
    },
    {
        "author": "陸游",
        "paragraphs": [
            "我生寓詩酒，本以全吾真。",
            "酒既工作病，詩亦能窮人。",
            "每欲兩忘之，永爲耕樵民。",
            "周旋日已久，棄去終無因。",
            "齒髮益衰謝，肝膽猶輪囷。",
            "吟哦撼四壁，嵬峨頹烏巾。",
            "江上處處好，風月年年新。",
            "正爾豈不樂，浩歌終此身。"
        ],
        "title": "詩酒",
        "id": "22a2b1fd-36aa-40c4-88bb-ec64fe8ddae2"
    },
    {
        "author": "陸游",
        "paragraphs": [
            "病卧江村不厭深，貂裘無奈曉寒侵。",
            "非賢那畏蛇年至，多難却愁人日陰。",
            "嫋嫋孤雲生翠壁，霏霏急雪灑青林。",
            "一盂飯罷無餘事，坐看生臺下凍禽。"
        ],
        "title": "人日雪",
        "id": "a9beccdc-b20f-48c1-961c-18f92f902448"
    },
    {
        "author": "陸游",
        "paragraphs": [
            "滔天來洚水，震瓦戰昆陽。",
            "此敵猶能禦，春寒不可當。"
        ],
        "title": "春寒二首  其一",
        "id": "e827e258-faf5-47f9-9ede-1cb875e20163"
    },
    {
        "author": "陸游",
        "paragraphs": [
            "高樓墜綠珠，惡客醉珊瑚。",
            "未抵春寒夜，貧翁喪故襦。"
        ],
        "title": "春寒二首  其二",
        "id": "ec275ade-d72b-4887-8817-00d65520beab"
    },
    {
        "author": "陸游",
        "paragraphs": [
            "造物無情豈我私，從來不使墮危機。",
            "青雲路近常排去，白浪堆高亦脫歸。",
            "殘稿尚存空自許，故人略盡欲誰依。",
            "新春雪暗山村路，且復焚香獨掩扉。"
        ],
        "title": "雨雪久無來客亦不能出作長句排悶",
        "id": "fac686b0-d1a8-419e-b57c-cea210a77b0a"
    },
    {
        "author": "陸游",
        "paragraphs": [
            "我老耄已及，終日惟冥行。",
            "鄰里少間闊，便若昧平生。",
            "家人每過前，亦或忘其名。",
            "昏昏等作夢，兀兀如病酲。",
            "不知張睢陽，何以記一城。",
            "愚知各自適，得失未易評。"
        ],
        "title": "書耄",
        "id": "9d5d1a9d-c4fe-4d01-bf6b-7f31b7ebc1ca"
    },
    {
        "author": "陸游",
        "paragraphs": [
            "閑愁長與病相依，晨起梳頭感髮稀。",
            "春事鼎來風更惡，晨光已滿雪猶飛。",
            "江梅有恨論年別，旅雁無情計日歸。",
            "剩欲湖邊踏青去，憑誰爲解亂書圍。"
        ],
        "title": "初春遣興",
        "id": "a77e328e-23df-4f0d-801e-9683779e5c2f"
    },
    {
        "author": "陸游",
        "paragraphs": [
            "少從師友講唐虞，白首襟懷不少舒。",
            "舊謂皆當付之酒，今知莫若信吾書。",
            "朱黄參錯鷄鳴後，籤帙從橫月墮初。",
            "撫几欣然時有得，此翁作計未全疏。"
        ],
        "title": "讀書",
        "id": "92982d50-490a-4a46-bd46-a4bc36ba523f"
    },
    {
        "author": "陸游",
        "paragraphs": [
            "灰中火如螢，燎原從此始。",
            "元氣一點存，危疾亦不死。"
        ],
        "title": "雜興四首  其一",
        "id": "478f77db-ccb2-418c-92bc-e7f95a4bee24"
    },
    {
        "author": "陸游",
        "paragraphs": [
            "炷香火要深，作墨手當緩。",
            "淺士務成速，所以多後患。"
        ],
        "title": "雜興四首  其二",
        "id": "3a6e569a-6e7a-4591-9f85-f03907cc48a2"
    },
    {
        "author": "陸游",
        "paragraphs": [
            "庖丁悟養生，輪扁議讀書。",
            "彼特一技爾，聖智有不如。"
        ],
        "title": "雜興四首  其三",
        "id": "5bb2c4b2-5b45-41c9-8423-11e7f4ae158e"
    },
    {
        "author": "陸游",
        "paragraphs": [
            "鏗爾捨瑟作，嚗然放杖笑。",
            "浩浩太古音，與俗不同調。"
        ],
        "title": "雜興四首  其四",
        "id": "e97d1517-40f2-4e9d-9689-762ce6dfcdb4"
    },
    {
        "author": "陸游",
        "paragraphs": [
            "臘雪瑞我麥，春雨嘉我穀。",
            "老農無他求，一飽萬事足。"
        ],
        "title": "後雜興四首  其一",
        "id": "39f76a79-185f-42d4-a8fd-0de863c29fa7"
    },
    {
        "author": "陸游",
        "paragraphs": [
            "日上明我窗，月出縞我庭。",
            "朝暮得嘉時，一榼醉復醒。"
        ],
        "title": "後雜興四首  其二",
        "id": "b9404885-5bb2-4941-b08b-c23b121069ea"
    },
    {
        "author": "陸游",
        "paragraphs": [
            "會合惜日短，別離愁夜長。",
            "人老愛吾廬，客歸悲故鄉。"
        ],
        "title": "後雜興四首  其三",
        "id": "91e8b41c-9cba-4747-a25d-3823c5f5c673"
    },
    {
        "author": "陸游",
        "paragraphs": [
            "俚醫刀匕藥，老巫半榼酒。",
            "拜况不敢忘，淡薄最耐久。"
        ],
        "title": "後雜興四首  其四",
        "id": "991eccae-4b87-4f72-b4b4-4a309e33051f"
    },
    {
        "author": "陸游",
        "paragraphs": [
            "道本治吾身，緒餘方及人。",
            "神清緣食少，事簡爲家貧。",
            "薄酒如重醖，寒蔬抵八珍。",
            "村村花柳動，且復岸綸巾。"
        ],
        "title": "自詠二首  其一",
        "id": "bbf7745b-fc79-4226-a3e9-349428f7f816"
    },
    {
        "author": "陸游",
        "paragraphs": [
            "謝事客誰過，閑遊吏不訶。",
            "家人爭稗粥，鄰叟和畬歌。",
            "靜夜詩成祟，新春睡有魔。",
            "年光本無盡，未用嘆蹉跎。"
        ],
        "title": "自詠二首  其二",
        "id": "f25cd04c-c35a-47c9-9d66-f212b1de5210"
    },
    {
        "author": "陸游",
        "paragraphs": [
            "一塢梅花已盡空，數瓴春雪未全融。",
            "晚窗忽有題詩興，落筆縱橫半醉中。"
        ],
        "title": "晚窗",
        "id": "68e399d1-488c-4bda-89e1-af9952dd5fe2"
    },
    {
        "author": "陸游",
        "paragraphs": [
            "早歲志遠遊，萬里携孤劍。",
            "所至必吊古，如疾得針砭。",
            "荒寒過吳宮，摧剝觀禹窆。",
            "及仕揚潤間，挂席度天塹。",
            "梁宋不可遊，北望每懷歉。",
            "會有蜀漢役，奇嶮日窺覘。",
            "築壇訪遺址，燒棧想烈焰。",
            "轅門俯清渭，徹底綠可染。",
            "舊史所登載，一一嘗考驗。",
            "胡羊美無敵，黍酒實醇釅。",
            "枕戈南山下，馳獵久不厭。",
            "比參劍南幕，壯志就收斂。",
            "卜鄰揚雄宅，遂欲老鉛槧。",
            "但愛古柏青，肯顧海棠艷。",
            "人生不易料，白首東歸剡。",
            "稽山秋峨峨，鏡水春瀲瀲。",
            "餘俸買扁舟，月下采菱芡。",
            "湖山最奇處，容我釣石占。",
            "婚嫁幸已畢，百事不關念。",
            "但當勤醉歌，一死不汝欠。"
        ],
        "title": "遠遊二十韵",
        "id": "1e9eab23-8e3c-44c7-83a6-79658d37f0b6"
    },
    {
        "author": "陸游",
        "paragraphs": [
            "社醅又借醉顔酡，手挽鄰翁作浩歌。",
            "江月偏能照蓬戶，京塵終不汙漁蓑。",
            "苦吟且復欹吾帽，對弈真當爛汝柯。",
            "回首紛紛俱夢耳，人間何處有天魔。"
        ],
        "title": "對酒",
        "id": "717f2a2f-d376-4477-a387-00dcd8b566e3"
    },
    {
        "author": "陸游",
        "paragraphs": [
            "正看飛雪暗江天，不覺新春已粲然。",
            "花氣襲人娛獨夜，雨聲繞舍送豐年。",
            "樵風未改山川舊，禊事空悲歲月遷。",
            "一榼可營身尚健，故應先治下湖船。"
        ],
        "title": "夜雨",
        "id": "df423a53-2f2a-48b8-9678-f9b96c831aa0"
    },
    {
        "author": "陸游",
        "paragraphs": [
            "早衰常畏雪，况復在江干。",
            "三日不能出，數年無此寒。",
            "捲簾驚滉漾，下榻覺蹣跚。",
            "稚子應憐我，孤吟興未闌。"
        ],
        "title": "己巳正月十八九間雪復大作不止",
        "id": "aae8463c-f06d-4844-bed3-db561e98f87a"
    },
    {
        "author": "陸游",
        "paragraphs": [
            "汝官南壽春，我居東會稽。",
            "疋馬護秋塞，兩犢翻春泥。",
            "淮天沙雁過，江村雪雲低。",
            "書來動半年，相望常愴凄。",
            "父子不共耕，此悔真噬臍。",
            "明年城西社，爛醉相扶携。"
        ],
        "title": "寄子虡",
        "id": "032dfdf0-7335-46bd-84c0-099e01cb6441"
    },
    {
        "author": "陸游",
        "paragraphs": [
            "我夢舉有司，鷄唱起裹飯。",
            "又夢趁早朝，漏舍坐待旦。",
            "既寤兩無有，撫枕徒浩嘆。",
            "今雖去爲農，飯牛亦夜半。",
            "何曾得放慵，美睡到日旰。",
            "一笑俱置之，浮生固多難。"
        ],
        "title": "書夢",
        "id": "b46edce1-ed0e-4918-af11-67527bf3dc0d"
    },
    {
        "author": "陸游",
        "paragraphs": [
            "家貧不學儉，物理有固然。",
            "要是善用短，足以終其年。",
            "我家稽山下，稟賦良奇偏。",
            "敢言中人産，日或無炊烟。",
            "有兒更耐窮，伴翁理遺編。",
            "短檠幸能繼，竟夜可忘眠。"
        ],
        "title": "示子遹",
        "id": "362e8197-bb49-443a-8e66-39cf3cce685c"
    },
    {
        "author": "陸游",
        "paragraphs": [
            "杯酌以助氣，匕筯以充腹。",
            "沾醉與屬饜，其害等嗜慾。",
            "啜醨有餘歡，食淡百味足。",
            "養生所甚惡，旨酒及大肉。",
            "老翁雖無能，更事嗟已熟。",
            "勿嘆茆三間，養汝山林福。"
        ],
        "title": "對食有感二首  其一",
        "id": "2660dc5d-4457-477c-b891-11382f122e10"
    },
    {
        "author": "陸游",
        "paragraphs": [
            "我老雖無家，其實如客耳。",
            "食至舉匕箸，飽則捨而起。",
            "厨人有勤惰，我豈形慍喜。",
            "園畦摘青蔬，地碓舂赤米。",
            "勞人固已多，坐享顙常泚。",
            "作詩本自規，亦以告閭里。"
        ],
        "title": "對食有感二首  其二",
        "id": "f31243fc-1d1a-4d18-85dd-8a8e375b7ab0"
    },
    {
        "author": "陸游",
        "paragraphs": [
            "荒郊貿貿行，斷壟俋俋耕。",
            "常情所藉躪，豈復懷不平。",
            "歸來卧破屋，中惟一床橫。",
            "且燒生柴火，靜聽溼雪聲。"
        ],
        "title": "雪夜三首  其一",
        "id": "f0efa4c5-85ea-479b-9472-bbcbbdcce882"
    },
    {
        "author": "陸游",
        "paragraphs": [
            "今年春苦寒，風雪塞戶牖。",
            "况我窮閻士，袴敝衣見肘。",
            "正須小忍之，此事豈得久。",
            "努力辦一壺，西村看花柳。"
        ],
        "title": "雪夜三首  其二",
        "id": "88e6ce0a-8e9b-454a-8985-9be897acc437"
    },
    {
        "author": "陸游",
        "paragraphs": [
            "瓦疏雪墮簷，窗破風吹燭。",
            "短裘不及骭，手脚盡皸瘃。",
            "猶勝南鄰叟，一褐竟未贖。",
            "薄酒城中來，清夜聊相屬。"
        ],
        "title": "雪夜三首  其三",
        "id": "22255aaa-f7ef-47e5-98c0-94d43cf77f07"
    },
    {
        "author": "陸游",
        "paragraphs": [
            "柳拂朱橋湖水生，園林處處聽新鶑。",
            "亦知人世當行樂，無奈春陰不肯晴。",
            "走馬章臺身縱老，看花杜曲眼猶明。",
            "只應詩思年來減，預怯同遊議罰觥。"
        ],
        "title": "初春",
        "id": "352f2e12-1abc-447d-af53-dc347f38005f"
    },
    {
        "author": "陸游",
        "paragraphs": [
            "方塘盎盎带泥渾，遠草青青沒燒痕。",
            "只道雨晴春晝永，歸時不覺已黄昏。"
        ],
        "title": "春日雜興十二首  其一",
        "id": "ed2d8201-833c-49bb-b79d-57bde7d6d3d7"
    },
    {
        "author": "陸游",
        "paragraphs": [
            "南村北村鼓鼕鼕，刲羊刺豕祭潭龍。",
            "一生衣食財取足，百世何妨常作農。"
        ],
        "title": "春日雜興十二首  其二",
        "id": "ecddb225-1944-4d05-a09a-e6cf2ca64235"
    },
    {
        "author": "陸游",
        "paragraphs": [
            "小甔有米可續炊，紙鳶竹馬看兒嬉。",
            "但得官清吏不橫，即是村中歌舞時。"
        ],
        "title": "春日雜興十二首  其三",
        "id": "8a39eec7-67bb-4f6c-b08f-b772d087d13a"
    },
    {
        "author": "陸游",
        "paragraphs": [
            "夜夜燃薪暖絮衾，禺中一飯直千金。",
            "身爲野老已無責，路有流民終動心。"
        ],
        "title": "春日雜興十二首  其四",
        "id": "387fe712-2ff3-4c51-92cb-43a096d274d4"
    },
    {
        "author": "陸游",
        "paragraphs": [
            "出仕常騎禿尾馿，歸休自駕折轅車。",
            "今朝偶遇林夫子，借得齊民一卷書。"
        ],
        "title": "春日雜興十二首  其五",
        "id": "dfeac57f-e85b-4486-8541-c8e044b9d3ab"
    },
    {
        "author": "陸游",
        "paragraphs": [
            "更事多來見物情，世間常恨太忙生。",
            "花開款款寧爲晚，日出遲遲却是晴。"
        ],
        "title": "春日雜興十二首  其六",
        "id": "f1c23377-b3a7-4405-95cb-d2e497dabf11"
    },
    {
        "author": "陸游",
        "paragraphs": [
            "一枝筇杖一山童，買酒行歌小市中。",
            "莫笑摧頹今至此，當年萬里看春風。"
        ],
        "title": "春日雜興十二首  其七",
        "id": "0cc07bdd-bfbc-4398-ba65-19abdd7e1840"
    },
    {
        "author": "陸游",
        "paragraphs": [
            "四十餘年學養生，誰知所得亦平平。",
            "體孱不犯寒時出，路溼常尋乾處行。"
        ],
        "title": "春日雜興十二首  其八",
        "id": "1689570f-3918-4207-a518-d164cc8d5faf"
    },
    {
        "author": "陸游",
        "paragraphs": [
            "攪睡禽聲曉傍簷，泥人花氣午穿簾。",
            "歡情老去年年薄，困思春來日日添。"
        ],
        "title": "春日雜興十二首  其九",
        "id": "f71c5df2-c51b-4c98-99ca-48da426a51d3"
    },
    {
        "author": "陸游",
        "paragraphs": [
            "陰晴不定春猶淺，困健相兼病未蘇。",
            "見說市樓新酒美，杖頭今日一錢無。"
        ],
        "title": "春日雜興十二首  其一○",
        "id": "1e8e5abc-6061-42b7-985c-5f5099ff48ba"
    },
    {
        "author": "陸游",
        "paragraphs": [
            "乍晴乍雨忽經旬，半醉半醒還過春。",
            "春卧不知庵外事，閑吟聊適夢中身。"
        ],
        "title": "春日雜興十二首  其一一",
        "id": "0f1c32a4-0133-4847-85ee-20fdaf2f6fac"
    },
    {
        "author": "陸游",
        "paragraphs": [
            "行人陌上思悠悠，十里斜陽古渡頭。",
            "一片落花無覓處，只教芳草管閑愁。"
        ],
        "title": "春日雜興十二首  其一二",
        "id": "8c8d4983-5d17-4d9b-99ef-50e8f9e23d28"
    },
    {
        "author": "陸游",
        "paragraphs": [
            "殘雲斷處漏斜陽，草滿平堤柳著行。",
            "颭颭畫船來北港，翻翻青繖度南塘。",
            "行人相賀新年健，逃戶雖窮舊業荒。",
            "感物興懷空絕嘆，才衰無語付詩囊。"
        ],
        "title": "小霽乘竹輿至柳姑廟而歸",
        "id": "6238fb92-50ba-40d6-b690-a1d250cc6d15"
    },
    {
        "author": "陸游",
        "paragraphs": [
            "初見天窗一點明，旋看曉色到簷楹。",
            "衾裯溫暖留殘夢，鳥雀呼鳴報快晴。",
            "雖喜心隨年愈老，却愁事與日俱生。",
            "平川漫漫烟蕪綠，筋力猶堪給耦耕。"
        ],
        "title": "春曉",
        "id": "fc2c4b4e-efdd-4e94-8b11-44b7681250d2"
    },
    {
        "author": "陸游",
        "paragraphs": [
            "堤遠沙平草色勻，新晴喜得自由身。",
            "芋羹豆飯家家樂，桑眼榆條物物春。",
            "野店茶香迎倦客，市街犬熟傍行人。",
            "牆頭婦女更相語，認到先生折角巾。"
        ],
        "title": "肩輿歷湖桑堰東西過陳灣至陳讓堰小市抵暮乃歸二首  其一",
        "id": "6c43c44e-81f5-484a-ac82-b1152a018ee7"
    },
    {
        "author": "陸游",
        "paragraphs": [
            "貪看西南一面山，不知信步到陳灣。",
            "未言散釋經旬病，且要消磨半日閑。",
            "蔬壟過寒常鬰鬰，鳥聲迎暖已關關。",
            "斜陽不爲行人駐，十里鐘來翠靄間。"
        ],
        "title": "肩輿歷湖桑堰東西過陳灣至陳讓堰小市抵暮乃歸二首  其二",
        "id": "1523261c-0c6a-466c-b74b-1ddb54a204b5"
    },
    {
        "author": "陸游",
        "paragraphs": [
            "疇昔花前醉放顛，即今不飲亦陶然。",
            "太平固自多遺老，獨往何妨是斥仙。",
            "扶杖每觀南畝饁，解衣時作北窗眠。",
            "人間賢俊方雲集，我遇龍蛇豈厄年。"
        ],
        "title": "書適",
        "id": "bd937cf1-6aad-4728-89df-1eb804d26531"
    },
    {
        "author": "陸游",
        "paragraphs": [
            "就店煮茶古堰邊，偶逢父老便忘年。",
            "磋予空忝十年長，聞道慙無一日先。",
            "壯子當門能碌碌，諸孫承業亦翩翩。",
            "熟思遊宦終何得，悔不從公曝背眠。"
        ],
        "title": "陳讓堰市中遇吳氏老自言七十六歲與語久之及歸送予過市猶戀戀不忍去",
        "id": "d74a931d-6cf1-4d45-bc0b-e6cd13cfd4f2"
    },
    {
        "author": "陸游",
        "paragraphs": [
            "江路初晴日，烟蕪古廢城。",
            "青鍼秧稻出，黑螘稚蠶生。",
            "山際牛羊路，林間雞犬聲。",
            "午炊聊小憩，野老解逢迎。"
        ],
        "title": "午炊",
        "id": "c3ea1d9a-3b61-47f6-82bf-7c034845fb0b"
    },
    {
        "author": "陸游",
        "paragraphs": [
            "犧象薦清廟，餘材棄溝中。",
            "二者雖甚遠，殘生其實同。",
            "人當貴其身，豈復論窮通。",
            "寧爲原上草，一寸搖春風。"
        ],
        "title": "古風二首  其一",
        "id": "6ce93818-69c8-4b5a-a706-e1093af10884"
    },
    {
        "author": "陸游",
        "paragraphs": [
            "木生雖拱把，鮮不困斧斤。",
            "枯朽亦可全，又以薌故焚。",
            "嘉禾終銍艾，豈獨草見耘。",
            "此理講已熟，要當尊所聞。"
        ],
        "title": "古風二首  其二",
        "id": "3589085d-21ea-4f3a-8b25-0c127df90be3"
    },
    {
        "author": "陸游",
        "paragraphs": [
            "偶上籃輿踏夕陽，醉魂困思兩倀倀。",
            "澗薪旋拾供茶竈，詩稿初成寄藥囊。",
            "村舍藝麻驅鳥雀，牧童隨草放牛羊。",
            "歸來徙倚衡門久，始覺中春已日長。"
        ],
        "title": "肩輿至石堰村",
        "id": "e2eed20c-d1b5-4f30-bd96-288987e8912e"
    },
    {
        "author": "陸游",
        "paragraphs": [
            "百事不能能荷鋤，不鋤菜畦鋤芋區。",
            "身存那用十年相，陂壞且爲凶歲儲。",
            "百事不學學作詩，不作白紵作竹枝。",
            "黄陵廟前風浪惡，青衣渡口行人悲。",
            "老病閉門常憒憒，芋不復鋤詩亦廢。",
            "客來剝啄喚不譍，一味人間占閑退。",
            "今朝一日三倒床，歎息春晝如年長。",
            "摩挲困睫喜湯熟，小瓶自拆山茶香。"
        ],
        "title": "睡起遣懷",
        "id": "b98d036d-b75b-41ee-b483-eec4acf7464b"
    },
    {
        "author": "陸游",
        "paragraphs": [
            "柳未吹綿筍未抽，春郊風日正清柔。",
            "疏疏簾影供高卧，裊裊輿竿嬾出遊。",
            "無客共謀良夜醉，有花空動故年愁。",
            "雲生祇恐還成雨，自向園頭聽鵓鳩。"
        ],
        "title": "春晴",
        "id": "910888f2-7cc9-44e9-8f13-ea2908bc8814"
    },
    {
        "author": "陸游",
        "paragraphs": [
            "鴨子陂頭看水生，蜂兒園裏按歌聲。",
            "天公用意誰能測，未許吾曹醉太平。"
        ],
        "title": "書感",
        "id": "ed8c042f-e025-49cd-badb-0528cdd076a8"
    },
    {
        "author": "陸游",
        "paragraphs": [
            "莽莽寬野間，悠悠曠達身。",
            "氣從林下吐，言向醉中真。",
            "社櫟元當壽，江鷗豈易馴。",
            "興來無遠近，隨處岸綸巾。"
        ],
        "title": "野興",
        "id": "f9c27e0a-69f5-48b0-9419-ef7b2b128f44"
    },
    {
        "author": "陸游",
        "paragraphs": [
            "堤上淡黄柳，水中花白鵝。",
            "詩情隨處有，此地得偏多。"
        ],
        "title": "野步二首  其一",
        "id": "ce1cf2de-3939-4cf5-94b6-c0b9312b901b"
    },
    {
        "author": "陸游",
        "paragraphs": [
            "水生已抹堤，草長復侵路。",
            "小蝶仍可憐，欲下却飛去。"
        ],
        "title": "野步二首  其二",
        "id": "eae34571-9dcd-45a9-b866-d1955c2a785d"
    },
    {
        "author": "陸游",
        "paragraphs": [
            "我識康廬面，亦撫終南背。",
            "平生愛山心，於此可無悔。",
            "晚歸古會稽，開門與山對。",
            "奇峰綰髻鬟，橫嶺掃眉黛。",
            "豈亦念孤愁，一日變萬態。",
            "風月娛朝夕，雲烟閲明晦。",
            "一洗故鄉悲，更益吾廬愛。",
            "東偏得山多，寢食鮮不在。",
            "寧無度世人，談笑見英概。",
            "御風倘可留，爲我傾玉瀣。"
        ],
        "title": "稽山",
        "id": "93a11402-a2f5-4e64-ac16-de853fe84e9f"
    },
    {
        "author": "陸游",
        "paragraphs": [
            "我廬城南村，家無十金産。",
            "種花雖歷歲，名品終有限。",
            "頗欲及暇時，著譜書之簡。",
            "今朝緋桃開，歡喜洗酒醆。",
            "鄰翁亦喜事，爲我一笑莞。",
            "但恨苜蓿盤，蔬薄欠佳饌。",
            "往來見已熟，勸揖忘愧赧。",
            "一事粗可言，似具識花眼。"
        ],
        "title": "緋桃開小酌",
        "id": "78335557-0140-450d-981d-99cdaa5eab2f"
    },
    {
        "author": "陸游",
        "paragraphs": [
            "春半寒初退，更闌睡不成。",
            "褰裳偶獨起，曳履得徐行。",
            "月上鳥未宿，水深蛙亂鳴。",
            "踟躕忽已久，殘漏下高城。"
        ],
        "title": "夜中獨步",
        "id": "2d88568b-49f8-4975-9739-24cf26b97e92"
    },
    {
        "author": "陸游",
        "paragraphs": [
            "春寒已解忽復作，病思不堪當語誰。",
            "青燈熒熒耿欲滅，殘雨滴滴休無期。",
            "故人已死夢中見，壯志未忘心自知。",
            "青絲玉井聲轣轆，又是窗白鴉鳴時。"
        ],
        "title": "春寒復作",
        "id": "9410f86c-e8d6-4ec0-997e-4698e9b20f46"
    },
    {
        "author": "陸游",
        "paragraphs": [
            "地潤礎流水，氣蒸人脫裘。",
            "前知暴雨至，孰解老農憂。"
        ],
        "title": "大雨排悶二首  其一",
        "id": "d9e53615-de8b-4083-9281-ed52235a0975"
    },
    {
        "author": "陸游",
        "paragraphs": [
            "三日斷行路，束薪無處求。",
            "床頭周易在，且復送悠悠。"
        ],
        "title": "大雨排悶二首  其二",
        "id": "58d14b2f-93e5-4c75-86c9-d78290ec6b8d"
    },
    {
        "author": "陸游",
        "paragraphs": [
            "久從昭代乞殘骸，荷鍤隨行偶未薶。",
            "四壁盡空君勿怪，纔留一物即關懷。"
        ],
        "title": "室中屏去長物戲作",
        "id": "6a68a16d-074e-4ef5-b71c-51ceca2c985d"
    },
    {
        "author": "陸游",
        "paragraphs": [
            "酒非攻愁具，本頼以適意。",
            "如接名勝遊，所挹在風味。",
            "庸子墮世紛，但欲蘄一醉。",
            "麴生絕俗人，笑汝非真契。"
        ],
        "title": "對酒",
        "id": "354095a3-b739-44d4-8191-dd93995aa9c0"
    },
    {
        "author": "陸游",
        "paragraphs": [
            "故篋開緘一愴情，斷縑殘幅尚知名。",
            "翩翩戲鵲如相語，洶洶驚濤覺有聲。",
            "柳暗正當烟未斂，花穠仍值雨初晴。",
            "百年手澤存無幾，蟲蠹塵侵祇涕橫。"
        ],
        "title": "曝舊畫",
        "id": "835c909d-77eb-4582-9b3e-c0ae1af434e6"
    },
    {
        "author": "陸游",
        "paragraphs": [
            "入玉門關到酒泉，昔人想望若登天。",
            "豈知萬里西征客，歸卧家山三十年。"
        ],
        "title": "予以淳熙戊戌歲自蜀歸時年五十四今三十有二年矣猶復强健得小詩自賀",
        "id": "ffeeda24-2bf6-4ca4-8083-668a48792e27"
    },
    {
        "author": "陸游",
        "paragraphs": [
            "柳色初深燕子回，猩紅千點海棠開。",
            "鮆魚蒓菜隨宜具，也是花前一醉來。"
        ],
        "title": "花下小酌二首  其一",
        "id": "6d880756-1f3c-4fdd-8375-ce3335882ac7"
    },
    {
        "author": "陸游",
        "paragraphs": [
            "雲開太華插遥空，我是山中採藥翁。",
            "何日胡塵掃除盡，敷溪道上醉春風。"
        ],
        "title": "花下小酌二首  其二",
        "id": "fbfb29fc-63b1-46c9-86be-bf0d40139cad"
    },
    {
        "author": "陸游",
        "paragraphs": [
            "我有一瓢酒，與君今夕同。",
            "鳴簷社公雨，捲野沛歌風。",
            "閲世花開落，觀身劫壞空。",
            "北邙丘壠盡，太息幾英雄。"
        ],
        "title": "夜酌",
        "id": "d9f59c4f-3351-4fea-a5a2-c151cfdbf058"
    },
    {
        "author": "陸游",
        "paragraphs": [
            "吾詩鬰不發，孤寂奈愁何。",
            "偶爾得一語，快如疏九河。",
            "黄流舞浩蕩，白雨助滂沱。",
            "門外無來客，花前自浩歌。"
        ],
        "title": "數日不作詩",
        "id": "8da9d2d4-bad2-4121-87b8-c0aa34f9b587"
    },
    {
        "author": "陸游",
        "paragraphs": [
            "嗜睡疏茶碗，逢春愛麴車。",
            "聊將枕流耳，靜聽屬私蛙。",
            "林下閑成癖，人間懶莫加。",
            "孫登欲長嘯，四座且無譁。"
        ],
        "title": "幽居示客二首  其一",
        "id": "ea6b6881-fec1-4bbd-8dbc-d312b496df9c"
    },
    {
        "author": "陸游",
        "paragraphs": [
            "齒髮雖俱弊，神明尚有餘。",
            "幽扉鍊奇藥，細字錄仙書。",
            "野水鳴苔徑，長松蔭草廬。",
            "客來多謝病，深愧問何如。"
        ],
        "title": "幽居示客二首  其二",
        "id": "cc9f0243-2117-4422-bacc-514107b26d30"
    },
    {
        "author": "陸游",
        "paragraphs": [
            "九十衰翁身尚健，流年過眼如奔電。",
            "憶昔初來對行在，衫鬢青青接英彥。",
            "中間亦嘗走梁益，萬里憑高望鄉縣。",
            "散關驛近柳迎馬，駱谷雪深風裂面。",
            "東歸却尋書生事，誤長諸儒集賢院。",
            "乞身七年罪未除，君恩尚許寬嚴譴。",
            "癡頑亦復病不死，春到故園家釀美。",
            "雨餘草長四野青，日落烟生半山紫。"
        ],
        "title": "春日登小臺西望",
        "id": "01c68538-2c4a-4e81-ac15-1587f372971f"
    },
    {
        "author": "陸游",
        "paragraphs": [
            "我疾多自愈，初非遇奇方。",
            "我生固多難，欲慮忽已忘。",
            "頹然亂書中，不知歲月忙。",
            "有時或得意，炙冷不暇嘗。",
            "乃今又大悟，萬事付一觴。",
            "書中友王績，堂上祠杜康。"
        ],
        "title": "醉賦",
        "id": "f08add10-e1c4-4170-ac43-58f5447293a4"
    },
    {
        "author": "陸游",
        "paragraphs": [
            "我本區中士，偶來湖上居。",
            "時尋一枕夢，閑展數行書。",
            "得醉常歡甚，無炊亦晏如。",
            "今朝好天氣，一笑命柴車。"
        ],
        "title": "即事",
        "id": "25a65612-7a10-4f87-b3d9-a0b8d136a58d"
    },
    {
        "author": "陸游",
        "paragraphs": [
            "山杏溪桃次第開，狂風正用此時來。",
            "未妨老子憑欄興，滿地殘紅點綠苔。"
        ],
        "title": "落花",
        "id": "271571b6-6b4c-4d71-9f42-6c2d77eb1330"
    },
    {
        "author": "陸游",
        "paragraphs": [
            "春來日日困春酲，徂歲如馳得我驚。",
            "山寺饋茶知穀雨，人家插柳記清明。",
            "登階勃窣晨鷄老，侵路縱橫野草生。",
            "堪嘆筋骸猶健在，强隨丁壯事深耕。"
        ],
        "title": "春日",
        "id": "184f36e2-8f36-41d7-99da-cdd8342f25e4"
    },
    {
        "author": "陸游",
        "paragraphs": [
            "離離幽草自成叢，過眼兒童采擷空。",
            "不知馬蘭入晨俎，何似燕麥搖春風。"
        ],
        "title": "戲詠園中春草二首  其一",
        "id": "95bcd656-d0e1-4d27-9f9e-8a1ef114e70c"
    },
    {
        "author": "陸游",
        "paragraphs": [
            "童子爭尋鵓鴿飯，醫翁日曝蝦蟆衣。",
            "欲賡楚客詠餐菊，却愧周人歌采薇。"
        ],
        "title": "戲詠園中春草二首  其二",
        "id": "e2d64d9f-3047-4266-a9a2-9c0b86f7bd7f"
    },
    {
        "author": "陸游",
        "paragraphs": [
            "天青無雲星錯落，大風忽自西南作。",
            "壽藤老木不自全，門外豈容存略彴。",
            "翁媼驚呼兒女泣，屋瓦飛空吁可愕。",
            "巢傾共閔烏鵲死，空黑還疑鬼神惡。",
            "南鄰僅有瓜牛廬，轉盼卷去無遺餘。",
            "腐儒自笑獨耐事，一燈熒熒猶讀書。"
        ],
        "title": "二月二十四日夜大風異常",
        "id": "485752ec-78e3-472f-a935-a2ca54557a5a"
    },
    {
        "author": "陸游",
        "paragraphs": [
            "老人閲世真悠哉，八十已過九十來。",
            "茆簷參差映烟樹，蕭條鷄犬三家聚。",
            "一樽鄰翁迭賓主，醉語豈憂多謬誤。",
            "我作吳歌君起舞，夜雨莫辭泥沒屨。"
        ],
        "title": "雨夜與鄰翁飲用前輩韵",
        "id": "dacbc477-a35c-4b39-ab6d-899c88d8445d"
    },
    {
        "author": "陸游",
        "paragraphs": [
            "壯遊回首海茫茫，默數方驚歲月長。",
            "舊事莫論齊柏寢，殘軀方似魯靈光。"
        ],
        "title": "雜感四首  其一",
        "id": "67cbd899-dca7-4d4f-9514-6f8c37a37512"
    },
    {
        "author": "陸游",
        "paragraphs": [
            "天際晴雲舒復卷，庭中風絮去還來。",
            "人生自在常如此，何事能妨笑口開。"
        ],
        "title": "雜感四首  其二",
        "id": "c70bf404-b30c-44c4-8e93-72e06b3a56c8"
    },
    {
        "author": "陸游",
        "paragraphs": [
            "射的山前花柳新，典衣買酒過殘春。",
            "但甘身作噲等伍，莫信人間髯絕倫。"
        ],
        "title": "雜感四首  其三",
        "id": "51718cb2-b5b3-4b94-816d-87d118218b48"
    },
    {
        "author": "陸游",
        "paragraphs": [
            "禍福雖云不可猜，人生要豈願爲才。",
            "髑髏正使非王樂，犧象何疑是木災。"
        ],
        "title": "雜感四首  其四",
        "id": "a235463a-3685-4246-a3b4-8dd0d0fc6dbc"
    },
    {
        "author": "陸游",
        "paragraphs": [
            "蕭相守關成漢業，穆之一死宋班師。",
            "赫連拓跋非難取，天意從來未易知。"
        ],
        "title": "讀史二首  其一",
        "id": "213bc7ea-3314-4f1c-8272-8e6f9212de8e"
    },
    {
        "author": "陸游",
        "paragraphs": [
            "顔良文醜知何益，關羽張飛死可傷。",
            "等是人間號驍將，太山寧比一毫芒。"
        ],
        "title": "讀史二首  其二",
        "id": "8fa3da9e-dbf8-42fd-80cf-d3c7517e4ae2"
    },
    {
        "author": "陸游",
        "paragraphs": [
            "社近頻逢雨，春深却喜晴。",
            "畬烟傍山起，神鼓隔林鳴。",
            "客駐觀農饁，兒歸遺母羹。",
            "豐年多樂事，何以報時平。"
        ],
        "title": "出遊二首  其一",
        "id": "c74d4780-9061-421f-9e3c-a9022ccedb95"
    },
    {
        "author": "陸游",
        "paragraphs": [
            "綠樹魚鹽市，青蕪雉兔場。",
            "采桑村女集，入學幼童忙。",
            "戶賽祈蠶願，家藏問孝章。",
            "村坊多美酒，爛醉答年光。"
        ],
        "title": "出遊二首  其二",
        "id": "c87fb083-bec9-4ba8-9e20-e106cc40ba1e"
    },
    {
        "author": "陸游",
        "paragraphs": [
            "遥夜寂無譁，江城鼓屢撾。",
            "傍牆行踸踔，脫帽髮鬖髿。",
            "詩和玲瓏韵，燈開頃刻花。",
            "會心有佳處，不寐到啼鴉。"
        ],
        "title": "夜興戲作",
        "id": "03588f49-6bca-4cb7-9f4e-73984e8887e7"
    },
    {
        "author": "陸游",
        "paragraphs": [
            "小槽春夜壓春醪，天與龜堂慰作勞。",
            "喜似繫囚聞縱釋，快如苛癢得爬搔。",
            "未陳尊杓心先醉，傍睨江山氣已豪。",
            "久厭膻葷愁下筯，眼明湖上得雙螯。"
        ],
        "title": "酒熟書喜",
        "id": "9ebaf22d-6301-4406-90a9-8af9a0cc7fee"
    },
    {
        "author": "陸游",
        "paragraphs": [
            "寒食初過穀雨前，輕衫短帽影翩翩。",
            "獨轅碾破新堤路，雙耜犁殘古廟壖。",
            "萬事不禁劉毅擲，諸人誰著祖生鞭。",
            "市壚處處誇新釀，且就花陰一醉眠。"
        ],
        "title": "湖上",
        "id": "39f96a68-4efd-4bd4-9bdc-057e3deb43dc"
    },
    {
        "author": "陸游",
        "paragraphs": [
            "落絮飛花又滿城，年光大半付春酲。",
            "蹇馿閑後詩情減，陣馬拋來髀肉生。",
            "少日雕蟲真小技，暮年畫餠更虛名。",
            "囊中幸有黄庭在，安得高人與細評。"
        ],
        "title": "春晚",
        "id": "23341a5f-8675-4dea-b9fa-42b3b55a8aec"
    },
    {
        "author": "陸游",
        "paragraphs": [
            "南烹北饌妄相高，常笑紛紛兒女曹。",
            "未必鱸魚芼菰菜，便勝羊酪薦櫻桃。"
        ],
        "title": "食酪",
        "id": "874db89d-5a31-4082-9b0c-f8d4a097cb15"
    },
    {
        "author": "陸游",
        "paragraphs": [
            "愛馬能成一癖，結髦可忘百憂。",
            "我亦時時自笑，開編萬事俱休。"
        ],
        "title": "六言六首  其一",
        "id": "b502b91f-06a9-4cbc-9b06-0f835c1641a9"
    },
    {
        "author": "陸游",
        "paragraphs": [
            "遇合生封萬戶，阨窮不直一錢。",
            "此是由來事爾，正須到處欣然。"
        ],
        "title": "六言六首  其二",
        "id": "d230560e-cf61-492a-a6fc-8ed42357aa6c"
    },
    {
        "author": "陸游",
        "paragraphs": [
            "豪士以妾換馬，耕農賣劍買牛。",
            "我看浮名似夢，却貪山水閑遊。"
        ],
        "title": "六言六首  其三",
        "id": "34352af3-d895-4936-a748-6b300c443323"
    },
    {
        "author": "陸游",
        "paragraphs": [
            "風細飛花相逐，林深啼鳥移時。",
            "客至旋開新茗，僧歸未拾殘棋。"
        ],
        "title": "六言六首  其四",
        "id": "d5884a06-fd8a-4027-b4c6-e3ecf9cc8e6b"
    },
    {
        "author": "陸游",
        "paragraphs": [
            "覓飽如籌大事，擁書似墮重圍。",
            "誤喜敲門客至，出看啄木驚飛。"
        ],
        "title": "六言六首  其五",
        "id": "65d4a61b-4a10-4748-b248-387e79498f65"
    },
    {
        "author": "陸游",
        "paragraphs": [
            "香烟觸簾不散，燈焰無風自搖。",
            "獨倚蒲團寂寂，忽聞山雨蕭蕭。"
        ],
        "title": "六言六首  其六",
        "id": "82e039f8-e80e-4816-8719-dcdf4394f710"
    },
    {
        "author": "陸游",
        "paragraphs": [
            "我閲人間久，深知理惡盈。",
            "孳孳訓來裔，堇堇作儒生。",
            "仕勿卑曹掾，書纔記姓名。",
            "茆茨不啻足，此外盡浮榮。"
        ],
        "title": "書意示子孫",
        "id": "6a6fd6d9-a4db-404b-ba76-b921eb296c6e"
    },
    {
        "author": "陸游",
        "paragraphs": [
            "風日初和晝漏長，蕭然巾屨集茆堂。",
            "雨餘千疊暮山綠，花落一溪春水香。",
            "斷簡櫝中塵委積，故人墓上草荒凉。",
            "爾來幸有寬懷處，病退床頭減藥囊。"
        ],
        "title": "暮春龜堂即事四首  其一",
        "id": "18138666-0a94-4d63-a9f7-6a543b66b5c8"
    },
    {
        "author": "陸游",
        "paragraphs": [
            "躑躅花開照眼明，緩扶藤杖繞廊行。",
            "流年又見一春過，苦雨略無三日晴。",
            "覓句未應妨熟睡，漱泉聊足解餘酲。",
            "鹿麛稚子常追逐，誰識山翁及物情。"
        ],
        "title": "暮春龜堂即事四首  其二",
        "id": "87460942-4a98-46dd-af27-baf501dbf93e"
    },
    {
        "author": "陸游",
        "paragraphs": [
            "日月無根去若馳，故園又見落花時。",
            "杯中綠酒不肯飲，鏡裏蒼顔應自知。",
            "千丈新堤湖水滿，五更殘漏角聲悲。",
            "暮年父子難乖隔，淮浦書來苦覺遲。"
        ],
        "title": "暮春龜堂即事四首  其三",
        "id": "e822852c-2f9a-4149-a7fe-6fb84242211e"
    },
    {
        "author": "陸游",
        "paragraphs": [
            "東皇促駕又天涯，一片難尋墮地花。",
            "瘦策穿林數新筍，素屏圍枕聽鳴蛙。",
            "蠶房已裏清明種，茶戶初收穀雨芽。",
            "欲把一杯壺已罄，謾搜詩句答年華。"
        ],
        "title": "暮春龜堂即事四首  其四",
        "id": "83b27112-eaa2-4475-b556-086b1ab42ff1"
    },
    {
        "author": "陸游",
        "paragraphs": [
            "勸君莫辭酒，酒能解君愁。",
            "勸君勤采藥，藥可使疾瘳。",
            "此外莫廢書，書亦豈君悞。",
            "古來敗人事，正以不學故。",
            "愁去疾亦平，便腹如瓠壺。",
            "努力貯萬卷，無此令君愚。"
        ],
        "title": "莫辭酒",
        "id": "47f1dad0-d65e-4f8e-9964-e74c7604a89f"
    },
    {
        "author": "陸游",
        "paragraphs": [
            "酒家旗下分携久，山驛燈前感慨頻。",
            "人事已隨雙鬢改，柳條又見一年新。"
        ],
        "title": "懷友",
        "id": "1d21796a-5f1e-472d-98ce-e7cd3ad39dab"
    },
    {
        "author": "陸游",
        "paragraphs": [
            "湖上青山古會稽，斷雲漠漠雨凄凄。",
            "籃輿晚過偏門市，滿路春泥聞竹鷄。"
        ],
        "title": "蘭亭道上四首  其一",
        "id": "45cc25ed-dea3-4635-97c1-c0fb54e83b89"
    },
    {
        "author": "陸游",
        "paragraphs": [
            "蘭亭步口水如天，茶市紛紛趁雨前。",
            "烏笠遊僧雲際去，白衣醉叟道傍眠。"
        ],
        "title": "蘭亭道上四首  其二",
        "id": "1aa6c645-3bfa-43db-ae0b-69129fe30d3b"
    },
    {
        "author": "陸游",
        "paragraphs": [
            "陌上行歌日正長，吳蠶捉績麥登場。",
            "蘭亭酒美逢人醉，花塢茶新滿市香。"
        ],
        "title": "蘭亭道上四首  其三",
        "id": "5378f257-dc73-4a48-9039-329678ac0b7e"
    },
    {
        "author": "陸游",
        "paragraphs": [
            "箭箙弓弢小獵回，壯心自笑未低摧。",
            "前身家近盤閶路，曾看吳王射雉來。"
        ],
        "title": "蘭亭道上四首  其四",
        "id": "41760e2d-c60e-40d7-8957-41f42a7b4c0f"
    },
    {
        "author": "陸游",
        "paragraphs": [
            "殘年光景易駸駸，屏迹江村不厭深。",
            "新麥熟時蠶上簇，晚鶑啼處柳成陰。",
            "短檠已負觀書眼，孤劍空懷許國心。",
            "惟有雲山差可樂，杖藜誰與伴幽尋。"
        ],
        "title": "殘年",
        "id": "b511d04f-5938-49ff-b695-4a4e40135586"
    },
    {
        "author": "陸游",
        "paragraphs": [
            "春色垂垂老，山家處處忙。",
            "園丁賣菰白，蠶妾采桑黄。",
            "候雨占秧信，催兒築麥場。",
            "醉眠官道上，人爲護牛羊。"
        ],
        "title": "春老",
        "id": "23f8a24d-78b3-4a95-ae74-7399e234d94d"
    },
    {
        "author": "陸游",
        "paragraphs": [
            "睡起披衣弄素琴，房櫳槐柳綠成陰。",
            "春殘鵯鵊如多恨，雨惡酴醿欲不禁。",
            "羸病强行常踸踔，戇愚多慮每噫喑。",
            "行年九十猶賒死，誰測高高厚厚心。"
        ],
        "title": "睡起",
        "id": "bf05bce2-5ab8-4d46-9a5a-4b3cc8a64a5a"
    },
    {
        "author": "陸游",
        "paragraphs": [
            "立志當如塞决河，犀編鐵硯未爲過。",
            "文難稱意古所恨，學不盡才今亦多。",
            "四海交朋常隔闊，一生光景易蹉跎。",
            "耄年尚欲鞭吾後，太息無人爲詆訶。"
        ],
        "title": "自規",
        "id": "4c049bf6-fef0-4550-9e2c-f629841306f1"
    },
    {
        "author": "陸游",
        "paragraphs": [
            "暗空霧雨無時已，卷地風雷却是晴。",
            "九十老翁更事久，寄言兒女不須驚。"
        ],
        "title": "夜聞雷雨大作",
        "id": "23103b8b-4ae2-492a-86bb-f54b64e710f6"
    },
    {
        "author": "陸游",
        "paragraphs": [
            "雒陽牡丹面徑尺，鄜畤牡丹高丈餘。",
            "世間尤物有如此，恨我總角東吳居。",
            "俗人用意苦局促，目所未見輒謂無。",
            "周漢故都亦豈遠，安得尺箠驅群胡。"
        ],
        "title": "賞小園牡丹有感",
        "id": "be67182b-f577-47d8-81c8-dbafe8d6b8c3"
    },
    {
        "author": "陸游",
        "paragraphs": [
            "平生絕愛山居樂，老去初心亦漸償。",
            "直道本知天可恃，曠懷真與世相忘。",
            "徑穿修竹衣巾爽，盤設靈苗匕箸香。",
            "但恨相逢無魯叟，浩歌小試接輿狂。"
        ],
        "title": "山居",
        "id": "7b7fc6ca-bdf7-4801-8ccf-adbc6d2fdbac"
    },
    {
        "author": "陸游",
        "paragraphs": [
            "蕭蕭華髮映烏巾，五十年前故史臣。",
            "正使老來無老伴，未妨閑處作閑人。",
            "按行池水知增耗，點檢庭花見故新。",
            "更有庵中策勛事，投床鼻息聒比鄰。"
        ],
        "title": "閑咏五首  其一",
        "id": "576eb931-5e3a-4957-90a8-c148acaafb17"
    },
    {
        "author": "陸游",
        "paragraphs": [
            "事業無聞負聖時，滄波自照角巾欹。",
            "養成林下無窮懶，占盡人間徹底癡。",
            "小麥繞村苗鬰鬰，柔桑滿陌椹纍纍。",
            "醫翁筮叟真堪友，搜索殘尊與共持。"
        ],
        "title": "閑咏五首  其二",
        "id": "d436464a-592f-4f33-8f59-7016d94f0bf9"
    },
    {
        "author": "陸游",
        "paragraphs": [
            "謝事歸來一把茅，村深樵牧日論交。",
            "未言客路塵衣化，最恨書窗鐵硯凹。",
            "戀戀故袍誰復念，便便癡腹敢辭嘲。",
            "卜居雖僻吾猶悟，失却岷山理鶴巢。"
        ],
        "title": "閑咏五首  其三",
        "id": "e9affda2-27d8-473e-a252-96da448a81fa"
    },
    {
        "author": "陸游",
        "paragraphs": [
            "白頭羈客更堪論，身寄城南桑竹村。",
            "一榻琴書春寂寂，四山霧雨晝昏昏。",
            "常情共笑門庭冷，好事虛推輩行尊。",
            "燒筍炊粳真過足，兒曹不用致魚餐。"
        ],
        "title": "閑咏五首  其四",
        "id": "bc6ddb3f-09eb-4e76-83ef-718309768e70"
    },
    {
        "author": "陸游",
        "paragraphs": [
            "危途九折浩無津，晚幸收身作散人。",
            "俸祿既空憂患少，酒殽雖薄笑歌頻。",
            "多添布褐方知老，凈掃茆衡不覺貧。",
            "南陌東阡元在望，柴車懶駕動經旬。"
        ],
        "title": "閑咏五首  其五",
        "id": "8091fced-34f8-45cd-a65b-40caa0a88e2c"
    },
    {
        "author": "陸游",
        "paragraphs": [
            "放姬鬻駱初何有，常笑香山恨不攄。",
            "輸與此翁容易死，一身之外更無餘。"
        ],
        "title": "讀樂天詩",
        "id": "62d27970-7427-4849-a671-5a282e719249"
    },
    {
        "author": "陸游",
        "paragraphs": [
            "裴相功名冠四朝，許渾身世落漁樵。",
            "若論風月江山主，丁卯橋應勝午橋。"
        ],
        "title": "讀許渾詩",
        "id": "854901fd-e1d7-4581-a62c-09daac57c7fc"
    },
    {
        "author": "陸游",
        "paragraphs": [
            "日出鳴布穀，月落鳴子規。",
            "一氣之所感，彼亦不自知。",
            "架犁最晚至，適當農事時。",
            "丁壯戴星出，力作孰敢遲。",
            "鳴者既有警，聞者得以思。",
            "乃知失時輩，强聒終何爲。",
            "百舌亦能言，今默乃其宜。",
            "我作時鳥篇，用繼豳人詩。"
        ],
        "title": "時鳥",
        "id": "7ba82f1c-bc3e-49d8-8435-ea5c3635ab57"
    },
    {
        "author": "陸游",
        "paragraphs": [
            "樂天悲脫髮，退之嘆墮齒。",
            "吾年垂九十，此事已晚矣。",
            "髮脫妨危冠，齒墮廢大嚼。",
            "晨興對清鏡，何以慰寂寞。",
            "造物本無心，豈欲使汝衰。",
            "曷不望長空，兩曜無停時。"
        ],
        "title": "齒髮嘆",
        "id": "24827e80-ed62-4428-b959-b76b02cddeb1"
    },
    {
        "author": "陸游",
        "paragraphs": [
            "新葉張翠幄，落花作紅茵。",
            "山蔬旨且柔，家釀清而淳。",
            "以我垂老境，送此將歸春。",
            "我固惜流年，春亦記陳人。",
            "江山處處佳，風月日日新。",
            "蹇馿度松岡，短檝橫烟津。",
            "蘭亭人已遠，遺韵猶清真。",
            "却下木柵市，天風吹角巾。"
        ],
        "title": "送春",
        "id": "99cafd61-75ee-407d-aac1-2790b9cfb62b"
    },
    {
        "author": "陸游",
        "paragraphs": [
            "新綠陰中燕子飛，數家烟火自相依。",
            "童誇犢健浮溪過，婦閔蠶饑負葉歸。",
            "地暖小畦花汞長，泥融幽徑藥苗肥。",
            "却居樂事何堪數，一醉旗亭又典衣。"
        ],
        "title": "初夏二首  其一",
        "id": "ada480d4-b4ad-4862-b32d-aa3ba6e4bc34"
    },
    {
        "author": "陸游",
        "paragraphs": [
            "江鄉初夏暑猶輕，霽日園林有晚鶑。",
            "聊置尊罍師北海，盡除屏障學東平。",
            "綠槐露溼單衣爽，紅藥風翻病眼明。",
            "每感流年成絕嘆，白頭自笑未忘情。"
        ],
        "title": "初夏二首  其二",
        "id": "0d65fa7c-aad5-4ca3-9d0f-88189c927403"
    },
    {
        "author": "陸游",
        "paragraphs": [
            "夏景遽如許，先從草木知。",
            "朱櫻連蒂剪，紅藥带花移。",
            "病起單衣怯，身閑晝漏遲。",
            "空齋無長事，簾影看參差。"
        ],
        "title": "初夏即事",
        "id": "ee83cd94-de82-4582-b8e8-75856d6bc90b"
    },
    {
        "author": "陸游",
        "paragraphs": [
            "齒落髮斑兒亦老，志衰力惰我寧悲。",
            "埋盆便可爲池看，折竹何妨作馬騎。",
            "點誦內篇莊叟語，長歌半格白公詩。",
            "此身未死須安頓，除却山村百不宜。"
        ],
        "title": "古壽人至聞五郎頗有老態作長句自遣",
        "id": "571ec3b3-7bf7-46d5-9b46-edaa1e5f2f5c"
    },
    {
        "author": "陸游",
        "paragraphs": [
            "春郊無處不堪行，滿路人家笑語聲。",
            "賣劍買牛知盜息，乞漿得酒喜時平。",
            "西村日落川雲暝，東嶺虹收海氣清。",
            "農事方興戒遊惰，爲君來往主齊盟。"
        ],
        "title": "郊行",
        "id": "cb5e3ee2-037c-4208-8c45-6dce43ed1419"
    },
    {
        "author": "陸游",
        "paragraphs": [
            "小園草木手栽培，袤丈清池數尺臺。",
            "拄杖倦時閑倚壁，芳醪熟後喜傳杯。",
            "春蕪滿地鹿忘去，夏木成陰鶑自來。",
            "堪笑山童慚飽食，時時走報一花開。"
        ],
        "title": "小園",
        "id": "11aea26e-357e-41ab-a0f5-13393cba94d2"
    },
    {
        "author": "陸游",
        "paragraphs": [
            "隠趣與誰論，深居湖上村。",
            "避蘭寧改路，惜筍不開園。",
            "庭草饒生意，溪沙記漲痕。",
            "愁來時淺酌，隨事有鷄豚。"
        ],
        "title": "初夏雜興五首  其一",
        "id": "071c5078-3053-48d3-878f-2334045d55be"
    },
    {
        "author": "陸游",
        "paragraphs": [
            "避寂諸緣息，安貧百慮寬。",
            "懶如常抱疾，退似本無官。",
            "皎潔鶴翎扇，嵯峨龜屋冠。",
            "何勞問唐舉，徹屋是清寒。"
        ],
        "title": "初夏雜興五首  其二",
        "id": "ca81d93b-cf40-47a0-abd1-1447a06607a2"
    },
    {
        "author": "陸游",
        "paragraphs": [
            "咄咄無窮事，騰騰暫寓身。",
            "月生知改朔，花盡覺經春。",
            "市鬨朝沽酒，巫歌夜樂神。",
            "興來隨衆出，一笑不妨新。"
        ],
        "title": "初夏雜興五首  其三",
        "id": "7681c73a-24b5-4bf4-b329-461cac2b9171"
    },
    {
        "author": "陸游",
        "paragraphs": [
            "移花得微雨，晒藥遇新晴。",
            "悶裏家書到，貧時糴價平。",
            "身方抱沉疾，天乃相餘生。",
            "莫恨村醪薄，燈前與細傾。"
        ],
        "title": "初夏雜興五首  其四",
        "id": "2cf1512d-bce3-4f82-af2b-b70a912290db"
    },
    {
        "author": "陸游",
        "paragraphs": [
            "倦甚惟思睡，閑來却要行。",
            "疏泉入幽圃，映樹覘流鶑。",
            "藥品從僧問，琴材就客評。",
            "轉頭還一日，正爾送餘生。"
        ],
        "title": "初夏雜興五首  其五",
        "id": "d9ff9a00-b135-4330-ba31-63b3c17a9a52"
    },
    {
        "author": "陸游",
        "paragraphs": [
            "里堠迢迢阻問津，年光冉冉苦催人。",
            "未能免俗予嗟老，豈不懷歸汝念親。",
            "家釀湖蒓誰共醉，江雲淮月又經春。",
            "新詩題罷無從寄，獨倚危闌一愴神。"
        ],
        "title": "思子虡",
        "id": "dcc462ef-4820-44da-bf43-36dbb4725141"
    },
    {
        "author": "陸游",
        "paragraphs": [
            "天回驛畔江如染，鳳集城邊柳似搓。",
            "萬事已隨流水去，一尊將奈夕陽何。",
            "是非無定言何益，窮達徐觀得孰多。",
            "幸有漁蓑歸故里，不妨高枕且酣歌。"
        ],
        "title": "偶思蜀道有賦",
        "id": "64190765-652a-440c-a25f-48b6a8bac72e"
    },
    {
        "author": "陸游",
        "paragraphs": [
            "養得山林氣粗全，此懷無處不超然。",
            "日長琴弈茆簷下，歲晚江湖箬帽前。",
            "天上本令星主酒，俗間妄謂世無仙。",
            "今年茶比常年早，笑試西峰一掬泉。"
        ],
        "title": "書意",
        "id": "7326fe85-f0d2-4411-bb82-a21334cd49fb"
    },
    {
        "author": "陸游",
        "paragraphs": [
            "羽衣暫脫著戎衣，坐定方驚語入微。",
            "歸隠玉霄應不出，他年容我扣巖扉。"
        ],
        "title": "贈倪道士二首  其一",
        "id": "a70a9418-f5d0-410d-a95c-afe5302c6cdb"
    },
    {
        "author": "陸游",
        "paragraphs": [
            "我坐虛名剩得窮，百年身墮畏途中。",
            "看君一棹烟波樂，悔不常爲采藥翁。"
        ],
        "title": "贈倪道士二首  其二",
        "id": "28e8f35b-05c9-4bad-9e51-044170c8315f"
    },
    {
        "author": "陸游",
        "paragraphs": [
            "舊交多已謝明時，孟達奇才最所思。",
            "晚歲立朝雖小試，平生苦學竟誰知。",
            "尊前一笑終無日，地下相從却有期。",
            "慟絕寢門霜日暮，短篇聊爲寫餘悲。"
        ],
        "title": "哭李孟達",
        "id": "79e7dbb8-600c-4196-8e16-ec061b8f352a"
    },
    {
        "author": "陸游",
        "paragraphs": [
            "黄公天下士，遇主紹熙年。",
            "議論前修似，聲名九牧傳。",
            "巨舟夷險濟，拱璧始終全。",
            "勇退先諸老，榮歸總十連。",
            "旌旄照關路，冠蓋盛離筵。",
            "內閣恩光重，宸毫墨色鮮。",
            "任方分斧鉞，歸即珥貂蟬。",
            "病叟難爲別，臨期一悵然。"
        ],
        "title": "送黄文叔守福州",
        "id": "6b7e33c4-04d4-4718-8935-6a0bf6d9102c"
    },
    {
        "author": "陸游",
        "paragraphs": [
            "揮袖謝人間，一窗如海寬。",
            "鹿麛爲老伴，松屑當朝餐。",
            "自悟達生理，儘容非意干。",
            "却嫌孤寂甚，支竈學燒丹。"
        ],
        "title": "初夏雜詠五首  其一",
        "id": "f0883cea-0288-495b-90c9-0759cb55f5cb"
    },
    {
        "author": "陸游",
        "paragraphs": [
            "病退身仍健，年侵趣更高。",
            "芳醪溢蠻榼，短褐束郿縚。",
            "本不營三窟，何由挫一毫。",
            "烟帆幾時掛，長嘯破秋濤。"
        ],
        "title": "初夏雜詠五首  其二",
        "id": "777a7bd6-c306-4448-a1b1-bb421106842f"
    },
    {
        "author": "陸游",
        "paragraphs": [
            "屐路緣虛壁，棋軒枕小灘。",
            "玄言不愧籍，熟睡却輸摶。",
            "咄咄書常懶，便便腹本寬。",
            "山園時節好，杏子已微丹。"
        ],
        "title": "初夏雜詠五首  其三",
        "id": "e66ab582-5255-432b-98d4-1f9d6c2a5cfb"
    },
    {
        "author": "陸游",
        "paragraphs": [
            "去日驚鑽燧，窮途困負薪。",
            "故人天末遠，薄俗眼邊新。",
            "踽踽飄零客，悠悠剩長身。",
            "寸心知已矣，端欲爲誰陳。"
        ],
        "title": "初夏雜詠五首  其四",
        "id": "c09b5ab7-e74f-4c76-bf27-ec29365c4ea1"
    },
    {
        "author": "陸游",
        "paragraphs": [
            "昔日江湖上，飄然無定居。",
            "頻傾京口酒，亦食武昌魚。",
            "北首心空壯，東歸憤不攄。",
            "豈知牙齒落，送老一茆廬。"
        ],
        "title": "初夏雜詠五首  其五",
        "id": "3e1ee74d-ba44-4267-9c71-95f345bb71c9"
    },
    {
        "author": "陸游",
        "paragraphs": [
            "萬里山河拱至尊，羽林鐵騎若雲屯。",
            "群公先正不復作，故國世臣誰尚存。",
            "河洛可令終左衽，蒭蕘何自達修門。",
            "王師一日臨榆塞，小醜黄頭豈足吞。"
        ],
        "title": "即事",
        "id": "3921efe1-17ca-4f1f-9744-572fbfb269c4"
    },
    {
        "author": "陸游",
        "paragraphs": [
            "蜻蜓浦上一漁扉，回首人間萬事非。",
            "賣藥山城携鶴去，看碑野寺策馿歸。",
            "偶因束带悲腰減，常爲梳頭感髮稀。",
            "午睡定知無客攪，曲肱閑看雨霏霏。"
        ],
        "title": "漁扉",
        "id": "48e735bd-19c5-4fa5-b42b-72701963904e"
    },
    {
        "author": "陸游",
        "paragraphs": [
            "百年村落半丘墟，垂老經過一柅車。",
            "金石闕訛秦漢舊，山川勝絕晉唐餘。",
            "醉題墨淡塵昏壁，詩社人亡泪濺裾。",
            "名宦半生成底事，早時恨不學犁鉏。"
        ],
        "title": "山行見三十年前題名悵然有賦",
        "id": "26391558-0605-4563-bfab-efee2754bf0d"
    },
    {
        "author": "陸游",
        "paragraphs": [
            "柴門不掩俗人稀，成就山房一段奇。",
            "木葉最宜新雨後，鳥聲更勝暮春時。",
            "家貲屢罄緣耽酒，宿習猶存爲愛詩。",
            "別有一條差自慰，朮苗芎茁正離離。"
        ],
        "title": "山房",
        "id": "30b8196c-0efa-423b-a753-8181e9657867"
    },
    {
        "author": "陸游",
        "paragraphs": [
            "兀兀一無爲，冥冥百不知。",
            "倦多惟嗜睡，食晚遂忘饑。",
            "開卷渾如夢，逢人不省誰。",
            "何須覓知識，木石即吾師。"
        ],
        "title": "縱筆四首  其一",
        "id": "3df1e3f3-458a-42e9-87af-b67d8e42f6ea"
    },
    {
        "author": "陸游",
        "paragraphs": [
            "一點湛空明，居然萬事輕。",
            "菜元勝肉食，車豈異徒行。",
            "幻境終何在，金丹本自成。",
            "信能如是解，土苴亦長生。"
        ],
        "title": "縱筆四首  其二",
        "id": "a0b9f980-8b12-4aaa-99e9-d4825fa48c76"
    },
    {
        "author": "陸游",
        "paragraphs": [
            "薙草除枯葉，勞人亦動心。",
            "無愁疏把酒，習懶罷彈琴。",
            "濯垢臨溪水，追凉就木陰。",
            "常尋省力處，外物孰能侵。"
        ],
        "title": "縱筆四首  其三",
        "id": "f81c2c67-1138-42ef-9c4f-f7c20ccecfec"
    },
    {
        "author": "陸游",
        "paragraphs": [
            "夢事飽曾經，靈臺了不驚。",
            "冤親同一妄，魔佛兩皆平。",
            "應物如風過，投床即鼾聲。",
            "晨興拂几硯，猶恨太勞生。"
        ],
        "title": "縱筆四首  其四",
        "id": "b52ef37d-3f56-43dd-ae2b-5e872e7132fb"
    },
    {
        "author": "陸游",
        "paragraphs": [
            "飛來山鳥語惺惚，却是幽人半睡中。",
            "新竹成陰無彈射，不妨同享北窗風。"
        ],
        "title": "窗下戲詠三首  其一",
        "id": "8a02569e-e36a-4ebe-afbb-0bafaa8117b0"
    },
    {
        "author": "陸游",
        "paragraphs": [
            "三尺清池鏡面平，剪刀葉底戲魚行。",
            "吾曹安得如渠樂，傍渚跳波過此生。"
        ],
        "title": "窗下戲詠三首  其二",
        "id": "ad6f36e0-fdd7-463c-9aea-a6abebe29e20"
    },
    {
        "author": "陸游",
        "paragraphs": [
            "何處輕黄雙小蝶，翩翩與我共徘徊。",
            "綠陰芳草佳風月，不是花時也解來。"
        ],
        "title": "窗下戲詠三首  其三",
        "id": "bb0989da-66ad-4f2a-8430-510ef3a9e607"
    },
    {
        "author": "陸游",
        "paragraphs": [
            "瓦盎盛蠶蛹，沙𩰮煮麥人。",
            "三家小聚落，兩姓世婚姻。",
            "父老衣冠古，閭閻風俗淳。",
            "不應陶靖節，獨號葛天民。"
        ],
        "title": "埭西小聚",
        "id": "67f17bb8-aec8-4c42-afff-fdec4030a93c"
    },
    {
        "author": "陸游",
        "paragraphs": [
            "步遲腰傴僂，面瘦骨崢嶸。",
            "貧病消前業，耕樵樂太平。",
            "有歌悲易水，無酒醉湖城。",
            "何許容身得，門前釣艇橫。"
        ],
        "title": "老嘆",
        "id": "f07d2180-6792-46b4-a63c-bbf7599fed5d"
    },
    {
        "author": "陸游",
        "paragraphs": [
            "髮殘不勝冠，齒墮欲廢嚼。",
            "譬如亭皋木，秋至葉自落。",
            "豈惟形骸變，意氣已非昨。",
            "床隅倚拄杖，壁上挂雙屩。",
            "經旬不出戶，薄飯羹藜藿。",
            "居然遠霜露，因得養腰脚。",
            "年衰固應死，延促未可度。",
            "人之生實難，壽終固爲樂。",
            "開卷思千載，閲世等六博。",
            "志士有蹈海，儒生亦投閣。",
            "何如釀濁醪，遇興時獨酌。",
            "半酣望青天，萬事付一噱。"
        ],
        "title": "衰甚書感",
        "id": "31296e30-8b48-4303-9f8b-3708203ce45f"
    },
    {
        "author": "陸游",
        "paragraphs": [
            "垣屋參差竹塢深，舊題名處懶重尋。",
            "茶爐烟起知高興，棋子聲疏識苦心。",
            "淡日暉暉孤市散，殘雲漠漠半川陰。",
            "長吟未斷清愁起，已見橫林宿暮禽。"
        ],
        "title": "山行過僧庵不入",
        "id": "e40f6d0f-2c0f-4c8c-abe8-144180a40c20"
    },
    {
        "author": "陸游",
        "paragraphs": [
            "閑人日日得閑行，况值今朝小雨晴。",
            "水淺遊魚渾可數，山深藥草半無名。",
            "臨溪旋喚罾船渡，過寺初聞浴鼓聲。",
            "小醉未應風味減，滿盤青杏伴朱櫻。"
        ],
        "title": "山行",
        "id": "da83ec02-a56f-4b53-9d1c-fba6bb52f6dc"
    },
    {
        "author": "陸游",
        "paragraphs": [
            "性中汝本具光明，蔽障除時道自成。",
            "手刈茆苫數椽屋，身鉏菜煮一杯羹。",
            "天人迭勝誰能測，禍福無常不待評。",
            "惟有吾心終可恃，夜窗袖手聽松聲。"
        ],
        "title": "夜窗",
        "id": "612f7208-b8cc-445a-a488-78853149cfb0"
    },
    {
        "author": "陸游",
        "paragraphs": [
            "兩窮相值每相憐，聞子南遊一愴然。",
            "莫道此行非久別，衰翁何敢望明年。"
        ],
        "title": "送邢芻甫入閩二首  其一",
        "id": "d8e32d5a-e522-4382-8f17-80ed22ea5918"
    },
    {
        "author": "陸游",
        "paragraphs": [
            "君行正及荔枝丹，想見臨觴爲破顔。",
            "此外但宜烹茗雪，傷生不用擘蠔山。"
        ],
        "title": "送邢芻甫入閩二首  其二",
        "id": "550d22ed-618e-4085-90e3-29934300e0be"
    },
    {
        "author": "陸游",
        "paragraphs": [
            "拄杖當年盛得名，一枝尚覺百金輕。",
            "老人不復須春草，只要携渠處處行。"
        ],
        "title": "從邢芻甫求桃竹拄杖",
        "id": "699e7e64-6255-4f1a-a5b6-b6eabc608518"
    },
    {
        "author": "陸游",
        "paragraphs": [
            "老鷄擁腫不良行，將旦猶能效一鳴。",
            "碓下糠粞幸不乏，何妨相倚過餘生。"
        ],
        "title": "老鷄",
        "id": "c797d79e-0de4-46e7-a9d5-760544dfe526"
    },
    {
        "author": "陸游",
        "paragraphs": [
            "還東寒暑幾推移，漸近黄梅細雨時。",
            "窗下興闌初掩卷，花前技癢又成詩。",
            "囊錢不貯還成癖，官事都捐未免癡。",
            "頼是病軀差勝舊，一杯藜粥且扶衰。"
        ],
        "title": "還東",
        "id": "15f94851-89f4-4ede-a99e-b5cc881f9484"
    },
    {
        "author": "陸游",
        "paragraphs": [
            "穿林了不厭崎嶇，邂逅幽懷得少攄。",
            "昔愧出山成小草，今知臨水羨遊魚。",
            "呦呦馴鹿隨輕策，决决流泉入野渠。",
            "坐覺塵襟真一洗，正如頭垢得爬梳。"
        ],
        "title": "行東山下至南巖",
        "id": "388b8e14-fd2a-4d2e-81c7-aa17d930acf4"
    },
    {
        "author": "陸游",
        "paragraphs": [
            "謀身從昔本迂疏，豈料餘年却晏如。",
            "盤箸無時闕鮭菜，道途隨事有舟車。",
            "故衣已敝月三浣，短髮雖殘日一梳。",
            "里巷浮沉亦何憾，見賢猶及渡江初。"
        ],
        "title": "書幸",
        "id": "f44bdb2b-4403-4e75-a691-300b70df3dce"
    },
    {
        "author": "陸游",
        "paragraphs": [
            "酒熟固可喜，酒盡亦陶然。",
            "有客則劇談，無客枕書眠。",
            "饑啜羹不糝，閑玩琴無弦。",
            "摘嗅砌下花，掬弄澗底泉。",
            "啄木抱蠹卉，搏黍鳴桑顛。",
            "欣然爲一笑，世故何足捐。",
            "無人駡鄭虔，亦無嘲孝先。",
            "回顧三角童，吾與汝忘年。"
        ],
        "title": "放言",
        "id": "c99a1369-7148-4067-905d-6de74c406c88"
    },
    {
        "author": "陸游",
        "paragraphs": [
            "槐葉已成陰，楸花亦離離。",
            "日暮門無人，迨我消搖時。",
            "左持漆園書，右挾栗里詩。",
            "風從湖面來，成此一段奇。",
            "石路雖甚狹，雅稱拖筇枝。",
            "少頃山月明，照我角巾欹。"
        ],
        "title": "晚步門外",
        "id": "71577661-6fed-44b0-857a-6e8d16fa324a"
    },
    {
        "author": "陸游",
        "paragraphs": [
            "風便更漏明，室虛蚊蚋靜。",
            "筋骸日益衰，厭事樂幽屏。",
            "清燈北窗下，突兀寫孤影。",
            "進學無新功，賦詩聊自警。"
        ],
        "title": "夏夜",
        "id": "fc4988a5-1221-4dd0-b109-623e05dc4266"
    },
    {
        "author": "陸游",
        "paragraphs": [
            "薶甕東階下，灧灧一石水。",
            "買魚畜其間，鱍鱍三十尾。",
            "力微思及物，爲惠止於此。",
            "無風水不搖，得志魚自喜。",
            "涵泳藻與蒲，永不畏刀几。",
            "飯罷時來觀，相娛從此始。"
        ],
        "title": "甕池",
        "id": "3fe7c87b-5bbd-4f37-aacd-e310397a7d1d"
    },
    {
        "author": "陸游",
        "paragraphs": [
            "菜把青青間藥苗，豉香鹽白自烹調。",
            "須臾徹案呼茶碗，盤箸何曾覺寂寥。"
        ],
        "title": "種菜四首  其一",
        "id": "3e9e51c0-014a-452b-829f-3f08f5c240be"
    },
    {
        "author": "陸游",
        "paragraphs": [
            "老農飯粟出躬耕，捫腹何殊享大烹。",
            "吳地四時常足菜，一番過後一番生。"
        ],
        "title": "種菜四首  其二",
        "id": "a5289603-28fc-4216-b7cd-a4cad89e171b"
    },
    {
        "author": "陸游",
        "paragraphs": [
            "白苣黄瓜上市稀，盤中頓覺有光輝。",
            "時清閭里俱安業，殊勝周人詠采薇。"
        ],
        "title": "種菜四首  其三",
        "id": "69fd572b-0db8-4d30-8975-f97d20b7f270"
    },
    {
        "author": "陸游",
        "paragraphs": [
            "引水何妨藝芥菘，圃功自古補三農。",
            "恨君不見岷山芋，藏蓄猶堪過歲凶。"
        ],
        "title": "種菜四首  其四",
        "id": "7ae31e53-5c42-4e31-bc69-ff1774648dae"
    },
    {
        "author": "陸游",
        "paragraphs": [
            "白首歸來老故園，索居情味更堪論。",
            "關河悠邈夢魂到，親舊凋零書札存。",
            "身病自憐詩思退，家貧客笑酒醅渾。",
            "昏昏只欲投床睡，兒勸孫扶强出門。"
        ],
        "title": "白首",
        "id": "d42f9552-93f7-42e0-9c3d-75aeeb8fb2ff"
    },
    {
        "author": "陸游",
        "paragraphs": [
            "巷陌過從少，園林景物新。",
            "群魚時戲藻，馴雉每依人。",
            "映戶槐陰密，堆盤麥餌珍。",
            "殘春又陳迹，撫事一傷神。"
        ],
        "title": "東窗遣興三首  其一",
        "id": "47eb1800-2f51-4442-9131-3f0ca89a2415"
    },
    {
        "author": "陸游",
        "paragraphs": [
            "巾屨長閑客，簾櫳薄暑天。",
            "巢空重乳燕，葉密未鳴蟬。",
            "壺箭看多算，圖書理斷編。",
            "悠然已日夕，却上采菱船。"
        ],
        "title": "東窗遣興三首  其二",
        "id": "8c058b35-3c91-4502-af19-f1ecb32b3479"
    },
    {
        "author": "陸游",
        "paragraphs": [
            "夏淺清陰滿，村深白日長。",
            "言多思寂默，酒醒悔猖狂。",
            "老馬漫知路，鈍錐寧出囊。",
            "此翁真耄矣，懶放亦何傷。"
        ],
        "title": "東窗遣興三首  其三",
        "id": "fe92c939-465e-4bfe-9ad9-0c161a00acf4"
    },
    {
        "author": "陸游",
        "paragraphs": [
            "晏嬰長不滿五尺，淳于飲能至一石。",
            "老無功名未足嘆，滑稽玩世亦非昔。",
            "當年交友傾一時，誰料蓬門今寂寂。",
            "陳山李石千載士，早死當爲天下惜。",
            "斯文顯晦端有命，道悠運促非人力。",
            "我今稽山一老農，百歲不死知何益。",
            "後生可畏要有人，誰能隠若一敵國。",
            "狂言勿發心自驚，歸卧北窗還默默。"
        ],
        "title": "北窗",
        "id": "36be7308-86b2-4304-9cc9-6997d5c8c1b0"
    },
    {
        "author": "陸游",
        "paragraphs": [
            "偶向東園把一杯，不辭團坐掃蒼苔。",
            "野花經雨自開落，山鳥穿林時去來。",
            "皂白正非天欲辨，青黄要與木爲災。",
            "今年秋後猶能健，剩乞梅栽與李栽。"
        ],
        "title": "小酌",
        "id": "0a35a24a-7d18-4909-82f9-1bea48d15ba9"
    },
    {
        "author": "陸游",
        "paragraphs": [
            "暑雨初晴晝漏遲，江鄉樂事有誰知。",
            "村村壟麥登場後，戶戶吳蠶坼簇時。"
        ],
        "title": "夏日十二首  其一",
        "id": "f7ce39bb-e6fb-4614-a82d-342f02d531a2"
    },
    {
        "author": "陸游",
        "paragraphs": [
            "齒髮凋零奈爾何，年光暗裏易消磨。",
            "街槐正喜清陰密，巷柳還驚蠹葉多。"
        ],
        "title": "夏日十二首  其二",
        "id": "dce5d11a-3f03-4973-8a2e-2409862d5650"
    },
    {
        "author": "陸游",
        "paragraphs": [
            "竹根斷作眠雲枕，木癭刳成貯酒尊。",
            "怪怪奇奇非著意，自無俗物到山村。"
        ],
        "title": "夏日十二首  其三",
        "id": "d3f45c7d-92f7-47e4-a59f-5a4bcb277553"
    },
    {
        "author": "陸游",
        "paragraphs": [
            "動身尚懶那堪事，學古無成罷讀書。",
            "枕上側眠聽語燕，池邊小立看遊魚。"
        ],
        "title": "夏日十二首  其四",
        "id": "fb4df2d1-4aff-4e60-b342-4205b903ca0a"
    },
    {
        "author": "陸游",
        "paragraphs": [
            "悶欲遠遊身苦懶，病思閑話客誰過。",
            "北窗一枕差堪樂，無奈茶杯作祟何。"
        ],
        "title": "夏日十二首  其五",
        "id": "029a08b5-e999-4314-a89d-0eb1179427e4"
    },
    {
        "author": "陸游",
        "paragraphs": [
            "黄葛蚊厨睡欲成，高槐陰轉暑風清。",
            "倚床奴子垂頭坐，搖手孫兒小步行。"
        ],
        "title": "夏日十二首  其六",
        "id": "28d48222-6bfa-44b4-8af0-67c3150ca560"
    },
    {
        "author": "陸游",
        "paragraphs": [
            "斮取溪藤便作香，煉成崖蜜旋煎湯。",
            "蕭然巾履茅堂上，不畏人間夏日長。"
        ],
        "title": "夏日十二首  其七",
        "id": "9ab7dee3-40db-4958-854a-17cd3c5c2bdb"
    },
    {
        "author": "陸游",
        "paragraphs": [
            "謝客捐書日日閑，行穿密竹卧看山。",
            "巖前恨欠煎茶地，安得茆茨一小間。"
        ],
        "title": "夏日十二首  其八",
        "id": "2978175e-d9a3-4eb2-b2b6-1968b1f0cce6"
    },
    {
        "author": "陸游",
        "paragraphs": [
            "蘋生洲渚微風起，梅熟園林細雨來。",
            "咫尺柴門常懶出，不教拄杖損蒼苔。"
        ],
        "title": "夏日十二首  其九",
        "id": "93c83072-2f43-4bf4-a6be-fd610267bb19"
    },
    {
        "author": "陸游",
        "paragraphs": [
            "側卧橫眠百不知，軒窗寂寂雨絲絲。",
            "豈無布襪青鞋興，過却梅天出未遲。"
        ],
        "title": "夏日十二首  其一○",
        "id": "b288697f-a28e-40ea-aa71-98d8b22bef9f"
    },
    {
        "author": "陸游",
        "paragraphs": [
            "幽花婭姹開還斂，小蝶翩翾去復留。",
            "貪睡畸翁俱不領，被人錯喚作閑愁。"
        ],
        "title": "夏日十二首  其一一",
        "id": "cd170996-3dbc-4493-abbb-d17bbe413f75"
    },
    {
        "author": "陸游",
        "paragraphs": [
            "山下柴荆晝不開，苔生古井暗楸槐。",
            "新詩哦罷閑無事，移取藤床睡去來。"
        ],
        "title": "夏日十二首  其一二",
        "id": "8ce58eeb-a466-4f60-a39d-168a128354d4"
    },
    {
        "author": "陸游",
        "paragraphs": [
            "不恨無人到野堂，惟將美睡答年光。",
            "風經荷葉翻翻綠，雨溼松枝細細香。",
            "薄俗空成士龍笑，長歌未盡接輿狂。",
            "掬泉弄石翛然晚，又得今年一夏凉。"
        ],
        "title": "睡起",
        "id": "2aad7599-3eb4-4779-8618-a4383595d44d"
    },
    {
        "author": "陸游",
        "paragraphs": [
            "湖曲雨凄凄，茆簷觸額低。",
            "衡門元少客，窮巷况多泥。",
            "解渴黄粱粥，嘗新白苣齏。",
            "吾生真自足，不恨老鉏犁。"
        ],
        "title": "雨中作",
        "id": "12ca2a00-0983-4d2b-abdb-1f84f30e3783"
    },
    {
        "author": "陸游",
        "paragraphs": [
            "物情豈願歲時遒，一氣潜移不自由。",
            "日出鵓鴣還喚雨，夏初蟋蟀已吟秋。"
        ],
        "title": "感物二首  其一",
        "id": "284a69ba-6c71-4a50-8a05-5d8a9610aea6"
    },
    {
        "author": "陸游",
        "paragraphs": [
            "小園清曉岸綸巾，物態年光日日新。",
            "綠葉自生黄自落，不應秋至始愁人。"
        ],
        "title": "感物二首  其二",
        "id": "8ead805d-0c16-48d3-acf8-f1ed200c8d4c"
    },
    {
        "author": "陸游",
        "paragraphs": [
            "一枝柔櫓聽咿啞，炊稻來依野老家。",
            "山寺日中齋鼓動，江樓風急酒旗斜。",
            "綠梢嫋嫋搖新竹，翠蔓離離熟早瓜。",
            "閑客去留隨所遇，不知何處送棲鴉。"
        ],
        "title": "舟中有賦",
        "id": "8ce965f6-9769-4eb6-954b-f1d2e3719594"
    },
    {
        "author": "陸游",
        "paragraphs": [
            "楸槐陰裏漏朝暉，芳草離離露漸稀。",
            "不恨過時嘗煮酒，且欣平旦著生衣。",
            "病逢鍼藥如差減，貧比簞瓢尚庶幾。",
            "惟是未能忘習氣，亂書隨日又成圍。"
        ],
        "title": "晨起獨行綠陰間",
        "id": "ed1ae2ef-e423-4ae4-878f-280d3ec0a899"
    },
    {
        "author": "陸游",
        "paragraphs": [
            "赤日黄塵厭垢紛，竹林深處寄幽欣。",
            "如聽嵩雒風前笛，似看瀟湘雨後雲。",
            "園鹿知時新解角，池魚得意自成群。",
            "悠然一笑誰能識，坐勝天魔百萬軍。"
        ],
        "title": "獨至遯庵避暑庵在大竹林中二首  其一",
        "id": "2c0456f0-4513-4f0d-add7-8ee4e4340572"
    },
    {
        "author": "陸游",
        "paragraphs": [
            "世俗元非不汝忘，汝歸安取醉爲鄉。",
            "藥苗野蔌山家味，柏子松房道室香。",
            "一卷隠書爲日課，數聲啼鳥謝年光。",
            "客來莫笑茆茨陋，占盡炎天一味凉。"
        ],
        "title": "獨至遯庵避暑庵在大竹林中二首  其二",
        "id": "3a4636f4-3247-4f2e-aff1-8b28303b1353"
    },
    {
        "author": "陸游",
        "paragraphs": [
            "上樽不解散牢愁，靈藥安能扶死病。",
            "千鈞强弩無自射虛空，六出奇計終難逃定命。",
            "人生斯世無別巧，要在遇物心不競。",
            "憂忘寢食怒裂眥，孰若憑高寄孤詠。",
            "炎天一葛冬一裘，藜羹飯糗勿豫謀。",
            "耳邊閑事有何極，正可付之風馬牛。"
        ],
        "title": "短歌行",
        "id": "a338f1a5-6704-48a3-b817-6c0722efeeb0"
    },
    {
        "author": "陸游",
        "paragraphs": [
            "路盡初逢寺，行行獨叩扉。",
            "民貧稀送供，僧老少完衣。",
            "日正樓鐘動，溪深藥草肥。",
            "吾衰亦久矣，捨此欲疇依。"
        ],
        "title": "山寺",
        "id": "0d0c65ed-38e4-47f9-8eb7-0c3289417afd"
    },
    {
        "author": "陸游",
        "paragraphs": [
            "小艇爭浮浦，幽人獨倚扉。",
            "新泥添燕壘，細雨溼鶑衣。",
            "葚紫桑新暗，秧青水正肥。",
            "欣然語鄰父，投老得相依。"
        ],
        "title": "明日復欲出遊而雨再用前韵",
        "id": "7f479ab2-d602-46eb-9fec-a1b0503be955"
    },
    {
        "author": "陸游",
        "paragraphs": [
            "雙屨青芒滑，輕衫白苧凉。",
            "雲生半巖潤，麝過一林香。",
            "童子持棋局，厨人饋粟漿。",
            "歸來更清絕，淡月滿林塘。"
        ],
        "title": "暇日登東岡",
        "id": "69066703-d372-406c-99eb-e4653a069f3a"
    },
    {
        "author": "陸游",
        "paragraphs": [
            "黑雲如龍爪，白雨如博棋。",
            "老屋處處漏，此夕將何之。",
            "豈惟移床避，殆欲懸釜炊。",
            "擾擾舍中人，具食不以時。",
            "兒女乃可憐，赤脚啼午饑。",
            "語兒姑少忍，開霽會有期。"
        ],
        "title": "暴雨",
        "id": "6e637adc-ce17-400f-8501-a36a7f93b349"
    },
    {
        "author": "陸游",
        "paragraphs": [
            "衰翁喜幽事，闖戶不升堂。",
            "酒僅三蕉葉，琴纔一履霜。",
            "好遊力不給，愛客病相妨。",
            "獨有詩情在，年來亦漸忘。"
        ],
        "title": "幽事二首  其一",
        "id": "2e5ecd57-776e-48bb-8886-be7fa7d80a1f"
    },
    {
        "author": "陸游",
        "paragraphs": [
            "野館多幽事，畸人無俗情。",
            "靜分書句讀，戲習酒章程。",
            "藥褚藏難見，棋枰算未成。",
            "悠然寄孤嘯，吾豈固逃名。"
        ],
        "title": "幽事二首  其二",
        "id": "842cf20c-431f-4257-92af-5e5e1a0cc894"
    },
    {
        "author": "陸游",
        "paragraphs": [
            "國不可以無菑眚，身不可以無疢疾。",
            "無菑之國亂或更速，無疾之身死或無日。",
            "昆夷玁狁無害於周之王，闢土富國無救于隋之亡。",
            "壯夫一卧多不起，速死未必皆羸尪。",
            "古來惡疾棄空谷，往往更得度世方。",
            "我年九十理不長，况復三日病在床。",
            "天公念之亦已至，儆戒不使須臾忘。",
            "起居飲食每自省，常若嚴師畏友在我傍。",
            "躋民仁壽則非職，且爲老憊鍼膏肓。"
        ],
        "title": "病起雜言",
        "id": "e0f84ed3-efb0-4988-8ff5-2a226a97083f"
    },
    {
        "author": "陸游",
        "paragraphs": [
            "小築濤江外，微凉暑雨餘。",
            "傾囊致歡伯，信脚到華胥。",
            "芳草翩翩蝶，清池潑潑魚。",
            "此翁雖耄矣，作計未全疏。"
        ],
        "title": "雨後二首  其一",
        "id": "1d6bb3f8-2536-4c1e-bce3-228fe1663de2"
    },
    {
        "author": "陸游",
        "paragraphs": [
            "一夜茅簷雨，晨興乃爾凉。",
            "禽魚皆遂性，草木自吹香。",
            "微潤生琴薦，纖塵避筆床。",
            "悠然北窗興，真欲傲羲皇。"
        ],
        "title": "雨後二首  其二",
        "id": "c23347c0-3e15-4fd0-8c5f-4d120a29fb2f"
    },
    {
        "author": "陸游",
        "paragraphs": [
            "久泛烟波不問津，騰騰且復養吾真。",
            "每持杯酒呼江月，殊勝征衣化路塵。",
            "半枕何人遊蟻垤，立談爲汝脫狐身。",
            "挂帆莫恨瀟湘遠，是處相逢一笑新。"
        ],
        "title": "示客",
        "id": "44c62e04-644d-4674-8e21-cc5e02f6ba77"
    },
    {
        "author": "陸游",
        "paragraphs": [
            "柱礎生微潤，簾櫳轉薄陰。",
            "蟻遷都邑改，鳩逐怨恩深。",
            "菡萏新離水，芭蕉半展心。",
            "掩屏惟熟睡，誰與續愁吟。"
        ],
        "title": "蒸溽作雨排悶",
        "id": "5a441b6d-c510-4d5e-b220-76d75bb9b229"
    },
    {
        "author": "陸游",
        "paragraphs": [
            "梳髮高舂後，投床甲夜初。",
            "語艱愁對客，手倦怕催書。",
            "美睡那思覺，甘餐不願餘。",
            "更應慚造化，無事到幽居。"
        ],
        "title": "夏中雜興六首  其一",
        "id": "78401f86-2eaa-4ff6-9ae6-61042d337dc7"
    },
    {
        "author": "陸游",
        "paragraphs": [
            "小響風吹葉，微痕雨點池。",
            "興來閑弄笛，客散自收棋。",
            "忽忽尋殘夢，時時足小詩。",
            "出門俄已暮，忘却野人期。"
        ],
        "title": "夏中雜興六首  其二",
        "id": "9aa4cb5f-7810-4d3f-a419-b8ed8f9ba32a"
    },
    {
        "author": "陸游",
        "paragraphs": [
            "出赴盟鷗社，歸尋夢蝶床。",
            "愚爲度世術，閑是養生方。",
            "休歇書中癖，消磨酒後狂。",
            "遠遊亦已矣，不復解輕裝。"
        ],
        "title": "夏中雜興六首  其三",
        "id": "0456636e-7b58-4419-92cf-7446f846e34a"
    },
    {
        "author": "陸游",
        "paragraphs": [
            "處世如灰冷，持心似砥平。",
            "盤餐無宿戒，香火有常程。",
            "樵父供藜杖，陶人售瓦檠。",
            "經旬常苦雨，嘯傲送餘生。"
        ],
        "title": "夏中雜興六首  其四",
        "id": "aab62067-3378-4115-b55d-4abfd9d9ac61"
    },
    {
        "author": "陸游",
        "paragraphs": [
            "心慕羲農世，躬行黄老言。",
            "采椽聊築舍，橫木即爲門。",
            "短髮冠龜屋，空床枕竹根。",
            "從來薄世味，染指肯嘗黿。"
        ],
        "title": "夏中雜興六首  其五",
        "id": "39b26642-5c55-4705-8d56-e7eccecd62f0"
    },
    {
        "author": "陸游",
        "paragraphs": [
            "遣信邀鄰父，隨宜具小餐。",
            "草燔豚肉美，甕壓酒醅渾。",
            "易致商山皓，難招楚澤魂。",
            "嗟予亦衰矣，心事與誰論。"
        ],
        "title": "夏中雜興六首  其六",
        "id": "bbb5aa21-bf65-4e90-ae87-d8dae2e42ad7"
    },
    {
        "author": "陸游",
        "paragraphs": [
            "翁自析薪兒負薪，一生不似此年貧。",
            "折除却得常强健，天定方知果勝人。"
        ],
        "title": "即事八首  其一",
        "id": "226c8edc-6bc7-4a9e-a7d7-2e4e23110b57"
    },
    {
        "author": "陸游",
        "paragraphs": [
            "楸垂落索槐吐花，溪女採蓮童抱瓜。",
            "一年光景又將半，愈老愈知生有涯。"
        ],
        "title": "即事八首  其二",
        "id": "7ee5085d-a7d9-4f76-8e43-0e6b70649051"
    },
    {
        "author": "陸游",
        "paragraphs": [
            "烟雨凄迷晚不收，疏簾曲几寄悠悠。",
            "一雙蛺蝶來何許，點盡青青百草頭。"
        ],
        "title": "即事八首  其三",
        "id": "880bf972-b560-4e04-b48d-30d5c7342afd"
    },
    {
        "author": "陸游",
        "paragraphs": [
            "生來骨相本酸寒，天遣沙頭把釣竿。",
            "但稱山人擫耳帽，敢希楚客切雲冠。"
        ],
        "title": "即事八首  其四",
        "id": "def2a538-97df-4dfb-ba44-917591c6cbc4"
    },
    {
        "author": "陸游",
        "paragraphs": [
            "魚鰌群出天將雨，蛙黽爭鳴草滿庭。",
            "莫道歸休便無事，時時襏襫伴園丁。"
        ],
        "title": "即事八首  其五",
        "id": "d8ea777e-f926-4b81-967a-11eb70654716"
    },
    {
        "author": "陸游",
        "paragraphs": [
            "幽鳥飛鳴翠木陰，小魚游泳綠波心。",
            "滿前好句無人領，堪笑寒窗費苦吟。"
        ],
        "title": "即事八首  其六",
        "id": "4c067162-cc9a-4379-beb8-15b4d7450dc8"
    },
    {
        "author": "陸游",
        "paragraphs": [
            "小閣憑欄望遠空，天河橫貫斗牛中。",
            "他年鼓角榆關路，馬上遥看與此同。"
        ],
        "title": "即事八首  其七",
        "id": "66836ec6-22f7-4e8a-8356-082f5fd48b29"
    },
    {
        "author": "陸游",
        "paragraphs": [
            "幽鳥呼人出睡鄉，層層露葉漏朝陽。",
            "臨池只欲消殘醉，無奈鵝兒似酒黄。"
        ],
        "title": "即事八首  其八",
        "id": "7061ba7c-41fb-4492-bd64-026e9d3f4e80"
    },
    {
        "author": "陸游",
        "paragraphs": [
            "赤日黄塵一點無，負山臨水是幽居。",
            "爽如瑞露零仙掌，清似寒冰貯玉壺。",
            "孤艇過時驚宿鷺，溼烟深處亂風蒲。",
            "翛然欲棄人間去，天際聯翩誰與俱。"
        ],
        "title": "夏日幽居",
        "id": "cb2b0c6a-ccc9-49b3-91b9-44dd8325427a"
    },
    {
        "author": "陸游",
        "paragraphs": [
            "小疾知閑樂，微凉與睡宜。",
            "瞢騰如欲覺，展轉復多時。",
            "四壁人聲寂，疏簾日影移。",
            "詩囊與藥裹，一步不相離。"
        ],
        "title": "枕上",
        "id": "3113b75b-559f-4f6d-9343-88cea5ad5853"
    },
    {
        "author": "陸游",
        "paragraphs": [
            "瑞龍千丈何蜿蜒，蒼鱗翠鬣翔江邊。",
            "路逢鏡湖乃下駐，玩珠不去知何年。",
            "七州元帥擁畫戟，全家終日樓居仙。",
            "霜笳一曲入銀漢，碧瓦萬疊浮嵐烟。",
            "其間望海最傑觀，疏豁坐占蓬萊先。",
            "風雲變化几席上，蛟鼉出沒闌干前。",
            "手捫心房倚北斗，眼中萬象俱森然。",
            "尚書喚客共領略，遠坊十里聞管弦。",
            "從容賦詩出妙思，超絕欲拍微之肩。",
            "坐中有客垂九十，追逐無路空自憐。",
            "夜闌客散公歸院，笙歌隠隠在半天。",
            "向來老客今何處，菱唱三更起釣船。"
        ],
        "title": "題望海亭亭在卧龍絕頂",
        "id": "74ece981-bc60-433b-80fb-168119c37efb"
    },
    {
        "author": "陸游",
        "paragraphs": [
            "寂寂柴門閉嫩苔，門前有路走天台。",
            "近秋河漢西南落，欲雨風雲東北來。",
            "旋摘甘瓜青带蔓，新篘玉醴冷傳杯。",
            "亦知野外無供給，且復相逢笑口開。"
        ],
        "title": "露坐小飲",
        "id": "a504ed9c-3e48-44dc-8c43-0087c7db1273"
    },
    {
        "author": "陸游",
        "paragraphs": [
            "山高風浩浩，堂豁海冥冥。",
            "綠李分猿嗛，蒼苔墮鶴翎。",
            "松寒詩思健，茶爽醉魂醒。",
            "安得丹青手，傳摹入素屏。"
        ],
        "title": "小憩卧龍山亭",
        "id": "3e301995-524b-4397-b4f7-47f57da36902"
    },
    {
        "author": "陸游",
        "paragraphs": [
            "笛簟平鋪八尺床，脫巾高卧對疏篁。",
            "近村得雨知何處，此地無風亦自凉。"
        ],
        "title": "晚凉",
        "id": "c6f06347-db0b-4660-83c2-7f7ad35ee680"
    },
    {
        "author": "陸游",
        "paragraphs": [
            "退士自應客少，幽居不厭椽低。",
            "未說盤堆玉膾，且看臼搗金齏。"
        ],
        "title": "夏日六言四首  其一",
        "id": "4abea3a5-25e9-44e6-80cb-9ac6cd3a375b"
    },
    {
        "author": "陸游",
        "paragraphs": [
            "醉面貪承夕露，釣竿喜近秋風。",
            "借問孤舟何處，深入芙蕖浦中。"
        ],
        "title": "夏日六言四首  其二",
        "id": "9d59ff5e-082c-4818-b820-ada281da205a"
    },
    {
        "author": "陸游",
        "paragraphs": [
            "溪漲清風拂面，月落繁星滿天。",
            "數隻船橫浦口，一聲笛起山前。"
        ],
        "title": "夏日六言四首  其三",
        "id": "cf0c190e-6b68-4db5-8c0f-e33760882bf6"
    },
    {
        "author": "陸游",
        "paragraphs": [
            "我是百年遺老，掃空一夢浮名。",
            "未到終南二華，且入天台四明。"
        ],
        "title": "夏日六言四首  其四",
        "id": "79000183-bcb2-423c-8100-9d54035ab7d1"
    },
    {
        "author": "陸游",
        "paragraphs": [
            "今日清明宜看山，約君來上釣魚船。",
            "微雲點破尚堪恨，何况城中塵漲天。"
        ],
        "title": "招客看山",
        "id": "03e858b8-a352-4418-ae2b-2cdd3bcf52ad"
    },
    {
        "author": "陸游",
        "paragraphs": [
            "平生剩有烟波興，釣瀨時時小艇橫。",
            "欲暮山光先慘淡，未秋河漢已分明。",
            "捕魚時見連江網，迎荻遥聞過埭聲。",
            "想得今宵清絕夢，又携猿鶴上青城。"
        ],
        "title": "舟中作",
        "id": "0ea89610-a9d4-4a9e-a814-5517b8f389d3"
    },
    {
        "author": "陸游",
        "paragraphs": [
            "穿竹清我魂，散髮吹我頂。",
            "虛窗聽鳴蟬，小檻看汲井。",
            "掃地長物空，漱泉齒頰冷。",
            "厨人具漿粉，童子煮山茗。",
            "微雲未必雨，且喜收樹影。",
            "殘書置不視，樂此清晝永。",
            "既夕即榜舟，門外綠千頃。",
            "世事何足論，平生慕箕潁。"
        ],
        "title": "清暑",
        "id": "8139c5e8-6ee9-4a98-bff1-b7772c722f10"
    },
    {
        "author": "陸游",
        "paragraphs": [
            "一雨蕭然洗睡昏，清晨屣履自開門。",
            "豈惟爽氣生山袂，坐覺凉颸入髮根。",
            "浦口魚多來野鶴，林梢果熟下山猿。",
            "吾廬清絕君知否，釣雪寒江不足言。"
        ],
        "title": "五月下旬大熱晦日夜得雨明旦凉甚",
        "id": "1d55c203-140b-4db2-9818-52c01e755001"
    },
    {
        "author": "陸游",
        "paragraphs": [
            "沖和堂中和氣襲，堆笏滿床群從集。",
            "宜州太史一紙書，百年筆墨猶山立。",
            "使君所學何超然，要是胸中不負天。",
            "王畿奉使纔廿日，忠厚風流天下傳。",
            "國家多事民力困，正要設施先百郡。",
            "但令一念與天通，河南南陽亦可問。"
        ],
        "title": "黄氏沖和堂",
        "id": "2d849faa-bcf0-45f8-81c0-46ea027ce7f4"
    },
    {
        "author": "陸游",
        "paragraphs": [
            "蒼龍挂東南，夭矯拏萬仞。",
            "雖然雜雲氣，爪尾略可認。",
            "明日暴雨來，繼以雷大震。",
            "平地成江河，吞卷纔一瞬。",
            "吾廬久傾壞，不壓真堇堇。",
            "所欣憔悴中，一飽天不吝。",
            "餘功到場圃，草木皆綠潤。",
            "蕭然岸角巾，三嘆撫庭楯。"
        ],
        "title": "暴雨",
        "id": "8403ad19-093d-484b-bd8a-5d73043d68ed"
    },
    {
        "author": "陸游",
        "paragraphs": [
            "策蹇若華駟，啜漓如上尊。",
            "人皆可堯舜，身自有乾坤。",
            "逢客亦共語，無人還閉門。",
            "千年道術裂，誰復見全渾。"
        ],
        "title": "書意三首  其一",
        "id": "3faaf9c8-3a0c-4b7d-8264-04452b6951de"
    },
    {
        "author": "陸游",
        "paragraphs": [
            "養生慕黄老，爲治法唐虞。",
            "耆壽緣憂懼，危亡坐燕娛。",
            "大川宜利涉，蔓草戒難圖。",
            "退士惟身慮，銘膺豈敢無。"
        ],
        "title": "書意三首  其二",
        "id": "c02fa3b5-d2dc-4bad-9931-b561aa1cd85d"
    },
    {
        "author": "陸游",
        "paragraphs": [
            "委順天知我，經營鬼笑人。",
            "定知窮至死，敢恨病經旬。",
            "愛酒陶元亮，還鄉賀季真。",
            "扁舟吾事畢，遺世亦遺身。"
        ],
        "title": "書意三首  其三",
        "id": "f8187303-5a10-41f4-96d9-965805eddcda"
    },
    {
        "author": "陸游",
        "paragraphs": [
            "浴罷淡無事，出門隨意行。",
            "相如知渴減，叔寶覺神清。",
            "新月參差影，殘蟬斷續聲。",
            "躊躕遂忘去，風露欲三更。"
        ],
        "title": "浴罷",
        "id": "ff400927-ec52-436f-895a-c5e7e1578ea9"
    },
    {
        "author": "陸游",
        "paragraphs": [
            "終朝流汗浹衣褠，悵望何時枕簟秋。",
            "作雨未成徒益熱，舉杯不醉更添愁。",
            "悲歌易水輕燕俠，對泣新亭笑楚囚。",
            "別有生涯君會否，烟波無際弄孤舟。"
        ],
        "title": "水鄉泛舟二首  其一",
        "id": "fdc54577-b351-49ef-9f2e-acd13059c7ce"
    },
    {
        "author": "陸游",
        "paragraphs": [
            "赤日黄塵不自聊，泛溪且用沃枯焦。",
            "隔林犬吠村墟近，掠面風來酒力消。",
            "遠火微茫知夜績，長歌斷續認歸樵。",
            "扁舟不盡凌風興，却著青鞋踏野橋。"
        ],
        "title": "水鄉泛舟二首  其二",
        "id": "b5bbdceb-3000-466e-90cb-988f668e533a"
    },
    {
        "author": "陸游",
        "paragraphs": [
            "平生到處足間關，天遣殘年樂故山。",
            "社日連村饜酒肉，豐年無盜伏茆菅。",
            "秋來梁燕將雛去，雨過林鳩喚婦還。",
            "我亦葛衣新浴罷，爲君滿意說清閑。"
        ],
        "title": "閑詠",
        "id": "f9f496e6-a3ca-4b9c-84da-013317060a8e"
    },
    {
        "author": "陸游",
        "paragraphs": [
            "江樓百尺倚高寒，上盡危梯宇宙寬。",
            "秋近漸看河落角，天回更覺斗闌干。",
            "茫茫浦口烟帆遠，坎坎城頭漏鼓殘。",
            "要得故人同躡屐，一尊相屬話悲歡。"
        ],
        "title": "江樓夜望",
        "id": "4425f5b5-3932-4dc3-b7f9-985c6970a73d"
    },
    {
        "author": "陸游",
        "paragraphs": [
            "天地一氣爾，陰陽司闔開。",
            "鬰蒸以爲雨，回薄以爲雷。",
            "久鬰無所泄，造化安在哉。",
            "方其欲雨時，雖天不能回。",
            "此豈降自天，其實有自來。",
            "所以屈宋輩，千載有餘哀。"
        ],
        "title": "連日作雨苦熱",
        "id": "a6bf4f61-1e7b-403e-926a-74df4909b7cf"
    },
    {
        "author": "陸游",
        "paragraphs": [
            "羽扇綸巾一味凉，曠懷非醉亦非狂。",
            "橫林點點暮鴉集，平壟離離新稻香。",
            "山月出時閑弄影，水風清處旋移床。",
            "學仙到此無餘說，更覺金丹墮粃糠。"
        ],
        "title": "門外追凉",
        "id": "16592dfa-c1fe-4add-844d-b3cb1c094806"
    },
    {
        "author": "陸游",
        "paragraphs": [
            "不求奇骨可封侯，但喜枯腸不貯愁。",
            "數點殘燈沽酒市，一聲柔櫓採菱舟。",
            "元知澤國偏宜夜，已就天公探借秋。",
            "歸過三更風露重，紗巾剩覺髮颼飀。"
        ],
        "title": "夏夜泛溪至南莊復回湖桑歸",
        "id": "3b2d949a-7f0e-4de3-901b-7dce00bd30d7"
    },
    {
        "author": "陸游",
        "paragraphs": [
            "天地新秋入苦吟，詩書萬古付孤斟。",
            "愛君憂國孤臣泪，臨水登山節士心。",
            "只嘆鼻端無妙斲，豈知弦外有遺音。",
            "剡中勝踐今猶昔，安得高人支道林。"
        ],
        "title": "雨後殊有秋意",
        "id": "a27eb7c5-df19-4703-a73e-fa017c5942e4"
    },
    {
        "author": "陸游",
        "paragraphs": [
            "百疾皆有源，雖愚猶自知。",
            "惟其忽不念，所以悔莫追。",
            "微隙爲無傷，一壞誰能支。",
            "宴安比鴆毒，先民不吾欺。"
        ],
        "title": "寓規三首  其一",
        "id": "05146b5d-3646-4843-a2b3-1e08236688b7"
    },
    {
        "author": "陸游",
        "paragraphs": [
            "分量各有窮，升龠不受斗。",
            "滿盈靡懷懼，覆敗乃自取。",
            "衣笥無復褌，食案有三韭。",
            "貧狹雖可嗤，比汝差耐久。"
        ],
        "title": "寓規三首  其二",
        "id": "64c625ef-61fc-472f-8816-b6d58ab3ab23"
    },
    {
        "author": "陸游",
        "paragraphs": [
            "人生孰無疾，治疾惟欲瘳。",
            "疾瘳藥不止，乃有過劑憂。",
            "節食戒屬饜，養氣常致柔。",
            "金丹無此功，往哉勤自修。"
        ],
        "title": "寓規三首  其三",
        "id": "e793691f-83b5-4a0e-9c6a-0370e89a138c"
    },
    {
        "author": "陸游",
        "paragraphs": [
            "儘道新凉好，無如晝漏長。",
            "奇文窺楚屈，妙理玩蒙莊。",
            "靜卧貧猶樂，高歌醒亦狂。",
            "翩翩雙蝶子，也似惜年光。"
        ],
        "title": "新凉二首  其一",
        "id": "47faf285-d826-4aab-ba12-704327e4df39"
    },
    {
        "author": "陸游",
        "paragraphs": [
            "月入楸梧徑，風生蘆荻林。",
            "脫巾凉入髮，臨水爽披襟。",
            "寒暑推移久，江湖感慨深。",
            "功名雖已矣，猶得寓孤吟。"
        ],
        "title": "新凉二首  其二",
        "id": "379af7f8-48ba-4743-962e-2c61f52bd295"
    },
    {
        "author": "陸游",
        "paragraphs": [
            "枕石何妨更漱流，一凉之外豈他求。",
            "寺樓無影月卓午，橋樹有聲風變秋。",
            "殘曆半空心悄愴，岸巾徐步髮颼飀。",
            "定知從此清宵夢，常在沙邊伴白鷗。"
        ],
        "title": "追凉至安隠寺前",
        "id": "40ef43b8-2d31-407c-bf4a-f7bf88cffd73"
    },
    {
        "author": "陸游",
        "paragraphs": [
            "冉冉秋將至，沉沉夜向晨。",
            "河隨天漸轉，露洗月如新。",
            "瘦竹過眉杖，輕紗折角巾。",
            "漁歌四面起，烟水浩無津。"
        ],
        "title": "湖上夜賦二首  其一",
        "id": "ac007c69-4023-4fda-9f4d-1ed39a98b88a"
    },
    {
        "author": "陸游",
        "paragraphs": [
            "清絕追凉地，平生得未曾。",
            "似嘗仙掌露，如嚼玉壺冰。",
            "狂學菱舟曲，閑尋竹院僧。",
            "更思生羽翼，散髮醉巴陵。"
        ],
        "title": "湖上夜賦二首  其二",
        "id": "8b84cfa1-bf71-4dfc-811e-82fcf91727bb"
    },
    {
        "author": "陸游",
        "paragraphs": [
            "萬事罷經營，悠然心太平。",
            "甘餐隨日足，美睡等閑成。",
            "處處佳風月，人人好弟兄。",
            "神仙不須學，券內有長生。"
        ],
        "title": "書適",
        "id": "79b2d00a-e614-4663-a572-6ca052159b0b"
    },
    {
        "author": "陸游",
        "paragraphs": [
            "羸老幸未死，敢嗟生理微。",
            "牛閑牧童卧，犬吠市船歸。",
            "月落見收網，燈青聞踏機。",
            "時時語鄰里，井臼幸相依。"
        ],
        "title": "羸老",
        "id": "e2baf355-2808-45be-8640-8a73dc35cd5e"
    },
    {
        "author": "陸游",
        "paragraphs": [
            "皋夔無近用，芝朮少奇功。",
            "上壽當徐致，沉疴忌力攻。",
            "醫傳三世久，事歷百年中。",
            "畏與庸人說，終身托病聾。"
        ],
        "title": "即事",
        "id": "e9f57a64-5bb5-44f6-853b-a921b10694de"
    },
    {
        "author": "陸游",
        "paragraphs": [
            "並簷幽鳥語璁瓏，一榻蕭然四面風。",
            "客散茶甘留舌本，睡餘書味在胸中。",
            "浮雲變態吾何與，腐骨成塵論自公。",
            "剩欲與君談此事，少須明月出溪東。"
        ],
        "title": "晚興",
        "id": "f56e6bf8-0965-4297-974e-a90a7e12d12b"
    },
    {
        "author": "陸游",
        "paragraphs": [
            "凄風吹雨過江城，緩策羸驂並水行。",
            "古路初驚秋葉墮，荒郊已放候蟲鳴。",
            "壯心耿耿人誰識，往事悠悠恨未平。",
            "斜日半竿羌笛怨，西陵寂寞又潮生。"
        ],
        "title": "郊行",
        "id": "46a95232-5d6d-4b2b-bab8-a206ab7e8d0b"
    },
    {
        "author": "陸游",
        "paragraphs": [
            "雨氣侵人暮不休，雨聲逼枕冷颼颼。",
            "方欣草木有生意，已報溝池無涸流。",
            "避溼入簷憐病鶴，爭巢逐婦嘆鳴鳩。",
            "老農自喜知時節，夜半呼兒起飯牛。"
        ],
        "title": "喜雨",
        "id": "d6ed6885-63e9-45e6-9ffe-cb00ed4f8fc6"
    },
    {
        "author": "陸游",
        "paragraphs": [
            "葫蘆雖小藏天地，伴我雲山萬里身。",
            "收起鬼神窺不見，用時能與物爲春。"
        ],
        "title": "劉道士贈小葫蘆四首  其一",
        "id": "474c592f-e532-4532-a093-a7473114d565"
    },
    {
        "author": "陸游",
        "paragraphs": [
            "貴人玉带佩金魚，憂畏何曾頃刻無。",
            "色似栗黄形似繭，恨渠不識小葫蘆。"
        ],
        "title": "劉道士贈小葫蘆四首  其二",
        "id": "e18a9007-1d0c-4202-9d68-481d88481718"
    },
    {
        "author": "陸游",
        "paragraphs": [
            "短袍楚製未爲非，况得藥瓢相發揮。",
            "行過山村傾社看，絕勝小劍壓戎衣。"
        ],
        "title": "劉道士贈小葫蘆四首  其三",
        "id": "874a7be7-311b-4f47-a754-6e41107dbd88"
    },
    {
        "author": "陸游",
        "paragraphs": [
            "箇中一物著不得，建立森然却有餘。",
            "盡底語君君豈信，試來跳入看何如。"
        ],
        "title": "劉道士贈小葫蘆四首  其四",
        "id": "c96deb41-fdf2-4623-b875-678afa5cd6ed"
    },
    {
        "author": "陸游",
        "paragraphs": [
            "學當盡力去浮華，從事文辭但可嗟。",
            "造道淺深看應物，修身勤惰驗齊家。"
        ],
        "title": "自儆",
        "id": "f9123dd1-2a28-4c26-8dcb-56de67359c0e"
    },
    {
        "author": "陸游",
        "paragraphs": [
            "孤村風雨連三日，秋暑如焚一洗空。",
            "睡覺房櫳燈漸暗，却尋殘夢雨聲中。"
        ],
        "title": "雨中",
        "id": "e05a075c-9f49-4c14-a502-262c212da68c"
    },
    {
        "author": "陸游",
        "paragraphs": [
            "遺蝗出境樂秋成，多稼登場喜雨晴。",
            "暗笑衰翁不解事，猶懷萬里玉關情。"
        ],
        "title": "書嘆二首  其一",
        "id": "4c53f1b1-16aa-4a3f-b88b-5fc8ca15cb28"
    },
    {
        "author": "陸游",
        "paragraphs": [
            "雨夜孤舟宿鏡湖，秋聲蕭瑟滿菰蒲。",
            "書生有泪無揮處，尋見祥符九域圖。"
        ],
        "title": "書嘆二首  其二",
        "id": "d90153b3-2801-4a3b-83ae-de5148c9af81"
    },
    {
        "author": "陸游",
        "paragraphs": [
            "薄荷花開蝶翅翻，風枝露葉弄秋妍。",
            "自憐不及狸奴黠，爛醉籬邊不用錢。"
        ],
        "title": "題畫薄荷扇二首  其一",
        "id": "f8834175-1a80-4e37-acae-6706b5195b36"
    },
    {
        "author": "陸游",
        "paragraphs": [
            "一枝香草出幽叢，雙蝶飛飛戲晚風。",
            "莫恨村居相識晚，知名元向楚辭中。"
        ],
        "title": "題畫薄荷扇二首  其二",
        "id": "f3f8032c-f959-4044-be76-f08cc1e6262c"
    },
    {
        "author": "陸游",
        "paragraphs": [
            "誰敢輕他萬戶侯，一生賦分在滄洲。",
            "屋穿况值雨騎月，路惡更堪風打頭。",
            "此世極知同逆旅，吾身亦自是懸疣。",
            "乞錢買取青芒屨，爛醉三條二華秋。"
        ],
        "title": "秋興四首  其一",
        "id": "8741f163-d173-4502-9f3c-7f4148caaab8"
    },
    {
        "author": "陸游",
        "paragraphs": [
            "斂盡殘雲見夕陽，門前䆉䅉漸登場。",
            "經年都得幾回醉，一雨頓驚如許凉。",
            "耐事尚能心似鐵，放歌仍忘髮成霜。",
            "頤生底用從人問，此是山翁肘後方。"
        ],
        "title": "秋興四首  其二",
        "id": "3c39cefe-51f6-4ec4-9738-1b96d276ff86"
    },
    {
        "author": "陸游",
        "paragraphs": [
            "五十年來住鏡湖，白頭仍是一臞儒。",
            "朝眠每恨妨書課，秋穫先令入酒逋。",
            "江路伶俜形吊影，草庵寂默我忘吾。",
            "雨窗忽有高談興，筮叟醫翁亦可呼。"
        ],
        "title": "秋興四首  其三",
        "id": "9d713fc1-74f1-4255-a990-8d1f0f038856"
    },
    {
        "author": "陸游",
        "paragraphs": [
            "世事何曾挂齒牙，只將放浪作生涯。",
            "有時掬米引馴鹿，到處入林求野花。",
            "鄰父築場收早稼，溪姑負籠賣秋茶。",
            "等閑一日還過却，又倚柴扉數暮鴉。"
        ],
        "title": "秋興四首  其四",
        "id": "51a89ab8-881a-4a7d-9123-607eebd8bdce"
    },
    {
        "author": "陸游",
        "paragraphs": [
            "體中小不佳，惟睡可以休。",
            "睡美自成夢，去爲萬里遊。",
            "萬里遊尚可，乃復有得喪。",
            "漂搖一葉舟，掀舞千重浪。",
            "午鷄忽驚起，向夢安在哉。",
            "童子解原夢，篝火具茶杯。"
        ],
        "title": "晝睡",
        "id": "8cdcb28f-5daf-4231-9f6c-4c4f6b14b706"
    },
    {
        "author": "陸游",
        "paragraphs": [
            "日暮坐柴門，懷抱方煩紆。",
            "鈴聲從西來，忽得濠州書。",
            "開緘讀未半，喜極涕泗俱。",
            "父子老惜別，况經患難餘。",
            "羈旅易生疾，霜露行載塗。",
            "思歸雖甚苦，且復忍須臾。"
        ],
        "title": "得子虡濠上書",
        "id": "c7a1ecab-dc5c-4d17-8c61-08e4105d7100"
    },
    {
        "author": "陸游",
        "paragraphs": [
            "階前西風搖百草，鬰鬰逢秋殊未槁。",
            "雪霜要當次第來，恰似人生怕衰老。",
            "百草榮悴則有時，人於養生當自知。",
            "金丹九轉儻未辦，簡斂沖默真吾師。",
            "攝調小失豈遽死，二豎眉端先溢喜。",
            "但令神氣常守形，莫畏夢中呼起起。"
        ],
        "title": "庭草",
        "id": "2b4efd23-0bd0-4de2-b83a-6d3cb33a31e9"
    },
    {
        "author": "陸游",
        "paragraphs": [
            "文章本天成，妙手偶得之。",
            "粹然無疵瑕，豈復須人爲。",
            "君看古彝器，巧拙兩無施。",
            "漢最近先秦，固已殊淳漓。",
            "胡部何爲者，豪竹雜哀絲。",
            "后夔不復作，千載誰與期。"
        ],
        "tags": [
            "哲理"
        ],
        "title": "文章",
        "id": "72ad42b1-44d3-43b9-a99f-1631c469eff6"
    },
    {
        "author": "陸游",
        "paragraphs": [
            "離離上藥苗，鬰鬰靈芝榮。",
            "我昔逢異人，瑣細皆能名。",
            "擊石以取火，薪桂持煎烹。",
            "五雲夜覆鼎，談笑得長生。"
        ],
        "title": "秋日遣懷八首  其一",
        "id": "25d9b6bf-a324-401a-84e6-95472f5251ad"
    },
    {
        "author": "陸游",
        "paragraphs": [
            "胸中何所有，世界如河沙。",
            "區區吞雲夢，何至爲客誇。",
            "初見賣苑冰，青門已無瓜。",
            "天河正不遠，秋風乘客槎。"
        ],
        "title": "秋日遣懷八首  其二",
        "id": "387f926e-fff6-4af2-b88b-a5eb8c23f520"
    },
    {
        "author": "陸游",
        "paragraphs": [
            "西來浮濤江，東眺俯鏡湖。",
            "其中綿千里，鬰鬰桑麻區。",
            "禹葬有遺窆，粵亡無故墟。",
            "秋風吹短褐，望古空躊躇。"
        ],
        "title": "秋日遣懷八首  其三",
        "id": "faa8d665-4e03-41aa-98cf-38d96c378928"
    },
    {
        "author": "陸游",
        "paragraphs": [
            "野風聲如潮，溪水色可染。",
            "浮雲時翳日，亦作雨數點。",
            "行歌雖放浪，未至越繩檢。",
            "蕭然茅三間，送老此山崦。"
        ],
        "title": "秋日遣懷八首  其四",
        "id": "56c255d4-5fef-4e63-baf3-1870ab01346e"
    },
    {
        "author": "陸游",
        "paragraphs": [
            "秋夜坐東窗，殘雨時一滴。",
            "四壁無人聲，心境兩虛寂。",
            "吾方遊物初，超然謝形役。",
            "一毫儻未盡，何往非勍敵。"
        ],
        "title": "秋日遣懷八首  其五",
        "id": "b08a0335-ac79-4c30-b639-2aac37479e27"
    },
    {
        "author": "陸游",
        "paragraphs": [
            "自我歸故山，不知歲月徂。",
            "念雖迫霜露，憂國猶區區。",
            "老不能上疏，泰階陳六符。",
            "安得子元子，同歌于蒍于。"
        ],
        "title": "秋日遣懷八首  其六",
        "id": "1f80a8a2-7f1a-4787-8279-e80c625e123c"
    },
    {
        "author": "陸游",
        "paragraphs": [
            "今年秋氣早，風露應時令。",
            "晨起換熟衣，殘暑已退聽。",
            "松聲滿庭戶，蕭然失衰病。",
            "人衆何足言，天固不可勝。"
        ],
        "title": "秋日遣懷八首  其七",
        "id": "bcca7063-76d9-4f48-a65b-f164266ec400"
    },
    {
        "author": "陸游",
        "paragraphs": [
            "晨几手作墨，午窗身磑茶。",
            "豈惟要小勞，亦以禦百邪。",
            "兒童不解此，傾心逐紛華。",
            "君看如山禍，萌在一念差。"
        ],
        "title": "秋日遣懷八首  其八",
        "id": "60ad2b89-381f-4dea-9252-cbc896d69b6d"
    },
    {
        "author": "陸游",
        "paragraphs": [
            "惡石從來豈汝仇，安居無患却堪憂。",
            "不須更守庚申夜，留取三彭儆惰偷。"
        ],
        "title": "自儆二首  其一",
        "id": "6e97e096-901a-4c31-9d75-64e2bad7a1c2"
    },
    {
        "author": "陸游",
        "paragraphs": [
            "世事如雲日日新，瓦盆黍酒却關身。",
            "細思只有窮居好，寄語玄翁莫逐貧。"
        ],
        "title": "自儆二首  其二",
        "id": "7128987e-0b07-4804-95ee-00fe87cd8628"
    },
    {
        "author": "陸游",
        "paragraphs": [
            "乾坤成毀由來事，生世真同黍一炊。",
            "嗟我已過三萬日，餘年有幾自應知。"
        ],
        "title": "生世",
        "id": "5f46c820-9efe-48ff-9084-e5bdb7604cc2"
    },
    {
        "author": "陸游",
        "paragraphs": [
            "山深草木久已荒，晝昏風雨殊未止。",
            "看書不覺向壁卧，煎茶欲罷推枕起。",
            "清心正付竹罏香，漱齒每挹巖泉水。",
            "與世不諧元有命，閉門自適差可喜。",
            "少年癡絕晚乃悟，束縛珠襦均一死。",
            "悠然袖手倚蒲團，洗盡玉關心萬里。"
        ],
        "title": "秋雨",
        "id": "40fcb621-9c86-41e0-816b-4ac538a7da05"
    },
    {
        "author": "陸游",
        "paragraphs": [
            "西遊陳迹浩無窮，回首真同一夢中。",
            "柳拂驛牆思鳳集，鼓喧市裏憶蠶叢。",
            "故人丘壟秋蕪碧，舊隠園林夕照紅。",
            "自閔未能忘感慨，浩歌彈劍送飛鴻。"
        ],
        "title": "思蜀",
        "id": "89d29bda-4dcd-4c33-9689-cafbe09076d9"
    },
    {
        "author": "陸游",
        "paragraphs": [
            "短髮蕭蕭不滿簪，更堪衰疾日侵尋。",
            "數匙淡飯支殘息，一篆清香印本心。",
            "小徑古苔遺鶴毳，空堂壞甃有蟲吟。",
            "悠然更起扁舟興，秋水門前五尺深。"
        ],
        "title": "病思",
        "id": "96b9550c-34c5-427f-809c-1e4169061c4d"
    },
    {
        "author": "陸游",
        "paragraphs": [
            "一生强半卧窮閻，糲飯藜羹似蜜甜。",
            "耄齒覺衰嗟已晚，孟秋屬疾信如占。",
            "危途本自難安步，惡石何妨更痛砭。",
            "堅忍莫爲秋雨嘆，牽蘿猶足補茅苫。"
        ],
        "title": "術家言予今歲畏四孟月而秋尤甚自初秋小疾屢作戲題長句",
        "id": "5d4df3e9-63a2-45ba-9206-fccaadfaa7fa"
    },
    {
        "author": "陸游",
        "paragraphs": [
            "垂老雖堪嘆，爲謀亦未疏。",
            "悶賒鄰巷酒，閑讀後身書。",
            "大嚼寧須肉，徐行可當車。",
            "秋來歡喜事，菽粟有新儲。"
        ],
        "title": "秋夕書事二首  其一",
        "id": "cbd69e06-0c53-4784-aa90-a50117e06c72"
    },
    {
        "author": "陸游",
        "paragraphs": [
            "點點秋燈晚，翻翻宿鳥還。",
            "雨添羈枕睡，書伴小窗閑。",
            "僧閣荒寒外，漁村縹緲間。",
            "畫工今代少，誰爲寫家山。"
        ],
        "title": "秋夕書事二首  其二",
        "id": "ab7d8f5f-2532-4ee6-a9b1-879d3a540080"
    },
    {
        "author": "陸游",
        "paragraphs": [
            "小疾有根柢，忽之當日深。",
            "養苗先去草，省事在清心。",
            "蟻夢能看破，狐妖可坐擒。",
            "一杯藜粥罷，聽雨擁秋衾。"
        ],
        "title": "小疾三首  其一",
        "id": "b753f3e5-bbf0-425f-ac88-17939cf3bbe1"
    },
    {
        "author": "陸游",
        "paragraphs": [
            "老不禁當病，經旬卧一床。",
            "亦知非疥癬，幸未至膏肓。",
            "水落灘初出，秋深草漸黄。",
            "非關畏人事，晚歲合深藏。"
        ],
        "title": "小疾三首  其二",
        "id": "1b800a39-8a6a-4da0-abf6-edc094bf4fa8"
    },
    {
        "author": "陸游",
        "paragraphs": [
            "避人便小疾，省事喜閑身。",
            "並海魚鹽聚，入秋風雨頻。",
            "元知器苦窳，空有膽輪囷。",
            "轑飯聊同飽，知君不笑貧。"
        ],
        "title": "小疾三首  其三",
        "id": "4549595a-dc86-4b80-bbbc-ed288b4cf9b8"
    },
    {
        "author": "陸游",
        "paragraphs": [
            "此事明明在默存，一身元有一乾坤。",
            "不憂豎子居肓上，已見真人出面門。",
            "力守誰能發底火，深潜自足美靈根。",
            "用功若到無功處，千載乘雲不足言。"
        ],
        "title": "病中作",
        "id": "f6b6a2d5-b4fb-45c8-bc8a-a9c5ad68f5c6"
    },
    {
        "author": "陸游",
        "paragraphs": [
            "天下本無事，吾生行且休。",
            "關心惟酒盞，入眼獨漁舟。",
            "雁過三湘曉，雲開二華秋。",
            "殷勤驛樓柱，小草記曾遊。"
        ],
        "title": "縱筆二首  其一",
        "id": "f51925a4-2fe7-4c92-92db-f03da2bea343"
    },
    {
        "author": "陸游",
        "paragraphs": [
            "相馬失之瘦，知人良獨難。",
            "雖居環堵室，未廢切雲冠。",
            "暮雨潼關暗，秋風渭水寒。",
            "深蕪埋壯士，千古爲悲歡。"
        ],
        "title": "縱筆二首  其二",
        "id": "8d5ede7f-573d-4706-9018-773abd741538"
    },
    {
        "author": "陸游",
        "paragraphs": [
            "門冷荒車轍，囊空別醉鄉。",
            "懶行眠亦好，倦話默何傷。",
            "野叟占幽夢，山僧送秘方。",
            "病懷雖忽忽，隨事答年光。"
        ],
        "title": "自立秋前病過白露猶未平遣懷二首  其一",
        "id": "7757d738-e0e6-46fd-910a-9f2b940af10c"
    },
    {
        "author": "陸游",
        "paragraphs": [
            "饑能堅志節，病可養精神。",
            "不動成羆卧，微勞學鳥伸。",
            "功名知幻境，憂患笑前身。",
            "藥裹吾何厭，秋燈作夢新。"
        ],
        "title": "自立秋前病過白露猶未平遣懷二首  其二",
        "id": "bf083464-f397-47f7-8cf4-b339cd9ac756"
    },
    {
        "author": "陸游",
        "paragraphs": [
            "聖門妙處不容思，千古茫茫欲語誰。",
            "晞髮庭中新沐後，舞雩沂上詠歸時。",
            "研求豈足窺微指，博約何由遇碩師。",
            "小疾掃空身尚健，蓬窗更作數年期。"
        ],
        "title": "聖門",
        "id": "85de89a2-3a30-4cb7-82ab-bd3595bdb334"
    },
    {
        "author": "陸游",
        "paragraphs": [
            "幅巾短褐野人裝，洗盡黄塵早暮忙。",
            "地僻漁扉常隠翳，身閑靈府自清凉。",
            "雨中鬰鬰垣衣綠，澗底纖纖石髮長。",
            "老憊只思眠蹋壁，一尊到手又成狂。"
        ],
        "title": "書齋壁",
        "id": "5674f7ff-0344-45b7-8d78-ea3ed6b6fcd8"
    },
    {
        "author": "陸游",
        "paragraphs": [
            "行年九十未龍鍾，慚愧天公久見容。",
            "醉解病人詩解瘦，不如世世作春農。"
        ],
        "title": "病後小健戲題",
        "id": "c7536be1-69b8-405e-abdd-8fdd0249dcc1"
    },
    {
        "author": "陸游",
        "paragraphs": [
            "雨葉玲瓏曉日明，經旬風雨得初晴。",
            "欹眠歇盡人間念，時聽幽禽一兩聲。"
        ],
        "title": "新晴",
        "id": "a5518fb0-299e-41f1-a4f0-c1f2331c576e"
    },
    {
        "author": "陸游",
        "paragraphs": [
            "征途遇秋雨，數士集郵亭。",
            "酒拆官壺綠，山圍草市青。",
            "劇談猶激烈，瘦影各伶俜。",
            "四海皆兄弟，悠然共醉醒。"
        ],
        "title": "夢中作二首  其一",
        "id": "a619311a-751a-4a3a-a6d8-8686833deb54"
    },
    {
        "author": "陸游",
        "paragraphs": [
            "一客若蜀士，相逢意氣豪。",
            "偶談唐夾寨，遂及楚成皋。",
            "頓洗風塵惡，都忘箠轡勞。",
            "蟬嘶笑餘子，辛苦學離騷。"
        ],
        "title": "夢中作二首  其二",
        "id": "b87a5707-ed3b-41f2-9e24-7bd6b724fa47"
    },
    {
        "author": "陸游",
        "paragraphs": [
            "治疾如治盜，要使復其常。",
            "藉曰用戈矛，全之寧欲傷。",
            "彼盜皆吾民，初非若胡羌。",
            "奈何一朝忿，直欲事歐攘。",
            "歐攘雖快心，少忍理則長。",
            "華佗古神醫，煎浣到肺腸。",
            "取效雖卓犖，去死真毫芒。",
            "君審欲除盜，惟當法龔黄。",
            "撫摩倘有道，四境皆耕桑。",
            "我亦以治疾，不減玉函方。"
        ],
        "title": "疾小愈縱筆作短章",
        "id": "9df75dcc-ebc0-4e60-b958-959578ddd08d"
    },
    {
        "author": "陸游",
        "paragraphs": [
            "蕭條白髮卧蓬廬，虛讀人間萬卷書。",
            "遇事始知聞道晚，抱疴方悔養生疏。",
            "高門赫赫何關我，薄俗紛紛莫問渠。",
            "羸疾少蘇思一出，夕陽門巷駕柴車。"
        ],
        "title": "病少愈偶作二首  其一",
        "id": "13605fa1-8233-40cc-b0d5-1952feee065b"
    },
    {
        "author": "陸游",
        "paragraphs": [
            "病入秋來不可當，便從此逝亦何傷。",
            "百錢布被斂首足，三寸桐棺埋澗崗。",
            "但恨著書終草草，不嫌徂歲去堂堂。",
            "今朝生意纔絲髮，便擬街頭醉放狂。"
        ],
        "title": "病少愈偶作二首  其二",
        "id": "4cdc8e03-0932-4747-9b5d-389bf4ba651c"
    },
    {
        "author": "陸游",
        "paragraphs": [
            "書生事業苦難成，點檢常憂害至誠。",
            "夢寐未能除小忿，文辭猶欲事虛名。",
            "聖言甚遠當深考，古義雖聞要力行。",
            "漢世陋儒吾所斥，若爲青紫勝歸耕。"
        ],
        "title": "書生",
        "id": "13fa6c39-3836-4164-9d0f-c31905cba66b"
    },
    {
        "author": "陸游",
        "paragraphs": [
            "古驛橋邊艇子橫，每因羈旅愜幽情。",
            "窗間月落無花影，枕上潮來有櫓聲。",
            "舊友凋零歸夢想，新詩邂逅得天成。",
            "今朝有喜君知否，秋雨晴時小疾平。"
        ],
        "title": "古驛",
        "id": "83843508-6710-42f4-9d2f-784a45a80712"
    },
    {
        "author": "陸游",
        "paragraphs": [
            "生本無心死可知，徐徐掩骨未爲遲。",
            "一奴僅可供薪水，那得閑人荷鍤隨。"
        ],
        "title": "夜讀劉伯倫傳戲作",
        "id": "4536b282-3871-44e6-8f64-e7159fa6a472"
    },
    {
        "author": "陸游",
        "paragraphs": [
            "閑人無處破除閑，待得漁舟一一還。",
            "峰頂夕陽烟際水，分明六幅巨然山。"
        ],
        "title": "湖上晚望",
        "id": "71715e00-40da-4676-a1e4-cbd76fce153b"
    },
    {
        "author": "陸游",
        "paragraphs": [
            "西成東作常無事，婦饁夫耕萬里同。",
            "但願清平好官府，眼中歷歷見豳風。"
        ],
        "title": "村居即事三首  其一",
        "id": "9e692fe0-4408-4fba-9442-2ab95b90fc02"
    },
    {
        "author": "陸游",
        "paragraphs": [
            "炊甑生塵榻長苔，柴門日晏未曾開。",
            "載醪問字今牢落，猶有鄰翁裹飯來。"
        ],
        "title": "村居即事三首  其二",
        "id": "43e38b9a-412d-4541-86e5-cd81736bcb14"
    },
    {
        "author": "陸游",
        "paragraphs": [
            "長笛圜鼙曲調新，東家西舍送迎神。",
            "不因豐歲人情樂，淡殺溪頭老病人。"
        ],
        "title": "村居即事三首  其三",
        "id": "0bbc4374-b13b-4aa7-bfc4-a3aa04a6ce7f"
    },
    {
        "author": "陸游",
        "paragraphs": [
            "夜闌扶策繞中庭，雲罅三三兩兩星。",
            "安得南風卷雲盡，爛然河白映天青。"
        ],
        "title": "夜興",
        "id": "548f40d5-fc4f-4b8b-b687-1cc935fc4af6"
    },
    {
        "author": "陸游",
        "paragraphs": [
            "路入河潼喜著鞭，華山忽到帽裙邊。",
            "洗頭盆上雲生壁，腰带鞓前月滿川。",
            "丹竈故基誰復識，白馿遺迹但相傳。",
            "夢魂妄想君無笑，尚擬今生得地仙。"
        ],
        "title": "夢華山",
        "id": "c87582da-6d23-49ed-82c6-aeb316884ef8"
    },
    {
        "author": "陸游",
        "paragraphs": [
            "窮居諳世故，了了不如昏。",
            "萬事慵挂眼，終年思杜門。",
            "雲閑忘出岫，葉落喜歸根。",
            "熟計惟當醉，寧論社甕渾。"
        ],
        "title": "寓嘆四首  其一",
        "id": "2a8a7d1e-e49b-4246-a8de-628537518a93"
    },
    {
        "author": "陸游",
        "paragraphs": [
            "小隠終非隠，休官尚是官。",
            "早知農圃樂，不見道途難。",
            "故國鷄豚社，貧家菽水歡。",
            "至今清夜夢，猶覺畏濤瀾。"
        ],
        "title": "寓嘆四首  其二",
        "id": "f6316df9-bd2c-4c18-acff-1068ada58250"
    },
    {
        "author": "陸游",
        "paragraphs": [
            "事外癡頑老，人中剩長身。",
            "開顔時頼酒，閉口不言貧。",
            "淡話常終夕，閑遊動歷旬。",
            "漁翁偶相遇，疑是武陵人。"
        ],
        "title": "寓嘆四首  其三",
        "id": "8f7df795-71eb-4a87-b5ec-1d7d22f089ea"
    },
    {
        "author": "陸游",
        "paragraphs": [
            "老閲市朝久，紛紛常厭看。",
            "人紆綬紫艾，家擁轂朱丹。",
            "不羨官曹熱，惟憐眼境寒。",
            "東塗與西抹，感舊一長嘆。"
        ],
        "title": "寓嘆四首  其四",
        "id": "f89117d6-d8dd-4ee6-959f-831d5de4eab3"
    },
    {
        "author": "陸游",
        "paragraphs": [
            "獨立溪橋看落暉，殘蕪漠漠蝶飛飛。",
            "從來澤國秋常晚，嘆息衰翁已衲衣。"
        ],
        "title": "嘉定己巳立秋得膈上疾近寒露乃小愈十二首  其一",
        "id": "4e40754c-e5f5-4d2b-ae33-66be342ec38f"
    },
    {
        "author": "陸游",
        "paragraphs": [
            "今年病老遂難禁，二豎奔逃豈易尋。",
            "風雨三更僮僕睡，自持殘燭檢千金。"
        ],
        "title": "嘉定己巳立秋得膈上疾近寒露乃小愈十二首  其二",
        "id": "48205ab5-f7c8-4015-a562-cb45b70e4267"
    },
    {
        "author": "陸游",
        "paragraphs": [
            "窮銷壯歲功名志，病過新秋賞詠時。",
            "自古世間如意少，天公寧肯爲君私。"
        ],
        "title": "嘉定己巳立秋得膈上疾近寒露乃小愈十二首  其三",
        "id": "54c9e3be-8e04-49fe-93ac-e19da246b025"
    },
    {
        "author": "陸游",
        "paragraphs": [
            "小詩苦思憑誰賞，綠酒盈尊每獨傾。",
            "老境情悰例如此，不須惆悵感餘生。"
        ],
        "title": "嘉定己巳立秋得膈上疾近寒露乃小愈十二首  其四",
        "id": "01bec1db-c61e-43f5-9460-2e15aaef1b3f"
    },
    {
        "author": "陸游",
        "paragraphs": [
            "一枕鳥聲殘曉夢，半窗竹影弄新晴。",
            "屏深室暖秋垂老，粥美蔬香疾漸平。"
        ],
        "title": "嘉定己巳立秋得膈上疾近寒露乃小愈十二首  其五",
        "id": "e1edbda4-7931-4951-a206-1c93b26be70b"
    },
    {
        "author": "陸游",
        "paragraphs": [
            "半饑半飽隨時過，無客無書盡日閑。",
            "童子貪眠呼不省，狸奴戀暖去仍還。"
        ],
        "title": "嘉定己巳立秋得膈上疾近寒露乃小愈十二首  其六",
        "id": "b78740bf-6cfd-4e2f-94ed-584ad5d4aa63"
    },
    {
        "author": "陸游",
        "paragraphs": [
            "粥香可愛貧方覺，睡味無窮老始知。",
            "要識放翁真受用，大冠長劍只成癡。"
        ],
        "title": "嘉定己巳立秋得膈上疾近寒露乃小愈十二首  其七",
        "id": "f203a884-a23e-4bc1-be2a-e7d463f86a30"
    },
    {
        "author": "陸游",
        "paragraphs": [
            "小詩閑淡如秋水，病後殊勝未病時。",
            "自翦矮箋謄斷稿，不嫌墨淺字傾欹。"
        ],
        "title": "嘉定己巳立秋得膈上疾近寒露乃小愈十二首  其八",
        "id": "eb36d0d6-c1ad-4241-9e0d-06bed279f937"
    },
    {
        "author": "陸游",
        "paragraphs": [
            "八月吳中風露秋，子鵝可炙酒新篘。",
            "老人病愈鄉閭喜，處處邀迎共獻酬。"
        ],
        "title": "嘉定己巳立秋得膈上疾近寒露乃小愈十二首  其九",
        "id": "13b4221d-447b-4e23-8482-b9f4fa210594"
    },
    {
        "author": "陸游",
        "paragraphs": [
            "清泉白米山家有，鹽酪猶從小市求。",
            "寸步須扶本常事，細書妨讀却閑愁。"
        ],
        "title": "嘉定己巳立秋得膈上疾近寒露乃小愈十二首  其一○",
        "id": "a1480a0c-6ed5-421b-bae9-3a4d7fe1e96d"
    },
    {
        "author": "陸游",
        "paragraphs": [
            "束書不觀萬事休，誰令識字惹閑愁。",
            "胸中作祟知何物，不是當年老督郵。"
        ],
        "title": "嘉定己巳立秋得膈上疾近寒露乃小愈十二首  其一一",
        "id": "8aca4807-cb8d-49aa-a819-de41cacbb0ea"
    },
    {
        "author": "陸游",
        "paragraphs": [
            "客疾無根莫浪憂，今朝掃盡不容留。",
            "飯囊酒甕非吾事，只貯千巖萬壑秋。"
        ],
        "title": "嘉定己巳立秋得膈上疾近寒露乃小愈十二首  其一二",
        "id": "3a81123f-e391-425a-a811-5731ff59be6f"
    },
    {
        "author": "陸游",
        "paragraphs": [
            "丘嫂羹存先戛釜，山僧齋竟始鳴鐘。",
            "孰知造物獨憐我，一日未嘗無夕舂。"
        ],
        "title": "病中卧聞舂聲二首  其一",
        "id": "33541912-0dfd-4b93-aed2-4b700cf0a45d"
    },
    {
        "author": "陸游",
        "paragraphs": [
            "妄想說梅猶止渴，真聞舂米固忘饑。",
            "未論炊熟香生甑，已覺抄來雪滿匙。"
        ],
        "title": "病中卧聞舂聲二首  其二",
        "id": "36c67ff4-53b1-496c-9a2a-022b4897ffb3"
    },
    {
        "author": "陸游",
        "paragraphs": [
            "一身真剩長，兩月抱沉綿。",
            "吟作楚人語，聳成山字肩。",
            "災從季主卜，藥欠宋清錢。",
            "彌老彌堪笑，藜羹且信緣。"
        ],
        "title": "病小減復作三首  其一",
        "id": "c16cfb5d-88ef-4a53-8de1-22980b289711"
    },
    {
        "author": "陸游",
        "paragraphs": [
            "衛養元無術，衰殘只自悲。",
            "扶行十步地，强坐一炊時。",
            "枕藉漆園語，呻吟栗里詩。",
            "災年未易過，那敢望期頤。"
        ],
        "title": "病小減復作三首  其二",
        "id": "96e94949-f15d-42af-b6da-08cf1175f4ea"
    },
    {
        "author": "陸游",
        "paragraphs": [
            "晨粥半茶碗，秋衣一布裘。",
            "酒惟詩裏見，山向夢中遊。",
            "卜繇兒能測，藥方僧爲求。",
            "重陽無半月，尚泥菊花不。"
        ],
        "title": "病小減復作三首  其三",
        "id": "76b4c319-4be0-4a51-bbf3-858253cca39e"
    },
    {
        "author": "陸游",
        "paragraphs": [
            "水碓舂粳滑勝珠，地爐燔芋軟如酥。",
            "老來自愛盤餐美，安得高人共破除。"
        ],
        "title": "病思六首  其一",
        "id": "b2bfc171-22a1-49c7-a5ee-39591d18a659"
    },
    {
        "author": "陸游",
        "paragraphs": [
            "殺物求君舌本肥，是非豈復待深思。",
            "即今不足何時足，小甑香粳日兩炊。"
        ],
        "title": "病思六首  其二",
        "id": "020d9c32-bcb9-458e-a717-dcde5997cf83"
    },
    {
        "author": "陸游",
        "paragraphs": [
            "江上秋風蘆荻聲，魚蝦日日厭煎烹。",
            "病來作意停鮮食，留得青錢買放生。"
        ],
        "title": "病思六首  其三",
        "id": "b524e127-7d60-4c01-870c-9a372598f5cb"
    },
    {
        "author": "陸游",
        "paragraphs": [
            "行携馴鹿寄消搖，共飽山蔬與藥苗。",
            "本自入山緣服玉，不應忘味待聞韶。"
        ],
        "title": "病思六首  其四",
        "id": "02e9085e-4f00-4823-adce-0baa2acea942"
    },
    {
        "author": "陸游",
        "paragraphs": [
            "西山雪外巢松客，南岳巖前洗鉢僧。",
            "平日寄懷常在此，秋風剩欲辦行縢。"
        ],
        "title": "病思六首  其五",
        "id": "58190201-24ca-4f05-b4d5-e98fc2d18854"
    },
    {
        "author": "陸游",
        "paragraphs": [
            "窗扉寂寂秋將晚，燈火昏昏夜向闌。",
            "不是暮年能耐病，道人心地本來寬。"
        ],
        "title": "病思六首  其六",
        "id": "16b9c860-74dd-429f-a39c-25b8d4f8411c"
    },
    {
        "author": "陸游",
        "paragraphs": [
            "孤燈如露螢，熠熠北窗下。",
            "我亦氣僅屬，厭厭迫衰謝。",
            "平生更事熟，生死等晝夜。",
            "行年八十五，八十九已化。",
            "雖云病惱侵，處此亦閑暇。",
            "人扶時出門，清溪带茆舍。"
        ],
        "title": "病中自遣三首  其一",
        "id": "c04ea7a9-024f-4cb2-8d86-a1a38951f983"
    },
    {
        "author": "陸游",
        "paragraphs": [
            "一鴉振羽鳴，窗色忽已縞。",
            "衆鳥次第來，各矜語言好。",
            "病夫正擁被，宛若兒在褓。",
            "跣婢職衣襦，丫童謹除掃。",
            "紅日已入簾，吾豈尚恨早。",
            "悠然一杯粥，頑鈍聊自保。"
        ],
        "title": "病中自遣三首  其二",
        "id": "7336707d-f448-4833-b425-d80c662cd538"
    },
    {
        "author": "陸游",
        "paragraphs": [
            "少時揣無才，一意守貧賤。",
            "窮閻依馬磨，小石寫馿券。",
            "中年更可笑，憔悴客異縣。",
            "何曾得一飽，塵土空滿面。",
            "即今况已病，百衰相俱見。",
            "雖然亦自重，未忍悲秋扇。"
        ],
        "title": "病中自遣三首  其三",
        "id": "8b89e57a-2d9d-4c92-9fd1-6466141d6365"
    },
    {
        "author": "陸游",
        "paragraphs": [
            "道士上天鶴一隻，老僧住庵雲半間。",
            "去來盡向無心得，癡黠相除到處閑。",
            "江山千里互明晦，魚鳥十年相往還。",
            "高巖縹緲人不到，醉中爲子題其顔。"
        ],
        "title": "八月二十三夜夢中作",
        "id": "1529722b-709b-454e-bef3-994b96351cfd"
    },
    {
        "author": "陸游",
        "paragraphs": [
            "身如水有漚，病如雲無根。",
            "方其未散間，妄謂有我存。",
            "漚壞水渺然，雲滅寧遺痕。",
            "回首乃可笑，妄想生怨恩。",
            "念我曩昔時，一笏朝帝閽。",
            "既老復何爲，釣魚石帆村。",
            "今年病卧久，慘痛不可言。",
            "一念忽超詣，二豎皆忙奔。",
            "吾居本廣大，談笑决其藩。",
            "還持一尊酒，往酹湘水魂。"
        ],
        "title": "病少間作",
        "id": "8022d40e-fdc9-49cb-ae21-cf49fba17198"
    },
    {
        "author": "陸游",
        "paragraphs": [
            "吳中秋晚氣猶和，疾豎其如此老何。",
            "鳥語漸稀人睡美，木陰初薄夕陽多。",
            "掃園日日成幽趣，撫枕時時亦浩歌。",
            "車轍久空君勿嘆，文殊自解問維摩。"
        ],
        "title": "秋晚幽居",
        "id": "1602a3d9-7584-485b-a448-f58c6eb802f1"
    },
    {
        "author": "陸游",
        "paragraphs": [
            "病境雖猶在，秋天已自清。",
            "閑思尋酒伴，懶畏主詩盟。",
            "烟艇桐江去，籃輿剡縣行。",
            "會心隨處住，便足了餘生。"
        ],
        "title": "病中思出遊",
        "id": "00ce565a-fb91-4911-b07e-c0a96da7412d"
    },
    {
        "author": "陸游",
        "paragraphs": [
            "莫笑衡茆陋，幽情得細論。",
            "客疏慚啜醢，僧熟認敲門。",
            "杳杳烟中剎，昏昏雨外村。",
            "登高負今歲，老病易消魂。"
        ],
        "title": "九月初作",
        "id": "40251a2e-1e83-4da3-b242-6805a69b5e59"
    },
    {
        "author": "陸游",
        "paragraphs": [
            "放翁病過秋，忽起作醉墨。",
            "正如久蟄龍，青天飛霹靂。",
            "雖云墮怪奇，要勝常憫默。",
            "一朝此翁死，千金求不得。"
        ],
        "title": "四日夜鷄未鳴起作",
        "id": "8c30ddef-755b-405c-aff8-c12cc5f2ab27"
    },
    {
        "author": "陸游",
        "paragraphs": [
            "㕮咀初成藥，咿啞半掩扉。",
            "病知身健樂，閑覺宦遊非。",
            "小澗看猿飲，枯筇擁鶴歸。",
            "今朝更堪喜，書札得淮淝。"
        ],
        "title": "卧病雜題五首  其一",
        "id": "2a1558b1-7a9c-4f12-9a33-3de3e0222de7"
    },
    {
        "author": "陸游",
        "paragraphs": [
            "鷗鷺馴亭沼，琴書悅性靈。",
            "身叨鄉祭酒，孫爲國添丁。",
            "烟浦收菰菜，秋山斸茯苓。",
            "虛名吾所薄，未應少微星。"
        ],
        "title": "卧病雜題五首  其二",
        "id": "bedf518c-2c7d-46b7-9177-2ee3aac5bd54"
    },
    {
        "author": "陸游",
        "paragraphs": [
            "陋室施床迮，窮閻問疾疏。",
            "加餐惟是粥，弄筆不成書。",
            "盎盎新篘酒，青青小摘蔬。",
            "客來邀褫带，聊示小勤渠。"
        ],
        "title": "卧病雜題五首  其三",
        "id": "5a2a587b-e586-4089-a181-c9595cb87679"
    },
    {
        "author": "陸游",
        "paragraphs": [
            "終日常辭客，經秋半在床。",
            "愛窮留作伴，諳病與相忘。",
            "竈婢工烹粥，園丁習寫方。",
            "今朝有奇事，久雨得窗光。"
        ],
        "title": "卧病雜題五首  其四",
        "id": "9a5b67d2-f1ed-4042-a610-2a2a0a7e66d4"
    },
    {
        "author": "陸游",
        "paragraphs": [
            "人間跛男子，物外病維摩。",
            "但可妨趨拜，何因廢嘯歌。",
            "菜羹醯醤薄，村巷棘茨多。",
            "舉手謝鄰父，非君誰肯過。"
        ],
        "title": "卧病雜題五首  其五",
        "id": "0d21ae52-71cd-421b-89c1-efb346c1a49a"
    },
    {
        "author": "陸游",
        "paragraphs": [
            "六籍雖殘聖道醇，中更秦火不成塵。",
            "華佗老黠徒驚俗，吾豈無書可活人。"
        ],
        "title": "讀華佗傳",
        "id": "997843be-f0dc-43ca-b0e0-109e487a3c0f"
    },
    {
        "author": "陸游",
        "paragraphs": [
            "鹿食苹時猶命侶，鶴沖霄後尚思歸。",
            "家山不忍何山隠，稽首虛空懺昨非。"
        ],
        "title": "家山",
        "id": "fc17fa1b-7b5d-4e21-83bb-8140f7e9d93d"
    },
    {
        "author": "陸游",
        "paragraphs": [
            "清夜房櫳燈火微，此心病起更依依。",
            "空驚床下莎蟲語，不見梁間巢燕歸。",
            "蒼硯有池殘墨在，白頭不櫛亂書圍。",
            "可憐未遽忘風月，猶夢華觴插羽飛。"
        ],
        "title": "九月十一日疾小間夜賦二首  其一",
        "id": "9b77168b-6ffe-4ee0-91b6-d64a1bae09b3"
    },
    {
        "author": "陸游",
        "paragraphs": [
            "病後衣巾盡覺寬，挈提裘領喟然嘆。",
            "孤燈不焰熒熒碧，小雨無聲慘慘寒。",
            "只道清心災自退，豈知非意病相干。",
            "平生最愛秋搖落，惆悵今年怯倚欄。"
        ],
        "title": "九月十一日疾小間夜賦二首  其二",
        "id": "1d9ed769-fb49-41f5-ab5c-0d60b314ceb4"
    },
    {
        "author": "陸游",
        "paragraphs": [
            "一病七十日，共疑無復生。",
            "堤全河漸復，師濟寇將平。",
            "縹緲香雲散，颼飀藥鼎鳴。",
            "庭前有殘菊，自笑尚關情。"
        ],
        "title": "一病七十日",
        "id": "df9c2ebc-4c4d-4896-a639-9f0ec91a0dd9"
    },
    {
        "author": "陸游",
        "paragraphs": [
            "七十辭北闕，五畝寄西郊。",
            "泳水魚依藻，摩雲鶴結巢。",
            "丐僧時問疾，卜叟或論交。",
            "社櫟天全汝，寧當嘆繫匏。"
        ],
        "title": "西郊",
        "id": "c33d9a90-a792-4b42-acc4-912d9e2576cc"
    },
    {
        "author": "陸游",
        "paragraphs": [
            "肉食從來意自疑，齋盂况與病相宜。",
            "老羝昔作春蔬祟，斷稿今無晚釣詩。",
            "陌上烟苕誰采采，牆陰風葉正離離。",
            "人生饑飽初何校，一斛檳榔笑汝癡。"
        ],
        "title": "蔬食",
        "id": "aa3bfd1c-e567-4fdc-957d-7b1a02f2a72a"
    },
    {
        "author": "陸游",
        "paragraphs": [
            "孤雲繫不定，野鶴籠難馴。",
            "賣藥句曲秋，沽酒天台春。",
            "中原幾流血，四海一閑人。",
            "邀月對我影，折花插我巾。",
            "花月成三友，江海爲四鄰。",
            "何敢忘吾君，巢由稱外臣。"
        ],
        "title": "乙巳秋暮獨酌四首  其一",
        "id": "f23587a2-194a-4098-b2ba-5704587340b4"
    },
    {
        "author": "陸游",
        "paragraphs": [
            "安期與羨門，秦漢迹已陳。",
            "不如東平公，一劍隠紅塵。",
            "醉歌題市樓，墨色粲如新。",
            "叱吒興風雲，約束山川神。",
            "從我者誰歟，夜渡黄鶴津。"
        ],
        "title": "乙巳秋暮獨酌四首  其二",
        "id": "9e511295-4d05-43be-a4da-60d2555bb8e9"
    },
    {
        "author": "陸游",
        "paragraphs": [
            "山陰老道士，寄情魚鳥中。",
            "幽戶綠蘿月，孤舟白蘋風。",
            "豈無小甕熟，尊杓誰與同。",
            "邂逅得知心，一見嘆猶龍。"
        ],
        "title": "乙巳秋暮獨酌四首  其三",
        "id": "7f27b434-b35e-4048-9bb2-d758f9f1c2ed"
    },
    {
        "author": "陸游",
        "paragraphs": [
            "湖中有隠士，或謂千歲人。",
            "大兒嚴子陵，小兒賀季真。",
            "姓名莫能知，况可得疏親。",
            "有竿不釣魚，秋晚香粳新。"
        ],
        "title": "乙巳秋暮獨酌四首  其四",
        "id": "c079659f-f1f2-450d-a5e9-3d3465586770"
    },
    {
        "author": "陸游",
        "paragraphs": [
            "春將愁並至，秋與病相終。",
            "過望猶賒死，扶衰又入冬。",
            "撥香開社甕，带睡聽晨鐘。",
            "懶放君無誚，天公儘見容。"
        ],
        "title": "秋晚",
        "id": "994952c4-72ab-41df-bb7e-49e7fccefbbb"
    },
    {
        "author": "陸游",
        "paragraphs": [
            "人生長短無百歲，八十五年行九分。",
            "堪笑癡翁作黠計，欲將繩子繫浮雲。"
        ],
        "title": "病中遣懷六首  其一",
        "id": "e02d3a5e-1fff-4d5f-a410-e429fc5e24be"
    },
    {
        "author": "陸游",
        "paragraphs": [
            "放生何足爲愛物，施藥因行聊結緣。",
            "山舍老翁無事業，只將閑事占流年。"
        ],
        "title": "病中遣懷六首  其二",
        "id": "1b8406f6-9d12-4e44-9e6f-dcf3ee15c275"
    },
    {
        "author": "陸游",
        "paragraphs": [
            "鮮肥莫事膚寸舌，蕭散何辜七尺軀。",
            "山路豈無孤店宿，渡頭亦有小舟呼。"
        ],
        "title": "病中遣懷六首  其三",
        "id": "acf06994-873c-4411-8e1b-17e38a867d9c"
    },
    {
        "author": "陸游",
        "paragraphs": [
            "家貧不與身添業，病久寧非天儆予。",
            "掃盡世間閑忿慾，小園烟雨種春蔬。"
        ],
        "title": "病中遣懷六首  其四",
        "id": "dcb2fef8-6352-40b3-92dd-6d4bd78dfee8"
    },
    {
        "author": "陸游",
        "paragraphs": [
            "菘芥煮羹甘勝蜜，稻粱炊飯滑如珠。",
            "上方香積寧過此，慚愧天公養病夫。"
        ],
        "title": "病中遣懷六首  其五",
        "id": "f6a1e1a1-59aa-43f3-841e-b233deb0eadb"
    },
    {
        "author": "陸游",
        "paragraphs": [
            "開皺紫栗如拳大，带葉黄柑染袖香。",
            "天與山家講鄰好，江天昨夜有新霜。"
        ],
        "title": "病中遣懷六首  其六",
        "id": "32f55ac8-c32c-4263-bc94-5d6678c2b496"
    },
    {
        "author": "陸游",
        "paragraphs": [
            "滿帽秋風入剡，半帆寒日遊吳。",
            "問子行裝何在，带間笑指葫蘆。"
        ],
        "title": "六言二首  其一",
        "id": "77875696-fc02-4c7a-9884-0c254618e4d4"
    },
    {
        "author": "陸游",
        "paragraphs": [
            "不慕生爲柱國，何須死向揚州。",
            "但願此身無病，天台剡縣閑遊。"
        ],
        "title": "六言二首  其二",
        "id": "2b2c410e-3878-4b77-894f-ed746acd1d2b"
    },
    {
        "author": "陸游",
        "paragraphs": [
            "蓍草晨占大易爻，松肪夜借隠書抄。",
            "饑時每就猿分果，宿處時從鶴寄巢。",
            "旋賣荆薪持取醉，偶逢野叟即論交。",
            "頹然坐閲人間事，耐辱禁愁却自嘲。"
        ],
        "title": "野興",
        "id": "9866c0e3-c36a-4b6a-b1b2-0c753c57dd35"
    },
    {
        "author": "陸游",
        "paragraphs": [
            "壯年不作故山歸，老去方知浪走非。",
            "挂日片帆吳赤壁，嘶風疋馬蜀青衣。",
            "交遊雖廣知心少，香火徒勤願力微。",
            "堪笑只今成底事，青燈無恙且相依。"
        ],
        "title": "遠遊",
        "id": "76e5adf5-b1bf-464a-8ae5-f0b6c22ffc88"
    },
    {
        "author": "陸游",
        "paragraphs": [
            "賣却貂裘買釣舟，久將身世付悠悠。",
            "行歌西郭紅橋路，爛醉東關白塔秋。",
            "夜泊驛亭觀月上，曉登僧閣聽猿愁。",
            "一生身屬官倉米，剩喜殘年得自由。"
        ],
        "title": "反遠遊",
        "id": "0acc5906-001d-4d0b-bfb9-dc1e396f8f7e"
    },
    {
        "author": "陸游",
        "paragraphs": [
            "病著今年劇，衰來次第新。",
            "茅茨安久處，芻豢罷前陳。",
            "零落閑邊句，逍遥事外身。",
            "村東褚草蕈，一笑得常珍。"
        ],
        "title": "病著",
        "id": "950cea9b-efa1-4843-af19-4c3c296c2a06"
    },
    {
        "author": "陸游",
        "paragraphs": [
            "小雨長堤古寺西，不容羸馬惜障泥。",
            "時平道路鈴聲少，歲樂坊場酒價低。",
            "烟樹淺深山驛近，野歌斷續客魂迷。",
            "殘軀不料重來此，一首清詩手自題。"
        ],
        "title": "梅市",
        "id": "4cc7d424-db63-470f-85a2-7b9b7d8e1c9f"
    },
    {
        "author": "陸游",
        "paragraphs": [
            "羸馬孤愁不可勝，小詩未忍付瞢騰。",
            "一聲客枕江頭雁，數點商船雨外燈。"
        ],
        "title": "梅市書事",
        "id": "05ee4b3e-244d-4ba1-abb1-6f715c312e22"
    },
    {
        "author": "陸游",
        "paragraphs": [
            "病減停湯熨，身衰頼按摩。",
            "書虧平日課，睡比故年多。",
            "龜卜占休泰，醫方校闕訛。",
            "有時還一笑，隔浦起漁歌。"
        ],
        "title": "病減",
        "id": "a4ddc4aa-69db-44db-9e4f-63ba44d431c1"
    },
    {
        "author": "陸游",
        "paragraphs": [
            "山崦可伐薪，稻隴可負耒。",
            "但令二事集，一飽已有在。",
            "霜林兩株橘，春圃數畦菜。",
            "仁哉造物心，乞我曾不愛。",
            "炊烹付樵青，鉏灌頼阿對。",
            "乃翁亦自爲，高枕聽晨碓。"
        ],
        "title": "幽居即事二首  其一",
        "id": "3ca059ff-163d-4379-a55e-849c7bd5a1c8"
    },
    {
        "author": "陸游",
        "paragraphs": [
            "書几積流塵，硯池漬淺墨。",
            "老夫自省事，童子豈不力。",
            "人生適可爾，過計亦何得。",
            "胡爲棄梨棗，日夜長荆棘。",
            "洗汝侈汰心，去汝驕吝色。",
            "一菜飽有餘，奚取萬錢食。"
        ],
        "title": "幽居即事二首  其二",
        "id": "9757d39e-cd32-415b-af69-6b71fdb825eb"
    },
    {
        "author": "陸游",
        "paragraphs": [
            "羸疾止還作，已過秋暮時。",
            "但當名百藥，那更謁三醫。",
            "强飯幸如昨，清遊元有期。",
            "新霜宜野店，行矣不須疑。"
        ],
        "title": "羸疾",
        "id": "0e9920dd-5309-449b-8636-cd82db2f06d1"
    },
    {
        "author": "陸游",
        "paragraphs": [
            "堪笑枯腸漸畏茶，夜闌坐起聽城笳。",
            "爐溫自撥深培火，燈暗猶垂半結花。",
            "斷夢不妨尋枕上，孤愁還似客天涯。",
            "掃塵拾得殘詩稿，滿紙風鴉字半斜。"
        ],
        "title": "九月二十五日鷄鳴前起待旦",
        "id": "0817c315-4744-4e44-ba7a-5150ec360ae1"
    },
    {
        "author": "陸游",
        "paragraphs": [
            "湖海雙歸棹，蓬蒿一病翁。",
            "幽居天鏡北，別墅石帆東。",
            "雲岫翩孤鶴，烟汀渺斷鴻。",
            "一從生白髮，幾見落丹楓。",
            "獨立中庭月，欹眠滿院蛩。",
            "藜羹晨糝白，葑火夜爐紅。",
            "物外緣雖薄，塵中念已空。",
            "放魚從長者，累塔伴群童。",
            "野寺觀冬懺，叢祠禱歲豐。",
            "行歌與坐睡，處處現神通。"
        ],
        "title": "秋夕排悶十韵",
        "id": "29e6ba71-9701-4a47-9cdc-97bda821f693"
    },
    {
        "author": "陸游",
        "paragraphs": [
            "氣住即存神，心安自保身。",
            "誰歟二豎子，卓爾一真人。",
            "氣泝如潮上，津流若酒醇。",
            "幽居幸無事，莫玩物華新。"
        ],
        "title": "宴坐二首  其一",
        "id": "7c2b2afe-980c-4725-9e7b-ae7bc4d83a9d"
    },
    {
        "author": "陸游",
        "paragraphs": [
            "周流惟一氣，天地與人同。",
            "天道故不息，人爲斯有窮。",
            "蛟龍上雲雨，魚鳥困池籠。",
            "宴坐觀茲理，吾其若發蒙。"
        ],
        "title": "宴坐二首  其二",
        "id": "0dcd67ec-2645-45b7-8124-c6e26634baee"
    },
    {
        "author": "陸游",
        "paragraphs": [
            "術淺難醫忘，文疏不送窮。",
            "詩囊逢厄運，藥裹少新功。",
            "小室香凝碧，明窗日射紅。",
            "鄰翁來問疾，少話莫匆匆。"
        ],
        "title": "小室",
        "id": "4268a466-4683-4c99-86c7-7db6ee46f669"
    },
    {
        "author": "陸游",
        "paragraphs": [
            "吾孽本自作，此生元有涯。",
            "三江去浩蕩，一櫓任嘔啞。",
            "賣藥村村市，炊粳處處家。",
            "相逢喜亡恙，不敢厭喧譁。"
        ],
        "title": "舟次浦口",
        "id": "ee570132-6cf4-44bc-a2f1-dfc4396a93dd"
    },
    {
        "author": "陸游",
        "paragraphs": [
            "餘疾三分在，閑愁一點無。",
            "書能伴孫讀，身欲却人扶。",
            "霽日鴉鳴樂，清霜草蔓枯。",
            "南山送僧炭，隨事且開爐。"
        ],
        "title": "開爐",
        "id": "c3fe68f9-12af-463f-bf6b-e2bf453fd38b"
    },
    {
        "author": "陸游",
        "paragraphs": [
            "東行西行一日過，深酌淺酌萬事休。",
            "亦知衣食將不繼，老甚安能懷百憂。"
        ],
        "title": "散懷二首  其一",
        "id": "df8c794e-b3d8-4c35-895e-bb934c4f2728"
    },
    {
        "author": "陸游",
        "paragraphs": [
            "中年絕慾不復念，今日肉食夫何難。",
            "天公賦與本來薄，一概掃空方少安。"
        ],
        "title": "散懷二首  其二",
        "id": "5327b813-d458-435a-b740-fffb69aa49d1"
    },
    {
        "author": "陸游",
        "paragraphs": [
            "十月霜侵客子衣，片帆計已發淮淝。",
            "山林獨往我何敢，州縣徒勞兒未非。",
            "傳舍方寒索調護，里門終日待來歸。",
            "解裝且共燈前語，萬事真當付一欷。"
        ],
        "title": "子虡當以十月離淝上喜而有作",
        "id": "29910aee-9411-47ac-85ca-32d6380b216e"
    },
    {
        "author": "陸游",
        "paragraphs": [
            "抱疴雖可驗，應接每安徐。",
            "正使須彈塞，寧當快掃除。",
            "寡言方禍始，省事養災餘。",
            "一飽吾何欠，香粳薦美蔬。"
        ],
        "title": "病來",
        "id": "72f561ef-44c7-4ed5-9155-cac9c67171bc"
    },
    {
        "author": "陸游",
        "paragraphs": [
            "天宇清寒病體輕，烟波聊復事宵征。",
            "櫓橫舟尾霜如抹，犬走籬根葉有聲。",
            "蕭尹威名空赫赫，班侯智略本平平。",
            "不如歸結迎神社，長笛圜鼙送此生。"
        ],
        "title": "舟中晨起",
        "id": "2f28267b-713d-4d9b-a722-7d91b608e723"
    },
    {
        "author": "陸游",
        "paragraphs": [
            "江村連夜有飛霜，柿正丹時橘半黄。",
            "轉枕却尋驚斷夢，撥爐偶見爇殘香。",
            "醫無絕藝空三易，死與浮生已兩忘。",
            "拈得一書還懶看，卧聽孫子誦琅琅。"
        ],
        "title": "江村",
        "id": "724998d3-2293-419d-a9c4-c19553828ef7"
    },
    {
        "author": "陸游",
        "paragraphs": [
            "兀兀心非睡，惺惺口不言。",
            "齒津生頰舌，鼻息撼牆垣。",
            "書愧兒童問，年叨里巷尊。",
            "貧家有喜事，黍酒带醅渾。"
        ],
        "title": "兀兀",
        "id": "115ed333-58b4-4801-aece-e25d96221d8d"
    },
    {
        "author": "陸游",
        "paragraphs": [
            "織罷化吾梭，棋終爛汝柯。",
            "藥靈刀匕足，語妙立談多。",
            "楂浦吹橫笛，桐江買短蓑。",
            "白鷗真可友，萬里渺烟波。"
        ],
        "title": "道懷",
        "id": "21648743-fc0e-406a-97b4-3319e37bdf94"
    },
    {
        "author": "陸游",
        "paragraphs": [
            "道路如繩直，郊園似砥平。",
            "山爲翠螺踊，橋作彩虹明。",
            "午酌金丸橘，晨炊玉粒粇。",
            "江村好時節，及我疾初平。"
        ],
        "title": "柯山道上作",
        "id": "6054d0dd-adf3-482d-8383-e9988a0f336f"
    },
    {
        "author": "陸游",
        "paragraphs": [
            "狂豪掃去得衰殘，數啜芳醪興亦闌。",
            "閉戶交朋疏索盡，捐書日月破除難。",
            "盤除鮮食生蔬美，衣聳吟肩束带寬。",
            "頼有一條差自慰，高眠常到日三竿。"
        ],
        "title": "病後自詠",
        "id": "5f3dda01-b555-4a54-bc83-ba25049776a4"
    },
    {
        "author": "陸游",
        "paragraphs": [
            "酒開甕面撲人香，菊折霜餘滿把黄。",
            "我是化工君信否，放遲一月作重陽。"
        ],
        "title": "十月九日",
        "id": "a7bf145d-4750-404f-b6b1-c18e302e46bc"
    },
    {
        "author": "陸游",
        "paragraphs": [
            "正過重陽一月時，龜堂歡喜抱孫枝。",
            "棄襦已足驚關吏，堆笏寧惟取世資。",
            "落筆千言猶細事，讀書萬卷要深期。",
            "汝翁豪傑非今士，不用擔簦更覓師。"
        ],
        "title": "三三孫十月九日生日翁翁爲賦詩爲壽",
        "id": "db356c77-433d-4192-8071-9e3e98d8f2f8"
    },
    {
        "author": "陸游",
        "paragraphs": [
            "江路最初程，飄然兩屨輕。",
            "少留雲際宿，徐待月明行。",
            "雁起平沙影，泉輕斷岸聲。",
            "誰知遊剡興，不減上青城。"
        ],
        "title": "江路",
        "id": "f41c76a2-46e0-4d10-999b-606b69a56561"
    },
    {
        "author": "陸游",
        "paragraphs": [
            "落葉紛紛十月時，今年霜比去年遲。",
            "山猿引子飲幽澗，野鵲結巢爭墮枝。",
            "嶺北片雲生峭絕，橋東殘水漾淪漪。",
            "病衰自怪詩情盡，造物撩人乃爾奇。"
        ],
        "title": "初冬二首  其一",
        "id": "52f15a5e-87a0-45c3-a047-014f75f5f1e2"
    },
    {
        "author": "陸游",
        "paragraphs": [
            "落葉窗前已作堆，地爐微火撥殘灰。",
            "夢中無祟敗蔬圃，飯後有歌誇芋魁。",
            "裊裊清笳催日晚，蕭蕭新雁带寒來。",
            "更寬十日可閑出，會挈一壺尋早梅。"
        ],
        "title": "初冬二首  其二",
        "id": "3449dea0-8b69-4eb1-be85-50ecd5612db8"
    },
    {
        "author": "陸游",
        "paragraphs": [
            "餠餌支遥夜，薪烝禦早寒。",
            "卧聞風浩蕩，起視斗闌干。",
            "鷄怯飛霜重，鴉驚出月殘。",
            "挑燈搔短髮，顧影發吾嘆。"
        ],
        "title": "夜坐二首  其一",
        "id": "ae34ea41-68f7-4c24-a18d-8b1e1fe847ec"
    },
    {
        "author": "陸游",
        "paragraphs": [
            "藥裹關心處，篝燈照影時。",
            "文書用遮眼，棗栗可無饑。",
            "素業存農圃，頹齡迫耄期。",
            "蓋棺萬事已，唯負國恩私。"
        ],
        "title": "夜坐二首  其二",
        "id": "0e595df7-232c-4e4d-aa57-fbab68b93183"
    },
    {
        "author": "陸游",
        "paragraphs": [
            "殘菊一枝香未殘，夜窗拈起百回看。",
            "過時只恐難相笑，我是三朝舊史官。"
        ],
        "title": "殘菊",
        "id": "6e886a45-13a0-48bd-b366-a7b9a2b49ec5"
    },
    {
        "author": "陸游",
        "paragraphs": [
            "卧疾閲三時，冥冥不自持。",
            "婢諳曾製藥，犬識舊迎醫。",
            "質貸交親厭，呻吟里巷知。",
            "有時推枕起，清嘯尚能奇。"
        ],
        "title": "久病",
        "id": "4cc47297-8029-4f7e-9303-a8910c0f75ab"
    },
    {
        "author": "陸游",
        "paragraphs": [
            "雲邊采藥喜身輕，燈下觀書覺眼明。",
            "擾擾已空浮世事，依依還作苦吟聲。",
            "又爲天地幾年客，頓覺軒窗三日晴。",
            "深愧山童憐寂寞，風爐傳法煮蕪菁。"
        ],
        "title": "病小愈喜晴",
        "id": "77ca663c-f328-4ea1-a95b-361c413331fb"
    },
    {
        "author": "陸游",
        "paragraphs": [
            "占星起飯犢，待月出輸租。",
            "遇嶮頻呼侶，扶轅數戒奴。",
            "畏饑懷餠餌，愁雪備薪樗。",
            "意象今誰識，當年賦兩都。"
        ],
        "title": "租稅",
        "id": "0788efcf-dd1d-42e3-b242-f2b0f41fb3ee"
    },
    {
        "author": "陸游",
        "paragraphs": [
            "雨霽林猶滴，泥新路易乾。",
            "蕭條山步晚，憔悴客衣單。",
            "小女收魚笱，童兒放鴨欄。",
            "初寒豈不好，衰病自無歡。"
        ],
        "title": "初寒",
        "id": "e220dc91-a352-40a2-97dc-f56dbb5c2f69"
    },
    {
        "author": "陸游",
        "paragraphs": [
            "呻吟半歲掩柴扉，性命惟存氣力微。",
            "夙業豈能逃馬麥，窮居頼是慣牛衣。",
            "濁清且復分賢聖，今昨誰能論是非。",
            "一段光明君記取，要知無念是真歸。"
        ],
        "title": "呻吟",
        "id": "a9d01fd2-be70-4912-a757-a89285208fe9"
    },
    {
        "author": "陸游",
        "paragraphs": [
            "烟水烟林老結廬，人間用短更誰如。",
            "軟蒲穩背供危坐，小幟障燈便細書。",
            "莫欺衰病歸山墅，曾領諸儒上石渠。",
            "貞觀開元嗟已遠，爲君試說紹興初。"
        ],
        "title": "山墅",
        "id": "c1037f26-0da2-4c57-a298-51816fb172ac"
    },
    {
        "author": "陸游",
        "paragraphs": [
            "平生不到三公府，晚歲歸來五老庵。",
            "夙士極知成殿後，吾曹所頼作司南。",
            "孤舟夜泊灘聲惡，小甕晨香雪意酣。",
            "笑語床隅拄杖子，即今惟汝是同參。"
        ],
        "tags": [
            "庐山"
        ],
        "title": "十月二十四日夜夢中送廬山道人歸山",
        "id": "2b0011c6-241d-45d4-aaeb-7b7a7712fdd8"
    },
    {
        "author": "陸游",
        "paragraphs": [
            "蝴蝶莊周安在哉，達人聊借作嘲詼。",
            "不知此自隨緣住，更把晨窗粥幾杯。"
        ],
        "title": "病後晨興食粥戲書",
        "id": "abaa8e6a-b8d1-4e3e-b3dc-e52d72f1f5f5"
    },
    {
        "author": "陸游",
        "paragraphs": [
            "松間數語淡交成，不喜將身世上行。",
            "安得北窗風雪夜，地爐相對煮蕪菁。"
        ],
        "title": "贈僧二首  其一",
        "id": "2d50f16b-d8f7-4dc0-bbf2-2c20ee35368a"
    },
    {
        "author": "陸游",
        "paragraphs": [
            "長明燈下三更雨，旦過寮前萬里身。",
            "正使未能超佛祖，也應小勝市朝人。"
        ],
        "title": "贈僧二首  其二",
        "id": "0d73afb3-9020-4b1b-a6f3-ddc90a74f878"
    },
    {
        "author": "陸游",
        "paragraphs": [
            "一生萬里著行縢，抖擻塵埃尚未能。",
            "不怕語音時带剡，敢辭生計略如僧。",
            "疏梅漸動清溪曲，霽雪遥看古塔層。",
            "喚起故年清絕夢，數聲柔櫓下巴陵。"
        ],
        "title": "遊山三首  其一",
        "id": "e66c5c5d-5c79-46b5-a445-622de432f9b3"
    },
    {
        "author": "陸游",
        "paragraphs": [
            "蕭然破帽伴枯藤，逢著青山不厭憎。",
            "家似江淮歸業戶，身如湖嶺罷參僧。",
            "煨柴夜宿寒爐火，洗釜晨敲古澗冰。",
            "果向此中能得趣，宦途捷徑不須曾。"
        ],
        "title": "遊山三首  其二",
        "id": "84569716-b50c-44f0-87f3-9bf2207fc660"
    },
    {
        "author": "陸游",
        "paragraphs": [
            "九十衰翁心尚孩，幅巾隨處一悠哉。",
            "偶扶拄杖登山去，却喚孤舟過渡來。",
            "酒市擁途觀嵬峨，僧廬借榻寄咍臺。",
            "吾生清絕煩君看，不枉人間夢一回。"
        ],
        "title": "遊山三首  其三",
        "id": "5c805c43-8201-4d96-b1e2-18a7c9cd85bc"
    },
    {
        "author": "陸游",
        "paragraphs": [
            "我不如老農，占地畝一鍾。",
            "東作雖有時，力耕在茲冬。",
            "張燈觀夜織，高枕聽晨舂。",
            "時時喚鄰里，旨蓄亦可供。",
            "我不如老圃，父子日相從。",
            "一鉏萬事足，不求定遠封。",
            "春泥剪綠韭，秋雨畦青菘。",
            "放筯有餘味，豈不烹噞喁。",
            "乃者半年病，清鏡滿衰容。",
            "塵生一䩫屐，壁倚一枝筇。",
            "惟有呻吟聲，和合床下蛩。",
            "青燈照兀兀，布衲聊自縫。"
        ],
        "title": "農圃歌",
        "id": "7e095c8f-99bc-4706-89c0-535337b815bb"
    },
    {
        "author": "陸游",
        "paragraphs": [
            "歷險橫空捷有神，得來元自剡溪濱。",
            "同爲萬里江湖客，共見三生風月身。",
            "不怕雲中伴鳬舄，只愁雨後長龍鱗。",
            "何妨更悟無生理，露柱燈籠一話新。"
        ],
        "title": "贈拄杖",
        "id": "0bb9e6b0-c92b-4d8c-a8ce-5c683c8b276e"
    },
    {
        "author": "陸游",
        "paragraphs": [
            "執鼠無功元不劾，一簞魚飯以時來。",
            "看君終日常安卧，何事紛紛去又回。"
        ],
        "title": "贈貓",
        "id": "865dc550-9028-4c97-a804-b8a1fc7a55d9"
    },
    {
        "author": "陸游",
        "paragraphs": [
            "秋露蕭蕭洗秋月，夢斷陳宮白銀闕。",
            "臨春結綺底處所，回首已成狐兔穴。"
        ],
        "title": "宮詞",
        "id": "8043c274-22eb-447f-a7d6-617fab791c32"
    },
    {
        "author": "陸游",
        "paragraphs": [
            "半年不讀書，顧影疑非我。",
            "乃知百年中，如此過亦可。",
            "書能作汝祟，識字果非福。",
            "明年倘未死，樂哉駕黄犢。"
        ],
        "title": "病中雜詠十首  其一",
        "id": "a5467809-306c-48a6-8e42-0c067b9b22b5"
    },
    {
        "author": "陸游",
        "paragraphs": [
            "伐性無蛾眉，腐腸無旨酒。",
            "齋居亦得疾，果無第一手。",
            "才不如嵇康，疏懶則過之。",
            "雖有絕交書，不作幽憤詩。"
        ],
        "title": "病中雜詠十首  其二",
        "id": "fae34142-2a50-49fb-9f9c-d92a13c3e3d5"
    },
    {
        "author": "陸游",
        "paragraphs": [
            "華佗囊書久已焚，思邈玉函秘不聞。",
            "從醫火攻固下策，遣化飯香方普熏。",
            "觸人正自坐愚直，學道今當輸拙勤。",
            "勿言將智耄已及，後死或可與斯文。"
        ],
        "title": "病中雜詠十首  其三",
        "id": "798cbba5-dba0-4577-b150-fb33fb359a5f"
    },
    {
        "author": "陸游",
        "paragraphs": [
            "擊壤林間送此生，欣欣東作到西成。",
            "泥深宿麥苗初長，葉落柔桑眼已生。",
            "枹鼓無聲盜衰息，文書簡出吏清平。",
            "西遊携得蹲鴟種，且共山家玉糝羹。"
        ],
        "title": "病中雜詠十首  其四",
        "id": "a89e5a8e-548e-4eba-9ad5-e04013fafee8"
    },
    {
        "author": "陸游",
        "paragraphs": [
            "身是人間一老樵，城南烟水寄迢迢。",
            "尋人偶到金家畯，取米時經杜浦橋。",
            "小市孤村鷄喔喔，斷山幽谷雨蕭蕭。",
            "吾曹自養無能爾，楚客應無隠可招。"
        ],
        "title": "病中雜詠十首  其五",
        "id": "0ffbb299-03b5-4ac4-970a-bde0f6ab34d8"
    },
    {
        "author": "陸游",
        "paragraphs": [
            "身似頭陀不出家，杜陵歸老有桑麻。",
            "茶煎小鼎初翻浪，燈映寒窗自結花。",
            "殘藥漸離愁境界，亂書重理淡生涯。",
            "等閑一事還超俗，斷紙題詩字亂斜。"
        ],
        "title": "病中雜詠十首  其六",
        "id": "a09ea256-fbb8-4a5d-93f1-74536dc8bdf0"
    },
    {
        "author": "陸游",
        "paragraphs": [
            "天遠不可問，將如此老何。",
            "老驚詩思退，貧欠藥錢多。",
            "剡縣尋僧宿，桐江買酒歌。",
            "市橋新柳色，又是一年過。"
        ],
        "title": "病中雜詠十首  其七",
        "id": "9f64c971-d3b9-4d68-89da-d3b98fa642c3"
    },
    {
        "author": "陸游",
        "paragraphs": [
            "半黄半綠柳滿城，欲開未開梅有情。",
            "放翁一病又百日，回視新春如隔生。"
        ],
        "title": "病中雜詠十首  其八",
        "id": "edad0cfd-b84d-4136-ab5e-1ef24fbafc93"
    },
    {
        "author": "陸游",
        "paragraphs": [
            "久病身猶困，閑遊性已成。",
            "未停湯熨事，即理水雲程。",
            "投宿忘街陌，論交失姓名。",
            "醉憐花塢好，恐是牡丹坪。"
        ],
        "title": "病中雜詠十首  其九",
        "id": "944cf1c7-8c1f-4f5d-8cc0-f18f06c566fc"
    },
    {
        "author": "陸游",
        "paragraphs": [
            "自我居湖曲，漁樵日往來。",
            "只知年屢改，不覺老相催。",
            "小浦潮痕長，長堤草色回。",
            "逢春心自在，莫道已成灰。"
        ],
        "title": "病中雜詠十首  其一○",
        "id": "55340588-c35f-4b3e-aa9b-a9c597886578"
    },
    {
        "author": "陸游",
        "paragraphs": [
            "一夕山陰道，真成白玉京。",
            "衰殘失壯觀，擁被聽窗聲。"
        ],
        "title": "雪",
        "id": "6c032811-f563-4517-8a58-34a5f1697a21"
    },
    {
        "author": "陸游",
        "paragraphs": [
            "左車第二牙辭去，團坐無生話又新。",
            "堪笑按摩并洗沐，未忘貪愛夢中身。"
        ],
        "title": "自笑",
        "id": "c828f05e-3cae-4f2f-a23f-d6571346b0fb"
    },
    {
        "author": "陸游",
        "paragraphs": [
            "山遮水隔重重堠，雨練風柔處處花。",
            "一病半年能不死，又將此恨醉天涯。"
        ],
        "title": "絕句",
        "id": "4c597b9e-431f-4565-a88e-edc4fca1b3b5"
    },
    {
        "author": "陸游",
        "paragraphs": [
            "殘暑纔屬爾，新春還及茲。",
            "真當名百藥，何止謁三醫。",
            "半夜暾朝日，晨興飲上池。",
            "金丹有門戶，草木爾何知。"
        ],
        "title": "題藥囊",
        "id": "62cc39a0-32c4-4c35-bd80-049a80653995"
    },
    {
        "author": "陸游",
        "paragraphs": [
            "平日尤閑老更閑，一毫世事豈相關。",
            "孤雲不散來歸岫，細水無聲自出山。",
            "支徑過僧纔百步，小樓藏藥可三間。",
            "客來不肯通名姓，熟視吾廬爲破顔。"
        ],
        "title": "末題二首  其一",
        "id": "c38e500c-2487-495f-a13d-3eb4374b5fcd"
    },
    {
        "author": "陸游",
        "paragraphs": [
            "一身只付鷄棲上，萬卷真藏椰子中。",
            "嘉定三年正月後，不知幾度醉春風。"
        ],
        "title": "末題二首  其二",
        "id": "7ad2e5a4-6960-4406-9ce5-4714dcc99031"
    },
    {
        "author": "陸游",
        "paragraphs": [
            "去去生方遠，冥冥死即休。",
            "狂思攘鬼手，危至服丹頭。",
            "有劍知誰與，無香可得留。",
            "惟應勤學謹，事事鑒恬侯。"
        ],
        "title": "病中示兒輩",
        "id": "acc8f18e-7adc-4ba8-9b18-5c867d3d68db"
    },
    {
        "author": "陸游",
        "paragraphs": [
            "天風無際路茫茫，老作月王風露郎。",
            "只把千尊爲月俸，爲嫌銅臭雜花香。"
        ],
        "title": "夢中行荷花萬頃中",
        "id": "457ed84b-bbc2-4761-91a1-dd098a2c1cb2"
    },
    {
        "author": "陸游",
        "paragraphs": [
            "死去元知萬事空，但悲不見九州同。",
            "王師北定中原日，家祭無忘告乃翁。"
        ],
        "tags": [
            "爱国",
            "忧国忧民",
            "古诗三百首",
            "宋诗"
        ],
        "title": "示兒",
        "id": "785fbae0-bf51-4ad6-adf1-b74a69a32d81"
    },
    {
        "author": "陸游",
        "paragraphs": [
            "執簡曾聞侍玉螭，謫仙才調盡推奇。",
            "能將苦語康時病，更遣丹誠動主思。",
            "北闕親朋瞻舊德，東吳山水入新詩。",
            "知公自有經綸術，會見飛翔集鳳池。"
        ],
        "title": "送李舍人赴闕",
        "id": "ca2bdb34-53f7-4860-b892-c67e950e16fd"
    },
    {
        "author": "陸游",
        "paragraphs": [
            "溪流亂石似牛毛，雨過狂瀾勢轉豪。",
            "寄語河公莫作戲，從來忠信任風濤。"
        ],
        "title": "大溪灘折柁  其一",
        "id": "576ffab6-a56c-44c3-a5cc-8eb0a16174ff"
    },
    {
        "author": "陸游",
        "paragraphs": [
            "暮江初漲浪翻狂，一葉輕舟泛渺茫。",
            "我愧人非跛男子，安能與世作津梁。"
        ],
        "title": "大溪灘折柁  其二",
        "id": "ca6844d0-c22c-43ef-8a4f-391f024ac787"
    },
    {
        "author": "陸游",
        "paragraphs": [
            "上方高閣與雲齊，蠟屐穿雲步步躋。",
            "却恐此身生羽翼，不從平地作階梯。",
            "九門路接青霄近，四望山連碧海低。",
            "徙倚闌干重回首，疏林烟暝野猿啼。"
        ],
        "title": "羅山平雲閣",
        "id": "3865c59c-332b-474a-9889-ac8267e66d17"
    },
    {
        "author": "陸游",
        "paragraphs": [
            "萬仞仙山插太空，山腰依約見蓮宮。",
            "人寰隔絕無人到，洞府深沉有路通。",
            "石隙生雲埋柱礎，海光浮日映簾櫳。",
            "野僧齋罷憑闌久，千里秋毫入望中。"
        ],
        "title": "中閣",
        "id": "efac16ec-5e8b-4394-b065-3b6c3d270fc7"
    },
    {
        "author": "陸游",
        "paragraphs": [
            "林館松門白晝扃，參鸞人去已千齡。",
            "基存舊宅樓臺古，地有遺丹草木靈。",
            "滿洞曉雲春釀雨，一池秋水夜涵星。",
            "麻姑仙馭今何在，檻外孤峰晚更青。"
        ],
        "title": "沖虛宮",
        "id": "80c09fa8-92f7-4313-a565-148946b5e83f"
    },
    {
        "author": "陸游",
        "paragraphs": [
            "十里山光翠障開，重遊何事意徘徊。",
            "石樓自向雲中見，仙島誰知海上來。",
            "丹竈尚能含日月，龍潭還解起風雷。",
            "天涯爲郡空華髮，十二年間到兩回。"
        ],
        "title": "羅浮山",
        "id": "91737424-5193-4fe8-b3b2-21b9b287c4e1"
    },
    {
        "author": "陸游",
        "paragraphs": [
            "偶來遊古寺，景逐眼前生。",
            "巖上高僧坐，林間野客行。",
            "望窮滄海遠，吟久暮雲平。",
            "此境真難到，登臨暫適情。"
        ],
        "title": "寶積寺",
        "id": "a957153b-9172-467a-a233-a63f9038c732"
    },
    {
        "author": "陸游",
        "paragraphs": [
            "折腰爲米顔常靦，負耒躬耕意自甘。",
            "積谷千牛多骨相，年年禱雨到雲庵。"
        ],
        "title": "祈雨二首  其一",
        "id": "dbc88e6b-ea17-4f82-845c-4ac4c3f78805"
    },
    {
        "author": "陸游",
        "paragraphs": [
            "至德無私不我欺，精祈未效莫輕疑。",
            "但令葵藿勤傾向，會有風雲感會時。"
        ],
        "title": "祈雨二首  其二",
        "id": "94e2a30b-c634-491e-80fd-d43b9462f6fd"
    },
    {
        "author": "陸游",
        "paragraphs": [
            "年年睡債苦相關，好夢長隨苦角殘。",
            "作意歸來償宿負，透窗遮莫已三竿。"
        ],
        "title": "秋日山居 晏起",
        "id": "45cd3875-34af-4a13-b299-e5ce44ed326a"
    },
    {
        "author": "陸游",
        "paragraphs": [
            "漠漠秋園暮景孤，綸巾羽服從奚奴。",
            "風流畫手無摩詰，寫作龍山野步圖。"
        ],
        "title": "秋日山居 野步",
        "id": "927035e4-b8cf-4214-bd26-450dc585c8b7"
    },
    {
        "author": "陸游",
        "paragraphs": [
            "茗碗兵休戒老兵，客來剝啄急須應。",
            "爲言余正理公事，半落烏紗枕曲肱。"
        ],
        "title": "秋日山居 午枕",
        "id": "5a23e544-abe7-4192-8e96-39821558028f"
    },
    {
        "author": "陸游",
        "paragraphs": [
            "老懶開編早欠伸，强搔短髮照青熒。",
            "齏鹽二十年前夢，尚想長廊撼夜鈴。"
        ],
        "title": "秋日山居 夜坐",
        "id": "fc51858a-d157-45e8-84bd-67e06a6fed2d"
    },
    {
        "author": "陸游",
        "paragraphs": [
            "颼颼松韵生魚眼，洶洶雲濤湧兔毫。",
            "促膝細論同此味，絕勝痛飲讀離騷。"
        ],
        "title": "戲作三首  其一",
        "id": "c886e670-5496-48ca-bbbb-81aaddecf5dc"
    },
    {
        "author": "陸游",
        "paragraphs": [
            "束書舊隠棋巖下，慣碾春風傲北窗。",
            "喚起□生塵土夢，頼君圭璧一雙雙。"
        ],
        "title": "戲作三首  其二",
        "id": "ed06cbe9-26b7-4ee1-9a02-65bf09872b92"
    },
    {
        "author": "陸游",
        "paragraphs": [
            "建苑誇豪如貴胄，棋巖晦迹類臞仙。",
            "倘憑閥閲定人物，耕野釣溪難自賢。"
        ],
        "title": "戲作三首  其三",
        "id": "b7fa513f-36ba-48df-91f7-ba3460453bc5"
    },
    {
        "author": "陸游",
        "paragraphs": [
            "家園破社得鷹爪，舌本初參便到眉。",
            "忽喜雲腴來建苑，坐令渴肺生華滋。"
        ],
        "title": "余邦英惠小山新芽作小詩三首以謝  其一",
        "id": "d838eaf6-70c4-4624-92b9-af26eef44fe4"
    },
    {
        "author": "陸游",
        "paragraphs": [
            "正焙如觀詩大雅，小山當似變風論。",
            "脫今風格不類古，終有先王禮義存。"
        ],
        "title": "余邦英惠小山新芽作小詩三首以謝  其二",
        "id": "e77269cf-5fb6-4825-ad3b-8cad7b129b8c"
    },
    {
        "author": "陸游",
        "paragraphs": [
            "平時共語不成些，癡坐空彫藜莧腸。",
            "誰遣春風入牙頰，詩成忽带小山香。"
        ],
        "title": "余邦英惠小山新芽作小詩三首以謝  其三",
        "id": "f0ea3055-5c69-4da4-9fd0-a7d0ee02d30c"
    },
    {
        "author": "陸游",
        "paragraphs": [
            "交舊天涯曉宿稀，年來獨子付心期。",
            "滿床文史對談處，萬里風霜並轡時。",
            "雨滴空階憐夜榻，吟牽芳草夢春池。",
            "合沙橋下東流水，雙鯉何時上釣絲。"
        ],
        "title": "寄彥成",
        "id": "9412b4f3-4d4e-4646-8fac-304ded4a833f"
    },
    {
        "author": "陸游",
        "paragraphs": [
            "車馬填門撥不開，吾宗得雋凱歌回。",
            "折將蟾苑一枝桂，泛入萱堂百歲杯。",
            "雅望素欽山竦岳，芳名中占斗中魁。",
            "先登頼子光邦族，繼踵行看衮衮來。"
        ],
        "title": "榮歸",
        "id": "65b73c89-99f1-4cc8-9080-6f799d2b650b"
    },
    {
        "author": "陸游",
        "paragraphs": [
            "萬頃青山只一溪，此中聊欲效真栖。",
            "尋深巧被閑雲到，破靜時聞幽鳥啼。",
            "羞有卑功追管晏，慚無高節比夷齊。",
            "困眠饑食真吾事，寶篆香殘日又西。"
        ],
        "title": "翠微堂",
        "id": "0262b35b-c97f-46d8-9421-e27f241cda96"
    },
    {
        "author": "陸游",
        "paragraphs": [
            "小隠輕華屋，深山自結茅。",
            "亂苔侵石磴，疏竹映花梢。",
            "泉瀨含清韵，風來慰淡交。",
            "閉門燒柏子，好把道書抄。"
        ],
        "title": "閑居七首  其一",
        "id": "759057ef-3d1e-4423-9202-001728469d08"
    },
    {
        "author": "陸游",
        "paragraphs": [
            "溪透桃源路，門連小華峰。",
            "虹霓橫水檻，羽蓋偃巖松。",
            "日月詩魂迥，烟霞道氣濃。",
            "欲尋鍾呂去，世外說從容。"
        ],
        "title": "閑居七首  其二",
        "id": "754919ef-4db3-4d04-b3b0-644fd8ba6e23"
    },
    {
        "author": "陸游",
        "paragraphs": [
            "厨給胡麻粒，山供鹿脯盤。",
            "掃門遲客至，入郭借書看。",
            "種竹添風韵，留松老歲寒。",
            "一生無別事，鷄犬戀劉安。"
        ],
        "title": "閑居七首  其三",
        "id": "e088e082-788f-420d-b648-3ecdfb2e814d"
    },
    {
        "author": "陸游",
        "paragraphs": [
            "自得窮通樂，而無寵辱驚。",
            "韜光聊混俗，去知默陶情。",
            "毛竹蒼龍瘦，雲衣白鶴輕。",
            "時敲朝斗磬，林外玉聲清。"
        ],
        "title": "閑居七首  其四",
        "id": "3aeb1e50-59e2-4f2a-ab0d-bb7efd3c4799"
    },
    {
        "author": "陸游",
        "paragraphs": [
            "野水明窗几，通渠繞屋流。",
            "鷺衝烟織素，魚避月沉鈎。",
            "草閙蚊虻市，林昏蝙蝠秋。",
            "開懷覺清曠，萬象入冥搜。"
        ],
        "title": "閑居七首  其五",
        "id": "8f50cc0b-6d69-489c-bd4f-a8bd4701931e"
    },
    {
        "author": "陸游",
        "paragraphs": [
            "生計淡無味，終焉樂有餘。",
            "灌畦親抱甕，種秫學拈鋤。",
            "擇木翔歸鳥，臨淵聚戲魚。",
            "地偏心更遠，靖節愛吾廬。"
        ],
        "title": "閑居七首  其六",
        "id": "0e208b35-2f32-4b08-82ca-02673a969973"
    },
    {
        "author": "陸游",
        "paragraphs": [
            "剪葉霜風勁，關門謝遠遊。",
            "深村梅映雪，前浦水明樓。",
            "蜜熟蜂衙放，羶殘蟻陣收。",
            "地爐無獸炭，炙背補衣裘。"
        ],
        "title": "閑居七首  其七",
        "id": "0afa96bf-c8b5-4e3d-be26-85603209eb43"
    },
    {
        "author": "陸游",
        "paragraphs": [
            "懷抱何蕭爽，凉風掃鬰蒸。",
            "寒蛩喧敗草，饑鼠囓枯藤。",
            "蝶入誰家夢，花殘半夜燈。",
            "無人論道德，長嘯愧孫登。"
        ],
        "title": "夜坐",
        "id": "969abe89-25cc-4146-845b-73563ee9c3fd"
    },
    {
        "author": "陸游",
        "paragraphs": [
            "玉粒嘗新稻，金風作好秋。",
            "雁回沙漠信，蟬噪夕陽愁。",
            "立久雲生岫，歸遲月滿樓。",
            "吟餘露華冷，砧杵起江頭。"
        ],
        "title": "新秋晚歸",
        "id": "28ef2883-43ff-413a-864a-d2fc4bddd3c1"
    },
    {
        "author": "陸游",
        "paragraphs": [
            "理髮侵霜白，酡顔借酒紅。",
            "故人千里別，何日一樽同。",
            "魂夢徒勞蝶，音書不見鴻。",
            "抱琴雖有意，無語倚西風。"
        ],
        "title": "懷王美",
        "id": "4c54d2ae-ed3f-4ca8-9a40-abdbc7034d42"
    },
    {
        "author": "陸游",
        "paragraphs": [
            "今古成何事，興亡迹已陳。",
            "干時無上策，避世且全真。",
            "就日思明主，看雲憶老親。",
            "到頭垂白早，徑醉曲生春。"
        ],
        "title": "感事",
        "id": "84efe128-f076-4881-ad44-0ad0f2250122"
    },
    {
        "author": "陸游",
        "paragraphs": [
            "野迥林寒一水傍，密如疏蕊正商量。",
            "半霜半雪相仍白，無蝶無蜂自在香。",
            "月過曉窗移影瘦，風傳殘角引聲長。",
            "還憐客路龍山下，未折一枝先斷腸。"
        ],
        "title": "客舍對梅",
        "id": "7d28638a-94c1-40fe-943d-793840ce78a6"
    },
    {
        "author": "陸游",
        "paragraphs": [
            "平生過眼萬芳菲，晚景收心與世違。",
            "枯槁形骸元自瘦，膏腴田土爲誰肥。"
        ],
        "title": "春日",
        "id": "dcef0ffa-acd3-42b8-a43c-8a1bade7e452"
    },
    {
        "author": "陸游",
        "paragraphs": [
            "黄泥嶺，松森森，幽鳥穿枝時一吟。",
            "汝聲一何悲，汝語惻我心。",
            "連村麥熟餠餌香，我母九泉那得嘗。"
        ],
        "title": "聞婆餠焦",
        "id": "7a95c400-2c64-447f-b831-39e36b9277aa"
    },
    {
        "author": "陸游",
        "paragraphs": [
            "孔明百畝桑，景略十具牛。",
            "豈無子孫念，飽暖自可休。",
            "種桑吾廬西，微徑出南陌。",
            "三月葉暗園，四月葚可摘。",
            "戴勝枝上鳴，倉庚葉間飛。",
            "飛鳴各自得，人生胡不歸。",
            "歸家力農桑，慎莫愁貧賤。",
            "婚嫁就比鄰，死生長相見。"
        ],
        "title": "種桑",
        "id": "4ada2c33-d5a0-4d9b-afa4-645255a8bef6"
    },
    {
        "author": "陸游",
        "paragraphs": [
            "咿啞雙櫓聲，凄切遊子情。",
            "豈無一杯酒，孤舟誰與傾。",
            "清愁不可耐，霜月照潮平。"
        ],
        "title": "夜聞櫓聲",
        "id": "7b97a58a-95f8-4946-89a9-39e1be8a207a"
    },
    {
        "author": "陸游",
        "paragraphs": [
            "明日當北征，竟夕起復眠。",
            "悲蟲號我傍，青燈照我前。",
            "婦憂衣裳薄，紉綫重敷綿。",
            "兒爲檢藥籠，桂薑手炮煎。",
            "墩堠默可數，一念已酸然。",
            "使憂能傷人，我得復長年。",
            "同生天壤間，人誰無一廛。",
            "傷哉獨何辜，皇皇長可憐。",
            "破屋不得住，風雨走道邊。",
            "呼天得聞否，賦與何其偏。"
        ],
        "title": "離家示妻子",
        "id": "3c427fa1-279b-4297-8850-9160d35baecf"
    },
    {
        "author": "陸游",
        "paragraphs": [
            "風吹旗脚西南開，挂帆槌鼓何快哉。",
            "轉頭已失望夫石，黄山孤塔迎人來。",
            "黄山勸汝一杯酒，送往迎來殊耐久。",
            "明年我作故鄉歸，還對黄山一搔首。"
        ],
        "title": "黄山塔",
        "id": "1843d07c-cd08-4688-8196-2f15b2b3672b"
    },
    {
        "author": "陸游",
        "paragraphs": [
            "兄年十七弟始生，弟今白髮森千莖。",
            "所期相就畢此世，一尊濁酒得共傾。",
            "往年雖窮猶半菽，兩年糠覈苦不足。",
            "書生志欲及天下，貧賤不得收骨肉。",
            "過悲復恐兄意傷，忍涕不覺涕已滂。",
            "早朝霜露戒衣薄，願書此語歡或忘。",
            "閉門病衰百無用，日望兄歸有餘俸。",
            "早從丞相乞湖州，莫待異時思少游。"
        ],
        "title": "送三兄赴奏邸",
        "id": "77124da1-e695-476d-af5b-fc672f64113d"
    },
    {
        "author": "陸游",
        "paragraphs": [
            "小閣柴門近，黄昏畫角聲。",
            "時時逐風散，嫋嫋伴愁生。",
            "天地清秋暮，關河殘月明。",
            "湖南賊未破，獨立久含情。"
        ],
        "title": "聞角",
        "id": "7cbd4d9f-a4cc-4c14-8150-f5270f37224b"
    },
    {
        "author": "陸游",
        "paragraphs": [
            "聞道皇華使，來從萬里回。",
            "五溪春薺老，三峽暮猿哀。",
            "昔日文昌省，頻年灧澦堆。",
            "問君何地險，斟酌寄聲來。"
        ],
        "title": "寄楊濟伯",
        "id": "7d637393-d0af-4cfc-8941-623181f2d450"
    },
    {
        "author": "陸游",
        "paragraphs": [
            "日日營幽事，時時有好懷。",
            "雨園殘竹粉，風砌落松釵。",
            "伴蝶行花徑，聽蛙傍水涯。",
            "窮通了無謂，不必更安排。"
        ],
        "title": "幽事",
        "id": "d97be8c0-eb5c-4fa5-954f-218d3adfb548"
    },
    {
        "author": "陸游",
        "paragraphs": [
            "種樹書頻讀，齊民術屢窺。",
            "曾求竹醉日，更問柳眠時。",
            "盧橘初非橘，蒲葵不是葵。",
            "因而辨名物，甘作老樊遲。"
        ],
        "title": "葺圃",
        "id": "b39c56cc-8fef-4127-8ce1-1311515adc62"
    },
    {
        "author": "陸游",
        "paragraphs": [
            "幽事春來早，晨興即啟閽。",
            "掃梁迎燕子，插楥護龍孫。",
            "數日招賓友，先期辦酒尊。",
            "淋漓衣袖濕，不管漬春痕。"
        ],
        "title": "幽事",
        "id": "e7221940-1f03-496d-aed5-6aa0b8eebc71"
    },
    {
        "author": "陸游",
        "paragraphs": [
            "北檻近中堂，緣階物自芳。",
            "晨清花拱露，地僻蘚侵廊。",
            "坐久時開卷，吟餘或炷香。",
            "終朝無客至，一枕到羲皇。"
        ],
        "title": "北檻",
        "id": "90104690-baf3-4f3f-95ee-835f2d8edfd8"
    },
    {
        "author": "陸游",
        "paragraphs": [
            "章臺官柳應宮槐，寶馬蹄輕不動埃。",
            "只怪好詩無與敵，誰知古學有從來。",
            "江山常逐客帆遠，歲月不禁衙鼓催。",
            "剩約東林投凈社，高情千載有宗雷。"
        ],
        "title": "寄姜梅山雷字詩",
        "id": "466f4a39-a6f2-41cd-9e47-0abc4d5562a4"
    },
    {
        "author": "陸游",
        "paragraphs": [
            "秋花莫插鬢，雖好亦凄凉。",
            "采菊還挼却，空餘滿袖香。"
        ],
        "title": "采菊",
        "id": "16e28eec-7bb2-499a-af47-03480d9260be"
    },
    {
        "author": "陸游",
        "paragraphs": [
            "滿地花陰不閉門，琵琶抱恨立黄昏。",
            "妾身不似天邊月，此夜此時重見君。"
        ],
        "title": "吳娃曲  其一",
        "id": "9c30b364-9129-4b4d-9d9e-7eea0134e30c"
    },
    {
        "author": "陸游",
        "paragraphs": [
            "忘憂石榴深淺紅，草花紅紫亦成叢。",
            "明年開時不望見，只望郎君憶著儂。"
        ],
        "title": "吳娃曲  其二",
        "id": "c8a3ea76-cc16-467f-87f3-40994b7ce6ef"
    },
    {
        "author": "陸游",
        "paragraphs": [
            "二月鏡湖水拍天，禹王廟下鬭龍船。",
            "龍船相似年年好，人自今年異去年。"
        ],
        "title": "吳娃曲  其三",
        "id": "f62b250a-79b9-4b8d-bc10-b3b3940f141c"
    },
    {
        "author": "陸游",
        "paragraphs": [
            "臂上燒香拜佛前，願郎安穩過新年。",
            "多情已是長多病，莫要留心在妾邊。"
        ],
        "title": "吳娃曲  其四",
        "id": "96ad4b0a-aaef-4c80-bc66-a6fe4589a9db"
    },
    {
        "author": "陸游",
        "paragraphs": [
            "星星兩鬢怯年華，幽館無人江月斜。",
            "惆悵過江留一夕，曉風吹盡海棠花。"
        ],
        "title": "過江至蕭山縣驛東軒海棠已謝",
        "id": "682ce92e-1344-4ec1-8d69-4d479f7dde19"
    },
    {
        "author": "陸游",
        "paragraphs": [
            "古之君子，學以爲己。",
            "可行則行，可止則止。",
            "仕以行義，止以遠恥。",
            "世衰道微，豈復知此。",
            "蚩蚩始學，青紫思拾。",
            "萬馬並馳，孰能獨立。",
            "始雖弗急，後亦汲汲。",
            "我思崔公，涕泗橫集。"
        ],
        "title": "崔伯易畫像贊",
        "id": "1e0d51e4-2e97-4bf5-924b-7f871089fdd1"
    },
    {
        "author": "陸游",
        "paragraphs": [
            "我遊鈞天，帝之所都。",
            "是老先生，玉色敷腴。",
            "顧我而歎，閔世垢濁。",
            "笑謂侍僊，畀以靈藥。",
            "稽首徑歸，萬里天風。",
            "碧山巉然，月墮江空。"
        ],
        "title": "東坡像贊",
        "id": "3d5c5b66-99a1-49db-bbf1-73a87c6f0bf5"
    },
    {
        "author": "陸游",
        "paragraphs": [
            "五季之亂，方酣於兵。",
            "叱嗟風雲，卓乎人英。",
            "功雖不成，氣則莫奪。",
            "煌煌金丹，粃糠陶葛。"
        ],
        "title": "鍾離真人贊",
        "id": "fb15c50f-32b0-4938-9d2a-a838d45b2468"
    },
    {
        "author": "陸游",
        "paragraphs": [
            "一粒之粟，有國有民。",
            "二升之釜，浩渺嶙峋。",
            "我遊巴陵，始識公面。",
            "青蛇鑑然，求之不見。",
            "天下家家畫呂公，衣冠顔鬢了無同。",
            "勸君莫被丹青誤，那有長繩可繫風。"
        ],
        "title": "呂真人贊二首",
        "id": "534fc2bf-a916-4caf-b2df-b973693c430c"
    },
    {
        "author": "陸游",
        "paragraphs": [
            "三世如來同一鬨，大士亦作補陀夢。",
            "佛子無財可修供，尺紙寸毫俱妙用。",
            "寶纓天冠儼四衆，長年造極筆愈縱。",
            "唯師魯公爲作頌，十方世界俱震動。"
        ],
        "title": "僧師源畫觀音贊",
        "id": "ee58aa09-c5c4-495e-954e-ecd8d9380372"
    },
    {
        "author": "陸游",
        "paragraphs": [
            "死諸葛走生仲達，死姚崇賣生張說。",
            "看渠臨了一著子，諸方倒退三十里。"
        ],
        "title": "宏智禪師真贊",
        "id": "0df95a54-6654-4bd5-b810-325957e32245"
    },
    {
        "author": "陸游",
        "paragraphs": [
            "平生嫌遮老子，說法口巴巴地。",
            "若是靈利阿師，參取畫底妙喜。"
        ],
        "title": "大慧禪師真贊",
        "id": "797c792d-89a5-40a8-9626-86e7d73a4c61"
    },
    {
        "author": "陸游",
        "paragraphs": [
            "灑灑落落五十年，一句不說祖師禪。",
            "妙喜堂中正法眼，等閑滅在瞎馿邊。"
        ],
        "title": "萬庵禪師真贊",
        "id": "c16d6f0f-e72d-4ebb-ad55-9b7e7e84b271"
    },
    {
        "author": "陸游",
        "paragraphs": [
            "骨相瓌奇，風神蕭散。",
            "貌肅而和，語盡而簡。",
            "畫得者英氣逼人，畫不得者頂門上一隻眼。"
        ],
        "title": "塗毒策禪師真贊二首  其一",
        "id": "c2a0ae4f-2aac-4d48-a119-12ab6ab0693c"
    },
    {
        "author": "陸游",
        "paragraphs": [
            "塗毒不自讚，留待三山老。",
            "試問卿上人，讚好莫讚好。",
            "海中忽起劫初風，北斗柄折須彌倒。"
        ],
        "title": "塗毒策禪師真贊二首  其二",
        "id": "cfebf9ae-1922-4b3f-901e-31bd1d06fe80"
    },
    {
        "author": "陸游",
        "paragraphs": [
            "名動三朝，話行四海。",
            "撒手歸來，雲山不改。",
            "人言大覺同龕，師云老僧掩彩。"
        ],
        "title": "佛照禪師真贊",
        "id": "cef6184a-78ec-481d-8b71-9e046296d7d9"
    },
    {
        "author": "陸游",
        "paragraphs": [
            "髮長無心剃，衣破無心補。",
            "大洪山上有賊，大洪山下有虎。",
            "非但白刃殺盡兒孫，更能一口吞却佛祖。"
        ],
        "title": "大洪禪師贊",
        "id": "3a233107-059a-4bc8-84a0-54236a70e8fb"
    },
    {
        "author": "陸游",
        "paragraphs": [
            "我遊中巖，拜師於床。",
            "巍巍堂堂，鳳舉龍驤。",
            "公住無爲，訪我成都。",
            "雄辯縱橫，玉色敷腴。",
            "別未十日，梁木告摧。",
            "我如飛蓬，萬里南來。",
            "孰謂窮山，乃瞻儀形。",
            "牆壁說法，况此丹青。"
        ],
        "title": "中巖圜老像贊",
        "id": "3ce41967-3e7f-4d68-aef7-f5fb166a7d93"
    },
    {
        "author": "陸游",
        "paragraphs": [
            "兩住名山一老禪，目光如電照人天。",
            "行藏不用占蓍草，卦氣全來二十年。"
        ],
        "title": "奉聖淳山主年八十有四放翁爲作真贊",
        "id": "7ba8d9fc-50d1-4868-8d21-0efdc7a244c9"
    },
    {
        "author": "陸游",
        "paragraphs": [
            "煨懶殘芋，打塗毒鼓。",
            "舌本雷霆，毫端風雨。"
        ],
        "title": "芋庵宗慧禪師真贊",
        "id": "f998ec26-9474-4658-82fa-19809324f975"
    },
    {
        "author": "陸游",
        "paragraphs": [
            "東土震旦，西方極樂。",
            "一緉草鞋，到處行脚。"
        ],
        "title": "廣慧法師贊",
        "id": "b7c86738-9eba-4a64-a192-2da155cc74df"
    },
    {
        "author": "陸游",
        "paragraphs": [
            "光薙頭，凈洗鉢，頭頭拈起頭頭活。",
            "有時與，有時奪，受用現前活鱍鱍。",
            "敷道者，一短褐，欠箇什麽更要惡水潑。",
            "將錯就錯也不妨，只在檀那輕手撥。"
        ],
        "title": "敷凈人求僧贊",
        "id": "d6771b2d-faaf-4523-9d30-910f79f38d9d"
    },
    {
        "author": "陸游",
        "paragraphs": [
            "栟櫚冠，青芒屩，上天下天不騎鶴。",
            "喚作神仙渠不肯，道是凡人我又錯，會稽城中且賣藥。"
        ],
        "title": "錢道人贊",
        "id": "d784e9c7-f742-4f19-b423-e2347678e8e4"
    },
    {
        "author": "陸游",
        "paragraphs": [
            "遺物以貴吾身，棄智以全吾真。",
            "劍外江南，飄然幅巾。",
            "野鶴駕九天之風，澗松傲萬木之春。",
            "或以爲跌宕湖海之士，或以爲枯槁隴畝之民。",
            "二者之論雖不同，而不我知則均也。"
        ],
        "title": "放翁自贊四首  其一",
        "id": "22432246-ffbb-4166-9f41-835d029bb611"
    },
    {
        "author": "陸游",
        "paragraphs": [
            "名動高皇，語觸秦檜。",
            "身老空山，文傳海外。",
            "五十年間，死盡流輩。",
            "老子無才，山僧不會。"
        ],
        "title": "放翁自贊四首  其二",
        "id": "6876b82a-d455-4573-8b9f-36f34aeb9049"
    },
    {
        "author": "陸游",
        "paragraphs": [
            "皮葛其衣，巢穴其居。",
            "烹不糝之藜羹，駕禿尾之草馿。",
            "聞雞而起，則和甯戚之牛歌。",
            "戴星而耕，則稽氾勝之農書。",
            "謂之瘁則若腴，謂之澤則若癯。",
            "雖不能草泥金之檢以紀治功，其亦可挾兔園之冊以教鄉閭者乎。"
        ],
        "title": "放翁自贊四首  其三",
        "id": "041b15ec-6983-470b-9665-f6d0b52211b5"
    },
    {
        "author": "陸游",
        "paragraphs": [
            "進無以顯於時，退不能隠於酒。",
            "事刀筆不如小吏，把鋤犁不如健婦。",
            "或問陳子何取而肖其像，曰是翁也。",
            "腹容王導輩數百，胸吞雲夢者八九也。"
        ],
        "title": "放翁自贊四首  其四",
        "id": "03f2afa8-fcc5-4c94-8ced-948de7393fd7"
    },
    {
        "author": "陸游",
        "paragraphs": [
            "宮殿紅雲捧紫皇，河清電繞擁休祥。",
            "壺中常占青春在，物外方知浩劫長。",
            "晝立龍旗風不動，曉開瓊笈遠飄香。",
            "堯年豈特封人祝，動地驩聲遍萬方。"
        ],
        "title": "天申節致語口號三首  其一",
        "id": "f602179b-e693-437a-8503-afc02499bc98"
    },
    {
        "author": "陸游",
        "paragraphs": [
            "廣殿遥聞警蹕音，觚稜曉色尚沈沈。",
            "半空瑞靄爐香馥，一點紅雲黼座深。",
            "夷夏驩聲歸羽舞，乾坤和氣入薰琴。",
            "欲知聖德齊堯舜，遡闕爭傾萬國心。"
        ],
        "title": "天申節致語口號三首  其二",
        "id": "681db179-0dc5-40a1-8eca-e4464cf36318"
    },
    {
        "author": "陸游",
        "paragraphs": [
            "嘉會千齡豈易逢，珮聲俱集未央宮。",
            "九重鳳闕曈曨日，百尺龍旗掩苒風。",
            "奇瑞屢書圖牒上，太平長在詠歌中。",
            "區區擊壤雖無取，意與生民既醉同。"
        ],
        "title": "天申節致語口號三首  其三",
        "id": "14b417b2-1672-4106-af09-80acc45eb747"
    },
    {
        "author": "陸游",
        "paragraphs": [
            "欲知主聖本臣忠，傾盡嘉謨沃舜聰。",
            "同載方如周呂尚，安車不數漢申公。",
            "日烘盎盎花光暖，燭映鱗鱗酒浪紅。",
            "白首同朝各强健，莫辭爛醉答春風。"
        ],
        "title": "徐稚山給事慶八十樂語口號",
        "id": "7844023d-2a45-4926-b028-2bb4fda1bef2"
    },
    {
        "author": "陸游",
        "paragraphs": [
            "曾立蛾眉禁省班，至今風采照金鑾。",
            "縱橫筆陣千人廢，浩蕩辭源萬頃寬。",
            "落紙烟雲紛態度，照人冰玉峙高寒。",
            "從容坐嘯香凝寢，說與賓僚拭目觀。"
        ],
        "title": "致語口號二首  其一",
        "id": "c9476e28-0d4f-4bee-af5e-31c758a82edc"
    },
    {
        "author": "陸游",
        "paragraphs": [
            "凉月參差白露漙，請看賓主罄清歡。",
            "麟符玉節交相映，鳳竹鸞絲殊未闌。",
            "百穀方登倉庚足，七州無事里閭安。",
            "樽前莫惜山頹玉，四者能兼自古難。"
        ],
        "title": "致語口號二首  其二",
        "id": "ec42001a-7eec-4edb-a80a-9a9af173f278"
    },
    {
        "author": "陸游",
        "paragraphs": [
            "君似襄陽孟浩然，蹇馿風帽一癯仙。",
            "清秋客路知無恨，滿箸鱸魚不值錢。"
        ],
        "title": "奉送姜邦傑出關二首  其一",
        "id": "a1b31f9c-8ffa-4bf4-8dbc-4502a6bd00f1"
    },
    {
        "author": "陸游",
        "paragraphs": [
            "十年好句滿人間，不欠詩名只欠閑。",
            "剩欲賀君君領否，新銜兩字是梅山。"
        ],
        "title": "奉送姜邦傑出關二首  其二",
        "id": "cfa640cc-8cb4-4c92-83c4-0426b68ab92e"
    },
    {
        "author": "陸游",
        "paragraphs": [
            "色如玉版貓頭筍，味抵駝峰牛尾貍。",
            "歸向妻孥誇至夕，書生寒乞定難醫。"
        ],
        "title": "周洪道招食江西筍歸爲絕句",
        "id": "427586e2-ef38-420a-90c7-316ea4b6cb67"
    },
    {
        "author": "陸游",
        "paragraphs": [
            "坎坎迎神鼓，兒童喜欲顛。",
            "放翁無社酒，閉戶課殘編。"
        ],
        "title": "社日",
        "id": "7db3b065-78f1-4877-b35d-5311b32783cb"
    },
    {
        "author": "陸游",
        "paragraphs": [
            "酸澀澗邊果，青紅巖際花。",
            "貪隨狙狖去，風雨未還家。"
        ],
        "title": "樵夫",
        "id": "65f32c5b-6a79-4dc8-a9ca-517f54f0afeb"
    },
    {
        "author": "陸游",
        "paragraphs": [
            "黄塵赤日汗沾裾，竹裏煎茶喜有餘。",
            "堪笑放翁窮意巧，就君池館讀君書。"
        ],
        "title": "致爽軒",
        "id": "1853d0c0-8020-4505-9a24-17b1d5c936e2"
    },
    {
        "author": "陸游",
        "paragraphs": [
            "奪錦軒中醉倚欄，錦屏紫翠插雲端。",
            "平生不喜言爭奪，付與游人自在看。"
        ],
        "title": "奪錦軒",
        "id": "958f321a-091c-469f-b96d-ea74fb1d487e"
    },
    {
        "author": "陸游",
        "paragraphs": [
            "月下看荼䕷，燭下看海棠。",
            "此是看花法，不可輕傳揚。",
            "荼䕷暗處看，紛紛滿架雪。",
            "海棠明處看，滴滴萬點血。"
        ],
        "title": "海棠",
        "id": "73ef8b7b-abff-4745-b0bd-01b0bf567671"
    },
    {
        "author": "陸游",
        "paragraphs": [
            "四座且莫喧，願聽歌一言。",
            "請說銅香爐，崔巍象南山。",
            "上枝似松柏，下根據銅盤。",
            "雕文各異類，離婁自相連。",
            "誰能爲此器，公輸與魯般。",
            "朱火然其中，青烟颺其間。",
            "順入君懷裏，四座莫不歡。",
            "香風難久居，空令蕙草殘。"
        ],
        "title": "香爐",
        "id": "d5a77bfa-f0a4-4f7c-a537-efd9b0555116"
    },
    {
        "author": "陸游",
        "paragraphs": [
            "學詩大略似參禪，且下功夫二十年。",
            "君要親嘗獅子吼，法須盡吐野狐涎。",
            "幾人錯會先師話，吾輩元齊古佛肩。",
            "天遣放翁窮不死，茶山鉢袋未曾傳。"
        ],
        "title": "贈王伯長主簿",
        "id": "e7d59bfb-393c-422a-a92b-7faf9abb3a59"
    },
    {
        "author": "陸游",
        "paragraphs": [
            "上重支三枕，趺寒踏兩裘。",
            "悠悠煎藥水，常照夜深愁。"
        ],
        "title": "詩一首",
        "id": "ff33b741-1a50-4ffc-afa9-ea5da8dbc8c8"
    },
    {
        "author": "陸游",
        "paragraphs": [
            "儘道衰翁嬾，乘閑亦出門。",
            "修琴來竹院，采藥宿山村。",
            "雪路鳴長耳，烟堤駕獨轅。",
            "殘年常自在，何以報君恩。"
        ],
        "title": "出遊",
        "id": "4e1e9035-576b-445b-99d5-ace2613c8db3"
    },
    {
        "author": "陸游",
        "paragraphs": [
            "出郊聊曠目，小艇受樵風。",
            "烟柳淺深綠，水花顛倒紅。",
            "秋光無遠近，晚興信西東。",
            "欲訪幽人宿，高旛古木中。"
        ],
        "title": "出越城遊",
        "id": "c82c0ca9-b013-4830-9937-5c136f1062cf"
    },
    {
        "author": "陸游",
        "paragraphs": [
            "昔讀康樂詩，夢到石門山。",
            "中有醉道士，倒珮落其冠。",
            "來游一一是，嵌岩如屋寬。",
            "噴薄三百尺，萬珠落珊珊。",
            "峭壁天削成，磐石容投竿。",
            "摩挲蒼蘚字，喟發千載嘆。",
            "老洪夢中舊，兩臉依然丹。",
            "語我君小留，山瓢勿嫌酸。",
            "澗果四時有，收拾苦不難。",
            "旋炊胡麻飯，薦以枸杞槃。",
            "手摘石上茶，風爐煮甘寒。",
            "擾擾塵土中，未易得此歡。",
            "濯足山下潭，戲驚蛟龍蟠。",
            "醉面索吹醒，坐待風雷翻。"
        ],
        "title": "石門",
        "id": "478a2e81-ad7b-464f-9e81-4cb93c3bbfa3"
    },
    {
        "author": "陸游",
        "paragraphs": [
            "沙外春風柳十圍，綠陰依舊語黄鸝。",
            "故應留與行人恨，不見秦郎半醉時。"
        ],
        "title": "鶑花亭",
        "id": "0a590628-3845-4b92-a87c-8a91c8bb575b"
    },
    {
        "author": "陸游",
        "paragraphs": [
            "勝游謝車馬，從此始青鞵。",
            "俗士洗褊心，達人增曠懷。"
        ],
        "title": "郭氏山林十六詠 清曠亭",
        "id": "376f555b-a7c7-4834-9af3-5af720b36817"
    },
    {
        "author": "陸游",
        "paragraphs": [
            "小山有桂枝，名自騷人傳。",
            "我欲辨其族，衰病空慨然。"
        ],
        "title": "郭氏山林十六詠 桂壑",
        "id": "c15b6e1c-e7f8-4203-b2e4-984bce66977f"
    },
    {
        "author": "陸游",
        "paragraphs": [
            "我昔泝三峽，仰天如匹練。",
            "安得中天月，正用此時見。"
        ],
        "title": "郭氏山林十六詠 月峽",
        "id": "34c31f0f-34b0-4821-ae3f-8e21ac7bcb1c"
    },
    {
        "author": "陸游",
        "paragraphs": [
            "山中一枰棋，塵世底事無。",
            "若復計勝負，與彼亦何殊。"
        ],
        "title": "郭氏山林十六詠 小爛柯",
        "id": "d27f4a3f-cb13-47b8-b455-abf12ebb0d55"
    },
    {
        "author": "陸游",
        "paragraphs": [
            "種梧待鳳雛，此計乃可笑。",
            "不如看月墮，與子舒清嘯。"
        ],
        "title": "郭氏山林十六詠 傾月",
        "id": "3cc1b166-21be-4d50-b60a-8ec79dc42031"
    },
    {
        "author": "陸游",
        "paragraphs": [
            "我誦明逸詩，豹林不可到。",
            "斯山幸不遠，何日欹紗帽。"
        ],
        "title": "郭氏山林十六詠 高碧巖",
        "id": "94ace3ee-4b8e-4efc-b1e6-dc017f381825"
    },
    {
        "author": "陸游",
        "paragraphs": [
            "白雲如高人，擇友尚傲世。",
            "朱門客三千，一點不可致。"
        ],
        "title": "郭氏山林十六詠 閟雲關",
        "id": "ad1eb145-d077-4555-9bad-fc49313097b9"
    },
    {
        "author": "陸游",
        "paragraphs": [
            "吾廬在目中，日可理輕策。",
            "乃知壺中天，端勝縮地脈。"
        ],
        "title": "郭氏山林十六詠 壺天閣",
        "id": "1233e69b-8844-4c68-a941-d79993108a6c"
    },
    {
        "author": "陸游",
        "paragraphs": [
            "酌泉咽冰玉，肺腑生慘凜。",
            "老夫桑苧家，頗欲續水品。"
        ],
        "title": "郭氏山林十六詠 石井",
        "id": "ac134856-a639-4a16-9053-2228307778fb"
    },
    {
        "author": "陸游",
        "paragraphs": [
            "摘玉毀珠璣，蒙莊有深旨。",
            "向郭不能傳，千載付吾子。"
        ],
        "title": "郭氏山林十六詠 玉泉",
        "id": "3c941939-66d1-4d97-9ace-db76e299e35c"
    },
    {
        "author": "陸游",
        "paragraphs": [
            "我昔游青城，六月對雪山。",
            "吳蜀渺萬里，安得在此間。"
        ],
        "title": "郭氏山林十六詠 飛雪",
        "id": "32939d56-4f73-4683-b9a7-f25506651348"
    },
    {
        "author": "陸游",
        "paragraphs": [
            "羣仙停鶴馭，玉佩搖空山。",
            "金丹定分子，往綴通明班。"
        ],
        "title": "郭氏山林十六詠 玉佩",
        "id": "62a51519-1f19-4fb0-afef-968e95f2b0e4"
    },
    {
        "author": "陸游",
        "paragraphs": [
            "蒼崖韞白璧，欲上渺無路。",
            "但照太史占，虹氣貫寶婺。"
        ],
        "title": "郭氏山林十六詠 韞玉巖",
        "id": "203f50e1-a301-45fe-9de6-caf31d7003e8"
    },
    {
        "author": "陸游",
        "paragraphs": [
            "茲山多異域，飛仙亦稅駕。",
            "勿遣俗客來，恐妨笙鶴下。"
        ],
        "title": "郭氏山林十六詠 笙鶴亭",
        "id": "427f5cc5-e782-4dea-a1e3-cd41a3efff82"
    },
    {
        "author": "陸游",
        "paragraphs": [
            "懸瀑若劍立，空潭如鏡平。",
            "未能照魑魅，且用斬長鯨。"
        ],
        "title": "郭氏山林十六詠 倚劍",
        "id": "48777047-e749-49fe-8805-30f7bfdccab8"
    },
    {
        "author": "陸游",
        "paragraphs": [
            "采芝夏黄公，賣藥韓伯休。",
            "吾友子郭子，高趣可與侔。"
        ],
        "title": "郭氏山林十六詠 藥圃",
        "id": "2ad44353-8d32-4ac3-b2a4-c7cf30b0ae2a"
    },
    {
        "author": "陸游",
        "paragraphs": [
            "涪翁幾日客，遺墨徧蒼崖。",
            "作吏今三月，偷閑始一來。",
            "雲歸就簷宿，江怒觸山迴。",
            "更欲窮幽賞，城頭疊鼓催。"
        ],
        "title": "題卧龍山",
        "id": "13710c85-55b7-4de9-b16a-e0d194fc9181"
    },
    {
        "author": "陸游",
        "paragraphs": [
            "唐人畫馬如相馬，□□不在驪與黄。",
            "天機入神即揮灑，氣脫毫素先騰驤。",
            "昔年曾畫穆王游八極，八龍之駿雲五色。",
            "後來又寫越影超光脫丹碧，後來又寫漢武窮渥洼。",
            "復見神駒來漢家，勢走滅沒開風沙。",
            "壯哉此馬健且雄，玉花徧身雲滿鬉。",
            "首如渴烏眼如電，皎如疋練橫晴空。",
            "使之陷陣當破敵，萬馬不敢先秋風。",
            "如何解鞍脫其馽，縱爾俶儻如游龍。",
            "君不見四海罷征戰，九夷盡梯航。",
            "方將却爾宛水之西，歸爾華山之陽。",
            "幸逢韓供奉寫爾神，杜拾遺歌爾良。",
            "贈爾支道林，愛爾神駿懸高堂。"
        ],
        "title": "韓幹馬圖",
        "id": "f9bd68c1-7da0-4c7c-92ff-2fa05be07d34"
    },
    {
        "author": "陸游",
        "paragraphs": [
            "高名每慣習鑿齒，巨眼忽逢支道林。",
            "共夜不知紅燭短，對床空嘆白雲深。",
            "滿前鐘鼓何曾忍，匝地毫光不用尋。",
            "欲識天冠真面目，鳥啼猿嘯總知音。"
        ],
        "title": "訪僧支提寺",
        "id": "b82b4ffe-32cc-4863-8675-91769f58ffae"
    },
    {
        "author": "陸游",
        "paragraphs": [
            "曉鶑催繫柳邊舟，老陌東風拂面柔。",
            "客裏又驚春事晚，夢中重續括蒼游。",
            "歡情飲量年年減，古寺名園處處留。",
            "却羨少年輕歲月，角聲如此不知愁。"
        ],
        "title": "南園四首  其一",
        "id": "1e4be563-975f-4a26-b422-593a61c0907c"
    },
    {
        "author": "陸游",
        "paragraphs": [
            "南游雲海嘆茫茫，又泛歸舟到括蒼。",
            "城郭凄凉嘆遼鶴，鬢毛蕭颯點吳霜。",
            "酴醿可把春無幾，弦索初陳燕未央。",
            "樓下清溪三百里，溪流不似客愁長。"
        ],
        "title": "南園四首  其二",
        "id": "6cdf9426-b10e-4624-b359-657c6ddb017b"
    },
    {
        "author": "陸游",
        "paragraphs": [
            "安用移封向酒泉，醉鄉只擬乞南園。",
            "更添小閣臨灘石，一洗人間歌吹喧。"
        ],
        "title": "南園四首  其三",
        "id": "f5d47a12-25f1-48f5-8fd6-d16d4ef6714e"
    },
    {
        "author": "陸游",
        "paragraphs": [
            "春來歸路閲三州，是處跏趺懶出游。",
            "一到南園便忘返，亭邊綠浸琵琶洲。"
        ],
        "title": "南園四首  其四",
        "id": "34c5edce-ed90-473c-be29-f5e812502c24"
    },
    {
        "author": "陸游",
        "paragraphs": [
            "空山秋高木葉黄，茫茫百草凋秋霜。",
            "逶迤深谷白晝靜，群鴉競噪衆鳥翔。",
            "洞中有虎何猛烈，牙如利刀爪如鐵。",
            "奮髯掉尾初出穴，昂頭四顧吐其舌。",
            "雙睛忽動飛電迴，層崖長嘯陰風來。",
            "山中藜藿誰敢採，野外狐兔皆悲哀。",
            "嗟虎之猛有如此，自是貪殘日無已。",
            "豈無壯士裴將軍，彎弓射之殄其類。",
            "方今上有明聖君，廣愛民物懷深仁。",
            "推誠不但祝羅網，登用牧守需賢人。",
            "四郊無事民安靜，有若劉昆多善政。",
            "嗟虎雖猛當如何，胡爲飲泉卷之阿，明當負子東渡河。"
        ],
        "title": "虎洞",
        "id": "487d89d8-14be-4dd2-b52d-3c13bc31c41b"
    },
    {
        "author": "陸游",
        "paragraphs": [
            "能自得我心，無入不自得。",
            "靈府長優閑，蕉鹿烏能惑。",
            "濁醪吞數升，浩氣漫漫塞。",
            "醉來隠几酣，屢到華胥國。",
            "人生貴適情，何當調語默。"
        ],
        "title": "古詩",
        "id": "1f0e55c2-66d4-490b-92c9-1cea148ce1b9"
    },
    {
        "author": "陸游",
        "paragraphs": [
            "南酒應憐未歸客。"
        ],
        "title": "句  其一",
        "id": "100e46f1-e0cc-446a-ae2f-b6b6137fa401"
    },
    {
        "author": "陸游",
        "paragraphs": [
            "更就高僧學白羹。"
        ],
        "title": "句  其二",
        "id": "b78d38ba-33f6-42bf-b548-c6e2dbdfcc39"
    },
    {
        "author": "陸游",
        "paragraphs": [
            "厚味無人設佞湯，微芬時自炷廉香。"
        ],
        "title": "句  其三",
        "id": "ab6cf4c2-d221-4054-be9e-ae8b480d8f27"
    },
    {
        "author": "陸游",
        "paragraphs": [
            "窮達得非吾有命，吉凶誰謂汝前知。"
        ],
        "title": "句  其四",
        "id": "a62ec8dc-d286-48a5-95e0-abf5c2c296c4"
    },
    {
        "author": "陸游",
        "paragraphs": [
            "使君何所樂，樂在南湖濱。"
        ],
        "title": "句  其五",
        "id": "2973dd38-3905-4bf0-9706-ae8df0969641"
    },
    {
        "author": "陸游",
        "paragraphs": [
            "歌呼宛轉連漁市，燈火青熒擁郡樓。"
        ],
        "title": "句  其六",
        "id": "733a9066-0357-4026-b665-41c6714cfb45"
    },
    {
        "author": "陸游",
        "paragraphs": [
            "我老詩不工，非復薛與岑。"
        ],
        "title": "句  其七",
        "id": "27f9e21a-a221-4835-a79e-442a705e797b"
    },
    {
        "author": "陸游",
        "paragraphs": [
            "是邦山水窟，領會得佳處。",
            "山回如可招，水集若來赴。",
            "竹葉溯江船，春薺隔烟樹。"
        ],
        "title": "句  其八",
        "id": "426bb906-2c07-4298-b961-06611b076f03"
    },
    {
        "author": "陸游",
        "paragraphs": [
            "禿老本儒冠，荆公使爲僧。"
        ],
        "title": "句  其九",
        "id": "8ff5e0f4-21c0-4901-a017-b115eaead182"
    },
    {
        "author": "陸游",
        "paragraphs": [
            "但見古河東，蕎麥鋪如雪。"
        ],
        "title": "句  其一○",
        "id": "b39653c0-ebb9-43f3-a0aa-a4dc620960c6"
    },
    {
        "author": "陸游",
        "paragraphs": [
            "詩題：成材將還旴江幕以詩四章爲貺次韵其二以識別，首句：漂泊干戈到粵山文場妙譽古推高。"
        ],
        "title": "存目  其一",
        "id": "98fc04fe-9aed-45ff-bde4-17cf333cbea3"
    },
    {
        "author": "陸游",
        "paragraphs": [
            "詩題：寄鄧志宏五首首句：三徑從來半草萊彭澤思歸意未成厭從薄宦思蓮幕筆下文章信有神中原回首涕沾裳。"
        ],
        "title": "存目  其二",
        "id": "7223c3bf-4bd6-47af-8203-e98e4ff6edea"
    },
    {
        "author": "陸游",
        "paragraphs": [
            "詩題：贈徐相師首句：許負遺書果是非。"
        ],
        "title": "存目  其三",
        "id": "be828ec0-32a1-4246-8194-c008eaf64ba2"
    },
    {
        "author": "陸放翁妾",
        "paragraphs": [
            "玉階蟋蟀閙清夜，金井梧桐辭故枝。",
            "一枕凄凉眠不得，呼燈起作感秋時。"
        ],
        "title": "題壁",
        "id": "417aaa2e-168a-4a1c-aa47-8742b4821558"
    },
    {
        "author": "范成大",
        "paragraphs": [
            "贈君以丹棘忘憂之草，青棠合歡之花。",
            "馬腦遊仙之夢枕，龍綜辟寒之寶紗。",
            "天河未翻月未落，夜長如年引春酌。",
            "昔人安在空城郭，今夕不飲何時樂。"
        ],
        "title": "行路難",
        "id": "d1b81c93-4981-4bf7-afff-4cd0930e3482"
    },
    {
        "author": "范成大",
        "paragraphs": [
            "西江有單鵠，託身萬里雲。",
            "猥爲稻粱謀，墮此鷗鷺羣。",
            "朝遊楓葉杪，暮宿蘆花根。",
            "懷安浦溆暖，忘記雲海寬。",
            "忽有孤征鴻，驚飛落江濱。",
            "眼明見黄鵠，邂逅傾情真。",
            "羽毛雖不同，意氣頗相親。",
            "言鵠有六翮，何不高飛翾。",
            "水鳥不足羣，朝暮徒嘲喧。",
            "相將乘風去，一上盤秋旻。",
            "渴飲顥露滋，饑吸晴霞暾。",
            "方知翅翎俊，可以凌埃塵。",
            "東風昨解凍，春光暖如薰。",
            "陽鳥當北鄉，行止倏已分。",
            "儻欲相逐去，關山隔吳秦。",
            "兩鳥竟分飛，鳴聲動行人。",
            "豈不有歲晚，鴻當復來賓。",
            "但愁山海闊，岐路多糾紛。",
            "復來失故道，那得相知聞。",
            "鴻歸有儔侶，鵠住長悲辛。"
        ],
        "title": "西江有單鵠行",
        "id": "0d1000fe-058c-4528-85b1-99b22c763e6e"
    },
    {
        "author": "范成大",
        "paragraphs": [
            "車遥遥，馬憧憧。",
            "君遊東山東復東，安得奮飛逐西風。",
            "願我如星君如月，夜夜流光相皎潔。",
            "月暫晦，星常明。",
            "留明待月復，三五共盈盈。"
        ],
        "tags": [
            "思念",
            "抒怀"
        ],
        "title": "車遥遥篇",
        "id": "8f5c5d4a-c5d7-4372-aa11-a5a33c8639d8"
    },
    {
        "author": "范成大",
        "paragraphs": [
            "水落塘枯魚卧陸，小兒抱取不濡足。",
            "昂藏赤鯶亦垂頭，背負玄鱗三十六。",
            "家人滌砧不辭勞，云有素書金錯刀。",
            "嗟予贖放豈徼福，忍把汝命供吾饕。",
            "如今已脫張胡子，好上龍門飲湖水。",
            "不然崛起載飛仙，切莫顛狂稱長史。"
        ],
        "title": "放魚行",
        "id": "ab9636ad-0446-4c6d-aaa4-65d85f329891"
    },
    {
        "author": "范成大",
        "paragraphs": [
            "水墨依林寺，青黄負郭田。",
            "斜陽猶滿地，片月早中天。",
            "策策鴉飛急，冥冥樹影圓。",
            "西山元自好，那更著雲煙。"
        ],
        "title": "晚步東郊",
        "id": "7ce6a8a4-d215-4aa5-b1df-a9844dd62bdd"
    },
    {
        "author": "范成大",
        "paragraphs": [
            "愁裏仍蒿徑，閒中更蓽門。",
            "青燈聊自照，濁酒爲誰溫。",
            "隙月知無夢，窗梅寄斷魂。",
            "遥憐好兄弟，飄泊兩江村。"
        ],
        "title": "元夜憶羣從",
        "id": "cd8f4269-d015-4a12-8205-de4876759e4c"
    },
    {
        "author": "范成大",
        "paragraphs": [
            "少年豪氣合摧鋒，青鬢朱顔萬事慵。",
            "疇昔四愁無夢到，及時一笑有誰供。",
            "詩情飲興如雲薄，草色花光似酒醲。",
            "千里春心吟不盡，下樓分付晚煙鐘。"
        ],
        "title": "登西樓",
        "id": "44d1a5ab-b8ff-473f-9e68-842c85dbe083"
    },
    {
        "author": "范成大",
        "paragraphs": [
            "南風釀卑濕，滑滑病履舄。",
            "竟日隠几坐，拳局不得適。",
            "丹田恍澒洞，銀海眩眵黑。",
            "髀弱類跨鞍，臂强如運甓。",
            "合體競酸嘶，莫夜輒增極。",
            "奏牀不得眠，耿耿到明發。",
            "黄妳共住久，來夢乃其職。",
            "睡魔吾故人，曩是不速客。",
            "招呼各偃蹇，莫效尺寸力。",
            "周公無由來，咫尺今古隔。",
            "彭尸不得去，罡騎無行色。",
            "主客兩愁緒，虛室浪生白。",
            "人言老禪師，兩脇不到席。",
            "茲事恐未暇，但願了今夕。",
            "平生北窗眠，栩栩即聖域。",
            "睡僊吾所慕，行步亦鼾息。"
        ],
        "title": "不寐",
        "id": "943cb81f-be89-40e1-a727-4302a28d2170"
    },
    {
        "author": "范成大",
        "paragraphs": [
            "鯫生藜莧腸，食事一飽足。",
            "腥腐色所難，況乃衷酖毒。",
            "彭亨强名魚，殺氣孕慘黷。",
            "既非養生具，宜謝砧几酷。",
            "吳儂真差事，網索不遺育。",
            "捐生決下箸，縮手汗童僕。",
            "朝來里中子，饞吻不待熟。",
            "濃睡喚不譍，已落新鬼錄。",
            "百年三寸咽，水陸富肴䔩。",
            "一物不登俎，未負將軍腹。",
            "爲口忘計身，饕死何足哭。",
            "作俑者誰歟，至今走末俗。",
            "或云先王意，除惡如藝菽。",
            "逆梟與毒獍，歲歲參幣玉。",
            "芟夷入薦羞，蓋欲殲種族。",
            "生死有定數，斷命烏可續。",
            "適丁是時者，未易一理局。",
            "黿鼎子公怒，羊羹華元衄。",
            "異味古所珍，無事苦畏縮。",
            "駢頭訌此語，戒諭袛取瀆。",
            "聾盲死不悟，明知諒已燭。"
        ],
        "title": "河豚歎",
        "id": "3485c42e-2931-4cb5-ae0e-3e3571c93ce6"
    },
    {
        "author": "范成大",
        "paragraphs": [
            "金杯瀲灧曉粧寒，國色天香勝牡丹。",
            "白鳳詔書來已暮，六宮鉛粉半春闌。"
        ],
        "title": "續長恨歌七首  其一",
        "id": "77aff130-af7d-4a1f-8ade-49b28ef3d437"
    },
    {
        "author": "范成大",
        "paragraphs": [
            "紫薇金屋閉春陽，石竹山花却自芳。",
            "莫道故情無覓處，領巾猶有隔生香。"
        ],
        "title": "續長恨歌七首  其二",
        "id": "24139805-360b-4aff-a935-d7d8eaf2a72b"
    },
    {
        "author": "范成大",
        "paragraphs": [
            "聞道蓬壺重見時，瘦來全不耐風吹。",
            "無端却作塵間念，已被仙官聖得知。"
        ],
        "title": "續長恨歌七首  其三",
        "id": "7e7bac25-a4d0-48f1-ada5-e1b645c9e65f"
    },
    {
        "author": "范成大",
        "paragraphs": [
            "別後相思夢亦難，東虛雲路海漫漫。",
            "仙凡頓隔銀屏影，不似當時取次看。"
        ],
        "title": "續長恨歌七首  其四",
        "id": "f282fa67-8537-43ae-8799-f982b4782482"
    },
    {
        "author": "范成大",
        "paragraphs": [
            "人似飛花去不歸，蘭昌宮殿幾斜暉。",
            "百年只有雲容姊，留得當時舊舞衣。"
        ],
        "title": "續長恨歌七首  其五",
        "id": "e3d8b263-a07c-4c00-a445-84dac519241f"
    },
    {
        "author": "范成大",
        "paragraphs": [
            "驪山六十二高樓，突兀華清最上頭。",
            "玉羽川長湘浦暗，三郎無事更神遊。"
        ],
        "title": "續長恨歌七首  其六",
        "id": "e9c3d348-0272-42d0-95a7-7fdb80953e26"
    },
    {
        "author": "范成大",
        "paragraphs": [
            "帝鄉雲馭若爲留，八景三清好在不。",
            "玉笛不隨雙鶴去，人間猶得聽梁州。"
        ],
        "title": "續長恨歌七首  其七",
        "id": "20da25d5-2faa-42d7-ad4a-bca659ff6df7"
    },
    {
        "author": "范成大",
        "paragraphs": [
            "雨工避事欲蟠泥，帝遣豐隆執以歸。",
            "連鼓一聲人失箸，不知挂壁幾梭飛。"
        ],
        "title": "雷雨鄰舍起龍",
        "id": "be5cc00b-0c6a-4cf1-99ff-0899cf912587"
    },
    {
        "author": "范成大",
        "paragraphs": [
            "老陽作氣再三衰，鼓竭之餘不支雨。",
            "搴旗拔幟埽迹空，一點新凉破殘暑。",
            "飛蚊薨薨已無奇，蜻蜓翅浄摩天嬉。",
            "竹窗日暮轉蕭瑟，喜有促織鳴聲悲。"
        ],
        "title": "次韻唐致遠雨後喜凉",
        "id": "8ffdf430-c438-49fb-997b-83eb7681e726"
    },
    {
        "author": "范成大",
        "paragraphs": [
            "碧蘆青柳不宜霜，染作滄洲一带黄。",
            "莫把江山誇北客，冷雲寒水更荒凉。"
        ],
        "title": "秋日二絕  其一",
        "id": "a7a14466-7f7c-4b04-8bab-3af0159a5234"
    },
    {
        "author": "范成大",
        "paragraphs": [
            "新秋病骨頓成衰，不度溪橋半月來。",
            "無事閉門非左計，饒渠屐齒上青苔。"
        ],
        "title": "秋日二絕  其二",
        "id": "712871b7-2259-4f86-a14e-b225f90d68f4"
    },
    {
        "author": "范成大",
        "paragraphs": [
            "辛苦孤花破小寒，花心應似客心酸。",
            "更憑青女留連得，未作愁紅怨綠看。"
        ],
        "title": "窗前木芙蓉",
        "id": "7975b49a-4233-486c-8df8-041f5cf239fa"
    },
    {
        "author": "范成大",
        "paragraphs": [
            "冷艷頩容一笑開，休將鸞扇更徘徊。",
            "箜篌細寫歸舟字，彷彿遊仙夢裏來。"
        ],
        "title": "嘲里人新婚",
        "id": "5d5e33a5-30da-48ee-a498-ccf1d48d72ac"
    },
    {
        "author": "范成大",
        "paragraphs": [
            "長虹斗起蛟龍穴，朱碧爛干夜明滅。",
            "太湖三萬六千頃，多少清風與明月。",
            "青鷁驚飛白鷺閒，丹楓未老黄蘆折。",
            "誰將橫笛叫蒼煙，無限驚波翻白雪。",
            "洞庭林屋舊遊處，玉柱金庭路巉絕。",
            "水仙逢迎摻脩袂，問我歸計何當決。",
            "去年匹馬兀春寒，今此孤篷窘秋熱。",
            "人生意氣得失間，輕重劍頭吹一吷。",
            "莫將塵土涴朱顔，却待丹砂回白髮。"
        ],
        "tags": [
            "太湖",
            "洞庭湖"
        ],
        "title": "過松江",
        "id": "08943f93-017a-4237-983a-8683e4c7f062"
    },
    {
        "author": "范成大",
        "paragraphs": [
            "寸碧闖高浪，孤墟明夕陽。",
            "水柳搖病綠，霜蒲蘸新黄。",
            "孤嶼乍舉網，蒼煙忽鳴榔。",
            "波明荇葉顫，風熟蘋花香。",
            "雞犬各村落，蓴鱸近江鄉。",
            "野寺對客起，樓陰濯滄浪。",
            "古來離別地，清詩斷人腸。",
            "亭前舊時水，還照兩鴛鴦。"
        ],
        "title": "過平望",
        "id": "ead212a7-7fa5-41bb-a967-8cc8457cf951"
    },
    {
        "author": "范成大",
        "paragraphs": [
            "斗門貯浄練，懸板淙驚雷。",
            "黄沙古岸轉，白屋飛檐開。",
            "是間袤丈許，舳艫蔽川來。",
            "千車擁孤隧，萬馬盤一坏。",
            "篙尾亂若雨，檣竿束如堆。",
            "摧摧勢排軋，洶洶聲喧豗。",
            "偪仄復偪仄，誰肯少徘徊。",
            "傳呼津吏至，弊蓋凌高埃。",
            "囁嚅議譏征，叫怒不可裁。",
            "吾觀舟中子，一一皆可哀。",
            "大爲聲利驅，小者饑寒催。",
            "古今共來往，所得隨飛灰。",
            "我乃畸於人，胡爲乎來哉。"
        ],
        "title": "長安閘",
        "id": "cceb0765-1609-4699-b22e-01366640869c"
    },
    {
        "author": "范成大",
        "paragraphs": [
            "薰風南來，木榮於茲。",
            "木榮幾時，黄落從之。",
            "逝其須臾，坐成四時。",
            "今我不學，殆其已而。",
            "天旋地遊，日月其根。",
            "形息氣徂，不亡者存。",
            "去鄉離家，莫肯過門。",
            "猗歟先師，不我疵陋。",
            "褰衣示珠，俾我復舊。",
            "自我來歸，十年不富。",
            "孰蠹孰蠱，惟汝自疚。",
            "冉冉榮木，霜華將墜。",
            "天黑路長，屹蹶可畏。",
            "隸也不力，奚取六驥。",
            "脂車著鞭，一息而至。"
        ],
        "title": "榮木",
        "id": "bd0c1ccd-9b59-4f6d-90cf-95b6746cb467"
    },
    {
        "author": "范成大",
        "paragraphs": [
            "枇杷昔所嗜，不問甘與酸。",
            "黄泥裹餘核，散擲籬落間。",
            "春風拆勾萌，樸𣙙如榛菅。",
            "一株獨成長，蒼然齊屋山。",
            "去年小試花，瓏瓏犯冰寒。",
            "化成黄金彈，同登桃李盤。",
            "大鈞播羣物，斡旋不作難。",
            "樹老人何堪，挽鏡覓朱顔。",
            "頷髭爾許長，大笑欹巾冠。"
        ],
        "title": "兩木  其一",
        "id": "27997096-b3fa-43e7-8582-d7e51178dc05"
    },
    {
        "author": "范成大",
        "paragraphs": [
            "綠橘生西山，得自髯翁家。",
            "云此接活根，是歲當著花。",
            "俛仰乃十霜，垂蠹紛相遮。",
            "芳意竟寂莫，枯枝謾槎牙。",
            "風土諒非宜，翁言豈予夸。",
            "會令返故山，高深謝汙邪。",
            "石液滋舊根，山英擢新葩。",
            "黄團挂霜實，大如崆峒瓜。",
            "當有四老人，來駐七香車。"
        ],
        "title": "兩木  其二",
        "id": "c261a52f-77d9-441f-811c-c6e08447ac72"
    },
    {
        "author": "范成大",
        "paragraphs": [
            "月冷吟蛩草，湖平宿鷺沙。",
            "客愁無錦字，鄉信有燈花。",
            "蹤跡隨風葉，程途犯斗槎。",
            "君看枝上鵲，薄暮亦還家。"
        ],
        "title": "道中",
        "id": "2afdff4f-69f9-4284-962a-87a8a073ce5d"
    },
    {
        "author": "范成大",
        "paragraphs": [
            "落鴻聲裏怨關山，淚濕秋衣不肯乾。",
            "只道一番新雨過，誰知雙袖倚樓寒。"
        ],
        "title": "落鴻",
        "id": "24a8e1f4-aff7-4db4-b899-e7b1a180e8c2"
    },
    {
        "author": "范成大",
        "paragraphs": [
            "煙山漠漠水漫漫，老柳知秋渡口寒。",
            "盡是西溪腸斷處，憑君將與故人看。"
        ],
        "title": "題山水橫看二首  其一",
        "id": "924d46c9-f345-4546-8581-860527a67d13"
    },
    {
        "author": "范成大",
        "paragraphs": [
            "霜入丹楓白葦林，橫煙平遠暮江深。",
            "君看鴈落帆飛處，知我秋風故國心。"
        ],
        "title": "題山水橫看二首  其二",
        "id": "df48f304-7c9f-4882-b918-166c71d9eb7f"
    },
    {
        "author": "范成大",
        "paragraphs": [
            "萬粒叢芳破雪殘，曲房深院閉春寒。",
            "紫紫青青雲錦被，百疊薰籠晚不翻。",
            "酒惡休拈花蘂嗅，花氣醉人醲勝酒。",
            "大將香供惱幽禪，恰在蘭枯梅落後。"
        ],
        "title": "瑞香花",
        "id": "14ed541a-b797-44a3-b1b5-9844f537541e"
    },
    {
        "author": "范成大",
        "paragraphs": [
            "登壇策劉項，卧廬料曹孫。",
            "探懷取事業，一一如印圈。",
            "英豪蓋天資，八極入控摶。",
            "由來事成毀，只繫手覆翻。",
            "玉虹朝貫日，劍氣夜燭天。",
            "雖欲避功名，何處蟄龍鸞。",
            "我生後千載，愚暗難具言。",
            "長大但食粟，閔凶不能文。",
            "麥豆已難辨，楣梲固不分。",
            "抱甕灌圃畦，截竿避城門。",
            "智略類如此，何以超籬籓。",
            "龜刳始神筴，木斷方犠尊。",
            "朝市有機穽，冠裳或鉗髠。",
            "茲事定不暗，吾其老泥蟠。",
            "敢云善用短，聊復强自寬。"
        ],
        "title": "讀史",
        "id": "093fabf8-76a7-4d2d-adfd-e3c29b116fb4"
    },
    {
        "author": "范成大",
        "paragraphs": [
            "客裏無人共一杯，故園桃李爲誰開。",
            "春潮不管天涯恨，更捲西興暮雨來。"
        ],
        "title": "浙江小磯春日",
        "id": "6ac79b21-2c46-4b5e-a259-e5261023fa57"
    },
    {
        "author": "范成大",
        "paragraphs": [
            "一曲悲歌水倒流，尊前何計緩千憂。",
            "事如夢斷無尋處，人似春歸挽不留。",
            "草色粘天鶗鴂恨，雨聲連曉鷓鴣愁。",
            "迢迢綠浦帆飛遠，今夜新晴獨倚樓。"
        ],
        "title": "代聖集贈別",
        "id": "c4ad48d3-e33f-4f46-8204-5ca296def321"
    },
    {
        "author": "范成大",
        "paragraphs": [
            "百尺西樓十二欄，日遲花影對人閒。",
            "春風已入片時夢，寒食從今數日間。",
            "折柳故情多望斷，落梅新曲與愁關。",
            "詩成欲訪江南便，千里煙波萬疊山。"
        ],
        "title": "二月三日登樓有懷金陵宣城諸友",
        "id": "c962106d-b6a5-4b06-aa28-7f9af1cbc1fa"
    },
    {
        "author": "范成大",
        "paragraphs": [
            "野店垂楊步，荒祠苦竹叢。",
            "鷺窺蘆箔水，烏啄紙錢風。",
            "媼引濃粧女，兒扶爛醉翁。",
            "深村時節好，應爲去年豐。"
        ],
        "tags": [
            "寒食节",
            "农村",
            "风俗"
        ],
        "title": "寒食郊行書事二首  其一",
        "id": "ba41f074-cfa7-4a8b-bb2b-5ca7f0e57b99"
    },
    {
        "author": "范成大",
        "paragraphs": [
            "隴麥欣欣綠，山桃寂寂紅。",
            "帆邊漁蕝浪，木末酒旗風。",
            "信步隨芳草，迷途問小童。",
            "賞心添脚力，呼渡過溪東。"
        ],
        "title": "寒食郊行書事二首  其二",
        "id": "e872d9e8-f326-4532-b154-ee1d7a0d1dcb"
    },
    {
        "author": "范成大",
        "paragraphs": [
            "清晨出郭更登臺，不見餘春只麽回。",
            "桑葉露枝蠶向老，菜花成莢蝶猶來。"
        ],
        "title": "初夏二首  其一",
        "id": "5209044f-2a4b-4fdb-95de-e778f79d02d2"
    },
    {
        "author": "范成大",
        "paragraphs": [
            "晴絲千尺挽韶光，百舌無聲燕子忙。",
            "永日屋頭槐影暗，微風扇裏麥花香。"
        ],
        "title": "初夏二首  其二",
        "id": "91156c6a-c459-4952-b4b5-1f8994b2c026"
    },
    {
        "author": "范成大",
        "paragraphs": [
            "脉脉惜佳夜，泠泠成浩歌。",
            "儻無詩句子，將奈月明何。",
            "露氣濛花重，風聲入樹多。",
            "清歡殊未辦，桂影墮江波。"
        ],
        "title": "夏夜",
        "id": "6be57118-17e8-40e0-ac06-147693f5a840"
    },
    {
        "author": "范成大",
        "paragraphs": [
            "會心不在遠，頃步便得之。",
            "長風吹月來，清影落半池。",
            "屋頭見木葉，玲瓏剪琉璃。",
            "紅塵絆兩足，大笑兒輩癡。",
            "老禪挽我遊，高論方軒眉。",
            "潘郎忽鼎來，談詩解人頤。",
            "晚誦雲髻篇，濯濯餘春姿。",
            "想見篇中人，清潤如君詩。",
            "笑我兩枯木，獨與三冬期。"
        ],
        "title": "與時敘現老納凉池上時敘誦新詞甚工",
        "id": "e40b336c-1a59-4af6-b1e3-d7276aed8c63"
    },
    {
        "author": "范成大",
        "paragraphs": [
            "胸次崢嶸滿貯書，十年名字滿江湖。",
            "張公閲世詩千首，揚子傳家宅一區。",
            "謾道春風須得意，那知秋雨不成珠。",
            "自從雪魄冰魂散，魯國今誰更服儒。"
        ],
        "title": "林元復輓詩",
        "id": "08ce494e-1f9f-46dd-b0f0-4c9fb3dbccf2"
    },
    {
        "author": "范成大",
        "paragraphs": [
            "屈膝銅鋪晝掩關，薰爐誰伴夕香寒。",
            "秋來合有相思字，會待風前片葉看。"
        ],
        "title": "戲贈少梁",
        "id": "77bc4b5d-0a77-4f91-9035-c2b20dd4d1a3"
    },
    {
        "author": "范成大",
        "paragraphs": [
            "生憎行路與心違，又逐孤帆擘浪飛。",
            "吳岫湧雲穿望眼，楚江浮月冷征衣。",
            "長歌悲似垂垂淚，短夢紛如草草歸。",
            "若有一廛供閉戶，肯將篾舫換柴扉。"
        ],
        "title": "南徐道中",
        "id": "5e589ab2-11d6-4f59-8d6f-e2cdbdd36c7e"
    },
    {
        "author": "范成大",
        "paragraphs": [
            "聖代規模跨六朝，行宮臺殿壓金鼇。",
            "三山落日青鸞近，雙闕清風紫鳳高。",
            "石虎蹲江蟠王氣，玉麟湧地鎮神臯。",
            "太平不用千尋鎖，靜聽西城打夜濤。"
        ],
        "title": "望金陵行闕",
        "id": "1dc51a62-a06f-4c22-8d68-84ea76e86e45"
    },
    {
        "author": "范成大",
        "paragraphs": [
            "山晚黄羊隨日下，天寒白犢弄風歸。",
            "愁埃百轉西州路，笑憶沙湖一棹飛。"
        ],
        "title": "金陵道中",
        "id": "49311e43-9753-43c8-8010-2e408ac3fb37"
    },
    {
        "author": "范成大",
        "paragraphs": [
            "篝燈驛吏喚人行，寥落星河向五更。",
            "馬上誰驚千里夢，石頭岡下小車聲。"
        ],
        "title": "曉行",
        "id": "fcddd0df-fa73-4730-87be-7f201256e424"
    },
    {
        "author": "范成大",
        "paragraphs": [
            "不將行李試間關，誰信江湖道路難。",
            "腸斷秦淮三百曲，船頭終日見方山。"
        ],
        "title": "秦淮",
        "id": "a0401a23-9d74-4631-8758-225aa04d5dcb"
    },
    {
        "author": "范成大",
        "paragraphs": [
            "誰教佳節滯天涯，强展愁眉管物華。",
            "每歲有詩題白鴈，今年無酒對黄花。",
            "悠悠造化占斜日，草草登臨記落霞。",
            "宇宙此身元是客，不須彈鋏更思家。"
        ],
        "title": "重九獨登賞心亭",
        "id": "95afff68-bc6b-4913-a834-09f1553a0204"
    },
    {
        "author": "范成大",
        "paragraphs": [
            "天險東南重，兵雄百二尊。",
            "拂雲千雉繞，截水萬崖奔。",
            "赤日吳波動，蒼煙楚樹昏。",
            "向無形勝地，何以控乾坤。"
        ],
        "title": "賞心亭再題",
        "id": "cf7e5ce7-b71e-4fd2-8da9-48027f5c81c9"
    },
    {
        "author": "范成大",
        "paragraphs": [
            "暝氣昏如雨，禪房冷似冰。",
            "竹間東嶺月，松杪上方燈。",
            "驚鶻盤金剎，流螢拂玉繩。",
            "明朝窮脚力，連夜斬崖藤。"
        ],
        "title": "宿義林院",
        "id": "5593b5a4-f103-4793-85be-5d1ecfcdc289"
    },
    {
        "author": "范成大",
        "paragraphs": [
            "百歲誰人巧拙，一丘底處虧成。",
            "半世青苗法意，當年雪竹詩情。"
        ],
        "title": "荆公墓二首  其一",
        "id": "fa3a344c-c3a3-4f16-a041-5fe44ac2ed43"
    },
    {
        "author": "范成大",
        "paragraphs": [
            "本意治功徙木，何心黨禍揚塵。",
            "報讎豈教行劫，作俑翻成害仁。"
        ],
        "title": "荆公墓二首  其二",
        "id": "c45e4434-78d1-441b-82b7-e26e7680a17c"
    },
    {
        "author": "范成大",
        "paragraphs": [
            "歲已看成暮，身今未得歸。",
            "風塵孤淚盡，霜露寸心違。",
            "南磵新流水，西山舊落暉。",
            "煙松應好在，宿草定成非。",
            "逝水方東去，浮雲浪北飛。",
            "危魂先自斷，不待更沾衣。"
        ],
        "title": "十月朔客建業不得與兄弟上冢之列悲感成詩",
        "id": "fb8880fd-cb17-4721-baad-62cabd093fdf"
    },
    {
        "author": "范成大",
        "paragraphs": [
            "倦遊客舍不勝閒，日日清江見倚闌。",
            "少待西風吹雨過，更從二水看淮山。"
        ],
        "title": "白鷺亭",
        "id": "1443948e-448b-449f-aebb-327e75864043"
    },
    {
        "author": "范成大",
        "paragraphs": [
            "昭光殿下起樓臺，拚得山河付酒杯。",
            "春色已從金井去，月華空上石頭來。"
        ],
        "title": "臙脂井三首  其一",
        "id": "7cb8e2ba-2dc2-4138-9c0d-2a3d76ac5949"
    },
    {
        "author": "范成大",
        "paragraphs": [
            "午醉醒來一夢非，匆匆玉樹逐春歸。",
            "臙脂却作千年計，不似愁魂四散飛。"
        ],
        "title": "臙脂井三首  其二",
        "id": "847306b9-8d8b-49aa-b7d9-75f15bad8e40"
    },
    {
        "author": "范成大",
        "paragraphs": [
            "腰支旅拒更神遊，桃葉山前水自流。",
            "三十六書都莫恨，煩將歌舞過揚州。"
        ],
        "title": "臙脂井三首  其三",
        "id": "63407948-4f2b-437d-a6de-fc649c7a9b64"
    },
    {
        "author": "范成大",
        "paragraphs": [
            "祖龍驅羣龍，疏此萬丈溝。",
            "雨工戀故棲，十步九回頭。",
            "至今秦淮曲，蜿若春蛇遊。",
            "舟師厭回互，歎息倚柂樓。",
            "維昔東巡初，八極圍寸眸。",
            "天端有佳氣，鬰鬰東南浮。",
            "卜云當興王，在後五百秋。",
            "叱咤召六丁，慘淡風雲愁。",
            "鑿渠斷地脈，自謂神與謀。",
            "乾坤有端倪，已露不可收。",
            "大帝開吳天，定鼎臨江陬。",
            "融融秣陵日，始照十二斿。",
            "經營暨六代，茲地稱神州。",
            "乃知歷數定，昧者徒私憂。",
            "茲事故老傳，未知信然不。",
            "姑置勿重陳，作詩歎遲留。"
        ],
        "title": "秦淮",
        "id": "c6faddf0-3f48-46cb-8dec-8d201b9685fd"
    },
    {
        "author": "范成大",
        "paragraphs": [
            "故人久不見，乍見雜悲喜。",
            "新鴈如故人，一聲驚我起。",
            "把酒不能觴，送目問行李。",
            "曾雲行路難，空濛千萬里。",
            "塞北多關山，江南渺雲水。",
            "風高吹汝瘦，旅伴今餘幾。",
            "斜行不少駐，滅沒蒼煙裏。",
            "羈遊吾亦倦，客程殊未已。",
            "扁舟費年華，短纜繫沙尾。",
            "物生各有役，冥心聽行止。",
            "江郊匝地熟，場圃平如砥。",
            "歸期且忽念，共飽豐年米。"
        ],
        "title": "九月三日宿胥口始聞鴈",
        "id": "d152e59f-0b7f-4e56-a58c-b56d764a229d"
    },
    {
        "author": "范成大",
        "paragraphs": [
            "烏鴉撩亂舞黄雲，樓上飛花已唾人。",
            "說與江梅須早計，馮夷無頼欲爭春。"
        ],
        "title": "欲雪",
        "id": "e7296b0d-03a4-4692-8214-05b985b22284"
    },
    {
        "author": "范成大",
        "paragraphs": [
            "百歲虧成費械機，烏鳶螻蟻竟同歸。",
            "一檠燈火挑明滅，兩眼昏花管是非。"
        ],
        "title": "讀史三首  其一",
        "id": "cd13d8ac-41bb-4cdd-9d20-de08f220a46b"
    },
    {
        "author": "范成大",
        "paragraphs": [
            "堂堂列傳冠元功，紙上浮雲萬事空。",
            "我若材堪當世用，他年應只似諸公。"
        ],
        "title": "讀史三首  其二",
        "id": "d4608271-d37d-47da-b9d3-14b892d8defb"
    },
    {
        "author": "范成大",
        "paragraphs": [
            "鏤冰琢雪戰毛氂，畫餠聲名骨朽時。",
            "汗簡書青已兒戲，峴山辛苦更沉碑。"
        ],
        "title": "讀史三首  其三",
        "id": "3c7cc082-ee48-43f2-8f6f-a20b3315c885"
    },
    {
        "author": "范成大",
        "paragraphs": [
            "油燈已暗忽微明，石鼎將乾尚有聲。",
            "衲被蒙頭籠兩袖，藜牀無地著功名。"
        ],
        "title": "宴坐菴四首  其一",
        "id": "03cc6d82-d190-4568-8e71-630c5399e350"
    },
    {
        "author": "范成大",
        "paragraphs": [
            "五更風竹閙軒窗，聽作江船浪隠牀。",
            "枕上翻身尋斷夢，故人待漏滿鞾霜。"
        ],
        "title": "宴坐菴四首  其二",
        "id": "64503ae5-5dad-43de-a044-7f548327b2d6"
    },
    {
        "author": "范成大",
        "paragraphs": [
            "粥魚吼罷鼓逢逢，卧聽饑鼯上曉釭。",
            "一點斜光明紙帳，悟知檐雀已穿窗。"
        ],
        "title": "宴坐菴四首  其三",
        "id": "72bbac4b-bb74-4d32-8215-fd7b6f1fd52d"
    },
    {
        "author": "范成大",
        "paragraphs": [
            "跏趺合眼是無何，靜裏惟聞鳥雀多。",
            "俗客叩門稱問字，又煩居士起穿鞾。"
        ],
        "title": "宴坐菴四首  其四",
        "id": "c1e227d3-9573-4f51-bafd-dca8c50fcde7"
    },
    {
        "author": "范成大",
        "paragraphs": [
            "青青磵上松，鬰鬰磵底柏。",
            "松森上曾雲，柏跼抱幽石。",
            "偃植雖不同，臭味乃相得。",
            "千霜與百雪，偶立衆芳側。",
            "衆芳豈不好，歲晏掃無迹。",
            "廣厦罩羣木，萬牛挽山澤。",
            "松材可世用，攀援入王國。",
            "草木豈有情，亦復念離析。",
            "君看此翠柏，錯莫無顔色。",
            "孤陰愁月夜，獨籟怨風夕。",
            "蒼官何當歸，相望長相憶。"
        ],
        "title": "青青磵上松送致遠入官",
        "id": "d08fe0e1-4e69-4f69-937e-a8206cb1d8b4"
    },
    {
        "author": "范成大",
        "paragraphs": [
            "松楸百年哀，霜露終歲悲。",
            "天地豈汝偏，鬼神諒無私。",
            "孤窮罪當爾，我今怨尤誰。",
            "噎絕夢自語，伶俜影相隨。",
            "豈無一經傳，政坐五鬼嗤。",
            "鑿枘共齟齬，榛荆費耘耔。",
            "付畀踰丘山，奉承劣毫釐。",
            "生男九族歡，所願作門楣。",
            "時命有大謬，生男竟何裨。",
            "匏瓜謾枵腹，蒲柳無真姿。",
            "蹙縮高顴頰，蕭騷短髯髭。",
            "貧病老歲月，斗杓坐成移。",
            "曉風凄以寒，簾幕相紛披。",
            "月星炯我冠，霧雨泫我衣。",
            "焄蒿奉祠事，苦淚落酒巵。",
            "逝者日已遠，生者日以衰。",
            "羸驂駕九折，日暮抱長饑。",
            "岐路正巉絕，耿耿誰當知。"
        ],
        "title": "除夜感懷",
        "id": "74459836-6422-41d1-a906-e3c1b70d6688"
    },
    {
        "author": "范成大",
        "paragraphs": [
            "玉枝橫斜照清空，纖手撚香□□公。",
            "水部無人廣平去，後來我輩猶情鍾。",
            "誰噴昭華送愁絕，叫雲三弄怨斜月。",
            "徑須踏雪問前村，莫待馬蹄如踣鐵。",
            "春風壓盡百花橋，尊前仍有董嬌嬈。",
            "惜無楚客歌成雪，空有蕭郎眼似刀。"
        ],
        "title": "次韻唐子光席上賞梅",
        "id": "1d1d59a2-9031-4408-b353-b5d8dc2ca0dd"
    },
    {
        "author": "范成大",
        "paragraphs": [
            "玉妃謫人世，乃在流水村。",
            "天風吹嬋娟，飄墮寂莫濱。",
            "芳心怨命薄，玉色凄路塵。",
            "佳人來無期，日暮多碧雲。",
            "溪聲爲咽絕，月亦低微顰。",
            "相逢倦遊子，一笑不復珍。",
            "脈脈問不語，亭亭意彌真。",
            "要我冰雪句，招此欲斷魂。",
            "蘇仙上賓天，妙意終難陳。",
            "璿柄忽傾墮，曉嵐愁翠昏。"
        ],
        "title": "夜行上沙見梅記東坡作詩招魂之句",
        "id": "3e573e89-75a2-4a8e-b42c-e4acf718f087"
    },
    {
        "author": "范成大",
        "paragraphs": [
            "世間尤物美惡并，江鄉未用誇吳羹。",
            "清宮洞房寒熱媒，深山大澤龍蛇生。",
            "胡夷信美胎殺氣，不奈吳兒苦知味。",
            "楊花欲動荻芽肥，汙手死心搖食指。",
            "食魚要是□黄粱，古來不必須河魴。",
            "君看嗔腹似渾脫，寧肯滑甘隨芥薑。",
            "先生法語峻立壁，譏評不使一錢直。",
            "膨亨從此迹如掃，坐令梅老詩無力。",
            "懸知仙骨有青冥，風香久已滌羶腥。",
            "大笑日華解毒法，何如肘後餐霞經。"
        ],
        "title": "次韻唐子光教授河豚",
        "id": "f39b1e6d-ba8e-4b40-b30b-97539df7c524"
    },
    {
        "author": "范成大",
        "paragraphs": [
            "勃姑午啼喚雨，鵯鵊曉囀留春。",
            "片雲不載歸夢，兩鬢全供客塵。"
        ],
        "title": "題如夢堂壁",
        "id": "b980b1cd-9800-4398-8c5b-dfd6a166b5ed"
    },
    {
        "author": "范成大",
        "paragraphs": [
            "簾額繡波蕩漾，燭盤紅淚闌干。",
            "夢裏五更風急，愁邊一半春殘。"
        ],
        "title": "曉起",
        "id": "329049b6-0896-4f94-adb5-7e3f8dd26931"
    },
    {
        "author": "范成大",
        "paragraphs": [
            "僧共老花俱在，客將春鴈同回。",
            "范叔一寒如此，劉郎前度曾來。"
        ],
        "title": "再遊上方",
        "id": "ba1c018b-5b9a-42dd-bbb2-d5df86af1bc2"
    },
    {
        "author": "范成大",
        "paragraphs": [
            "醉袖籠鞭轉柳塘，青門芳樹掩殘香。",
            "誰驚翡翠雙飛去，衹有蓮花對斷腸。"
        ],
        "title": "即事",
        "id": "36740830-6172-476b-8a04-ad9378ff0ed7"
    },
    {
        "author": "范成大",
        "paragraphs": [
            "屋頭清樾暗荆扉，紫葚斕斑翠莢肥。",
            "春晚軒窗人獨困，日長籬落燕雙飛。"
        ],
        "title": "春晚即事",
        "id": "c0e9529b-bcf1-4c25-a4a6-e2ccad613f0e"
    },
    {
        "author": "范成大",
        "paragraphs": [
            "陰陰垂柳閉朱門，一曲闌干一斷魂。",
            "手把青梅春已去，滿城風雨怕黄昏。"
        ],
        "title": "春晚三首  其一",
        "id": "f0fc6869-7b12-496b-93e8-182edca0ebee"
    },
    {
        "author": "范成大",
        "paragraphs": [
            "客去鉤窗詠小詩，遊絲撩亂柳花稀。",
            "微風盡日吹芳草，蝴蝶雙雙貼地飛。"
        ],
        "title": "春晚三首  其二",
        "id": "ca25a2c3-77ff-4a84-9dba-14c58db9e6cf"
    },
    {
        "author": "范成大",
        "paragraphs": [
            "夕陽槐影上簾鈎，一枕清風夢昔遊。",
            "夢見錢塘春盡處，碧桃花謝水西流。"
        ],
        "title": "春晚三首  其三",
        "id": "bb3e24ad-6d92-4de0-9196-58221d2e82d3"
    },
    {
        "author": "范成大",
        "paragraphs": [
            "芍藥有國色，酴醿乃天香。",
            "二妙絕世立，百草爲不芳。",
            "先生絕俗姿，風味本無雙。",
            "年來悟結習，欲試安心方。",
            "天魔巧伺便，作計迴剛腸。",
            "多情開此花，艷絕溫柔鄉。",
            "道人爲一笑，正爾未易忘。",
            "呼童葺荷芷，擇勝開軒窗。",
            "啼鶑不愁思，遊蜂亦猖狂。",
            "百年顰呻頃，共此過隙光。",
            "朝爲春條綠，暮爲秋葉黄。",
            "把翫尚無幾，況以憂愁妨。",
            "願言秉燭遊，迨此春宵長。"
        ],
        "title": "樂先生闢新堂以待芍藥酴醿作詩奉贈",
        "id": "2c4cc0aa-e9d7-4a94-8bf9-a95a0a2a6245"
    },
    {
        "author": "范成大",
        "paragraphs": [
            "一枕清風夢綠蘿，人間隨處是南柯。",
            "也知睡足當歸去，不奈溪山留客何。"
        ],
        "title": "題城山晚對軒壁",
        "id": "71c2ba08-a326-414d-a3af-b390c2e89ebc"
    },
    {
        "author": "范成大",
        "paragraphs": [
            "百疊煙鬟得眼明，坐來心跡喜雙清。",
            "秋陽滿地西風起，猶有啼鶑四五聲。"
        ],
        "title": "題城山挂月堂壁",
        "id": "07c71969-0265-41f5-93cb-802fbea3b232"
    },
    {
        "author": "范成大",
        "paragraphs": [
            "姑惡婦所云，恐是婦偏辭。",
            "姑言婦惡定有之，婦言姑惡未可知。",
            "姑不惡，婦不死。",
            "與人作婦亦大難，已死人言尚如此。"
        ],
        "title": "姑惡",
        "id": "8ed2ea2f-7957-4407-a962-283e181f9f65"
    },
    {
        "author": "范成大",
        "paragraphs": [
            "隤雲曖前驅，連鼓訌後殿。",
            "駸駸失高丘，擾擾暗古縣。",
            "白龍起幽蟄，黑霧佐神變。",
            "盆傾耳雙聵，斗暗目四眩。",
            "帆重腹逾飽，櫓潤鳴更健。",
            "圓漪暈雨點，濺滴走波面。",
            "伶俜愁孤鴛，颭閃亂饑燕。",
            "麥老枕水卧，秧穉與風戰。",
            "牛蹊岌城沉，蟻隧洶瓴建。",
            "水車競施行，歲事敢休宴。",
            "咿啞嘯簧鳴，轣轆連鎖轉。",
            "駢頭立婦子，列舍望宗伴。",
            "東枯駭西潰，寸涸驚尺澱。",
            "嗟余豈能賢，與彼亦何辨。",
            "扁舟風露熟，半世江湖徧。",
            "不知憂稼穡，但解加餐飯。",
            "遥憐老農苦，敢厭遊子倦。"
        ],
        "title": "大暑舟行含山道中雨驟至霆奔龍挂可駭",
        "id": "5921d850-9b57-4bc3-bde0-ab481722adca"
    },
    {
        "author": "范成大",
        "paragraphs": [
            "鑿落秋江水石明，高楓老柳兩灘橫。",
            "君看疊巘雲容變，又有中宵雨意生。"
        ],
        "title": "題畫卷五首  其一",
        "id": "7c2dcddf-a200-45f0-840a-d3be97d3d0fe"
    },
    {
        "author": "范成大",
        "paragraphs": [
            "欹傾棧路繞山明，隔隴人家犬吠聲。",
            "無限白雲堆去路，不知誰識許宣平。"
        ],
        "title": "題畫卷五首  其二",
        "id": "82cf4fd8-65b1-4503-84df-97252120d7e7"
    },
    {
        "author": "范成大",
        "paragraphs": [
            "春陰十日溪頭暗，夜半西風雨脚收。",
            "但覺奔霆吼空谷，遥知萬壑正爭流。"
        ],
        "title": "題畫卷五首  其三",
        "id": "378fc6f0-7942-4e2b-ab05-924d008bb939"
    },
    {
        "author": "范成大",
        "paragraphs": [
            "暑雲潑墨送驚雷，坐見前山驟雨來。",
            "今夜一凉千萬里，更無焦卷與塵埃。"
        ],
        "title": "題畫卷五首  其四",
        "id": "00dbdc36-9c96-488b-bf17-1fe6ced51b6c"
    },
    {
        "author": "范成大",
        "paragraphs": [
            "秋晚黄蘆斷岸，江南野水連天。",
            "日色微明魚網，鴈行飛入蒼煙。"
        ],
        "title": "題畫卷五首  其五",
        "id": "ddc22284-f0bb-46d9-941d-9713bef6009a"
    },
    {
        "author": "范成大",
        "paragraphs": [
            "畏暑中夜起，出門月露清。",
            "晶熒卧銀漢，錯落低玉繩。",
            "網戶閉妙香，石樓棲古燈。",
            "風從何處來，殿閣微凉生。",
            "桂旗儼不動，藻井森上征。",
            "榱楣共突兀，鬼物相枝撐。",
            "彭觥鐵拄杖，磔磔棲燕驚。",
            "俗人豈解事，鼻息春雷鳴。",
            "大星送曉來，四窗炯微明。",
            "顥氣澡肌骨，栩栩兩腋輕。",
            "乘風欲歸去，驂鸞羾青冥。",
            "却恐方平知，浪得狡獪名。"
        ],
        "title": "六月七日夜起坐殿廡取凉",
        "id": "a1ae0dd4-5be3-46e2-b555-e158389f6cc7"
    },
    {
        "author": "范成大",
        "paragraphs": [
            "人間佳風月，浩浩滿大千。",
            "俗子不解愛，我乃知其天。",
            "以此有盡姿，翫彼無窮妍。",
            "受用能幾何，北溟一杯然。",
            "天公尚齟齬，不肯畀其全。",
            "卧病窘詩料，坐貧羞酒錢。",
            "瓊樓與金闕，想像屋角邊。",
            "如聞真率社，勝遊若登仙。",
            "四者自難并，造物豈我偏。"
        ],
        "title": "中秋卧病呈同社",
        "id": "4f75b2e0-971c-4be7-8b9e-ac9015b195f4"
    },
    {
        "author": "范成大",
        "paragraphs": [
            "我友蓬蒿士，却掃謝四鄰。",
            "內無三尺童，外無雙蒲輪。",
            "豈非騏驥姿，執轡難其人。",
            "無衣可御冬，忍寒待陽春。",
            "仰雲發永歎，夜作寒螿呻。",
            "奓戶勸之起，懷寶善自珍。",
            "秋月耿清夜，秋風捲曾雲。",
            "佳哉爲誰歟，定爲我與君。",
            "莫嫌酒味薄，聊復相歡欣。"
        ],
        "title": "秋日雜興六首  其一",
        "id": "7bab07a8-6a25-47c5-a4fa-b2deee87600b"
    },
    {
        "author": "范成大",
        "paragraphs": [
            "夕陽下桑柘，餘暉挂西山。",
            "西山在何許，冉冉紫翠間。",
            "綵雲無朝昏，綠蘿竟暄寒。",
            "昔與霞上人，同跨雙飛翰。",
            "上凌紫霄峰，下弄白石湍。",
            "風吹墮渺莽，及此行路難。",
            "佳人應望予，我豈真忘還。"
        ],
        "title": "秋日雜興六首  其二",
        "id": "d0390a86-6c40-4f80-8dfd-d7588880d99f"
    },
    {
        "author": "范成大",
        "paragraphs": [
            "秋高氣彌清，歲晏天雨霜。",
            "繁枝各病綠，況乃枝上香。",
            "向來不勝春，渺在無何鄉。",
            "樂極定自悲，誰歟此更張。",
            "春秋無終窮，榮落殊未央。"
        ],
        "title": "秋日雜興六首  其三",
        "id": "d449600a-bb28-4592-aeb3-f7abc4b43ae6"
    },
    {
        "author": "范成大",
        "paragraphs": [
            "嫣嫣芙蓉花，秀出清霜晨。",
            "衆卉已昨夢，孤芳若爲新。",
            "寒蜂無儇飛，一笑靜自珍。",
            "誰令嬋娟姿，墮此寂寞濱。",
            "絕世貴獨立，後時莫酸辛。",
            "回風佐小舞，薄日生微醺。",
            "即事亦足樂，何必桃李塵。"
        ],
        "title": "秋日雜興六首  其四",
        "id": "df13424e-b115-4569-b5aa-2535b420e846"
    },
    {
        "author": "范成大",
        "paragraphs": [
            "蒼筠如蒼玉，鄉是磵壑姿。",
            "朅來西窗下，死生付汙泥。",
            "蟲緣有病葉，土瘦無新枝。",
            "太陽豈我偏，檐影爲蔽虧。",
            "昔如松柏獨，今作蒲柳衰。",
            "暮夜風雨急，歲晏誰與歸。"
        ],
        "title": "秋日雜興六首  其五",
        "id": "c572f4df-a658-4c79-80c6-d6f7b833ec72"
    },
    {
        "author": "范成大",
        "paragraphs": [
            "屋東雙梧桐，婉娩無真姿。",
            "朝爲春風條，暮爲秋霜枝。",
            "夜久風葉鳴，驚鵲一再飛。",
            "梧桐不足愁，會有明年期。",
            "人老真可歎，寧復遊冶時。"
        ],
        "title": "秋日雜興六首  其六",
        "id": "afd360c7-85c7-48c5-9aba-020c65be25bc"
    },
    {
        "author": "范成大",
        "paragraphs": [
            "彎環樓前月，掩抑樓上人。",
            "人月不得語，相看兩凝顰。",
            "西窗回紋機，織徧錦字春。",
            "聊可自持翫，何由將寄君。"
        ],
        "title": "擬古",
        "id": "4bd805bc-c4ac-4214-87f4-e1a5d3c38d02"
    },
    {
        "author": "范成大",
        "paragraphs": [
            "竹擁溪橋麥蓋坡，土牛行處亦笙歌。",
            "麴塵欲暗垂垂柳，醅面初明淺淺波。",
            "日滿縣前春市合，潮平浦口暮帆多。",
            "春來不飲兼無句，奈此金旛綵勝何。"
        ],
        "title": "立春日郊行",
        "id": "8a2555fc-f2d6-461d-b0b8-47abb94ad8fb"
    },
    {
        "author": "范成大",
        "paragraphs": [
            "風捲南枝一夜休，孤芳寧肯爲人留。",
            "淡粧素服真成夢，落月橫參各自愁。"
        ],
        "title": "次韻漢卿舅即事二絕  其一",
        "id": "16d3a4e8-bb6f-4a23-8072-a5177387135f"
    },
    {
        "author": "范成大",
        "paragraphs": [
            "萬木垂垂欲改柯，根萌焦渴奈春何。",
            "晚來礎汗南風壯，會有溪雲載雨過。"
        ],
        "title": "次韻漢卿舅即事二絕  其二",
        "id": "c9c863b0-0722-41b3-be09-af7db255b377"
    },
    {
        "author": "范成大",
        "paragraphs": [
            "東風吹雨晚潮生，疊鼓催船鏡裏行。",
            "底事今年春漲小，去年曾與畫橋平。"
        ],
        "title": "晚潮",
        "id": "7bcbf9c1-9695-4356-9fe7-c46ebcd171a1"
    },
    {
        "author": "范成大",
        "paragraphs": [
            "一篙新綠浦東西，雪絮漫江鴈不飛。",
            "宿雨纔晴風又轉，片帆那得及時歸。"
        ],
        "title": "一篙",
        "id": "c03aaf2d-5582-44aa-bcbe-4dfa09f8f94b"
    },
    {
        "author": "范成大",
        "paragraphs": [
            "碧瓦樓頭繡幙遮，赤欄橋外綠溪斜。",
            "無風楊柳漫天絮，不雨棠梨滿地花。"
        ],
        "title": "碧瓦",
        "id": "bf98520d-726f-4787-84e1-6128d3249be5"
    },
    {
        "author": "范成大",
        "paragraphs": [
            "劃破虛空一劍間，六根同轉上頭關。",
            "如今宴坐菴中事，政在凡夫道法間。"
        ],
        "title": "題記事冊",
        "id": "0baf9992-a128-42bc-86d9-75a13dcf503c"
    },
    {
        "author": "范成大",
        "paragraphs": [
            "店舍無煙野水寒，競船人醉鼓闌珊。",
            "石門柳綠清明市，洞口桃紅上巳山。",
            "飛絮著人春共老，片雲將夢晚俱還。",
            "明朝遮日長安道，慚愧江湖釣手閒。"
        ],
        "title": "暮春上塘道中",
        "id": "c5062f22-40e2-4b76-b7be-a82143782bea"
    },
    {
        "author": "范成大",
        "paragraphs": [
            "天色無情淡，江聲不斷流。",
            "古人愁不盡，留與後人愁。"
        ],
        "title": "江上",
        "id": "cefa2633-df7f-4518-8fb5-0dcfb4021d21"
    },
    {
        "author": "范成大",
        "paragraphs": [
            "落花流水淺深紅，盡日帆飛繡浪中。",
            "桑眼迷離應欠雨，麥鬚騷殺已禁風。",
            "牛羊路杳千山合，雞犬村深一徑通。",
            "五柳能消多許地，客程何苦鎮匆匆。"
        ],
        "title": "餘杭道中",
        "id": "457096f6-57cf-4b99-a516-60f5ca5f0cd7"
    },
    {
        "author": "范成大",
        "paragraphs": [
            "愁眼逢歡春水明，詩情得酒春雲生。",
            "花梢蝴蝶作團去，竹裏鵓鳩相對鳴。",
            "邂逅浮生此日好，纏綿俗累何時輕。",
            "擘牋沫墨乏奇句，擫笛當筵慚妙聲。"
        ],
        "title": "陳侍御園坐上",
        "id": "b8c06960-5833-4fb7-862c-907d639009c9"
    },
    {
        "author": "范成大",
        "paragraphs": [
            "苔徑彎環入，茅齋取次成。",
            "蔓花緣壁起，閒草上階生。",
            "宿雨松篁色，新晴燕雀聲。",
            "筒泉烹御米，聊共老僧傾。"
        ],
        "title": "獨遊虎跑泉小菴",
        "id": "a30c9945-b654-453c-bda9-ad024ab89cf4"
    },
    {
        "author": "范成大",
        "paragraphs": [
            "當代名臣後，惟公奕世賢。",
            "及親三釜養，遺子一經傳。",
            "藥石探奇字，芸香緝斷編。",
            "堂堂今不見，塵迹自依然。"
        ],
        "title": "王希武通判挽詞二首  其一",
        "id": "ba435f5e-29ba-4b73-a49d-9212ff0d5d84"
    },
    {
        "author": "范成大",
        "paragraphs": [
            "事契從先世，姻聯亦近親。",
            "遽爲重壤去，凄斷十年鄰。",
            "物理真飄忽，家聲正隠轔。",
            "門闌可三戟，何止駟車云。"
        ],
        "title": "王希武通判挽詞二首  其二",
        "id": "2d90df4f-797b-4513-b24c-5c64c81984fb"
    },
    {
        "author": "范成大",
        "paragraphs": [
            "赫赫炎官張傘，啾啾赤帝騎龍。",
            "安得雷轟九地，會令雨起千峰。"
        ],
        "title": "劇暑",
        "id": "ae70b50b-e1b7-4af8-9909-10b323b1c9c4"
    },
    {
        "author": "范成大",
        "paragraphs": [
            "新春殘春一夢間，夢中兀兀長閉關。",
            "今朝出門春已去，但見新笋齊屋山。",
            "作詩惜春聊復爾，春亦何能與人事。",
            "閒心如絮久沾泥，但愛日長添午睡。"
        ],
        "title": "次韻時敘",
        "id": "439f2e25-c4fb-4383-bfe4-4d999633159e"
    },
    {
        "author": "范成大",
        "paragraphs": [
            "金麟噴香煙龍蟠，玉燈九枝青闌干。",
            "明瓊翠带湘簾斑，風幃繡浪千飛鸞。",
            "舞娥紫袖如弓彎，雲中一笑天解顔。",
            "銜杯快卷玻璃乾，花樓促箭春宵寒，二十五聲宮點闌。"
        ],
        "title": "夜宴曲",
        "id": "410b5364-9e1c-43a4-afb0-213a1a676b89"
    },
    {
        "author": "范成大",
        "paragraphs": [
            "雙娥一去三千秋，粉篁春淚凝古愁。",
            "神鼉悲鳴老龍怨，水爲翻瀾雲爲留。",
            "素空逗露晚花泣，神官行水鱗僮濕。",
            "潮聲不平江風急，蒼梧冥茫九山立。"
        ],
        "title": "神弦",
        "id": "0352898b-be66-45fa-a57c-bb7c90a5cce5"
    },
    {
        "author": "范成大",
        "paragraphs": [
            "豚蹄滿盤酒滿盃，清風蕭蕭神欲來。",
            "願神好來復好去，男兒拜迎女兒舞。",
            "老翁翻香笑且言，今年田家勝去年。",
            "去年解衣折租價，今年有衣著祭社。"
        ],
        "title": "樂神曲",
        "id": "e5c5531f-c866-4a0d-b119-6bf2617234af"
    },
    {
        "author": "范成大",
        "paragraphs": [
            "小麥青青大麥黄，原頭日出天色凉。",
            "姑婦相呼有忙事，舍後煮繭門前香。",
            "繰車嘈嘈似風雨，繭厚絲長無斷縷。",
            "今年那暇織絹著，明日西門賣絲去。"
        ],
        "title": "繰絲行",
        "id": "86738978-eae6-4225-83a2-934604dd5121"
    },
    {
        "author": "范成大",
        "paragraphs": [
            "行人莫笑田家小，門戶雖低堪灑掃。",
            "大兒繫馿桑樹邊，小兒拂席軟勝氈。",
            "木臼新舂雪花白，急炊香飯來看客。",
            "好人入門百事宜，今年不憂蠶麥遲。"
        ],
        "title": "田家留客行",
        "id": "2cf1edb3-1544-4921-95ad-ddee87719647"
    },
    {
        "author": "范成大",
        "paragraphs": [
            "輸租得鈔官更催，踉蹡里正敲門來。",
            "手持文書雜嗔喜，我亦來營醉歸耳。",
            "牀頭慳囊大如拳，撲破正有三百錢。",
            "不堪與君成一醉，聊復償君草鞋費。"
        ],
        "title": "催租行",
        "id": "04d3b2db-0fa6-4378-a4f7-7ae9944cfff5"
    },
    {
        "author": "范成大",
        "paragraphs": [
            "君子取中道，常在語默間。",
            "多言固自費，不語良獨難。",
            "此翁身如鄭文淵，辨如懸河思如泉。",
            "邇來緘口欲挂壁，囁嚅畏客翻可憐。",
            "君不見東家玉壺本弟兄，叩之猶解語分明。",
            "願聞胚渾甚深義，定自能令一座傾。"
        ],
        "title": "緘口翁",
        "id": "ce0ec8c4-4e0b-42bb-b972-082abf667790"
    },
    {
        "author": "范成大",
        "paragraphs": [
            "沙際綠蘋滿，樓頭芳樹多。",
            "光風入網戶，羅幕生繡波。",
            "前年花開憶湘水，今年花開淚如洗。",
            "園樹傷心三見花，依舊銀屏夢千里。"
        ],
        "title": "春思",
        "id": "84cc9138-60cd-4d9e-a639-649dd4adf770"
    },
    {
        "author": "范成大",
        "paragraphs": [
            "垂垂瘦萼泫微霜，剪剪纖英鎖暗香。",
            "金雀釵頭金蛺蝶，春風傳得舊宮粧。"
        ],
        "title": "次韻漢卿舅臘梅二首  其一",
        "id": "6318e0b2-0c66-43e7-bb11-3c2600f5993c"
    },
    {
        "author": "范成大",
        "paragraphs": [
            "湘袂朝天紫錦裳，光風微度絳霄香。",
            "壽陽信美無仙骨，空把心情學澹粧。"
        ],
        "title": "次韻漢卿舅臘梅二首  其二",
        "id": "5c669c7f-95c1-4a21-a1c4-c0f6981506a1"
    },
    {
        "author": "范成大",
        "paragraphs": [
            "淡天如水霧如塵，殘雪和霜凍瓦鱗。",
            "織女無言千古恨，素娥有意十分春。"
        ],
        "title": "宿東寺二首  其一",
        "id": "299b9cd8-60df-48de-a186-9999b4010d2a"
    },
    {
        "author": "范成大",
        "paragraphs": [
            "一聲黄鵠夜深歸，栖雀驚鳴觸殿扉。",
            "北斗半垂樓閣外，風旛渾欲上雲飛。"
        ],
        "title": "宿東寺二首  其二",
        "id": "5b95859b-8fb5-4850-9997-3d62a2e39af0"
    },
    {
        "author": "范成大",
        "paragraphs": [
            "春色重來意未闌，故人一去肯復還。",
            "括蒼洞天掃舊隠，補陀海岸尋神山。",
            "杖屨雲煙遠遊樂，衣裳風雪行路難。",
            "鴻飛冥冥鷗浩蕩，安得置之雞鶩間。"
        ],
        "title": "範老前歲相別約歸括蒼便游四明今不知何地暇日有懷",
        "id": "64ba49ca-ea5a-43d1-b93d-30b7d8d1100e"
    },
    {
        "author": "范成大",
        "paragraphs": [
            "去年春盤浙江驛，湛湛清波動浮石。",
            "今年春盤吳會亭，冥冥細雨濕高城。",
            "天邊作客風沙裏，今年去年成老矣。",
            "客心古井冷無波，過眼人情亦如水。",
            "憶昔三生住翠微，偶來平地著征衣。",
            "山中故人應大笑，扁舟坐穩何當歸。"
        ],
        "title": "癸亥日泊舟吳會亭",
        "id": "4ae7727b-7bdd-4686-beb6-3fd5da853125"
    },
    {
        "author": "范成大",
        "paragraphs": [
            "潘郎曉衾夢蘧蘧，舞馬竟與融風俱。",
            "前驅炎官後熱屬，席捲不貸淵明廬。",
            "君家十年四立壁，震風凌雨啼妻孥。",
            "平生白眼蓋九州，閉戶不納結駟車。",
            "清貧往往被鬼笑，付與一炬相揶揄。",
            "井垔木刊烏鼠赭，汝則暫戲吾何辜。",
            "天闕悠悠虎豹怒，叱閽上訴非良圖。",
            "作詩聊復相料理，甑墮已破空踟躕。",
            "浮生適來且適去，況此茅屋三間餘。",
            "掃除劫灰得空闊，新月恰上東牆隅。",
            "幕天席地正可樂，爲君鼓旗助歌呼。"
        ],
        "title": "時敘火後意不釋然作詩解之",
        "id": "7ea3fea1-0bfd-4b9b-aebf-ee67821469c4"
    },
    {
        "author": "范成大",
        "paragraphs": [
            "春風吹夢驀江飛，行盡江南只片時。",
            "深院無人自驚覺，夕陽芳樹乳鴉啼。",
            "背立粧臺髻鬟懶，鏡鸞應見茸茸眼。",
            "不須回首更嫣然，劉郎已自無腸斷。"
        ],
        "title": "題湯致遠運使所藏隆師四圖 欠伸",
        "id": "f9a90ff1-a678-4652-b52d-8599d1b3506b"
    },
    {
        "author": "范成大",
        "paragraphs": [
            "猧兒弄煖緣階走，花氣薰人濃似酒。",
            "困來如醉復如愁，不管低鬟釵燕溜。",
            "無端心緒向天涯，想見檣竿旛脚斜。",
            "槐陰忽到簾旌上，遲却尋常一線花。"
        ],
        "title": "題湯致遠運使所藏隆師四圖 倦繡",
        "id": "e05e0dee-739a-4faa-b857-79c5bdb44f57"
    },
    {
        "author": "范成大",
        "paragraphs": [
            "輕薄人情翻覆手，冰容却耐幽居久。",
            "關中舊事逐春休，付與新人莫迴首。",
            "目送斜陽忘却歸，竹風搖曳翠羅衣。",
            "君看脈脈無言處，中有杜陵饑客詩。"
        ],
        "title": "題湯致遠運使所藏隆師四圖 倚竹",
        "id": "8640d4c5-bf1a-43f7-8de3-c286373c5c03"
    },
    {
        "author": "范成大",
        "paragraphs": [
            "雪意勒花愁未解，背陰一朶寒先退。",
            "東風還是去年香，不比人心容易改。",
            "宿酒瞢騰正耐春，花枝人面兩時新。",
            "相看好作風流伴，只恐花枝却妒人。"
        ],
        "title": "題湯致遠運使所藏隆師四圖 嗅梅",
        "id": "315ff65d-4bdc-44a7-84ad-783e394d9b92"
    },
    {
        "author": "范成大",
        "paragraphs": [
            "排門簾幕夜香飄，燈火人聲小市橋。",
            "滿縣月明春意好，旗亭吹笛近元宵。"
        ],
        "title": "晚步",
        "id": "14175c47-e9d9-480f-80a8-f32477ac7590"
    },
    {
        "author": "范成大",
        "paragraphs": [
            "御前羯鼓透春空，笑覺花奴手未工。",
            "一曲打開紅杏蕊，須知天子是天公。"
        ],
        "title": "題開元天寶遺事四首  其一",
        "id": "931651e2-0897-4b3d-bcdc-adc38c3f530b"
    },
    {
        "author": "范成大",
        "paragraphs": [
            "謝蠻舞袖貴妃弦，秦國如花虢國妍。",
            "不賞纏頭三百萬，阿姨何處費金錢。"
        ],
        "title": "題開元天寶遺事四首  其二",
        "id": "54f0603c-a624-4491-b63b-f604d0f1eaa2"
    },
    {
        "author": "范成大",
        "paragraphs": [
            "朝天車馬詔頻催，斸得新湯未敢開。",
            "忽報豬龍掀宇宙，阿瞞虛讀相書來。"
        ],
        "title": "題開元天寶遺事四首  其三",
        "id": "4d3a0bd7-8913-4062-87b6-9662fe2f6c44"
    },
    {
        "author": "范成大",
        "paragraphs": [
            "剝啄延秋屋上烏，明朝箭道入東都。",
            "宮中亦有風流陣，不及漁陽突騎粗。"
        ],
        "title": "題開元天寶遺事四首  其四",
        "id": "32448513-bcde-4325-83b0-0fbb23a2a84e"
    },
    {
        "author": "范成大",
        "paragraphs": [
            "神理人情本不同，絕憐鼠輩倖元功。",
            "天公盍假毛氂助，成敗都懸反掌中。"
        ],
        "title": "讀甘露遺事二首  其一",
        "id": "0c3211f5-a724-4e84-8ef5-34cdd0a1a1d5"
    },
    {
        "author": "范成大",
        "paragraphs": [
            "上林輦路草青青，誰向憑高識聖情。",
            "謾展東封圖畫看，不如醲酒亂平生。"
        ],
        "title": "讀甘露遺事二首  其二",
        "id": "94771464-c909-4583-8edd-a7f43d3775e1"
    },
    {
        "author": "范成大",
        "paragraphs": [
            "柳暗閶門逗曉開，半塘塘下越溪回。",
            "炊煙擁柂船船過，芳草緣堤步步來。"
        ],
        "title": "半塘",
        "id": "3d458683-82f9-4a83-817f-5749169c9208"
    },
    {
        "author": "范成大",
        "paragraphs": [
            "朱門白壁枕彎流，桃李無言滿屋頭。",
            "牆上浮圖路傍堠，送人南北管離愁。"
        ],
        "title": "楓橋",
        "id": "95635794-6d95-40ae-8ec7-5dcd5c5c21a6"
    },
    {
        "author": "范成大",
        "paragraphs": [
            "南浦春來綠一川，石橋朱塔兩依然。",
            "年年送客橫塘路，細雨垂楊繫畫船。"
        ],
        "tags": [
            "古诗三百首",
            "送别",
            "宋诗",
            "写景",
            "伤怀"
        ],
        "title": "橫塘",
        "id": "acc9679c-6bb3-4da9-904a-984c411cfbbd"
    },
    {
        "author": "范成大",
        "paragraphs": [
            "扁舟拍浪信西東，何處孤帆萬里風。",
            "一雨快晴雲放樹，兩山中斷水粘空。"
        ],
        "title": "胥口",
        "id": "20130dc3-6e18-4dac-9941-1f21349bc737"
    },
    {
        "author": "范成大",
        "paragraphs": [
            "採香徑裏木蘭舟，嚼蕊吹芳爛熳遊。",
            "落日青山都好在，桑間蕎麥滿芳洲。"
        ],
        "title": "香山",
        "id": "10a91f3d-279b-4729-8b5c-c92148c875c9"
    },
    {
        "author": "范成大",
        "paragraphs": [
            "水邊犬吠隔疎林，籬落蕭森日半陰。",
            "繁杏鎖紅春意淺，晚梅飄粉暮寒深。"
        ],
        "title": "上沙",
        "id": "0275f932-f788-4730-95f9-d83b2fe5890a"
    },
    {
        "author": "范成大",
        "paragraphs": [
            "舊遊彷彿記三年，轟飲題詩夜滿山。",
            "山上白雲應解笑，又將塵土涴朱顔。"
        ],
        "title": "天平寺",
        "id": "e7f796ad-d5de-46ab-9abf-323bb99d0899"
    },
    {
        "author": "范成大",
        "paragraphs": [
            "龍頭高啄嗽飛流，玉醴甘渾乳氣浮。",
            "捫腹煮泉烹鬭胯，真成騎鶴上揚州。"
        ],
        "title": "白雲泉",
        "id": "5970f55e-9054-4f7f-844f-3b4d0eb7092e"
    },
    {
        "author": "范成大",
        "paragraphs": [
            "翠屏無路强攀緣，我與枯藤各半仙。",
            "不敢高聲天闕近，人間漠漠但寒煙。"
        ],
        "title": "山頂",
        "id": "00b52fa6-f0cf-44bc-a6f3-d5871d6998a2"
    },
    {
        "author": "范成大",
        "paragraphs": [
            "雲根新徑絡山腰，暗綠交陰宿露飄。",
            "行到竹深啼鳥閙，鵓鳩老怨畫眉嬌。"
        ],
        "title": "山徑",
        "id": "4cd81b4a-d392-4893-939f-fd4fd06e74e5"
    },
    {
        "author": "范成大",
        "paragraphs": [
            "收拾風煙鎖翠微，亂山窮處結巖扉。",
            "青天不盡鳥飛盡，吳楚川原似衲衣。"
        ],
        "title": "泉亭",
        "id": "3c30bf59-7c25-4ca1-be5e-282414a40fef"
    },
    {
        "author": "范成大",
        "paragraphs": [
            "醉墨題窗側暮鴉，蔓藤緣壁走青蛇。",
            "春深有燕捎飛蝶，日暮無人掃落花。"
        ],
        "title": "金氏菴",
        "id": "d06c0f76-23a9-48bc-b149-3a0ecb5949f8"
    },
    {
        "author": "范成大",
        "paragraphs": [
            "背倚天峰湧化宮，橫空閣道拖雙虹。",
            "火雲六月應奇絕，青瑣玲瓏八面風。"
        ],
        "title": "平雲閣",
        "id": "be5ca3ac-882f-4f67-a8a3-f7b93545498c"
    }
]