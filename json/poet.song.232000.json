[
    {
        "author": "方回",
        "paragraphs": [
            "弃官逃世名，居此深谷中。",
            "谷深夜更深，剧谈滋无穷。",
            "照壁书灯青，煨炉茶火红。",
            "门外晓鸡鸣，天地号霜风。"
        ],
        "title": "上南行十二首  其一○",
        "id": "c6c29468-b8de-4ff7-9c08-0ed93af973e4"
    },
    {
        "author": "方回",
        "paragraphs": [
            "君子贵淡交，不在杯炙间。",
            "主人苦留客，因辞乃得还。",
            "中道逢故旧，酒肉又如山。",
            "半醉可以去，岂不知时艰。"
        ],
        "title": "上南行十二首  其一一",
        "id": "37cb1368-3301-4e96-b286-e026411dc6ac"
    },
    {
        "author": "方回",
        "paragraphs": [
            "谈笑复谈笑，竟忘早与晚。",
            "翩翻凌深波，恍惚度层巘。",
            "醉身但觉轻，归路不知远。",
            "人生常如兹，百年亦易遣。"
        ],
        "title": "上南行十二首  其一二",
        "id": "06745d70-7587-46ad-b8f5-a0dcc4064bc4"
    },
    {
        "author": "方回",
        "paragraphs": [
            "闲门空宇日萧萧，天地无情鬓转凋。",
            "政使面颜成菜色，未应官职爱冰条。",
            "藏山竹简光阴短，寄陇梅枝信息遥。",
            "不寐夜窗听风雪，枯肠殊欠一樽浇。"
        ],
        "title": "岁尽即事三首  其一",
        "id": "208ae69f-7706-4c81-a86a-ce5b93305593"
    },
    {
        "author": "方回",
        "paragraphs": [
            "七里滩西更上滩，十年生事一渔竿。",
            "故人共骇霜毛短，俗子犹嫌铁面寒。",
            "雪屋五更天地独，梅诗一句古今难。",
            "虚名浪得真何用，空使先生刻肺肝。"
        ],
        "title": "岁尽即事三首  其二",
        "id": "f325c194-a177-4a8c-a9a9-3b7c920f5375"
    },
    {
        "author": "方回",
        "paragraphs": [
            "干戈汹涌一年间，酒债何时可尽还。",
            "盗起屡煽邻县火，军兴全赭近城山。",
            "天阴体倦金疮痛，岁俭家寒藿食艰。",
            "最苦梅开厌求索，柴扉草舍不容关。"
        ],
        "title": "岁尽即事三首  其三",
        "id": "f0212040-b184-4a5e-a814-7efa733337ef"
    },
    {
        "author": "方回",
        "paragraphs": [
            "空山浩浩朔风吹，萧飒如蓬两鬓垂。",
            "独倚寒梅看远雪，合呼美酒赋新诗。",
            "剡舟地逈何由往，陇驿天遥亦谩思。",
            "忽忆立年湖上事，金樽银笔永无期。"
        ],
        "title": "倚梅观雪",
        "id": "1de77b6d-ae19-472e-b700-68367fbe2965"
    },
    {
        "author": "方回",
        "paragraphs": [
            "清莫清哉亦壮哉，茅庐何自致琼瑰。",
            "江南胜赏无如雪，天下难题最是梅。",
            "剪水玉蛾能送瑞，司花青帝想怜才。",
            "老臣诗就天颜喜，叩齿当空酹一杯。"
        ],
        "title": "再赋倚梅观雪以前诗太哀故",
        "id": "4eb4666b-27f0-4a86-bf46-5564e7791dbc"
    },
    {
        "author": "方回",
        "paragraphs": [
            "玉楼仙去老逋坡，天下诗人奈尔何。",
            "茅舍一枝元不少，水村千树未为多。",
            "力排杀气回元造，善保阳神养内和。",
            "暗处寻香疏认影，可容冶思羨凌波。"
        ],
        "title": "梅",
        "id": "c5243b15-d959-4257-a187-457991644ee6"
    },
    {
        "author": "方回",
        "paragraphs": [
            "老面临高不畏风，尘寰一变蕊珠宫。",
            "骤难金碧茅茨别，预喜蝗螟瘴疠空。",
            "至洁独凝羣物表，太和元在极寒中。",
            "绝怜诗骨能禁许，惟有梅梢肖此翁。"
        ],
        "title": "雪",
        "id": "94d396b6-4bd6-4f02-a939-0bdb8a4c0238"
    },
    {
        "author": "方回",
        "paragraphs": [
            "余生橄榄蠖求伸，久作屠酥最后人。",
            "万事不关闲处眼，三朝聊喜岁前春。",
            "草芽地已回生意，雪霁天应念小民。",
            "船活东游君决计，何当同载自由身。"
        ],
        "title": "十二月二十八日立春次韵王山长俊甫",
        "id": "23402321-5cb3-4265-8bcb-5eef73f17b00"
    },
    {
        "author": "方回",
        "paragraphs": [
            "六十年前五岁儿，梦魂历历万艰危。",
            "数声春雨微中酒，绝好梅花大欠诗。",
            "老病自应无世味，退脩焉用要人知。",
            "十兄弟行唯身在，未可全狂且半痴。"
        ],
        "title": "辛卯元日三首  其一",
        "id": "4f789873-f49d-4f79-8f9d-b244ef2cb751"
    },
    {
        "author": "方回",
        "paragraphs": [
            "回首同庚五岁孙，老夫老矣尚何言。",
            "一生酒债兼诗债，数亩花园半菜园。",
            "雨泞谓难来贺客，马嘶谁忽顾闲门。",
            "倏无骤有真天相，径为茅柴覆瓦樽。"
        ],
        "title": "辛卯元日三首  其二",
        "id": "6fcf7d37-cee2-43c4-9a87-a1538360b786"
    },
    {
        "author": "方回",
        "paragraphs": [
            "十年争席听渔樵，办著心情耐寂寥。",
            "老觉岁华殊易迈，愁嫌日晷似难消。",
            "纵无诗句题桃板，也有春光到柳条。",
            "何限贵人近俱殀，镇长穷健不逍遥。"
        ],
        "title": "辛卯元日三首  其三",
        "id": "80c8608a-2843-4bfb-bc3c-02dfee372d6e"
    },
    {
        "author": "方回",
        "paragraphs": [
            "融融泄泄非烟雾，金门玉堂严陛枑。",
            "上帝高居朝百灵，神人真官俨无数。",
            "九华种德萱堂仙，许傍红云听韶頀。",
            "琼林宴罢偃霓旌，诏赐麒麟引归路。",
            "似牛非牛斯何祥，梦觉生此玉树郎。",
            "渥洼汗马实非马，洛洞髯珠谁谓羊。",
            "天上真龙世莫测，例晦头角韬晶光。",
            "梦中之牛颇类此，岂果噉刍甘服箱。",
            "忠臣事君比蝼蚁，慈父爱子号豚犬。",
            "鸠雎夫妇雁兄弟，托物取象意微婉。",
            "冉耕伯牛司马牛，大贤名字何赫烜。",
            "得非此母奇此儿，他年负重能致远。",
            "绣舆羽卫归蓬莱，奇征异兆犹昭回。",
            "作亭大刻梦牛记，银黄上冢兼荣哀。",
            "函关道士驾西迈，万岁树精焉在哉。",
            "邂逅便当知止足，拽转鼻头归去来。"
        ],
        "title": "寄题九华苏君明甫梦牛亭",
        "id": "841d0009-2bcb-49e2-b594-bc123124f99e"
    },
    {
        "author": "方回",
        "paragraphs": [
            "同时纠正诸侯学，铛脚相邻总钜邦。",
            "足可养廉三斛米，未妨温故一灯窗。",
            "有人北面求宗旨，无事东流送大江。",
            "向道紫阳山色好，何为不肯溯溪泷。"
        ],
        "title": "寄仇仁近白廷玉张仲实京口当涂江阴三学正兼述新岁阴雨春寒有怀",
        "id": "56d8837e-f6a3-445f-bea9-8e7a1a0d583d"
    },
    {
        "author": "方回",
        "paragraphs": [
            "日日春寒昼掩扉，惊嗟六十五年非。",
            "未为白傅同州起，犹胜坡翁海外归。",
            "斗分军兴羣盗作，浙乡水患细民饥。",
            "忍穷苟活犹闲管，痛惜残梅万点飞。"
        ],
        "title": "六十五春寒吟七首  其一",
        "id": "7a69a989-2523-4174-a50f-adc0104fb93f"
    },
    {
        "author": "方回",
        "paragraphs": [
            "当是平生取数多，穷途无力战羣魔。",
            "二千石滥知州事，三十年羞进士科。",
            "人老决难重少壮，春寒毕竟渐晴和。",
            "筹来算往终无益，且傍残梅作醉歌。"
        ],
        "title": "六十五春寒吟七首  其二",
        "id": "418214fc-3de8-4e58-b3f1-5e3139d41c66"
    },
    {
        "author": "方回",
        "paragraphs": [
            "老眼闲中子细看，天公作剧故多端。",
            "雪占岁稔何曾稔，雨作春寒断是寒。",
            "酒尽闷多欢笑少，花开折易长成难。",
            "暮年不喜金仙说，到此心才悟六观。"
        ],
        "title": "六十五春寒吟七首  其三",
        "id": "baedfb32-037d-4942-be72-592daccf34a7"
    },
    {
        "author": "方回",
        "paragraphs": [
            "病骨春寒欠酒浇，关山满眼雁程遥。",
            "有人恨过江淹赋，何处魂堪宋玉招。",
            "六十五翁来日短，百千万事迅风飘。",
            "平生知己惊俱尽，一影穷山伴寂寥。"
        ],
        "title": "六十五春寒吟七首  其四",
        "id": "a4ec1df6-92ff-4d4f-a539-bd81028825d9"
    },
    {
        "author": "方回",
        "paragraphs": [
            "清晓林禽百种鸣，春寒渐暖变新声。",
            "向阳死草青先茁，解冻枯池绿再生。",
            "太子四门何足怪，麻姑三海自堪惊。",
            "回头最念儿童辈，不识灯宵旧太平。"
        ],
        "title": "六十五春寒吟七首  其五",
        "id": "f63a9f94-3d7a-40c6-9bc0-85c73ba19ac6"
    },
    {
        "author": "方回",
        "paragraphs": [
            "性癖耽吟本不工，平生竟复坐诗穷。",
            "状头浪说三千字，举手行为七十翁。",
            "夜永自怜灯是伴，春寒最苦酒难中。",
            "王侯蝼蚁终同尽，便出阳神也落空。"
        ],
        "title": "六十五春寒吟七首  其六",
        "id": "46c51b3b-8015-4ea1-abb8-9f5a2c33d849"
    },
    {
        "author": "方回",
        "paragraphs": [
            "知旧惊嗟踵丧亡，劣容此老据藜床。",
            "六旬有五犹穷健，百拙无双但醉狂。",
            "莳菜连畦终岁饱，种梅匝屋满家香。",
            "不须苦怨春寒恶，榾柮炉边味最长。"
        ],
        "title": "六十五春寒吟七首  其七",
        "id": "4c029790-b286-4ed8-8a56-142f8f086caa"
    },
    {
        "author": "方回",
        "paragraphs": [
            "梅残万点路傍雪，桃露一班梢上红。",
            "惆怅六鼇山已去，了无情绪答春风。"
        ],
        "title": "上元再题",
        "id": "0e881921-fc6f-4d81-b61a-15e5ce392888"
    },
    {
        "author": "方回",
        "paragraphs": [
            "干淳以后学无师，嘉绍厌厌士气衰。",
            "何等淫辞南岳稿，不祥妖谶晚唐诗。",
            "三风盍遣郑声放，一日忽惊周鼎移。",
            "欧九登庸柳七弃，昭陵曾筑太平基。"
        ],
        "tags": [
            "衡山"
        ],
        "title": "送紫阳王山长俊甫如武林五首  其一",
        "id": "2aca7aa6-1d27-49fa-81ea-9dbc1d83449c"
    },
    {
        "author": "方回",
        "paragraphs": [
            "纷纷肉食笑儒冠，頼有吾徒耐岁寒。",
            "心远要期来哲共，眼高不受俗书瞒。",
            "樽前笑语窥胸次，灯下工夫见笔端。",
            "好向故都求益友，归时敢作去时看。"
        ],
        "title": "送紫阳王山长俊甫如武林五首  其二",
        "id": "0e0ce7d6-ec9f-4305-96d4-631cefdfd44c"
    },
    {
        "author": "方回",
        "paragraphs": [
            "战鼙征骑汹人寰，此道烟昏雾晦间。",
            "万世难磨朱氏学，一官来管紫阳山。",
            "穷冬硕果何曾食，沧海明珠不再还。",
            "能作春霆启幽蛰，终身我亦巷瓢颜。"
        ],
        "title": "送紫阳王山长俊甫如武林五首  其三",
        "id": "a2b0e93a-e885-443b-9480-e7862d3815e3"
    },
    {
        "author": "方回",
        "paragraphs": [
            "儒风扫地久堪哀，谁与前朝养祸胎。",
            "真魏无年乔郑寿，杜游不作董丁来。",
            "游魂葛岭人方醉，转盼陈桥业遽灰。",
            "頼是紫阳书尚在，不随迁鼎委蒿莱。"
        ],
        "title": "送紫阳王山长俊甫如武林五首  其四",
        "id": "7a6a2a87-786f-42c1-b22c-bfd45e5914f1"
    },
    {
        "author": "方回",
        "paragraphs": [
            "钱塘湖上试经过，便似秦淮玉树歌。",
            "突兀楼台新佛刹，依稀灯火旧沙河。",
            "士皆戎服骈鞍马，女尚宫粧拂黛蛾。",
            "我欲同君理轻棹，苏堤呼酒酹东坡。"
        ],
        "tags": [
            "西湖"
        ],
        "title": "送紫阳王山长俊甫如武林五首  其五",
        "id": "03d0e078-f114-4ab9-a739-eb9e2aa3eaba"
    },
    {
        "author": "方回",
        "paragraphs": [
            "秀亭山下旧吾庐，十二年邻长者居。",
            "近别复经三换历，相疏不寄一行书。",
            "诸郎已了婚姻未，所至堪怜盗贼余。",
            "老我种瓜生事拙，想君更苦食无鱼。"
        ],
        "title": "寄赵宾旸二首  其一",
        "id": "5c20132e-60d6-4bb6-b767-471e84477308"
    },
    {
        "author": "方回",
        "paragraphs": [
            "才疏意广道难行，深入穷山隠姓名。",
            "自分一瓢终陋巷，谁知五马昔专城。",
            "去年是处兴兵甲，此老无人问死生。",
            "忽忆杜微今七十，寄声聊见不忘情。"
        ],
        "title": "寄赵宾旸二首  其二",
        "id": "5bf5e03f-55d8-4784-ab9b-e98581349fbd"
    },
    {
        "author": "方回",
        "paragraphs": [
            "清寒雪夜天，欹枕暗灯前。",
            "总为多思虑，常令少睡眠。",
            "著书传后世，讲学绍先贤。",
            "老死将无日，空闲十二年。"
        ],
        "title": "不寐十首  其一",
        "id": "57020e54-92b0-49ce-9dfe-6b85c437d9ea"
    },
    {
        "author": "方回",
        "paragraphs": [
            "孤灯深夜半，何乃抚床为。",
            "道左时难料，心方世岂知。",
            "孰刊前代史，肯作近人诗。",
            "黠鬼应相笑，干坤一老痴。"
        ],
        "title": "不寐十首  其二",
        "id": "982aeeb6-8f57-4325-ac39-7a15131797ab"
    },
    {
        "author": "方回",
        "paragraphs": [
            "暮年无寐意，灯与影应知。",
            "谁复名三叛，空劳赋五噫。",
            "今人难与语，来世尚堪期。",
            "准易扬雄业，真成覆瓿为。"
        ],
        "title": "不寐十首  其三",
        "id": "c258fcd9-8ddf-4473-97e1-8f6cf69c7d76"
    },
    {
        "author": "方回",
        "paragraphs": [
            "无寐复无寐，自知仍自知。",
            "少狂今始悔，宿疾尚堪医。",
            "雪水消残酒，灯花送好诗。",
            "元龙湖海气，老矣复何施。"
        ],
        "title": "不寐十首  其四",
        "id": "0fcf82fd-24db-4cfa-b43b-0cdfece8d239"
    },
    {
        "author": "方回",
        "paragraphs": [
            "世间无限事，总不属闲人。",
            "必欲伸公论，宁如爱老身。",
            "武成难尽信，泰誓尚非真。",
            "卫府公闾语，何哉彼鬼神。"
        ],
        "title": "不寐十首  其五",
        "id": "e0f9a885-e6b9-41d1-9643-be4405b13447"
    },
    {
        "author": "方回",
        "paragraphs": [
            "夜眠才合眼，即见此诸公。",
            "骸骨已应朽，精神犹自通。",
            "老怀常忽忽，暮景极怱怱。",
            "知己恩难报，皇天识寸衷。"
        ],
        "title": "不寐十首  其六",
        "id": "68f3f393-7495-4931-b9b5-82b0eab0414a"
    },
    {
        "author": "方回",
        "paragraphs": [
            "雪声兼雨声，静听到残更。",
            "为底常无寐，宁当有不平。",
            "食多嫌气浊，衾薄觉神清。",
            "万古书灯眼，心常与共明。"
        ],
        "title": "不寐十首  其七",
        "id": "5eb4c421-4a05-4e65-a249-a66f07c40eef"
    },
    {
        "author": "方回",
        "paragraphs": [
            "涉世形容悴，违时嗜好偏。",
            "偶犹身未死，岂为己无眠。",
            "道丧文趋刻，谈高学类禅。",
            "申生真毙犬，望帝竟啼鹃。"
        ],
        "title": "不寐十首  其八",
        "id": "86a3e4d9-c724-4629-8fdc-d6af2a5aae21"
    },
    {
        "author": "方回",
        "paragraphs": [
            "竺国轮回说，诬民断勿疑。",
            "还知已死后，即是未生时。",
            "六道何凭考，三身故强推。",
            "反终更原始，不寐试深思。"
        ],
        "title": "不寐十首  其九",
        "id": "564ced89-7cec-4c2d-8465-ab561f16ee52"
    },
    {
        "author": "方回",
        "paragraphs": [
            "细字昏难读，孤灯冷独挑。",
            "黄虀余口味，白豆验心苗。",
            "玉枕方春梦，金门正早朝。",
            "先生唯默坐，窗外雨萧萧。"
        ],
        "title": "不寐十首  其一○",
        "id": "8a75b3ec-8f98-42ea-a49e-62115a110b1c"
    },
    {
        "author": "方回",
        "paragraphs": [
            "问姓云何但指桐，桐孙终古与无穷。",
            "遥知学出神农氏，独欠书传太史公。",
            "可用有名留世上，定应不死在山中。",
            "休官老守惭高致，政恐犹难立下风。"
        ],
        "title": "寄题桐君祠",
        "id": "9ea05f83-0ed7-4d4e-a511-819511280ce3"
    },
    {
        "author": "方回",
        "paragraphs": [
            "纷纭钟鼎误公卿，孰与山林保令名。",
            "不共鹄袍争举业，早令熊辔绍诗声。",
            "人间倏忽惊兴废，物外从容了死生。",
            "何限貂蝉无葬地，一丘风月自佳城。"
        ],
        "title": "徐制准挽辞",
        "id": "21c1953c-7d1a-4a64-a46b-ad761d1297d4"
    },
    {
        "author": "方回",
        "paragraphs": [
            "客途穷极亦陶然，自觉平生愧乐天。",
            "能办十千沽一斗，何知七十欠三年。",
            "日晴雪路初行处，春到椒盘未颂前。",
            "好念故园小儿女，团栾闻早醉花边。"
        ],
        "title": "十二月二十日立春系癸巳岁予年已六十七白刘唱和有云共把十千沽一斗相看七十欠三年因此遣兴",
        "id": "cee9189e-c65e-42a5-8ae8-229a263c949f"
    },
    {
        "author": "方回",
        "paragraphs": [
            "生平矻矻短檠窗，晚节灰心殢酒缸。",
            "百岁三分新过二，十行一目旧无双。",
            "又惊客枕听春雨，即合归舟上浙江。",
            "未必樊迟劣颜子，故应学稼胜为邦。"
        ],
        "title": "癸巳元日年六十七",
        "id": "ef3f6a3e-90a0-4a58-91c2-6d3473f4904a"
    },
    {
        "author": "方回",
        "paragraphs": [
            "红垂灯穗倍常明，缓缓晴须作好晴。",
            "著柳春风微有色，催花夜雨细无声。",
            "炉香早起蹒跚拜，杯酒朋来潋滟倾。",
            "一日一诗旧年例，新年一日两诗成。"
        ],
        "title": "元日小雨",
        "id": "60e9964b-d6db-4938-a49f-069cb92385e6"
    },
    {
        "author": "方回",
        "paragraphs": [
            "长于花担看梅花，不访山巅问水涯。",
            "世换湖光无减少，时来春色与增加。",
            "荒榛德祐权臣宅，老树咸平处士家。",
            "一醉第三桥畔酒，佳蔬菜更美鱼虾。"
        ],
        "title": "初六日过湖",
        "id": "9d45b392-758e-4e2d-9a25-9d7ae8929ac1"
    },
    {
        "author": "方回",
        "paragraphs": [
            "深夜楼前笑语譁，禁街钟鼓暂停挝。",
            "冶游谑浪非吾事，富足欢娱有几家。",
            "春酒可能融鬓雪，书灯独自照梅花。",
            "黄柑犹见升平物，四十年前客永嘉。"
        ],
        "title": "放夜",
        "id": "1bb237c7-8439-4166-8131-48dccd91d819"
    },
    {
        "author": "方回",
        "paragraphs": [
            "皓月微红映落霞，试呼樽酒答年华。",
            "柑为天下无双果，梅是春前第一花。",
            "自古良辰难得友，暂时老子不思家。",
            "夜深忽作大风雨，乐事元来亦未奢。"
        ],
        "title": "观灯小酌十四夜半大风而雨",
        "id": "0ce6ad68-6aee-4884-92a3-56d80e800312"
    },
    {
        "author": "方回",
        "paragraphs": [
            "甲戌清明鬓未翁，邦君过我小园中。",
            "牡丹初喜开千朵，劫火何知付一空。",
            "展转干戈春梦断，凄凉风雨客途穷。",
            "九原可作应垂涕，今日前时事不同。"
        ],
        "title": "追怀甲戌清明宇文信仲知郡大卿同尤张二倅过予小园赏花",
        "id": "34798884-ef63-4635-8a8b-662b35be8fc1"
    },
    {
        "author": "方回",
        "paragraphs": [
            "有生必死理之常，酒到何为不举觞。",
            "未问刘伶坟上土，何妨张咏鬓边疮。",
            "叔和解诀行尸脉，仲景工言越婢汤。",
            "知命吾当谢医药，服膺参也战兢章。"
        ],
        "title": "数日项颊颧咽肿痛髪中有疮",
        "id": "dede8684-15f1-4eff-b765-69584af53f0f"
    },
    {
        "author": "方回",
        "paragraphs": [
            "似觉今年太坎轲，春寒无策与降魔。",
            "断支酒费贫如故，细读医书病更多。",
            "客梦乡关心破碎，好花时节雨消磨。",
            "时人岂识衣冠会，清朗兰亭晋永和。"
        ],
        "title": "春寒久病",
        "id": "55d40082-a7a0-448e-b5dd-19411fc06859"
    },
    {
        "author": "方回",
        "paragraphs": [
            "之子成春服，欢言驾出游。",
            "残红三月路，叠翠万山州。",
            "夏后乘輴泽，轩皇炼药丘。",
            "旷平初渺莽，屈曲渐深幽。",
            "比县干戈偃，诸村盗贼收。",
            "室庐还旧贯，邸店竞新修。",
            "蚕月门多鐍，秧田草尽耰。",
            "画龙沽肆古，槛虎驿程脩。",
            "天目蟠根远，王干设险遒。",
            "径纡横巨石，涧洁见游鯈。",
            "岳势攀衡霍，星文摘斗牛。",
            "桑麻敦本业，笋蕨胜珍羞。",
            "谷冷长杉密，冈温早茗抽。",
            "宣平何处在，太白此中求。",
            "仙墅丹池火，僧庐野竹秋。",
            "农谈通稗史，骚咏入樵讴。",
            "楚雨三江外，吴云五岭头。",
            "夕阳彭蠡浦，潮水浙河流。",
            "西望番君国，东思越相州。",
            "孰云民俗俭，政尔士风优。",
            "舆隶知周孔，章缝盛鲁邹。",
            "圣贤一道续，天地四书留。",
            "阙里瞻庠序，师臣拜冕旒。",
            "永怀枌梓故，能奠藻芹不。",
            "灵顺王封庙，华光佛氏楼。",
            "端能无鬼责，焉所匪神庥。",
            "矧是儒家彦，初非贾客俦。",
            "诗材工捃摭，意匠极雕锼。",
            "佳句垂千古，浮荣等一沤。",
            "吾家紫阳下，肯作寄书邮。"
        ],
        "title": "送徐如心如婺源三十韵",
        "id": "fd9952d6-5fd2-4644-9ca6-d9b10d31f976"
    },
    {
        "author": "方回",
        "paragraphs": [
            "北曲南歌日日新，红粧不逐落红春。",
            "网鱼野老何曾觑，岂是心肠木石人。"
        ],
        "tags": [
            "西湖"
        ],
        "title": "三月三日西湖第三桥四首  其一",
        "id": "a2bda131-88b0-4a00-bc42-39053cc57d0a"
    },
    {
        "author": "方回",
        "paragraphs": [
            "正月桥西卖酒家，柳初青眼草初芽。",
            "重来红紫随风雨，犹有野田黄菜花。"
        ],
        "tags": [
            "西湖"
        ],
        "title": "三月三日西湖第三桥四首  其二",
        "id": "7018871b-3c4e-4cad-bb86-1e14534f6962"
    },
    {
        "author": "方回",
        "paragraphs": [
            "尽道西湖久寂寥，红栏干落但空桥。",
            "细思未有苏隄日，且把闲愁著酒浇。"
        ],
        "tags": [
            "西湖"
        ],
        "title": "三月三日西湖第三桥四首  其三",
        "id": "bd8f11dd-8c23-4e57-ae52-b24e8f830eed"
    },
    {
        "author": "方回",
        "paragraphs": [
            "野蔌随宜酒半醺，富儿盘馔拥红裙。",
            "兰亭会上无丝竹，芥蔕区区笑右军。"
        ],
        "tags": [
            "西湖"
        ],
        "title": "三月三日西湖第三桥四首  其四",
        "id": "138ad5fa-8e2a-4aa5-aa47-8b0cfb608e68"
    },
    {
        "author": "方回",
        "paragraphs": [
            "不肯中和按故常，膈痰鼻涕更头疡。",
            "尘飞泥涴三春尽，热熯寒僵一月强。",
            "乍把酒杯嫌药气，屡翻诗卷写医方。",
            "年年忆得古人语，端午绵衣未可藏。"
        ],
        "title": "寒热不调病一月余",
        "id": "a96cfb4c-bfe6-49e6-a5cf-86f753231be1"
    },
    {
        "author": "方回",
        "paragraphs": [
            "含桃豌豆喜尝新，罂粟花边已送春。",
            "岂谓单衣挥扇手，仍为败絮拥炉身。",
            "唾壶甫换痰仍满，药贴多夸料不真。",
            "火热冰寒但绝欲，世间疫疠本无神。"
        ],
        "title": "病后夏初杂书近况十首  其一",
        "id": "6e82cbbb-8338-4487-a57d-65635992c5fb"
    },
    {
        "author": "方回",
        "paragraphs": [
            "怯寒重著旧绵裘，已见盆栽坼绛榴。",
            "自厌一春常服药，忽惊半月不梳头。",
            "画评懒与痴儿辨，诗序难禁晚进求。",
            "带砺有盟犹未保，当时谁识种瓜侯。"
        ],
        "title": "病后夏初杂书近况十首  其二",
        "id": "7650905d-0c9e-4046-8825-e284401800be"
    },
    {
        "author": "方回",
        "paragraphs": [
            "骎骎七十保余龄，鱼眼无眠夜夜醒。",
            "魂梦不迷神女雨，形容欲似老人星。",
            "参同契注房中术，归去来辞座右铭。",
            "却笑空王太肤浅，张皇浪说八师经。"
        ],
        "title": "病后夏初杂书近况十首  其三",
        "id": "37704459-cede-4030-887f-1c5cc8ecb375"
    },
    {
        "author": "方回",
        "paragraphs": [
            "客楼卧病过花时，老态如狂复似痴。",
            "甚欲不餐烟火食，颇能时赋草茅诗。",
            "余生自晓寸关尺，他日谁传髓骨皮。",
            "少许青梅倾斗酒，心醒貌醉尔焉知。"
        ],
        "title": "病后夏初杂书近况十首  其四",
        "id": "d871dff3-0bd9-46fe-b8b5-deccbf2c5f7c"
    },
    {
        "author": "方回",
        "paragraphs": [
            "初扫蚕今欲茧时，无朝无暮雨垂垂。",
            "渔家长价蓑衣贵，种户流涎麦饭迟。",
            "跬步过从难跋涉，等闲脱著系安危。",
            "肉芝石髓身中有，可向山灵遽朵颐。"
        ],
        "title": "病后夏初杂书近况十首  其五",
        "id": "9241f221-3ddf-45bf-b97a-b340b96677cd"
    },
    {
        "author": "方回",
        "paragraphs": [
            "六年三潦困余黎，谁识他年旧浙西。",
            "靡有孑遗何可忽，不知归去果安之。",
            "属方理屋又闻漏，垂欲出门仍畏泥。",
            "家在穷山乱云外，自惭无策救儿饥。"
        ],
        "title": "病后夏初杂书近况十首  其六",
        "id": "737eac81-2eba-41e0-8abb-f5e74dcb13e9"
    },
    {
        "author": "方回",
        "paragraphs": [
            "今年春夏极穷忙，日检医书校药方。",
            "甫得木瓜治膝肿，又须荆芥沐头疡。",
            "一生辛苦身多病，四至平和脉尚强。",
            "寿及龟堂老睦守，不难万首富诗囊。"
        ],
        "title": "病后夏初杂书近况十首  其七",
        "id": "600ef269-7f2f-4a47-952c-27ffcb53d36b"
    },
    {
        "author": "方回",
        "paragraphs": [
            "富儿肥马跃雕鞍，同伴何由识木兰。",
            "拄杖扶携元未老，交床随逐本无官。",
            "三叉路口人心异，百尺楼头客眼寒。",
            "黠鬼老狐足妖怪，架中闲摘旧书看。"
        ],
        "title": "病后夏初杂书近况十首  其八",
        "id": "f8eefd9c-b314-4e2b-be2e-32c84882cd7b"
    },
    {
        "author": "方回",
        "paragraphs": [
            "妙年刚谓世无愁，汗漫猖狂万里游。",
            "梦里讲经天竺国，醉中横笛岳阳楼。",
            "散花女已无踪矣，老树精今尚在不。",
            "咋舌噬脐更摇手，颜瓢曾瑟外何求。"
        ],
        "tags": [
            "岳阳楼"
        ],
        "title": "病后夏初杂书近况十首  其九",
        "id": "08252a3e-cb7d-4512-91e5-c8acff1f4894"
    },
    {
        "author": "方回",
        "paragraphs": [
            "一切牵缠断孟劳，何金为带紫为袍。",
            "老从杨柳樱桃去，醉肯螟蛉蜾蠃豪。",
            "共庆龙从干五会，谁工雉食鼎三膏。",
            "折腰彭泽不归去，未必东坡肯和陶。"
        ],
        "title": "病后夏初杂书近况十首  其一○",
        "id": "49977e4b-d5f7-481d-965d-bb14e2fdca06"
    },
    {
        "author": "方回",
        "paragraphs": [
            "玩透羲爻未画前，今时天即古时天。",
            "回空其庶亦其庶，轲死不传焉不传。",
            "积愤淫伤诗未削，暗筹微婉史谁编。",
            "继周百世民彝在，岂为兴亡有变迁。"
        ],
        "title": "有感",
        "id": "436dc508-5629-40ef-bc39-2b93d1fd7ef2"
    },
    {
        "author": "方回",
        "paragraphs": [
            "先生谁解与传神，写向吾诗似亦亲。",
            "文字老坡真学士，丰姿太白谪仙人。",
            "明庭瑞彩陈圭璧，治世奇祥出凤麟。",
            "一道澄清非所凂，湖山暂此岸纶巾。"
        ],
        "title": "呈阎子静廉访翰学二首  其一",
        "id": "b565122a-0260-4728-a653-114ac02cb036"
    },
    {
        "author": "方回",
        "paragraphs": [
            "文星炯炯照勾吴，草诏金銮旧老儒。",
            "今□□公高北斗，后身白傅到西湖。",
            "要途未若闲官乐，心服□□貌敬殊。",
            "臭味果能有投合，及门岂在急抠趋。"
        ],
        "tags": [
            "西湖"
        ],
        "title": "呈阎子静廉访翰学二首  其二",
        "id": "f52a9554-761b-4d27-b525-e84ce5737233"
    },
    {
        "author": "方回",
        "paragraphs": [
            "上古三皇轩农羲，天始有柱地有基。",
            "腹虚与实疗民饥，心塞与开植民彝。",
            "保民性命专厥司，握生杀权名曰医。",
            "万事万物有偶奇，一阴一阳之所为。",
            "五运六气相参差，流行百骸敷四肢。",
            "河隄蚁窍如针锥，荣卫微爽颠不治。",
            "沉里浮表数及迟，指下难明审毫厘。",
            "能肉其骨扶其危，神圣工巧古所推。",
            "汴梁凯旋并门师，代州之郭天下知。",
            "半留中原半南移，大方脉科三百朞。",
            "黄金台边驿骑驰，大树古巷传言丝。",
            "趣装北上扬喜眉，药囊香细温风吹。",
            "肘后之祕神护持，本草我亦一二窥。",
            "素问难经手曾披，但于一事似有疑。",
            "左右心肝肾肺脾，女人反此背看之。",
            "叔和脉经无此辞，托名为诀翻支离。",
            "尺盛尺弱分两岐，句拙语俗意有疵。",
            "举世附和莫钳锤，惟晁公武能辨兹。",
            "欲攀易牙别渑淄，郭侯去矣不可羁。",
            "丹砂赤箭参术芝，豕苓鸡壅败鼓皮。",
            "百发百中谨所施，楼护侯鲭勿涎垂。",
            "弘景当有还山期，赠行聊效黄庭诗。"
        ],
        "title": "送医工郭耕道",
        "id": "4e4ce2dc-7c00-4183-8d18-90ce79538ed5"
    },
    {
        "author": "方回",
        "paragraphs": [
            "砚几书床茂树间，花深竹密地宽闲。",
            "绿阴正是浓时节，遮尽人家只见山。"
        ],
        "title": "四月十二日饮陆君用见山堂",
        "id": "b65b532b-f73f-4e09-8e63-a592517f50c2"
    },
    {
        "author": "方回",
        "paragraphs": [
            "筑室肇闻开吉卜，弄璋恰喜共良辰。",
            "千间广厦连云起，一颗明珠入掌新。",
            "撰上梁文焉用我，作汤餠客可无人。",
            "门闾如此须高大，他日能容驷马轮。"
        ],
        "title": "何仁甫作室日生男",
        "id": "37779402-b7a5-4fcb-81a7-c303d5d6c12c"
    },
    {
        "author": "方回",
        "paragraphs": [
            "趁潮小缓转船头，不枉湖山十日留。",
            "喜得阎徐二学士，为传佳句过中州。"
        ],
        "title": "送徐似之归新城",
        "id": "f6617509-1bfe-4650-8b81-ce4c2ffee302"
    },
    {
        "author": "方回",
        "paragraphs": [
            "年年节与物相符，笋已成竿燕欲雏。",
            "客里不知端午近，卖花担上见菖蒲。"
        ],
        "title": "午节",
        "id": "795f5a27-ce40-454a-9efc-0b2e9294d30a"
    },
    {
        "author": "方回",
        "paragraphs": [
            "青衫淝水去，亦足慰高年。",
            "县以州名寿，官于尉号仙。",
            "战场潜鬼火，耕野起人烟。",
            "彩棒无劳设，蒲轮下九天。"
        ],
        "title": "送和仲宽寿阳尉",
        "id": "37eadfb4-5202-43a3-920b-d86d89a1f465"
    },
    {
        "author": "方回",
        "paragraphs": [
            "仙棋一局烂樵柯，尘世纷纷梦幻多。",
            "病起镜中非复我，愁来酒外更无它。",
            "逍遥悟解参庄叟，矍铄形容谢伏波。",
            "忽省明朝又生日，暮年归计欲如何。"
        ],
        "title": "五月初十日病体少苏",
        "id": "0093a324-1bc8-4362-9380-ed72eb1f2517"
    },
    {
        "author": "方回",
        "paragraphs": [
            "三桥北畔清湖水，双塔西边晓日楼。",
            "展转愈知吾事拙，因循复作半年留。",
            "海风石首随潮上，梅雨航船入市浮。",
            "时节不殊荣悴异，腐儒杯酒暂忘忧。"
        ],
        "title": "是日大雨水涨",
        "id": "8b2dbba0-83db-420c-9f80-a7b7d29c04fc"
    },
    {
        "author": "方回",
        "paragraphs": [
            "夜来终日雨如倾，晓起楼头喜渐晴。",
            "血气衰微吾道胜，欲心死绝此身生。",
            "一区宅愧先人业，万首诗垂后世名。",
            "蚊喙收声蛙不吠，忽闻邻柳送啼鶑。"
        ],
        "title": "癸巳生日二首  其一",
        "id": "5aa737cb-a4ec-46ce-abf7-282c700ee730"
    },
    {
        "author": "方回",
        "paragraphs": [
            "倚楼历历算行藏，囏阻颠危暗自伤。",
            "垂近七旬天所借，孰怜三岁父云亡。",
            "岭南蛊毒千山雾，燕北毡寒六月霜。",
            "殿榜郡符皆画餠，空余骨痛似金疮。"
        ],
        "title": "癸巳生日二首  其二",
        "id": "195d2fb3-d34c-46a9-853c-5462c233197b"
    },
    {
        "author": "方回",
        "paragraphs": [
            "汤餠随缘和醤酰，六年三潦念民饥。",
            "重逢白髪人生日，愿见黄梅雨止时。",
            "诗好远过千岁寿，家贫深负五男儿。",
            "许身稷契杜陵老，岂谓残生乃至斯。"
        ],
        "title": "生日再书",
        "id": "68c2355b-1287-4760-880a-38743fbaf801"
    },
    {
        "author": "方回",
        "paragraphs": [
            "每于生日赋新诗，似觉今年老更痴。",
            "窃谓齐公千驷马，岂如陶氏五男儿。",
            "能拼久客常沉醉，不念全家惯忍饥。",
            "七十尚争三屈指，挂冠一纪此差奇。"
        ],
        "title": "用五男儿再赋",
        "id": "564cdccc-8a1b-4ff5-95cc-4744d3a0ab84"
    },
    {
        "author": "方回",
        "paragraphs": [
            "乃翁挟艺专淮乡，使死者生危不亡。",
            "远如扁鹊师长桑，又如近世庞安常。",
            "所交者谁龙虎骧，真李临淮郭汾阳。",
            "军门出入一药囊，精兵十万无金疮。",
            "参苓硝石雄附姜，补泻虚实调炎凉。",
            "晚择所从遨真扬，郄家太尉王东床。",
            "有子有子跨灶郎，半夜衣传肘后方。",
            "清溪居士清名香，心欲识面形参商。",
            "迩来解后古余杭，其言亹亹慨以慷。",
            "七表八里谁能详，三部九候吾独臧。",
            "八十一难声琅琅，素问灵枢腹为箱。",
            "望形察色起仆僵，馘俘二竖完膏肓。",
            "伤寒足脉根膀胱，过经七日妖灾禳。",
            "度彼没溺君为航，浅学不识空望洋。",
            "若有人兮云锦裳，饮君一剂寿而康。",
            "赠君诗篇金玉相，贯月夜虹光燄长。",
            "干坤六合何茫茫，生民性命孰翕张。",
            "惟将惟相惟医良，良将无人战卒戕。",
            "良相无人贤士藏，良医无人彭作殇。",
            "焉得万笔千缣缃，屈君著书肩岐黄。"
        ],
        "title": "赠医士清溪居士丘通甫",
        "id": "04a2a23a-f409-4365-ba5b-3b335cb7cd7b"
    },
    {
        "author": "方回",
        "paragraphs": [
            "绝如山谷赠初君，奇绝新诗妙绝文。",
            "斥逐三彭精异术，破除二竖奏元勋。",
            "千茎白雪难重少，一匕玄霜幸见分。",
            "可惜向来缺参请，按摩搬运漫辛勤。"
        ],
        "title": "次韵徐容斋赠丘通甫",
        "id": "5290207f-14de-463f-8966-9aff4ae2500e"
    },
    {
        "author": "方回",
        "paragraphs": [
            "积年梅雨动兼旬，咎证源源殆有因。",
            "狐假虎威饶此辈，鼠穿牛角念吾民。",
            "涎流白饭难侥幸，汗滴青秧浪苦辛。",
            "曲许乖龙啖梁燕，何如饥溺拯穷人。"
        ],
        "title": "梅雨大水",
        "id": "439a8865-6e1d-4f48-b843-b117a7557635"
    },
    {
        "author": "方回",
        "paragraphs": [
            "夜半观天象，无星定肯晴。",
            "河流兼市没，船势与楼平。",
            "未杀漂摇意，仍添飒洒声。",
            "人膏饫鱼鼈，真宰忍忘情。"
        ],
        "title": "五月九日甲子至月望庚午大雨水不已十首  其一",
        "id": "43ad68e7-26bb-42e3-bef2-d2cb22ff3f49"
    },
    {
        "author": "方回",
        "paragraphs": [
            "波浪冒原田，羣鱼不自全。",
            "返常真足怪，行险绝堪怜。",
            "骤作乘时快，遄成失势颠。",
            "儿童拾鳗鳝，争著柳枝穿。"
        ],
        "title": "五月九日甲子至月望庚午大雨水不已十首  其二",
        "id": "8d33f39a-91a1-4ff6-bb28-44a6672e3411"
    },
    {
        "author": "方回",
        "paragraphs": [
            "陆走无非水，楼居并是泥。",
            "褰裳难跋涉，执盖困扶携。",
            "国虑白圭壑，城危智伯堤。",
            "旸乌果安在，转觉漏天低。"
        ],
        "title": "五月九日甲子至月望庚午大雨水不已十首  其三",
        "id": "310be043-b8b1-4de6-a070-c17533d453ae"
    },
    {
        "author": "方回",
        "paragraphs": [
            "江南梅子雨，骚客古今愁。",
            "岂意连年夏，频妨庶事秋。",
            "为鱼民自痛，食肉尔何忧。",
            "衰老那禁得，看天独倚楼。"
        ],
        "title": "五月九日甲子至月望庚午大雨水不已十首  其四",
        "id": "b27b1985-5ba3-47f1-befd-7422ead1029c"
    },
    {
        "author": "方回",
        "paragraphs": [
            "能免尧捐瘠，端由稷播艰。",
            "民生频不竞，世故政相关。",
            "穴蚁移楼杪，田蛙产灶间。",
            "丰凶卜簷溜，半月响潺湲。"
        ],
        "title": "五月九日甲子至月望庚午大雨水不已十首  其五",
        "id": "cbeb86c1-a024-486b-829a-1237abbf7fb0"
    },
    {
        "author": "方回",
        "paragraphs": [
            "眼待稻花看，青苗浸急湍。",
            "万家应恸哭，五月更恒寒。",
            "政尔千仓足，犹云一饭难。",
            "凶灾忽如此，容易便平安。"
        ],
        "title": "五月九日甲子至月望庚午大雨水不已十首  其六",
        "id": "703a6501-25cf-4c57-b95c-e2ea01c73dd0"
    },
    {
        "author": "方回",
        "paragraphs": [
            "蒸渍衣巾醭，拘挛臂膝顽。",
            "老身何足恤，时事自多艰。",
            "井满瓢堪汲，船高树可攀。",
            "苍生百万亿，性命雨旸间。"
        ],
        "title": "五月九日甲子至月望庚午大雨水不已十首  其七",
        "id": "2f9702e1-f11f-4019-8764-4e249696f8e0"
    },
    {
        "author": "方回",
        "paragraphs": [
            "平地惊胥怒，滔天类鲧湮。",
            "稍低三板水，不活百城人。",
            "已拼过从绝，徒工徙倚频。",
            "鹄形无白粲，蜂起有黄巾。"
        ],
        "title": "五月九日甲子至月望庚午大雨水不已十首  其八",
        "id": "c4529e96-2563-4621-bb19-6b385db7f9c4"
    },
    {
        "author": "方回",
        "paragraphs": [
            "今日云霄客，何人禹稷思。",
            "树高堪避溺，稻尽底充饥。",
            "苦口非吾事，衰躯异昔时。",
            "东溟容有限，细读后山诗。"
        ],
        "title": "五月九日甲子至月望庚午大雨水不已十首  其九",
        "id": "fa69844d-9b40-47ca-b15e-a9f5081f87a4"
    },
    {
        "author": "方回",
        "paragraphs": [
            "西湖湖外水，汹涌入城流。",
            "比户升高阁，通衢塞大舟。",
            "学泅儿辈喜，绝爨老夫忧。",
            "会见蹄涔涸，鱼虾悔浪游。"
        ],
        "tags": [
            "西湖"
        ],
        "title": "五月九日甲子至月望庚午大雨水不已十首  其一○",
        "id": "77d0df79-9e7d-4bfe-afca-626c8cf8e1ff"
    },
    {
        "author": "方回",
        "paragraphs": [
            "暑雨民咨怨，由来直匪今。",
            "湿能蒸病骨，滴欲碎归心。",
            "积水连村郭，前途昧浅深。",
            "雄风楚台上，谁且独披襟。"
        ],
        "title": "十六日水退雨不已次受益韵二首  其一",
        "id": "9aaa104b-ef14-4bd0-9ed3-191d90764162"
    },
    {
        "author": "方回",
        "paragraphs": [
            "七年逢四潦，苟活到于今。",
            "每值月离毕，难逢木守心。",
            "江兼湖共满，忧与恨俱深。",
            "万顷青秧没，田家泪湿襟。"
        ],
        "title": "十六日水退雨不已次受益韵二首  其二",
        "id": "be43ec77-bdbb-46bd-8423-7160b3c00705"
    },
    {
        "author": "方回",
        "paragraphs": [
            "此事谁知我，他年岂料今。",
            "棋残才有眼，灯暗欲无心。",
            "衰老常为客，山林故自深。",
            "忘形侣猿鹤，可待整冠襟。"
        ],
        "title": "再用前韵",
        "id": "2d6b49aa-cdac-4b49-94ac-bff3869a0750"
    },
    {
        "author": "方回",
        "paragraphs": [
            "浮云几万里，白日闷晴晖。",
            "稍觉波涛缩，犹闻点滴微。",
            "两旬捐破扇，五月著寒衣。",
            "老病忧时事，高门马自肥。"
        ],
        "title": "十七十八日犹雨",
        "id": "1ac055ae-6c3e-4de8-9e95-3d7932fbf305"
    },
    {
        "author": "方回",
        "paragraphs": [
            "今日簷仍滴，何人胆不寒。",
            "晒帆船尚湿，扫市路才干。",
            "造化玄机转，生灵死命完。",
            "传闻睦东馆，楼阁付惊湍。"
        ],
        "title": "十九日始晴",
        "id": "c137d19b-0d81-4a89-88d2-37144f5b1304"
    },
    {
        "author": "方回",
        "paragraphs": [
            "乃者黄梅近，朝朝以雨书。",
            "将无作人鲊，孰不困河鱼。",
            "近郡淹城郭，连村浸室庐。",
            "何当与奇术，辟谷驾飞车。"
        ],
        "title": "次韵受益苦雨二首  其一",
        "id": "e5410aaa-b6a9-4b64-99a8-d1525ed264a1"
    },
    {
        "author": "方回",
        "paragraphs": [
            "甘泽关民命，随时不在多。",
            "滴穿簷下石，烂倒水中荷。",
            "天有凶荒岁，人无政事科。",
            "诚心能抚字，乖气转为和。"
        ],
        "title": "次韵受益苦雨二首  其二",
        "id": "d58cf8cd-8351-400e-bfbf-357976700cfe"
    },
    {
        "author": "方回",
        "paragraphs": [
            "人闲尘不到，别是一清凉。",
            "雨足千峰净，风薰百草香。",
            "阴森穿茂密，汩㶁溯深长。",
            "想见吴中路，连天尽绿秧。"
        ],
        "title": "湖上喜晴",
        "id": "cb5b00aa-a0e5-4299-90f6-96ee7b1af488"
    },
    {
        "author": "方回",
        "paragraphs": [
            "谁扶一轮日，与扫万重云。",
            "水已落数尺，田犹收几分。",
            "大钧回叶气，疏网削深文。",
            "尔饭堪餬口，忍为梁上君。"
        ],
        "title": "次韵受益喜晴二首  其一",
        "id": "7b0037b7-d47a-4a31-bd93-7b1d54d172bf"
    },
    {
        "author": "方回",
        "paragraphs": [
            "高楼晓气清，钟鼓报新晴。",
            "乍覩阳乌色，频闻喜鹊声。",
            "纵难期上熟，差足慰深耕。",
            "忍见民穷极，唯宜岁事成。"
        ],
        "title": "次韵受益喜晴二首  其二",
        "id": "92c23e3f-5e8b-49ec-a5c2-7d7fa52ccce1"
    },
    {
        "author": "方回",
        "paragraphs": [
            "十里方诸影绿鬟，空濛潋滟一窗间。",
            "天河不洗读书眼，未可同君上此山。"
        ],
        "title": "次韵阎学士靖轩赠受益山居二首  其一",
        "id": "10b00305-a956-499b-97f2-2bdbd1a43690"
    },
    {
        "author": "方回",
        "paragraphs": [
            "八月涛江五月湖，画图一见粟生肤。",
            "君家奄有两奇观，更觉天真胜画图。"
        ],
        "title": "次韵阎学士靖轩赠受益山居二首  其二",
        "id": "99c605a3-0c57-475d-baaf-f35c63a2fec3"
    },
    {
        "author": "方回",
        "paragraphs": [
            "稍复桥痕旧，俄惊础汗非。",
            "岂宜真汹涌，止可略霏霺。",
            "河伯毋流毒，云师幸霁威。",
            "劣能驱暑气，即愿吐晴晖。"
        ],
        "title": "十九日甲戌晴己卯晚又雨二首  其一",
        "id": "dea943ea-f2e9-4813-8048-c928bafb747d"
    },
    {
        "author": "方回",
        "paragraphs": [
            "吴郡传犹庶，严滩报可惊。",
            "田中车水出，城上驾船行。",
            "旅屋仍簁漏，穷簷用盎盛。",
            "幸而有雷电，此雨不难晴。"
        ],
        "title": "十九日甲戌晴己卯晚又雨二首  其二",
        "id": "2f0a5acd-058f-41c2-bb15-93f5ef0f6385"
    },
    {
        "author": "方回",
        "paragraphs": [
            "昨日占天色，心知有异同。",
            "甫能湖水绿，不合晓霞红。",
            "龙挟滂沱过，蝇惊霹雳空。",
            "斯须即开霁，共快楚台风。"
        ],
        "title": "二十五日庚辰连作暴雨即霁",
        "id": "62ad23a9-8353-4889-ba1a-2a5d81f6e6ca"
    },
    {
        "author": "方回",
        "paragraphs": [
            "谁保南阳百世阡，控颐别颊每堪怜。",
            "发丘郎将焉容御，裸葬王孙幸获全。",
            "何所不如围即墨，厥今安在像祁连。",
            "小诗更举樊崇事，好与慈孙孝子传。"
        ],
        "title": "赠淳邑风水山人何君",
        "id": "ea5c6525-0c93-4973-8824-95043d8be4a3"
    },
    {
        "author": "方回",
        "paragraphs": [
            "十六回更癸丑春，兰亭临本尚如新。",
            "学书良易人难学，聊喜他乡见似人。"
        ],
        "title": "题陈正之兰亭",
        "id": "59e2928e-6724-4ca7-bab6-37aa47f5e64d"
    },
    {
        "author": "方回",
        "paragraphs": [
            "垂及七旬叟，行将三伏时。",
            "归期秋未定，病势夜尤危。",
            "眼困终难寐，心明尚可医。",
            "阴寒伺阳燠，间隙不容丝。"
        ],
        "title": "病中夜思",
        "id": "3d1b29d7-de9a-4ddc-91e5-0862dce95a36"
    },
    {
        "author": "方回",
        "paragraphs": [
            "楼高夜独吟，鉴古复筹今。",
            "不竞当知命，无瑕在养心。",
            "人声钟后绝，天影水中深。",
            "风槛微凉处，时时一正襟。"
        ],
        "title": "次韵金直卿夏夜",
        "id": "22ceaa99-52a3-4461-9216-895bccea55b1"
    },
    {
        "author": "方回",
        "paragraphs": [
            "心远渊明拟问之，悠然身世见山时。",
            "强名真意元无物，缘底忘言更有诗。",
            "宇宙襟怀千斛酒，王侯勋业一枰棋。",
            "古来大隠在朝市，可待休官办菊篱。"
        ],
        "title": "题李提举心远轩",
        "id": "35949a4b-b8dc-405a-9ea6-c4365513fea6"
    },
    {
        "author": "方回",
        "paragraphs": [
            "西湖处士骨应槁，不复龙蛇看挥扫。",
            "是谁招此断肠魂，竹外一枝斜更好。"
        ],
        "tags": [
            "西湖"
        ],
        "title": "题张长卿竹梅用苏黄各二句",
        "id": "12fe53c2-e534-40fe-b30e-8f47ef9cb844"
    },
    {
        "author": "方回",
        "paragraphs": [
            "小阁微凉上，闲人半醉中。",
            "双明萤度水，一向柳拖风。",
            "委曲聊随俗，艰难敢讳穷。",
            "香山吾不逮，犹胜杜陵翁。"
        ],
        "title": "六月二十九夜",
        "id": "377d9617-1f80-49d0-82c7-583fc441bd80"
    },
    {
        "author": "方回",
        "paragraphs": [
            "太白星初上，参旗井钺连。",
            "新秋知几日，酷暑极今年。",
            "足不能离地，心常欲契天。",
            "水乡差得稔，亢旱念山田。"
        ],
        "title": "七月初一日早起",
        "id": "e07d066b-786f-47d4-83a1-e30ddbc1c812"
    },
    {
        "author": "方回",
        "paragraphs": [
            "危栏空阔上，牛斗转天心。",
            "为底常无寐，频来故独临。",
            "船声终夜静，楼影半河阴。",
            "诗就忘工拙，随宜莫苦吟。"
        ],
        "title": "楼夜",
        "id": "7c9196a2-2548-495d-b604-a55bd273a897"
    },
    {
        "author": "方回",
        "paragraphs": [
            "迩年士夫乏廉称，或以廉称不称能。",
            "兼廉且能毅且弘，嗟我有眼见未曾。",
            "君侯妙年翔鲲鹏，横击海宇无与朋。",
            "孝事其亲行有恒，移忠于君德日升。",
            "胸中朗彻水月澄，笔端变化云雾蒸。",
            "惠者怀之威者惩，内作心膂外股肱。",
            "浙右艰食何频仍，六年三潦岁不登。",
            "劝分之意极哀矜，坐使粒价不敢腾。",
            "馁腹再果僵复兴，今秋大稔稻没塍。",
            "长吏于民无弋矰，如寒与裘暑与冰。",
            "老夫昔也霜后鹰，即今仅似痴冻蝇。",
            "一纪不仕闲如僧，少陵日困籴五升。",
            "犹此客窗吟孤灯，往哉一见贤左丞。"
        ],
        "title": "呈赵左丞",
        "id": "81707899-7e75-4a41-ab20-f72000f68820"
    },
    {
        "author": "方回",
        "paragraphs": [
            "悠悠谁到百年身，百万杭民一聚薪。",
            "棺内棺前争几许，挽郎自是白须人。"
        ],
        "title": "观丧事",
        "id": "3c0937a4-e71b-41c2-a6c8-23ed1cb7b87d"
    },
    {
        "author": "方回",
        "paragraphs": [
            "瘴疠干戈脱此生，一隅略见旧承平。",
            "上元灯火中秋月，但苦人心不肯晴。"
        ],
        "title": "中秋雨",
        "id": "be971f1d-221a-4d3b-9b69-3e1446ea4a69"
    },
    {
        "author": "方回",
        "paragraphs": [
            "谁家秋夜捣衣声，遥忆良人在戍营。",
            "野宿貔貅天一角，树移乌鹊月三更。",
            "怨怀想像闺中切，逸韵悠扬枕上清。",
            "砧杵催成岁迟暮，抚时亦觉壮心惊。"
        ],
        "title": "代次韵闻砧",
        "id": "ee84fe8b-2e91-4d8e-9a5d-408bec9c4adc"
    },
    {
        "author": "方回",
        "paragraphs": [
            "丈夫志四方，出户无万里。",
            "焉能缩如蜗，鬰鬰久居此。",
            "于思今子骏，落笔甫友美。",
            "衮褒一字难，何独赏之子。",
            "勿谓貌甚尫，力可拔象齿。",
            "隘哉招海柳，讵识子路喜。",
            "橄榄政复苦，异彼道傍李。",
            "岂其谏涂开，可口不见纪。",
            "峨峨黄金台，梯飚凌太紫。",
            "大川楫方舟，明堂栋文梓。",
            "新丰马周足，斗酒可以洗。"
        ],
        "title": "送临安洪行之次鲜于伯几韵",
        "id": "32f65244-2da2-428f-9c9f-d8376d4c17db"
    },
    {
        "author": "方回",
        "paragraphs": [
            "积雨不可出，五日无盐酰。",
            "纵复有雨具，出门将告谁。",
            "兹辰复何辰，明窗漏晴曦。",
            "我有古猗兰，瓦斛以莳之。",
            "举世无识者，惟有秋蝶知。",
            "紫穗密匼匝，雪茸纷葳蕤。",
            "国香袭衣袖，坚坐神自怡。",
            "微咏韩子操，长歌湘累词。",
            "空庖不遑省，聊足忘调饥。"
        ],
        "title": "八月二十九日雨霁玩古兰",
        "id": "4dc9780c-2983-4e13-9131-2383fbc78b21"
    },
    {
        "author": "方回",
        "paragraphs": [
            "怕见秋深秋又深，青灯白髪厌愁霖。",
            "百年剩几重阳日，万事都无一称心。",
            "自揣老怀饶感慨，可须佳节强登临。",
            "在陈自郐哦韩句，敢望空罍有浊斟。"
        ],
        "title": "九月初四日大风雨近重阳无酒夜成二首  其一",
        "id": "63349d35-4403-4875-a4c8-c264e5118a5a"
    },
    {
        "author": "方回",
        "paragraphs": [
            "秋霖欲洗庾公尘，不管楼头客恨新。",
            "塞雁又为江左客，菊花曾识晋时人。",
            "百年虚谷先生老，一纪严州太守贫。",
            "几向客中度重九，苦无佳句答良辰。"
        ],
        "title": "九月初四日大风雨近重阳无酒夜成二首  其二",
        "id": "cabf59bf-465a-41ba-b3f6-1413cc0b180d"
    },
    {
        "author": "方回",
        "paragraphs": [
            "猗兰奕叶晓疏晴，栩栩秋光小蝶轻。",
            "皂翅绣花三五点，庾郎无句画难成。"
        ],
        "title": "猗兰秋思三首  其一",
        "id": "511599e3-2a5a-4938-b44b-a32dd393960b"
    },
    {
        "author": "方回",
        "paragraphs": [
            "绿叶枝头紫粟丛，素花抽雪细茸茸。",
            "国香政要枯如腊，旋买离骚置册中。"
        ],
        "title": "猗兰秋思三首  其二",
        "id": "d8e533d9-f227-437a-8e5a-408ed20ee47c"
    },
    {
        "author": "方回",
        "paragraphs": [
            "老子今年忽不贫，价方玉佩有兰纫。",
            "一枝半朵悬衣带，肯羨腰间大羽人。"
        ],
        "title": "猗兰秋思三首  其三",
        "id": "b12dcd2b-e333-4383-a49c-dac87b39ace6"
    },
    {
        "author": "方回",
        "paragraphs": [
            "油泥方滑道，返照隔楼明。",
            "年已如秋老，心犹爱晚晴。",
            "鼓刀宁异遇，带索定徒行。",
            "倚遍阑干夜，寒砧处处声。"
        ],
        "title": "晚晴",
        "id": "92111ebb-8de0-4072-9b38-3daabd20fbd7"
    },
    {
        "author": "方回",
        "paragraphs": [
            "紫兰黄菊园丁送，亦有邻翁送酒来。",
            "何忽于斯须煮药，不然夫岂怯衔杯。",
            "登高朋友空相觅，抱病情怀未易开。",
            "过了重阳更堪醉，霜天螃蟹小春梅。"
        ],
        "title": "九日汪元卿送酒亦有相拉者以病嗽不出",
        "id": "2a425cdb-19d5-4140-b36a-74feae31aa32"
    },
    {
        "author": "方回",
        "paragraphs": [
            "莫欺虚谷太凄凉，短髪频搔意自长。",
            "万古江山宜晚景，一番宇宙更秋光。",
            "东篱把菊非尘世，左手持螯可醉乡。",
            "二物于吾犹莫逆，达人何日不重阳。"
        ],
        "title": "九月十二日得蟹小酌",
        "id": "7604d789-308f-4485-b444-ad24af92d72e"
    },
    {
        "author": "方回",
        "paragraphs": [
            "不惜佳人国为倾，髑髅头盖野狐精。",
            "丈夫更有何郎粉，老眼须君业镜明。"
        ],
        "title": "赠相士王秀溪",
        "id": "7b5f0bb4-1a54-47b4-94ec-9dab0ded49ba"
    },
    {
        "author": "方回",
        "paragraphs": [
            "松江太守今贤侯，喜有螃蟹无监州。",
            "左手持螯右杯酒，文章政事第一流。",
            "吴田今年十分秋，各执稻穗朝厥酋。",
            "初生琐细类蟛𧑅，既长魁巨肩蝤蛑。",
            "渔父横江竹为断，照夜纷纭灯火乱。",
            "取之一蟹胜一蟹，尖美于团十月半。",
            "怒目横行敢抗虎，宜尔就擒堕烹爨。",
            "黄堂不忍专俊味，遣饷不减锦绣段。",
            "老夫菜肠久雷鸣，忽四十辈来峥嵘。",
            "得公宰相三斗鼻吸之醋，剉我坡仙一年好景之橙。",
            "金脐雪脆手自擘，何必牛炙兼羊羹。",
            "馋拏涎攫快一醉，焉待将糖而弥躁，带糟而微生。",
            "一诗往谢张夫子，莫怪无厌犹未已。",
            "内黄侯承津致矣，但欠青州从事耳。"
        ],
        "title": "松江使君张周卿致泖口蟹四十辈",
        "id": "735ac239-ff2b-4b58-a369-8de998054baf"
    },
    {
        "author": "方回",
        "paragraphs": [
            "聚敛臣应愧直臣，暂闲身似胜官身。",
            "险夷异路良难测，进退忘怀直任真。",
            "万国山河封域广，九天日月照临新。",
            "乌台凤沼登耆旧，屈指如公几正人。"
        ],
        "title": "次张鹏飞解官旧韵",
        "id": "ecdb1a1f-89ce-4945-a45f-43e7b8439e8d"
    },
    {
        "author": "方回",
        "paragraphs": [
            "五朝遗老四专城，年号凡经十四更。",
            "八袠即今踰少壮，七人从昔冠耆英。",
            "冻窗映雪能坚坐，泥屐看山只步行。",
            "清健如公天下少，平心心事十分平。"
        ],
        "title": "平心胡祕监诞日",
        "id": "01ef5a2e-1fd6-4763-9f53-49ed87d20d11"
    },
    {
        "author": "方回",
        "paragraphs": [
            "瓣香清晓肃冠绅，户外遥山展翠颦。",
            "瘦影自怜耽醉叟，欢声何限喜晴人。",
            "怱怱节序梅花老，衮衮尘埃世事新。",
            "自有天来至今日，不知芳草几番春。"
        ],
        "title": "次韵张中白元日",
        "id": "d326164e-6702-4127-ae68-352142c08af5"
    },
    {
        "author": "方回",
        "paragraphs": [
            "不到水西久，十年怀梦思。",
            "重行兵后路，暗觅壁间诗。",
            "僧出房俱鐍，人游榼自随。",
            "隔溪望城郭，未觉似春时。"
        ],
        "title": "正月初三日水西寺",
        "id": "352090e4-28f8-46fa-9700-d57d3db69641"
    },
    {
        "author": "方回",
        "paragraphs": [
            "秋高亲见老崖来，险阻嵚崎付一杯。",
            "万古悬知名不夜，九泉谁免骨为灰。",
            "轻鸥熟与风波狎，劲柏宁资粪壤栽。",
            "却笑诸儿浪生死，大都暮落枉朝开。"
        ],
        "title": "次韵方去言用予喜归韵见寄三首  其一",
        "id": "06a1adbb-7443-47e3-8086-1cb24bd68191"
    },
    {
        "author": "方回",
        "paragraphs": [
            "笔法君追宝晋斋，禅机我愧老蒲鞋。",
            "尝僚台阃相知旧，得友江山到处佳。",
            "铁马尘高频极目，锦鳞音断岂忘怀。",
            "亦思竹底陪溪逸，人品终疑未易侪。"
        ],
        "title": "次韵方去言用予喜归韵见寄三首  其二",
        "id": "5947470e-fbab-447d-aa96-3d919f187f9a"
    },
    {
        "author": "方回",
        "paragraphs": [
            "野鸟呼风金粟堆，曲江宫殿委荒苔。",
            "是非谁办笔褒贬，鸿燕屡惊春去来。",
            "偃月人今奸骨朽，浣花翁未醉眉开。",
            "吟君诗罢登山崦，立尽斜阳尚懒回。"
        ],
        "title": "次韵方去言用予喜归韵见寄三首  其三",
        "id": "c0a6e282-5eb8-4ba9-900a-5df38f974e3e"
    },
    {
        "author": "方回",
        "paragraphs": [
            "治郡年才半买臣，青春天上送麒麟。",
            "鼎来好事由阴德，曾活澄江十万人。"
        ],
        "title": "庆陆仁重举男四首  其一",
        "id": "593c9f76-5d04-4e73-a9e4-f99d181ba150"
    },
    {
        "author": "方回",
        "paragraphs": [
            "相门佳气夜葱葱，早已凭熊更梦熊。",
            "二十此郎作文赋，乃翁仍是黑头公。"
        ],
        "title": "庆陆仁重举男四首  其二",
        "id": "e8e198d0-774b-49c6-99db-6b759952ea49"
    },
    {
        "author": "方回",
        "paragraphs": [
            "升平重见上元天，箫鼓声中璧月圆。",
            "惟有高门更多喜，金盘分送洗儿钱。"
        ],
        "title": "庆陆仁重举男四首  其三",
        "id": "4a9bd572-9e76-45be-8b06-db700c39124d"
    },
    {
        "author": "方回",
        "paragraphs": [
            "积善悬知庆有余，芝兰衮衮秀阶除。",
            "紫阳一滴泉源远，早聘名儒授四书。"
        ],
        "title": "庆陆仁重举男四首  其四",
        "id": "b9a4c28e-74a6-4846-a682-7ad403435c7b"
    },
    {
        "author": "方回",
        "paragraphs": [
            "朝匹吴君暮越臣，一颦何用訾东邻。",
            "阿承丑女五噫妇，似胜苎萝山下人。"
        ],
        "title": "赠相士戚淳祖",
        "id": "88ad9662-5681-44f2-8dce-9c240f6b0fa1"
    },
    {
        "author": "方回",
        "paragraphs": [
            "洛雪一丈冻独鼾，谁其排闼惊袁安。",
            "千载神交两贤令，寄意爱此英姿寒。",
            "马缩龙埋万木折，胸次阳和骨立铁。",
            "纨袴儿曹东风花，不耐春寒能耐雪。"
        ],
        "title": "题前歙令楚君雪梅图",
        "id": "1a85c9c2-5eeb-4791-b56e-9525007dcb2d"
    },
    {
        "author": "方回",
        "paragraphs": [
            "灯节萧条雷后雪，花天料峭雨余霜。",
            "经旬不出无情绪，恰见鹅儿似酒黄。"
        ],
        "title": "春寒",
        "id": "46b6624a-1df7-48fa-95cf-42f54066c9c6"
    },
    {
        "author": "方回",
        "paragraphs": [
            "女伴新晴喜晒衣，老人闲步览春晖。",
            "隔篱一树桃花发，初见今年粉蝶飞。"
        ],
        "title": "新晴",
        "id": "9b88a665-f0b7-41a5-a17b-f57b31e815da"
    },
    {
        "author": "方回",
        "paragraphs": [
            "肯着双瞳子，来看一秃翁。",
            "短篷君载月，孤屋我吟风。",
            "籛耳终遗骨，松乔竟落空。",
            "痴人喜甜舌，谁悟大槐宫。"
        ],
        "title": "赠相士雷月篷",
        "id": "7625238b-8e24-477f-b4e8-e435ae7cf4eb"
    },
    {
        "author": "方回",
        "paragraphs": [
            "今年一何异，人日苦连雨。",
            "甲子复不晴，吾密识诸簿。",
            "烧灯前一夕，轰然震雷鼓。",
            "醉卧初未闻，遄骇雪霰舞。",
            "乍暄汗肤烂，倏冻尪脊偻。",
            "造物谑百昌，摩手遽斫斧。",
            "侵寻二月初，野桃半吞吐。",
            "严霜甚腊天，挫使颜色沮。",
            "日昏荡黑子，天暗堕黄土。",
            "占谶或未习，灾眚亦可覩。",
            "有客言近县，疠鬼肆虐侮。",
            "槌撞体肢软，骾棘喉咽楚。",
            "一家朝团栾，暮辄踣四五。",
            "上丁祭孔庙，儒冠列如堵。",
            "鼻壅背肩缩，咯唾满廊庑。",
            "闲居乏薪炭，畏风紧扃户。",
            "病轻勿辂医，芎芷自煎煮。",
            "横纵乱方书，叠重着褐裋。",
            "向来佳气和，藜杖涉园渚。",
            "扫涸诇新泉，搜枯揽幽莽。",
            "融澌跳鲋鯈，润壤泄蛙鼁。",
            "谓即挈蛮榼，所至品村酤。",
            "此意未获骋，叉戟已见拒。",
            "遥遥鶑花饶，惴惴蚕麦腐。",
            "身患能有几，时忧卒难数。",
            "干坤亦大矣，一喙其何补。",
            "小待春事深，汛墓宴别墅。"
        ],
        "title": "春寒纪异",
        "id": "42f33552-8c01-4aca-ab52-fd3818037587"
    },
    {
        "author": "方回",
        "paragraphs": [
            "十载离乡邑，言归理旧锄。",
            "仅怜空宅在，半骇近邻无。",
            "古庙丛枯木，寒宵吠训狐。",
            "兵余有乖气，春色亦荒芜。"
        ],
        "title": "夜闻训狐",
        "id": "2dce7c59-1528-4eec-9dbb-c025df095540"
    },
    {
        "author": "方回",
        "paragraphs": [
            "晴向小园窥，今朝忽有诗。",
            "乳鹅殽菜叶，跃鹊颤花枝。",
            "春气寒终暖，愁人老更衰。",
            "醉僧约同饮，徇俗未容辞。"
        ],
        "title": "行园僧约同饮",
        "id": "5f75ff78-d6b0-451a-b7ad-ee0d510ada3b"
    },
    {
        "author": "方回",
        "paragraphs": [
            "浅浅花开料峭风，苦无妖色画难工。",
            "十分不肯精神露，留与他时著子红。"
        ],
        "title": "樱桃花",
        "id": "cac4d25a-573e-4152-825e-8f9b6ee707f7"
    },
    {
        "author": "方回",
        "paragraphs": [
            "锦城春色万人迷，饭颗无心著品题。",
            "实不如华谩秾艳，秋霜谁觑海棠梨。"
        ],
        "title": "海棠花",
        "id": "9a2a6e76-ae70-494a-bf60-35eb4de79e10"
    },
    {
        "author": "方回",
        "paragraphs": [
            "鬬草吴王眩越娃，终然输与老陶家。",
            "雪挑霜煮春无尽，不似吾园荠菜花。"
        ],
        "title": "荠菜花",
        "id": "c162907a-a160-49ae-b072-b0570adfd7c2"
    },
    {
        "author": "方回",
        "paragraphs": [
            "只供寒士饱诗肠，不伴佳人上绣床。",
            "黄蝶似花花似蝶，柴门春尽满田香。"
        ],
        "title": "青菜花",
        "id": "881f530d-76ce-4cc9-832a-570c85ddd414"
    },
    {
        "author": "方回",
        "paragraphs": [
            "刘郎异种出天台，雪里夭夭解早开。",
            "邻舍觅花聊折送，祇应遥认是红梅。"
        ],
        "title": "早桃花",
        "id": "f94523e7-5882-44bf-b64b-0f78ac10b822"
    },
    {
        "author": "方回",
        "paragraphs": [
            "此亦桃花彼亦桃，成蹊各各绽春苞。",
            "一朝开出红千叶，何啻高才十倍曹。"
        ],
        "title": "千叶桃花",
        "id": "4184adbc-fed7-4c94-96af-e6ab74205058"
    },
    {
        "author": "方回",
        "paragraphs": [
            "阮郎溪上醉腮融，蓦忽深红又浅红。",
            "料得金闺描绣样，一花成换几针茸。"
        ],
        "title": "二色桃花",
        "id": "b1a5de6e-99ba-4e79-b5ba-57cc597c4272"
    },
    {
        "author": "方回",
        "paragraphs": [
            "一种玄都旧种花，谁将缟雪换蒸霞。",
            "羣仙醉啖瑶池果，况核曾封白玉砂。"
        ],
        "title": "碧桃花",
        "id": "0413d80e-d9e8-4bc8-8d94-1df5422bb6bc"
    },
    {
        "author": "方回",
        "paragraphs": [
            "仙根判耦得无差，春对夭桃夏对瓜。",
            "此岂轻浮闲果子，白花亦复胜红花。"
        ],
        "title": "李花",
        "id": "5ea6442d-e288-4817-8946-4d242311b3b8"
    },
    {
        "author": "方回",
        "paragraphs": [
            "仙姿白雪帔青霞，月淡春浓意不邪。",
            "天上嫦娥人未识，料应清雅似梨花。"
        ],
        "title": "梨花",
        "id": "1982620d-c846-4b18-9adc-963347b26989"
    },
    {
        "author": "方回",
        "paragraphs": [
            "槁若丛蓍未见妍，一条条雪半春天。",
            "醉鞍把玩归来晚，蒲市人惊玉马鞭。"
        ],
        "title": "雪条花",
        "id": "b6daa5bf-99e4-4d81-866d-a453bf997f00"
    },
    {
        "author": "方回",
        "paragraphs": [
            "疏枝坚瘦骨为皮，忽迸红英簇紫蕤。",
            "娇女乍看齿生液，分明茜糁缀饧枝。"
        ],
        "title": "紫荆花",
        "id": "f47cd8cd-641e-42c8-8ca1-f19cdae81051"
    },
    {
        "author": "方回",
        "paragraphs": [
            "石楠巖桂万年枝，方驾分花占四时。",
            "犀甲鹤头傲霜雪，入春犹见岁寒姿。"
        ],
        "title": "山茶花",
        "id": "48a59ebb-7c66-402f-a971-76fe98e65632"
    },
    {
        "author": "方回",
        "paragraphs": [
            "十二循环换律筒，芳葩长是笑春风。",
            "山家不识尧蓂荚，日历聊凭月月红。"
        ],
        "title": "月月红花",
        "id": "5438a1ef-ed6f-4106-ad27-3341ce89939d"
    },
    {
        "author": "方回",
        "paragraphs": [
            "燕忙鶑懒听芳词，忆醉西湖画舫时。",
            "山墅不知春早晚，隔墙数点堕书帷。"
        ],
        "tags": [
            "西湖"
        ],
        "title": "杨花",
        "id": "5389e517-865f-4210-84d4-e396d994745f"
    },
    {
        "author": "方回",
        "paragraphs": [
            "怅惜年光怨子规，王孙见事一何迟。",
            "等闲春过三分二，凭仗桐花报与知。"
        ],
        "title": "桐花",
        "id": "bcdfbc94-48c5-4d2c-b396-29c6a16d0316"
    },
    {
        "author": "方回",
        "paragraphs": [
            "雪尽深林出异芬，枯松槁槲乱纷纷。",
            "此中恐是兰花处，未许行人著意闻。"
        ],
        "title": "兰花",
        "id": "0ee36963-88dd-47f8-9b23-6dfd5693daa8"
    },
    {
        "author": "方回",
        "paragraphs": [
            "药辨君臣医或误，花旌王后俗徒奢。",
            "早兰晚蕙真兄弟，我与二难分等差。"
        ],
        "title": "蕙花",
        "id": "7100939c-42ae-4a81-a1b1-71ecf7e5ae29"
    },
    {
        "author": "方回",
        "paragraphs": [
            "春工借露染鶑裳，欲学东篱一样黄。",
            "输与菊花在何处，止禁晴暖不禁霜。"
        ],
        "title": "黄蔷薇花",
        "id": "1712782e-1dea-41dc-a2f8-65e7388831f2"
    },
    {
        "author": "方回",
        "paragraphs": [
            "月桂金沙各鬬春，蔷薇红透更精神。",
            "虽然面似佳人笑，满体锋铓解刺人。"
        ],
        "title": "红蔷薇花",
        "id": "ff09b5aa-80ae-4d1f-8980-a72e678fe0b5"
    },
    {
        "author": "方回",
        "paragraphs": [
            "未用炉薰燃笃耨，何须粉面佐娉婷。",
            "通宵痛饮此花下，露滴杯中酒更醒。"
        ],
        "title": "酴醿花",
        "id": "e94a40ce-1038-43f5-8299-6c02707642cf"
    },
    {
        "author": "方回",
        "paragraphs": [
            "海南药物木香重，何似𩰀松高架花。",
            "春晚日长香满院，天教富贵属诗家。"
        ],
        "title": "木香花",
        "id": "d3913347-e52d-4015-9fe2-d6a6f75fe632"
    },
    {
        "author": "方回",
        "paragraphs": [
            "舞姬初试薄罗衣，趁蝶随蜂玩午晖。",
            "各折一枝入深院，欢声赢得绣毬归。"
        ],
        "title": "衮绣毬花",
        "id": "e8f630fa-d519-4001-b2bf-18c5e79cd801"
    },
    {
        "author": "方回",
        "paragraphs": [
            "眼中不复见姚黄，从古扬州亚洛阳。",
            "何止中郎虎贲似，政堪花相相花王。"
        ],
        "title": "芍药花",
        "id": "2e1d52a1-28f4-48c9-8ec5-5dc4216fa430"
    },
    {
        "author": "方回",
        "paragraphs": [
            "土山未甚正，有石亦颇欹。",
            "方矩一再度，夙具锸与箕。",
            "晨兴命工徒，将一大治之。",
            "扫砾斫枯枿，拥泥护芳荑。",
            "春雷已惊蛰，犹以寒自疑。",
            "蚯蚓缩未动，虾𢋙僵如痴。",
            "此役彼不安，慈悯其忍为。",
            "复有蜈蚣蝎，壤发难迅驰。",
            "仆夫听使去，梃杵肯遽施。",
            "至所谓蛇者，众怒争剪夷。",
            "赤练稍宛转，碎首忽若糜。",
            "人迹不至处，掷出园外篱。",
            "天地主生育，乳孕无穷期。",
            "何土草不茂，何水鱼不滋。",
            "毒堇及淫蜮，赋物曷至兹。",
            "峥嵘不能亩，蜗蚁千万斯。",
            "凶恶如此辈，均受亭毒私。",
            "理有不可晓，颜跖同世时。",
            "闲居理花药，娱心聊自怡。",
            "小小事兴作，虫豸关安危。",
            "何况大骚动，疮痏良可知。",
            "诛恶亦一快，感慨因成诗。"
        ],
        "title": "修石山",
        "id": "a482131f-be47-42c1-9363-4db4c2fd690a"
    },
    {
        "author": "方回",
        "paragraphs": [
            "荷锸除园棘，邻翁诵所闻。",
            "花开争共折，草长竟谁耘。",
            "薪赭近郊树，畬烧无主坟。",
            "问言何至此，军马日纷纷。"
        ],
        "title": "所闻",
        "id": "f9b3da32-713d-46ed-af09-3019a9b4a8bd"
    },
    {
        "author": "方回",
        "paragraphs": [
            "天地一闲人，园林数亩春。",
            "认苗谙药性，养果护花身。",
            "社友同疏饭，邻儿笑野巾。",
            "空庭维老马，不出动经旬。"
        ],
        "title": "治圃杂书二十首  其一",
        "id": "497e565c-b90b-47d2-a757-efd1d9ce9b16"
    },
    {
        "author": "方回",
        "paragraphs": [
            "汲水洗青石，寘之盛酒樽。",
            "身闲宜独坐，手冷喜时扪。",
            "晓露黏花片，春苔蚀浪痕。",
            "从吾已安稳，不复动云根。"
        ],
        "title": "治圃杂书二十首  其二",
        "id": "e4d79795-c068-49f6-ac43-8bc2012ac34f"
    },
    {
        "author": "方回",
        "paragraphs": [
            "闭户全无事，窥园颇自由。",
            "不堪箝纸尾，乍可把锄头。",
            "避树斜开径，邀泉曲放沟。",
            "吾心元自直，儿辈勿相尤。"
        ],
        "title": "治圃杂书二十首  其三",
        "id": "9a1b862a-23a7-4e2e-83b8-f9a19049539f"
    },
    {
        "author": "方回",
        "paragraphs": [
            "林间一磐石，壶酒玩春晖。",
            "混沌本无窍，桔橰焉用机。",
            "乱花红雪舞，远岫翠屏围。",
            "车马纷纷者，能知此似稀。"
        ],
        "title": "治圃杂书二十首  其四",
        "id": "c801c2b1-e6f9-4ab8-8d39-b5d65c3deeeb"
    },
    {
        "author": "方回",
        "paragraphs": [
            "灯花昨夜饶，喜事集今朝。",
            "新立蒲萄架，初尝枸杞苗。",
            "天清诗眼豁，春暖酒痰消。",
            "更复得奇石，数峰昂碧霄。"
        ],
        "title": "治圃杂书二十首  其五",
        "id": "d889e911-e063-470f-b676-20d28cab0a95"
    },
    {
        "author": "方回",
        "paragraphs": [
            "胸中书万卷，老去与谁论。",
            "不善谋人国，犹堪灌我园。",
            "草长门昼掩，鹊下土新翻。",
            "物理闲推测，天机未易言。"
        ],
        "title": "治圃杂书二十首  其六",
        "id": "0d87f656-3530-4887-8eae-039ad1f867fa"
    },
    {
        "author": "方回",
        "paragraphs": [
            "花有如罂粟，能同橘不迁。",
            "茄藤宜硬地，豆荚恶肥田。",
            "元勰齐民术，夷吾土物篇。",
            "园丁初未读，口诀自相传。"
        ],
        "title": "治圃杂书二十首  其七",
        "id": "4bc27d00-16a5-41e5-aecb-ad7b3ee9fefc"
    },
    {
        "author": "方回",
        "paragraphs": [
            "十载前初种，酴醿间木香。",
            "对花犹绿髪，携酒有黄堂。",
            "忽起风云阵，几成鹿豕场。",
            "少陵忆严尹，非复旧春光。"
        ],
        "title": "治圃杂书二十首  其八",
        "id": "dbb2a8d7-ae54-4cc9-ad3e-e22acf8ae51f"
    },
    {
        "author": "方回",
        "paragraphs": [
            "万山山顶郡，城郭欠陂池。",
            "滩落动千丈，井深非一施。",
            "养鱼埋巨瓮，浇菜缉脩縻。",
            "蹇浅仍辛苦，逍遥意自知。"
        ],
        "title": "治圃杂书二十首  其九",
        "id": "669cbb0c-ec81-4099-8b38-780c0fa7f72b"
    },
    {
        "author": "方回",
        "paragraphs": [
            "新年雨雪频，五戊又踰旬。",
            "寒更过于腊，晴犹不似春。",
            "燕瘖甘再蛰，花瘦黯无神。",
            "卖树翁来说，村多疫死人。"
        ],
        "title": "治圃杂书二十首  其一○",
        "id": "1fdcb963-7032-44ef-9574-8f45019d39b9"
    },
    {
        "author": "方回",
        "paragraphs": [
            "今日春才暖，侵晨董莳耘。",
            "禽声眠欲觉，花气梦先闻。",
            "树络蜘蛛缕，泥锼𦚧䏰纹。",
            "干坤无昼夜，生意自芸芸。"
        ],
        "title": "治圃杂书二十首  其一一",
        "id": "7a217efd-8443-41c0-95c4-9d14248f27e8"
    },
    {
        "author": "方回",
        "paragraphs": [
            "岑寂观羣动，舂容领众香。",
            "三椽容卧起，一锸共行藏。",
            "俗眼荣朝槿，顽躯敌闰杨。",
            "皮枯面黧黑，心镜皎如霜。"
        ],
        "title": "治圃杂书二十首  其一二",
        "id": "4feb9532-5c0c-4790-bab5-ca9f85959ea4"
    },
    {
        "author": "方回",
        "paragraphs": [
            "真山焉用假，山假意还真。",
            "巨石起奇士，幽兰延故人。",
            "云生如望岳，地僻不争春。",
            "图画传京洛，应多欲问津。"
        ],
        "title": "治圃杂书二十首  其一三",
        "id": "593a0540-6398-4948-8aab-b4b2168b5341"
    },
    {
        "author": "方回",
        "paragraphs": [
            "山甑饙籼米，春瓶炙草茶。",
            "无能赓喜起，自爱押车斜。",
            "老不贪仙药，贫犹种好花。",
            "人间十万户，难得一诗家。"
        ],
        "title": "治圃杂书二十首  其一四",
        "id": "664a61f6-9edf-4ac6-87a3-2855b3694f60"
    },
    {
        "author": "方回",
        "paragraphs": [
            "猿鹤闲朋友，知予近况无。",
            "春游靴露指，夜读烛燃须。",
            "醉苦邻僧强，饥从小仆逋。",
            "山农来卖笋，与米当青蚨。"
        ],
        "title": "治圃杂书二十首  其一五",
        "id": "2b251a7c-7217-488f-96fe-79d5061979cf"
    },
    {
        "author": "方回",
        "paragraphs": [
            "破袖通闲手，危栏寄远心。",
            "品花严位置，枚笋遴监临。",
            "鼎鼐生无望，戈鋋老不任。",
            "唯应宰斯谷，岁岁长清阴。"
        ],
        "title": "治圃杂书二十首  其一六",
        "id": "5a9aab33-6f9d-4835-8d19-21d98c46d01e"
    },
    {
        "author": "方回",
        "paragraphs": [
            "径捷人踪杂，墙颓地界斜。",
            "织篱呼野老，烹茗谕邻家。",
            "旧穴通羊豕，新畦隔芋瓜。",
            "尚当分汝果，幸勿窃予花。"
        ],
        "title": "治圃杂书二十首  其一七",
        "id": "57dfead0-3ba5-4518-a72b-ca760aeeb4d1"
    },
    {
        "author": "方回",
        "paragraphs": [
            "远石疑堪取，层崖试共登。",
            "偶游梵王舍，略话祖师灯。",
            "怪象撑狞盼，残碑搨坏棱。",
            "世间何不有，巢贼亦斋僧。"
        ],
        "title": "治圃杂书二十首  其一八",
        "id": "dcb462d7-36d3-455e-8508-17a32bb877be"
    },
    {
        "author": "方回",
        "paragraphs": [
            "芍药抽红锐，荼䕷缒绿长。",
            "几家蚕落纸，比屋燕分梁。",
            "谷雨深春近，茶烟永日香。",
            "诗成懒磨墨，拄杖画苔墙。"
        ],
        "title": "治圃杂书二十首  其一九",
        "id": "16f63745-5be0-4420-bcb5-9a2f8d6c354c"
    },
    {
        "author": "方回",
        "paragraphs": [
            "圃事亦儿嬉，因成二十诗。",
            "似蒙神物助，堪作画图披。",
            "南面开书阁，东偏浚墨池。",
            "土功恐难极，莫可且随宜。"
        ],
        "title": "治圃杂书二十首  其二○",
        "id": "895e9e13-f812-4d4b-a954-1bc524d1556c"
    },
    {
        "author": "方回",
        "paragraphs": [
            "杞菊先生误作州，归来谁复与同游。",
            "蓑衣正可眠牛背，肉食终非相虎头。",
            "欲起黄陈分宇宙，能穿草树憩深幽。",
            "相看不用多言说，须向拈花笑处求。"
        ],
        "title": "用韵送唐师善归九仙二首  其一",
        "id": "8cefb33b-82ab-4c86-a065-1459e49f4f0e"
    },
    {
        "author": "方回",
        "paragraphs": [
            "李长庚愿识荆州，马伏波今愧少游。",
            "古道直能胶凤觜，官身焉取烂羊头。",
            "苦心文字雕奇劂，遁世林峦擅僻幽。",
            "鹤竹蜂花有家法，唐瓢更向外人求。"
        ],
        "title": "用韵送唐师善归九仙二首  其二",
        "id": "4c72cd59-506d-499e-ba36-a1b2626a5b39"
    },
    {
        "author": "方回",
        "paragraphs": [
            "竹绕屋之外，屋中人定贤。",
            "戛风疑有客，搅雨不妨禅。",
            "勿起青奴想，毋垂玉版涎。",
            "新梢添秀色，长日照吟编。"
        ],
        "title": "寄题九仙俞君竹屋",
        "id": "5c067175-51ba-4944-8deb-37f7d31e5bd4"
    },
    {
        "author": "方回",
        "paragraphs": [
            "衰懒新诗少，芳菲急景过。",
            "来牟初餠饵，科斗已笙歌。",
            "独幸闲扃户，谁方远荷戈。",
            "隔墙落金弹，但避勿谁何。"
        ],
        "title": "初夏六首  其一",
        "id": "59bae301-de54-45a3-91a0-cd1042f2f89a"
    },
    {
        "author": "方回",
        "paragraphs": [
            "梅熟枇杷肥，山寒更衲衣。",
            "爨童锄菜去，饥雀入厨飞。",
            "湖海归来晚，亲朋乱后稀。",
            "可容无定力，事事与心违。"
        ],
        "title": "初夏六首  其二",
        "id": "a6eaacdd-9af7-4c30-a069-02a0a291afd2"
    },
    {
        "author": "方回",
        "paragraphs": [
            "近午初微暑，侵晨尚薄寒。",
            "暗窗蚕绩响，危栋燕泥干。",
            "问价纤絺贵，寻盟旧扇完。",
            "野人言麦熟，出郭好同看。"
        ],
        "title": "初夏六首  其三",
        "id": "b6b1de26-70d0-4a32-83af-39ecf603baa2"
    },
    {
        "author": "方回",
        "paragraphs": [
            "茂密踰千树，深幽仅一家。",
            "新蝉初蜕壳，穉菊始分桠。",
            "润气青阴石，晴光白湿沙。",
            "晚凉督园叟，添竹引篱瓜。"
        ],
        "title": "初夏六首  其四",
        "id": "c07ec92d-5c81-4d37-9862-9b0c1248ccc5"
    },
    {
        "author": "方回",
        "paragraphs": [
            "窗皎日穿纸，巾凉风透纱。",
            "捕虫怜鬬雀，蚀果去馋蜗。",
            "肠滑嫌灰酒，脾虚已未茶。",
            "暑天仍老境，强饭庶无他。"
        ],
        "title": "初夏六首  其五",
        "id": "113c42ed-4f7b-4e55-8395-27c97bd9f5a9"
    },
    {
        "author": "方回",
        "paragraphs": [
            "霹雳疑天裂，霶𩃱剧海翻。",
            "势来能许怒，事过了无痕。",
            "朱已泥樱核，青还茁韭根。",
            "晚晴听人说，溪涨近城门。"
        ],
        "title": "初夏六首  其六",
        "id": "0b8f9d46-dd33-422e-a593-d266479a9b41"
    },
    {
        "author": "方回",
        "paragraphs": [
            "后生可畏古云然，斗大荒城得两贤。",
            "句眼端能敲一字，吟肠何啻著千年。",
            "淡中滋味参须透，圣处工夫语不传。",
            "我有长明古灯在，未妨三绝少陵编。"
        ],
        "title": "赠程君以忠杨君泰之  其一",
        "id": "9fd78215-e00a-45b8-a71b-266dc96a6d7f"
    },
    {
        "author": "方回",
        "paragraphs": [
            "程君骨骼鼎钟古，杨子精神霜月明。",
            "学海一针元自正，词场百喙不能鸣。",
            "文潜雄浑开前路，无己深幽助晚成。",
            "老我苦心知己解，相逢差足慰平生。"
        ],
        "title": "赠程君以忠杨君泰之  其二",
        "id": "724f5ca7-6b72-44c6-a69c-cdd3bbb32f92"
    },
    {
        "author": "方回",
        "paragraphs": [
            "俸尽青钱少，衣惟白苎粗。",
            "赁楼邻羽客，买锦护梅图。",
            "棋每藏高著，诗曾断几须。",
            "生祠谁画得，清苦一臞儒。"
        ],
        "title": "书歙县楚明府送行诗轴",
        "id": "6abaf203-a723-4469-bc57-ef12a92a9c5e"
    },
    {
        "author": "方回",
        "paragraphs": [
            "寂静日月白云乡，漂摇湖海厖眉郎。",
            "壁间犹见画龙在，柱表不闻归鹤翔。",
            "杯酒新竹与同色，炉熏异花无此香。",
            "索茗浇渴上马去，绿树含雨山苍凉。"
        ],
        "title": "饮天庆观即席赋吴体",
        "id": "3934c22d-fb25-4362-a9cc-04023d6ac939"
    },
    {
        "author": "方回",
        "paragraphs": [
            "一叟西郊至，农谈半日闲。",
            "但容身少健，未觉世多艰。",
            "役倚淘金免，逋期获麦还。",
            "苦辛仍节俭，聊得老田闲。"
        ],
        "title": "听客话二首  其一",
        "id": "d079e3fc-84f8-43fe-be67-d32b68e76cc6"
    },
    {
        "author": "方回",
        "paragraphs": [
            "客言乱时事，可骇不堪闻。",
            "田主戕凶佃，民妻掠乱军。",
            "草高城里屋，树赭垅头坟。",
            "降盗多珍贿，人传大将分。"
        ],
        "title": "听客话二首  其二",
        "id": "10dd39bf-d993-47df-a0c3-35b7701e7c9a"
    },
    {
        "author": "方回",
        "paragraphs": [
            "得非阿瞒党，忍作发丘郎。",
            "谁实驱为贼，官今视若常。",
            "故无金椀出，岂有竹书藏。",
            "风俗衰如此，非徒痛此殇。"
        ],
        "title": "闻盗发亡男雷孙墓",
        "id": "1b0352bb-8278-4b14-9a6b-9252aae80e2b"
    },
    {
        "author": "方回",
        "paragraphs": [
            "肠腹自蝉龟，从渠作庙牺。",
            "讵应身食肉，乃使世攒眉。",
            "子勿工皮相，吾终欠口医。",
            "华亭唳秋鹤，今复几人思。"
        ],
        "title": "赠相士蔡槐",
        "id": "d134f3df-f04b-41fe-abb5-bc92fd14a604"
    },
    {
        "author": "方回",
        "paragraphs": [
            "之子酒所，龙蛇挥扫。",
            "清风拂砚，明月视稿。",
            "佳思涌出，傍观惊倒。",
            "岂不有学，升之曰造。"
        ],
        "title": "次韵李允道四言",
        "id": "36902775-896b-4065-a065-91865abf5756"
    },
    {
        "author": "方回",
        "paragraphs": [
            "花担移来锦绣丛，小窗瓶水浸春风。",
            "朝来不忍轻磨墨，落砚香粘数点红。"
        ],
        "title": "惜砚中花",
        "id": "0c201acc-e419-4068-824c-e09385001381"
    },
    {
        "author": "方回",
        "paragraphs": [
            "高不至元恺，下不为庶顽。",
            "木雁有不幸，雾豹藏其斑。",
            "天衢龙凤翔，万一冀附攀。",
            "未若颂我酒，善闭刘伶关。",
            "岁寒昆虫蛰，日暮飞鸟还。",
            "小侯大者王，焉识商颜山。"
        ],
        "title": "次韵恢大山拟古三首  其一",
        "id": "3ab7e698-10c9-4319-bc4f-c9753f50c5c0"
    },
    {
        "author": "方回",
        "paragraphs": [
            "六用甚锻鞴，我非金石顽。",
            "谓古有不死，请看湘筠斑。",
            "神仙虚空中，黄鹄高难攀。",
            "月娥本无药，鬼门焉有关。",
            "自能节嗜欲，即是丹九还。",
            "内观无愧心，所至三神山。"
        ],
        "title": "次韵恢大山拟古三首  其二",
        "id": "62500b3d-256c-4b26-b66c-ba61921de2b5"
    },
    {
        "author": "方回",
        "paragraphs": [
            "六度莫先慧，三风尤恶顽。",
            "此心朗如镜，磨尽青铜斑。",
            "微利毫髪计，虚名分寸攀。",
            "朝市多此人，平地剑门关。",
            "老夫一丘壑，辙迹无往还。",
            "彼哉岘山泣，况乃泣牛山。"
        ],
        "title": "次韵恢大山拟古三首  其三",
        "id": "a35cc631-2e10-46b9-af3d-5b6d074cec3f"
    },
    {
        "author": "方回",
        "paragraphs": [
            "官罢宾客散，家贫僮仆顽。",
            "尚有此阿堵，苔钱何斑斑。",
            "酒从田父饮，果听邻人攀。",
            "四壁夜无盗，焉在门常关。",
            "浪作送穷文，五鬼驱复还。",
            "士各行乃志，慎毋赋招山。"
        ],
        "title": "再用恢大山韵三首  其一",
        "id": "73d4d259-10bc-40fd-96af-884ed0e4fecd"
    },
    {
        "author": "方回",
        "paragraphs": [
            "书贵有容德，曰无嫉于顽。",
            "凤鸣鸷其翰，貍首于菟斑。",
            "楚楚夸毗子，自谓高难攀。",
            "焉能凂我哉，冰炭何相关。",
            "君欲遂胜彼，只轮俾无还。",
            "不见古战场，暴骨堆如山。"
        ],
        "title": "再用恢大山韵三首  其二",
        "id": "2f348a1f-5e79-40dd-8a8b-a46f3f4a589e"
    },
    {
        "author": "方回",
        "paragraphs": [
            "往古岂可泥，羣饮惩商顽。",
            "我有漉酒巾，糟粕常斓斑。",
            "其在易之需，云天未渠攀。",
            "宴乐以俟时，鸡鸣当开关。",
            "醉乡幸有路，可往不用还。",
            "何能顾金钱，悠然颓玉山。"
        ],
        "title": "再用恢大山韵三首  其三",
        "id": "e9da4e64-b039-4f7b-922a-f08e4cc4ada0"
    },
    {
        "author": "方回",
        "paragraphs": [
            "拟训诸郎业典坟，浪嗔众富醉红裙。",
            "千金子拥三千客，万户侯提百万军。",
            "带索荣公知不羨，饮瓢颜子定无闻。",
            "渊明肯仰宣明面，早办棺前自祭文。"
        ],
        "title": "俳体戏书二首  其一",
        "id": "97a01d07-9576-4b3f-838e-3e4c7ad7ee84"
    },
    {
        "author": "方回",
        "paragraphs": [
            "世变茫茫不可期，珊瑚作婢捣黄糜。",
            "八千里有假附子，二十年无生荔枝。",
            "司马梦迷苏小小，屏山诗痛李师师。",
            "祇应骨朽心犹在，倒海难湔万古悲。"
        ],
        "title": "俳体戏书二首  其二",
        "id": "ae3f0eec-a7a6-41a4-8f6f-ebbc8ae4be54"
    },
    {
        "author": "方回",
        "paragraphs": [
            "直道难容世，深言易绝交。",
            "但称司马好，勿解子云嘲。",
            "彼自盟黄棘，吾宁藉白茅。",
            "一竿至清水，归去老江郊。"
        ],
        "title": "感事",
        "id": "eb6ae38b-4830-4db4-8af8-17f8b7ac4758"
    },
    {
        "author": "方回",
        "paragraphs": [
            "绿叶梢头紫粟攒，离骚经里古秋兰。",
            "时人误唤孩儿菊，惟有诗翁解细看。"
        ],
        "title": "秋日古兰花十首  其一",
        "id": "3990944f-6ea8-4476-99cc-1ea779c5f4c8"
    },
    {
        "author": "方回",
        "paragraphs": [
            "可待清秋菊共芳，春苗夏叶已先香。",
            "握兰故事人谁识，夙世庞眉汉署郎。"
        ],
        "title": "秋日古兰花十首  其二",
        "id": "aef58231-a265-48c7-99b7-1f29f08eccc8"
    },
    {
        "author": "方回",
        "paragraphs": [
            "远闻香淡近闻浓，紫穗丝丝吐雪茸。",
            "不识幽人殢姝子，儿曹方醉木芙蓉。"
        ],
        "title": "秋日古兰花十首  其三",
        "id": "8de7b871-95bc-40a2-b0f5-0edf90f651c9"
    },
    {
        "author": "方回",
        "paragraphs": [
            "玉露金风喜乍凉，紫茎绿叶荐秋芳。",
            "今年最好中秋月，更著秋兰月下香。"
        ],
        "title": "秋日古兰花十首  其四",
        "id": "adfb7bd8-7456-43a1-932b-f7730d39e9f2"
    },
    {
        "author": "方回",
        "paragraphs": [
            "大似斯文不遇时，无人采佩世无知。",
            "援琴与鼓猗兰操，五百年间一退之。"
        ],
        "title": "秋日古兰花十首  其五",
        "id": "96ac15b6-25e3-497a-8201-0514903be897"
    },
    {
        "author": "方回",
        "paragraphs": [
            "椒浆桂酒蕙蒸殽，学子人能诵楚骚。",
            "惟有籍兰无识者，老夫对尔首频搔。"
        ],
        "title": "秋日古兰花十首  其六",
        "id": "4222a4ad-3cb4-4396-bd90-83e96f2e9c25"
    },
    {
        "author": "方回",
        "paragraphs": [
            "纫兰为佩楚忠臣，直道从来不屈身。",
            "为报拖金鸣玉者，如君多是折腰人。"
        ],
        "title": "秋日古兰花十首  其七",
        "id": "0d9d9476-f571-4b74-a329-bbbdcefb8a59"
    },
    {
        "author": "方回",
        "paragraphs": [
            "雪丝松细紫团栾，今代无人识古兰。",
            "本草图经川续断，今人误作古兰看。"
        ],
        "title": "秋日古兰花十首  其八",
        "id": "deb75ec6-81e3-4db9-9c67-0e95badb2a08"
    },
    {
        "author": "方回",
        "paragraphs": [
            "一干一花山谷语，今兰不是古时兰。",
            "重阳菊畔千丝紫，隆准曾孙却解看。"
        ],
        "title": "秋日古兰花十首  其九",
        "id": "84f26395-21dd-4c30-b5b7-08dbc74e2f76"
    },
    {
        "author": "方回",
        "paragraphs": [
            "楚词兰有晦翁注，模写真容本陆玑。",
            "不待花开著囊贮，紫茎绿叶可熏衣。"
        ],
        "title": "秋日古兰花十首  其一○",
        "id": "cb3daaaa-b75d-411e-a8bf-8b330081e0f6"
    },
    {
        "author": "方回",
        "paragraphs": [
            "易象丽泽兑，朋友以讲习。",
            "设官为之师，义取互相益。",
            "六位六爻画，分明如六人。",
            "君子不可疏，小人不可亲。",
            "初以刚居下，不与四为应。",
            "和兑未有疑，吉士故可信。",
            "二以刚居中，承三其人柔。",
            "孚兑内不感，有吉无悔尤。",
            "六三柔失位，其凶曰来兑。",
            "来兑欲媚我，妄说政可外。",
            "九以刚居四，六处三五间。",
            "商度久乃决，在恶三之奸。",
            "五象师之位，刚德既中正。",
            "上比六见剥，愿勿信彼佞。",
            "极说不知已，引三之柔类。",
            "此道未光大，正人所遐弃。",
            "一令而民说，燮调奠干坤。",
            "一言朋友说，师道亦云尊。",
            "大哉说之道，惟以刚为主。",
            "师友相与间，柔佞谨勿取。"
        ],
        "title": "偶读易兑卦衍朋友之义送历阳广文倪耕道应渊",
        "id": "6bffb923-b8bb-473c-8624-c9372d60c033"
    },
    {
        "author": "方回",
        "paragraphs": [
            "舐犊区区笑老牛，阿瞒焉恤一杨彪。",
            "英雄误理大床话，卖药惟应学伯休。"
        ],
        "title": "次韵张鹏飞三绝  其一",
        "id": "b51fe0c4-3d1a-4a6a-84b3-44a63bbd4265"
    },
    {
        "author": "方回",
        "paragraphs": [
            "酒箴酒颂日夜读，后喜伯伦前子云。",
            "浪说平生三万卷，一言无用总虚文。"
        ],
        "title": "次韵张鹏飞三绝  其二",
        "id": "4523b948-9cd4-4d65-a426-560a9f6d31ee"
    },
    {
        "author": "方回",
        "paragraphs": [
            "雪天人品最高者，蓑笠江干一钓竿。",
            "才有侍儿焉识此，党晖陶谷总酸寒。"
        ],
        "title": "次韵张鹏飞三绝  其三",
        "id": "f0b34cc4-1ec8-4ffe-9c0d-d689e6368500"
    },
    {
        "author": "方回",
        "paragraphs": [
            "人生真乐在田庐，几顷膏腴几卷书。",
            "遴选友朋研简册，抚存僮仆课犁耡。",
            "紫荆一树永无恙，丹桂五枝应有余。",
            "孝弟俭勤植根柢，时闻佳气又充闾。"
        ],
        "title": "寄题济南蒋氏务本堂",
        "id": "3b0a273e-436b-4a24-9773-329311c41723"
    },
    {
        "author": "方回",
        "paragraphs": [
            "似惜残红未放稀，佳人怯试薄罗衣。",
            "桃花水涨冰犹凝，燕子泥融雪更飞。",
            "老去寻芳元自懒，病来吹霎不如归。",
            "常嫌禊帖书清朗，尔许奇寒可浴沂。"
        ],
        "title": "久苦春寒三月三日戏作俳体",
        "id": "08ac244e-f95f-4235-bba3-89050330206a"
    },
    {
        "author": "方回",
        "paragraphs": [
            "已近江南煮酒天，单衣时节更重绵。",
            "女郎鬬草频呵手，老子看花剩耸肩。",
            "归燕迎风帘外语，新鹅怯水岸间眠。",
            "雪如柳絮絮如雪，醉眼难禁故放颠。"
        ],
        "title": "再赋春寒",
        "id": "69d98b5a-37ff-48d5-af08-4f1e0e391cf9"
    },
    {
        "author": "方回",
        "paragraphs": [
            "殷仁周寿缺圆形，释宝仙清笑乞灵。",
            "何限台阶隆爵位，谁堪鼎足并仪形。",
            "岁寒臭味松梅竹，干象光芒日月星。",
            "野服不殊人品似，年年苹藻荐芳馨。"
        ],
        "title": "徐逊绵题三贤祠堂诗有云士死惟留姓与名天下第一议论也再赋二首  其一",
        "id": "400b5271-d729-4180-9247-2c8f4f0bad4e"
    },
    {
        "author": "方回",
        "paragraphs": [
            "黉宇祠堂塑像新，两朝邦伯间邦民。",
            "没身不朽缘何事，异世相知自有人。",
            "梅魄鹤魂招处士，松心凤咮吊累臣。",
            "宫墙数仞严香火，似胜萧萧野水滨。"
        ],
        "title": "徐逊绵题三贤祠堂诗有云士死惟留姓与名天下第一议论也再赋二首  其二",
        "id": "9891b2c2-7a33-4aaa-b4e6-9acf0b1f4d59"
    },
    {
        "author": "方回",
        "paragraphs": [
            "相马有伯乐，画马有伯时。",
            "伯乐永已矣，伯时犹见之。",
            "长林之下无茂草，此马得无半饱饥。",
            "一疋背树似揩痒，一疋龁枯首羸垂。",
            "赵子作此必有意，志士失职心伤悲。",
            "我思肥马不可羁，不如瘦马劣易骑。",
            "焉得生致此二疋，马亦如我老且衰。",
            "破鞍弊鞯骨硉矹，狂豪敢学幽并儿。",
            "无世尘处天地阔，我后子先缓辔看山时赋诗。"
        ],
        "title": "为徐企题赵子昂所画二马",
        "id": "4ebd13d1-3ce6-4d68-83d1-8388bb7b86d0"
    },
    {
        "author": "方回",
        "paragraphs": [
            "想见吾儿挈我孙，浇松烧笋杏花村。",
            "自怜久罄青蚨橐，犹喜能赊绿蚁樽。",
            "万事是非双鬓识，十人兄弟一身存。",
            "春残决合为归计，未听啼鹃已断魂。"
        ],
        "title": "清明日有感",
        "id": "c6142d74-fcfc-4a91-aa7c-4c8beedfea63"
    },
    {
        "author": "方回",
        "paragraphs": [
            "百品千株养牡丹，远同京洛近新安。",
            "种非富贵不能种，看到子孙方是看。",
            "麟脯琼浆金凿落，蛾眉翠袖玉阑干。",
            "天香易赋难陪席，政恐诗翁骨相寒。"
        ],
        "title": "寄题德清周氏牡丹花台",
        "id": "0c9cb8ad-8670-4f94-945e-764b98cd9f6d"
    },
    {
        "author": "方回",
        "paragraphs": [
            "酒醒不能寐，夜起读我书。",
            "读久良有得，就枕省其愚。",
            "古人骨已朽，言语留绪余。",
            "不頼灯与目，何以决豕鱼。",
            "我心本至明，灯目焉得如。",
            "所取外有资，终由受处虚。",
            "内外相为赐，犹彼食饮欤。",
            "不有脾胃实，八珍将吐诸。"
        ],
        "title": "夜读",
        "id": "3d008ffd-2220-4ff7-aeba-beec1176c37f"
    },
    {
        "author": "方回",
        "paragraphs": [
            "彻夜无眠直到明，拟春晴又不春晴。",
            "酒材劣致平原督，花事愁闻望帝声。",
            "病体惯经寒热证，倦途浑忘短长程。",
            "五年浩荡江湖梦，犹喜相逢得友生。"
        ],
        "title": "三月十七夜大雷雨用韵酬俞好问四首  其一",
        "id": "df915c8d-8b2e-49e2-bd00-3c4d0ec6c290"
    },
    {
        "author": "方回",
        "paragraphs": [
            "恶风夜汹疾雷频，稍卧还兴起倒身。",
            "政复花时如此雨，谁知我辈本无春。",
            "破衣垢腻疮饶痒，短被斜欹脚倦伸。",
            "挨耐天明招敢叟，能来破闷頼斯人。"
        ],
        "title": "三月十七夜大雷雨用韵酬俞好问四首  其二",
        "id": "2c53380c-4b8b-43e1-aa08-3522be0ade97"
    },
    {
        "author": "方回",
        "paragraphs": [
            "薄有盐酰胹竹孙，夜寒城郭似荒村。",
            "远更已觉踰三鼓，独酌无聊罄一樽。",
            "此道粗闻元自少，众人欲杀幸犹存。",
            "盲风怪雨青灯暗，庄蝶难凭入梦魂。"
        ],
        "title": "三月十七夜大雷雨用韵酬俞好问四首  其三",
        "id": "98137b3b-47ea-42d7-8f6f-e17f1a28e705"
    },
    {
        "author": "方回",
        "paragraphs": [
            "倦眠书砚付埃氛，烟尽当窗一篆云。",
            "黠鼠谁令如鬼物，痴猫吾欲与弹文。",
            "雨余自揣薪槱绝，客里尤怜仆厮勤。",
            "花尽春残不须惜，好谋归棹趁南薰。"
        ],
        "title": "三月十七夜大雷雨用韵酬俞好问四首  其四",
        "id": "5571c3f1-ba5c-4f4a-97e9-fbe8750da2bb"
    },
    {
        "author": "方回",
        "paragraphs": [
            "诘曲盘桓手共携，暮归了不记东西。",
            "初筵秩秩谈无底，厦屋渠渠醉似泥。",
            "老貌白头愧青鬓，豪吟野鹜杂家鸡。",
            "相看一笑消长日，未信人间物易齐。"
        ],
        "title": "同刘仲鼎全君玉饮徐子英家分韵得鸡字",
        "id": "07367124-f411-44e3-9f11-2791897afda1"
    },
    {
        "author": "方回",
        "paragraphs": [
            "政是清和四月天，马头无数好山川。",
            "千花果熟黄鶑树，百谷秧深白鹭田。",
            "汉传风霜驱使节，越溪冰玉劈吟牋。",
            "四州士友相吟送，应羨风标似谪仙。"
        ],
        "title": "寄张鹏飞浙东",
        "id": "ea0dcf00-90b7-4ae7-bb69-ca019b8f60ae"
    },
    {
        "author": "方回",
        "paragraphs": [
            "欲作空门补处人，如何头上裹头巾。",
            "曹溪一夜传衣钵，元是当年行者身。"
        ],
        "title": "寿昌郑生入天目山礼僧",
        "id": "3a6876a2-8f75-479e-a730-06a8e0702ccd"
    },
    {
        "author": "方回",
        "paragraphs": [
            "可是馿蹄复马蹄，忍将玉雪污污泥。",
            "世情巇险君知否，满地人间铁蒺藜。"
        ],
        "title": "题李伯时赤脚仙",
        "id": "a760839e-442d-45f6-bd6a-a74bb72e7315"
    },
    {
        "author": "方回",
        "paragraphs": [
            "将军从元戎，六年守襄阳。",
            "大小百余战，裂衣裹金疮。",
            "相逢说往事，须髯犹奋张。",
            "岁晚不得志，巡逻分穷乡。",
            "穷乡民不多，诗书间耕桑。",
            "古不识兵火，承平异边方。",
            "一朝六鼇抃，罅隙疏隄防。",
            "有盗黠如鼠，有吏贪如狼。",
            "将军手拊摩，不忍斧斫伤。",
            "一语对曲直，冷泉解沸汤。",
            "去著来时袍，萧然无装囊。",
            "但有送行诗，至今犹珍藏。",
            "壮士困资格，逆旅悭赍粮。",
            "况又颇抱病，新添满颐霜。",
            "万人为翰墨，无一曹思王。",
            "万人握干殳，无一关云长。",
            "幸而一有之，时论纷臧仓。",
            "恨不酾斗酒，与公歌慨慷。",
            "将军未五十，意气摩穹苍。",
            "春鸿定决起，天骥终高骧。"
        ],
        "title": "题来将军括苍送行诗卷",
        "id": "8c281a33-4d6d-4dd3-802b-a502fee8726f"
    },
    {
        "author": "方回",
        "paragraphs": [
            "驷马未多疏受去，竹林且拟阮咸游。",
            "想见天风鹤鸣和，月临蕙帐夜山秋。"
        ],
        "title": "送李震鹤田姪就题其诗集",
        "id": "def8a2ac-9260-4c25-8845-d2f90be508aa"
    },
    {
        "author": "方回",
        "paragraphs": [
            "万古天冠地屦身，画师游戏恐非真。",
            "父生师教成何事，甘作蓬头跣足人。"
        ],
        "title": "又题画赤脚仙",
        "id": "c2a162b5-33e9-4892-9d70-463e147eef12"
    },
    {
        "author": "方回",
        "paragraphs": [
            "联翩同挂别闱名，尚得秋崖病体轻。",
            "三十四年如一瞬，梦中时见老先生。"
        ],
        "title": "寄同年宗兄桐江府判去言五首  其一",
        "id": "793e5d4d-83b0-46be-bcc3-080b826fd0d9"
    },
    {
        "author": "方回",
        "paragraphs": [
            "秋崖犹子蛟峰弟，同榜三人老弟兄。",
            "君玉中尝辞直指，去言晚乃佐专城。"
        ],
        "title": "寄同年宗兄桐江府判去言五首  其二",
        "id": "741c12ae-eeee-4fda-bf00-186671418a7f"
    },
    {
        "author": "方回",
        "paragraphs": [
            "不识康庐真刺史，可怜德祐假平章。",
            "木绵老鬼死遗臭，万古秋崖姓字香。"
        ],
        "title": "寄同年宗兄桐江府判去言五首  其三",
        "id": "37b576ab-2366-4bda-9601-63d768fff840"
    },
    {
        "author": "方回",
        "paragraphs": [
            "子陵滩上一诗翁，七十四年双耳聋。",
            "第一老穷吟第一，一樽时与酹江风。"
        ],
        "title": "寄同年宗兄桐江府判去言五首  其四",
        "id": "3a32c1f5-a45e-4665-b4df-fa4090e61cb6"
    },
    {
        "author": "方回",
        "paragraphs": [
            "好山多处说严陵，官事闲时定一登。",
            "野寺岂无僧十百，爱僧须是爱诗僧。"
        ],
        "title": "寄同年宗兄桐江府判去言五首  其五",
        "id": "3fd69ef7-15c0-4046-9f0b-525567761ea8"
    },
    {
        "author": "方回",
        "paragraphs": [
            "存斋尚书曾大父，勇退不肯登二府。",
            "脱靴亭记斥巨阉，风节文章照千古。",
            "雌甲偶同君乃祖，早衣绣衣持汉斧。",
            "饮苕溪水二十年，杜门不出守环堵。",
            "老眼青此名家孙，妙龄谨恪寡语言。",
            "试文合应进士格，貤泽宜霑任子恩。",
            "时异数奇以艺隠，粉墨丹青穷讨论。",
            "建章宫可一尺纸，刻画万户雕千门。",
            "东坡先生万卷腹，颜筋柳骨寓枯木。",
            "我尝窃评文与可，所写是诗不是竹。",
            "后生可畏但勉旃，矧尔文献亦西蜀。",
            "读书少著十年工，落笔定无一点俗。",
            "紫阳山下虚谷翁，悬知万古皆虚空。",
            "虚翁之心卧我谷，夜啸山月朝吟风。",
            "请君为我画此意，三间茅屋深云中。",
            "我诗或足传不朽，与君姓字俱无穷。"
        ],
        "title": "赠牟仲启",
        "id": "5b09b055-ce21-464b-b735-ab6860c0f19c"
    },
    {
        "author": "方回",
        "paragraphs": [
            "此画良真李伯时，形容飞动卒难诗。",
            "但将元祐苏黄作，开卷焚香朗诵之。"
        ],
        "title": "为徐企题李伯时马",
        "id": "d0a4a67b-bd21-4e62-9806-45ebee85c625"
    },
    {
        "author": "方回",
        "paragraphs": [
            "纚笄宵衣，古士妇服。",
            "高髻云鬟，叔季之俗。",
            "繄是丹青，间以冠髽。",
            "孰为主妇，果苏蕙耶。"
        ],
        "title": "题锦织回文图",
        "id": "02c7f66a-ba3e-40ed-b272-5e96d362501e"
    },
    {
        "author": "方回",
        "paragraphs": [
            "陈隋余习尚尘飞，可乏诗坛白羽挥。",
            "凡物晚成华者实，如吾素论是耶非。",
            "三生不堕扬州梦，一笑应知佛祖机。",
            "苦学若人亦余事，真源向上更深微。"
        ],
        "title": "次韵徐子英读予所抄赵章泉诗",
        "id": "11e09539-3041-49d5-99f9-8e867907ff7d"
    },
    {
        "author": "方回",
        "paragraphs": [
            "帝敕王家专管竹，子猷高风谁可续。",
            "西州间生文与可，后来特判筼筜谷。",
            "帝敕陶家专管菊，千载渊明一影独。",
            "分司旁出可无人，醉插齐山容杜牧。",
            "梅花天下第一花，天下好诗翰林家。",
            "孤山山下清浅水，疏影年年横复斜。",
            "水中漉影出此句，美玉凿石金淘沙。",
            "至今和靖一丘壑，敢有代者需齐瓜。",
            "干坤故异酰鸡瓮，元来别有梅花洞。",
            "玉堂不隔蓬与弱，自是世人肉身重。",
            "周郎妙年有仙骨，月夜往来跨鸾凤。",
            "自言家住梅洞中，怕泄天机称是梦。",
            "芙蓉城主传石丁，洞天是处花冥冥。",
            "莲花博士薇花郎，玉阶除拜时告廷。",
            "世间善赋梅花者，定皆梅洞诸仙灵。",
            "梅洞梅洞果何在，七十万里天常青。"
        ],
        "title": "上饶周君梦至梅花洞吟曰我家本住梅花洞一阵风来一阵香为赋长句",
        "id": "df5d0b21-f10a-4606-88a7-e0dc0dddf4d8"
    },
    {
        "author": "方回",
        "paragraphs": [
            "荀氏八龙，慈明无双。",
            "岂有头与角，可以模形容。",
            "贾氏三虎，伟节最怒。",
            "岂有毛与皮，可以析毫缕。",
            "古人画马非画马，借此绘写英雄姿。",
            "东方角龙西奎虎，天有之人亦有之。",
            "善书画意不画像，妙在托兴如声诗。",
            "点睛飞去果有许，烈裔顾凯亦未奇。",
            "卧龙未飞，睡虎不吼。",
            "一飞鳞虫附之皆上升，一吼百兽闻之悉窜走。",
            "人见此图指点爪牙然不然，我得此图屈伸语默观圣贤。"
        ],
        "title": "赠善画龙虎吴伯原杂言",
        "id": "e9d23dc9-884b-4337-b817-b5b875837568"
    },
    {
        "author": "方回",
        "paragraphs": [
            "南北间关万死身，今年六十九年人。",
            "偶容有酒仍容健，不叹无官肯叹贫。",
            "遣礼送诗烦故旧，借楼市馔请比邻。",
            "还闻共说虚翁寿，似陆严州过八旬。"
        ],
        "title": "乙未生日二首  其一",
        "id": "3dd3db72-64c9-4d76-a822-12e79646bbc2"
    },
    {
        "author": "方回",
        "paragraphs": [
            "虚叟惭非饮八仙，举杯属客每陶然。",
            "重逢今日初生日，预算明年致仕年。",
            "元亮有儿聊慰意，斛斯为话且随缘。",
            "老衰不竞黄陈律，前日诗如白乐天。"
        ],
        "title": "乙未生日二首  其二",
        "id": "9a113b18-245e-4370-a3c2-fc4ec67e2093"
    },
    {
        "author": "方回",
        "paragraphs": [
            "万物干坤判女男，始终玄理要精探。",
            "九还七返无成说，一守三存亦浪谈。",
            "未必阳神正解出，可怜痴计谩多贪。",
            "谁能唤起梅花梦，生死何为十有三。"
        ],
        "title": "偶读戏书",
        "id": "5122d0e1-9279-4c80-a174-6a9b2284071b"
    },
    {
        "author": "方回",
        "paragraphs": [
            "邂逅相逢两秃翁，亥年巳月巳时同。",
            "偶先一日敢争长，各及七旬俱固穷。",
            "尘世谁能吟鬓白，少年莫笑醉颜红。",
            "累朝南北兴亡事，合征公为太史公。"
        ],
        "title": "真定路教授鹿泉李君丁亥五月十二日巳时生紫阳虚叟方回丁亥五月十一日巳时生相遇旅邸同登酒楼各出新诗遂成老友",
        "id": "8957e233-c16b-45ec-ba6f-6b08f0ee1c50"
    },
    {
        "author": "方回",
        "paragraphs": [
            "平分天四序，最苦是炎蒸。",
            "在我须无欲，于斯患不能。",
            "又应当闵雨，谁识始藏冰。",
            "人力回元造，生生实所凭。"
        ],
        "title": "乙未六月大暑",
        "id": "b5732728-a111-4ac9-8544-1dd86d7f0797"
    },
    {
        "author": "方回",
        "paragraphs": [
            "楼东清晓起参旗，火伏三金喜应期。",
            "车马尘中犹苦热，故山已是早凉时。"
        ],
        "title": "秋后渐凉",
        "id": "130b6875-566b-4a45-a75d-e563b688ffef"
    },
    {
        "author": "方回",
        "paragraphs": [
            "虽未登三十，知君已几年。",
            "先师斧脩月，名父柱擎天。",
            "失怙初周晬，耽吟早极玄。",
            "孤身能自立，万卷绝芸编。"
        ],
        "title": "赠吕肖卿三首  其一",
        "id": "80536cf5-ed6f-4638-9a2e-a0f4cff23ba9"
    },
    {
        "author": "方回",
        "paragraphs": [
            "千万人丛里，应难一一寻。",
            "政须真具眼，始可与关心。",
            "匠手斤忘垩，禅机芥遇针。",
            "绝弦吾欲理，忽复有知音。"
        ],
        "title": "赠吕肖卿三首  其二",
        "id": "e915b4d5-9a05-475d-9b40-bacf67604aa4"
    },
    {
        "author": "方回",
        "paragraphs": [
            "知己身俱老，逢君泪欲倾。",
            "不时思令舅，无可报难兄。",
            "湓浦稀鱼素，阳山杳雁程。",
            "平安只消息，聊此慰羁情。"
        ],
        "title": "赠吕肖卿三首  其三",
        "id": "a9c01823-01dc-4f56-afd8-f17f565b4b4c"
    },
    {
        "author": "方回",
        "paragraphs": [
            "平生但力田，岂计不逢年。",
            "吾道桴浮海，斯文笔补天。",
            "早能丹点铁，曾用白嘲玄。",
            "万虑今亡矣，焚香易一编。"
        ],
        "title": "次韵吕肖卿讲学三首  其一",
        "id": "7c1fda86-292c-4606-b9b3-9b64262a187c"
    },
    {
        "author": "方回",
        "paragraphs": [
            "玄珠在掌握，一失永难寻。",
            "岂不求成道，谁其办苦心。",
            "待时花结果，著力杵磨针。",
            "何幸忘年去，能鸣治世音。"
        ],
        "title": "次韵吕肖卿讲学三首  其二",
        "id": "c0f0a64e-7d3e-4eb8-99bf-d05f8a504494"
    },
    {
        "author": "方回",
        "paragraphs": [
            "忽复机锋对，真堪底里倾。",
            "果能成伏老，时许唤殷兄。",
            "可惜兹逢晚，相期不计程。",
            "受恩凡两世，焉敢恝无情。"
        ],
        "title": "次韵吕肖卿讲学三首  其三",
        "id": "aaf750e0-e16b-43c8-a0d0-a0561f4e7987"
    },
    {
        "author": "方回",
        "paragraphs": [
            "不品官班但品人，深云藏屋屋藏身。",
            "就中别有难藏者，名震京师郑子真。"
        ],
        "title": "寄题休宁赵氏云屋省心翠侍问道亭有有堂五首  其一",
        "id": "a5a0cef8-31b6-4911-8182-e8a643bd2b47"
    },
    {
        "author": "方回",
        "paragraphs": [
            "心属何人省者谁，自家主宰自家知。",
            "从来此地惺惺处，不要医工用药医。"
        ],
        "title": "寄题休宁赵氏云屋省心翠侍问道亭有有堂五首  其二",
        "id": "a4ec002d-7910-4651-b71b-1952b84645f2"
    },
    {
        "author": "方回",
        "paragraphs": [
            "青疏老瘦碧孱颜，杳杳深深万翠间。",
            "侍坐侍行仍侍立，雪松霜竹雨余山。"
        ],
        "title": "寄题休宁赵氏云屋省心翠侍问道亭有有堂五首  其三",
        "id": "152e8b0e-1aa0-4b90-bb65-f56cb4f166b6"
    },
    {
        "author": "方回",
        "paragraphs": [
            "三叉路口驻车轮，莫讶知津更问津。",
            "何限出门向西笑，忙行不似慢行人。"
        ],
        "title": "寄题休宁赵氏云屋省心翠侍问道亭有有堂五首  其四",
        "id": "27ea6524-80e4-4a52-9cd2-c8380422fcc8"
    },
    {
        "author": "方回",
        "paragraphs": [
            "贯朽青钱粟腐红，何如心不愧天公。",
            "一方寸里无余物，却笑敖仓武库穷。"
        ],
        "title": "寄题休宁赵氏云屋省心翠侍问道亭有有堂五首  其五",
        "id": "4575a935-e655-4de1-9d5c-0366926d75aa"
    },
    {
        "author": "方回",
        "paragraphs": [
            "秋崖宗老在，余子眇乡原。",
            "奎壁悬文宿，嵩衡镇厚坤。",
            "求田饶许汜，叱驭笑王尊。",
            "贤与愚俱尽，天难问九门。"
        ],
        "title": "赠方太初三首  其一",
        "id": "fac007ec-a809-4353-9ff3-2a8755749d53"
    },
    {
        "author": "方回",
        "paragraphs": [
            "秋崖仙去久，犹有竹溪君。",
            "合草金銮诏，频惊铁马羣。",
            "川遥鱼素断，风急雁行分。",
            "贺忽翻为吊，伤心寄些文。"
        ],
        "title": "赠方太初三首  其二",
        "id": "7a113890-b394-4795-9148-391493ef6548"
    },
    {
        "author": "方回",
        "paragraphs": [
            "秋崖元不死，梦寐想仪刑。",
            "纵使长松倒，终殊众草零。",
            "羣儿夺朱紫，之子出蓝青。",
            "可惜科场废，难徼笔砚灵。"
        ],
        "title": "赠方太初三首  其三",
        "id": "f1526aeb-a696-49e4-b116-e5ba6a4f80c7"
    },
    {
        "author": "方回",
        "paragraphs": [
            "崖仙终牖下，壑鬼死漳南。",
            "人品谁今识，朝端汝岂堪。",
            "杞崩溶子口，鲧殛木绵庵。",
            "犹忆弄权日，湖山极宴酣。"
        ],
        "title": "追怀秋崖吏部知郡宗伯",
        "id": "cd1a960b-917b-4bce-898d-4b2c5aa312cc"
    },
    {
        "author": "方回",
        "paragraphs": [
            "三山鹄袍十万众，两纪知名郑南仲。",
            "妙年官赋甲秋闱，一发辄中仍再中。",
            "岂知天地大变革，原夫八韵竟无用。",
            "虽然改尔亦得力，斗南斗北声价哄。",
            "黄金台降中书敕，水晶宫请博士俸。",
            "得人岂必泥古法，省场舍选出乡贡。",
            "儒风未尽弃端章，学徒尚多习弦诵。",
            "但苦官冷饭不足，三载诳腹虀百瓮。",
            "终更受代颇已久，始闻巨轴以诗送。",
            "定是弟子多贤才，吴兴先生实梁栋。",
            "即今佐邑号为簿，尹丞不殊权任重。",
            "况乃唐昌风俗淳，山深岁稔少争讼。",
            "丈夫讵皆作卿相，一命关系民疾痛。",
            "偏见私意勿力竞，潜转密移但微讽。",
            "方册频窥身尽贫，苞苴不纳心奚恐。",
            "崇卑有无置度外，时一极目天宇空。",
            "江东接壤异西浙，桑蚕春忙田晚种。",
            "樽俎盘馔极俭啬，无大牲脔及乳湩。",
            "吾闻易彖识时义，未妨枳棘栖鸾凤。",
            "聊复亦耳磨岁月，慎勿轻为棺粪梦。"
        ],
        "title": "闽中郑君炎南仲两魁乡赋比自霅教为昌化簿",
        "id": "3bfe7a81-2c87-4ebf-abc6-a0bcf88e5ce5"
    },
    {
        "author": "方回",
        "paragraphs": [
            "世言善书不择笔，此物岂可不精择。",
            "空弓难责养由射，快剑始堪孟贲击。",
            "多钱而贾长袖舞，工良器利贵相得。",
            "文房四宝拟四贤，最不易致管城伯。",
            "乍可微钝勿太尖，又恐过肥宁少瘠。",
            "一兔仅足成一枚，奈何攟束动𧥄𧥄。",
            "氄毛乱毳纷交加，醉人蓬首髪不栉。",
            "落腕当如画铁椎，顾乃蒌弱欠筋力。",
            "山谷道人昔有取，诸葛鸡距异枣核。",
            "长句哦赠林为之，余子徐偃似无骨。",
            "上党华陵君家孙，苦心隠艺造玄极。",
            "买非其人拂袖行，但取赏音不论直。",
            "二毫三副及散卓，随意真行作波磔。",
            "燕丹匕首付荆卿，血不濡缕笑空擿。",
            "紫鸜鹆眼刷丝文，谁无端石与歙石。",
            "奚李法传外诸孙，我亦尚有潘衡墨。",
            "擣冰槌玉乌丝栏，百轴千筒动充斥。",
            "惟有毛锥真强项，不受折简屡太息。",
            "善书今谁第一人，冯应科笔今第一。"
        ],
        "title": "赠笔工冯应科",
        "id": "08899245-da62-44cc-b48b-fc8b91faf1bf"
    },
    {
        "author": "方回",
        "paragraphs": [
            "鼻涕垂颐银竹冻，脑脂遮眼黑花飞。",
            "此身尚觉非吾有，焉问人间万事非。"
        ],
        "title": "杂书五首  其一",
        "id": "54e278fe-0cfd-4c2d-a484-f435a98b2b1c"
    },
    {
        "author": "方回",
        "paragraphs": [
            "卜世周家谓过之，从来历数亦难知。",
            "岂期河洛亡三翮，不比房心续续微。"
        ],
        "title": "杂书五首  其二",
        "id": "0fd9ba2c-c12f-49fb-8a53-abb8b0322269"
    },
    {
        "author": "方回",
        "paragraphs": [
            "细修佳传酬知己，曲就微生頼若人。",
            "一点报恩心独在，时时常见梦中身。"
        ],
        "title": "杂书五首  其三",
        "id": "44a467b8-1658-4f54-90c4-3b6725b520f4"
    },
    {
        "author": "方回",
        "paragraphs": [
            "一毫不敢昧苍天，生世明年七十年。",
            "自恨肉身无报答，日常饱饭夜安眠。"
        ],
        "title": "杂书五首  其四",
        "id": "f85e5417-cf73-40b4-8fd5-27d8f7017290"
    },
    {
        "author": "方回",
        "paragraphs": [
            "饶君遒紧日千篇，未办骊珠出九渊。",
            "欲诣彭城陈正字，须参南岳赵章泉。"
        ],
        "tags": [
            "衡山"
        ],
        "title": "杂书五首  其五",
        "id": "15eea280-00f4-4d7b-a64a-1f64a44eb73f"
    },
    {
        "author": "方回",
        "paragraphs": [
            "师令题画像，圆寂十朝前。",
            "拙句应曾见，微疴竟不痊。",
            "笑谈犹可想，偈颂总堪传。",
            "千柱攒金碧，辛勤二十年。"
        ],
        "title": "哭川无竭禅师二首  其一",
        "id": "68517395-4d9e-46b2-abc3-d40f7334b7a5"
    },
    {
        "author": "方回",
        "paragraphs": [
            "几登潇洒阁，共坐听松风。",
            "异骨癯僧健，多魔老守穷。",
            "是身终有死，何物不成空。",
            "岂料龙钟老，题诗先哭公。"
        ],
        "title": "哭川无竭禅师二首  其二",
        "id": "5d173712-bf03-435c-aba9-5d62b1127799"
    },
    {
        "author": "方回",
        "paragraphs": [
            "倒撑无底船和尚，撑上西天是世尊。",
            "万壑啼猿如下泪，一江明月与招魂。",
            "涅槃满证无生果，解脱深参阿字门。",
            "却笑孤山人未远，浪歌身异性长存。"
        ],
        "title": "再哭无竭禅师",
        "id": "627223ab-bdac-4315-8edb-8f1670a32354"
    },
    {
        "author": "方回",
        "paragraphs": [
            "凤凰山下隠君庐，水竹宽闲十亩余。",
            "稚子已能题砌叶，饮徒时许共畦蔬。",
            "杜同谷怨长镵柄，马伏波思下泽车。",
            "何似此公一丘壑，潸心逸兴酉阳书。"
        ],
        "title": "次韵九月十七日饮陆君用见山堂",
        "id": "e531a346-6e76-46c6-8f52-52bd2acbb2ba"
    },
    {
        "author": "方回",
        "paragraphs": [
            "苍颜未怯冷风吹，过了残秋更自奇。",
            "细嚼菊花吞美酒，闲拈柿叶写新诗。",
            "繄谁屡贺参元火，与客仍消李远棋。",
            "七十余龄能有几，开怀切勿皱愁眉。"
        ],
        "title": "九月二十五书事二首",
        "id": "5f03c3c3-1004-4249-83a7-5aa7a9a39241"
    },
    {
        "author": "方回",
        "paragraphs": [
            "生死由来一念间，回头不落鬼门关。",
            "细思上策莫如醉，稍据要津焉得闲。",
            "婢仆冻饥犹恋主，儿童婚嫁合还山。",
            "一穷惹起无穷事，独乐吾惟学巷颜。"
        ],
        "title": "九月初六日客报吾州初一日大火城中俱尽吾家亦尽七八九报皆然初十日始报吾家幸免拆毁屋十余间二十五日得王山长亲家书始知仅存州治州仓州学书院吾家免焚余所免不过数十家",
        "id": "bd575d2d-37e1-4e1d-b3e6-0743716783a9"
    },
    {
        "author": "方回",
        "paragraphs": [
            "君不见木兰女郎代戍边，铁甲卧起二十年。",
            "不知谁作古乐府，至今流传木兰篇。",
            "又不见公孙大娘舞剑器，挥霍低昂动天地。",
            "我杜少陵有长歌，每一读之生壮气。",
            "汉时昭君颜如花，强令出塞禁风沙。",
            "马上无以写愁思，推手为琵却手琶。",
            "昭君死作青冢土，琵琶却传来汉家。",
            "一弦一字万怨恨，始听欢乐终咨嗟。",
            "燕代佳人有于氏，春日黄鶑韵桃李。",
            "齿犀微露朱砂唇，手荑缓转青葱指。",
            "声外调声非杆拨，意中写意自宫征。",
            "曲阑歌罢或潸然，何能动人一至此。",
            "有时不用琵琶歌，辩如仪秦勇贲轲。",
            "武昌东西说赤壁，洙泗南北夸黄河。",
            "一炬一失百万却，古今胜败何其多。",
            "拔山盖世亦泪下，骓兮虞兮奈若何。",
            "老夫嗜好无它癖，为尔看朱几成碧。",
            "白髪多情似乐天，衫袖江州司马湿。",
            "前身不是木兰旧女郎，今生恐是公孙真大娘。",
            "哦此琵琶敲诗肠，尔或因之姓名香。"
        ],
        "title": "于氏琵琶行",
        "id": "ec7b5d88-94f8-4f65-b95a-b80bbbcfb8cc"
    },
    {
        "author": "方回",
        "paragraphs": [
            "欲作雪，先作雨，十月墐户入室处。",
            "东作丰登未可期，南方瘴疠已堪御。",
            "去年雪不及腊间，霜天桃杏敷红颜。",
            "今年夏竟无冰卖，富屋钱谩堆如山。",
            "秋来数郡融风烈，万舍烟灰千屋拆。",
            "骄阳失性化为霖，鞭蛟笞龙精髓竭。",
            "救火救水不少闲，民生下土何其难。",
            "此时早降六花瑞，时寒休征犹可还。",
            "雁低楼外彤云起，万里北风开爽气。",
            "雨声一变为霰声，霰效前驱雪踵至。",
            "古称民以食为天，天欲饱民殊易然，但恐燮理无真贤。",
            "果能燮理得真贤，岂不一白二白三白年年当有年。"
        ],
        "title": "读孟信州和方亨道六月雨时当雪天改为欲作雪先作雨次韵",
        "id": "2fcf52e3-7104-424b-b27f-3f279401131f"
    },
    {
        "author": "方回",
        "paragraphs": [
            "虚器浮名蜃结楼，潮痕才落水添舟。",
            "医工药不关生死，詹尹蓍宁究咎休。",
            "华盖天临批凤诰，长杨日侍射熊侯。",
            "是人有命皆能致，终许难凭智力求。"
        ],
        "title": "次韵徐子英江楼二首  其一",
        "id": "18c3f143-28ff-428a-b011-07f63a8e8a85"
    },
    {
        "author": "方回",
        "paragraphs": [
            "娱老曾微燕子楼，谋生又欠木奴洲。",
            "不无造物司行止，岂与齐民系戚休。",
            "幸际干龙亨庶物，故希晋马锡康侯。",
            "妙龄今日如公等，声气方当叶应求。"
        ],
        "title": "次韵徐子英江楼二首  其二",
        "id": "0a27a7b4-ca7a-4828-809c-9b1520110b44"
    },
    {
        "author": "方回",
        "paragraphs": [
            "诗眼书胸碧宙宽，暮天摇落纵遐观。",
            "霜明枫叶红于染，春点梅梢玉不寒。",
            "北望遥迎书雁至，南烹屡餍鲙鱼残。",
            "一规明月悬江海，几许人家夜枕安。"
        ],
        "title": "次韵夹谷子括吴山晚眺  其一",
        "id": "3192b7c2-44a9-4c5f-ab37-4c10758acdf8"
    },
    {
        "author": "方回",
        "paragraphs": [
            "鹘飞欲没海天宽，万动盈虚静处观。",
            "一画微阳迎日至，九畴休征验时寒。",
            "世间劫火灰何限，物外仙棋局未残。",
            "好与苍生司性命，五风十雨报平安。"
        ],
        "title": "次韵夹谷子括吴山晚眺  其二",
        "id": "6baa3624-b72b-45d9-81e0-f17db9b1324f"
    },
    {
        "author": "方回",
        "paragraphs": [
            "落木萧萧泽国宽，偶舒巖啸纵川观。",
            "六鼇海阔征帆远，万象天低步屧寒。",
            "旅泊余生箪食菲，宦游旧味瓮虀残。",
            "达人不堕牛山泪，何待将心与汝安。"
        ],
        "title": "次韵夹谷子括吴山晚眺  其三",
        "id": "e0c5e9f7-e578-447b-a851-10e82fd61f1f"
    },
    {
        "author": "方回",
        "paragraphs": [
            "芰制荷纫未絮衣，溪船信宿自堪归。",
            "倚门尚尔嗟行役，抱瓮元来久息机。",
            "江阔天遥鸿雁断，日斜岁暮稻粱稀。",
            "芋炉有地煨风雪，骨肉团栾夜共围。"
        ],
        "title": "次韵俞如问旅思送之游松江",
        "id": "46dd9e1e-35ff-4ae0-bd13-cb894d81fb64"
    },
    {
        "author": "方回",
        "paragraphs": [
            "最愁人处最高楼，空望三神想十洲。",
            "大药不灵从老病，把茅犹在盍归休。",
            "许追竹士陪梅友，肯羨蜂王慕蝶侯。",
            "曾点当时未舍瑟，谁知心地异由求。"
        ],
        "title": "再六次韵徐子英江楼",
        "id": "2135f1ee-acc5-4c09-ba36-1f52f61265e6"
    },
    {
        "author": "方回",
        "paragraphs": [
            "弱冠至休致，日须成一诗。",
            "贫犹常饮客，老幸不招医。",
            "节欲无真病，轻财似太痴。",
            "此吟得佳句，新买早梅枝。"
        ],
        "title": "老而健贫而诗自志其喜八首  其一",
        "id": "9fac8940-bc8f-4b4d-85ba-35697135e7e6"
    },
    {
        "author": "方回",
        "paragraphs": [
            "一时诗有思，何待苦吟成。",
            "老易惟难健，贫多但少清。",
            "藏书终不卖，耽酒别无营。",
            "十六年林下，休官万事轻。"
        ],
        "title": "老而健贫而诗自志其喜八首  其二",
        "id": "288f1894-d4b3-4c34-a2d3-b24bbe09a131"
    },
    {
        "author": "方回",
        "paragraphs": [
            "拙宦知今是，颓颜及古稀。",
            "寡言为暖药，微醉当寒衣。",
            "空腹蝉当饱，长身鹤肯肥。",
            "天容清更健，不省桔槹机。"
        ],
        "title": "老而健贫而诗自志其喜八首  其三",
        "id": "bbdeaca9-8e7e-4e92-a28a-04e1402429a5"
    },
    {
        "author": "方回",
        "paragraphs": [
            "万山读书地，近偶脱烟氛。",
            "幸保分膰庙，常营葬骨坟。",
            "婿佳殊逸少，儿懒过宗文。",
            "忽忆门前月，僧敲醉亦闻。"
        ],
        "title": "老而健贫而诗自志其喜八首  其四",
        "id": "94eabff4-0bb3-4981-a837-24e4acc2d605"
    },
    {
        "author": "方回",
        "paragraphs": [
            "老翁处处有，不健复何为。",
            "贫户家家是，能诗始足奇。",
            "东坡捐玉带，白傅放杨枝。",
            "新有僧相识，时来说易诗。"
        ],
        "title": "老而健贫而诗自志其喜八首  其五",
        "id": "234ca0d4-9565-413b-8c22-d181e89487dc"
    },
    {
        "author": "方回",
        "paragraphs": [
            "清而贫最乐，健以老何伤。",
            "短髪蓬加雪，贞心菊耐霜。",
            "冻吟乏薪炭，醉卧混衾裳。",
            "冰檗怜儿女，年皆四十强。"
        ],
        "title": "老而健贫而诗自志其喜八首  其六",
        "id": "5dff2e3f-c341-4684-8641-597ff1955311"
    },
    {
        "author": "方回",
        "paragraphs": [
            "才具虽无用，襟期亦未非。",
            "良难营脱粟，谁肯质深衣。",
            "为士当知耻，观人不相肥。",
            "还家缺车马，犹解步如飞。"
        ],
        "title": "老而健贫而诗自志其喜八首  其七",
        "id": "bfafc7ce-7933-4056-8861-c8d1f40876e2"
    },
    {
        "author": "方回",
        "paragraphs": [
            "蹉跎早七旬，老健保清贫。",
            "识破元来易，言传恐未真。",
            "但能积阴德，焉用出阳神。",
            "释怨恩须报，天终相吉人。"
        ],
        "title": "老而健贫而诗自志其喜八首  其八",
        "id": "013719e5-9826-4768-ad2f-170e28ae52db"
    },
    {
        "author": "方回",
        "paragraphs": [
            "楼南红气满霜天，新霁湖山晓色妍。",
            "七日喜逢长至日，百年惭到古稀年。",
            "故园卷餠思新菜，冻井浇梅出暖泉。",
            "谁信少陵夔府后，肯吟六琯五纹篇。"
        ],
        "title": "初七日丁丑长至前喜晴",
        "id": "f918b21d-d382-4f3d-a4b9-ad4ea4ed2e8b"
    },
    {
        "author": "方回",
        "paragraphs": [
            "年年春至此胚腪，地上严凝地底温。",
            "能几蟾蜍圆月魄，即须霹雳起雷门。",
            "知时久偃蛟龙势，养气深培草木根。",
            "表里阳和见天道，梅花别是一干坤。"
        ],
        "title": "长至日书",
        "id": "142b4661-037e-4734-86b4-6e99969486b6"
    },
    {
        "author": "方回",
        "paragraphs": [
            "湖共江宽更海宽，遥天纵玩复横观。",
            "雅知山对吟肩瘦，未怯霜欺醉面寒。",
            "感召丰登饶粒食，抚摩瘦敝起彫残。",
            "生灵百万俱高枕，公亦官清梦寐安。"
        ],
        "title": "用夹谷子括吴山晚眺韵十首  其一",
        "id": "c2e4b01e-aac1-494f-815d-49e61cd14208"
    },
    {
        "author": "方回",
        "paragraphs": [
            "三吴百越楚天宽，不厌登临不厌观。",
            "画舫红桥随处有，丹楼碧宇倚空寒。",
            "梅边吟思春光早，雁外归心夕照残。",
            "灯火沙河塘上路，岂无冻屋卧袁安。"
        ],
        "title": "用夹谷子括吴山晚眺韵十首  其二",
        "id": "c4934390-ecc1-4290-960c-ec78da6bb8ef"
    },
    {
        "author": "方回",
        "paragraphs": [
            "梯天直上俯平宽，故国繁华尚可观。",
            "西子有船春色去，伍员无庙暮涛寒。",
            "九原事往人难问，四序功成岁又残。",
            "米贱酒平慰迟暮，巢林聊得一枝安。"
        ],
        "title": "用夹谷子括吴山晚眺韵十首  其三",
        "id": "a84e0c89-3f51-4977-ad1d-354649a40860"
    },
    {
        "author": "方回",
        "paragraphs": [
            "抖擞羁怀强自宽，时登吴阜一闲观。",
            "陆机不作莼羹在，雷焕无踪剑气寒。",
            "倏忽池台荒草合，等闲歌舞落花残。",
            "兴亡生死真常在，命要深知分要安。"
        ],
        "title": "用夹谷子括吴山晚眺韵十首  其四",
        "id": "43944703-351b-4a62-bc25-0fcc8a86e4d1"
    },
    {
        "author": "方回",
        "paragraphs": [
            "泰伯封疆四望宽，胜将吴越旧书观。",
            "苎罗山下春才到，麋鹿台边沼已寒。",
            "不有采香专怙宠，可能尝胆便除残。",
            "今年木德临心宿，重见家家衽席安。"
        ],
        "title": "用夹谷子括吴山晚眺韵十首  其五",
        "id": "d51833e2-066e-46c2-aed4-84f0070a61ad"
    },
    {
        "author": "方回",
        "paragraphs": [
            "一锥无地百弓宽，万事须分两眼观。",
            "仙子楼居凌倒景，野人卉服耐奇寒。",
            "金钗玉斝春帷满，黄卷青灯晓漏残。",
            "兴废荣枯手翻覆，几家能遣子孙安。"
        ],
        "title": "用夹谷子括吴山晚眺韵十首  其六",
        "id": "f18b780d-ca37-4a62-8bfa-45233e2e58e1"
    },
    {
        "author": "方回",
        "paragraphs": [
            "荡荡天宽眼亦宽，区区笑尔井中观。",
            "帆来狗国毛人远，楼倚牛郎织女寒。",
            "迅速年华榆燧改，槁枯世味蔗滓残。",
            "绝怜棺粪纷纷梦，未必槐安果是安。"
        ],
        "title": "用夹谷子括吴山晚眺韵十首  其七",
        "id": "819ba2a1-4e26-4a32-aca7-1575faf45098"
    },
    {
        "author": "方回",
        "paragraphs": [
            "情知新国用刑宽，坐致湖山复旧观。",
            "浙右谁非三世宦，江南终不十分寒。",
            "钱王陌上花犹好，苏小门前柳未残。",
            "革故鼎新谁料得，举安天下胜偏安。"
        ],
        "title": "用夹谷子括吴山晚眺韵十首  其八",
        "id": "92020238-4963-49ae-bfa0-99e6f61f44a6"
    },
    {
        "author": "方回",
        "paragraphs": [
            "极目无穷六合宽，仰天如以浑仪观。",
            "日躔箕斗逢长至，月宿奎娄届大寒。",
            "肘后方多难却老，杯中物到莫留残。",
            "来年七十身犹健，容膝归欤亦易安。"
        ],
        "title": "用夹谷子括吴山晚眺韵十首  其九",
        "id": "02de15de-5986-4d2c-a054-7a553e963601"
    },
    {
        "author": "方回",
        "paragraphs": [
            "眼底胸中稍放宽，超然何肯惑荣观。",
            "余年早已知天命，古道谁堪共岁寒。",
            "驿使寄梅心独远，禅师分芋口无残。",
            "十诗说尽登临意，我但徐行步步安。"
        ],
        "title": "用夹谷子括吴山晚眺韵十首  其一○",
        "id": "bd55cc38-04d7-4362-957a-8dc148801442"
    },
    {
        "author": "方回",
        "paragraphs": [
            "七十闲人两地仙，恰如同见会昌年。",
            "诗名我愧刘宾客，心事君真白乐天。",
            "致仕元无官爵累，藏书各有子孙传。",
            "磻溪淇澳可齐寿，入相封侯恐未然。"
        ],
        "title": "寄寿牟提刑献之巘  其一",
        "id": "78b92305-8d6b-4037-abde-727754062bfc"
    },
    {
        "author": "方回",
        "paragraphs": [
            "乃翁曾记脱靴亭，直节高风有宁馨。",
            "知命时年弃轩冕，传心学问本家庭。",
            "饱餐霅水仍苕水，高揭文星更寿星。",
            "我亦七旬乃雌甲，林惭磵愧负山灵。"
        ],
        "title": "寄寿牟提刑献之巘  其二",
        "id": "4243ed86-2d83-4f4a-9547-9317a80b9d09"
    },
    {
        "author": "方回",
        "paragraphs": [
            "霜天钟鼓趣晨兴，老我无毡脚似冰。",
            "千骑马尘跑玉勒，一枝梅影伴香灯。",
            "年当致仕元无位，心亦怀归苦未能。",
            "政用括囊保衰暮，可劳妬妇愤填膺。"
        ],
        "title": "晓思",
        "id": "f2b4d498-7b97-4fb9-8b72-dbb68357fb95"
    },
    {
        "author": "方回",
        "paragraphs": [
            "开奁见明镜，聊以肃吾栉。",
            "旁有一瓶梅，横斜数枝入。",
            "真花在瓶中，镜中果何物。",
            "玩此不能已，悠然若有得。"
        ],
        "title": "开镜见瓶梅",
        "id": "b3eedbce-e96e-4223-9c6e-d3b43231bcb8"
    },
    {
        "author": "方回",
        "paragraphs": [
            "古琴口歌兮手弦，今琴何为兮不然。",
            "今人作诗动千篇，不弦不歌兮无传。",
            "关雎麟趾留遗编，离骚以来诸吟仙。",
            "我每见之月在渊。",
            "请君携琴诣我古梅前，君弦其后兮我歌以先。",
            "君如夜寒不来旃昌黎之十操兮，将独歌之泪潺湲。"
        ],
        "title": "赠吴琴士会龙",
        "id": "2505992e-6890-429d-b4f5-bf7ebb12d1a8"
    },
    {
        "author": "方回",
        "paragraphs": [
            "十岁端平旧丙申，元贞重见丙申春。",
            "几灾几难到今日，诸父诸兄皆古人。",
            "未及悬车官已解，不能负贩子俱贫。",
            "细思多少同庚者，地下先埋富贵身。"
        ],
        "title": "乙未十二月二十四日立丙申春予忝七十",
        "id": "b034a3b3-56b0-4c7b-8145-c05dbacab8fa"
    },
    {
        "author": "方回",
        "paragraphs": [
            "二十八回见，天门阖左扉。",
            "不嫌笔端退，但骇镜中非。",
            "自爱希声瑟，谁知尚䌹衣。",
            "人生年七十，肯复壮心飞。"
        ],
        "title": "次韵邓善之书怀七首  其一",
        "id": "ec78f6d5-66f3-48e1-bd99-52dc0cba349f"
    },
    {
        "author": "方回",
        "paragraphs": [
            "老怀饶感慨，无一可欢娱。",
            "久矣还初服，胡然落半途。",
            "流年苏武雁，往事左慈鲈。",
            "莫笑腰围减，还堪作酒壶。"
        ],
        "title": "次韵邓善之书怀七首  其二",
        "id": "223b0e80-749a-40df-b8af-b5d85ba775b3"
    },
    {
        "author": "方回",
        "paragraphs": [
            "今代邓元侯，书窗不外求。",
            "寡言良有味，节用绝无愁。",
            "真是温如玉，兼能爽似秋。",
            "銮坡宜趣召，夜直结邻楼。"
        ],
        "title": "次韵邓善之书怀七首  其三",
        "id": "aa60517c-8397-42f1-9bc4-0a4a66287101"
    },
    {
        "author": "方回",
        "paragraphs": [
            "我听髯张作，清于月夜笳。",
            "曹思先七子，杜老到三巴。",
            "有力能推拉，无疵可汰沙。",
            "文潜遗论在，霜露老蒹葭。"
        ],
        "title": "次韵邓善之书怀七首  其四",
        "id": "32124094-4279-45a9-aa87-1a4c2863c9f9"
    },
    {
        "author": "方回",
        "paragraphs": [
            "子将今月旦，可否判生枯。",
            "高论真能借，羁怀未觉孤。",
            "竹吟风拂席，花饮月当垆。",
            "甚愿陪游屐，唯惭老杜殊。"
        ],
        "title": "次韵邓善之书怀七首  其五",
        "id": "dfb81c6a-ebad-4c75-aaf9-e5b3274c8fd3"
    },
    {
        "author": "方回",
        "paragraphs": [
            "以逊而绵者，居然古性情。",
            "温恭瞻道貌，响浪听心声。",
            "施药痊诸病，留田与后耕。",
            "日予拜嘉惠，欲报乏连城。"
        ],
        "title": "次韵邓善之书怀七首  其六",
        "id": "5c3b6a6e-412e-4281-a1a8-1e8828bcb446"
    },
    {
        "author": "方回",
        "paragraphs": [
            "昭谏先生宅，咸平处士庐。",
            "大名无死朽，外物几乘除。",
            "岁月勤稽古，山林永遂初。",
            "能诗直余事，焉不蔺相如。"
        ],
        "title": "次韵邓善之书怀七首  其七",
        "id": "271221d9-9be9-482c-9efe-4edc0b1aeabd"
    },
    {
        "author": "方回",
        "paragraphs": [
            "岂料身为七十翁，开怀且放醉颜红。",
            "身存惟恨恩难报，世换还惊事总空。",
            "百岁尚余三袠数，万诗枉费一生工。",
            "盍簪列炬浑如梦，不似今年筑底穷。"
        ],
        "title": "乙未岁除二首  其一",
        "id": "4fd60dd9-5451-4c8f-b0a6-127e17fe9c9c"
    },
    {
        "author": "方回",
        "paragraphs": [
            "五十五时官早休，即今七十复何求。",
            "亦思稍为儿孙计，政恐深贻祖父羞。",
            "岂不忆家良有说，偶然得酒更无忧。",
            "诸公富贵新桃版，我是春前旧土牛。"
        ],
        "title": "乙未岁除二首  其二",
        "id": "0068de04-9fdb-442f-8a72-d2f1511ab080"
    },
    {
        "author": "方回",
        "paragraphs": [
            "新年仍著旧年衣，老健深惭七十希。",
            "一炷炉香拜天地，今春早早买船归。"
        ],
        "title": "丙申元日五绝  其一",
        "id": "3e30ba2c-cfc4-4197-bfcf-17a4dbd15076"
    },
    {
        "author": "方回",
        "paragraphs": [
            "五更春雨细无声，石路溅泥齿屐鸣。",
            "后饮屠苏懒奔走，可能也喜鹁鸠晴。"
        ],
        "title": "丙申元日五绝  其二",
        "id": "30e68345-d894-4032-9eb5-c4bbc2447b24"
    },
    {
        "author": "方回",
        "paragraphs": [
            "雪余连雨满城泥，喝道宵行万马蹄。",
            "昨夜隔年书未点，瓶梅灯畔一枝低。"
        ],
        "title": "丙申元日五绝  其三",
        "id": "a3b10b08-e007-47b6-9529-c5ed006a04a7"
    },
    {
        "author": "方回",
        "paragraphs": [
            "送寒迎暖柳梢知，风自东来著意吹。",
            "百万人家贺新岁，几家荼垒有新诗。"
        ],
        "title": "丙申元日五绝  其四",
        "id": "09523861-16db-4a02-a10c-cdb9bb76c0f8"
    },
    {
        "author": "方回",
        "paragraphs": [
            "案上瓶梅阅两年，添花未有买花钱。",
            "东风恰似怜穷客，吹到新诗四五篇。"
        ],
        "title": "丙申元日五绝  其五",
        "id": "6b37037d-2dc8-4128-98d7-754216b68d22"
    },
    {
        "author": "方回",
        "paragraphs": [
            "身是空中一点尘，心包天地却无垠。",
            "随缘任运勤收敛，补过知几暗省循。",
            "孰料百年登七袠，深惭白髪对青春。",
            "江梅欲结枝头子，合放余花次第新。"
        ],
        "title": "谢张老山御史庆予七十",
        "id": "35c57c1a-488f-4f0d-bc33-250eb46161e0"
    },
    {
        "author": "方回",
        "paragraphs": [
            "休致衰年暗自惊，闲呼张丈唤殷兄。",
            "马尘往往逢新贵，鸥梦依依忆旧盟。",
            "洛社绘图惭九老，汉庭绵蕝付诸生。",
            "绣衣御史烦推毂，我有蓑衣永不更。"
        ],
        "title": "又次韵张御史鹏飞",
        "id": "a3fcb56b-c946-4d69-b0db-51aecc61781d"
    },
    {
        "author": "方回",
        "paragraphs": [
            "固穷早类从心孔，懒读今如便腹边。",
            "时制堪惊小戴记，初筵敢拟卫公篇。",
            "云何此老偏令寿，其或斯文遂有传。",
            "见一庵前碧溪在，花瓢归饮许仙泉。"
        ],
        "title": "次韵俞好问庆予七十",
        "id": "12ae97dd-96d6-4776-b347-b3ecb408796f"
    },
    {
        "author": "方回",
        "paragraphs": [
            "新年未有一诗新，转觉羁怀感慨频。",
            "人日直连元日雨，梅花合让杏花春。",
            "避愁愁不拾孤影，怕冷冷偏缠老身。",
            "几夜五更了无寐，床头黠鼠亦欺人。"
        ],
        "title": "正月连雨",
        "id": "bd4a94bc-4291-4023-8a45-520c001e1ed8"
    },
    {
        "author": "方回",
        "paragraphs": [
            "颠倒三郎养禄儿，当年想是此蛾眉。",
            "不须真有聊须画，或可东城出一奇。"
        ],
        "title": "题罗云叔周昉宫女",
        "id": "75ebf0f2-2219-4c40-9e45-34f8d78ce37d"
    },
    {
        "author": "方回",
        "paragraphs": [
            "万马鸣鞭欲晓时，闲人盥潄未妨迟。",
            "儿童贺喜休多拜，卿相迁除不预知。",
            "随分乍醒仍乍醉，放怀无喜亦无悲。",
            "新年自爱新诗好，歙砚梅边洗刷丝。"
        ],
        "title": "追用徐廉使参政子方申屠侍御致远张御史鹏飞元日倡酬韵六首  其一",
        "id": "8652eae1-c723-4da8-89cc-c787eba0e2c3"
    },
    {
        "author": "方回",
        "paragraphs": [
            "名臣汲黯郑当时，笔阵秦王将尉迟。",
            "疾电震雷千里起，乖龙老蜃九渊知。",
            "诸公犹羨归田乐，老我终无叩角悲。",
            "补衮得人卧桑野，可愁二月卖新丝。"
        ],
        "title": "追用徐廉使参政子方申屠侍御致远张御史鹏飞元日倡酬韵六首  其二",
        "id": "38791174-467d-4b99-af9a-7a05bfcf4564"
    },
    {
        "author": "方回",
        "paragraphs": [
            "物有先时有后时，天工无早亦无迟。",
            "饱禁夜雨元非恶，暗受春风或未知。",
            "一死频烦衰白报，三生不为落红悲。",
            "解纷忆得吾家学，径与挥刀截乱丝。"
        ],
        "title": "追用徐廉使参政子方申屠侍御致远张御史鹏飞元日倡酬韵六首  其三",
        "id": "2d64222b-30ab-454d-b659-7ea299ab7d9b"
    },
    {
        "author": "方回",
        "paragraphs": [
            "即是黄鶑紫燕时，稍晴肯放百花迟。",
            "酒来尚许颜红借，春好何容鬓雪知。",
            "扶杖可从灵寿赐，闻琴肯作孟尝悲。",
            "山深粗有延年药，归老松根掘兔丝。"
        ],
        "title": "追用徐廉使参政子方申屠侍御致远张御史鹏飞元日倡酬韵六首  其四",
        "id": "a75125b0-5ad1-4b58-84be-79bd99907af8"
    },
    {
        "author": "方回",
        "paragraphs": [
            "岁岁花时是病时，不争春早与春迟。",
            "阴晴谩复题窗记，节气还因检历知。",
            "杜若荐芳聊可采，秭归啼苦未须悲。",
            "老翁堪与少年竞，勤把青铜照颔丝。"
        ],
        "title": "追用徐廉使参政子方申屠侍御致远张御史鹏飞元日倡酬韵六首  其五",
        "id": "cfaa02d2-7389-4dcb-b8d6-fe2a08164365"
    },
    {
        "author": "方回",
        "paragraphs": [
            "七十翁非浪走时，夜窗自恨赋归迟。",
            "睡稀枕上无春梦，吟苦楼前有月知。",
            "茅索愿追田畯喜，瓜薪遥念室人悲。",
            "却须天上纶言手，小为农甿缓茧丝。"
        ],
        "title": "追用徐廉使参政子方申屠侍御致远张御史鹏飞元日倡酬韵六首  其六",
        "id": "5cd31716-5b38-4415-a20f-c60fdb25c8ba"
    },
    {
        "author": "方回",
        "paragraphs": [
            "郑卫撼俗耳，姬姜接凡目。",
            "醇酎诳渴吻，大房诱饥腹。",
            "一阈内外间，鲜不妄举足。",
            "堂堂七尺躯，顷刻万感触。",
            "人生性本静，情动乃有欲。",
            "静善动亦善，尧舜可同躅。",
            "动恶丧厥静，为桀为禽犊。",
            "恭惟方寸心，性情頼管束。",
            "勿狎宁孔畏，匪狂尚箕肃。",
            "思精造诣深，察久酬应熟。",
            "北辰居其所，初九不远复。",
            "可待豮豕牙，故已童牛牿。",
            "性静人所同，心静我所独。",
            "心静非不动，存性情乃伏。",
            "天地与我者，所宝不盈掬。",
            "完我所固有，得之异逐鹿。",
            "苦辛子祝子，为亲营半菽。",
            "颇欲谢湖海，归欤卧茅屋。",
            "清夜一孤灯，不疚内自烛。",
            "养气非养体，未藉台餽肉。",
            "胸中线五色，笔底泉万斛。",
            "谁其相料理，回首送鸿鹄。",
            "离娄下十四，三自义何缛。",
            "紫阳居资对，我亦当熟读。"
        ],
        "title": "题祝公辅静得斋",
        "id": "3c9f8d44-c69e-4de1-b9f7-de07b1620f79"
    },
    {
        "author": "方回",
        "paragraphs": [
            "萧梁宗补阙，弃官为头陀。",
            "一篇息心铭，至今犹永歌。",
            "不爱紫绶黄金带，不爱雕鞍白玉珂。",
            "草椽布衲，一筇一蓑。",
            "台城一旦甑堕地，公卿麋烂偾干戈。",
            "当时独有宗无名，翛然野鹤山之阿。",
            "今代柴痴庵，独把竹帚柄。",
            "待扫众生尘，同作大圆镜。",
            "不肉不饥，不绵不冷。",
            "太室为衾，大块为枕。",
            "一饭不再餐，一茶不再饮。",
            "脱袍掷笏作百姓，十年悟道保真性。",
            "昭文大学湛然翁，半夜室中传祖印。",
            "无求于世长精神，自净其心延寿命。",
            "野狐禅子落邪蹊，唯我痴庵独也正。",
            "向来解后逢痴庵，赠我竹为帚者三。",
            "一扫嗔，二扫贪。",
            "惟有一病扫不得，两痴相值同酸咸。",
            "虽然我更有一帚，建立天地同不朽。",
            "扫愁扫閙扫是非，其帚何名名曰酒。"
        ],
        "title": "赠痴庵柴头陀",
        "id": "3ba52c87-f3fc-49c1-a2b1-729afc300d03"
    },
    {
        "author": "方回",
        "paragraphs": [
            "之子博古今，妙年著儒冠。",
            "顾肯易戎服，屑为游徼官。",
            "未喜弓力武，尚爱虀盐酸。",
            "紫面颊骨耸，赤心胆气完。",
            "得非真将种，终当拜汉坛。",
            "曰予俎豆学，素不梦粪棺。",
            "甬东富海物，槁鲜供烹餐。",
            "曰予岂嗜味，啖茹实所安。",
            "共惟伯厚父，三入专金銮。",
            "万古贮胸次，四溟涸毫端。",
            "今年七十五，两纪歌考槃。",
            "举世一影独，晚进再拜难。",
            "庶几因此行，抠衣趋门阑。",
            "幸不辞孺悲，昼夜勤仰钻。",
            "列宿共辰极，众羽朝祥鸾。",
            "万物各从类，同心臭如兰。",
            "去去不可追，著鞭驶征鞍。",
            "我亦意欲往，惜哉步蹒跚。"
        ],
        "title": "送曹士弘四明丈亭巡检并呈前尚书翰林学士王公伯厚",
        "id": "12b04aa2-11dc-46f7-9fcf-870009d81ec7"
    },
    {
        "author": "方回",
        "paragraphs": [
            "蓍草占周易，君从简处寻。",
            "运筹见奇偶，落笔判升沉。",
            "总悟生时数，谁萌分外心。",
            "吾衰今七十，惟有死山林。"
        ],
        "title": "赠数学萧吉卿",
        "id": "2941b9f5-cfbc-4b36-9795-8a1dc0929794"
    },
    {
        "author": "方回",
        "paragraphs": [
            "三月一日春如酒，红是桃花绿杨柳。",
            "人生不醉欲如何，不如意常十八九。"
        ],
        "title": "与孟能静饮联句复和三首  其一",
        "id": "ca4c7bc8-de29-4a70-b8c1-03d7c09bea97"
    },
    {
        "author": "方回",
        "paragraphs": [
            "暂兹袖公补天手，谁能箝我谈天口。",
            "挹斗酌海两相逢，天风吹入无何有。"
        ],
        "title": "与孟能静饮联句复和三首  其二",
        "id": "cb474a09-d60c-432d-8978-de9e4bd379c7"
    },
    {
        "author": "方回",
        "paragraphs": [
            "三月三日一觞酒，同上危楼望晴柳。",
            "岂可不饮负此春，向来风雨十朝九。"
        ],
        "title": "与孟能静饮联句复和三首  其三",
        "id": "bf634a15-bafc-42cc-9a7b-2d2c3c56a7d4"
    },
    {
        "author": "方回",
        "paragraphs": [
            "何必水边看丽人，何必水晶行素鳞。",
            "曲阜桥边同一醉，杭州城里两闲身。"
        ],
        "title": "与孟能静饮联句复和三首  其四",
        "id": "eed47653-8435-4d2b-8520-aa1a47af80e0"
    },
    {
        "author": "方回",
        "paragraphs": [
            "仕宦可止不止酒，乃所愿学陶五柳。",
            "春夏秋冬皆有花，四时无日不重九。",
            "莫欺左持蟹螯手，莫笑涎流面车口。",
            "醉能题壁又能歌，德行文章总无有。"
        ],
        "title": "与孟能静饮联句复和三首  其五",
        "id": "8a9e0176-a7c7-41b7-ac9f-1f651e75932b"
    },
    {
        "author": "方回",
        "paragraphs": [
            "忘形尔汝日诗酒，闭户拒客笑泄柳。",
            "慷慨酩酊属我辈，若楚云梦吞八九。",
            "隔桥暂许作邻人，莫待寄书凭雁鳞。",
            "聚首良难分手易，人生谁得自由身。"
        ],
        "title": "三月六日再用韵二首  其一",
        "id": "ecf87bad-51ce-49ad-afca-3f67b0160959"
    },
    {
        "author": "方回",
        "paragraphs": [
            "百杯不乱善食酒，如手捧玉肘生柳。",
            "貌醉心醒戒亢悔，一斟一酌干用九。",
            "犹龙世岂无斯人，渔网可致皆常鳞。",
            "蜾蠃螟蛉勿浪语，得似刘伶鸡肋身。"
        ],
        "title": "三月六日再用韵二首  其二",
        "id": "5026208d-1685-48a0-8da3-b09f8e805901"
    },
    {
        "author": "方回",
        "paragraphs": [
            "春光九十日，半为风雨欺。",
            "人生一百年，怀抱无好时。",
            "兹辰复何辰，晴烟霏柳丝。",
            "佳友可我意，闲愁忽如遗。",
            "座客有十人，十人皆能诗。",
            "景色既已妍，谈笑无相疑。",
            "酌酒不计数，惟醉以为期。",
            "阄韵有险易，鹤头侧复垂。",
            "上巳后二日，此会竟大奇。",
            "芥蒂死生间，吾尝笑羲之。",
            "王侯宰槐国，蚁身不自知。",
            "顾此一梦耳，不饮庸非痴。"
        ],
        "title": "三月初五日孟君复王元俞治中十人同会分韵得诗字",
        "id": "1d131580-911f-4808-85ab-cb982a3b4d15"
    },
    {
        "author": "方回",
        "paragraphs": [
            "君家两参预，汉代韦平氏。",
            "留耕而耕存，惟有是以似。",
            "乃祖忠文公，补天扶国是。",
            "乃父敬愍侯，浮海将使指。",
            "直谏炳遗藁，大节烨信史。",
            "神游天地间，不亡何谓死。",
            "先人前甲戌，忠文榜下士。",
            "一升上云端，一沉堕井底。",
            "老夫近乙亥，敬愍守吾里。",
            "朱轓过桐江，共饮钓台水。",
            "英英玉树郎，世济元凯美。",
            "忠文既有孙，敬愍又有子。",
            "邂逅忽相逢，不意闻正始。",
            "贮胸踰万卷，运肘动百纸。",
            "华年弱冠近，紧官半刺比。",
            "长风破巨浪，未易测涯涘。",
            "契好讵敢论，臭味差足恃。",
            "异时吴阊游，小舟或一舣。",
            "相门复生相，贻厥有如此。",
            "乃知吾家儿，不过豚犬耳。"
        ],
        "title": "呈吴门王治中元俞都中参政伯大孙先人同榜",
        "id": "d80c105d-1922-4d82-b7ef-94b87c5ac53c"
    },
    {
        "author": "方回",
        "paragraphs": [
            "孟侯与王侯，妙年俱作州。",
            "穷穷鬼揄我，汝堪并英游。",
            "汝无曲逆计，汝无裨谌谋。",
            "汝乃蹄涔水，可配江河流。",
            "仓卒不能答，吐舌瞠双眸。",
            "二侯不自贵，屑与耄叟俦。",
            "歌岂有檀板，舞亦无珠鞲。",
            "磨玉藉沙石，以故交情绸。",
            "盖公曹参舍，甪里张良求。",
            "绿鬓间白髪，一献还一酬。",
            "俗态动枘凿，对面风马牛。",
            "二侯不我弃，庶哉企前脩。"
        ],
        "title": "孟君复赠王侯元俞诗两皆英妙神奇次韵",
        "id": "35fbe549-35a9-4e13-a1be-0b4ffd6976fb"
    },
    {
        "author": "方回",
        "paragraphs": [
            "大门昔有谣，吕氏一千中。",
            "华胄所自出，恭惟齐太公。",
            "君伯先郡王，张韩刘岳同。",
            "百战护诸将，易名称武忠。",
            "武忠棣华众，皆有远祖风。",
            "分阃仗斧钺，威望真非熊。",
            "子姓几百人，人人俱英雄。",
            "人人俱智慧，人人俱疏通。",
            "三衢今使君，尤其明且聪。",
            "剑光夜冲斗，玉气日贯虹。",
            "好士出天性，坐满樽不空。",
            "民怀吏胆落，于物大有功。",
            "驿马走中原，蹇蹇臣匪躬。",
            "北上夏云赤，南还春花红。",
            "割牲饤鲊脯，邂逅孤山东。",
            "念此门下士，陋巷甘固穷。",
            "昨者诸彦集，长裾织青葱。",
            "岂谓龙虎阁，著此垂翅鸿。",
            "高怀极恋恋，莫景殊匆匆。",
            "愿言一转手，西江挂飞蓬。"
        ],
        "title": "呈吕使君留卿",
        "id": "013d4493-9886-4907-8ffc-5df12acb8c01"
    },
    {
        "author": "方回",
        "paragraphs": [
            "丙申上巳七日后，一主二宾夫岂偶。",
            "遣车却骑钱塘门，主人满船富殽酒。",
            "别唤轻船载仆从，大船品字著三友。",
            "旁观指点知为谁，对峙玉人间白叟。",
            "岂无识者讶此老，不愧妙年两贤守。",
            "孟侯吕侯将相家，早绾金章纡紫绶。",
            "方干云孙耸吟肩，左右鼎鼐中瓦缶。",
            "虽然兰臭尚同心，剧谈锋起各虚受。",
            "是日杭人诧佛事，焚寄冥财听僧诱。",
            "公子王孙倾城出，姆携艳女夫挈妇。",
            "放生亭远骛长堤，保叔塔高陟危阜。",
            "居然红裙湿芳草，亦有瑜珥落宿莽。",
            "暖热已极天色变，大风滔天怒涛吼。",
            "篙师缭绕孤山背，倘佯里湖保无咎。",
            "百舠千舫第二桥，四圣观前依古柳。",
            "春色浓时良佳哉，游人聚处可拾否。",
            "一杯一杯入醉乡，诙嘲谑笑无不有。",
            "泉币重费忘多少，歌妓频呼杂妍丑。",
            "似狂非狂痴非痴，何啻万众悉回首。",
            "我时颓然乎其间，看朱成碧辰至酉。",
            "健啖晚菘兼早韭，快赏调冰仍雪藕。",
            "归途恍然了不记，晓窗半醒卧噎呕。",
            "一日之乐三日病，宁负衰躯护馋口。",
            "愿从孟侯觞吕侯，更著百千沽十斗。"
        ],
        "tags": [
            "西湖"
        ],
        "title": "记三月十日西湖之游吕留卿主人孟君复方万里为客",
        "id": "7e580546-a8e1-4b94-a50c-f393ced41293"
    },
    {
        "author": "方回",
        "paragraphs": [
            "小楼欲下怕泥行，春半曾无十日晴。",
            "老眼看花如隔雾，只消卧听卖花声。"
        ],
        "title": "今春苦雨初有春半曾无十日晴之句去立夏无几日愈雨足成五诗  其一",
        "id": "ca8cf229-02d1-4894-8cb9-a6ca5d6ecbf4"
    },
    {
        "author": "方回",
        "paragraphs": [
            "今年草草过清明，春莫曾无十日晴。",
            "担上牡丹犹许见，城中浑不识鶑声。"
        ],
        "title": "今春苦雨初有春半曾无十日晴之句去立夏无几日愈雨足成五诗  其二",
        "id": "839ab20c-1402-48b0-a8c1-59dadc9a23be"
    },
    {
        "author": "方回",
        "paragraphs": [
            "青梅未了已朱樱，春尽曾无十日晴。",
            "稍欲出城问蚕麦，生愁城外杜鹃声。"
        ],
        "title": "今春苦雨初有春半曾无十日晴之句去立夏无几日愈雨足成五诗  其三",
        "id": "453ce5e1-80e0-4063-90c4-6de6c6c64c53"
    },
    {
        "author": "方回",
        "paragraphs": [
            "湖头准拟赏新晴，雨过风号万马声。",
            "宋玉未夸巫峡梦，杜陵翻作渼陂行。"
        ],
        "title": "今春苦雨初有春半曾无十日晴之句去立夏无几日愈雨足成五诗  其四",
        "id": "05aea040-2ea8-419e-b048-9d93154ae707"
    },
    {
        "author": "方回",
        "paragraphs": [
            "读书听雨过三更，定是明朝又不晴。",
            "就枕未鼾饥鼠出，掀书舐砚上灯檠。"
        ],
        "title": "今春苦雨初有春半曾无十日晴之句去立夏无几日愈雨足成五诗  其五",
        "id": "ed1322e5-2923-4e5e-87f2-0d40eeb88b17"
    },
    {
        "author": "方回",
        "paragraphs": [
            "提篮采叶雨淋淋，蚕妇无言恨自深。",
            "绮陌惜花小儿女，愁眉相似不同心。"
        ],
        "title": "春雨不已甚忧蚕麦二首  其一",
        "id": "4cf566ad-95c1-4f49-ada1-e44c2fc74bd5"
    },
    {
        "author": "方回",
        "paragraphs": [
            "笼炊汤沸餠如银，辛苦焉知种麦人。",
            "今岁夏初似高凤，黄云欲割半沉沦。"
        ],
        "title": "春雨不已甚忧蚕麦二首  其二",
        "id": "a15c3815-056c-4a1e-8294-9a683cb741b1"
    },
    {
        "author": "方回",
        "paragraphs": [
            "尧舜上圣姿，犹以学为事。",
            "矧伊匪生知，不学知不致。",
            "可学而不学，是谓自暴弃。",
            "俯首就占毕，又患学不至。",
            "恭惟天地心，无极一生二。",
            "阴阳既已判，太少二生四。",
            "生生滋无穷，科斗积乳孳。",
            "籀篆隶真行，同文或以异。",
            "因继几前王，册府建中秘。",
            "号为蓬莱山，校书及正字。",
            "计资不量材，抱椠剔蠹蘱。",
            "尸优副劣间，颠倒足笑喟。",
            "之子读五车，便腹为箧笥。",
            "合登天禄阁，太一照藜吹。",
            "顾使跧蓬蒿，饭茹宫有侐。",
            "陈蕃扫天下，借曰未得位。",
            "扫我方册尘，我有笔为篲。",
            "仇勘极精审，披阅尽劬瘁。",
            "残火秦坑遗，断简汲冢出。",
            "端倪究盘颉，古初探炎𨼾。",
            "五十衍蓍爻，九百采稗记。",
            "微吟泣山精，幽啸却野鬽。",
            "净几如我心，暗室了无愧。",
            "老夫敢苦口，曰此艺成易。",
            "点画考譌讹，是亦学之次。",
            "迩年斯道衰，无奈异端炽。",
            "函谷青牛关，洛京白马寺。",
            "敷落帝八言，为国膏肓祟。",
            "杨墨合为一，不仁复不义。",
            "外若示兼爱，实则内自为。",
            "愚民欢趋之，此患恐未已。",
            "儒冠不能辟，拔白立赤帜。",
            "何至畔吾徒，拾此彼之嗜。",
            "太玄岂不奇，甘从高阁坠。",
            "钟山说偏傍，奎运竟跋疐。",
            "洙泗以至今，关洛最为粹。",
            "知艰行尤艰，方寸宜默识。",
            "勿谓周鼎沦，后无汉唐治。",
            "大学久无儒，此亦见大意。",
            "大匠操规矩，不执斧凿器。",
            "当如九方臯，无以色见骥。"
        ],
        "title": "题柯德阳埽尘斋",
        "id": "757addd4-5909-4da7-99c5-f50a08280c90"
    },
    {
        "author": "方回",
        "paragraphs": [
            "谷雨已过又梅雨，故山犹未致新茶。",
            "清风两腋玉川句，三百团应似太夸。"
        ],
        "title": "索云叔新茶",
        "id": "3558074c-670b-4dd4-bb4b-f00e32af211e"
    },
    {
        "author": "方回",
        "paragraphs": [
            "年来心事乐陶陶，气不低垂亦不豪。",
            "酒饮八分何必满，棋赢一子便为高。",
            "脩行到此元非易，把捉从今更要牢。",
            "搢笏可须烦左手，年年留取剩持螯。"
        ],
        "title": "闲书二首  其一",
        "id": "65c7c4f5-38dc-406a-bd57-f8136fcaa60f"
    },
    {
        "author": "方回",
        "paragraphs": [
            "草木归根白露零，寒蛬欲蛰动酸吟。",
            "每惊世事如翻手，难保人生不负心。",
            "旷野嗟嗟三献玉，权门诩诩四知金。",
            "旧来梁上称君子，犹自潜形伺夜深。"
        ],
        "title": "闲书二首  其二",
        "id": "945eed22-04a7-43e1-99f2-ce7edff574f2"
    },
    {
        "author": "方回",
        "paragraphs": [
            "细玩包瓜以杞爻，俊人肯与秃翁交。",
            "公侯复始须廊庙，尔汝忘形未草茅。",
            "各诵新诗针遇芥，相期古道漆投胶。",
            "一樽百尺楼头酒，玄白无心赋解嘲。"
        ],
        "title": "呈孟君复能静使君二首  其一",
        "id": "4c6beb91-7932-401f-9ab7-dc3b223cea3e"
    },
    {
        "author": "方回",
        "paragraphs": [
            "乃祖麒麟第一人，乃孙今代笔如神。",
            "三迁孟子慈闱教，十二甘罗相阀身。",
            "海内豪吟公与我，花边痛饮夏连春。",
            "浮生倏忽关山隔，数步过桥莫厌频。"
        ],
        "title": "呈孟君复能静使君二首  其二",
        "id": "e5d9ca42-a7c1-46eb-935e-7fa1422d2157"
    },
    {
        "author": "方回",
        "paragraphs": [
            "吞若虞翻梦里爻，古人不死与神交。",
            "成名永保传青简，临事终当藉白茅。",
            "足可一瓢居陋巷，岂堪二膳养东胶。",
            "龟藏六用泥中乐，未信时人蝘蜓嘲。"
        ],
        "title": "用前韵酬孟君复二首  其一",
        "id": "fe543536-c2bb-4e4b-a0dc-752fa6183e68"
    },
    {
        "author": "方回",
        "paragraphs": [
            "眼空敢谓世无人，松菟相依似有神。",
            "邂逅十洲三岛客，崎岖万死一生身。",
            "深斟满酌堪同醉，雪鬓霜髯愧不春。",
            "别后诗筒恐难数，何如聊尔倡酬频。"
        ],
        "title": "用前韵酬孟君复二首  其二",
        "id": "24b4c7ec-a9b9-457d-bb9f-899799dd1c14"
    },
    {
        "author": "方回",
        "paragraphs": [
            "送君诗者悉豪雄，男子身穷道不穷。",
            "为问何凭游海内，唯应所恃在胸中。",
            "渡过淮水即河水，路背南风多北风。",
            "谁料褐衣抱珠璧，九霄夜月贯长虹。"
        ],
        "title": "送天台杨仲儒秀才如北",
        "id": "510c754e-6a44-411a-951a-c2fb6973dfe4"
    },
    {
        "author": "方回",
        "paragraphs": [
            "将军早学万人敌，从父行军十六七。",
            "上马如飞海东青，大羽劲弓轰霹雳。",
            "直欲生擒彼不庭，天山之北北复北。",
            "总兵王子设危穽，陷阵先锋沦异域。",
            "时或偶违心转壮，身可暂縻膝不屈。",
            "夜驱汗血还汉朝，万里沙场如咫尺。",
            "臣父以死报国家，澡雪父冤见天日。"
        ],
        "title": "赠綦大将军  其一",
        "id": "e530ecf8-29e7-43da-9aa1-6f0031526338"
    },
    {
        "author": "方回",
        "paragraphs": [
            "先皇玉带亲解赐，加侑金钱千百亿。",
            "登时筑坛拜大将，随意委禽聘贤室。",
            "前茅出镇万貔貅，东南五湖天半壁。",
            "凤凰山下忽相逢，我旧闻名今面识。",
            "精忠纯孝故无双，武艺文材俱第一。",
            "既能高著国手棋，又能稳赋作家诗。",
            "既能善战善骑射，七书背诵无余遗。",
            "又能双钩写楷字，颜筋柳骨妙画锥。",
            "既如诸葛渡泸水，又如龚遂清潢池。",
            "章亥六合半已到，象胥九译靡不知。",
            "凉州蒲萄无复染，交趾薏苡夫何疑。",
            "踘场壮士阅剑舞，铃阁骚人陪酒巵。",
            "笑谈洒落意嫺雅，喜看宾主无厌时。",
            "迩来宣城察事尤瑰奇，明目张胆锄羣私。",
            "去年稻田百圩没，秋潦至今犹渺弥。",
            "孰谓不潦罔省府，公斥其人真奸欺。",
            "百战将军古有之，未闻将军亦肯念民饥。"
        ],
        "title": "赠綦大将军  其二",
        "id": "3615b561-3d80-43b5-837e-7d8dc49472c3"
    },
    {
        "author": "方回",
        "paragraphs": [
            "忽似登黄甲，元来本白丁。",
            "官清专学校，恩重感朝廷。",
            "侧听吴侬语，讙传蜀产灵。",
            "儒风嗣言偃，子细为谈经。"
        ],
        "title": "送杨刚中嘉定州教",
        "id": "b4597c3e-2f62-49d5-b2f8-ee3501064394"
    },
    {
        "author": "方回",
        "paragraphs": [
            "旧业田荒百顷莱，眉头长与醉怀开。",
            "春愁忍共金钗诀，夜禁偏嫌玉漏催。",
            "聚散有情都是梦，古今无物不成灰。",
            "何时再觅狭邪路，白骨谁非塌井苔。"
        ],
        "title": "次韵赵云中饮呈孟君复二首  其一",
        "id": "86c1781a-3ec0-48bb-89af-d5579e8d455a"
    },
    {
        "author": "方回",
        "paragraphs": [
            "可遨昆阆步瀛莱，祇爱钻腮笑靥开。",
            "暮雨朝云元易散，昏钟晓鼓故相催。",
            "身如病鹤犹遗骨，心似焦桐亦未灰。",
            "纵使吾曹不排闼，不应门阈上苍苔。"
        ],
        "title": "次韵赵云中饮呈孟君复二首  其二",
        "id": "6d0153d4-a1ca-4287-b97b-b44c36e547a9"
    },
    {
        "author": "方回",
        "paragraphs": [
            "维岳武穆王，复仇议不合。",
            "老桧卖中原，神龙困蚁𠾱。",
            "维孟忠襄公，缓兵策弗纳。",
            "清之三京师，万众死者卅。",
            "憸党梗国论，孰与噬而嗑。",
            "世事可流涕，循至虞不腊。",
            "秦郑两奸驵，百年棺已阖。",
            "骨朽遗臭在，厥后极茸阘。",
            "岳氏家几传，阳羨溪山市。",
            "故书三万卷，金石烂模搨。",
            "孟氏神童孙，卜宅占苕霅。",
            "诗声鸾凤鸣，众作扫蛙蛤。",
            "猗欤先王公，百战动摧拉。",
            "身在国庶几，心与天响答。",
            "造物报勋裔，纵未黄其合。",
            "各各神仙姿，不受尘土杂。",
            "臭味崇芝兰，情谊笃鹣鲽。",
            "著我珠玉间，鬓蓬愧衰飒。",
            "冷话暗灯火，清宴倒壶榼。",
            "时凭城边楼，同望湖外塔。",
            "二豪马蹄花，春堤厌蹴踏。",
            "而我枯如僧，山肩一破衲。",
            "未甘脱儒冠，萧寺求挂搭。",
            "终不望汉廷，安车聘申盖。",
            "顾独喜结交，勿疑朋簪盍。",
            "同道脗漆胶，开诚去栀蜡。",
            "将相棨戟门，六辔驾羣軜。",
            "七十返初服，无复韨韎韐。",
            "岂其珠履中，不许青鞋靸。"
        ],
        "title": "读孟君复赠岳仲远诗勉赋呈二公子",
        "id": "091ec60c-38a4-4cd0-bf8d-6e62b7932907"
    },
    {
        "author": "方回",
        "paragraphs": [
            "多士推温学，耆儒佐冷官。",
            "虽为绛帐亚，似可锦衣看。",
            "父老时枌社，师生日杏坛。",
            "在家书宦考，三岁定朝端。"
        ],
        "title": "送温州学正陈希静",
        "id": "8f005a04-12c8-425c-9d88-7af1d1495e32"
    },
    {
        "author": "方回",
        "paragraphs": [
            "判州垂阔步，筦库忽斜飞。",
            "谈笑胸无物，精神眼有威。",
            "将门生贵种，诗域悟玄机。",
            "捉月江头路，吟鞍几醉归。"
        ],
        "title": "送太平州张府判钞库官还任",
        "id": "b5201c0b-3db1-4e98-806f-4cacb4492320"
    },
    {
        "author": "方回",
        "paragraphs": [
            "四海无家只一身，桐江西上访仙真。",
            "七年太守吾聊尔，况汝穷山管道人。"
        ],
        "title": "送汪庭芝高士如严州  其一",
        "id": "c1c5a489-3c45-426d-8db2-1ae863f23fb3"
    },
    {
        "author": "方回",
        "paragraphs": [
            "书符呪水空多事，辟谷熬铅苦用心。",
            "闲读异书痛饮酒，佳时亦复一弹琴。"
        ],
        "title": "送汪庭芝高士如严州  其二",
        "id": "49941a9e-76a2-4a37-a565-bfd879d01403"
    },
    {
        "author": "方回",
        "paragraphs": [
            "我致仕年死期近，汝出家时生理难。",
            "沧海桑田何可料，一杯别酒莫留残。"
        ],
        "title": "送汪庭芝高士如严州  其三",
        "id": "358f32a9-0237-46f2-b2e6-251c8e5dfc64"
    },
    {
        "author": "方回",
        "paragraphs": [
            "忆我南湖老，循王又有孙。",
            "新升阳羨郡，改观大成门。",
            "官异吏曹冗，士知师道尊。",
            "诸生果成服，此事要深论。"
        ],
        "title": "送宜兴张教授彦高",
        "id": "65038b48-ce76-4955-aae8-1abde3a3e8d6"
    },
    {
        "author": "方回",
        "paragraphs": [
            "往时参大政，诸老扈先朝。",
            "合执调元柄，犹乘问俗轺。",
            "登良爰改纪，肃政各迁乔。",
            "明甚奎文揭，坚能泰岳摇。",
            "吴山悬夜月，浙水喷秋潮。",
            "荐拔皆奇士，寅恭尽选僚。",
            "重名三翮鼎，古韵九成韶。",
            "混合氛祲定，因循习尚骄。",
            "不扶儒学起，焉革庶风浇。",
            "周继言堪考，殷因世未遥。",
            "西湖旧精舍，南渡昔圜桥。",
            "祠植三贤仆，书重万卷雕。",
            "武林增炳焕，文庙鬰岧峣。",
            "不朽垂声价，无穷沸咏谣。",
            "学肩游子夏，谟过益臯陶。",
            "鹏运三千日，龙飞九五朝。",
            "遐方驰币聘，曲艺齿旌招。",
            "共拟膺三锡，何烦奉六条。",
            "有心思绿野，无意上青霄。",
            "壮节甘恬退，高风久寂寥。",
            "一闲如我愿，百病应时消。",
            "佥谓衣当衮，公宜馆有翘。",
            "终须坐廊庙，未许老渔樵。",
            "世道存元气，天时正斗杓。",
            "围腰堪玉带，画像早金貂。",
            "庆会逢樛木，恩荣侈蓼萧。",
            "自怜耽杜酒，谁肯顾颜瓢。",
            "每辱高轩过，无嫌哄市嚣。",
            "七旬惭暮景，三载傍清标。",
            "再见知何日，临风泪欲飘。"
        ],
        "tags": [
            "西湖"
        ],
        "title": "前参政浙西廉访徐子方得代送别三十韵",
        "id": "98ceb05c-5d6c-477c-99f9-90479f11c327"
    },
    {
        "author": "方回",
        "paragraphs": [
            "先君无罪谪封川，天畀遗孤出瘴烟。",
            "忽到古希年七十，犹思上大化三千。",
            "苦吟足可编诗史，狂醉真宜号谪仙。",
            "五子传家无一物，聊将书册当青毡。"
        ],
        "title": "丙申生日七十自赋二首  其一",
        "id": "59b87457-5d42-4186-b092-06feee63f4e5"
    },
    {
        "author": "方回",
        "paragraphs": [
            "一尺光阴七寸余，暗惊前路恐无余。",
            "匹如月欠三分满，又似蓂飘六片初。",
            "学问文章俱废忘，科名官职总空虚。",
            "诸孙中有小丁亥，十岁应能读我书。"
        ],
        "title": "丙申生日七十自赋二首  其二",
        "id": "54960caf-17b2-436b-a5cf-15270c482472"
    },
    {
        "author": "方回",
        "paragraphs": [
            "论交未觉白头新，闭户车成合辙轮。",
            "自古云希七十老，即今仅见两三人。",
            "欲心久绝身宜健，醉鼻常鼾梦不春。",
            "嫁女婚男多少事，忘怀任运莫伤神。"
        ],
        "title": "牟献之提刑来杭纳婿庆予七十次韵二首  其一",
        "id": "5afa0c7a-947d-477b-a353-bd4ed3a88df8"
    },
    {
        "author": "方回",
        "paragraphs": [
            "扁舟一水接湖杭，久别先生道德光。",
            "名子我方思右咳，隔邻公此选东床。",
            "彭聃上寿终澌尽，刘白同年各健强。",
            "梅子黄时雨如许，小留信宿共清觞。"
        ],
        "title": "牟献之提刑来杭纳婿庆予七十次韵二首  其二",
        "id": "f18fbd27-f141-4a43-9538-f99b731a4821"
    },
    {
        "author": "方回",
        "paragraphs": [
            "九年三见，昔疏未亲。",
            "一日三见，今也何频。",
            "有来者马，于霅之滨。",
            "有柳未絮，时维仲春。",
            "岂无可交，华屋朱轮。",
            "接膝握手，岂无他人。",
            "睠焉陋巷，总是累臣。",
            "孟献忘势，王翰愿邻。",
            "嗟子之意，孔厚且真。",
            "揣我所有，閴无一珍。",
            "英英令节，穆穆良辰。",
            "泛彼清涟，出其阇闉。",
            "和风吹衣，芳露滴巾。",
            "载听其嘤，载采其辛。",
            "乃馔我鲜，乃酌我醇。",
            "我酣子谑，子吟我呻。",
            "我无子阋，子无我颦。",
            "厥月三团，百笑弗嗔。",
            "积潦满道，朝炊无薪。",
            "系鞍于门，致此嘉宾。",
            "我窥子胸，万卷横陈。",
            "目电舌雷，笔圣诗神。",
            "锻以一字，衡之千钧。",
            "吉甫史克，蒙庄灵均。",
            "出其下者，诅楚过秦。",
            "等而上之，清庙生民。",
            "子踰立年，我登七旬。",
            "顾影自怜，髪秃肤皴。",
            "衰颜槁悴，老语谵谆。",
            "送子此谣，肝胆轮囷。",
            "子之家世，凌烟麒麟。",
            "子之爵位，曲逆平津。",
            "我幸未死，山林食贫。",
            "两不相忘，云鸿水鳞。"
        ],
        "title": "孟君复仲春来杭相聚三月余一日必三胥会忽焉告去直叙离怀为四言一首",
        "id": "650aa612-5d7f-40a3-a3dc-2d02a4eccc86"
    },
    {
        "author": "方回",
        "paragraphs": [
            "斋沐披来卷，焚香道主臣。",
            "误蒙玉堂老，垂顾草庐人。",
            "帝所闻韶奏，朝廷掌制纶。",
            "属请长孺告，肯逐子云贫。",
            "公伫登翘馆，吾惟钓富春。",
            "骨将埋冢墓，心敢望陶钧。",
            "百岁倒七指，万形归一尘。",
            "庄生真浪语，岂有八千椿。"
        ],
        "title": "次韵张师道庆予七十",
        "id": "eb0762bd-36cd-4cc0-a58e-048d0aa75116"
    },
    {
        "author": "方回",
        "paragraphs": [
            "岳阳州城危楼前，无地但有水与天。",
            "一点之青惟君山，四顾汹涌心茫然。",
            "吾尝北风吹湖船，飞过洞庭一日间。",
            "高桅一昂摩日边，及其一低如沉渊。",
            "灶不可炊薪不燃，跃出釜水如盆翻。",
            "神惊魄裭干坤颠，江豚出没蛟鼍掀。",
            "小儿号啼大人眠，猫呕狗吐流腥涎。",
            "饥僵渴仆三不餐，自晓至昏缩若拳。",
            "始从武口入武川，然后相贺性命完。",
            "龙阳县西百丈牵，古鼎大镇控羣蛮。",
            "丹砂水银充市廛，千机织锦绿红鲜。",
            "北上江陵通襄樊，南接长沙衡岳连。",
            "陶渊明记桃花源，访寻遗迹扬吾鞭。",
            "长松巨柏万且千，近人不畏猨猱悬。",
            "琴床药炉溅瀑泉，白髪道士如神仙。",
            "尺许大字铁屈盘，吾诗颇奇留刊镌。",
            "此事一往四十年，至今夜犹梦湘沅。",
            "隆准云孙腹便便，昔者金门班鹭鸳。",
            "胡为近亦寒无毡，屑往芹宫专冷官。",
            "略有廪粟有俸钱，饭虽不足聊粥饘。",
            "风雅之后闻屈原，千古哀怨离骚传。",
            "惟楚有材实多贤，幸为人师何憾旃。",
            "坎流叵测行止难，或逆而溯顺而沿。",
            "可不随机信天缘，竹枝歌声宫商宣。",
            "木奴洲畔饶风烟，三年当有诗千篇。"
        ],
        "tags": [
            "洞庭湖"
        ],
        "title": "送常德教赵君",
        "id": "527bcf14-5431-4e32-83d5-8b82f5827b02"
    },
    {
        "author": "方回",
        "paragraphs": [
            "四十青春七十翁，客楼时得一樽同。",
            "子将仕矣云霄上，我合归欤涧谷中。",
            "凉夜岁星守南斗，丰年江国喜西风。",
            "许追父老鸡豚社，为说犹能醉颊红。"
        ],
        "title": "送杨复之归吾里",
        "id": "fc58a4f9-9734-41de-8ef7-60d413ff87d6"
    },
    {
        "author": "方回",
        "paragraphs": [
            "谁尝失之，羣起竞逐。",
            "不见泰山，一得百覆。",
            "文王之囿，草羨泉足。",
            "生逢兹辰，呦呦攸伏。"
        ],
        "tags": [
            "泰山"
        ],
        "title": "题独鹿图",
        "id": "a7e5f85a-2b6b-4cc7-a51c-cc93f222e058"
    },
    {
        "author": "方回",
        "paragraphs": [
            "惟此楚骚，能歌盖寡。",
            "我醉友能老严滩者，驾风骖云。",
            "此谁其写，是常梦中与之游也。"
        ],
        "title": "题九歌图",
        "id": "477bc851-d1ea-4593-bc6f-fe8ceb321ba5"
    },
    {
        "author": "方回",
        "paragraphs": [
            "岂谓真成老，元来总堕虚。",
            "它乡身似雁，永夜眼如鱼。",
            "未觉知几早，惟嫌料事疏。",
            "纵无三阁馔，犹有五车书。"
        ],
        "title": "七十翁五言十首  其一",
        "id": "99b9460c-fb5f-466d-aa8b-cf5f97a80ebc"
    },
    {
        "author": "方回",
        "paragraphs": [
            "愁与忧全异，欢于乐尚遥。",
            "百年元易度，一日却难消。",
            "玉叵圭中必，桐犹爨下焦。",
            "襟怀殊鬰鬰，纵目却飘飘。"
        ],
        "title": "七十翁五言十首  其二",
        "id": "48760eb6-037a-4658-b158-caadc04a5d4e"
    },
    {
        "author": "方回",
        "paragraphs": [
            "五月炎歊早，冰盘未荐瓜。",
            "客中如许热，林下岂无家。",
            "体炙巾缯火，肤斑点铁砂。",
            "一杯庆七十，汗滴暮楼霞。"
        ],
        "title": "七十翁五言十首  其三",
        "id": "743eb00f-64e4-4265-9c07-9c28a1c1338d"
    },
    {
        "author": "方回",
        "paragraphs": [
            "瘴疠金蚕毒，干戈铁马羣。",
            "一生逃万死，百岁仅三分。",
            "遑恤恒饥子，姑留自祭文。",
            "醺醺人笑我，方寸不醺醺。"
        ],
        "title": "七十翁五言十首  其四",
        "id": "cf1259a3-10cf-45b5-9d9f-9d9eaf697bc0"
    },
    {
        "author": "方回",
        "paragraphs": [
            "七堠长亭路，前程已不多。",
            "最欺吾老者，绝奈后生何。",
            "去晚陶弘景，迷凶马伏波。",
            "幸逢黄菌耦，且赋紫芝歌。"
        ],
        "title": "七十翁五言十首  其五",
        "id": "53ab6c5a-52ca-477d-b638-c34ab385eff3"
    },
    {
        "author": "方回",
        "paragraphs": [
            "只影兼孤喙，攒眉更结喉。",
            "一生无大喜，万种有闲愁。",
            "冠豸羞言路，凭熊齿郡侯。",
            "休官十六载，不报破家仇。"
        ],
        "title": "七十翁五言十首  其六",
        "id": "15beb988-4500-494c-ae76-d7a9dd4022a6"
    },
    {
        "author": "方回",
        "paragraphs": [
            "故人书见问，近况复如何。",
            "酒病沉绵剧，诗愁感慨多。",
            "胫枯全似鹤，髻小仅如螺。",
            "更许十年活，渔矶破几蓑。"
        ],
        "title": "七十翁五言十首  其七",
        "id": "dca6469e-de9d-4d8b-9055-eb1d0e940d68"
    },
    {
        "author": "方回",
        "paragraphs": [
            "父母嗟难报，干坤荷曲成。",
            "居然生寿相，颇亦窃诗名。",
            "箕子九畴范，太公三略兵。",
            "老身宁坎止，时彦或流行。"
        ],
        "title": "七十翁五言十首  其八",
        "id": "008e5732-05d0-492a-ab93-1c708024d2e4"
    },
    {
        "author": "方回",
        "paragraphs": [
            "诗家自有律，高处在平中。",
            "能使生为熟，何愁拙不工。",
            "严祠七里濑，汉鼎一丝风。",
            "敢谓方虚叟，还如陆放翁。"
        ],
        "title": "七十翁五言十首  其九",
        "id": "33caee47-be3c-411d-8dc3-8bceee9d207b"
    },
    {
        "author": "方回",
        "paragraphs": [
            "紫阳山下住，问字足儒生。",
            "鲜果枝头熟，新醅瓮面清。",
            "学师朱仲晦，诗友许宣平。",
            "焉得孟能静，沧浪共濯缨。"
        ],
        "title": "七十翁五言十首  其一○",
        "id": "bd1cbcbd-32d8-465a-8d4c-81e61b240a70"
    },
    {
        "author": "方回",
        "paragraphs": [
            "修善过如修亭馆，种德高于种花木。",
            "四时芳菲人不知，蜂犹有鼻蝶有目。",
            "公心一寸春万宇，好事如麻不计斛。",
            "将相富贵世不少，钟鸣夜行鼎折足。",
            "我公之游追张良，我公之隠胜梅福。",
            "犹忆妙年伐鬼国，二师击宛骑斩郁。",
            "独乐先生五亩园，大庇寒士万间屋。",
            "图形已上功臣阁，投老未数王官谷。",
            "千葩万卉春昼长，范蠡西施著膏沐。",
            "锦天绣地香中醉，汉相政窘千金牍。",
            "一品闲身释衮衣，万古芳名垂汗竹。",
            "红霞蒸处几东风，会见瑶池三度熟。"
        ],
        "title": "寄题吕常山平章锦绣香中",
        "id": "297d2e92-2a17-42ce-b88c-30c7a9cfa8a9"
    },
    {
        "author": "方回",
        "paragraphs": [
            "莫笑衰颓七十翁，老来柔外尚刚中。",
            "评诗青眼时虽白，借酒苍颜也自红。",
            "轻薄交游翻手雨，艰难仕宦打头风。",
            "休官至此六逢闰，能忍穷人不送穷。"
        ],
        "title": "七十翁吟七言十首  其一",
        "id": "b639fb08-cffb-42a2-a940-d5f4f87bcc91"
    },
    {
        "author": "方回",
        "paragraphs": [
            "自笑衰颓七十翁，全将拙钝易豪雄。",
            "犹贤乎已思诗苦，不失其驰饮酒恭。",
            "女嫁男婚俱失望，廷胪殿对总书空。",
            "倚楼夜夜看星斗，未了昏钟又晓钟。"
        ],
        "title": "七十翁吟七言十首  其二",
        "id": "26829d8e-506c-413a-a172-0bc1f53a6246"
    },
    {
        "author": "方回",
        "paragraphs": [
            "一鸣场屋老书生，晚节蹉跎百不成。",
            "旧试卷忘涂注乙，新吟藁漫草真行。",
            "柄臣全似逢崔胤，座主徒劳识李程。",
            "第五阿房关许事，樊川终自有诗名。"
        ],
        "title": "七十翁吟七言十首  其三",
        "id": "7e3517c5-e0b0-42e3-8ba3-b8a9682816f7"
    },
    {
        "author": "方回",
        "paragraphs": [
            "饱观代谢四时成，勿讶阴晴小变更。",
            "何许三牲聊淡食，向来五马亦徒行。",
            "长哦王粲登楼作，浪得朱云请剑名。",
            "我死故应非短命，彼饕谁果是长生。"
        ],
        "title": "七十翁吟七言十首  其四",
        "id": "90c573ee-c405-4759-b0fc-7228d5153bd0"
    },
    {
        "author": "方回",
        "paragraphs": [
            "千古斯文未陆沉，夏因周继太骎骎。",
            "瓜分缪主貛郎学，灰烬阴传桧贼心。",
            "江总不惭同北狩，钟仪何限尚南音。",
            "一龛花院伤前事，犹胜棺穿蔓草深。"
        ],
        "title": "七十翁吟七言十首  其五",
        "id": "54ab6b22-0c69-45fc-ac7a-4aa277188f4f"
    },
    {
        "author": "方回",
        "paragraphs": [
            "幼孤何敢事儿嬉，闻道惟惭性钝迟。",
            "早尚虚文迷释老，晚参实学溯濂伊。",
            "五更灯火芸千卷，两世冠裳桂一枝。",
            "梦幻无成吾不怨，庾愁江恨鬓丝丝。"
        ],
        "title": "七十翁吟七言十首  其六",
        "id": "b60db01a-b926-4e91-8d0d-78ad8f5630fb"
    },
    {
        "author": "方回",
        "paragraphs": [
            "神奇臭腐变穷通，宇宙纷纭醉眼中。",
            "邓禹第堪文学掾，刘歆早作国师公。",
            "干戈世故千岐异，礼乐民彝万古同。",
            "造化岂应全聩聩，秋来依旧有西风。"
        ],
        "title": "七十翁吟七言十首  其七",
        "id": "7aaa3d03-ba3b-4352-b636-c1ba406a8b55"
    },
    {
        "author": "方回",
        "paragraphs": [
            "几夜楼东晓望时，长庚缺月傍参旗。",
            "江湖已满焉能久，天地将秋更不疑。",
            "暑渐变凉差可喜，老难重少自堪悲。",
            "年来辈行凋零尽，诗卷中多赋挽诗。"
        ],
        "title": "七十翁吟七言十首  其八",
        "id": "43fbbb3a-9c6a-41f0-93c7-8d5f636698ea"
    },
    {
        "author": "方回",
        "paragraphs": [
            "三十科名续父灯，岂知七十老无能。",
            "儿童半长余犹幼，门户中衰久未兴。",
            "南亩尽捐犹有宅，白头垂秃已如僧。",
            "平生诗力秋尤健，万里霜天击怒鹰。"
        ],
        "title": "七十翁吟七言十首  其九",
        "id": "815962df-68d3-424b-a222-22dfa62b74a2"
    },
    {
        "author": "方回",
        "paragraphs": [
            "颓龄侥幸古来稀，休致多年但欠归。",
            "决不再思龟左顾，幸犹免赋雉朝飞。",
            "江山如旧几寒暑，天地无情多是非。",
            "能办东篱一杯酒，可须疏傅有金挥。"
        ],
        "title": "七十翁吟七言十首  其一○",
        "id": "dbb14a95-2a0d-4d58-883b-a838aad2522a"
    },
    {
        "author": "方回",
        "paragraphs": [
            "星源初建郡，芹泮视诸侯。",
            "前序联官长，公堂纠士流。",
            "彦章陆贽作，元晦孟轲俦。",
            "遗帙三年饱，畬租少莫忧。"
        ],
        "title": "送李际可婺源州学正",
        "id": "f889d522-6b99-4bda-a646-13ccfac5f3e9"
    },
    {
        "author": "方回",
        "paragraphs": [
            "恭惟程伯子，远绍孔门真。",
            "间气千年聚，遗书万禩新。",
            "金陵明道长，草泽古人心。",
            "坐席诸生侍，春风迹未陈。"
        ],
        "title": "送张古心明道山长",
        "id": "b9bee5f6-e0fd-4a0e-b2da-3c7beb038392"
    },
    {
        "author": "方回",
        "paragraphs": [
            "闻说池阳郡，初能曲突虞。",
            "学官如旧否，文选尚存无。",
            "鱼蟹江淮聚，桑麻雨露腴。",
            "物平仍酒贱，时佩翠微壶。"
        ],
        "title": "送陈子振池州学正",
        "id": "a5073dbc-3ed0-4577-a3bd-d58734046f97"
    },
    {
        "author": "方回",
        "paragraphs": [
            "平生为客太匆匆，已上西江又复东。",
            "只信一朝飞舴艋，何知五度落梧桐。",
            "绝怜牛女常遭谤，粗足莼鲈不叹穷。",
            "世外世间异天壤，政须深谷卧秋风。"
        ],
        "title": "六月二十八日立秋",
        "id": "068faf74-9354-45b4-b96a-84a0c24ab84b"
    },
    {
        "author": "方回",
        "paragraphs": [
            "无妻牧犊子，带索荣启期。",
            "予亦年七十，幸犹未至兹。",
            "颇亦似陶翁，粗有五男儿。",
            "乃父休官早，致汝恒苦饥。",
            "挂冠六七闰，方当挂冠时。",
            "治生了无策，惟耽酒与诗。",
            "室人愧交讁，虽寿夫奚为。",
            "后死信无益，固穷谅何悲。"
        ],
        "title": "七十翁吟五言古体十首  其一",
        "id": "be17b753-7959-49a2-9295-01a6f190591b"
    },
    {
        "author": "方回",
        "paragraphs": [
            "昔闻老莱子，希年奉慈亲。",
            "佯作小儿啼，斓斑彩衣身。",
            "事有异天壤，予生何不辰。",
            "三岁丧吾父，万里南海滨。",
            "先君四难弟，今皆为古人。",
            "五房伯仲十，独予登七旬。",
            "道路谩奔走，灯火徒苦辛。",
            "此诗比蓼莪，一吟一伤神。"
        ],
        "title": "七十翁吟五言古体十首  其二",
        "id": "3ad140c8-81cb-4242-aa9e-43a4350a08ab"
    },
    {
        "author": "方回",
        "paragraphs": [
            "先祖八十四，卒予生之年。",
            "先父五十六，予甫三岁焉。",
            "厥今七十叟，万死偶获全。",
            "过父岂不愧，逮祖恐未然。",
            "初学晚颇进，粗亦窥圣贤。",
            "常感知己恩，不报负我冤。",
            "梦寐此心明，暗室如青天。",
            "无田与儿孙，未为无所传。"
        ],
        "title": "七十翁吟五言古体十首  其三",
        "id": "af6f7f5a-418a-4830-a584-acf72b465d10"
    },
    {
        "author": "方回",
        "paragraphs": [
            "五男三女儿，侥幸肖吾祖。",
            "贤愚挂怀抱，笑陶敢效杜。",
            "长男近寄书，长女化为土。",
            "嗟予七十翁，哭此四十女。",
            "此女抱恨久，嫁不得其所。",
            "厥夫实鸱鸮，厥舅乃狼虎。",
            "谰讼欲杀予，破家谢官府。",
            "不禁毁璧痛，何啻茹荼苦。"
        ],
        "title": "七十翁吟五言古体十首  其四",
        "id": "ddaf4b5d-9c73-4099-83fe-b8c7e9f68cd1"
    },
    {
        "author": "方回",
        "paragraphs": [
            "诗人而寿者，近有数老仙。",
            "后有陆放翁，前有曾茶山。",
            "亦复有二赵，南塘与章泉。",
            "年皆八九十，至今诗集传。",
            "南岳五藁出，岂无刘后村。",
            "老妓风水僧，两诗太不然。",
            "三生感容堂，晚节尤可怜。",
            "虚叟年七十，努力当勉旃。"
        ],
        "tags": [
            "衡山"
        ],
        "title": "七十翁吟五言古体十首  其五",
        "id": "76e0117c-8816-4fbc-b6e5-deb9ec07ff5e"
    },
    {
        "author": "方回",
        "paragraphs": [
            "后山与简斋，仅年四十九。",
            "诗少句句佳，天地同不朽。",
            "予幼初学诗，一日赋一首。",
            "颓龄忽七十，诗果传后否。",
            "侥幸擢儒科，邂逅至郡守。",
            "几死坐此耳，诗于我何负。",
            "寿长诗故多，才短诗故丑。",
            "苟活许作诗，余生付诗酒。"
        ],
        "title": "七十翁吟五言古体十首  其六",
        "id": "8538f528-cd98-41f1-8ca6-1715348cda79"
    },
    {
        "author": "方回",
        "paragraphs": [
            "晦庵感兴诗，本非得意作。",
            "近人辄效尤，以诗言理学。",
            "志南写柳吹，曼卿咏禽乐。",
            "我翁盛称之，岂不物象托。",
            "小巷旗夸酒，大贾褐怀璧。",
            "喝咄野狐禅，未必实有得。",
            "欧公不论文，孟子不言易。",
            "平生守所见，弱冠至七十。"
        ],
        "title": "七十翁吟五言古体十首  其七",
        "id": "94a03cec-356e-4db4-984a-dbee4c981745"
    },
    {
        "author": "方回",
        "paragraphs": [
            "幼尝习古诗，生平不满百。",
            "人生如蜗牛，欲升一丈壁。",
            "我幸七尺身，燥土余三尺。",
            "目此寸进难，涎尽喙不湿。",
            "平生修省心，不啻震虩虩。",
            "晚若蹈虎尾，更甚履愬愬。",
            "庶几其可免，宁受冻饥厄。",
            "徒步胜安车，亦勿乘下泽。"
        ],
        "title": "七十翁吟五言古体十首  其八",
        "id": "04e4f4d6-7ce6-4030-bdc0-e78dd4687b07"
    },
    {
        "author": "方回",
        "paragraphs": [
            "今所以知古，頼世有书史。",
            "后所以信今，岂不亦藉此。",
            "昔在韩魏公，治平四载耳，仁皇实录就。",
            "贼贾独不尔，窃位十六年，不奏理庙纪。",
            "咸淳至德祐，抑又可知矣。",
            "国亡邪正混，衮挞笔孰泚。",
            "衰翁抱丹心，但恐将溘死。"
        ],
        "title": "七十翁吟五言古体十首  其九",
        "id": "3e12f2f5-4444-4b26-a484-80be5546f119"
    },
    {
        "author": "方回",
        "paragraphs": [
            "世短心徒长，日暮道更远。",
            "偶荣匪运泰，骤落非命蹇。",
            "王侯死无葬，将相谪不返。",
            "贱穷齿秃缺，尚许噉粝饭。",
            "配享宣尼庙，文学可商偃。",
            "云何从祀庑，传注王郑混。",
            "平生三万卷，晚节叶粪本。",
            "外华已焉哉，袯襫谢公衮。"
        ],
        "title": "七十翁吟五言古体十首  其一○",
        "id": "50a7ea8a-9742-4801-960b-2fd654bbd4ab"
    },
    {
        "author": "方回",
        "paragraphs": [
            "自知酒量防踰矩，敢诧诗才妙斵轮。",
            "古圣贤心得丝许，虽非尼扁异愚民。"
        ],
        "title": "七十翁吟七言十绝  其一",
        "id": "f766392c-b1c8-47e3-9784-0a90cece45da"
    },
    {
        "author": "方回",
        "paragraphs": [
            "顿尔缪为象山学，雕吾痛绝水心文。",
            "潜夫诗格温夫字，掩耳平生不愿闻。"
        ],
        "title": "七十翁吟七言十绝  其二",
        "id": "34248cf9-398e-458b-8c0a-02b5209a1488"
    },
    {
        "author": "方回",
        "paragraphs": [
            "诗备众体更须熟，文成一家仍不陈。",
            "晚悔昨非思改纪，规随养气省心人。"
        ],
        "title": "七十翁吟七言十绝  其三",
        "id": "446b61e4-6a78-4747-93c8-b230ddc6a24d"
    },
    {
        "author": "方回",
        "paragraphs": [
            "郑玄三礼王弼易，亦绘冕旒配孔庭。",
            "虚耗中原实卫霍，麒麟阁上也图形。"
        ],
        "title": "七十翁吟七言十绝  其四",
        "id": "ebedc7c1-0197-4386-ada7-b347cfaf7e9f"
    },
    {
        "author": "方回",
        "paragraphs": [
            "一河绿水小楼前，八十老翁犹驾船。",
            "七十老翁幸静坐，有书不读真可怜。"
        ],
        "title": "七十翁吟七言十绝  其五",
        "id": "bee6e757-b7a9-4443-874f-d842d3dc6d6f"
    },
    {
        "author": "方回",
        "paragraphs": [
            "恨予生不及晦翁，撰杖鹅湖观异同。",
            "岂减游杨侍程子，未甘籍湜事韩公。"
        ],
        "title": "七十翁吟七言十绝  其六",
        "id": "02a78b30-ab4c-4607-a8bc-c85f6d57baa4"
    },
    {
        "author": "方回",
        "paragraphs": [
            "脍炙鲸鹏吾不佞，撮扪蚤虱尔徒劳。",
            "泰山夜半见红日，政要人生著脚高。"
        ],
        "tags": [
            "泰山"
        ],
        "title": "七十翁吟七言十绝  其七",
        "id": "2034ed56-53ff-42d0-9222-3b964b12b9a6"
    },
    {
        "author": "方回",
        "paragraphs": [
            "后山卒仅四十九，讳日崇宁一日前。",
            "当时假使余七袠，忍见中原丙午年。"
        ],
        "title": "七十翁吟七言十绝  其八",
        "id": "c3638838-fefa-449d-a943-18cf79093955"
    },
    {
        "author": "方回",
        "paragraphs": [
            "周家八百年天下，文武焉知有赧王。",
            "老寿彭公亦余骨，始知生死是兴亡。"
        ],
        "title": "七十翁吟七言十绝  其九",
        "id": "7c652a88-4ee6-4453-98a4-ec72fc79877a"
    },
    {
        "author": "方回",
        "paragraphs": [
            "少陵诗诧古来希，老病余生曷不归。",
            "不信神仙不信佛，死时惟裹破深衣。"
        ],
        "title": "七十翁吟七言十绝  其一○",
        "id": "0723c767-2a46-4799-805c-7ae37b88353c"
    },
    {
        "author": "方回",
        "paragraphs": [
            "近人于仕宦，如以韩卢猎。",
            "泰山有不见，得兽夸足捷。",
            "学问夫何如，有书钥诸箧。",
            "府史以为师，仅能署吏牒。",
            "雕鞍骤肥马，画阁贮美妾。",
            "万一至公相，岂堪任调燮。",
            "老友刘密翁，早隶周孔业。",
            "大辂鸾和鸣，大乐律吕协。",
            "南省据都曹，不以贵自挟。",
            "朋来多下交，宾至必谦接。",
            "解官寓城东，座寒乏毡㲲。",
            "高卧懒问选，两落秋蓂荚。",
            "积薪后居上，彼勇哂吾怯。",
            "为言耻孟晋，如病夏畦胁。",
            "有时酤我饮，荒墅纵步屧。",
            "果核饤俎豆，羹糁供匕䇲。",
            "居然道怀孚，宜尔情话接。",
            "公才岂不知，大川宜作楫。",
            "顾于名利波，未肯卜利涉。",
            "人生惑外物，种种意欲惬。",
            "高睨官爵梯，等级恨不躐。",
            "愚窃窥此翁，嗜欲穽已敛。",
            "宁为三省鲁，不慕一诺侠。",
            "经史入胸中，邱陵堆重叠。",
            "文词落笔下，布泉极熨帖。",
            "庄重异新锐，详缓蔑虚讋。",
            "谁欤心怏怏，或者言喋喋。",
            "气帅直其内，义理为管摄。",
            "归欤扫松楸，试负都门笈。",
            "中书多缺员，闻早下堂帖。",
            "不然肃政台，冠豸羣小慑。",
            "分司江之南，亦足煦疲劣。",
            "去当柳嘶𧉒，还及杏飞蝶。",
            "鲰生岭海梦，尚忆鸢跕跕。",
            "短随李广衣，长弹冯驩铗。",
            "万死脱一生，粗免翳桑辄。",
            "今年七十老，鬓秃无可镊。",
            "与人素寡合，况又畏讼谍。",
            "往往交游间，平地生巀嶪。",
            "万里风枝殊，一旦合鹣鲽。",
            "挥麈许谙听，曳履容追蹑。",
            "公将北阙觐，我终南亩馌。",
            "甚欲饯远郊，扶杖尾蹀躞。",
            "愧无一杯酒，阳关唱红颊。",
            "他人侈别筵，椎牛宰刚鬣。",
            "而此何枵然，穷极棋无劫。",
            "顾视童子佩，帨砺若觹韘。",
            "持干富人肆，讵肯出质贴。",
            "吟兹送行篇，终夜不交睫。",
            "浩浩号西风，索索雨木叶。"
        ],
        "tags": [
            "泰山"
        ],
        "title": "送刘都事五十韵",
        "id": "8682c4f9-6e35-4c14-b7c9-298bdbb6ddc5"
    },
    {
        "author": "方回",
        "paragraphs": [
            "笼鹤囊琴驾短篷，夏初言别又秋中。",
            "一天遥共团圆月，两地相忘矍铄翁。",
            "朝廷还公黄阁相，江湖乞我白苹风。",
            "金台乍到朋簪盍，肯系吟牋寄早鸿。"
        ],
        "title": "张老山御史寄七夕诗今近中秋奉问",
        "id": "c7083aa3-2dfc-48ee-88c2-f9daf2003d5d"
    },
    {
        "author": "方回",
        "paragraphs": [
            "诸老非前日，吾宗有若人。",
            "大圭全粹质，劲柏挺长身。",
            "仓卒完乡县，艰难寝战尘。",
            "深惭铭笔短，未足永坚珉。"
        ],
        "title": "方去言府判挽诗二首  其一",
        "id": "0e835cc5-0201-489f-a950-e8cabfd7885a"
    },
    {
        "author": "方回",
        "paragraphs": [
            "壬戌同登日，秋崖尚见之。",
            "王家子敬字，谢氏惠连诗。",
            "乡校六龙渡，宗盟七桂枝。",
            "残碑麟笔绝，后死叹吾衰。"
        ],
        "title": "方去言府判挽诗二首  其二",
        "id": "7b3840b2-548b-4241-955e-d03130acac91"
    },
    {
        "author": "方回",
        "paragraphs": [
            "中川孤屿称诗才，雁荡龙湫遍赏来。",
            "千骑君侯鸣竞病，五年朋友共敲推。",
            "旧题谢守池边草，新寓逋仙屋角梅。",
            "欲叩吟窗看奇句，不应相遇只衔杯。"
        ],
        "title": "呈吕使君二首  其一",
        "id": "dc51d10d-2e01-4d52-8ceb-245b81f35186"
    },
    {
        "author": "方回",
        "paragraphs": [
            "纷纷衮衮笑儒酸，独爱虀盐远绮纨。",
            "国手文章无敌手，将坛家世上诗坛。",
            "海艘荡寇鲸波静，江寺除凶鬼胆寒。",
            "才调极高心转小，近时人物此尤难。"
        ],
        "title": "呈吕使君二首  其二",
        "id": "09404ff8-52ef-4063-b3f2-b4d7c4e875ea"
    },
    {
        "author": "方回",
        "paragraphs": [
            "刍秣丰肥十二闲，笔追韩干此图间。",
            "谁描馿瘦更诗瘦，首与双肩共一山。"
        ],
        "title": "题画马",
        "id": "a22e22ec-5b3c-4095-88f3-5c7dd995d05f"
    },
    {
        "author": "方回",
        "paragraphs": [
            "石绿藤黄间麝煤，半枯瘦篠羽毰毸。",
            "一时艮岳天颜笑，乞与宣和印押来。"
        ],
        "title": "题宣和黄头画",
        "id": "46320e7c-1189-4c6a-96f7-64136094100e"
    },
    {
        "author": "方回",
        "paragraphs": [
            "湖上山如画，何人解见山。",
            "此心无一事，尽日卷帘间。"
        ],
        "title": "题陶介夫见山轩  其一",
        "id": "7954cbb5-0da5-4a35-827f-fc4a50adcfdf"
    },
    {
        "author": "方回",
        "paragraphs": [
            "湖上山如故，湖边客总非。",
            "容堂今不见，凉夜草萤飞。"
        ],
        "title": "题陶介夫见山轩  其二",
        "id": "2db5f883-bbab-4251-a6d8-e6b14c0ad467"
    },
    {
        "author": "方回",
        "paragraphs": [
            "两玉人俱出相家，一时顿有富才华。",
            "登楼赋咏追王粲，落帽风流致孟嘉。",
            "未肯一茎生白髪，相逢九日醉黄花。",
            "苏台欲往何由得，独立吴山眺晚霞。"
        ],
        "title": "寄平江王元俞治中并呈孟君复总管",
        "id": "44b27398-edac-43c2-8418-78292cfb6051"
    },
    {
        "author": "方回",
        "paragraphs": [
            "象山之学超诣，水心之学刻画。",
            "后村之诗卑陋，樗寮之字怪癖。",
            "举世随声雷同，众哑哑我愬愬。",
            "此四者皆不可，尤不可第一癖。"
        ],
        "title": "送缪鸣阳六言",
        "id": "b90f1287-3599-4a67-bb56-828c14700e48"
    },
    {
        "author": "方回",
        "paragraphs": [
            "陶公爱菊满园秋，甚欲持醪竟靡由。",
            "世事重华那复尔，无钱更觉少陵愁。"
        ],
        "title": "读陶集爱其致意于菊者八因作八首 一曰秋菊盈园而持醪靡由",
        "id": "1fb0447d-9509-4113-91d0-c8ee842b4975"
    },
    {
        "author": "方回",
        "paragraphs": [
            "金英足可换君骨，绿醑宁当腐我肠。",
            "空服九华无九酝，帝乡何似醉为乡。"
        ],
        "title": "读陶集爱其致意于菊者八因作八首 二曰空服九华",
        "id": "5ebe24b2-8e76-4c1d-8fc9-a5d519572520"
    },
    {
        "author": "方回",
        "paragraphs": [
            "自性不随黄落去，始能为尔制颓龄。",
            "涪翁具眼曾拈出，我为重吟换鬼听。"
        ],
        "title": "读陶集爱其致意于菊者八因作八首 三曰菊为制颓龄",
        "id": "bb6aa3a4-0148-40de-95c2-e8ad3269ad25"
    },
    {
        "author": "方回",
        "paragraphs": [
            "杯空无酒非瓶耻，耻在虚罍敢怨嗟。",
            "想见此翁不憔悴，天寒犹自有荣花。"
        ],
        "title": "读陶集爱其致意于菊者八因作八首 四曰尘爵耻虚罍寒华徒自荣",
        "id": "30f0d090-b417-49eb-9abf-8c5ec75944fb"
    },
    {
        "author": "方回",
        "paragraphs": [
            "人间红叶去无踪，膏沐谁为百草容。",
            "霜杰同时谥贞秀，抗衡惟许老蟠龙。"
        ],
        "title": "读陶集爱其致意于菊者八因作八首 五曰芳菊开林耀青松冠岩列怀此贞秀姿卓为霜下杰",
        "id": "81838f8d-61a2-41b3-976c-b00cb46f8d03"
    },
    {
        "author": "方回",
        "paragraphs": [
            "采采东篱迹易寻，悠然见处孰知心。",
            "也曾目送飞鸿否，谁不能挥叔夜琴。"
        ],
        "title": "读陶集爱其致意于菊者八因作八首 六曰采菊东篱下悠然见南山",
        "id": "ab2c06a9-a22e-4776-9d45-49452361c5fe"
    },
    {
        "author": "方回",
        "paragraphs": [
            "饮酒成诗二十篇，诗成多在菊花边。",
            "秋英掇取枝头露，想见朝朝起卯前。"
        ],
        "title": "读陶集爱其致意于菊者八因作八首 七曰秋菊有佳色裛露掇其英",
        "id": "f1d07740-2c21-4c69-aefd-44608b7eaad9"
    },
    {
        "author": "方回",
        "paragraphs": [
            "种松今世见松老，种菊常年见菊开。",
            "十一月霜花欲槁，巾车岂可更迟回。"
        ],
        "title": "读陶集爱其致意于菊者八因作八首 八曰松菊犹存",
        "id": "d88b58b2-747d-4387-a8fc-9689b6b029ea"
    },
    {
        "author": "方回",
        "paragraphs": [
            "今日都无病，清晨独倚楼。",
            "端能常自遣，孰谓不堪忧。",
            "老谢人间事，寒添雨后秋。",
            "江天诗满眼，可似贾胡留。"
        ],
        "title": "丙申重九前后得今日都无病一句成十首  其一",
        "id": "f1cdc202-15aa-4f69-8c02-20caf6e754b1"
    },
    {
        "author": "方回",
        "paragraphs": [
            "今日都无病，康强百不忧。",
            "近霜黄菊月，过雨紫兰秋。",
            "可醉岂容避，欲归遄复休。",
            "寒衣浆补办，此外更何求。"
        ],
        "title": "丙申重九前后得今日都无病一句成十首  其二",
        "id": "34beca24-971a-481a-9ee6-682a8186bb37"
    },
    {
        "author": "方回",
        "paragraphs": [
            "今日都无病，沉吟算此生。",
            "誓将全晚节，懒复问脩程。",
            "畏事防忧患，收心入老成。",
            "近时学康节，更敢竞时名。"
        ],
        "title": "丙申重九前后得今日都无病一句成十首  其三",
        "id": "7945aa31-4b26-478a-a807-26f481746635"
    },
    {
        "author": "方回",
        "paragraphs": [
            "今日都无病，今年粗慰心。",
            "西风田畯喜，南斗岁星临。",
            "人老颜如雪，家贫菊似金。",
            "典衣作重九，犹可一杯斟。"
        ],
        "title": "丙申重九前后得今日都无病一句成十首  其四",
        "id": "d1361314-e63d-47c8-a85a-d6188b81ce8a"
    },
    {
        "author": "方回",
        "paragraphs": [
            "今日都无病，移盆看菊花。",
            "极知诗易脔，唯苦酒难赊。",
            "政用匆匆过，何妨小小差。",
            "重阳七十度，大半在天涯。"
        ],
        "title": "丙申重九前后得今日都无病一句成十首  其五",
        "id": "621da4e8-7f97-4f3a-b545-0765037cbb33"
    },
    {
        "author": "方回",
        "paragraphs": [
            "今日都无病，重阳酒满樽。",
            "浅斟聊慰意，高枕恐消魂。",
            "杜老萸难得，陶家菊尚存。",
            "邻人送糕果，遥忆小儿孙。"
        ],
        "title": "丙申重九前后得今日都无病一句成十首  其六",
        "id": "cb41a5da-28eb-450c-a03a-55c991e2629f"
    },
    {
        "author": "方回",
        "paragraphs": [
            "今日都无病，黄花酒一觞。",
            "登临怜老者，风雨过重阳。",
            "稔岁真希有，南天始欲凉。",
            "余生容苟活，不敢昧苍苍。"
        ],
        "title": "丙申重九前后得今日都无病一句成十首  其七",
        "id": "c5f74103-2868-43ba-a283-6e4124a1f7a3"
    },
    {
        "author": "方回",
        "paragraphs": [
            "今日都无病，重阳倏又过。",
            "浊醪常醉好，佳菊未开多。",
            "岂必皆时节，焉容不啸歌。",
            "一樽二三友，风雨奈予何。"
        ],
        "title": "丙申重九前后得今日都无病一句成十首  其八",
        "id": "8e72778c-cdc8-41dd-99b5-49924b5ffca6"
    },
    {
        "author": "方回",
        "paragraphs": [
            "今日都无病，持杯得自如。",
            "空行万里路，枉读一生书。",
            "可奈多魔障，真当弃腐余。",
            "休官十六载，此计未全疏。"
        ],
        "title": "丙申重九前后得今日都无病一句成十首  其九",
        "id": "316085a4-ca9a-4f1d-b504-08662b483e13"
    },
    {
        "author": "方回",
        "paragraphs": [
            "今日都无病，闲将往事思。",
            "不为一己计，宁受百人欺。",
            "老钝文章拙，温恭礼数卑。",
            "临风一杯酒，此意未全衰。"
        ],
        "title": "丙申重九前后得今日都无病一句成十首  其一○",
        "id": "637ce106-79df-489f-908b-ab15b7fd4def"
    },
    {
        "author": "方回",
        "paragraphs": [
            "国学在国，乡校在乡。",
            "在遂曰序，在党曰庠。",
            "虞夏殷周，厥制弥详。",
            "家亦有塾，以脩以藏。",
            "蒙而已养，长罔不臧。",
            "下而为士，上而侯王。",
            "莫不有师，扶纲植常。",
            "生人之类，頼此以生。",
            "四海九州，以治以平。",
            "家德户行，靡刑靡兵。",
            "岂若后世，丧实存名。",
            "业岂无斋，论亦有堂。",
            "所习伊何，止于词章。",
            "剽窃掇拾，青紫为荣。",
            "高虚卑浅，烛理弗明。",
            "亦儒其冠，亦公亦卿。",
            "鄮山之塾，谁实成之。",
            "匪有所觊，而斯营之。",
            "一圣百贤，厥庑煌煌。",
            "睎之则是，景行是行。"
        ],
        "title": "赵氏鄮山书院诗并序",
        "id": "3a9308f2-5e8a-429f-953c-b57f1d6d8daa"
    },
    {
        "author": "方回",
        "paragraphs": [
            "鞭霆来自紫皇宫，天上纶言播德风。",
            "为报玉堂真学士，犹怜雪鬓老诗翁。",
            "星明斗极璇霄北，水注蓬莱碧海东。",
            "身不能飞心独往，承颜常在梦魂中。"
        ],
        "title": "呈李让臣就寄翰林阎学士",
        "id": "bbe58bfc-6076-423f-bd9c-79848f1135cf"
    },
    {
        "author": "方回",
        "paragraphs": [
            "早伴茱萸插帽纱，尚堪荐酒更堪茶。",
            "花边行立花边坐，不是闲花是菊花。"
        ],
        "title": "久过重阳菊英粲然即事十首  其一",
        "id": "effaf157-9719-4c4c-8ac8-e78619b1aebe"
    },
    {
        "author": "方回",
        "paragraphs": [
            "种就株株攒万蕊，摘多干干茁三桠。",
            "此诗两句烦君听，不是闲花是菊花。"
        ],
        "title": "久过重阳菊英粲然即事十首  其二",
        "id": "e1bda538-c2a1-485d-8c58-2dad63a27b1b"
    },
    {
        "author": "方回",
        "paragraphs": [
            "倏过重阳几一月，菊花更觉有精神。",
            "必重阳日始赏菊，此是人间最俗人。"
        ],
        "title": "久过重阳菊英粲然即事十首  其三",
        "id": "3dcdfdfb-3969-464f-a88f-4638aa2a1afc"
    },
    {
        "author": "方回",
        "paragraphs": [
            "紫阳山下园五亩，一半教儿种菊花。",
            "霜渐浓时花更好，六年何事未还家。"
        ],
        "title": "久过重阳菊英粲然即事十首  其四",
        "id": "f868f72b-8174-4f5f-bfa1-290e2b3f708b"
    },
    {
        "author": "方回",
        "paragraphs": [
            "平生我解量人品，元亮真成晋伯夷。",
            "我欲招魂无别物，剩将酒洒菊花枝。"
        ],
        "title": "久过重阳菊英粲然即事十首  其五",
        "id": "7949ff71-e92c-4b96-ade9-088387a24812"
    },
    {
        "author": "方回",
        "paragraphs": [
            "菊芳兰秀幸同时，汾水刘郎语最悲。",
            "谁果肖兰谁肖菊，未知黄落又为谁。"
        ],
        "title": "久过重阳菊英粲然即事十首  其六",
        "id": "ffa44dc8-3b6b-4714-a9bb-e98969ad94f1"
    },
    {
        "author": "方回",
        "paragraphs": [
            "风霜无畏最耐久，粪壤不资真自然。",
            "正则夕餐骨已换，凌江端作跨鳌仙。"
        ],
        "title": "久过重阳菊英粲然即事十首  其七",
        "id": "88aa405c-a118-4556-b942-1443068037fc"
    },
    {
        "author": "方回",
        "paragraphs": [
            "把之手香嚼齿香，饫之燕之香肺肠。",
            "金英满泛日百盏，何必帝乡姑醉乡。"
        ],
        "title": "久过重阳菊英粲然即事十首  其八",
        "id": "1633dee1-bf3b-43ed-9b2b-e7f09e65435c"
    },
    {
        "author": "方回",
        "paragraphs": [
            "有酒泛菊釂美酒，无酒嗅菊倚阑干。",
            "时人谁会先生意，常把霜枝子细看。"
        ],
        "title": "久过重阳菊英粲然即事十首  其九",
        "id": "2f2e5e6b-c6d4-48b8-aa11-fbda3a4bde6d"
    },
    {
        "author": "方回",
        "paragraphs": [
            "江南菊花差晚开，把酒前兰复后梅。",
            "天公何尝负此老，天下腐儒臣方回。"
        ],
        "title": "久过重阳菊英粲然即事十首  其一○",
        "id": "29cb581d-5004-42c1-9679-55ee11a989b4"
    },
    {
        "author": "方回",
        "paragraphs": [
            "我亦七旬老，公为两岁兄。",
            "共知吾辈拙，各頼此心平。",
            "江海逃簪绂，干坤寝甲兵。",
            "喜逢又惜别，久幸荫宗盟。"
        ],
        "title": "喜宗兄端叟再会武林还暨阳二首  其一",
        "id": "43358ad1-ca67-4a0a-ab75-38f54c601708"
    },
    {
        "author": "方回",
        "paragraphs": [
            "兵间曾脱死，不意各年高。",
            "未觉才全尽，犹能气颇豪。",
            "有诗尝互看，无酒可同遨。",
            "吴越相思梦，谁云隔夜涛。"
        ],
        "title": "喜宗兄端叟再会武林还暨阳二首  其二",
        "id": "bd610cdf-39b1-4968-afda-3babeb99f978"
    },
    {
        "author": "方回",
        "paragraphs": [
            "吐纳谁能较故新，更须大药锻金银。",
            "有诗传世书传子，自是人间不死人。"
        ],
        "title": "漫兴九首  其一",
        "id": "953ad72d-744b-4a14-8fdd-3f3a94899c0f"
    },
    {
        "author": "方回",
        "paragraphs": [
            "汹汹战场元不惧，恓恓贫巷亦无忧。",
            "千金浪费如泥土，今日何人识故侯。"
        ],
        "title": "漫兴九首  其二",
        "id": "b9ad65d0-691d-4b3e-ab96-518c523bfabc"
    },
    {
        "author": "方回",
        "paragraphs": [
            "才到黄花有酒倾，今人动欲作渊明。",
            "瓶无储粟夜无被，此事知君学未成。"
        ],
        "title": "漫兴九首  其三",
        "id": "978d1611-c2a3-4758-a6c1-a88281e95795"
    },
    {
        "author": "方回",
        "paragraphs": [
            "饿信黥英遇汉皇，攀龙附凤化侯王。",
            "河豚鱼毒亡身耳，何至身亡族亦亡。"
        ],
        "title": "漫兴九首  其四",
        "id": "f96a1829-9f4d-42b9-a91d-f68cbdeb9651"
    },
    {
        "author": "方回",
        "paragraphs": [
            "阴阴白昼似昏黄，平地愁城万里长。",
            "稻卧三秋常是雨，菊残十月尚无霜。"
        ],
        "title": "漫兴九首  其五",
        "id": "e9ec2b6c-f03e-4e4f-b690-0ce6cce242b5"
    },
    {
        "author": "方回",
        "paragraphs": [
            "枕上半醒中酒病，楼前时过卖花声。",
            "千门万户俱更换，惟此依稀旧太平。"
        ],
        "title": "漫兴九首  其六",
        "id": "c9c37fc2-d0b3-48c5-b7d4-9ff379bb18e4"
    },
    {
        "author": "方回",
        "paragraphs": [
            "向人开口便言闲，每一题诗便说山。",
            "请俸坐曹食粱肉，又闻满考转官班。"
        ],
        "title": "漫兴九首  其七",
        "id": "21267f44-40fe-48e5-b4d5-d70e61035441"
    },
    {
        "author": "方回",
        "paragraphs": [
            "兴赋雍容诵麦陂，徐徐别颐用金椎。",
            "通身都是藏污罪，揖让如仪解说诗。"
        ],
        "title": "漫兴九首  其八",
        "id": "8dae7718-3243-458b-a35b-1c3cf022a37b"
    },
    {
        "author": "方回",
        "paragraphs": [
            "新莽穷奸卓极凶，奸人更有阿瞒雄。",
            "纷纷竖子成何事，野火山林一烧空。"
        ],
        "title": "漫兴九首  其九",
        "id": "c57660f8-01a7-4065-b443-e144aca6e7d0"
    },
    {
        "author": "方回",
        "paragraphs": [
            "吾州斗大城，辛丑爇于火。",
            "予时年十五，天地一蜾蠃。",
            "窜身城北门，尚忆双髻鬌。",
            "秋暑七月半，汹涌沸炎堁。",
            "日午饥无食，枝头得梨果。",
            "不谓心尚孩，析薪未克荷。",
            "先君儒起家，负冤踣奔播。",
            "赭垣获苟免，小宅亦云颇。",
            "先祖之旧居，竟弗脱此祸。",
            "二三叔父家，赀产素不伙。",
            "焚如既已酷，生理各坎轲。",
            "老者渐丧亡，頼尝教敕我。",
            "田屋悉破散，江湖走一舸。",
            "掇科敭历久，身幸青紫裹。",
            "中年营一区，稍于己意可。",
            "紫阳正面南，乌聊在其左。",
            "前荣艺花木，后圃莳菜蓏。",
            "军兴盗贼起，万卷破甑堕。",
            "乙未九月灾，天特赦么么。",
            "岿然七十翁，吾其理归柁。"
        ],
        "title": "记火",
        "id": "85774783-4454-47a4-bfcc-2a9c3e1c6cd2"
    },
    {
        "author": "方回",
        "paragraphs": [
            "生世六六载，始获玷末科。",
            "选官六六载，仕少闲日多。",
            "逆旅脱兵火，专城免干戈。",
            "中原久隔绝，忽焉得经过。",
            "水涸梁山泊，淮流受黄河。",
            "往者故已矣，方来将若何。",
            "开岁七十一，聊拟自挽歌。"
        ],
        "title": "杂兴十二首  其一",
        "id": "b6b0f86d-17ba-4056-8ccd-515c3e234e17"
    },
    {
        "author": "方回",
        "paragraphs": [
            "十月菊半槁，垂迫长至节。",
            "炎州天气殊，蛰户犹未闭。",
            "北方当此时，无雨有为雪。",
            "吴霖百昼夜，不见霜露结。",
            "瘦马溅腐泥，裸袒舟子热。",
            "老子所居隘，粪秽足呕泄。",
            "西望万重山，中有茅宇洁。",
            "何当归去来，独卧一榻设。"
        ],
        "title": "杂兴十二首  其二",
        "id": "2baad336-8783-41b5-adfc-07776a2ed4e3"
    },
    {
        "author": "方回",
        "paragraphs": [
            "诗礼以发冢，非独王莽然。",
            "手不离珠玉，世岂一桓玄。",
            "昔在鲁闻人，匪值孔圣旃。",
            "焉得两观诛，破彼辨与坚。",
            "子陵湍石上，元亮菊篱边。",
            "夷齐不可跂，頼有此二贤。"
        ],
        "title": "杂兴十二首  其三",
        "id": "89ba214e-bc48-4ebb-ac03-b7dc635ef81a"
    },
    {
        "author": "方回",
        "paragraphs": [
            "风高紫兰摧，雪近黄菊槁。",
            "物理有代谢，焉得长美好。",
            "古圣毓庶物，必欲使寿老。",
            "不幸凶短折，岂若保终考。",
            "庄生强齐物，妄谓彭聃夭。",
            "龟鹤动千龄，难与蜉蝣道。",
            "什袭夜光璧，谁忍碎兹宝。",
            "我评菊与兰，终胜百凡草。"
        ],
        "title": "杂兴十二首  其四",
        "id": "f33095ff-f633-414f-8b80-5a723de9c92a"
    },
    {
        "author": "方回",
        "paragraphs": [
            "古人谨庙萃，后世重墓藏。",
            "埋骨冀裕后，其术传青囊。",
            "富贵出葬穴，此说何渺茫。",
            "含襚富珠玉，所见尤不长。",
            "自从开辟来，天地几战场。",
            "祸乱遭发掘，不免帝与王。",
            "甚者有逆孙，暴其先世丧。",
            "何由系彼颈，巨刃挥天扬。"
        ],
        "title": "杂兴十二首  其五",
        "id": "6d0ba586-779e-4e3e-9197-7f79ab886ac1"
    },
    {
        "author": "方回",
        "paragraphs": [
            "七十合致仕，已闲十六年。",
            "不谓得此寿，念之岂非天。",
            "固穷甘蔬饭，窒欲省药钱。",
            "脱遇人负我，微愠遄释然。",
            "岂无不朽句，作诗垂万篇。",
            "人品虽中中，此心无愧焉。"
        ],
        "title": "杂兴十二首  其六",
        "id": "39bd49a7-d94d-4781-81ec-ff1dc9d90f48"
    },
    {
        "author": "方回",
        "paragraphs": [
            "兹辰何太喜，久雨见红日。",
            "当其阴晦时，日未尝不出。",
            "有物苦障之，云雾暗如漆。",
            "谗夫蔽天明，忽去巷伯嫉。",
            "泥污后土干，归路赁馿匹。",
            "山中可酿酒，自舂元亮秫。",
            "预量小儿孙，时索梨与栗。",
            "茅簷得霜晴，炙背阅书帙。"
        ],
        "title": "杂兴十二首  其七",
        "id": "f4294382-71be-4a14-ab48-2c6304d8cbcf"
    },
    {
        "author": "方回",
        "paragraphs": [
            "稻熟苦淫雨，九月尽十月。",
            "已刈及未刈，半芽半漂没。",
            "饥饱系民命，此变岂可忽。",
            "云师如葛伯，仇饷佚天罚。",
            "死木生菌蕈，化萤草未歇。",
            "恒燠缪为恩，乖气一何悖。",
            "何如时寒风，霜晴大明揭。",
            "田父得舂枕，一饭肉白骨。"
        ],
        "title": "杂兴十二首  其八",
        "id": "35dfa2d0-3e94-4f14-b920-628d156670fb"
    },
    {
        "author": "方回",
        "paragraphs": [
            "人固有倒行，天亦有逆施。",
            "脍肝富且寿，沴气乃至兹。",
            "岁旱茂稊稗，夜暗号鸮鸱。",
            "正卯宜一律，遇涂姑巽辞。",
            "麟经没其名，直以盗书之。",
            "万古流恶声，荣华能几时。"
        ],
        "title": "杂兴十二首  其九",
        "id": "5721a03a-8bd5-45ac-a976-7881513c711e"
    },
    {
        "author": "方回",
        "paragraphs": [
            "势位高于己，谄子奴事之。",
            "虎后狐前行，假威将谁欺。",
            "才艺卑于己，苟且相追随。",
            "庶几不见軏，延誉借谀辞。",
            "老夫久择交，此心故异兹。",
            "勿攀势位高，毋友才艺卑。",
            "章惇招不往，丰谷以为师。",
            "彭城陈正字，贻我有良规。"
        ],
        "title": "杂兴十二首  其一○",
        "id": "cf19fa47-6abe-4730-bbf2-08fd8f7a8b9e"
    },
    {
        "author": "方回",
        "paragraphs": [
            "请托或有求，攀附谓可羨。",
            "不羨复不求，贵公何必见。",
            "耻折元亮腰，免向宣明面。",
            "江淹所赋恨，未必识冯衍。",
            "甘从伯伦醉，久忘子夏战。",
            "白首尔同归，自作岂天谴。"
        ],
        "title": "杂兴十二首  其一一",
        "id": "7d91f832-21aa-4619-9f0d-910502c38e2d"
    },
    {
        "author": "方回",
        "paragraphs": [
            "鲁论安昌侯，田至二百顷。",
            "后堂罗曲旃，女乐极妍靓。",
            "晚爱肥牛亭，僣上辄有请。",
            "行内忧外家，略不效忠鲠。",
            "口张理义门，胸裹利欲穽。",
            "持国送与人，独欲保首领。",
            "焉知赤眉祸，暴尸肉未冷。",
            "寄言发冢儒，厥报捷响影。"
        ],
        "title": "杂兴十二首  其一二",
        "id": "7380c5f8-a08c-410a-887f-d18c10dc1421"
    },
    {
        "author": "方回",
        "paragraphs": [
            "君不见钱塘西湖三贤堂，林苏宋人白傅唐。",
            "三贤生本不相识，死乃异代同蒸尝。",
            "又不见吴江垂虹三高祠，鸱夷一舸浮西施。",
            "天随陆子玄真子，求志逃名非一时。",
            "何似庐山东林三大老，生偶同时不同道。",
            "道若不同同中心，香炉峰下足幽讨。",
            "雁门法师禅非禅，虎溪道士仙非仙。",
            "栗里先生醉非醉，三方寸地通一天。",
            "妥灵犹想当时笑，鼎立宇宙胆相照。",
            "借问此笑笑者何，别有丹青不传妙。",
            "述明弃官归东林，玉帝降敕荣冠簪。",
            "羽衣似与儒释异，所不异者胸中心。",
            "我谓不须较同异，亦勿强求笑中意。",
            "天下至今知几晋法当忘言，祖述渊明醉还醉。"
        ],
        "tags": [
            "庐山",
            "西湖"
        ],
        "title": "送述明居士燕道觉归东林",
        "id": "bd5d2fae-1fe0-4449-a190-9e0d7dd20794"
    },
    {
        "author": "方回",
        "paragraphs": [
            "闲与苍穹酹一杯，誓将坦荡答疏恢。",
            "谁非身住蓬莱岛，汝自心生滟滪堆。",
            "事久终难逃定论，运亨岂必藉高才。",
            "堕肤裂指河冰合，自有春风到早梅。"
        ],
        "title": "循分",
        "id": "a3f320a2-2c1a-4897-b26f-148b2a8c2559"
    },
    {
        "author": "方回",
        "paragraphs": [
            "太学师名士，初踰志学年。",
            "树蘐竭甘旨，肯室擅林泉。",
            "盗踵兵戈起，家并里社全。",
            "陈蕃旧悬榻，惜未致斯贤。"
        ],
        "title": "挽分水柳溪何处士二首  其一",
        "id": "6bcde824-e3a6-410b-aba2-82bf7f761d4b"
    },
    {
        "author": "方回",
        "paragraphs": [
            "历数更端后，英雄崛起间。",
            "子真逃谷口，甪里老商颜。",
            "德共三槐远，名堪五柳攀。",
            "知贤惭拙守，论譔幸藏山。"
        ],
        "title": "挽分水柳溪何处士二首  其二",
        "id": "5d84ade3-0cdd-4d77-b287-81e2a1362b20"
    },
    {
        "author": "方回",
        "paragraphs": [
            "闲身不想入鹓行，家近何分客与乡。",
            "所喜今年年最稔，又逢此日日初长。",
            "云容顿改不为雨，雪意尚悭仍作霜。",
            "岂意老翁开八袠，朋来聊与共清觞。"
        ],
        "title": "日长至寓杭  其一",
        "id": "432d2665-2ab0-4b45-be00-e96e8b44fef1"
    },
    {
        "author": "方回",
        "paragraphs": [
            "自从丱角至童颠，是事无心总听天。",
            "今日喜逢长至日，来年恰遇古希年。",
            "一官三纪闲居半，万马千军命偶全。",
            "适有蜜蜂肯伴我，晴香烂醉玉梅前。"
        ],
        "title": "日长至寓杭  其二",
        "id": "c6ffde02-6c9c-4dd1-9d88-d1b111ad26d6"
    },
    {
        "author": "方回",
        "paragraphs": [
            "湘水绿，湘山青。",
            "南衡岳，北洞庭。",
            "太微翼轸相纬经。",
            "上直长沙老人星，其下潭府甲南溟。",
            "有芷弥岸兰弥汀，骚人墨客纫芳馨。",
            "丹砂黄金翡翠翎，日中百贾喧雷霆。",
            "艳舞皓歌酣旗亭，王宫细腰夸娉婷。",
            "如斗如蜜餐楚萍，谁其能赋吊独醒。",
            "厥今宣幕小朝廷，如君人物犹典刑。",
            "可振儒铎鸣道铃，无使斯文沦晦冥。",
            "南轩大名揭南斗，南轩旧轩无恙否。",
            "君能一出扶颠手，亦足与之同不朽。"
        ],
        "tags": [
            "洞庭湖"
        ],
        "title": "送张子敬湖南宣慰司都事",
        "id": "64f56857-1714-4b79-8551-5fb83065066d"
    },
    {
        "author": "方回",
        "paragraphs": [
            "天地育万物，风霜非作威。",
            "阴阳互阖辟，造化潜玄机。",
            "冻树根本固，宿莽芽甲微。",
            "外貌若槁死，其中春已归。",
            "志士甘隠处，栖栖将畴依。",
            "龙蛇蛰深窟，肯叹寒无衣。",
            "三变复为泰，鬼神不能违。",
            "雷霆行且起，梅边玩晴晖。"
        ],
        "title": "追次郡君至节韵",
        "id": "fb455174-1541-483f-8220-d6ba1792fc0a"
    },
    {
        "author": "方回",
        "paragraphs": [
            "通袖风霜手，挥毫雅颂音。",
            "柄臣曾见惮，素士许同吟。",
            "包括沧溟浅，蜚腾岁月深。",
            "一朝梦惟肖，槁草仰商霖。"
        ],
        "title": "寄老山张鹏飞御史",
        "id": "45578da5-1667-4b8f-b5ed-debc93d1efa8"
    },
    {
        "author": "方回",
        "paragraphs": [
            "新年七十一衰翁，此道心知万折东。",
            "名位集贤唐学士，文章内相陆宣公。",
            "两朝纶浡倾前古，四海绅緌立下风。",
            "手把一枝梅欲寄，江南岁暮待春鸿。"
        ],
        "title": "寄集贤阎子静学士",
        "id": "99b35ceb-c618-467d-8474-e1861d087f31"
    },
    {
        "author": "方回",
        "paragraphs": [
            "梅水仙花插古铜，纸窗通日不通风。",
            "天香何假龙涎爇，地暖无劳兽炭烘。"
        ],
        "title": "纸窗",
        "id": "ffec59c5-e291-4752-a450-e6f30aec5e1c"
    },
    {
        "author": "方回",
        "paragraphs": [
            "闭户瓶梅满屋香，小楼微醉月昏黄。",
            "三更独坐犹无寐，更欲移花近枕傍。"
        ],
        "title": "闭户",
        "id": "38831034-320e-4028-95ca-60ec48e3e57a"
    },
    {
        "author": "方回",
        "paragraphs": [
            "车轣辘，牛觳觫。",
            "积雪皑皑，飞雪䔩䔩。",
            "前车上岭后车续，老牛服箱顾寒犊。",
            "高雪弥山，低雪满谷。",
            "戴笠执鞭，冻腰跼曲。",
            "画师画此何年事，关塞远征挽刍粟。",
            "莫道牛疲项领秃，人疲于牛痛欲哭。",
            "峻岭之下旧村落，萧洒人烟知几簇。",
            "莫道饷车过门外，门内田家眠正熟。",
            "百车千车过不已，敲门乞索何时足。",
            "牛岂不需藁一束，人岂不取一匙粥。",
            "鸡犬不可保，妻子或窜伏。",
            "画中水阁尔整齐，焉知不是逃亡屋。",
            "我闻造化心至公，人间乃有两般风。",
            "庶民雌风扇臭秽，何独楚王之风雄。",
            "天地山川同一雪，眼见雪同心各别。",
            "梁园才子简欲授，栘监老臣毡自齧。",
            "贫人闭户洛阳卧，壮士衔枚蔡州灭。",
            "红炉锦帐羔酒斟，岂识盘车图中意愁绝。",
            "春日陌上花，同遨掷果车，不尔鳏翁嫠妇对花成咨嗟。",
            "秋夜楼上月，同醉生尘袜，不尔羁臣逐客对月翻凄咽。",
            "呜呼身在雪岭盘车图，还知世有子猷访戴无。"
        ],
        "title": "题译学张提举乃尊开封府尹张彦亨所藏郭熙盘车图",
        "id": "8e84d1b5-827d-4673-aa11-9cb12174fa8b"
    },
    {
        "author": "方回",
        "paragraphs": [
            "压船塞户路迷途，絮帽毡衣马缓驱。",
            "一夜遽然三尺许，万家欢谓几年无。",
            "美观顿觉湖山改，生意潜回草木枯。",
            "面贱米平来岁事，饥民谁与续朝晡。"
        ],
        "title": "二十三日大雪弥甚",
        "id": "289cdbba-518e-45d8-9bbc-c068aa12a669"
    },
    {
        "author": "方回",
        "paragraphs": [
            "闻说庚寅弟，兼思乙酉兄。",
            "楼高江树远，帆去暮潮平。",
            "药岂能延寿，符焉可避兵。",
            "各凭心事好，共保岁寒盟。"
        ],
        "title": "回生丁亥方端叟乙酉长二岁其弟名万里庚寅少三岁用予旧韵来订兄弟之盟依韵奉答二首  其一",
        "id": "a3cddd6d-129b-4590-a739-1204d69e46e9"
    },
    {
        "author": "方回",
        "paragraphs": [
            "越州兄弟好，年与德俱高。",
            "未觉同宗吝，宁须盖代豪。",
            "雪炉称夜坐，花墅接春遨。",
            "何日成三老，茶瓯瀹碧涛。"
        ],
        "title": "回生丁亥方端叟乙酉长二岁其弟名万里庚寅少三岁用予旧韵来订兄弟之盟依韵奉答二首  其二",
        "id": "88614793-372e-489a-9476-8a99f97fca30"
    },
    {
        "author": "方回",
        "paragraphs": [
            "茂林枯树总模糊，半月簷声乍有无。",
            "天鼓北风神转王，地穷南海瘴全苏。",
            "战鼙戍角夜烽火，旅棹征鞍朝道途。",
            "辛苦一生亦奇绝，暮年犹许画寒炉。"
        ],
        "title": "二十七日又大雪凡半月",
        "id": "3f701f92-0b25-4c06-a38a-c95b9bfe38d6"
    },
    {
        "author": "方回",
        "paragraphs": [
            "老眼今犹见雪明，几番绝景慰生平。",
            "三高祠畔吴江棹，百战军前鄂汉城。",
            "颠沛艰难垂欲死，登临慷慨谩多情。",
            "骆驼乳紫青貂暖，老矣无由再玉京。"
        ],
        "title": "二十八日残雪不消怀旧",
        "id": "d156e3c5-c92e-47c1-88d1-8b54080e13ab"
    },
    {
        "author": "方回",
        "paragraphs": [
            "六十年前幼学儿，端平明日改嘉熙。",
            "黟川亡妹来归日，歙陇先君改葬时。",
            "学问文章成画餠，科名官爵著饶棋。",
            "细思未觉家声坠，能忍穷人不是痴。"
        ],
        "title": "二十九日岁除",
        "id": "009c9e6e-0271-477d-ba29-66d5915ce1b0"
    },
    {
        "author": "方回",
        "paragraphs": [
            "晚节诗如白乐天，每逢元日有新篇。",
            "九胪唱第今三纪，七袠开端又一年。",
            "风雪五更怜过马，儿孙百指望归船。",
            "老身穷健无烦恼，犹倚文章卖酒钱。"
        ],
        "title": "丁酉元日年七十一  其一",
        "id": "0f54d5d5-d1f5-4fb6-a483-cf97503d698c"
    },
    {
        "author": "方回",
        "paragraphs": [
            "扶胥湾口铁山头，汗漫空为万里游。",
            "一第仅如晁济北，万诗堪继陆严州。",
            "可用老扶灵寿杖，也曾亲到结邻楼。",
            "余生无所求于世，今世何人识故侯。"
        ],
        "title": "丁酉元日年七十一  其二",
        "id": "fa34c95a-e526-4c77-9957-5c250cc64411"
    },
    {
        "author": "方回",
        "paragraphs": [
            "羞将白髪见青春，世事何关虮虱臣。",
            "去就时难千里梦，是非论定百年身。",
            "偶然不死由天地，尚可无惭对鬼神。",
            "敢问名垂汉唐史，萧曹房杜本何人。"
        ],
        "title": "元日感事",
        "id": "013c06a1-b40b-49dd-8b96-6938ea638a13"
    },
    {
        "author": "方回",
        "paragraphs": [
            "我年五十九，门弧子垂左。",
            "我今年七十，见子双髻鬌。",
            "腹仅椰子大，贮书一何伙。",
            "疾读建瓴水，响应炙车輠。",
            "光怪蟠肺肠，不啻珠万颗。",
            "小松三尺许，千丈气磊砢。",
            "近笑韩氏子，瑟僩了细琐。",
            "远笑陶翁儿，但解觅梨果。",
            "我年如子时，记诵亦云颇。",
            "举苕乃遗帚，一懒万事堕。",
            "愿子于心田，及时勇耕播。",
            "秋成敛精凿，糠粃勤筛簸。",
            "子之名曰燧，此语本宰我。",
            "拾旧新是图，学问甚改火。",
            "字之曰又新，进业幸勿惰。",
            "譬如万里途，幸已糇粮裹。",
            "一旦辍于行，骏马同鳖跛。",
            "近世文字繁，动辄百箧锁。",
            "谁能发蠹鱼，丹铅拂埃堁。",
            "手之而口之，五夜孤灯坐。",
            "林下时思之，解衣盘薄臝。",
            "六经四书外，一一与探揣。",
            "鹏鲸大胾嘬，余子或螟蠃。",
            "又新有如此，名世岂不可。",
            "江之水汤汤，念子驾归舸。",
            "溯源寻紫阳，子其正帆柁。"
        ],
        "title": "赠方童子",
        "id": "a58de14f-2e33-4fa4-9fbb-b6fac31d02dd"
    },
    {
        "author": "方回",
        "paragraphs": [
            "节届烧灯奈若何，客楼三夜听霶𩃱。",
            "春风有意催花信，小雨如酥不用多。"
        ],
        "title": "元夕前雨不已二首  其一",
        "id": "4c6dd41f-a13f-4c66-bb2e-064c71ad48ab"
    },
    {
        "author": "方回",
        "paragraphs": [
            "兰膏画炬出贫民，宝马香车属贵人。",
            "月姊雨师暗商榷，不须粧点上元春。"
        ],
        "title": "元夕前雨不已二首  其二",
        "id": "0c7661f9-298d-45cb-bd4c-467acd2cd7cf"
    },
    {
        "author": "方回",
        "paragraphs": [
            "晓窗初起望春云，天色阴晴未十分。",
            "小雨漫空浑不觉，平湖点点见圆纹。"
        ],
        "title": "清湖早春  其一",
        "id": "4be9dda5-f6c6-4b54-9a70-9b5e06a99e3b"
    },
    {
        "author": "方回",
        "paragraphs": [
            "岸边老树柳犹枯，红入桃花果有无。",
            "一夜绿从冰底起，谁将蓝汁染晴湖。"
        ],
        "title": "清湖早春  其二",
        "id": "9831bcad-c1a2-4f55-9872-989b3308b4a3"
    },
    {
        "author": "方回",
        "paragraphs": [
            "梅心微苦似梅仁，细嚼香须酒入唇。",
            "笑指逋仙坟上土，一杯好与酹芳辛。"
        ],
        "title": "湖曲细嚼梅花咽酒",
        "id": "01dd1a08-2701-4eee-8ba1-65101d765d07"
    },
    {
        "author": "方回",
        "paragraphs": [
            "解后犹存石柱梁，周家九鼎尚沦亡。",
            "此泉只是寻常水，为有欧苏姓字香。"
        ],
        "title": "饮孤山六一泉有感",
        "id": "65b669ab-85f9-47f7-8ffb-a652b534a0c6"
    },
    {
        "author": "方回",
        "paragraphs": [
            "歌喉弦指粉红腮，群拥山翁醉玉颓。",
            "政恐真欢犹是假，不如邻妇哭真哀。"
        ],
        "title": "两邻家一主人群姬歌饮至夜半一母妻哭官检魇死者",
        "id": "d30353ef-c9bd-4f57-a3db-5e9b23d0d166"
    },
    {
        "author": "方回",
        "paragraphs": [
            "来舆去马禁城空，丰乐楼消一炬红。",
            "说与吴侬莫惆怅，龙墀犹化梵王宫。"
        ],
        "tags": [
            "西湖"
        ],
        "title": "记正月二十五日西湖之游十五首  其一",
        "id": "2a0874c4-49cc-4662-92d8-044657b7c219"
    },
    {
        "author": "方回",
        "paragraphs": [
            "情知太乙已西游，筑馆焉能强挽留。",
            "此老平生让人者，佛来我去尚何求。"
        ],
        "tags": [
            "西湖"
        ],
        "title": "记正月二十五日西湖之游十五首  其二",
        "id": "1de41585-0b70-4cd8-ae8f-fb4c12771d13"
    },
    {
        "author": "方回",
        "paragraphs": [
            "一夜缁郎刬醮坛，三清四圣化泥团。",
            "也曾输与林灵素，顶上曾缨德士冠。"
        ],
        "tags": [
            "西湖"
        ],
        "title": "记正月二十五日西湖之游十五首  其三",
        "id": "6e7c2156-088b-406b-9f0b-5ee5f8e9b968"
    },
    {
        "author": "方回",
        "paragraphs": [
            "千树梅花斫半无，有人更欲涸西湖。",
            "曾思慎勿近前日，不看老彭观井图。"
        ],
        "tags": [
            "西湖"
        ],
        "title": "记正月二十五日西湖之游十五首  其四",
        "id": "bde7764e-f1e1-46aa-8a01-ba86f00b9701"
    },
    {
        "author": "方回",
        "paragraphs": [
            "石梁石柱石为碑，山拔泉飞石可移。",
            "两玉堂仙一髠叟，自应名字万年垂。"
        ],
        "tags": [
            "西湖"
        ],
        "title": "记正月二十五日西湖之游十五首  其五",
        "id": "6da03de9-cb1b-40c1-bd05-ed579eb22000"
    },
    {
        "author": "方回",
        "paragraphs": [
            "空埋贞观兰亭字，再出文城玉枕书。",
            "想见八梅冢无物，生前曾笑马相如。"
        ],
        "tags": [
            "西湖"
        ],
        "title": "记正月二十五日西湖之游十五首  其六",
        "id": "d23c549b-91ec-4e9a-a571-ed6b308a3b96"
    },
    {
        "author": "方回",
        "paragraphs": [
            "身为帝傅辩章公，慎恤奇丸侈后宫。",
            "更欲长生汲丹井，山中笑倒葛仙翁。"
        ],
        "tags": [
            "西湖"
        ],
        "title": "记正月二十五日西湖之游十五首  其七",
        "id": "884a2c61-5a24-403e-a506-c1e2b3d1cf43"
    },
    {
        "author": "方回",
        "paragraphs": [
            "炎炎赫赫忽荒寒，败瓦颓墙百顷宽。",
            "谁识旧朝大丞相，手携红妓倚阑干。"
        ],
        "tags": [
            "西湖"
        ],
        "title": "记正月二十五日西湖之游十五首  其八",
        "id": "eb5fb85e-788a-4cee-8a71-e5e7fbe7cd8b"
    },
    {
        "author": "方回",
        "paragraphs": [
            "容堂何地可容人，一语忠规坐杀身。",
            "母死明年尔亦死，盗名犹谓再庚申。"
        ],
        "tags": [
            "西湖"
        ],
        "title": "记正月二十五日西湖之游十五首  其九",
        "id": "218d23bb-d5bc-472c-a8f1-bc6af19f0534"
    },
    {
        "author": "方回",
        "paragraphs": [
            "一犁酥润万牛耕，饭碗人间系死生。",
            "公子楼头赏春雨，杏花树上听新鶑。"
        ],
        "tags": [
            "西湖"
        ],
        "title": "记正月二十五日西湖之游十五首  其一○",
        "id": "f1017fb2-488e-49a4-8038-e2d5c30fac8d"
    },
    {
        "author": "方回",
        "paragraphs": [
            "千山斫入亚夫营，佳墅名园怕近城。",
            "頼是白公资佛力，小留苍翠作秋声。"
        ],
        "tags": [
            "西湖"
        ],
        "title": "记正月二十五日西湖之游十五首  其一一",
        "id": "22a1776d-b17f-45f5-9ec8-93436e06e6a3"
    },
    {
        "author": "方回",
        "paragraphs": [
            "业已通名敢退无，小为性命忍须臾。",
            "十年朝士知何限，不许游湖许见湖。"
        ],
        "tags": [
            "西湖"
        ],
        "title": "记正月二十五日西湖之游十五首  其一二",
        "id": "d665f414-a84c-44b1-a85c-b996ce6ea442"
    },
    {
        "author": "方回",
        "paragraphs": [
            "相逢剑客曳长巾，曾道西湖看尽人。",
            "石屋雨来春树暗，人琴两已作埃尘。"
        ],
        "tags": [
            "西湖"
        ],
        "title": "记正月二十五日西湖之游十五首  其一三",
        "id": "62364753-033e-459b-8650-f425f2d32abe"
    },
    {
        "author": "方回",
        "paragraphs": [
            "六桥箫鼓日喧天，谁料年来渐索然。",
            "兴废荣枯都不识，一家活计一渔船。"
        ],
        "tags": [
            "西湖"
        ],
        "title": "记正月二十五日西湖之游十五首  其一四",
        "id": "44ae413e-0b68-4002-8bdf-56d323bd5f65"
    },
    {
        "author": "方回",
        "paragraphs": [
            "苏公堤畔水如天，又见侵疆筑葑田。",
            "遥望横斜似棋局，飞乌翘鹭自争先。"
        ],
        "tags": [
            "西湖"
        ],
        "title": "记正月二十五日西湖之游十五首  其一五",
        "id": "72e1fcea-a28b-402d-a4eb-b5b92da535cf"
    },
    {
        "author": "方回",
        "paragraphs": [
            "半河楼影半河天，未有行人趁早船。",
            "闲听卖花声自好，可须多费买花钱。"
        ],
        "title": "清湖春早二首  其一",
        "id": "56f2b234-5fc8-4e21-967e-89d73c43b6ed"
    },
    {
        "author": "方回",
        "paragraphs": [
            "楼上春阴覆晓云，一河天净碧沄沄。",
            "雨宜不骤风宜细，闲倚阑干看水纹。"
        ],
        "title": "清湖春早二首  其二",
        "id": "b1d738c1-5d35-4941-8871-af49574bf2a9"
    },
    {
        "author": "方回",
        "paragraphs": [
            "篱落梅残野菜青，田间闲看鹤梳翎。",
            "主人不到客且去，细雨南山暗画屏。"
        ],
        "title": "二月十五日赵君实南山别墅俟主客俱不至",
        "id": "fdc215f9-a56e-4f11-a724-811fce31dabd"
    },
    {
        "author": "方回",
        "paragraphs": [
            "荒林野冢古原头，倚树何人识故侯。",
            "幽僻閴寥变欢笑，针锋芥子忽相投。"
        ],
        "title": "垂欲归主客皆至",
        "id": "bd99073d-1868-4a6c-831e-9e7932a8dc87"
    },
    {
        "author": "方回",
        "paragraphs": [
            "三贤无像亦无堂，败柳犹垂赤土墙。",
            "官卖神祠有前例，熙宁丞相起坊场。"
        ],
        "title": "三贤堂已无官卖其址",
        "id": "de824f76-04ab-4b63-acb7-a830c3373646"
    },
    {
        "author": "方回",
        "paragraphs": [
            "湖边莫怪旧祠荒，士女何曾炷瓣香。",
            "頼是人心犹未泯，深衣迎奉入书堂。"
        ],
        "tags": [
            "西湖"
        ],
        "title": "三贤堂移入西湖新书院",
        "id": "085b5b4b-2380-407a-bd61-5cb9234dea79"
    },
    {
        "author": "方回",
        "paragraphs": [
            "旧日三贤又集贤，看人歌舞过湖船。",
            "一时去取非公论，到底终难昧老天。"
        ],
        "title": "集贤堂已无",
        "id": "1080cf86-16b1-402a-ac18-9080e07a0977"
    },
    {
        "author": "方回",
        "paragraphs": [
            "飞鸟穿堂柱半欹，春晴犹不似春时。",
            "上梁文记临邛魏，天目洪家却立碑。"
        ],
        "title": "湖山堂再修仅有",
        "id": "3aa7cd69-2ad3-47a9-ba27-dcd29b566144"
    },
    {
        "author": "方回",
        "paragraphs": [
            "远望生愁陟降劳，峥嵘窣堵据金鳌。",
            "今朝身到南山下，渐近元来总不高。"
        ],
        "title": "南高峰至其下不高",
        "id": "b71dfddd-cdda-486a-8394-a4099ede5f87"
    },
    {
        "author": "方回",
        "paragraphs": [
            "拟上高峰最上头，篮舆已赁又还休。",
            "旧来诗眼如今别，添与江南一段愁。"
        ],
        "title": "北高峰屡欲登而辍",
        "id": "61672240-5f06-4dde-8a85-7c7e636d3523"
    },
    {
        "author": "方回",
        "paragraphs": [
            "四山角立四浮屠，绝似双林竞宝珠。",
            "万古一丸拏不去，夜深朗月浸澄湖。"
        ],
        "title": "左顾保叔塔右顾雷峰塔并南北高峰塔为四",
        "id": "2bee0304-aa87-4e36-bdc3-d1242e8a2684"
    },
    {
        "author": "方回",
        "paragraphs": [
            "秦皇系缆北山头，一抹江边海变洲。",
            "百万生人无葬处，蜗争蚁战不如休。"
        ],
        "title": "中望吴山下一汀是为杭州",
        "id": "20ab7b03-1211-4ee3-a3a8-9f0add714d75"
    },
    {
        "author": "方回",
        "paragraphs": [
            "学从元字起，贞实已先元。",
            "密玩坤干易，精探宇宙根。",
            "与公传后世，有客践前言。",
            "万古立鼇极，惟思夜气存。"
        ],
        "title": "哭鲍景翔鲁斋  其一",
        "id": "5ba44898-c0df-4dbd-ae63-49133f111a3e"
    },
    {
        "author": "方回",
        "paragraphs": [
            "高年开八袠，细字尚亲抄。",
            "已矣蝇头笔，谁其凤觜胶。",
            "能传言外意，始识画前爻。",
            "此老埋黄壤，纷纷叹面交。"
        ],
        "title": "哭鲍景翔鲁斋  其二",
        "id": "ad105fb6-1f11-4fde-8d1b-6d2c50d47e93"
    },
    {
        "author": "方回",
        "paragraphs": [
            "谈笑丁年取甲科，一官潦倒鬓今皤。",
            "飞腾尚觉声名在，枯槁其如骨相何。",
            "舌鼓风雷无与敌，胸吞海岳未为多。",
            "向来一纪桐江上，殊欠先生共切磨。"
        ],
        "title": "送孙君文还桐庐二首  其一",
        "id": "ec7a2ca5-7834-4084-978f-37a9b307e5b7"
    },
    {
        "author": "方回",
        "paragraphs": [
            "时违运往岂无才，老气峥嵘隘九垓。",
            "漫仕有声徐偃国，赋归不愧子陵台。",
            "相逢苦雨泥双屐，可及晴湖汎一杯。",
            "忽又趁潮上桐濑，山中春笋正堪煨。"
        ],
        "title": "送孙君文还桐庐二首  其二",
        "id": "ece82a7d-53f1-4b7b-969d-b69fc39c60f0"
    },
    {
        "author": "方回",
        "paragraphs": [
            "平生无嗜好，有地种花看。",
            "万玉梅成列，千金菊作团。",
            "秋宜鸿后冷，春惜燕前寒。",
            "更喜薰风好，青青笋上竿。"
        ],
        "title": "种花",
        "id": "aa59a086-bd4b-4dbc-87d2-223f2d9b1dea"
    },
    {
        "author": "方回",
        "paragraphs": [
            "客中无玩好，日喜买花看。",
            "酒债千金易，春晴一刻难。",
            "担惊红杏过，案惜玉梅残。",
            "蜂蝶知何处，犹应怯晓寒。"
        ],
        "title": "买花",
        "id": "aa7b866e-7655-42ab-a05d-c5bad6ca78a0"
    },
    {
        "author": "方回",
        "paragraphs": [
            "种竹种竹，种愈多愈不俗，种至万竿犹不足。",
            "读书读书，读愈多愈不愚，读过万卷非有余。",
            "竹万竿环我屋，书万卷遮我目。",
            "书在竹中身书中，竹风吹书沃心胸。",
            "倚竹挟书送飞鸿，不识人间有王公。"
        ],
        "title": "题陈学正巨源万竹",
        "id": "82b5dd83-f848-43a4-aa36-28373cfbe012"
    },
    {
        "author": "方回",
        "paragraphs": [
            "累朝科第总名臣，四世能诗才二人。",
            "参透雄深兼雅健，锻成俊逸更清新。",
            "马班翁季羞前躅，王谢云仍踵后尘。",
            "颇恨昔叨桐濑守，未能绣梓励儒绅。"
        ],
        "title": "题一家清雅集送植芸胡直内",
        "id": "0ed67c46-0bff-4e15-ba2f-1037b5027d04"
    },
    {
        "author": "方回",
        "paragraphs": [
            "坤三变艮山，天一生坎泉。",
            "注谷未浩浩，滴石初涓涓。",
            "君子观厥象，有若童穉然。",
            "更历几险阻，然后为巨川。",
            "始教及龆龀，成功从心年。",
            "夫人可为圣，往圣敢自专。",
            "果行誓必往，江海迷溯沿。",
            "育德滋无穷，昼夜鸣潺湲。",
            "云屋有遗老，凿渠玩清涟。",
            "时时汎羽觞，坐致兰亭贤。",
            "曷时亦酌我，同赋临流篇。"
        ],
        "title": "寄题云屋赵资敬启蒙亭风雩亭二首  其一",
        "id": "446482e8-a9c9-4bbf-bcbf-183566701efc"
    },
    {
        "author": "方回",
        "paragraphs": [
            "昔人筑雩坛，群巫此歌舞。",
            "骄阳煽蕴隆，吁叹以降雨。",
            "良辰岁时和，遗迹林壑古。",
            "枯枿换槁叶，芳荑抽宿莽。",
            "徜徉沂水上，童冠七或五。",
            "春袖风乎兹，缋绣无火黼。",
            "千载想佳人，不仕东国鲁。",
            "异彼三子撰，圣师独予取。",
            "吾友赵隠君，笑唾卿相组。",
            "猿鸟听新咏，点瑟时一鼓。",
            "汉歌曾罔闻，楚台未渠数。",
            "泠泠列御寇，肯尔哙等伍。"
        ],
        "title": "寄题云屋赵资敬启蒙亭风雩亭二首  其二",
        "id": "adf5ea42-0c38-4514-8be4-01a54f17733b"
    },
    {
        "author": "方回",
        "paragraphs": [
            "宣城画虎遍天下，叶公好龙龙之假，百儒愿陶一真者。",
            "红花木瓜银杏园，年年包贡入中原，何如兴贤起邱樊。",
            "学徒尚有老梅否，诗声千古捋欧九，子其作人举荐口。"
        ],
        "title": "送郑君举宣城教谕",
        "id": "ad5b50a5-1c15-4b75-bb4c-51bad830f7e2"
    },
    {
        "author": "方回",
        "paragraphs": [
            "我尝飞过洞庭湖，但有青天地欲无。",
            "出峡蜀人趋鼎澧，溯江荆阃救巴渝。",
            "飘零诗酒全如梦，流落兵戈剩此躯。",
            "今日升平归去好，汎洲应有橘千株。"
        ],
        "tags": [
            "洞庭湖"
        ],
        "title": "送刘叔有还古鼎  其一",
        "id": "5955c573-1478-4f54-9691-bc965412f5e8"
    },
    {
        "author": "方回",
        "paragraphs": [
            "题诗曾到古桃川，回首惊嗟四十年。",
            "画省郎官领宾客，白须道士似神仙。",
            "合城围解江流沸，鄂渚兵豗广徼穿。",
            "此处与公已相识，时筹前事一茫然。"
        ],
        "title": "送刘叔有还古鼎  其二",
        "id": "7373a719-97b5-4972-a26a-89a60fc92f5d"
    },
    {
        "author": "方回",
        "paragraphs": [
            "是身犹厦屋，下栋乃上宇。",
            "一旦贺燕雀，千关庇风雨。",
            "轮奂易翬飞，难致础上柱。",
            "桓楹一以植，次第万厥户。",
            "尼父早志学，更加岁十五。",
            "生知幼至壮，始以此自许。",
            "父师宿培壅，忍作籧篨俯。",
            "贞固躯峙干，幸不夷左股。",
            "立斯以行斯，万里在接武。",
            "务本果焉頼，肠书饱撑拄。"
        ],
        "title": "题赵循老立斋",
        "id": "e8e78c91-3bb7-411b-9467-92cc02298d12"
    },
    {
        "author": "方回",
        "paragraphs": [
            "曾颜得圣传，何谓鲁与愚。",
            "外察若不足，内朗实有余。",
            "择树鹊巢高，罥虫蛛网虚。",
            "曲士挟小智，岂不雄里闾。",
            "之子息机心，抱瓮灌园蔬。",
            "晚食足当肉，贲趾宁舍车。",
            "九卿彼四至，恶名垂简书。",
            "天孙夜乞灵，悔不伾文疏。",
            "众人笑我拙，囊萤披蠹鱼。",
            "我亦笑尔巧，技止黔之馿。"
        ],
        "title": "题赵继孙拙斋",
        "id": "183c3506-0864-4fb5-8463-3b2253ab3408"
    },
    {
        "author": "方回",
        "paragraphs": [
            "老人无所嗜，惟书尚喜读。",
            "矧又昼正长，聊此展卷轴。",
            "阅久困已极，端坐闭我目。",
            "稍稍收神明，内观默往复。",
            "谓可略欹枕，童子致委曲。",
            "心惧圣师责，美材化朽木。",
            "倦惫不可奈，一偃寐辄熟。",
            "何事忽惊觉，客至义当速。",
            "与语了无味，退就一影独。",
            "□□□□□，尚頼有脱粟。",
            "朱墨工未竟，点勘继以烛。",
            "还将夜有余，用补日不足。",
            "行年过七十，焉用强自勗。",
            "起倒不由人，曷不返空谷。"
        ],
        "title": "午困",
        "id": "8af764f6-8d23-4978-accb-ebceb69f5684"
    },
    {
        "author": "方回",
        "paragraphs": [
            "城中残春未识春，城外心赏无不有。",
            "今年春寒晚乃暖，尚余飞絮忘高柳。",
            "西湖孰谓西子老，虽老绝胜登徒丑。",
            "刺水乍见新荷翻，衔泥莫辨乳燕耦。",
            "儿曹恶陈争喜新，好以玄鬓嘲白首。",
            "遮莫少年自得志，看人轻肥但袖手。",
            "今朝天色适可意，张丈殷兄总闲叟。",
            "此一秃翁许追随，琳宫菊花问开否。",
            "主客十人人能诗，冥搜远讨心欲呕。",
            "何如平易任天真，索纸便作龙蛇走。",
            "仇仙笑指臯亭山，横塞武林当水口。",
            "不尔歌舞百万家，焉能奕世长保守。",
            "我独睥睨寿星寺，欺孤柄臣据其右。",
            "一朝击死木棉庵，头颅可朽臭不朽。",
            "向来世故未深识，折腰此人觊升斗。",
            "追忆谢傅小忍语，窃虞桓玄锡命九。",
            "山河变幻泗鼎没，脱身万死亦云偶。",
            "升沉得丧俱置之，天地古今一杯酒。",
            "乍聚忽散醉忽醒，浮生邂逅理难久。",
            "王侯皂隶浪分别，顷刻白衣化苍狗。"
        ],
        "tags": [
            "西湖"
        ],
        "title": "三月二十日张君輗约饮王子由紫霞道院酒字为韵",
        "id": "48f8f581-d6d6-48e7-86a5-e526f44ddc36"
    },
    {
        "author": "方回",
        "paragraphs": [
            "百岁十分过七分，侥幸古来所希有。",
            "寻壑经丘讵得知，揣谓偷闲问花柳。",
            "未暇扶杖支疲癃，每羞照镜现老丑。",
            "商洛隠遁似辈行，幽并游侠岂朋耦。",
            "朝哦雅什讽骚些，夜玩易爻测玄首。",
            "焚膏空余冰檗心，补衮不到犁锄手。",
            "惊思此生如掣电，昨日黄童今白叟。",
            "炙眉折肱了不悔，爱评文字判是否。",
            "包藏彼且城府深，骾直我乃肺肝呕。",
            "尔来何止师左次，三十六策上策走。",
            "况如韩子生之辰，牛奋其角箕张口。",
            "梯冲百道公输攻，一默不答坚墨守。",
            "城西俊游小不忍，焉能轩左复轾右。",
            "兰亭梓泽座有人，足与德功参不朽。",
            "是日已尝谷雨茶，是岁木星守南斗。",
            "是集举杯各见釂，浅量可能一敌九。",
            "坐视喧譁醉愈恭，不记俎奇忘豆偶。",
            "麦熟在即曲糵富，更愿所至可赊酒。",
            "情怀坦荡尚真率，滋味淡薄保长久。",
            "宁从散人盟狎鸥，勿作功臣烹走狗。"
        ],
        "title": "记游自次前韵",
        "id": "21d52500-c185-4135-a043-f228b5d28856"
    },
    {
        "author": "方回",
        "paragraphs": [
            "古人无欲非引年，古无有欲之圣贤，曰无欲者无私欲。",
            "昊皇鲁叟画系传，柱下木子知止足。",
            "岂谓出神凌紫烟，骖鸾驾鹤事恍惚。",
            "别异道家分神仙，浅之又浅伯阳契，痴儿妄诧玄又玄。",
            "内丹水火一升降，髑髅立变童颜妍。",
            "三载告成夺天地，汝拖肠鼠能攀牵。",
            "私欲如此大莫大，破入寒狱赦倒悬。",
            "遨昆登阆谓不死，终然白骨埋黄泉。",
            "腐儒一笑了万事，何谓赤明龙汉前。",
            "号召风师呼雨伯，杖剑叱喝急急律。",
            "四时饭噉百花香，万间厦入一壶窄。",
            "洞天有天魂兮来，弱水元无跬步隔。",
            "拄杖化龙舄作凫，意所不求忽自得。",
            "醉眼暂作如是观，谁识咏归暮春瑟。",
            "和同光尘亦一法，岂敢訑訑见颜色。",
            "为问今生贺知章，孰两杜甫双李白。"
        ],
        "title": "次韵全君玉和高士马虚中道院",
        "id": "7be9b40d-7c40-4355-a5c9-a6e5a4cc007a"
    },
    {
        "author": "方回",
        "paragraphs": [
            "见恶巷伯嫉，闻善臯陶都。",
            "空言非衮挞，焉有赏与诛。",
            "君子定相忘，小人将见图。",
            "口过信未免，心过吾实无。",
            "浪自作臧否，了不关生枯。",
            "龟壳爱钻灼，何如伏泥途。"
        ],
        "title": "写心五首  其一",
        "id": "141629f9-df69-46e8-b03c-12ed24f7c988"
    },
    {
        "author": "方回",
        "paragraphs": [
            "今日忽不愁，脱然体无病。",
            "餬饰窗櫺明，整齐书册正。",
            "生无快意事，适此悦我性。",
            "雨足明当晴，更喜天宇靓。"
        ],
        "title": "写心五首  其二",
        "id": "7e9831ab-61ad-4d88-8683-e60bd0f381b2"
    },
    {
        "author": "方回",
        "paragraphs": [
            "世人好图画，山水及动植。",
            "墨煤与粉绘，轴而挂之壁。",
            "画岂有天趣，识假真不识。",
            "我有古盆瓶，清晨井自汲。",
            "时花簪数枝，悠漾泳金鲫。",
            "静坐玩生意，默然若有得。",
            "此见亦浅狭，抚几忽起立。",
            "我家山水乡，鶑啼春草碧。"
        ],
        "title": "写心五首  其三",
        "id": "0fa68002-cac9-4fec-96ef-238a821a88a6"
    },
    {
        "author": "方回",
        "paragraphs": [
            "我既不干世，人故不我知。",
            "我能自不轻，人亦莫我欺。",
            "夏潦江湖溢，云雨翔蛟螭。",
            "两涯一以涸，岂无藏蛰时。",
            "外冻内不死，复雷潜地维。",
            "何必慕荠菜，窃借春风吹。"
        ],
        "title": "写心五首  其四",
        "id": "6e09517f-6ab7-4407-a8e7-0302079dd01b"
    },
    {
        "author": "方回",
        "paragraphs": [
            "此身脩至此，尚恐玉有瑕。",
            "自兹脩更脩，庶几宽我涯。",
            "不然轮生角，岂不柅厥车。",
            "故无熊虎卜，亦未梦龙蛇。",
            "学不取临川，文不取永嘉。",
            "诗不取晚唐，有正宁无葩。",
            "真魏吾所师，未觉朱程赊。",
            "此身脩至此，馁死曾何嗟。"
        ],
        "title": "写心五首  其五",
        "id": "c8a12d0f-cb90-44ec-8085-ecc75020f994"
    },
    {
        "author": "方回",
        "paragraphs": [
            "芳草谓发颠，美石谓发狂。",
            "自贤与自智，岂必草石尝。",
            "勿以夫子庙，而欺赐也墙。",
            "勿以圣人室，而鄙由也堂。",
            "楛庭有远孙，美玉深匵藏。",
            "姓名似元龙，家无上下床。",
            "收敛河海气，遁逃声利场。",
            "众谓陟泰岳，六合视茫茫。",
            "我之鲁东山，亦可小灵光。",
            "不患见不穹，但患行不强。",
            "十驾日不已，突过骐骥良。",
            "美酒无深巷，苦李遗道傍。",
            "四益视乃叛，苏合殊粪蜣。"
        ],
        "tags": [
            "泰山"
        ],
        "title": "题陈宗鲁东山书塾",
        "id": "9a9de89f-1ecf-430d-939f-e7e4c037c0f9"
    },
    {
        "author": "方回",
        "paragraphs": [
            "金马文章坡颍氏，玉堂字画献羲之。",
            "得兼裒施枣此刻，价倍湖州校正诗。"
        ],
        "title": "唐侯举摹刊诗卷牟献之文赵子昂字",
        "id": "b51d197f-89a5-4fcb-be19-0947ccd05d43"
    },
    {
        "author": "方回",
        "paragraphs": [
            "往年一上岳阳楼，西风倏忽四十秋。",
            "诗牌高挂诗两首，他人有诗谁敢留。",
            "其一孟浩然，解道气吞云梦泽。",
            "其二杜子美，解道吴楚东南坼。",
            "浩然诗不多，句句尽堪传。",
            "天下诗人推老杜，老杜又专推浩然。",
            "我亦尝遨江汉边，梅花腊月犹年年。",
            "一句新诗学不得，谩饱槎头缩项鳊。",
            "雪天谁写诗穷状，冻合吟肩神气王。",
            "短褐长夜死不朽，貂蝉何必凌烟上。",
            "偶随故人直玉堂，龙鳞不顾婴君王。",
            "李太白、贺知章，三郎不识放归云水乡，子美先生饿欲僵。",
            "浩然先生不直内厩一疋马，可是蜀栈骑馿山路长。"
        ],
        "tags": [
            "岳阳楼"
        ],
        "title": "孟浩然雪馿图",
        "id": "04acef9e-95b8-4ea1-a2c5-5d92725a3f6a"
    },
    {
        "author": "方回",
        "paragraphs": [
            "今年五月冷非常，拥袖无聊一老尪。",
            "应俗但宜司马好，全生不必次公狂。",
            "绛人甲子差相近，皇考庚寅暗自伤。",
            "病酒客楼听泥屐，愁边更用雨淋浪。"
        ],
        "title": "丁酉生日二首  其一",
        "id": "39d77e8f-8bd0-4eb7-ab6d-742d25424042"
    },
    {
        "author": "方回",
        "paragraphs": [
            "未苏残醉茗频煨，夙荷诸公载酒来。",
            "照镜所存唯雪鬓，典衣已尽况银杯。",
            "色婴单豹偶然耳，带索启期焉怨哉。",
            "弱水元无三万里，此心安处是蓬莱。"
        ],
        "title": "丁酉生日二首  其二",
        "id": "b0f460c5-f325-4de0-ba16-ee31ca0113e4"
    },
    {
        "author": "方回",
        "paragraphs": [
            "畏途偶许玩余生，晚节尤难保令名。",
            "一秃翁真韩长孺，五男儿可晋渊明。",
            "凄风开户绵重著，漏雨溅床酒懒倾。",
            "俗事沓来败人意，且须坚坐待天晴。"
        ],
        "title": "生日又二首  其一",
        "id": "4fff5a67-3762-4ddf-803a-3745b6e5e360"
    },
    {
        "author": "方回",
        "paragraphs": [
            "岂料生逾七十年，孩提脱死瘴乡烟。",
            "未能汤餠觞朋友，祇合炉香拜祖先。",
            "养性有书知道理，夺胎无药学神仙。",
            "天都峰下旧茅屋，消得严滩十日船。"
        ],
        "title": "生日又二首  其二",
        "id": "882c895c-b140-4661-88a4-4861840140d9"
    },
    {
        "author": "方回",
        "paragraphs": [
            "班春踰半月，献岁换新正。",
            "马动人声喜，星明晓意晴。",
            "寒袪和气胜，病愈老身轻。",
            "七十二年事，沉吟暗自惊。"
        ],
        "title": "戊戌元日三首  其一",
        "id": "8ea1ef81-7835-48ba-8452-a5af545a992b"
    },
    {
        "author": "方回",
        "paragraphs": [
            "炉香礼天地，再过古来稀。",
            "此日仍逢节，何时定许归。",
            "年高还拜怯，客窘久留非。",
            "遥忆小儿女，新春只故衣。"
        ],
        "title": "戊戌元日三首  其二",
        "id": "da5e89ca-fc82-49a0-8f59-955291952e4d"
    },
    {
        "author": "方回",
        "paragraphs": [
            "彷彿晓钟鸣，家家起五更。",
            "物宜春后暖，人喜岁初晴。",
            "衰老犹能饮，虚空误得名。",
            "题诗思旧日，无此好新正。"
        ],
        "title": "戊戌元日三首  其三",
        "id": "411201ba-a866-422c-927d-edfe8e6c0006"
    },
    {
        "author": "方回",
        "paragraphs": [
            "梅花香未已，早是杏花时。",
            "身老春游倦，心恬夜梦知。",
            "百杯圣俞酒，万首放翁诗。",
            "肉眼今谁识，神仙世有之。"
        ],
        "title": "谁识",
        "id": "5c916c6d-4634-4db2-8388-a1deda1064b2"
    },
    {
        "author": "方回",
        "paragraphs": [
            "鼓腹千年有，平心一物无。",
            "粗能全晚节，不敢恨穷途。",
            "岂少真君子，何求老腐儒。",
            "春风香百草，千丈古松枯。"
        ],
        "title": "不恨",
        "id": "732ecf1e-99a8-4f62-9a5c-087efc520471"
    },
    {
        "author": "方回",
        "paragraphs": [
            "令威旧主芙蓉城，上帝谓此职未清。",
            "敕赐别业非菽粟，屈餐陶采余秋英。",
            "菊庄先生拜新号，掌管黄花躬播耕。",
            "庄田庄屋几顷亩，庄官庄佃无姓名。",
            "只如天随自荷锄，兼味佐以仙犬精。",
            "乃糇乃粮不过许，春苗夏叶俱可烹。",
            "木兰坠露滋上池，亦复樽酒东篱倾。",
            "人爱热官我宁冷，粗有菊谱传诸生。",
            "南阳月输三十斛，汝真粪土之朝荣。"
        ],
        "title": "题丁适之菊庄",
        "id": "ee95c184-cc96-4cf4-a579-f2c832027cdb"
    },
    {
        "author": "方回",
        "paragraphs": [
            "早与梅花歃血盟，岁寒同社保幽贞。",
            "八诗共识林和靖，一赋谁知宋广平。",
            "邂逅老夫传此本，殷勤今日送君行。",
            "开元宰相和羹事，铁石心肠待晚成。"
        ],
        "title": "送林学正爱梅二首  其一",
        "id": "867d83f2-6255-4fd3-8d34-5e3920069aaa"
    },
    {
        "author": "方回",
        "paragraphs": [
            "平生自号爱梅人，家住江南野水滨。",
            "屋角暂辞千树雪，马头犹带一枝春。",
            "馨香事业终须在，酸苦工夫盍少伸。",
            "莫学君家旧处士，西湖空老太平身。"
        ],
        "tags": [
            "西湖"
        ],
        "title": "送林学正爱梅二首  其二",
        "id": "e564918e-6caf-4816-89d9-aabaae5e74f9"
    },
    {
        "author": "方回",
        "paragraphs": [
            "君不见古来九关虎豹守，入仕艰难无不有。",
            "兴能一札秋槐黄，芒鞋布裙天下走。",
            "攀援龙鳞万万手，咳唾骊珠万万口。",
            "蓬莱无路弱水隔，七上十上空白首。",
            "邂逅登名岂不偶，选坑沉沦十八九。",
            "光范三书徒尔忙，子公一纸焉所取。",
            "书生身体纵著翅，飞声未办廷臣右。",
            "还知气至天地春，花者必花柳必柳。",
            "中庸末章八引诗，三诗首言士所为。",
            "衣锦尚䌹潜虽伏，屋漏不高天听卑。",
            "至隠至微至显见，鬼神森列何可欺。",
            "斗间有气射古剑，石上无根生瑞芝。",
            "快雨乍晴虹霓起，蛰虫欲振雷霆驰。",
            "静中根本动中发，闇处精神明处知。",
            "禊帖昔秘永禅师，不过纸上王羲之。",
            "御史萧翼百计取，公等乃有胸中奇。",
            "胸中奇者五色笔，可以补天可活国。",
            "宗彝作绘衮作火，可但能书梵王译。",
            "此之所宝玉非石，求而不藏卞和泣。",
            "良贾韫匵什其袭，藏而不求价倍百。",
            "公等翰墨今第一，谁云识字不得力。",
            "借径文艺以致身，勋名政要无心得。",
            "九万里迅扶摇风，今日朝廷贞观同。",
            "联翩房杜肩王魏，试代常何草封事。"
        ],
        "title": "送丘子正以能书入都并呈徐容斋阎靖轩卢处道集贤翰林三学士",
        "id": "2f3aeb84-0232-4059-a5a1-d8ab3116fa5b"
    },
    {
        "author": "方回",
        "paragraphs": [
            "青藜夜照玉堂直，外补已至二千石。",
            "不合自以艺能累，天下善书今第一。",
            "魏晋力命王略帖，摹临有过无不及。",
            "真行草外工篆隶，兼有与可伯时癖。",
            "小者士庶携卷轴，大者王侯掷缣帛。",
            "门前踏断铁门限，苦向王孙觅真迹。",
            "有时乘兴扫龙蛇，图画纸素动成疋。",
            "有时厌俗三叹息，何乃以此为人役。",
            "如池如沟弃残墨，如冢如陵堆败笔。",
            "太湖西畔松雪斋，七弦风清碧山碧。",
            "桃花水肥钓鳜鱼，春雨春风一蓑笠。",
            "胡为拾此复尘埃，鸣鞭更上金台驿。",
            "白马四十二章来，一大藏今五千帙。",
            "订讹补譌重缮写，金字琅函较甲乙。",
            "考工记属冬官卿，润文使专宰相职。",
            "北门学士董此事，一儒迥胜缁辈百。",
            "精神如玉鬓如漆，天上知己密如栉。",
            "省台要官俱可得，还自管城子中出。",
            "右军写经博白鹅，孰与明时见数多。"
        ],
        "tags": [
            "太湖"
        ],
        "title": "送赵子昂提调写金经",
        "id": "be8d01a7-0999-4387-806c-1f31f449c990"
    },
    {
        "author": "方回",
        "paragraphs": [
            "二三十载乡闾师，黄纸初除专讲帷。",
            "溧阳虽小亦新郡，学廪粗足晨昏炊。",
            "曰事未然缺次远，槐宫尚需蝉再嘶。",
            "士食天禄行或使，暗中自有神扶持。",
            "我昔识君初未髭，犀角双盈方颡颐。",
            "饱学武库富蓄贮，粹行桓璧微瑕疵。",
            "过市目不视左右，何啻董生园不窥。",
            "含章晦美抱素蕴，修之于家朝廷知。",
            "一室万里限户阈，脚跟不动名四驰。",
            "譬诸丰城瘗宝剑，紫气贯斗当有时。",
            "平生识字乃余事，仓颉科斗扬雄奇。",
            "饰翠泥金写梵夹，凡善书者能办之。",
            "至用儒流董厥役，借此进贤培邦基。",
            "晦翁岂止能诗者，澹庵胡公荐以诗。",
            "唐柳公权以笔谏，忠鲠随事堪箴规。",
            "去去行行勿复迟，未至烹雌炊扊扅。",
            "白玉之堂凤凰池，不著君辈当著谁。"
        ],
        "title": "送邓善之提调写金经",
        "id": "ca930fba-856e-4ca0-a731-a87174467028"
    },
    {
        "author": "方回",
        "paragraphs": [
            "滕侯酒酣宇宙窄，长啸诗成鬼神泣。",
            "谪仙后身今李白，一锦宫袍犹未得。",
            "张侯乃翁官鼎轴，芸香家藏百万牍。",
            "朝窗夜檠吟不足，政须天下书遍读。",
            "四海万国天一家，东尽蟠木西流沙。",
            "贡珍未贵贵图籍，卉服飓风穷岛涯。",
            "玉堂众隽修国史，搜书北方遣名士。",
            "若欲讲知南地理，亦合南州起才子。",
            "所以滕侯暨张侯，联翩同作中原游。",
            "夜静长虹贯明月，春风稳送江天舟。",
            "张侯富贵素所有，相门会见鲁拜后。",
            "滕侯遭遇夫岂偶，飘然掉臂奋空手。",
            "金匮石室䌷瑶编，大书特书笔如椽。",
            "成就尧典禹贡篇，不数班固司马迁。"
        ],
        "title": "送滕玉霄张元朴管押地理书入都",
        "id": "0d981e22-344a-415f-9d63-dfda7a906dba"
    },
    {
        "author": "方回",
        "paragraphs": [
            "神奇变化莫若龙，屈蟠可藏螺壳中。",
            "一声霹雳起头角，金鳞万丈横苍空。",
            "右军禊帖不盈咫，善临摹者子赵子。",
            "一觞一咏十九之，方如带玉满疋纸。",
            "小字古称黄庭经，大字焦山瘗鹤铭。",
            "小敛大纵出一手，譬如写真妙丹青。",
            "写真但要写得似，小纤大浓皆可喜。",
            "小如眼中见瞳人，大如镜中见全身。"
        ],
        "title": "为合密府判题赵子昂大字兰亭",
        "id": "153d728c-9d69-4007-9036-9d1607a5f7b2"
    },
    {
        "author": "方回",
        "paragraphs": [
            "玉川破屋数间洛城中，一时际遇赤尹昌黎公。",
            "赠以大篇意甚侈，不数李渤温造兼石洪。",
            "买羊沽酒分俸给，时攀绿駬下虚空，月天桃李醺春风。",
            "岂惟百世之下知卢仝，并使长须赤脚名无穷。",
            "谁其画者善游戏，不画卢仝画奴婢。",
            "想见煎茶七碗时，此曹颇亦霑余味。"
        ],
        "title": "题画卢仝长须赤脚",
        "id": "b5915baf-1952-4f19-a521-8a564425031f"
    },
    {
        "author": "方回",
        "paragraphs": [
            "难兄捐阃寄，无复救襄人。",
            "半纪婴孤垒，中朝扼柄臣。",
            "秦非里奚智，徐为偃王仁。",
            "万事由天命，干坤历数新。"
        ],
        "title": "平章吕公挽词二首  其一",
        "id": "42a0eabb-d70b-4d79-bd21-1e2106557cb6"
    },
    {
        "author": "方回",
        "paragraphs": [
            "燕颔逢荆鄂，于今四十秋。",
            "始闻降鬼国，遄见拔泸州。",
            "庙议颛私意，边围堕诡谋。",
            "弃襄不令守，铁锁靠江流。"
        ],
        "title": "平章吕公挽词二首  其二",
        "id": "541cb65a-123b-4441-8559-6d633dea1578"
    },
    {
        "author": "方回",
        "paragraphs": [
            "碧落金仙蹑汉庭，梵书翻写过东溟。",
            "宰官尝领润文使，法帖尚传遗教经。",
            "子敬比踪洛神赋，率更媲美醴泉铭。",
            "梦中五色文章笔，视草鳌扉趁妙龄。"
        ],
        "title": "送金寿之江正写金字经",
        "id": "9b83934d-d28f-4f50-bed8-105b9234a77a"
    },
    {
        "author": "方回",
        "paragraphs": [
            "六老臞儒十二僧，柴桑醉士肯为朋。",
            "葫芦自与葫芦缠，更要闲人缠葛藤。"
        ],
        "tags": [
            "庐山"
        ],
        "title": "题庐山白莲社十八贤图",
        "id": "9fb4a462-8128-43eb-85a1-591398bdc9bd"
    },
    {
        "author": "方回",
        "paragraphs": [
            "慧远无此冠，修静无此巾。",
            "此巾要亦有，无此漉酒人。"
        ],
        "title": "题渊明像",
        "id": "4f153010-25a1-4fc6-904e-ca8d44fcb987"
    },
    {
        "author": "方回",
        "paragraphs": [
            "干涵坤毓万汇伙，独得为人頼钧播。",
            "八尺身为天地赘，一寸心将天地裹。",
            "道眼自应非肉眼，以心观物无不可。",
            "灵台光洁日月悬，肯使一丝挂尘堁。",
            "老寿龟鹤夭蠛蠓，博大鹏鲲小蜾蠃。",
            "王侯云霄纵翱翔，奴隶泥涂淹坎轲。",
            "雷霆起蛰春生儿，霜露敛华秋结果。",
            "防风九亩霸十围，痿痹支离蹒跚跛。",
            "二五之精形相禅，彼胡魁梧此么么。",
            "天所赋予各有命，女子岂羨弧矢左。",
            "蝼蚁君臣雁弟兄，道理大处无细琐。",
            "洪纤各遂逍遥游，续凫之颈尔其叵。",
            "徐侯读书得玉匙，圣人门户启关锁。",
            "用宾屡扬北上鞭，大隠荐鼓南游柁。",
            "筑室金陵割钟山，临川僻学百义堕。",
            "千古子在川上心，想见解衣盘礴臝。",
            "梧桐杨柳竹阴间，菱荷叠重花婀娜。",
            "弄丸一卷经世书，内篇外篇夜灯火。",
            "静寂动感来无穷，昭布森列俱帖妥。",
            "通达居然今贾傅，岂容栖迟老江沱。",
            "乘流止坎大厥观，进退久速不预揣。",
            "熏天富贵腊毒味，涎讵肯流颐敢朵。",
            "窗前草青鹿共眠，槛外沙白鸥同坐。",
            "忘机得意茅三间，焉用陶朱西施舸。",
            "况又义方延硕师，乃父析薪子克荷。",
            "此诗擿抉宇宙秘，察君襟抱吾亦颇。",
            "世间俗物未必识，我知鱼乐子非我。"
        ],
        "title": "题徐仲彬达观亭",
        "id": "767fb2f0-d2d6-45af-8162-5bcd12adc74c"
    },
    {
        "author": "方回",
        "paragraphs": [
            "大唐天子绐孤僧，转瞬人间几废兴。",
            "一幅永和故茧纸，入昭陵又出昭陵。"
        ],
        "title": "淳熙甲午东阳郡斋兰亭",
        "id": "a21eab85-9065-4a72-b6cc-00c308f72fa0"
    },
    {
        "author": "方回",
        "paragraphs": [
            "永和贞观晋沿唐，奉诏临摹老遂良。",
            "展转流传非一手，虎贲犹得似中郎。"
        ],
        "title": "淳熙癸卯钱伸东阳本",
        "id": "b30dc232-de2a-403d-a35d-c8148c6f9726"
    },
    {
        "author": "方回",
        "paragraphs": [
            "颇如画手善传神，绝喜他乡见似人。",
            "俯仰之间已陈迹，如何千载尚如新。"
        ],
        "title": "淳熙戊申丘寿隽新昌石氏本",
        "id": "ac64436f-b48b-4786-b9a2-a4b6498c0960"
    },
    {
        "author": "方回",
        "paragraphs": [
            "绝喜他乡见似人，颇如画手善传神。",
            "忽思今昔无穷事，十五回经癸丑春。"
        ],
        "title": "张椶仲实见惠江阴丘本",
        "id": "dfb84c1b-5fed-4591-b561-9783ddefe596"
    },
    {
        "author": "方回",
        "paragraphs": [
            "子云可拟易论无，颇似兰亭细字模。",
            "始信圣经非小艺，不羞依样画葫芦。"
        ],
        "title": "小本兰亭二种",
        "id": "e6bf101d-b872-454e-a1b9-ac9faeb573a5"
    },
    {
        "author": "方回",
        "paragraphs": [
            "一千年想永和会，十九之传贞观摹。",
            "此本中原今第一，真成一字一骊珠。"
        ],
        "title": "北本兰亭",
        "id": "7dfb7bdd-639d-4353-bf94-885f8cd5570c"
    },
    {
        "author": "方回",
        "paragraphs": [
            "倾城国色著胭脂，红字兰亭又出奇。",
            "比换鹅书更姿媚，一杯卯酒醉西施。"
        ],
        "title": "朱字兰亭",
        "id": "f936dcd6-deab-41f3-a987-df6c249d8497"
    },
    {
        "author": "方回",
        "paragraphs": [
            "烟江叠嶂子能学，都尉后身王姓同。",
            "诗画惊逢两奇丽，赏音吾愧玉堂翁。"
        ],
        "title": "题王春阳傚王晋卿山水图",
        "id": "6e18ec64-d630-421d-ac6f-47ae881eea66"
    },
    {
        "author": "方回",
        "paragraphs": [
            "可是笔端如与可，亦须胸次有东坡。",
            "自从举世夸崔白，似觉无人识李颇。"
        ],
        "title": "题李仲宾竹二幅",
        "id": "552b25cf-4876-4f8a-bcf3-c719f80e250c"
    },
    {
        "author": "方回",
        "paragraphs": [
            "太行荆浩之乡里，佳处立参仍坐倚。",
            "崖树涧石皆写真，想见含毫吮沁水。",
            "当年自号洪谷子，画成署名细如蚁。",
            "此岂自图其所居，屋上峰峦插天起。",
            "栅门鸡犬锁寒林，僮马盘山暮烟紫。",
            "高者佛寺平者川，关仝范宽焉得比。",
            "我少学画中弃之，时到古斋漫随喜。",
            "好古人多识古希，不意永嘉闻正始。"
        ],
        "title": "次韵受益再题荆浩山水图当是洪谷子自写所居",
        "id": "ccd43809-ffa0-4ef0-a15d-80559b4acd70"
    },
    {
        "author": "方回",
        "paragraphs": [
            "退休敢望赐宫衣，破箧重寻旧暑絺。",
            "梅子黄时端午又，葵花红处故园非。",
            "画符焉用元无病，标锦休争但合归。",
            "頼有故人饷新煮，一杯草草勒鱼肥。"
        ],
        "title": "戊戌端午",
        "id": "ac4ad41e-b819-42eb-87fb-d48fbec3e97d"
    },
    {
        "author": "方回",
        "paragraphs": [
            "惭非好客郑当时，猥荷高人不见遗。",
            "顿悟可能参佛理，淡交谁是喜僧诗。",
            "过从未许泥行数，属和多因险韵迟。",
            "彼此缄縢各收拾，他年开卷两相知。"
        ],
        "title": "次韵文蔚约梅上人来访",
        "id": "98841f3e-73ce-43a8-9124-779b10a564f1"
    },
    {
        "author": "方回",
        "paragraphs": [
            "贪得真迷境，持平实悟门。",
            "未妨人负我，各要子生孙。",
            "动辄闻谁死，猗嗟幸独存。",
            "荣华何足记，衰悴不须论。"
        ],
        "title": "戊戌生日二首  其一",
        "id": "9def8e05-fa19-4cb5-93f9-94c522f5d987"
    },
    {
        "author": "方回",
        "paragraphs": [
            "客舍逢生日，邻家送寿星。",
            "循彝须答礼，恃熟莫忘形。",
            "把笔迟赓和，开樽共醉醒。",
            "五儿一随侍，心窃愧椿庭。"
        ],
        "title": "戊戌生日二首  其二",
        "id": "d96b9b35-9170-4efb-87f9-b52729c8be65"
    },
    {
        "author": "方回",
        "paragraphs": [
            "诗人诗向虚空攫，平地望月不可摸。",
            "或谓高山去天近，好登东岳陟西岳。",
            "岳峰峻极未到天，仰面难舐兔臼药。",
            "末由手挽月娥衣，诗思肯从天上落。",
            "不如斟月入杯中，诗酒肠吸杯月空。",
            "一杯一首百杯百，天送佳句来长风。",
            "仙人轻举跨飞鹤，游子归思随征鸿。",
            "扶摇直上九万里，未办顶摩丹桂宫。",
            "所以诗人世难得，倚靠梯凳探月窟。",
            "山头拏月月愈远，尘里抉诗诗不出。",
            "大江汹涌波跳金，谪仙捉月沦采石。",
            "是为诗人善搜诗，何知君非今李白。"
        ],
        "tags": [
            "泰山",
            "华山"
        ],
        "title": "俞鉴山月歌",
        "id": "85c652c5-d060-4686-800e-999fec137ac8"
    },
    {
        "author": "方回",
        "paragraphs": [
            "我身即此庵，要识一个自。",
            "自心为庵主，太阳了不二。",
            "太阳本常明，天半隔以地。",
            "朝红正昼白，暮夜黄黑异。",
            "其明未尝减，西没复东出。",
            "此心亦如此，外物为之累。",
            "去蔽实在我，岂可自壅閟。",
            "日能自用力，疾鞭扶桑辔。",
            "心可自用心，明德永弗坠。",
            "节饮自少醉，寡欲自少寐。",
            "自己有此宝，碎璧肯自弃。",
            "慈湖言本心，似亦无可议。",
            "未发缺存养，所见恐未粹。",
            "子往拜其祠，于焉设讲肆。",
            "长短审取舍，予夺谨废置。",
            "天日揭义理，慎勿狥私意。",
            "厚土埋金乌，吾说可一篲。",
            "大明晓常升，难瞇万目视。",
            "老禅骂祖法，不妨略一试。"
        ],
        "title": "送家自昭慈湖山长",
        "id": "5ecd2d5d-707f-4125-ac7d-6607db36284c"
    },
    {
        "author": "方回",
        "paragraphs": [
            "天目山人客鉴湖，请言近世两鸿儒。",
            "洪平斋集亲抄否，陆放翁诗背诵无。",
            "绿芡紫莼乘月采，黄精白术入云锄。",
            "土毛未负将军腹，万卷撑肠定不枯。"
        ],
        "title": "送天目吴君实馆越  其一",
        "id": "70b7b3ba-da9e-41d6-8938-93bb2280bb77"
    },
    {
        "author": "方回",
        "paragraphs": [
            "试问推潮鬼定知，几吴几越几西施。",
            "八千又见阴陵散，十九终存曲水之。",
            "我辈不当争外物，如君可用要人诗。",
            "勉哉往学南山豹，端复深藏雾雨姿。"
        ],
        "title": "送天目吴君实馆越  其二",
        "id": "fa765e91-fcd1-4f91-8356-446ac546f777"
    },
    {
        "author": "方回",
        "paragraphs": [
            "丰干禅师降猛虎，布袋和尚愚小儿。",
            "老夫见画未亲见，唯喜寒山拾得诗。"
        ],
        "title": "题布袋和尚丰干禅师寒山拾得画卷",
        "id": "7b31eab5-5132-4a89-a814-ceff31ebf3c3"
    },
    {
        "author": "方回",
        "paragraphs": [
            "今兰春秀异秋兰，世事随时岂一端。",
            "别有古人不死处，陶诗晋字要人看。"
        ],
        "title": "题沈伯隽所藏赵子昂墨兰",
        "id": "330ec1b8-cea5-46cf-8361-c77d6906bcd9"
    },
    {
        "author": "方回",
        "paragraphs": [
            "暑赦如闻降德音，一凉欢喜万人心。",
            "虽然未便梧桐落，终是相将蟋蟀吟。",
            "初夜银河正牛女，诘朝红日尾觜参。",
            "朝廷欲觅玄真子，蟹舍渔蓑烟雨深。"
        ],
        "title": "立秋",
        "id": "87a8bc7a-25c2-422b-9037-0ec11f5139c6"
    },
    {
        "author": "方回",
        "paragraphs": [
            "夜凉无寐起吟诗，正是秋风欲动时。",
            "百尺楼高蟾独挂，五更钟过马交驰。",
            "道怀了了元无事，世故纷纷总不知。",
            "但欠山头埋骨穴，归欤分付与诸儿。"
        ],
        "title": "晓起",
        "id": "fddb6ab3-ef73-4a93-be80-6c63c67fa2af"
    },
    {
        "author": "方回",
        "paragraphs": [
            "城中遥望万重云，今日蝉声始一闻。",
            "略计此山松竹数，汉时应比百封君。"
        ],
        "title": "瑞云院大树林中二首  其一",
        "id": "564eea9e-0c6e-4f82-ae70-ca0b74eb7bf0"
    },
    {
        "author": "方回",
        "paragraphs": [
            "万万松杉万竹枝，人间应是少人知。",
            "数僧潇洒相逢处，一鹤昂藏独立时。"
        ],
        "title": "瑞云院大树林中二首  其二",
        "id": "7c5eb1f5-e1d6-462e-88a0-c85b1fd67ef7"
    },
    {
        "author": "方回",
        "paragraphs": [
            "武林风物异他乡，三竺山行草亦香。",
            "村落寻常绩麻处，隔帘时复见红粧。"
        ],
        "title": "三竺道中三首  其一",
        "id": "28225854-e776-4477-81a5-ab87f5a3635a"
    },
    {
        "author": "方回",
        "paragraphs": [
            "少人行处路方佳，半著僧鞋半草鞋。",
            "直到全无马粪处，山僮竹箒扫松钗。"
        ],
        "title": "三竺道中三首  其二",
        "id": "ef27d6ad-62a8-4fe7-af65-b464030dce22"
    },
    {
        "author": "方回",
        "paragraphs": [
            "石溪清浅不容舟，但有常常绿水流。",
            "莫道江湖风浪阔，此中涓滴是源头。"
        ],
        "title": "三竺道中三首  其三",
        "id": "e0d6e7f7-d0ba-4019-ae4a-7ac5a6853382"
    },
    {
        "author": "方回",
        "paragraphs": [
            "无数菰蒲间藕花，万丝垂柳曳风斜。",
            "竹篱茅舍浑如画，最爱桥西第一家。"
        ],
        "title": "断桥西人家三首  其一",
        "id": "028ad410-4215-4ebd-ad74-6bcef1c40b05"
    },
    {
        "author": "方回",
        "paragraphs": [
            "主人傥不粗能吟，辜负湖天水竹林。",
            "我若移家来此住，诗人无数日相寻。"
        ],
        "title": "断桥西人家三首  其二",
        "id": "4382705b-b03b-4e2c-88d7-d3d97da53f69"
    },
    {
        "author": "方回",
        "paragraphs": [
            "望极苏堤欲尽头，丛篁老柳水天秋。",
            "船中遥看家家好，却恐君来住亦愁。"
        ],
        "title": "断桥西人家三首  其三",
        "id": "bf4d24ea-9072-4ca3-adef-9ddbc581d273"
    },
    {
        "author": "方回",
        "paragraphs": [
            "秋来火伞尚高张，心定还能热处凉。",
            "自古及今谁不死，宁人负我亦何伤。",
            "缗钱琐碎争多少，杯酒纷纭说短长。",
            "旧管钓台时入梦，人间未有两严光。"
        ],
        "title": "闻过",
        "id": "cdf82334-50e9-49fc-aa72-4f567493babb"
    },
    {
        "author": "方回",
        "paragraphs": [
            "还将短鬓受秋风，倏忽炎凉事不同。",
            "青史合居人品上，白云肯到市声中。",
            "蕙肴兰藉何须饱，芰制荷衣未觉穷。",
            "驷马高车足忧患，五湖归作钓鱼翁。"
        ],
        "title": "自觉二首  其一",
        "id": "9fa5d5db-998f-479f-93d5-c854ac74fe4f"
    },
    {
        "author": "方回",
        "paragraphs": [
            "忍垢包羞混世尘，胸中无物只天真。",
            "平生我亦轻余子，此日君当恕醉人。",
            "钟乳金钗空丧志，鲈鱼莼菜尚知津。",
            "中行独复虽差晚，犹与初爻不远邻。"
        ],
        "title": "自觉二首  其二",
        "id": "06e1ccbd-1313-488e-8e04-58176c62cab0"
    },
    {
        "author": "方回",
        "paragraphs": [
            "谁将西子比西湖，旧日繁华渐欲无。",
            "始信坡仙诗是谶，捧心国色解亡吴。"
        ],
        "tags": [
            "西湖"
        ],
        "title": "问西湖",
        "id": "8ed701d9-d34c-437a-a500-bcd9f3cca466"
    },
    {
        "author": "方回",
        "paragraphs": [
            "浓粧淡抹比蛾眉，多谢苏仙内翰诗。",
            "若使朝廷无宰嚭，未妨宫掖有西施。"
        ],
        "tags": [
            "西湖"
        ],
        "title": "西湖答",
        "id": "a5c2e232-f6e0-4c2b-becd-9c1d89c21a34"
    },
    {
        "author": "方回",
        "paragraphs": [
            "两朝参预庆源长，愧我蒹葭玉树傍。",
            "先世幸联龙虎榜，难兄复接鹭鹓行。",
            "江东连帅迎前纛，浙左侯藩饯去艎。",
            "每愧淡交无以报，愿闻所至有甘棠。"
        ],
        "title": "送王宣慰中斋上温州  其一",
        "id": "63e68877-31a2-4411-a3fd-6260c210986e"
    },
    {
        "author": "方回",
        "paragraphs": [
            "梦草堂边下榻时，隙驹四十五年驰。",
            "东嘉太守真知己，西里先生共赋诗。",
            "前辈风流元不远，故家文献未全衰。",
            "留耕相种书元帅，好与儒坛建鼓旗。"
        ],
        "title": "送王宣慰中斋上温州  其二",
        "id": "373a636f-b0c0-4bb5-b31e-a7aa97c4c350"
    },
    {
        "author": "方回",
        "paragraphs": [
            "为僧应胜我，可惜堕禅林。",
            "铸错剪须髪，书痴雕肺心。",
            "闻名梅止渴，晤语旱逢霖。",
            "一句诗传世，猿边几夜吟。"
        ],
        "title": "次韵酬吴僧一山行魁",
        "id": "6ebb0447-1a8e-4216-abb6-f2efad02253c"
    },
    {
        "author": "方回",
        "paragraphs": [
            "于心敢自欺，但恐不精思。",
            "未觉扶颠易，方惊悔过迟。",
            "病堪长作客，贫可荐招医。",
            "观井如彭祖，闻诸丱角时。"
        ],
        "title": "八月五日病中",
        "id": "6b327ff7-fa56-42bf-95d7-dcb65a9acfc8"
    },
    {
        "author": "方回",
        "paragraphs": [
            "浪多年二十，是事弗如之。",
            "老我初登第，闻君早解诗。",
            "风霜悬齿颊，锦绣簇肝脾。",
            "才是通漫刺，谁非献屈巵。",
            "贵人遗世患，寒士扼时危。",
            "道泰官犹冷，身穷气未衰。",
            "虽无间屋妾，已有肯堂儿。",
            "村拟茅斋卜，山将画卷随。",
            "贺成良匪易，裒益复奚疑。",
            "岁稔田收倍，秋凉渚汎宜。",
            "定应争倒屣，不惜共捐赀。",
            "千斛归舟驶，梁文想预为。"
        ],
        "title": "送仇仁近持山村图求屋赀",
        "id": "18bcf706-e329-46af-a7ab-41d05f8b0710"
    },
    {
        "author": "方回",
        "paragraphs": [
            "荷已无花柳欲陈，秋风飒飒水粼粼。",
            "湖山惨淡西施老，细看终于胜丑人。"
        ],
        "title": "八月十二日过湖",
        "id": "366a6331-9924-451a-90b3-4ed0dd8cbeef"
    },
    {
        "author": "方回",
        "paragraphs": [
            "红墙半旧粉墙新，泥塑金涂各有神。",
            "僧道不须闲计较，等为和靖守坟人。"
        ],
        "title": "望西太乙宫四圣观半为僧寺",
        "id": "12e8fe28-13a9-4fc4-a676-836672b2cd59"
    },
    {
        "author": "方回",
        "paragraphs": [
            "三天竺路渐平登，高似雷峰塔几层。",
            "山到无人行处好，松阴万树立孤僧。"
        ],
        "title": "三天竺道中",
        "id": "841c789f-23e5-4d2a-b3ad-84df13a46ada"
    },
    {
        "author": "方回",
        "paragraphs": [
            "狮子峰高侧见巅，怒飞危欲堕簷前。",
            "千松万竹阑干畔，瘦骨秋寒似雪天。"
        ],
        "title": "登上竺兴福寺新阁五首  其一",
        "id": "f689d557-7974-4911-96aa-726547b3bef0"
    },
    {
        "author": "方回",
        "paragraphs": [
            "面面峰峦杰阁新，好山借我倚栏身。",
            "商量壁记留名易，未是题诗第一人。"
        ],
        "title": "登上竺兴福寺新阁五首  其二",
        "id": "8b8c85d9-62fb-4f7d-be6e-79fac7637dc4"
    },
    {
        "author": "方回",
        "paragraphs": [
            "跳过西湖万万重，半天蓬鬓洗松风。",
            "自惭不得留终日，又向船中入市中。"
        ],
        "tags": [
            "西湖"
        ],
        "title": "登上竺兴福寺新阁五首  其三",
        "id": "f5d26b85-857a-4289-8864-751d3625c29d"
    },
    {
        "author": "方回",
        "paragraphs": [
            "乳窦峰前路不穷，穿林踰岭浙江通。",
            "紫阳山雨钓台月，消得潮头几信风。"
        ],
        "title": "登上竺兴福寺新阁五首  其四",
        "id": "0fd3e507-6687-4852-9ca6-4708b5a4ac55"
    },
    {
        "author": "方回",
        "paragraphs": [
            "燕蛰蜂瘖菊始开，秋凉入骨病堆豗。",
            "吟僧欲约山中宿，后夜须携絮被来。"
        ],
        "title": "登上竺兴福寺新阁五首  其五",
        "id": "781b06c3-406a-4d0d-aa3e-2a69a4f2964f"
    },
    {
        "author": "方回",
        "paragraphs": [
            "城中决定少新诗，便向湖光也未宜。",
            "我有新诗无数处，三天竺路笋舆迟。"
        ],
        "title": "三天竺还五首  其一",
        "id": "410e0100-25a0-4a86-9f70-5fa80c29b5ad"
    },
    {
        "author": "方回",
        "paragraphs": [
            "松枝垂地荫松身，恨不移家此卜邻。",
            "石上一根长数丈，似吾细看更无人。"
        ],
        "title": "三天竺还五首  其二",
        "id": "35ec4bf3-3ba3-45fa-827f-c8904a6c23d9"
    },
    {
        "author": "方回",
        "paragraphs": [
            "涧晴石出水穿沙，万树松杉隠数家。",
            "一鸟不鸣风不动，忽闻林下响缫车。"
        ],
        "title": "三天竺还五首  其三",
        "id": "bf61b8be-d3df-4bfd-b96a-7b89609f7124"
    },
    {
        "author": "方回",
        "paragraphs": [
            "山中事事胜人间，莫怪山翁喜入山。",
            "才说出山心不喜，又将身世堕尘寰。"
        ],
        "title": "三天竺还五首  其四",
        "id": "20422338-5281-4148-9d24-7313b5fcf932"
    },
    {
        "author": "方回",
        "paragraphs": [
            "七十二翁头雪白，弱冠初游鬓如漆。",
            "除却一二老山僧，独来独往无人识。"
        ],
        "title": "三天竺还五首  其五",
        "id": "eb1a2077-157a-4a71-96bf-53db7a36c7ac"
    },
    {
        "author": "方回",
        "paragraphs": [
            "同是黄山采药人，相逢十载客中身。",
            "赘疣天地吾无用，萍梗江湖子亦贫。",
            "曳组定趋金马署，扬鞭初闯玉京尘。",
            "徐阎卢老如相问，向道犹余漉酒巾。"
        ],
        "title": "送周汉东入都并呈徐学士子方阎学士子静卢学士处道",
        "id": "841c8cde-3ada-4981-8690-a58bb0009a1f"
    },
    {
        "author": "方回",
        "paragraphs": [
            "归欤岂少旧林塘，何用痡瘏陟彼冈。",
            "白髪转添吾辈老，黄花不减去年香。",
            "每嫌佳节多风雨，犹喜炎陬缓雪霜。",
            "典尽寒衣偿酒债，衰翁聊以醉为乡。"
        ],
        "title": "次韵受益九日",
        "id": "13d51725-b8b4-4fe0-9e4b-9b55a8c5cac6"
    },
    {
        "author": "方回",
        "paragraphs": [
            "脩身可用要人知，暗室孤灯敢自欺。",
            "赤口烧城市有虎，熨平寸地听群儿。"
        ],
        "title": "闻谤",
        "id": "53bcd34c-23f3-45dd-81a3-179123f7ff78"
    },
    {
        "author": "方回",
        "paragraphs": [
            "季路三都不尽隳，城狐尚许脱阽危。",
            "一日西家鼠运去，太丘忽有社亡时。"
        ],
        "title": "寓意",
        "id": "c8d28866-b598-484f-b241-ec01643d4b8e"
    },
    {
        "author": "方回",
        "paragraphs": [
            "维古修竹乡，君子世此居。",
            "厥壤既宜竹，种竹环其庐。",
            "根不取马箠，笋不供盘蔬。",
            "永保岁寒盟，子孙乐只且。",
            "老夫何当曳长裾，一窥旌节旧门闾。",
            "华亭岂羨扬州鹤，松江自足冯驩鱼。",
            "田园伏腊颇有余，竹中明灯夜读书。"
        ],
        "title": "寄题曹氏居竹",
        "id": "95341da4-8e5b-49b6-b35d-500d080d68f6"
    },
    {
        "author": "方回",
        "paragraphs": [
            "东南大郡莫如杭，其西有湖夸钱唐。",
            "两贤刺史一隠士，春秋祠祀专蒸尝。",
            "芙蓉杨柳鸥鹭傍，四时不绝炷瓣香。",
            "后来好事者不作，屋摧阶圮莓苔荒。",
            "钱唐城中十万户，自古无人兴书堂。",
            "一朝书堂突兀起，鸱吻大殿环脩廊。",
            "其上高阁觚棱骧，其下丰碑镌琳琅。",
            "香山东坡和靖叟，三像野服无金章。",
            "寓意贵德不贵爵，高风大节遥相望。",
            "诸生大带冠昂昂，遴选师儒恢典常，文星烨煜教雨滂。",
            "谁其为此参预老，百世不朽徐子方。",
            "赵君牵联同不朽，首助膏腴五百亩。"
        ],
        "tags": [
            "西湖"
        ],
        "title": "送西湖书院赵山长",
        "id": "37af867b-b79e-4468-977d-a4b3d221f479"
    },
    {
        "author": "方回",
        "paragraphs": [
            "秋光一片冷于冰，山寺云深隠几僧。",
            "画出江村太平意，渔樵无事岁丰登。"
        ],
        "title": "题王起宗小横披水墨作工密势",
        "id": "0b4088b8-f0b1-4a1b-8d7f-0bfda534a854"
    },
    {
        "author": "方回",
        "paragraphs": [
            "卧龙峰下草庐幽，门外桥横水自流。",
            "潇洒王郎只数笔，淡云疏树一天秋。"
        ],
        "title": "题王起宗大横披水墨作远淡势",
        "id": "66ad218a-9283-45f2-a6f2-a622bbcbff6f"
    },
    {
        "author": "方回",
        "paragraphs": [
            "九日侵寻蜡日徂，金钿尚可泛屠苏。",
            "凿冰池畔枝尤劲，栽竹林边蕊不枯。",
            "同味迟生新枸杞，齐名久谢旧茱萸。",
            "土龙弃我登高侣，端肯趋时媚我无。"
        ],
        "title": "腊月菊",
        "id": "f3708f7d-2546-4a62-be50-c3b7c77ceef1"
    },
    {
        "author": "方回",
        "paragraphs": [
            "为学有本末，根固枝必稠。",
            "又如水有源，源清无浊流。",
            "颜子先四勿，韶冕患不优。",
            "曾子贵者三，岂于笾豆求。",
            "九经始慎独，八目正乃脩。",
            "我嗟半山学，不识濂溪周。",
            "远取湖学意，粗迹穷雕锼。",
            "边防与水利，讲诸萤案头。",
            "是致青苗法，规摹国师刘。",
            "汲汲淬事功，方寸俱缪悠。",
            "尧舜不牧羊，羿射奡荡舟。",
            "农圃有弗如，问陈有弗酬。",
            "国定一正君，此道轲传丘。",
            "茂叔二程张，貛郎疾如仇。",
            "永乐西事败，谈兵兹可羞。",
            "陵夷至宣靖，地下噬脐不。",
            "此心主精一，焉用功利谋。",
            "所以汗背勃，见嗤户牖侯。",
            "君今录泮事，往遨白苹洲。",
            "臆对议湖学，岂无苕溪鸥。"
        ],
        "title": "送宋昶明仲湖州学录",
        "id": "e23b2dfa-39cd-42f5-b08b-be49fc0285d5"
    },
    {
        "author": "方回",
        "paragraphs": [
            "一别龙门十五期，湓城日夜梦魂驰。",
            "归装初解临川印，注本应多介甫诗。",
            "定复一鸱能见惠，遥知五马未相遗。",
            "鲤鱼直下西江水，兼有书来慰我思。"
        ],
        "tags": [
            "长江"
        ],
        "title": "寄抚州吕使君索李雁湖注王半山诗",
        "id": "568710f4-2bcc-4139-9d20-afc5560ca4f6"
    },
    {
        "author": "方回",
        "paragraphs": [
            "中原从昔信多艰，尚有文才与古班。",
            "诗律规随元好问，乐章隽永蔡萧闲。",
            "要知精会神全处，须到声销色泯间。",
            "此话无人胶凤觜，一蓑烟雨紫阳山。"
        ],
        "title": "次韵高子明投赠二首  其一",
        "id": "557345a7-9313-4e96-bd25-d49c9221dca9"
    },
    {
        "author": "方回",
        "paragraphs": [
            "四时天地共成春，千古羲黄寸壤邻。",
            "空复飞车行万里，本无弱水隔三神。",
            "大人尺蠖同伸屈，俗物群狙易喜嗔。",
            "子欲从吾参此妙，倒翻银汉洗尘巾。"
        ],
        "title": "次韵高子明投赠二首  其二",
        "id": "6df1a905-4786-4e5a-8eb2-f23b28de5607"
    },
    {
        "author": "方回",
        "paragraphs": [
            "天地春藏冻核中，时来蜂蝶哄东风。",
            "万端变化根无极，一寸灵明裹太空。",
            "妙处千江分朗月，飘然六合点飞鸿。",
            "守玄知默交龙虎，肯泥丹炉子午红。"
        ],
        "title": "寄赠集虚孟高士",
        "id": "9f6c5798-c010-4acf-a814-1b9cf29c6bef"
    },
    {
        "author": "方回",
        "paragraphs": [
            "荦确崎岖峭壁间，险过巫峡更潼关。",
            "石头莫待微相磕，便合收心早早还。"
        ],
        "title": "寄赠介石沈高士  其一",
        "id": "d4d5d140-c5e8-4286-ab87-4199c4049aaa"
    },
    {
        "author": "方回",
        "paragraphs": [
            "两边巇险我居中，岂可挨西又捺东。",
            "冷笑主人忘曲突，泥梁燕燕说春风。"
        ],
        "title": "寄赠介石沈高士  其二",
        "id": "5c10698f-1676-4ea3-b510-fde0ba295cb9"
    },
    {
        "author": "方回",
        "paragraphs": [
            "五季干坤混为一，艰难得之容易失。",
            "一拳槌碎四百州，新法宰相王安石。",
            "二苏中尤恶大苏，周二程张俱不识。",
            "绍圣奸臣讲绍述，元祐诸贤纷窜斥。",
            "东坡饱吃惠州饭，心知惇卞乃国贼。",
            "恍惚他乡见似人，海棠一株困荆棘。",
            "海内文章蜀党魁，蜀第一花世无匹。",
            "邂逅相逢心相怜，瘴雨蛮烟污玉质。",
            "忆昔蒟醤筇竹枝，适与张骞遇西域。",
            "彼徒生事劳远人，此感与国同休戚。",
            "屈原放废郢都丧，箕子囚奴殷录讫。",
            "惠州未已更儋州，必欲杀之至此极。",
            "立党籍碑封舒王，竟使大梁无社稷。",
            "此诗此画系兴亡，可忍细看泪横臆。"
        ],
        "title": "题东坡先生惠州定惠院海棠诗后",
        "id": "d95fb4d1-86f2-48d2-90f7-d171a0f7364a"
    },
    {
        "author": "方回",
        "paragraphs": [
            "远书答一封，近诗写数首。",
            "小雨客不来，我亦厌奔走。",
            "茗罢午窗倦，草草具杯酒。",
            "独酌政自佳，啖茹聊诳口。",
            "人生一日事，忽已卯至酉。",
            "就枕不解衣，须臾鼻雷吼。",
            "起问夜何其，禁钟云已扣。",
            "颇欲复谋饮，床下但空缶。",
            "再卧卧不成，灯膏幸犹有。",
            "坐至五更转，读过一寸厚。",
            "是书必有益，但当审去取。",
            "著此者为谁，未欲斥氏某。",
            "金陵三不足，奎聚天地剖。",
            "尊之配孔庭，邪说阴授受。",
            "后世公论定，馨秽两不朽。",
            "未知八寒狱，惇卞果入否。"
        ],
        "title": "十月二十二夜三更读清波杂志至五更",
        "id": "b8347323-a11a-45a2-b274-f4be17919a0f"
    },
    {
        "author": "方回",
        "paragraphs": [
            "夜来忽梦洞宾仙，四十年前戊午年。",
            "老树精祠观画像，岳阳楼醉诵诗篇。",
            "喜逢巾裹真相似，获接杯行岂偶然。",
            "唤起沅湘旧游兴，洞庭飞过水如天。"
        ],
        "tags": [
            "洞庭湖",
            "岳阳楼"
        ],
        "title": "夜梦吕洞宾仙翁忽忆戊午西游岳阳楼老木居士祠观洞宾像与今南谷高士巾裹政如此奇晓起再赋",
        "id": "bd4b6eec-6da5-440c-a1bd-e9204d4b5d1a"
    },
    {
        "author": "方回",
        "paragraphs": [
            "士以仕为业，野处无所耕。",
            "近世所大患，苟进颓厥声。",
            "苏子佩六印，相国不为荣。",
            "坐乏二顷田，此事误平生。",
            "廓然天壤间，一犁早经营。",
            "春夏刈麻麦，秋冬获稻粳。",
            "盖头有把茅，餬口有杯羹。",
            "岂肯拾此去，垂涎公与卿。",
            "不遇汤先主，伊葛亦何成。",
            "聘顾不至三，宁为畎亩氓。",
            "驷马高车间，一跌足可惊。",
            "岂如牛背上，稳卧无欹倾。",
            "调鼎与荷锄，心手自权衡。",
            "我有一饱资，去就万事轻。"
        ],
        "title": "题苗经历耕野",
        "id": "b3e04842-93ee-48af-8bbe-f2427f5c71a9"
    },
    {
        "author": "方回",
        "paragraphs": [
            "撚冰惊起冻髯翁，一色楼台晓未融。",
            "酤肆定应昂酒价，篙工是处打船篷。",
            "读书窗上纸偏白，跃马街头尘不红。",
            "忧国愿丰心绝喜，可能儿女絮因风。"
        ],
        "title": "十一月二十九日壬子喜雪",
        "id": "e396e872-daf3-4cbd-bd31-71d522d3abbb"
    },
    {
        "author": "方回",
        "paragraphs": [
            "谁呵冻笔解吾愁，画到寒天欲尽头。",
            "渔子一蓑垂野钓，诗翁百尺倚江楼。",
            "光添几夜梅窗月，暖望明年麦陇秋。",
            "却忆半山服坡老，叉鱼奇韵费雕锼。"
        ],
        "title": "雪后",
        "id": "24465495-5eb7-49fc-94d9-17c9dc62d233"
    },
    {
        "author": "方回",
        "paragraphs": [
            "晋七贤欤，唐八仙欤。",
            "胸吞万古，气高九天。",
            "粪土轩冕，膏肓林泉。",
            "造性命之阃奥，眇文章之蹄筌。",
            "见李耳于树下，参伏羲于画前。",
            "爰养素于黄庭，亦存神于丹田。",
            "既万累之尽扫，惟一真之独全。",
            "生涯无他，糟丘酒船。",
            "画史游戏，醉态蹁跹。",
            "或相舁扶，或相攀牵。",
            "或袒而舞，或跣而眠。",
            "堂堂八尺，如颓玉山。",
            "烱烱一寸，如珠在渊。",
            "老夫一笑知其然，非愚非痴非狂颠。"
        ],
        "title": "题醉仙图",
        "id": "bbba3726-cc0e-4a2a-bef9-6b64e8c0ec19"
    },
    {
        "author": "方回",
        "paragraphs": [
            "我不识南谷，亦不识西庄。",
            "偶然诣仙境，一举数十觞。",
            "南谷出何之，童子煎茗忙。",
            "柏林中有梅，不见惟闻香。"
        ],
        "title": "宗阳宫访叶西庄亨宗饮寻杜南谷道坚不值留诗并呈戴帅初",
        "id": "1fdc3229-724d-4973-b74e-02195a4de923"
    },
    {
        "author": "方回",
        "paragraphs": [
            "世上若无钟子期，破琴勿为俗子嗤。",
            "人间亦有王昭君，奈何众女嫉蛾眉。",
            "我粗能诗子能画，笔力岂不山可移。",
            "希声绝色识者少，妾妇嗃嗃仍嘻嘻。",
            "宣和画史我尝读，山水王诜并郭熙。",
            "儋州秃翁早题品，元祐文章众首推。",
            "坡诗一句不收拾，熙丰孽党遗羣儿。",
            "大坡小坡俱写竹，黜不登载无一枝。",
            "河东颛征领节度，贼贯时实筹兵帷。",
            "谓此昏椓亦善画，缪取人主玉色怡。",
            "画之是非且不辨，国势竟随阉宦痿。",
            "花光墨梅方盛行，乃坐山谷屏斥为。",
            "简斋五诗动万乘，此等佳作亦弃之。",
            "五日十日一水石，王宰见赏杜拾遗。",
            "如许名手无其名，可谓世衰人才衰。",
            "筒不肯破菜不泼，朝士闳籍涂粉脂。",
            "青城北辕五马渡，正邪稍稍分荼饴。",
            "万事尽如画谱意，焉得炎正不中微。",
            "雪苏黄冤尚伊洛，始觉七政齐衡玑。",
            "锦囊玉轴锁御府，径与宗祏同灰飞。",
            "米元章史论稍公，遗物太仓存一稊。",
            "子能画，亦能诗。",
            "众人不识不必疑，相逢但当醉如泥。"
        ],
        "title": "丹青歌赠王春阳用其神丹歌韵",
        "id": "2842c87a-30cd-4773-8562-696ad1f4f2be"
    },
    {
        "author": "方回",
        "paragraphs": [
            "画闻与画见，巧拙不同科。",
            "譬如未入蜀，想像图岷峨。",
            "可以欺他人，不可欺东坡。",
            "又如写神女，瞥然巫山阿。",
            "宋玉一点笔，眸子横清波。",
            "上党太行山，怀孟踰黄河。",
            "水落天井关，长剑垂新磨。",
            "昌黎寻李愿，借车方口过。",
            "劈斫开崖壁，巨扁侔斧戈。",
            "荆浩家其间，烟霞恣麾呵。",
            "亲见胜剽闻，胸次所得多。",
            "天亦宝此画，易世终无他。",
            "退之太行诗，幼诵今鬓皤。",
            "洪谷太行画，怳兮聊浩歌。"
        ],
        "title": "次韵受益题荆浩太行山洪谷图五言",
        "id": "e3915909-9829-4e58-a0a1-c52155624727"
    },
    {
        "author": "方回",
        "paragraphs": [
            "朝为练江吟，暮为练江吟。",
            "练江果何在，曰在江之阴。",
            "练江不在眼，练江常在心。",
            "譬之古君子，土思操南音。",
            "褰裳涉其浅，拏舟济其深。",
            "练江可以钓，得鱼沽酒斟。",
            "季子佩六印，陶朱贾千金。",
            "此事决失望，鸥盟难重寻。",
            "秋落粪本木，春返来宾禽。",
            "矫首天都峰，吾亦辞武林。"
        ],
        "title": "题刘养晦练江并序",
        "id": "bd7c13e9-1662-4150-be0e-b9f2de9940e5"
    },
    {
        "author": "方回",
        "paragraphs": [
            "款段余生谢伏波，咏归心事竟云何。",
            "藕花又趁榴花发，诗债仍兼酒债多。",
            "击壤先生黄色论，卖薪老子翠微歌。",
            "吾侪胸次元相似，谁道金章胜钓蓑。"
        ],
        "title": "次韵许瑞石送邵容斋见寄",
        "id": "0b809aa8-6c32-486f-9e7e-8a2236944398"
    },
    {
        "author": "方回",
        "paragraphs": [
            "学问何难博，文词亦易工。",
            "自非知道理，更是长奸雄。",
            "饰首冠章甫，操心窃大弓。",
            "金椎发冢辈，张竦与陈崇。"
        ],
        "title": "叹士行",
        "id": "5d531f2f-a709-4546-94f3-e888a1fa2a9a"
    },
    {
        "author": "方回",
        "paragraphs": [
            "倚楼开户展青铜，老矣犹能酒面红。",
            "浪许满头生寿髪，几堪落叶见秋风。",
            "每思旧事全如梦，自喜新诗渐不工。",
            "棺椁衣衾俱未办，他年何处葬虚翁。"
        ],
        "title": "老矣",
        "id": "1f83429d-2890-4632-a4bd-b99d444c016d"
    },
    {
        "author": "方回",
        "paragraphs": [
            "河南迁汉歙东乡，迁歙西乡自有唐。",
            "溪老堂堂首科级，茅田亹亹冠文场。",
            "考亭郢鄂桑梓友，孝庙干淳鸳鹭行。",
            "五世贤孙吾获识，根源同是洛阳方。"
        ],
        "title": "送溪堂方先生五世孙观归马金",
        "id": "fcf077d9-d6a0-4679-987d-099a8d5a5512"
    },
    {
        "author": "方回",
        "paragraphs": [
            "万事平生大道杯，恍然曾过望乡台。",
            "荣华外物毛端细，飘忽阳神顶上回。",
            "罗殿堪思蛮峤瘴，鬰仪永谢劫池灰。",
            "何□乞我刀圭剂，同见蟠桃几度开。"
        ],
        "title": "次韵赠吴羽士月湖大椿",
        "id": "a20084e3-3574-4e9e-a831-0ec30fddc0e0"
    },
    {
        "author": "方回",
        "paragraphs": [
            "欲血蛟螭出太阿，已翻银汉下天河。",
            "筑场预觉人人饱，赛社应闻处处歌。",
            "弹指三声轰霹雳，张颐一喷响滂沱。",
            "何曾别有神仙术，止是精神感格多。"
        ],
        "title": "醉赠宗阳寓居九江道士胡虚白祈雨感应",
        "id": "33b651d3-426f-47dc-af00-5e0dbca5ce33"
    },
    {
        "author": "方回",
        "paragraphs": [
            "昔有隠君子，中年洛阳居。",
            "击壤歌太平，洛人为结庐。",
            "名曰安乐窝，花间行小车。",
            "昔有贤宰相，退休寓洛都。",
            "心乎爱此老，卜邻同里闾。",
            "买园广其宅，至今传画图。",
            "贤宰富彦国，隠君邵尧夫。",
            "走也非隠君，贤宰今不无。",
            "草草白云庵，隙地日自锄。",
            "欲筑三两亭，冠盖延朋徒。",
            "劝君可绿蚁，揣己无青蚨。",
            "解剑肯指廪，芳名宜大书。"
        ],
        "title": "改白云庵疏语为李道大",
        "id": "8cedaa0b-2c23-45ce-b7b0-d5e8d455bf09"
    },
    {
        "author": "方回",
        "paragraphs": [
            "重阳已过两三日，真好菊花全未开。",
            "合已楼前横雁字，却于地上汹蚊雷。",
            "爬搔最苦疮疡痒，擗踊时闻哭泣哀。",
            "南客不堪况北客，生民何罪降天灾。"
        ],
        "title": "重阳后三日犹热多病者死者",
        "id": "0f655a84-011a-40d3-9058-d8be9ebd5069"
    },
    {
        "author": "方回",
        "paragraphs": [
            "东篱相伴殿西风，我识花神品藻公。",
            "秋老别无第三品，傲霜黄处拒霜红。"
        ],
        "title": "题钱选木芙蓉",
        "id": "b6240f3b-aff8-426c-8449-edb20735d2b7"
    },
    {
        "author": "方回",
        "paragraphs": [
            "祖灯传到老卢奴，解道元来一物无。",
            "葱岭笑伊携只履，渡江更要一枝芦。"
        ],
        "title": "题达磨渡江画",
        "id": "f739104d-f82e-4240-a879-cfee3f82a17f"
    },
    {
        "author": "方回",
        "paragraphs": [
            "北斗挂楼北，晓柄正指东。",
            "乃知今夕昏，移以招西风。",
            "南州霜未降，九月已过中。",
            "候虫既无声，天犹迟过鸿。",
            "一岁事垂了，吾生将无同。",
            "春草百种死，夏木千林空。",
            "依依墙壁间，独剩残菊丛。",
            "日出万马动，谁其知此翁。"
        ],
        "title": "九月二十二日晓倚楼",
        "id": "ad82f9c7-0165-49f4-9c00-4a13ef9e9e3f"
    },
    {
        "author": "方回",
        "paragraphs": [
            "立冬犹十日，衣亦未装绵。",
            "半夜风翻屋，侵晨雪满船。",
            "非时良可怪，吾老最堪怜。",
            "通袖藏酸指，凭栏耸冻肩。",
            "枯肠忽萧索，残菊尚鲜妍。",
            "贫苦无衾者，应多疾病缠。"
        ],
        "title": "九月二十六日雪予未之见北人云大都是时亦无此寒",
        "id": "37c80a3b-dbe6-4595-9a9f-dedef9dfdeed"
    },
    {
        "author": "方回",
        "paragraphs": [
            "己亥十月六，是为立冬日。",
            "是日晴颇暄，虚叟偶饮客。",
            "醉卧二更醒，起视天宇黑。",
            "三更至四更，大风一何急。",
            "吼哮甚江潮，十屋九仆壁。",
            "五更再倚楼，云扫众星出。",
            "我楼正向东，北斗挂东北。",
            "其杓渐指南，正东起太白。",
            "日躔氐近房，红气卜晴色。",
            "万马渐次动，钟鸣戍鼓鼜。",
            "今年未有霜，贫民或絺绤。",
            "忽念十日前，霰雪已坌集。",
            "痢疟死者伙，咎征复不一。",
            "所喜浙田登，百姓不忧食。"
        ],
        "title": "十月七日早起",
        "id": "705f507a-3ef6-46ae-9900-a324b07a89f4"
    },
    {
        "author": "方回",
        "paragraphs": [
            "百结袈裟破唐帽，子为何物我为谁。",
            "孰知各有直钩钓，解出珊瑚海底枝。"
        ],
        "title": "次韵吴僧魁一山十绝  其一",
        "id": "45f06ee9-3a59-4811-8dad-f5d455a0b0c6"
    },
    {
        "author": "方回",
        "paragraphs": [
            "天河泻水洗心君，瞎眼能观聩亦闻。",
            "不是唐皇迎佛骨，大颠焉得见韩文。"
        ],
        "title": "次韵吴僧魁一山十绝  其二",
        "id": "ca8222fa-28dd-495a-b2fb-1ba17efccad4"
    },
    {
        "author": "方回",
        "paragraphs": [
            "潘江陆海一笑唾，暂借禅衣隠此身。",
            "坡谷两翁合为一，座间始可著斯人。"
        ],
        "title": "次韵吴僧魁一山十绝  其三",
        "id": "318d1cf1-9893-4268-928b-e4dfb3bd1d0a"
    },
    {
        "author": "方回",
        "paragraphs": [
            "七十三回生一阳，子年未半升我堂。",
            "筠溪牧潜即汝是，一系馿橛须耐霜。"
        ],
        "title": "次韵吴僧魁一山十绝  其四",
        "id": "8c59b4e9-92b4-4d2a-925a-5d526451a0ef"
    },
    {
        "author": "方回",
        "paragraphs": [
            "筠溪四十三岁殀，师弟与兄传夜衣。",
            "国手棋高更有著，百年政恐疾于飞。"
        ],
        "title": "次韵吴僧魁一山十绝  其五",
        "id": "d7ee4d5e-0735-4610-b8ab-440ffb708d2f"
    },
    {
        "author": "方回",
        "paragraphs": [
            "己学故学天隠说，多因误剃镜中头。",
            "戏拈当日颜良案，两足何堪踏两舟。"
        ],
        "title": "次韵吴僧魁一山十绝  其六",
        "id": "2d155be4-f162-4ccd-b0f9-e734853e9dc6"
    },
    {
        "author": "方回",
        "paragraphs": [
            "长安应制住红楼，浪惹玄都紫陌愁。",
            "天目有山无捷径，落花莫放出溪流。"
        ],
        "title": "次韵吴僧魁一山十绝  其七",
        "id": "9f795004-b591-4ba0-8287-16a0de855d66"
    },
    {
        "author": "方回",
        "paragraphs": [
            "隋朝桧下访仙真，五十年前夜榻身。",
            "至道宫前天目顶，羨公去作卧云人。"
        ],
        "title": "次韵吴僧魁一山十绝  其八",
        "id": "529d8fa0-9688-4c3b-a9fd-c319af14120d"
    },
    {
        "author": "方回",
        "paragraphs": [
            "东南衲子密如云，何限参寥与惠勤。",
            "泉下欧苏今不作，伽佗祇夜乱纷纷。"
        ],
        "title": "次韵吴僧魁一山十绝  其九",
        "id": "8f0a05a3-b285-4c5c-8633-e21f1b8fe686"
    },
    {
        "author": "方回",
        "paragraphs": [
            "高安僧宝姚圆至，盐水谁其成醤冰。",
            "莫为猢狲打筋斗，回头不记读书灯。"
        ],
        "title": "次韵吴僧魁一山十绝  其一○",
        "id": "0c6b928f-3112-4ce2-9e1d-21f01a1a7611"
    },
    {
        "author": "方回",
        "paragraphs": [
            "黄鹤矶头百战尘，黄龙诗刻尚如新。",
            "终然岘首碑安在，羊祜元非死朽人。"
        ],
        "title": "鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也  其一",
        "id": "02bcbac2-be12-461b-900f-746f772d1d30"
    },
    {
        "author": "方回",
        "paragraphs": [
            "息存东涧三汤老，文我平生尽见之。",
            "身到黄龙山几度，却惭欠读惠璋碑。"
        ],
        "title": "鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也  其二",
        "id": "6eeb2d4c-702b-42b7-b12d-3cb7f0b807f1"
    },
    {
        "author": "方回",
        "paragraphs": [
            "晦静先生甲戌榜，元章先子幸同年。",
            "升沈一付六如梦，休赋青云紫陌篇。"
        ],
        "title": "鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也  其三",
        "id": "b81d58d7-11fd-4de9-a21d-52f2ecfc0bbd"
    },
    {
        "author": "方回",
        "paragraphs": [
            "水绕芝山过紫阳，倒流不解上南昌。",
            "两家俱有传灯子，始信真源气脉长。"
        ],
        "title": "鄱阳汤仲材以其家息庵存斋东涧三大老鄂州黄龙寺僧惠璋入石诗装为一轴求士大夫赞颂紫阳山下方回之先人字元章嘉定甲戌与晦静先生同年为下偈言而不及此意可乎仲材能作祇夜回作伽佗可也  其四",
        "id": "5e55d075-cb1f-402c-815e-4d30b609a7ac"
    },
    {
        "author": "方回",
        "paragraphs": [
            "紫阳山下世婚姻，几度家因火后贫。",
            "早是前修曾种德，政须后嗣更禔身。",
            "秋霜白笔辞台掾，夜雨青灯管士人。",
            "硕果元来真不食，未妨徐动蛰雷春。"
        ],
        "title": "送昆山州教刘表姪",
        "id": "b835c063-2ea4-4167-aa47-aec21f8325a5"
    },
    {
        "author": "方回",
        "paragraphs": [
            "九月二十五夜雪，南天稻粱未全结。",
            "十月二十五夜雷，东风桃李俱误开。",
            "七十三翁骇何谓，雷旧惯闻雪则未。",
            "水旱国家有仓储，人能寡欲疫疠无。"
        ],
        "title": "九月雪十月雷记异",
        "id": "c9d5a965-3138-458d-969b-a882aa0f28a3"
    },
    {
        "author": "方回",
        "paragraphs": [
            "恭惟方寸心，表里无将迎。",
            "妍丑物不逃，宇宙大明镜。",
            "时开复时阖，静定动亦定。",
            "孰为磨且奁，尘垢敢吾竞。",
            "徐步冲牙和，俨立章甫正。",
            "威严修德容，戒惧毓景行。",
            "典谟冠百王，首言钦恭敬。",
            "慎寅与祗让，惴惴远机穽。",
            "怠慢惟不敢，兹其所以圣。",
            "三畏四勿传，孔颜曾思孟。",
            "洛学至正叔，主一肃正命。",
            "干淳朱逮张，铭箴互规咏。",
            "奥室鬼神临，寐枕雷霆迸。",
            "凛若对庙祭，严于听军令。",
            "古君子必尔，持身以莅政。",
            "保家云仍长，理国彊以靓。",
            "繄予幼不学，乃有东家郑。",
            "一谨御万邪，道涯自孤泳。",
            "何当跻公堂，幽话听犀柄。",
            "师授分所闻，庶尽人己性。"
        ],
        "title": "题郑提学孔明敬斋",
        "id": "23304e65-2d61-4194-a166-0d33b1d45931"
    },
    {
        "author": "方回",
        "paragraphs": [
            "北极地上三十六度出，南极地下三十六度入。",
            "四海之内居中国，不见南极见北极。",
            "东生西没一轮日，西没昏黑东生白。",
            "春分秋分昼夜中，天上地下度数同。",
            "地上天少日晷短，子月日南而北返。",
            "地上天多日晷长，午月日北而南行。",
            "四时成岁岁如此，日南日北而已矣。",
            "一百八十度有奇，不过一往一来耳。",
            "或谓四游升降殆不然，所以景祐新书删其篇。"
        ],
        "title": "己亥十一月二十一日长至前一旬书",
        "id": "9f87921c-b0a8-481d-bac9-626e96d2b4ad"
    },
    {
        "author": "方回",
        "paragraphs": [
            "了了了了，空空空空，心肝不在臭皮袋中。",
            "想见出神似蝉蜕，可能吸露更餐风。"
        ],
        "title": "信州道士萧了空坐逝或见其在湘潭总府贰萧公用之为作赞亦自号悟空  其一",
        "id": "cef5e27d-2855-4d0e-876d-aef539f5f8c5"
    },
    {
        "author": "方回",
        "paragraphs": [
            "可能吸露更餐风，一悟悬知了万空。",
            "何似老夫酒肉汉，死时合眼闭棺中。"
        ],
        "title": "信州道士萧了空坐逝或见其在湘潭总府贰萧公用之为作赞亦自号悟空  其二",
        "id": "7320dc9a-db94-45b9-bce9-6f6499dde8f8"
    },
    {
        "author": "方回",
        "paragraphs": [
            "大儒畴昔起干淳，天地星源一脉真。",
            "肯使我为修学记，始知君是读书人。",
            "流泉要验胸中活，死草无拘纸上陈。",
            "太极初生第一点，寻根细认古今春。"
        ],
        "title": "送胡仲虎归婺源并呈江山长雷",
        "id": "94a31297-0bd9-47dc-a005-aa2d4bdacc4c"
    },
    {
        "author": "方回",
        "paragraphs": [
            "大庾岭头江南北，生平走遍梅花国。",
            "天下梅花诗最难，和靖居士占第一。",
            "七十四翁诗万篇，一句梅花吟不得。",
            "譬如江夏黄鹤楼，既有崔颢无李白。",
            "何人幻出一横枝，毛颖陈玄涂侧厘。",
            "不丹不青逞妙手，月窗瘦影吾能移。",
            "真梅难赋赋写梅，虚叟大叫尤难之。",
            "前身相马九方句，焉能压倒简斋诗。",
            "张侯随轩梅一幅，什袭珍藏过宝玉。",
            "南征不取万户侯，北归未即九州督。",
            "借梅为题求诗人，中原名士诗满轴。",
            "和靖简斋亦不无，顾惭才尽难貂续。",
            "张侯今在西湖隈，竹篱茅屋扃苍苔。",
            "我亦自有梅世界，紫阳山中归去来。",
            "梅花开时看梅开，花未开时看画梅。",
            "不用雕肝刻肺被梅恼，但当一杯一杯复一杯。"
        ],
        "tags": [
            "西湖"
        ],
        "title": "题东平张智卿梅轩尝以墨梅一幅自随",
        "id": "6370d07c-ea69-4398-a138-8c171a92e1a5"
    },
    {
        "author": "方回",
        "paragraphs": [
            "漆园老子蝶魂飞，缑氏仙人鹤驭归。",
            "往事何凭烟漠漠，余生几度雪霏霏。",
            "早容身厕三千列，偶许年过七十稀。",
            "籍湜叛韩吾岂敢，平生不惯食言肥。"
        ],
        "title": "戴帅初赋道人萧了空坐逝出神事借韵",
        "id": "580f8c66-b4c9-4483-b2b4-b4b1b2c642f7"
    },
    {
        "author": "方回",
        "paragraphs": [
            "寒暖违时节，于民有弗堪。",
            "岂应今腊八，恰似旧春三。",
            "夜□蒸肤汗，朝壶溢唾痰。",
            "浑疑北风雪，不肯到江南。"
        ],
        "title": "腊八日未雪不寒",
        "id": "12701260-d0b7-48ea-a25d-1b99aec8c422"
    },
    {
        "author": "方回",
        "paragraphs": [
            "夜来闻祭灶，犹卖胶牙饧。",
            "雪欲为南瑞，风才作北声。",
            "今年全不冷，此月未尝晴。",
            "造化难窥测，神奇易变更。",
            "淫霖过夏涝，槁树迸春英。",
            "热热如三伏，飞飞忽六霙。",
            "花瓶梅尽落，虀瓮菜尤平。",
            "欲掘馄饨荠，嫌泥懒出城。"
        ],
        "title": "十二月大暖雨二十四昼夜二十五日始雪",
        "id": "e34f8154-6dff-4479-b656-7bfcd41281e7"
    },
    {
        "author": "方回",
        "paragraphs": [
            "心事天涯客海涯，自筹何止一毫差。",
            "枕诗夜夜欹簷溜，浊酒朝朝漉井花。",
            "元日惯曾经百窘，幼男勉为讲三加。",
            "扬扬喝道楼前过，肥马轻裘几子华。"
        ],
        "title": "岁除次韵全君玉有怀二首  其一",
        "id": "e64eee97-375e-4e3f-9cfa-b7950979a0bb"
    },
    {
        "author": "方回",
        "paragraphs": [
            "全老忽贻寒夜句，岁阑吾党久离羣。",
            "一场噩梦三千字，百载颓龄七八分。",
            "孰与挽前轩此士，端能殿后栋斯文。",
            "乡傩礼失求诸野，小鬼应犹畏灶君。"
        ],
        "title": "岁除次韵全君玉有怀二首  其二",
        "id": "74fc4c88-0aa1-4551-b4a3-f15366c97c95"
    },
    {
        "author": "方回",
        "paragraphs": [
            "腊天何故燠于春，恐为衣单念小民。",
            "略见雪才余一寸，叵堪雨却过三旬。",
            "野中荠麦不胜旺，市上杏桃无数新。",
            "白尽此头浪多事，可怜七十四年人。"
        ],
        "title": "庚子元日",
        "id": "cd54c4e4-fdb1-444e-bb53-3f9edab322ea"
    },
    {
        "author": "方回",
        "paragraphs": [
            "人品悬知大不同，一丝羞见钓台风。",
            "七年假守如虚叟，万首新诗似放翁。",
            "贷死偶余吟鬓白，每生犹想战尘红。",
            "范侯胸次秋天碧，好借宽闲翼断鸿。"
        ],
        "title": "以桐江旧诗十五卷呈范君泽",
        "id": "c20c58f7-af5c-45d7-a623-fe594ee29787"
    },
    {
        "author": "方回",
        "paragraphs": [
            "吴山胜概甲杭州，正旦晴明到上头。",
            "红袖南人簪翡翠，金鞍北客骤骅骝。",
            "丰年似觉春尤好，新岁何为雨不休。",
            "自笑诗翁百念冷，尚侪痴子说闲愁。"
        ],
        "title": "正月四日大雨不已愈暖不寒",
        "id": "6ea18ea6-35e6-47e1-a08d-bd254dc41d08"
    },
    {
        "author": "方回",
        "paragraphs": [
            "五更皆早起，惟我是闲人。",
            "展镜须仍雪，添杯脸暂春。",
            "有终还复始，无旧不成新。",
            "万古烧痕意，陈根岂尽陈。"
        ],
        "title": "次韵全君玉元日二首  其一",
        "id": "51e6cd3b-9310-4fc5-aaca-d6ad2994b4dd"
    },
    {
        "author": "方回",
        "paragraphs": [
            "春攽诸郡国，汉守喜惟良。",
            "旦宿重中尾，时花竞向阳。",
            "古今新旧历，老少后先觞。",
            "万事皆如此，无如且醉狂。"
        ],
        "title": "次韵全君玉元日二首  其二",
        "id": "ce642e5c-dfb0-4d49-955f-07cb0bb6e89c"
    },
    {
        "author": "方回",
        "paragraphs": [
            "人人有此珠，万古天地宝。",
            "法当潜厥光，蚌壳护其表。",
            "能使华岳移，可叱峡流倒。",
            "未若牀缺足，梓匠不自造。",
            "脱华培深根，屏翳返内照。",
            "与辨以兴戎，宁讷而出好。",
            "恭惟羲皇心，岂有夜与晓。",
            "我眼彻地底，常见日皎皎。",
            "爰自彖及系，纂述屡脱稿。",
            "仙游慕升飞，佛障怯烦恼。",
            "九转与八解，终不摆缠绕。",
            "彼岂知吾学，往来玩大小。",
            "艮止体阴负，离明决阳抱。",
            "平生无所媚，不灶亦不奥。",
            "突过子云玄，眇视老氏妙。",
            "慎察进退间，以为先师报。",
            "宜耦长沮耕，遑待方朔诏。",
            "黑头气公旺，黄馘项吾槁。",
            "一当蛰幽闲，一当翔穹昊。",
            "何以明其然，□□□衰老。"
        ],
        "tags": [
            "华山"
        ],
        "title": "次韵君泽正月五日早见示",
        "id": "01705c49-f9d7-4b0e-a91b-c874cec18c42"
    },
    {
        "author": "方回",
        "paragraphs": [
            "灯影稀疏两岸楼，市声已寂睡声齁。",
            "几家梦断三更过，此老心穷八极游。",
            "服气仙人吾不学，坐禅释子彼何求。",
            "夜思昼读诸郎识，俯仰青春鬓忽秋。"
        ],
        "title": "次韵君泽夜坐示子姪三首  其一",
        "id": "eaf67a5d-568a-448e-8b2a-2e69e5a5a4e9"
    },
    {
        "author": "方回",
        "paragraphs": [
            "一样干坤几样人，甑生尘异袜生尘。",
            "寒窗黄卷青灯雨，暖阁金钗玉斝春。",
            "谁同公子梦方魇，我与先生诗又新。",
            "□□儿曹供笔墨，为言不是写真真。"
        ],
        "title": "次韵君泽夜坐示子姪三首  其二",
        "id": "e946e0a1-dc11-4b63-bff6-e98a6be3588e"
    },
    {
        "author": "方回",
        "paragraphs": [
            "雨脚如麻坐到明，雨楼听尽五更声。",
            "无人共唱寻寻觅，有子聊教仄仄平。",
            "凌室不能藏腊冻，稼场或至误秋成。",
            "谁知忧世书生意，惟愿天阶正玉衡。"
        ],
        "title": "次韵君泽夜坐示子姪三首  其三",
        "id": "cfc853d8-8d9a-4230-87d4-2eb2c07f1bf2"
    },
    {
        "author": "方回",
        "paragraphs": [
            "三十七日昼夜雨，中间一雪终无冰。",
            "今日立春遇人日，问天肯晴天不应。",
            "东南我记前庚子，徽城纸包餽杭米。",
            "乞人抢夺人食人，旱极西湖干见底。",
            "今我七十四岁翁，苟全性命遨春风。",
            "略雪不冰又庚子，幸而去年秋犹丰。",
            "西湖莫作痴猫守，紫阳山下可归否。",
            "天终不杀好心人，有钱买花仍买酒。"
        ],
        "tags": [
            "西湖"
        ],
        "title": "人日立春记苦雨无冰",
        "id": "5dc5ad03-869f-4ba7-9db7-cb00be8023d6"
    },
    {
        "author": "方回",
        "paragraphs": [
            "夜寐若无三斗酒，夙兴不待五更钟。",
            "浩歌闲把铁如意，□慕先生忆卧龙。"
        ],
        "title": "正月十九日四更起读朱文公年谱至天大明赋十二首  其一",
        "id": "bc8d0c72-0023-4dbb-8f64-d4a0746211e6"
    },
    {
        "author": "方回",
        "paragraphs": [
            "颠杨仆墨诋苏张，推挽时君可帝王。",
            "轲死不传今再见，一时无数起臧仓。"
        ],
        "title": "正月十九日四更起读朱文公年谱至天大明赋十二首  其二",
        "id": "9fd264a9-67a1-4a1e-be24-f71c55d241af"
    },
    {
        "author": "方回",
        "paragraphs": [
            "独能有眼识延平，濂洛渊源集大成。",
            "早负性资专问学，后生岂可少先生。"
        ],
        "title": "正月十九日四更起读朱文公年谱至天大明赋十二首  其三",
        "id": "f1520d42-6d24-4ed2-84e6-fe678299efb5"
    },
    {
        "author": "方回",
        "paragraphs": [
            "乡国追封初岂意，师垣极品亦何心。",
            "考功郎议一字□，□相斯文上帝临。"
        ],
        "title": "正月十九日四更起读朱文公年谱至天大明赋十二首  其四",
        "id": "9c60206f-bb49-4e5b-a815-57010cf70c58"
    },
    {
        "author": "方回",
        "paragraphs": [
            "王道浪谈行霸说，儒言阴用佐禅机。",
            "贪狼弧矢观星象，天遣吾公辟此非。"
        ],
        "title": "正月十九日四更起读朱文公年谱至天大明赋十二首  其五",
        "id": "2ea7572a-03b0-4e27-b26b-1502692ecbad"
    },
    {
        "author": "方回",
        "paragraphs": [
            "本无极老谓主静，不远复翁言内腴。",
            "纸上仙方谁解服，尾公羽化上天衢。"
        ],
        "title": "正月十九日四更起读朱文公年谱至天大明赋十二首  其六",
        "id": "87803954-087f-400e-ada2-7fe50f8a5889"
    },
    {
        "author": "方回",
        "paragraphs": [
            "草制无知傅伯寿，问诗不答陈傅良。",
            "王淮林栗胡纮辈，仲尼日月曾何伤。"
        ],
        "title": "正月十九日四更起读朱文公年谱至天大明赋十二首  其七",
        "id": "bca76cd0-43ca-4044-990b-0faf28d0f957"
    },
    {
        "author": "方回",
        "paragraphs": [
            "孟子告子辨内外，汉王项王争雌雄。",
            "谁欤著定会陔录，梭象终输与遯翁。"
        ],
        "title": "正月十九日四更起读朱文公年谱至天大明赋十二首  其八",
        "id": "98cbc612-1a00-405a-9f52-9c612e4bdc89"
    },
    {
        "author": "方回",
        "paragraphs": [
            "四世东南保太平，有君无相庙堂轻。",
            "具知人眼识朱子，独赵汝愚陈俊卿。"
        ],
        "title": "正月十九日四更起读朱文公年谱至天大明赋十二首  其九",
        "id": "5439fb37-fd5c-4493-9a0f-a078a0e986c3"
    },
    {
        "author": "方回",
        "paragraphs": [
            "澹庵老荐此诗人，屈道何妨可致身。",
            "负鼎干汤公岂肯，本来余事压黄陈。"
        ],
        "title": "正月十九日四更起读朱文公年谱至天大明赋十二首  其一○",
        "id": "2852bbbc-d83a-44ff-bb21-f03c86819750"
    },
    {
        "author": "方回",
        "paragraphs": [
            "考官蔡兹取三策，三奏赏音汪应辰。",
            "天下未尝无识者，近来识者亦无人。"
        ],
        "title": "正月十九日四更起读朱文公年谱至天大明赋十二首  其一一",
        "id": "7f5ef96a-85e7-41a9-ac1f-c82bee773a90"
    },
    {
        "author": "方回",
        "paragraphs": [
            "开禧嘉定擅权臣，地下眉头想更颦。",
            "侂远传衣至亡国，止缘不用读书人。"
        ],
        "title": "正月十九日四更起读朱文公年谱至天大明赋十二首  其一二",
        "id": "2b11ea20-d37c-4f28-a765-c7832c7e2ae8"
    },
    {
        "author": "方回",
        "paragraphs": [
            "俗坌猬毛奋，老倦龟壳缩。",
            "闭门自著书，此外百无欲。",
            "试将双鬓比，我白君尚绿。",
            "固宜斗百篇，醉不问今昨。",
            "异端朱翟徒，孟子辟之廓。",
            "傲睨则有之，未必果落魄。",
            "焉得百尺楼，与公共盘礴。",
            "坐令许汜辈，螟蟭仰黄鹤。"
        ],
        "title": "久不作诗非避俗议偶老懒且次范君泽韵",
        "id": "f87b2b94-845f-41d0-b7dc-de3cd5f2d652"
    },
    {
        "author": "方回",
        "paragraphs": [
            "登门四十九年多，细读公书百遍过。",
            "今岁摘抄靖州作，遯翁堪配不传轲。"
        ],
        "title": "读魏鹤山先生渠阳集五首  其一",
        "id": "f26ec881-4c99-41c1-bb0e-36b8166fb9d9"
    },
    {
        "author": "方回",
        "paragraphs": [
            "濂翁传到紫阳朱，复见嘉端此大儒。",
            "一论道原一原道，他求伦拟汉唐无。"
        ],
        "title": "读魏鹤山先生渠阳集五首  其二",
        "id": "12722116-c867-4228-9efe-29420cd6ad02"
    },
    {
        "author": "方回",
        "paragraphs": [
            "汉唐台阁画功臣，何似宣尼从祀人。",
            "欲绘两贤继张吕，临邛魏老建安真。"
        ],
        "title": "读魏鹤山先生渠阳集五首  其三",
        "id": "525e1109-c499-44b4-84ce-16cd8c900e3e"
    },
    {
        "author": "方回",
        "paragraphs": [
            "投荒弥远凶徒炽，出督清之狡计行。",
            "得柄欺君例如此，国亡徒剩正人名。"
        ],
        "title": "读魏鹤山先生渠阳集五首  其四",
        "id": "f9b23250-b187-4e35-9579-827d303457d8"
    },
    {
        "author": "方回",
        "paragraphs": [
            "瀛登湘渡偶皆同，一了干坤此两翁。",
            "前后身吾虽未信，俱遭权孽肆奸凶。"
        ],
        "title": "读魏鹤山先生渠阳集五首  其五",
        "id": "adf7723c-e486-4ef5-a91e-f0cc23dad761"
    },
    {
        "author": "方回",
        "paragraphs": [
            "班固人表吾尝疑，第一武王二伯夷。",
            "我谓伯夷可第一，武未尽善宜二之。",
            "退之第一唐文人，希文第一宋辅臣。",
            "韩为夷颂范为写，三绝谁为什袭珍。",
            "星奎运踰三百年，皇祐庆历诸钜贤。",
            "逮至渡江干淳后，珠题玉跋盈长篇。",
            "范氏衮衮饶公侯，幽州栝州至苏州。",
            "行军元昊惊破胆，义庄睦族春复秋。",
            "子子孙孙居吴中，指李后人今黄龚。",
            "锦囊偶贮此三绝，燕香夜寒吐长虹。",
            "衮衣绣衣观且夸，故国乔木兴咨嗟。",
            "大尹不吝归赵璧，祠以少牢复其家。",
            "提学翰林索我诗，肯捐此宝真复奇。",
            "授者良难受者易，即此可刊遗爱碑。"
        ],
        "title": "范文正公楷书昌黎伯夷颂平江李使君信之久藏真本以归文正远孙族长士贵祠以少牢复其家",
        "id": "1912718f-247c-45a1-ab96-6460033e4fa0"
    },
    {
        "author": "方回",
        "paragraphs": [
            "元侯可文学，未壮冠貂蝉。",
            "之子观光日，前修致政年。",
            "芹宫堪注拟，瓜戍尚迟延。",
            "定有羣公荐，班行缀集贤。"
        ],
        "title": "送张伯起入都二首  其一",
        "id": "fe484b07-3494-4d22-a8a5-7020fedeafe4"
    },
    {
        "author": "方回",
        "paragraphs": [
            "西湖风景异，因仕住桐川。",
            "太守令求宅，诸生为买田。",
            "冷官清可喜，远道老堪怜。",
            "何似严滩守，投簪二十年。"
        ],
        "tags": [
            "西湖"
        ],
        "title": "送张伯起入都二首  其二",
        "id": "5484f156-68ee-4325-8540-d7cd5c6c34d2"
    },
    {
        "author": "方回",
        "paragraphs": [
            "侵寻半月是花朝，大雪漫天五日飘。",
            "腊月如春众芳吐，繁华时节却萧条。"
        ],
        "title": "二月朔大雪已五日三首  其一",
        "id": "04dac716-9153-4bf9-9b78-8291567bc23c"
    },
    {
        "author": "方回",
        "paragraphs": [
            "燕山雪花大如席，岂料江南亦见之。",
            "腊前六出知焉往，却在春风二月时。"
        ],
        "title": "二月朔大雪已五日三首  其二",
        "id": "2c60bf23-e61b-44cc-bf4d-f1d36e955396"
    },
    {
        "author": "方回",
        "paragraphs": [
            "牛马毛寒缩如猬，古今此句绝奇奇。",
            "今春大雪亦将尔，鶑死无声社燕迟。"
        ],
        "title": "二月朔大雪已五日三首  其三",
        "id": "8804ccf6-5c37-4855-969b-a115ba66bb75"
    },
    {
        "author": "方回",
        "paragraphs": [
            "我尝远过燕山北，树木已无草一色。",
            "骐骥骅骝动万匹，互囓交蹄戏跳踯。",
            "谁欤画此双名驹，似鬬非鬬相嬉娱。",
            "唐人遗迹赵子摹，善书善画今代无。",
            "善书突过元章米，善画追还伯时李。",
            "先画后书此一纸，咫尺之间兼二美。",
            "元章伯时两人合一人，愧我一诗难写两人真。"
        ],
        "title": "题赵子昂摹唐人二戏马驹",
        "id": "6c9cd5fc-7d72-4903-9e95-fe1697faf517"
    },
    {
        "author": "方回",
        "paragraphs": [
            "世间可读不多书，岂但撑肠似蠹鱼。",
            "小技仅能攻浅近，大言徒用骋高虚。",
            "道心切戒偏忘助，义事毋先计毁誉。",
            "我学暮年方见此，毗陵博士比何如。"
        ],
        "title": "送白廷玉常州教二首  其一",
        "id": "5739bac0-bdcc-4231-9d5c-ef756f435210"
    },
    {
        "author": "方回",
        "paragraphs": [
            "诗酒论交几岁寒，更无我辈瓮虀酸。",
            "剧谈公每掀髯笑，伟干人皆仰面看。",
            "纵使未前乙夜席，何妨暂作甲科官。",
            "祖风雅肖香山白，白玉堂登未是难。"
        ],
        "title": "送白廷玉常州教二首  其二",
        "id": "1b30caf6-b000-45a0-af6b-f27f89648d48"
    },
    {
        "author": "方回",
        "paragraphs": [
            "我年三十四，鄂汉脱战场。",
            "四月扁舟东，生汝于建康。",
            "九载鹤山门，静翁还鹓行。",
            "实为旧主人，别意殊徊徨。",
            "尔时京湖阃，开府罗才良。",
            "吕氏贤父子，欲我高腾骧。",
            "补以□□爵，江岸司征航。",
            "既而今左辖，千骑如池阳。",
            "携我一家往，郡斋代表章。",
            "汝姊始四岁，同尔归南堂。",
            "明年辛酉秋，浙漕鹗荐翔。",
            "道山此大恩，给我鬻爵郎。",
            "别省第一人，见知梧与杭。",
            "不学执国柄，似道贪如狼。",
            "其客福建子，莹中狼如羊。",
            "厥子偶不第，乃独憾老方。",
            "谗之于似道，阴幽弩机张。",
            "廷试复第一，考官文赵常。",
            "易置乙科首，尔岂识臭香。",
            "萧艾压兰蕙，我心亦不忙。",
            "仕宦天有命，岂由人低昂。",
            "不意毒愈盛，廖真嬖人仓。",
            "五百彼何知，四遭白简霜。",
            "故尝忤林秴，何至嗾郭阊。",
            "鲁港出师败，虮臣叫九苍。",
            "数其十可斩，乃先窜炎荒。",
            "诛之木绵庵，身死国亦亡。",
            "为相亡人国，自合以命偿。",
            "匪我快私愤，人欲抽尔肠。",
            "台谏我不就，出守邻故乡。"
        ],
        "title": "送男存心如燕二月二十五日夜走笔古体  其一",
        "id": "1cc6d79e-5e03-492c-85d0-df1e178be347"
    },
    {
        "author": "方回",
        "paragraphs": [
            "大物既归周，裸士来殷商。",
            "夷齐与箕微，均为识三纲。",
            "我所领小垒，可容久徜徉。",
            "亦欲拾之去，羣盗纷寇攘。",
            "勉强不得已，芟恶完善良。",
            "完国非我责，完郡亦何伤。",
            "幸保千里民，不为剑戟戕。",
            "奸鬼伏肘腋，两贼程与黄。",
            "门生讦座主，婿不顾糟糠。",
            "妄告无反坐，官吏饱贿赃。",
            "一朝掷笏绶，仅有书几囊。",
            "辛巳至庚子，阖门饥欲僵。",
            "二十年不仕，愚意谁揣量。",
            "苟生内自愧，一思汗如浆。",
            "焉得挂海席，万里穷扶桑。",
            "茅屋荫松菊，槿篱畦芋姜。",
            "读书粗知道，晦遯攀余芳。",
            "诗文亦不俗，千篇垂琳琅。",
            "今汝往筮仕，已踰四十强。",
            "萧然乏行李，艰甚谋聚粮。",
            "此皆我之过，弃官畏祸殃。",
            "以致儿女辈，无不羸以尫。",
            "行行燕山下，悠悠易水傍。",
            "北风无时无，南人少裘裳。",
            "汝父近八袠，汝母七旬将。",
            "苟可得一职，归甘泌之洋。",
            "生理我无策，徒此歌慨慷。",
            "壮士一大笑，出门青天长。"
        ],
        "title": "送男存心如燕二月二十五日夜走笔古体  其二",
        "id": "7604dae6-f0de-4661-8b7f-d119e493f199"
    },
    {
        "author": "方回",
        "paragraphs": [
            "莆田鄣郡本同宗，更著深衣臭味同。",
            "秃笔有天犹易补，孤灯无地可能容。",
            "不趋宰相翘材馆，宁纠诸侯泮水宫。",
            "十载凤池科尚在，已应一举首登龙。"
        ],
        "title": "送方复大宣城学录  其一",
        "id": "c2808990-3107-422c-b74b-31a728754fca"
    },
    {
        "author": "方回",
        "paragraphs": [
            "方氏来南汉闰时，蒸尝所在富孙枝。",
            "歙溪真应仙翁墓，严濑玄英处士祠。",
            "邂逅弟兄元共祖，殷勤子我总能诗。",
            "因风不要花瓜颗，梅老遗篇幸寄之。"
        ],
        "title": "送方复大宣城学录  其二",
        "id": "88086fab-8e29-4291-a2d2-4b8d13b31d8e"
    },
    {
        "author": "方回",
        "paragraphs": [
            "欲共君归未有缘，春风夺我紫阳天。",
            "牡丹富艳花如洛，煮白香浓酒似燕。",
            "细看貌非寒士相，随宜班亚冷官员。",
            "人间第一好山处，赋几篇诗醉几筵。"
        ],
        "title": "再送罗云叔",
        "id": "5e0d2efc-df4a-438a-a840-e01e19a0d025"
    },
    {
        "author": "方回",
        "paragraphs": [
            "暂住身如鹤在松，忽然飞去又无踪。",
            "合皂山头曾不睡，夜寒看月到晨钟。"
        ],
        "title": "题龙虎山高士毛和叔愚泉诗稿",
        "id": "55cba8d4-37f0-4ccc-b9cb-40628e909685"
    },
    {
        "author": "方回",
        "paragraphs": [
            "年才踰壮早相知，北骑南船几别离。",
            "二老皆邻八旬寿，一生谁赋万篇诗。",
            "特承枉顾元无说，获侍同行识者谁。",
            "流水桃花别天地，碧山许到果何时。"
        ],
        "title": "宗兄端叟年七十六来访二首  其一",
        "id": "da157606-76e4-4532-ae31-83e048bd5424"
    },
    {
        "author": "方回",
        "paragraphs": [
            "辽广归来二纪强，脱身烟瘴远沙场。",
            "僧多吟友诗常淡，家见玄孙寿且康。",
            "残月夜潮渡渔浦，飞花春雨客钱塘。",
            "西山后会何妨数，管趁年年早茗香。"
        ],
        "title": "宗兄端叟年七十六来访二首  其二",
        "id": "c3ff5fc8-7f38-4aca-9d4e-bbfeecb18f2f"
    },
    {
        "author": "方回",
        "paragraphs": [
            "第五桥通曲港船，直摇春水到门前。",
            "休官久作渔竿客，扶老来寻鹤氅仙。",
            "畴曩欢娱如昨日，今吾衰飒最高年。",
            "旧坟新冢石羊马，且举残杯莫怆然。"
        ],
        "tags": [
            "西湖"
        ],
        "title": "三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首  其一",
        "id": "850e529f-c90a-49fc-aa3a-80fee757af5f"
    },
    {
        "author": "方回",
        "paragraphs": [
            "湖山春色已如斯，城市原来了不知。",
            "百五韶华全似画，二三名胜总能诗。",
            "忽惊我辈相携处，谁识吾人始到时。",
            "五十四年前弱冠，设盆犹忆唱闽词。"
        ],
        "tags": [
            "西湖"
        ],
        "title": "三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首  其二",
        "id": "9ebc77d4-af79-4c56-a61a-19b2db9bf40e"
    },
    {
        "author": "方回",
        "paragraphs": [
            "暮年无不与心违，节物过从事总非。",
            "何处青梅尝煮酒，谁家红药试单衣。",
            "半酣便合拏舟去，骤热犹容借扇归。",
            "忽忆向来独立处，雪天闲看白鸥飞。"
        ],
        "tags": [
            "西湖"
        ],
        "title": "三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首  其三",
        "id": "2b5be5a8-d7f2-4e16-9805-b91083266a26"
    },
    {
        "author": "方回",
        "paragraphs": [
            "生长西湖死葬湖，兴言舟子与农夫。",
            "全家衣食凭摇艣，历世儿孙学荷锄。",
            "布衲劣兼蓑笠有，虀汤恐并醤酰无。",
            "金盘玉筯环歌舞，午哄昏空一任渠。"
        ],
        "tags": [
            "西湖"
        ],
        "title": "三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首  其四",
        "id": "53753e7c-4f6a-4c8f-9b01-891a22976c9c"
    },
    {
        "author": "方回",
        "paragraphs": [
            "后生谁识旧西湖，除却山僧树总无。",
            "何至梅仙坟亦掘，惟应葛岭鬼当诛。",
            "红裙鞭镫追游女，白首端章笑腐儒。",
            "两盏三杯更多感，不如烂醉眼模糊。"
        ],
        "tags": [
            "西湖"
        ],
        "title": "三月八日百五节林敬舆携酒约盛元仁戴帅初方万里访赵仲实宣慰于西湖第五桥之曲港南山书院五首  其五",
        "id": "be988620-28ba-4e7d-98d9-6f02b1b9d47f"
    },
    {
        "author": "方回",
        "paragraphs": [
            "貌寝如孙叔，赀单未计然。",
            "曾微方朔辩，已过买臣年。",
            "插翅能踰海，乘槎可上天。",
            "问君何所恃，珠玉富千篇。"
        ],
        "title": "送徐君奇入燕",
        "id": "152b5845-75d0-4c49-8382-4a78f9f7bb07"
    },
    {
        "author": "方回",
        "paragraphs": [
            "黄钟九寸裁为律，六吕六律相配匹。",
            "嶰谷参差十二筩，猗管城子从此出。",
            "上古苍颉初制字，后人蒙恬始造笔。",
            "吴云不律燕云弗，韵书又以律为聿。",
            "曰方曰册刀削之，削之笔之作以述。",
            "析竹蘸墨丝其端，龙图龟书就篇帙。",
            "秋兔拔毛号毛颖，愈奇愈巧愈精密。",
            "脩管执之以为柄，短管窍之以为室。",
            "其实不过一毫端，良工于此有神术。",
            "锋但欲齐忌太尖，翠羽鼠须俱不必。",
            "老夫平生学欧颜，晚脱场屋涂注乙。",
            "著书弃笔如丘山，使年将及三万日。",
            "眼花尚能写蝇头，笔不如意辄怒叱。",
            "江淮笔工千百家，孰甲孰乙我所悉。",
            "鸡距散卓杨日新，不落第二亦第一。"
        ],
        "title": "赠笔工杨日新",
        "id": "47b6d7ed-e1b0-42db-a065-3200ff9a4e67"
    },
    {
        "author": "方回",
        "paragraphs": [
            "四正为奇偶四隅，旧窥七七古河图。",
            "易虽未画元知有，极果何形孰识无。",
            "方寸天开通造化，半生夜坐下工夫。",
            "老衰多学精专少，病体抠趋但要扶。"
        ],
        "title": "次韵谢严养晦酒边说易",
        "id": "0af00bd4-e941-458a-bff9-7a1014b118a0"
    },
    {
        "author": "方回",
        "paragraphs": [
            "昭代英髦盛，文儒气数还。",
            "天明黄道日，地重紫阳山。",
            "斗食三年内，孤灯午夜间。",
            "晦翁元不死，钻仰定睎颜。"
        ],
        "title": "送紫阳赵山长治台叟三首  其一",
        "id": "0af9928e-5068-47e6-ac09-a8c44b603371"
    },
    {
        "author": "方回",
        "paragraphs": [
            "山好邻书塾，溪翁割钓矶。",
            "许时为客久，长是送人归。",
            "子去青衿喜，吾衰白髪稀。",
            "会须桐荫底，酬唱羽觞飞。"
        ],
        "title": "送紫阳赵山长治台叟三首  其二",
        "id": "b126ee72-bf8c-4f21-8652-d8224f947089"
    },
    {
        "author": "方回",
        "paragraphs": [
            "昔年初弱冠，丙午创书堂。",
            "四海仰朱子，万山环紫阳。",
            "工夫谁久大，邃密要商量。",
            "旧日鹅湖语，端能子细详。"
        ],
        "title": "送紫阳赵山长治台叟三首  其三",
        "id": "2dcfa026-e00c-4509-a6fe-48b6ca073b82"
    },
    {
        "author": "方回",
        "paragraphs": [
            "高枕非难就，深杯未易谋。",
            "可须疑噩梦，久已惯穷愁。",
            "老矣何嫌死，归欤岂愿留。",
            "晓梁数声燕，搔首倚吾楼。"
        ],
        "title": "怪梦十首  其一",
        "id": "fb32f00d-0454-4556-812a-085d26500efb"
    },
    {
        "author": "方回",
        "paragraphs": [
            "倜傥千金尽，艰难斗酒谋。",
            "有生谁不死，惟醉暂无愁。",
            "彭泽先生去，周南太史留。",
            "谁家锦步障，还坠绿珠楼。"
        ],
        "title": "怪梦十首  其二",
        "id": "54c5b823-3ea9-4c2b-a5bb-72a3266ae3ee"
    },
    {
        "author": "方回",
        "paragraphs": [
            "休官二十载，丝髪不身谋。",
            "肯顾江淹恨，焉知庾信愁。",
            "但当思反鲁，何必望封留。",
            "闭目常危坐，胸中百尺楼。"
        ],
        "title": "怪梦十首  其三",
        "id": "af328cb5-1eca-481f-98ba-6eb4dcbbb1ce"
    },
    {
        "author": "方回",
        "paragraphs": [
            "身谋曾不暇，何况子孙谋。",
            "我老宜多病，痴人岂识愁。",
            "管窥天谓小，绳挽日难留。",
            "将骑言何猥，苍茫下白楼。"
        ],
        "title": "怪梦十首  其四",
        "id": "460eed40-915b-49a3-af94-0ec696923d34"
    },
    {
        "author": "方回",
        "paragraphs": [
            "勤能将拙补，命辄与仇谋。",
            "尚有江湖债，终无世俗愁。",
            "已衰犹未死，欲去又还留。",
            "万事鹅儿酒，诸公燕子楼。"
        ],
        "title": "怪梦十首  其五",
        "id": "626fec69-602a-4a63-a02f-29f5ab9ec943"
    },
    {
        "author": "方回",
        "paragraphs": [
            "文宗韩吏部，诗学杜参谋。",
            "余子焉能凂，吾徒别有愁。",
            "潮阳宁远谪，补阙肯中留。",
            "往事惊棋局，余生付酒楼。"
        ],
        "title": "怪梦十首  其六",
        "id": "f86453a5-6e07-469a-8d4d-0d6540fb36fb"
    },
    {
        "author": "方回",
        "paragraphs": [
            "子午参同契，春秋类是谋。",
            "生前焉用学，死外别无愁。",
            "岂料犹穷健，胡为此滞留。",
            "客怀谁可比，王粲赋登楼。"
        ],
        "title": "怪梦十首  其七",
        "id": "5781b745-762c-46a0-9e7d-cf7ee6a64ce4"
    },
    {
        "author": "方回",
        "paragraphs": [
            "三朝前谷雨，寒甚过时谋。",
            "夜短鸡声早，春阑燕语愁。",
            "独行仍独坐，难去又难留。",
            "粗守持身法，坚城护百楼。"
        ],
        "title": "怪梦十首  其八",
        "id": "1e40b259-ed7f-4c61-a1d7-3b2927f94188"
    },
    {
        "author": "方回",
        "paragraphs": [
            "万变观时事，谁其肉食谋。",
            "干坤一儒腐，今古两眉愁。",
            "白首生何益，青春逝不留。",
            "孤灯夜夜坐，晓角动军楼。"
        ],
        "title": "怪梦十首  其九",
        "id": "cd7d34d9-32f7-4915-b22f-8de390cf74fe"
    },
    {
        "author": "方回",
        "paragraphs": [
            "昔日颛朝柄，何人误庙谋。",
            "渐惊吾辈尽，谁识向来愁。",
            "忠鲠芳香在，奸邪臭秽留。",
            "一时穷富贵，蜃气结成楼。"
        ],
        "title": "怪梦十首  其一○",
        "id": "7abfdb0e-c608-4279-b7cf-9793f1b28f03"
    },
    {
        "author": "方回",
        "paragraphs": [
            "倾国倾城夸美色，千金万金供首饰。",
            "武林城中花巷名，绍兴年前人未识。",
            "亮死瓜洲再讲和，巷名不为栽花窠。",
            "象珠翠玳玉笄外，紫紫红红裁绮罗。",
            "是时永嘉有佳士，叹嗟花巷名太侈。",
            "繁华渐盛古朴衰，书谓乡人非美事。",
            "谁知骜集一朝非，妇鬟女髻弥芳菲。",
            "冠梳簪珥向晓卖，百伪一真无关讥。",
            "戊戌年冬十月十，爇此阛阓成瓦砾。",
            "岂料鬰攸再作祟，庚子春残小尽日。",
            "一十六度蓂荚新，两见焦头花巷人。",
            "买卖假花牟厚利，坐此得罪于神明。",
            "君不见九重一言轩轾易，头白纷纷无忌讳。",
            "人人一朵牡丹春，四海太平呼万岁。"
        ],
        "title": "三月二十九夜二更杭火焚花巷寿安坊至四月一日寅卯止",
        "id": "61902eca-2c7c-41c6-86f7-073104f745cb"
    },
    {
        "author": "方回",
        "paragraphs": [
            "松下客携琴，巖中人读书。",
            "声气相应求，妙写入画图。",
            "洒落真意趣，冷淡闲工夫。",
            "体中脱不佳，明窗时自娱。",
            "谁方策龙骧，万里籋云衢。",
            "卿自用卿法，未用轻贤愚。"
        ],
        "title": "次韵王起宗勉为高子明绘松巖图",
        "id": "8b37cbf9-186f-4386-b51b-9222ba014cf3"
    },
    {
        "author": "方回",
        "paragraphs": [
            "君直不可见，见此长虹吐。",
            "使其尚未死，年始七十五。",
            "当时书此字，赠我老华甫。",
            "今年八十一，仍卧旧处所。",
            "谢公名太盛，杀身甘荼苦。",
            "虞公不竞名，躬耕隠村坞。",
            "有名无名间，俯仰隔今古。",
            "直木先剪拜，明膏自煎煮。",
            "何如牛背上，一蓑弄烟雨。",
            "所以马少游，伏波非所取。"
        ],
        "title": "铅山虞华甫往谢叠山枋得君直为书耕隠二字今年八十一其子舜臣字舜民来见尝师君直年四十九求赋耕隠诗",
        "id": "9198eb3e-71af-4933-87e3-7e72e77f6e18"
    },
    {
        "author": "方回",
        "paragraphs": [
            "读君百咏魏中梁，始僭诸侯又僭王。",
            "孟子两言无识者，六王亡更七王亡。"
        ],
        "title": "跋郝仲雨游梁百韵",
        "id": "6b74c898-6399-4029-a378-70a3d4a4f7b7"
    },
    {
        "author": "方回",
        "paragraphs": [
            "忽明诗眼一萤飞，夜读楼头暑暂微。",
            "多醉少醒忘世故，易消难长察天机。",
            "郭中令考书廛隠，公冶长篇过古稀。",
            "正尔山林可投老，果何所恋不思归。"
        ],
        "title": "偶书",
        "id": "ace943cf-c2d9-4bf1-bf94-b64ea59fa9d8"
    },
    {
        "author": "方回",
        "paragraphs": [
            "瑰文宝翰勒坚珉，薤露诸篇序更新。",
            "凤阁鸾台三学士，羊裘鱼钓一诗人。",
            "登金竞奋凌云笔，埋玉如瞻垫雨巾。",
            "逢掖的过二千石，九原不死气如神。"
        ],
        "title": "读方处士墓志挽诗题其后阎集贤承旨文赵翰直书傅学士序",
        "id": "ef2ce837-73ea-4c22-87e0-5ac750f3d9ff"
    },
    {
        "author": "方回",
        "paragraphs": [
            "当年此地瑞麒麟，预卜佳城寿槚春。",
            "早把一官为长物，永期千岁作全人。",
            "盈消虚息知时命，战履兢临保性真。",
            "马革裹尸空志大，宁骑款段了闲身。"
        ],
        "title": "题程氏麟嘉寿域",
        "id": "fd67f43a-38a9-4fb8-a5f9-186954592c4d"
    },
    {
        "author": "方回",
        "paragraphs": [
            "古之诸侯公侯伯，今之诸侯二千石。",
            "建邦作郡事不同，后车皆当载宾客。",
            "钓鱼吕望朝弃竿，饭牛甯越夜辞轭。",
            "云龙风虎机会偶，赫奕功名垂竹帛。",
            "原尝春陵四公子，珠履三千分鼎食。",
            "冯讙市义薄聚敛，毛遂歃盟却强敌。",
            "梁王兔园礼词人，相如之赋枚乘七。",
            "平津更有翘材馆，大开东阁英彦集。",
            "徒步常何起马周，落河房琯任刘秩。",
            "严郑公延杜子美，郭汾阳遇李太白。",
            "朱门若止藏歌舞，无一措大研文墨。",
            "不知稼穑友朋阙，傥非痴物亦俗物。",
            "临川太守千骑行，谁董琴瑟护书册。",
            "吾子从之大江西，训诱诸郎据师席。",
            "王介甫之学误人国家，陆子静之学杂彼禅佛。",
            "四海公论有如此，读书岂可无拣择。",
            "若夫拟岘台登临而赋诗，不妨寄我清江纸一疋。"
        ],
        "title": "送赵无己之临川",
        "id": "dccee0d8-6504-4d9f-b8c7-a393b49f40fe"
    },
    {
        "author": "方回",
        "paragraphs": [
            "古学非如进士场，渊乎深处海难量。",
            "善藏未用争饴利，中立悬知异狷狂。",
            "度远出寒公案在，渐修顿悟话头长。",
            "公□与我评兹事，一洗人间粉黛粧。"
        ],
        "title": "次韵象山书院山长汪德载垂访",
        "id": "2c5152c7-df33-4d92-9d0e-778b9be5a2ca"
    },
    {
        "author": "方回",
        "paragraphs": [
            "吾乡南渡有儒真，二百年来两绝伦。",
            "继圣干淳绵道统，代言炎绍冠词臣。",
            "紫阳山可搜遗老，白玉堂堪踵后尘。",
            "□□苕溪渔隠学，单传诗话作诗人。"
        ],
        "title": "吾乡朋友比多诗人宜进一步大则文公小亦龙溪可也于汪德载杨复之归赋此意并寄刘元煇黄仲宣",
        "id": "733651fc-35e3-412d-b789-06c44e2729f7"
    },
    {
        "author": "方回",
        "paragraphs": [
            "昨朝交末伏，今日立新秋。",
            "故是凉犹未，终须热渐休。",
            "酒醒兴午夜，月上倚西楼。",
            "暍死端能免，江天问去舟。"
        ],
        "title": "六月二十四日秋夜书",
        "id": "cf1c0737-69c2-431f-b3f1-862ea459e921"
    },
    {
        "author": "方回",
        "paragraphs": [
            "独倚西楼夜渐深，下弦月欲近觜参。",
            "立秋是日微微雨，病暑衰翁稍慰心。"
        ],
        "title": "连夜书  其一",
        "id": "25538b9a-463e-46da-8633-d580b9bc531d"
    },
    {
        "author": "方回",
        "paragraphs": [
            "斜向西南月半弯，五更正值毕叉间。",
            "朝来骤有风兼雨，红晕饶添一大环。"
        ],
        "title": "连夜书  其二",
        "id": "61e3efcb-a308-4f87-bfac-e69a0e41e927"
    },
    {
        "author": "方回",
        "paragraphs": [
            "秋凉断是合还家，三伏今年暑倍加。",
            "病痛百般营药草，精神一半减菱花。"
        ],
        "title": "连夜书  其三",
        "id": "cc39e03d-2462-495b-a4cd-cf3210b61f8c"
    },
    {
        "author": "方回",
        "paragraphs": [
            "腐儒休致懒弹冠，楼倚新秋午夜阑。",
            "木德临参照南斗，江湖一稔百忧宽。"
        ],
        "title": "连夜书  其四",
        "id": "bd85ba60-8de5-40e5-80d9-17f0a5134993"
    },
    {
        "author": "方回",
        "paragraphs": [
            "红閙枝头二月寒，中秋还许两回看。",
            "君家泮水宫墙畔，吾道重春孔子坛。"
        ],
        "title": "再题通政院王荣之八月杏花  其一",
        "id": "de7814cd-7441-41a2-8856-843a697f10e8"
    },
    {
        "author": "方回",
        "paragraphs": [
            "半秋凉意转春寒，似曲江头紫陌看。",
            "霜近核中仁再结，多调饧酪奉新欢。"
        ],
        "title": "再题通政院王荣之八月杏花  其二",
        "id": "a71915d9-f782-4c9e-b467-6d1b225d460a"
    },
    {
        "author": "方回",
        "paragraphs": [
            "早开菖叶劝耕辰，八月繁华又一新。",
            "旧日举人应最喜，桂闱秋报杏园春。"
        ],
        "title": "再题通政院王荣之八月杏花  其三",
        "id": "6cdc681f-d2a5-4f39-a07e-e0ac07e2700e"
    },
    {
        "author": "方回",
        "paragraphs": [
            "简斋诗老不重生，流月无声句绝清。",
            "好个杏花疏影里，秋空吹笛到天明。"
        ],
        "title": "再题通政院王荣之八月杏花  其四",
        "id": "33bdc3f0-a1ec-4be5-8a3e-a41d543aa6a9"
    },
    {
        "author": "方回",
        "paragraphs": [
            "种传董奉术韩湘，顷刻能开锦绣香。",
            "好画团圆明月夜，中秋天色变春光。"
        ],
        "title": "再题通政院王荣之八月杏花  其五",
        "id": "8d46edf9-393e-4cdd-91b1-6a0e3db9b59a"
    },
    {
        "author": "方回",
        "paragraphs": [
            "等是耕王土，谁令住海滨。",
            "死沈凡几屋，生哭并无人。",
            "可痛淮连浙，兼忧广及闽。",
            "鲸鲵容此物，蝼蚁视吾民。",
            "浪祭推潮鬼，虚祈主地神。",
            "怀襄吾未见，七十五年身。"
        ],
        "title": "七月初一日淮浙大潮巨风亘古所无二首  其一",
        "id": "ba2c5ae1-e318-4e74-a6ee-56d777f3bf22"
    },
    {
        "author": "方回",
        "paragraphs": [
            "江海诸州县，新秋卷飓风。",
            "楼台漂燕厦，城市化龙宫。",
            "舶宝千艘覆，亭盐万灶空。",
            "直令无片瓦，更许有孤篷。",
            "彻底沙洲扫，连根树木童。",
            "骨骸谁与殡，腐烂出尸虫。"
        ],
        "title": "七月初一日淮浙大潮巨风亘古所无二首  其二",
        "id": "b0688726-31f9-4eb5-8ac6-16f9ab2ec029"
    },
    {
        "author": "方回",
        "paragraphs": [
            "去岁别新正，今秋尚未行。",
            "求书何太数，问选竟无成。",
            "鳄海真曾到，龙沙果欲征。",
            "恐如吾所料，姑用此为名。"
        ],
        "title": "送赵揭阳北上  其一",
        "id": "b6a7b746-8ba9-4128-b2b7-6f2ea2a4ac57"
    },
    {
        "author": "方回",
        "paragraphs": [
            "先世联龙榜，难兄接鹭班。",
            "时移谁念旧，身老各投闲。",
            "吾已谋周翣，君犹恋汉纶。",
            "与其奔赤日，何似卧青山。"
        ],
        "title": "送赵揭阳北上  其二",
        "id": "116c4343-5f8e-410c-bc09-43a168815f0c"
    },
    {
        "author": "方回",
        "paragraphs": [
            "家贫难办素食，事忙不及草书。",
            "今日果然如此，古人可信非欤。"
        ],
        "title": "七月十五日书",
        "id": "3a7624b8-e9cc-4aff-8b63-64ffea52ba70"
    },
    {
        "author": "方回",
        "paragraphs": [
            "一日无酒饮，一日意不乐。",
            "一夜无酒饮，一夜睡不著。",
            "后生殊未知，老人今始觉。",
            "万卷漫读书，千金空服药。",
            "我有一杯酒，大胜凌烟阁。",
            "酣歌脱头巾，毛髪动褒鄂。"
        ],
        "title": "偶书  其一",
        "id": "b945d8d9-4ba6-45f0-9608-8095d80f5be3"
    },
    {
        "author": "方回",
        "paragraphs": [
            "一夕五七起，起辄搔我头。",
            "明月挂簷前，独饮凭危楼。",
            "清晓上参井，黄昏移斗牛。",
            "残暑未云退，幸已臻新秋。",
            "天上有银河，化酒还肯不。",
            "大醉更无梦，小醉亦无愁。"
        ],
        "title": "偶书  其二",
        "id": "85866e58-c9f1-486f-a129-2925d37742d4"
    },
    {
        "author": "方回",
        "paragraphs": [
            "伏生年九十，腹贮秦坑书。",
            "终童年十八，手掷汉关繻。",
            "一老一妙年，智勇夫何如。",
            "两皆济南人，禀受风气殊。",
            "干坤妙融结，山水清有余。",
            "钟贤代不乏，一变可鲁儒。",
            "吾友子张子，世于此焉居。",
            "乌哺奉甘旨，鹓行赞都俞。",
            "将指许假道，荣哉兼熊鱼。",
            "甲此一都会，筑堂冠盖趋。",
            "万象纳户牖，八荒来庭除。",
            "阳丘古邑南，均是宅一区。",
            "粗中必有精，所见独异诸。",
            "人见花与竹，我见皆道腴。",
            "彝鼎日玩弄，简册日卷舒。",
            "拔出形器上，漉水月本无。",
            "譬若椰子腹，中有万卷储。",
            "何必西域贾，剖股藏明珠。",
            "矢诗说解悟，指天撮空虚。",
            "何如登君堂，啸傲倾觞壶。"
        ],
        "title": "寄题张受益会清堂",
        "id": "7689f0f9-1bb6-419d-8d53-c8a1250be7e2"
    },
    {
        "author": "方回",
        "paragraphs": [
            "衰翁七十五，犹有身世忧。",
            "暑不办寒计，朝始为夕谋。",
            "海若挟风伯，扫荡数十州。",
            "钱塘幸而免，湖已入城流。",
            "吾虽偶不死，生涯殊苟偷。",
            "米价不少减，钱刀何所求。",
            "长女亡六载，次女病未瘳。",
            "假使即勿药，嫁奁将焉筹。",
            "五男丧其幼，余皆隠林丘。",
            "忆昔年十五，七月辛丑秋。",
            "郡治及祖居，一夜灰鬰攸。",
            "倏忽六十载，将无坠箕裘。",
            "侥幸登一第，患难何其稠。",
            "滨死者累矣，尚存镜中头。",
            "行善丛谤议，施德招冤仇。",
            "久已致其仕，此生行且休。",
            "半饱半饥间，陈粟虀一瓯。",
            "鼎食拼鼎烹，吾非斯人俦。",
            "万事不如意，自取何怨尤。",
            "折腰复仰面，舐痔而封侯。",
            "何如醉茅柴，霞外鼾鼻齁。"
        ],
        "title": "七十五翁吟",
        "id": "45e0cbe8-f04e-41aa-9e64-4224967a8bd4"
    },
    {
        "author": "方回",
        "paragraphs": [
            "磊落终休矣，艰难晚见之。",
            "罔知当世事，殊悔少年时。"
        ],
        "title": "偶书二首  其一",
        "id": "6a5a3499-2e08-4791-b81b-e90f7b2af274"
    },
    {
        "author": "方回",
        "paragraphs": [
            "一昨悬车后，蹉跎又五年。",
            "常书乞米帖，犹费买花钱。"
        ],
        "title": "偶书二首  其二",
        "id": "c1044680-1678-495e-b487-7290388edae6"
    },
    {
        "author": "方回",
        "paragraphs": [
            "淑配生同邑，钱王锦绣乡。",
            "甫登重卦寿，遽掩若堂丧。",
            "桑梓推真节，芝兰笃义方。",
            "冥冥资佛力，长子作缁郎。"
        ],
        "title": "故王氏安人挽辞",
        "id": "e5b7a22e-a893-4239-ada8-4d41c06b39b6"
    },
    {
        "author": "方回",
        "paragraphs": [
            "人因雅俗分高下，同是园林兴不同。",
            "时觉燕鶑相尔汝，焉知蜂蝶有雌雄。",
            "岂惟酒可兼诗可，常在花中与竹中。",
            "秋老纱窗犹未换，要令深夜月华通。"
        ],
        "title": "次韵沈茂实小园偶书  其一",
        "id": "35ca1a21-b580-4c63-bd17-7e0a79d88142"
    },
    {
        "author": "方回",
        "paragraphs": [
            "秋风稉稻又尝新，续食年年肯济贫。",
            "远学佺期响□□，近同东老致仙人。",
            "贵公勋业一杯水，俗子面颜三斛尘。",
            "流火授衣诵豳什，戒寒深恐雁来宾。"
        ],
        "title": "次韵沈茂实小园偶书  其二",
        "id": "e6d82051-404f-440a-98e3-ff1e60933747"
    },
    {
        "author": "方回",
        "paragraphs": [
            "东篱东篱所至有，南山南山古至今。",
            "东篱之西拄我杖，秋菊千丛开黄金。",
            "南山之北送我目，鸿飞山阳我山阴。",
            "今是昨非栗里宅，三径就荒犹可寻。",
            "画工可写渊明面，政恐难写渊明心。",
            "渊明面匪宣明面，谁欤障我西风扇。",
            "翁醉欲眠遣客去，渊明此心我常见。",
            "归去来兮归去来，渊明方寸焉在哉。",
            "宁入东邻白莲社，不上徐州戏马台。"
        ],
        "title": "题渊明采菊图",
        "id": "d4b35cdd-430c-4620-8ee5-562a676ec81a"
    },
    {
        "author": "方回",
        "paragraphs": [
            "君不见七月一日海上风，浙水西东淮水东。",
            "盐亭网户十万许，潮头三丈一扫空。",
            "高门大屋耸金碧，瞬息浮入龙王宫。",
            "官吏军民不知几，肉无肥瘦鱼腹中。",
            "纵尸横骨互撑拄，蝇蚋姑嘬鹰鹯同。",
            "人家妇女金缠臂，恶少斫之残血红。",
            "富商大贾浮巨舶，犀象珠玑夸豪雄。",
            "三五百艘□□□，□□纸船纸梢工。",
            "善登高树毒蛇满，善泅有蛇缠其躬。",
            "□□□家无一口，甚寇屠戮兵战攻。",
            "我忆淳熙前辛丑，赤地□□飞蝗虫。",
            "江南人才殊未少，南康救荒頼文公。",
            "我忆嘉熙□辛丑，西湖涸底舟不通。",
            "人肉馒头市肆卖，艮山门潮尧水洪。",
            "水旱厄运古来有，皇天得不怜民穷。",
            "辛丑定数不可免，愿言少杀神怨恫。",
            "七十有五衰病翁，未即就木犹转蓬，侥幸米价不长年岁丰。"
        ],
        "tags": [
            "西湖"
        ],
        "title": "秋风歌",
        "id": "1892e22f-f399-4c06-bf50-84e7bd027475"
    },
    {
        "author": "方回",
        "paragraphs": [
            "五湖之水何冥冥，五湖之山何青青。",
            "烟雨空濛寄绢素，吾闻善画不画形。",
            "画山画水画烟雨，界画点缀分秤星。",
            "寓意托兴有所主，人品高绝名芳馨。",
            "斗牛分野古彭蠡，橘柚包贡今洞庭。",
            "史传同异不可考，青草丹阳兼宫亭。",
            "诸老英魂可招否，亡吴霸越携娉婷。",
            "三致千金变名姓，橐装恐带战血腥。",
            "陆龟蒙，张季鹰，无功可上彝鼎铭。",
            "江湖粗有莼可羹，何必石崇虀韭萍。",
            "满身花影醉归夜，何必涯训居朝廷。",
            "三高之中去一高，似于人物太渭泾。",
            "鸱夷子者非我侣，焉得张陆二高复起与我共扬舲。"
        ],
        "tags": [
            "洞庭湖"
        ],
        "title": "五湖空濛图",
        "id": "a0335678-d8a1-4929-b524-d3735add8767"
    },
    {
        "author": "方回",
        "paragraphs": [
            "君家所有吾弗如，价估万金犹有余。",
            "科斗字前古彝器，椰子腹中行秘书。",
            "楚吴闽粤吏狼虎，淮浙海江民鳖鱼。",
            "归阙一言动天听，生灵百万免沦胥。"
        ],
        "title": "送秘书监丞张受益还都傚山谷体",
        "id": "5d9b5d37-54d6-429d-bc21-3d0284044b85"
    },
    {
        "author": "方回",
        "paragraphs": [
            "海内师儒四十强，臯比一撤即鹓行。",
            "声名久动黄金阙，相貌宜登白玉堂。",
            "真学士当专翰墨，寡言人定镇巖廊。",
            "交承正是吾姻娅，为谢鱼龙老子汪。"
        ],
        "title": "送邓善之翰林应奉并呈交代汪亲家",
        "id": "a4e9c658-1778-4f10-8c51-e86e07e38201"
    },
    {
        "author": "方回",
        "paragraphs": [
            "月渐高虽小，星全隠不明。",
            "老夫偶有酒，独酌过三更。",
            "世间千万户，谁是倚楼人。",
            "今夜中秋月，危栏一病身。"
        ],
        "title": "辛丑中秋曲阜桥倚楼",
        "id": "782ee9c2-ece9-4174-8efe-948c34b0e433"
    },
    {
        "author": "方回",
        "paragraphs": [
            "问知桑梓处，师祖李延平。",
            "往正三山学，看驰四海声。",
            "新吟严更典，老貌古兼清。",
            "上水过衢信，闽溪却顺行。"
        ],
        "title": "送福州谢学正无疑归南剑州",
        "id": "fcbd0cbd-f56f-49aa-860d-8e0a0e95522a"
    },
    {
        "author": "方回",
        "paragraphs": [
            "久不作诗诗律废，时须饮酒酒皆悭。",
            "翠微云外宣平宅，一棹归欤隠此山。"
        ],
        "title": "秋思七言八首  其一",
        "id": "bfae7d2f-bfe2-4384-994e-ec3f23b85f73"
    },
    {
        "author": "方回",
        "paragraphs": [
            "重阳时节黄花近，老子情怀白髪新。",
            "点检客囊无一物，江湖七十五年身。"
        ],
        "title": "秋思七言八首  其二",
        "id": "a1dbec91-6087-4d54-9284-e4c34dd2212e"
    },
    {
        "author": "方回",
        "paragraphs": [
            "大庾岭头梅挂月，居庸关外草连天。",
            "马牛风古不相及，障雾饕风一梦然。"
        ],
        "title": "秋思七言八首  其三",
        "id": "2ebc3f15-91ac-4fff-be9a-f3b25d7d8c35"
    },
    {
        "author": "方回",
        "paragraphs": [
            "将相共扶黄道日，神仙独隠紫阳山。",
            "云深夜注参同契，身在虚无缥缈间。"
        ],
        "title": "秋思七言八首  其四",
        "id": "282f1a75-cfa1-4e1c-bd0e-c7152b6b9f55"
    },
    {
        "author": "方回",
        "paragraphs": [
            "郎官己未老秋崖，丞相庚申老讷斋。",
            "己亥□螭竹坡老，吾乡三老挂予怀。"
        ],
        "title": "秋思七言八首  其五",
        "id": "d0835a5d-0ff2-43e6-9c40-2598b49962e1"
    },
    {
        "author": "方回",
        "paragraphs": [
            "早遇鹤山先生子，晚登和义郡王门。",
            "静翁道翁两知己，恸哭新坟接旧坟。"
        ],
        "title": "秋思七言八首  其六",
        "id": "8240867c-7b71-4863-aed7-d142ee16536f"
    },
    {
        "author": "方回",
        "paragraphs": [
            "七旬有二传凶问，九月初三记诞辰。",
            "客里偶然逢此日，淮思江望泪痕新。"
        ],
        "title": "秋思七言八首  其七",
        "id": "972de6fe-52a7-4b0c-9847-bdffd38fd69f"
    },
    {
        "author": "方回",
        "paragraphs": [
            "菊殿百花梅第一，重阳节过小春来。",
            "年年岁岁身长健，摆去穷愁醉几杯。"
        ],
        "title": "秋思七言八首  其八",
        "id": "b217099a-7046-4eba-86fb-58fb7843d617"
    },
    {
        "author": "方回",
        "paragraphs": [
            "多病全然懒，微凉尚未寒。",
            "偶然无一事，蛛网雨中看。"
        ],
        "title": "后秋思五言五首  其一",
        "id": "a575a3c6-2328-4f96-a72c-085df778e27b"
    },
    {
        "author": "方回",
        "paragraphs": [
            "诗老吾衰矣，秋风又飒然。",
            "黄花香五度，八十太公年。"
        ],
        "title": "后秋思五言五首  其二",
        "id": "5a9cfd9d-fbb6-4baf-8fa7-6a8d8d99a08d"
    },
    {
        "author": "方回",
        "paragraphs": [
            "黄陈今不作，天地少诗人。",
            "不是诗人少，诗人未必真。"
        ],
        "title": "后秋思五言五首  其三",
        "id": "810cf9b4-9c69-4aa6-8695-d647b940712e"
    },
    {
        "author": "方回",
        "paragraphs": [
            "诗与风骚迫，文兼史汉长。",
            "半山非不尔，僻学汴梁亡。"
        ],
        "title": "后秋思五言五首  其四",
        "id": "132f54ad-6066-4021-85eb-125f55d2e10f"
    },
    {
        "author": "方回",
        "paragraphs": [
            "五房十昆仲，独许一身存。",
            "今日重阳日，登楼欲断魂。"
        ],
        "title": "后秋思五言五首  其五",
        "id": "9ed532d7-d5c1-4b1a-aa90-7cde0d327fdb"
    },
    {
        "author": "方回",
        "paragraphs": [
            "政恐登高枉断肠，今年恰值雨重阳。",
            "晨兴中酒情怀懒，满眼黄花满屋香。"
        ],
        "title": "辛丑九日五首  其一",
        "id": "f6f7e538-47b4-4c68-b123-e7499a59affb"
    },
    {
        "author": "方回",
        "paragraphs": [
            "世间何事不空无，万古年年九日徂。",
            "最忆吾家先叔父，塘头一树紫茱萸。"
        ],
        "title": "辛丑九日五首  其二",
        "id": "0b5f9aff-d5c8-4ef8-bad6-25862a67c17a"
    },
    {
        "author": "方回",
        "paragraphs": [
            "五度秋光过古希，节名良是叹人非。",
            "吾州大火前辛丑，问政山头伐木归。"
        ],
        "title": "辛丑九日五首  其三",
        "id": "430ff67a-49d6-46b4-8cb4-bfafc37016fc"
    },
    {
        "author": "方回",
        "paragraphs": [
            "何事清秋已衣绵，微寒最怯倚楼天。",
            "江南今岁黄花早，醉嚼重阳半月前。"
        ],
        "title": "辛丑九日五首  其四",
        "id": "4518b472-9994-4919-a2c5-38b173c5a47c"
    },
    {
        "author": "方回",
        "paragraphs": [
            "往岁金台屡据鞍，居庸雁字仰天看。",
            "中秋蟹断□花绝，红叶西山九日寒。"
        ],
        "title": "辛丑九日五首  其五",
        "id": "4af4506b-c88d-4bfc-a75c-9b6853b299a9"
    },
    {
        "author": "方回",
        "paragraphs": [
            "画马当年李伯时，长怀鲁直子瞻诗。",
            "朝廷□道人才盛，元祐风流再见之。"
        ],
        "title": "为孙同签瓒题赵子昂马",
        "id": "d4d674c5-b764-4595-b39b-e98fc020e10b"
    },
    {
        "author": "方回",
        "paragraphs": [
            "阇婆之国古来有，其人裸体蓬厥首。",
            "后来改号作爪哇，君僭称王妻僭后。",
            "跣足露乳布缠腰，往往自妍不知丑。",
            "千岛万岛南海南，谓远无虞险可守。",
            "成周通道八蛮朝，旅獒越裳孰敢后。",
            "真腊彭亨皆入贡，巴尚答洽尔独否。",
            "壬辰腊月明日望，三平章往命招诱。",
            "泉州出门七州洋，飞樯舞帆朔风吼。",
            "五旬有余至其境，惊禽骇兽破胆走。",
            "前主初丧后主立，国乱未定内掣肘。",
            "生擒瞎直吃当王，癸巳三月之十九。",
            "先降土汉必者牙，水陆引道分左右。",
            "继获昔剌小大子，□□留屯岂容久。",
            "所俘病亡或逋逃，穷则反噬如野□。",
            "□秋班师会占城，诸国降表肯相受。",
            "梢工满载槟榔果，征夫烂醉椰子酒。",
            "生金铜钱暨百宝，搜山讨掳恣意取。",
            "蝤蛑虾蟹玳瑁螺，芭蕉豆蔻皆可口。",
            "风俗可怪亦可怜，食无匕筯但用手。",
            "生年月日都不记，淫乱混杂忘牝牡。",
            "得此诗料告者谁，滕良伯父乃吾友。",
            "我赋长篇当凯歌，甘誓胤征同不朽。"
        ],
        "title": "为张都目益题爪哇王后将相图",
        "id": "b4adaa6a-e244-40a4-8249-a8dac5febeeb"
    },
    {
        "author": "方回",
        "paragraphs": [
            "少陵哦后牧之□，□□篇章可谓过。",
            "真是能专诗笔否，似应无奈菊花何。",
            "雁来秋老江湖落，病感风寒涕唾多。",
            "自古死生元有命，满斟且复醉颜酡。"
        ],
        "title": "九月一日稍佳演作五十六字终不及少陵牧之",
        "id": "918dd201-5f5a-44ce-bcb1-9d25c033edfb"
    },
    {
        "author": "方回",
        "paragraphs": [
            "盛夏关防少，深秋证候知。",
            "脂寒饶涕唾，肤痒困疮痍。",
            "故国山千叠，重阳菊一枝。",
            "醉乡差可可，归路尚迟迟。"
        ],
        "title": "重阳后秋感",
        "id": "8f38fba1-7a5e-4a5c-ad1c-ff5597fd4f66"
    },
    {
        "author": "方回",
        "paragraphs": [
            "盖舆上下立干坤，眼底无人可与论。",
            "分数不难升地位，丝毫未易见天原。",
            "因重文字穷羲画，速肖生徒半孔门。",
            "斗食泮池何足凂，晦庵异姓要云孙。"
        ],
        "title": "送胡云峰炳文录广信二首  其一",
        "id": "2df280ee-d665-4ddd-a8c3-37f2b9abb738"
    },
    {
        "author": "方回",
        "paragraphs": [
            "近沿关洛至干淳，远探羲图未画真。",
            "自古斯文元有种，即今所学不无人。",
            "转移鸮泮希声起，判断鹅湖正论□。",
            "□□诸生仕邻国，变齐同囿杏坛春。"
        ],
        "title": "送胡云峰炳文录广信二首  其二",
        "id": "cf76ab18-cfcc-44ef-8bab-22eea3145e39"
    },
    {
        "author": "方回",
        "paragraphs": [
            "渥生汉马真龙种，旅献周獒敌虎威。",
            "时节太平哄花柳，平川牵鞚走如飞。"
        ],
        "title": "题杨仲谦走马牵犬图郑某画",
        "id": "df561a57-b73a-43c3-b050-21ef8a7e0a78"
    },
    {
        "author": "方回",
        "paragraphs": [
            "堆青积翠耸□□，□□峥嵘古寺深。",
            "此画老钱暮年笔，真成一纸直千金。"
        ],
        "title": "题钱舜举著色山水",
        "id": "18b8fe51-0e0b-4845-a031-832acc52aa08"
    },
    {
        "author": "方回",
        "paragraphs": [
            "疏处温凉密处寒，未须向背问支干。",
            "猿闲配偶双嬉戏，树古根枝万屈盘。",
            "何限楼台荒宿草，几年歌舞罢鸣銮。",
            "頼天独肯扶僧刹，佛大泥多许共看。"
        ],
        "title": "次韵郝元隠浙西山",
        "id": "ced4cfe7-c985-4a20-ae65-6752c1e4ad1f"
    },
    {
        "author": "方回",
        "paragraphs": [
            "庚午昔同朝，权臣狠且骄。",
            "至尊俱芥视，大物遽冰消。",
            "密勿毗廊肆，艰难驾使轺。",
            "丝毫心有愧，寿肯到今朝。"
        ],
        "title": "挽艮岩梅府卿  其一",
        "id": "0c082325-7968-4fe5-bffd-ec1b1e70654e"
    },
    {
        "author": "方回",
        "paragraphs": [
            "往事括囊坤，元魁罪忍论。",
            "咸淳君蔑有，德祐国能存。",
            "委曲都司笔，侵寻亚从门。",
            "惟公独不肯，手板倒桓温。"
        ],
        "title": "挽艮岩梅府卿  其二",
        "id": "5f56dcdc-6af5-4bba-885a-2c8f18ecad05"
    },
    {
        "author": "方回",
        "paragraphs": [
            "改卜龟图后，闲居二十年。",
            "商颜才聘币，剡曲竟回船。",
            "□□无虚日，粢盛有薄田。",
            "何须似裴李，绿野及平泉。"
        ],
        "title": "挽艮岩梅府卿  其三",
        "id": "367258f7-a461-43b5-9691-de39a3f1b81c"
    },
    {
        "author": "方回",
        "paragraphs": [
            "春秋家学汉醇儒，才尹当涂又尹苏。",
            "光价九霄悬日月，爱思两郡甲江湖。",
            "蛾眉采石风前笛，橘里长桥□后鲈。",
            "太白季鹰俱不及，□□□□拥菟符。"
        ],
        "title": "寄董总管文卿精春秋连为太平姑苏二大郡",
        "id": "5c944c25-b90b-4116-98a9-4d95cd56368f"
    },
    {
        "author": "方回",
        "paragraphs": [
            "河南徙歙徙浮光，逮徙莆田派愈长。",
            "六出长官刺史百，端平最数铁庵方。"
        ],
        "title": "送方巖夫四首  其一",
        "id": "275d21fa-82d9-4cc2-a5a6-f095ecc0fd9d"
    },
    {
        "author": "方回",
        "paragraphs": [
            "同姓同年绾左符，岭南万里送孀孤。",
            "先君遗墨今犹在，为问封州有后无。"
        ],
        "title": "送方巖夫四首  其二",
        "id": "072b6f56-1591-46cb-9a11-a9c38ce4d4e7"
    },
    {
        "author": "方回",
        "paragraphs": [
            "巨山蒙仲昔同官，对峙诗家两将坛。",
            "昭武即今闻有子，文星高照七闽寒。"
        ],
        "title": "送方巖夫四首  其三",
        "id": "a936b215-80b7-4169-801b-7153f303615b"
    },
    {
        "author": "方回",
        "paragraphs": [
            "紫阳山下一灯寒，曾守桐庐七里滩。",
            "空手去官□一物，诗名聊得继方干。"
        ],
        "title": "送方巖夫四首  其四",
        "id": "22712542-ace4-437a-a67b-06da45f4ca15"
    },
    {
        "author": "方回",
        "paragraphs": [
            "鉴湖北棹迓征鸿，昭代干坤靡不容。",
            "运际包荒连茹泰，时当养正出泉蒙。",
            "暂为掾史司刀笔，遄许勋名上鼎钟。",
            "看取汉家有故事，赵尧犹得拜三公。"
        ],
        "title": "送李君佐游浙东",
        "id": "f7ff8d62-165e-465d-a017-b3bc178ab654"
    },
    {
        "author": "方回",
        "paragraphs": [
            "吾尝鄙文赋，陆机自衒鬻。",
            "濬发夸巧心，见唾憾拙目。",
            "□□渊明诗，莫若黄山谷。",
            "或者巧斧斤，疑谓拙不足。",
            "诗文较巧拙，议论黄胜陆。",
            "人才亦复尔，世事可类触。",
            "善宦司马安，四食九卿禄。",
            "百世名不馨，史笔有余戮。",
            "大匠公输子，绳墨万厦屋。",
            "规矩方圆外，何必续土木。",
            "李子寄此轩，一□夜檠独。",
            "未入巖野梦，□□□□卜。",
            "焉知千驷马，岂慕万钟□。",
            "□□蠹书鱼，惄如饥亦读。",
            "挂簷饱飞虫，彼哉蛛网腹。"
        ],
        "title": "赠李得甫寄拙轩",
        "id": "ddc8a023-f5a9-4a8d-aa62-57da254c1f87"
    },
    {
        "author": "方回",
        "paragraphs": [
            "文章太守与谁游，山水江南第一州。",
            "试向清风明月内，得非与可子瞻不。",
            "生徒时喜高轩过，英俊多蒙□□□。",
            "冷掾能言修学事，殿堂新葺更书楼。"
        ],
        "title": "用韵谢湖州总管李才甫附周汉东寄声",
        "id": "0d7bdae6-92af-4adb-b796-d7e05adcb3ac"
    },
    {
        "author": "方回",
        "paragraphs": [
            "是人家有些儿屋，何处山无这个云。",
            "浪走江湖□□□，□边云肯强随君。"
        ],
        "title": "重赠王相士",
        "id": "003fccfd-1581-45bd-89a4-f2bef5a07a91"
    },
    {
        "author": "方回",
        "paragraphs": [
            "不寐常欹枕，无言独倚楼。",
            "江淹犹匪恨，庾信始为愁。"
        ],
        "title": "偶题五言绝句五首  其一",
        "id": "55fd87bb-8ebc-403e-9b20-cfc840cb6fb2"
    },
    {
        "author": "方回",
        "paragraphs": [
            "落木包生意，来鸿定去期。",
            "如何萧瑟气，有许楚臣悲。"
        ],
        "title": "偶题五言绝句五首  其二",
        "id": "6826254f-ee2c-4a91-a1c6-88f012209174"
    },
    {
        "author": "方回",
        "paragraphs": [
            "春秋踰致仕，南北粗知名。",
            "有客来相问，如何不治生。"
        ],
        "title": "偶题五言绝句五首  其三",
        "id": "12de21ef-97d8-4626-a8ab-4c1f0e60908f"
    },
    {
        "author": "方回",
        "paragraphs": [
            "为客弹长铗，□□□短衣。",
            "奈何年不肯，五过古来希。"
        ],
        "title": "偶题五言绝句五首  其四",
        "id": "2ddf44c9-ad5d-4990-970a-cd477e6c90c5"
    },
    {
        "author": "方回",
        "paragraphs": [
            "自古有治乱，谁家无是非。",
            "晓牀听邻语，琐琐诉寒饥。"
        ],
        "title": "偶题五言绝句五首  其五",
        "id": "f7fb11ca-df50-4c06-a2ae-d4e6cb8b5526"
    },
    {
        "author": "方回",
        "paragraphs": [
            "狐白裘玉作带，汗血马金为鞭。",
            "雪髪河中老叟，霜天裸体撑船。"
        ],
        "title": "客况六言五首  其一",
        "id": "6b502190-44f1-461a-a3fe-de53135626fa"
    },
    {
        "author": "方回",
        "paragraphs": [
            "一瓣香陈无己，万首诗陆放翁。",
            "借问老夫年纪，五屈指姜太公。"
        ],
        "title": "客况六言五首  其二",
        "id": "6c33aacb-8072-4df0-9604-05c228e1912b"
    },
    {
        "author": "方回",
        "paragraphs": [
            "善挥金粗豪杰，痛饮酒真神仙。",
            "身外别无一物，胸中略有千年。"
        ],
        "title": "客况六言五首  其三",
        "id": "d59db4e2-16f1-4e54-9b25-c149a77ed4ba"
    },
    {
        "author": "方回",
        "paragraphs": [
            "辅嗣元不识易，安国未尝传书。",
            "周官谬释揆岳，□□□□瓜鱼。"
        ],
        "title": "客况六言五首  其四",
        "id": "d3acaee5-0125-4c12-98a1-903a34560a95"
    },
    {
        "author": "方回",
        "paragraphs": [
            "大矣哉十二卦，有义有用随时。",
            "世故蓍草万变，心事梅花一枝。"
        ],
        "title": "客况六言五首  其五",
        "id": "6d87bb18-a6ea-45cb-91c5-55e41eb2011a"
    },
    {
        "author": "方回",
        "paragraphs": [
            "铁甲金戈百战攻，将军未老紫髯秾。",
            "早依讨粤□□□，□受从骠合骑封。",
            "惊逻三年微窃鼠，飞腾一日定采□。",
            "□□访旧燕台去，谁采吾诗当菲葑。"
        ],
        "title": "送来巡检",
        "id": "dd0e7d41-e70d-46fb-b9ca-5e8bd1dd313f"
    },
    {
        "author": "方回",
        "paragraphs": [
            "一株松下一茅屋，何处山中此景无。",
            "煨芋老翁常闭户，世人从此画成图。"
        ],
        "title": "松下茅屋图",
        "id": "62fde8b5-160f-4f46-9feb-bc04e9746d66"
    },
    {
        "author": "方回",
        "paragraphs": [
            "□绘水仙陪鲁直，梅边更有子瞻形。",
            "苏兄黄弟神游处，重筑人间顿有亭。"
        ],
        "title": "水仙花画",
        "id": "d152709e-3c16-4448-b9dc-01857315a760"
    },
    {
        "author": "方回",
        "paragraphs": [
            "西征君子化为猿，似觉獐头未足伦。",
            "叫月三声万松外，可能浅草走平原。"
        ],
        "title": "猿獐图",
        "id": "37ba9269-2f5f-46f1-b7a0-9167ca2e04f1"
    },
    {
        "author": "方回",
        "paragraphs": [
            "宣城牛尾雪天貍，梅老馋涎为赋诗。",
            "曾与沐猴戏相得，脂膏争奈猎人知。"
        ],
        "title": "猴牛尾貍图",
        "id": "712b5003-0e8a-4fca-a8b9-00921aa708c9"
    },
    {
        "author": "方回",
        "paragraphs": [
            "欧苏一代两文忠，頼是滁阳起醉翁。",
            "谁欲儋州杀坡老，靖康战血鼓腥风。"
        ],
        "title": "东坡真迹",
        "id": "83fc7e75-3400-4184-8ffd-9ba048ce8173"
    },
    {
        "author": "方回",
        "paragraphs": [
            "老钱工作赵昌花，残绿依稀姤五瓜。",
            "正叔晦翁凡六说，始知辅嗣大争差。"
        ],
        "title": "钱舜举瓜画",
        "id": "a294585b-3687-451a-a571-c14438e8f75f"
    },
    {
        "author": "方回",
        "paragraphs": [
            "宅本词人杰，祠今学者宗。",
            "才华明斧藻，师范服章缝。",
            "竭力钻书蠹，乘时补衮龙。",
            "勉旃企乡达，徽国荷尧封。"
        ],
        "title": "送广信山长赵然明",
        "id": "1726826d-f3f7-4e4d-b638-870b9ca7cdf3"
    },
    {
        "author": "方回",
        "paragraphs": [
            "达人安天命，养器以待时。",
            "匪谓闭其门，端坐无所为。",
            "东家田中苗，既种且溉之。",
            "西家不复尔，秋至或忍饥。",
            "一得异一失，非天有偏私。",
            "口实云自求，曷不观诸颐。"
        ],
        "title": "拟古五首  其一",
        "id": "fe2542fd-93be-48dc-a79c-1e1ea378fd90"
    },
    {
        "author": "方回",
        "paragraphs": [
            "高台垂钓竿，不过一渔翁。",
            "三径连东篱，略与寒士同。",
            "何独严与陶，百代流清风。",
            "文叔本侥幸，寄奴非英雄。",
            "我评夷与齐，大胜营丘公。"
        ],
        "title": "拟古五首  其二",
        "id": "6b7d46a3-71e2-48a1-b118-8ba203f62ff1"
    },
    {
        "author": "方回",
        "paragraphs": [
            "江南九月后，无日非重阳。",
            "十月十一月，岂不雪且霜。",
            "严冻杀百草，菊花弥更黄。",
            "于兹偶有酒，十觞至百觞。",
            "□□□□了，复醉梅花傍。"
        ],
        "title": "拟古五首  其三",
        "id": "9389fec0-b4b7-4fe5-8f1c-0ea24a62f2c5"
    },
    {
        "author": "方回",
        "paragraphs": [
            "骚人称屈宋，宋岂敌子平。",
            "诗家推陶谢，谢岂肩渊明。",
            "鲁直爱水仙，以梅为其兄。",
            "梅似可祖父，吾今改兹评。"
        ],
        "title": "拟古五首  其四",
        "id": "c8a3be50-e817-4b51-bb3b-c41c43077bdf"
    },
    {
        "author": "方回",
        "paragraphs": [
            "知十与知二，回赐同补哲。",
            "所以孟坚表，九品较优劣。",
            "人貌无明镜，妍丑孰分别。",
            "物无权与衡，轻重亦不决。"
        ],
        "title": "拟古五首  其五",
        "id": "578a1a99-d266-432d-b059-e5e87187128a"
    },
    {
        "author": "方回",
        "paragraphs": [
            "永和九年晋癸丑，禊帖至今家家有。",
            "遗墨一纸出昭陵，摹本宇宙同不朽。",
            "甲子循环十六周，甫近千岁未为久。",
            "之字二十我谛观，谁绘此图夸妙手。",
            "晋人之学吾能□，□以庄子为六经。",
            "大同小异立议论，漆园遗意入兰亭。",
            "七情静动应万事，一气聚散钟千形。",
            "乐极必悲生必死，倏开忽阖风天萤。",
            "岂不痛哉逸少语，畏怖生老病死苦。",
            "掇拾释氏之绪余，惴惴其栗有如许。",
            "颜瓢致乐悲安在，曾箦临死生焉□。",
            "短中求长断斯文，翰墨高名万万古。"
        ],
        "title": "题禊帖图",
        "id": "8ec3cab1-1cef-4a3d-8f99-c3b4afb17c12"
    },
    {
        "author": "方回",
        "paragraphs": [
            "正则灵均皇揆余，屈子文章古所无。",
            "我尝痛饮读□□，□乃复览九歌图。",
            "九歌根源何所自，羲文周孔易□□。",
            "□□坤马中孚鹤，鼎虎革豹未济狐。",
            "载鬼一车豕负涂，先张之弧后说弧。",
            "奇奇怪怪浩以博，湘累取以为范模。",
            "东皇太一九霄下，百灵护驾飞龙趋。",
            "云中之君俨帝服，眇视四海翔天衢。",
            "尧女舜妃两婵娟，想见当年泣苍梧。",
            "大少司命尾东君，倏来忽逝纷驰驱。",
            "河伯白鼋弭英辅，山鬼赤□□□□。",
            "桂酒椒浆奠瑶玉，鼓迎箫送鸾凤舆。",
            "佳人在望□□□，□君不见心踌躇。",
            "采芳馨兮日将暮，有所思兮甘糜躯。",
            "吾王不寤蛾眉嫉，知心惟有寡女媭。",
            "一士葬鱼亡楚国，而况他日秦坑儒。",
            "我诗颇似贾谊赋，敬吊先生空嗟吁。"
        ],
        "title": "离骚九歌图",
        "id": "1274bc8e-c3e2-4ff1-b0ec-c25a08b49923"
    },
    {
        "author": "方回",
        "paragraphs": [
            "人以心役形，方寸有所主。",
            "陋巷足箪瓢，外物肯妄取。",
            "心或为形役，饥肠内煎煮。",
            "未必得鼎食，汤镬已烹汝。",
            "渊明归去来，妙甚第三语。",
            "自形役自心，何乃浪自苦。",
            "此理一以悟，公相亦粪土。",
            "而况折我腰，不过米斗五。",
            "昨非谢督邮，今是睇衡宇。",
            "易有不远复，艮曰止其所。",
            "圣之清若和，高风夷惠伍。",
            "懦立薄夫敦，仰止迈终古。"
        ],
        "title": "题渊明归来图",
        "id": "45cb25b6-c5ec-402c-8e51-1408cff493ee"
    },
    {
        "author": "方回",
        "paragraphs": [
            "昔在成周与唐虞，比屋可封人欢娱。",
            "臯夔稷契赞帝俞，周有闳颠弘庙谟。",
            "太平之世与同符，四海朝车同轨□。",
            "□□有庆万姓苏，天下家家家庆图。"
        ],
        "title": "题家庆图",
        "id": "8acaa205-3bb8-4e0f-9538-7c3278dd4d2c"
    },
    {
        "author": "方回",
        "paragraphs": [
            "鼓笛笙箫哄舞茵，伶官和尚杂宫人。",
            "黄番绰共唐三藏，彷彿相传未必真。"
        ],
        "title": "题唐人按乐图",
        "id": "284f289c-6e31-4b8d-8128-df69bbcb032f"
    },
    {
        "author": "方回",
        "paragraphs": [
            "同宗多两岁，官学幸同门。",
            "去夏才相别，踰旬遽□□。",
            "□□淹逆旅，公已见曾孙。",
            "二子言将葬，惊嗟欲断魂。"
        ],
        "title": "哭方碧山前惠州同知  其一",
        "id": "52a41a32-77c3-4f94-91c0-b89f47aaab55"
    },
    {
        "author": "方回",
        "paragraphs": [
            "四年登八十，寿过古来稀。",
            "辞郡非关瘴，思亲自合归。",
            "千诗存老笔，二纪掩闲扉。",
            "鸡絮临筵几，随潮夜梦飞。"
        ],
        "title": "哭方碧山前惠州同知  其二",
        "id": "55ffaac2-c530-41f8-9dea-0237cc4d088c"
    },
    {
        "author": "方回",
        "paragraphs": [
            "为儒元匪易，入仕似无难。",
            "捷疾非科第，飞腾即教官。",
            "梁城依汴古，楚郡号淮安。",
            "台省多知己，书灯莫遣寒。"
        ],
        "title": "送叶茂叔淮安教",
        "id": "68db04e1-a8e7-4329-995d-85f313d60b42"
    },
    {
        "author": "方回",
        "paragraphs": [
            "壬戌同先祖，登名四十年。",
            "吾衰逃世网，子学绍家传。",
            "好作声名计，姑随仕宦缘。",
            "王奇有故事，即见旅朝贤。"
        ],
        "title": "送凌应兰玉传诗序  其一",
        "id": "66ef6589-9262-4b4e-976b-49620cb6c971"
    },
    {
        "author": "方回",
        "paragraphs": [
            "保举甘年进，何妨缓致身。",
            "暂时刀笔吏，他日腹心臣。",
            "□□全相似，唐诗更逼真。",
            "多能乃畏谨，谁不与斯人。"
        ],
        "title": "送凌应兰玉传诗序  其二",
        "id": "9268b785-a021-4bc1-bf16-7203c1c2b867"
    },
    {
        "author": "方回",
        "paragraphs": [
            "八十三岁李鹤田，我兄事之后八年。",
            "有弟有弟来见我，我亦待之如弟然。",
            "鹤田鹤田真神仙，读万卷书忘蹄筌。",
            "钩银画铁笔下字，咳珠唾玉胸中篇。",
            "维伯英甫父深斋，我未识之人称贤。",
            "相观骨骼听议论，九臯之鸣绍家传。",
            "□□□□我所敬，论宋勿论唐以前。",
            "文名第一欧永叔，诗名第一黄庭坚。",
            "节义第一文丞相，三士鼎峙撑青天。",
            "隠逸第一□□人，拾吾鹤田其谁旃。",
            "君不见西汉四皓起商颜，羽□□□刘氏绵。",
            "又不见东汉子陵卧严滩，足加帝腹摇星躔。",
            "鹤田为严之处则九鼎重，鹤田为皓之出则九鼎安，吾将以子伯英之行卜之焉。"
        ],
        "title": "送李伯英",
        "id": "06497d01-b97c-41f0-a206-66be0fee3780"
    },
    {
        "author": "方回",
        "paragraphs": [
            "相逢偶值寄梅人，今岁江南暖未匀。",
            "报与玉堂真学士，小诗聊当一枝春。"
        ],
        "title": "寄阎承旨靖轩",
        "id": "d5cce308-d59c-4b6f-b954-f7441ce189f9"
    },
    {
        "author": "方回",
        "paragraphs": [
            "眉山万古老苏仙，坡颍儿孙世世贤。",
            "尚想九关排虎豹，□须七叶珥貂蝉。",
            "何人不作无穷地，今日才知已定□。",
            "绍述奸朋市朝挞，剡源学士笔如椽。"
        ],
        "title": "题三苏先生族谱后",
        "id": "e12fe2e0-33d3-4cd1-93bb-d1c5446021b2"
    },
    {
        "author": "方回",
        "paragraphs": [
            "江南子月已春回，一日堪倾一百杯。",
            "朝饭太牢□□□，□窗西子月中梅。",
            "闲心自得无穷趣，老气犹夸未尽才。",
            "我近八旬经万变，傍观嬉戏小婴孩。"
        ],
        "title": "至前偶书",
        "id": "058d3562-48a7-41d9-a9c4-6e6478fe9573"
    },
    {
        "author": "方回",
        "paragraphs": [
            "君不见杜子美，搜诗益州城。",
            "西门所见石笋双高蹲，欲募壮士掷天外，使人不疑见本根。",
            "又不见韩退之，□□□□怜愚民，枯株朽木事为神。",
            "偶然题作木居士，便有□□□福人。",
            "安吉古庙李卫公，有一怪石左庑中。",
            "不知始初孰舁致，矫诬妄诞欺吴侬。",
            "诸欲杀人劫盗者，牲酒奠祭骈羣凶。",
            "狂魂滞魄诧凭附，乞灵徼福撑虚空。",
            "忽值湖州推官史，□如明月清如水。",
            "集众搥之百杂碎，弃置沟渠同粪矢。",
            "南方淫祠百且千，焉得一一皆若此。"
        ],
        "title": "湖州推官史彦明碎妖石",
        "id": "a9b5bb2b-ca94-4b1c-8084-0b01bfba7a7f"
    },
    {
        "author": "方回",
        "paragraphs": [
            "平生奔走遍区中，老尚流离作寓公。",
            "合坐黄堂称太守，愿求丹剂学仙翁。",
            "繄谁虎豹占文变，何限貂蝉出武功。",
            "可似有心随李耳，流沙西迈过崆峒。"
        ],
        "title": "次韵送郝同知还闽二首  其一",
        "id": "8b5073f1-ff90-45c2-90e7-267f22195f03"
    },
    {
        "author": "方回",
        "paragraphs": [
            "字画多年逼献之，高材天赋岂人为。",
            "一枝秃笔无能敌，百尺名楼有所思。",
            "碛马塞鸿忘旧梦，建茶闽荔富新诗。",
            "皇天具眼终徼福，多病从来喜让夷。"
        ],
        "title": "次韵送郝同知还闽二首  其二",
        "id": "94512f3e-d099-478f-b2cc-fdc7baaf4d05"
    },
    {
        "author": "方回",
        "paragraphs": [
            "钱塘多少富豪家，酒肉如山赏物华。",
            "野老入城□□□，□萝卜菜腊梅花。"
        ],
        "title": "十四日至节",
        "id": "a1667925-0a4f-4865-8091-c855b4c40860"
    },
    {
        "author": "方回",
        "paragraphs": [
            "长至前踰一月晴，忽然细细雨无声。",
            "中宵变作今□□，□得楼头鼓角清。"
        ],
        "title": "十六日大雪",
        "id": "e76aea0c-2500-45df-a165-20bb6409b543"
    },
    {
        "author": "方回",
        "paragraphs": [
            "扁舟未觉出城难，访旧情知老畏寒。",
            "七十五翁无□□，□楼聊且隔帘看。"
        ],
        "title": "十七日大雪",
        "id": "37051494-ef53-4944-96fe-05fb46c04339"
    },
    {
        "author": "方回",
        "paragraphs": [
            "吾师魏华父，庵以自为名。",
            "自庵有类稿，其文世盛行。",
            "吾友陈寿夫，堂以自为号。",
            "谓予可言诗，玉成有大造。",
            "上饶朱使君，燕居题自闲。",
            "此自指何处，专指方寸间。",
            "闲眠与闲防，暇字匪二义。",
            "自防乃自暇，只是一个自。",
            "子思慎其独，使君资之深。",
            "自身闲不难，先当闲自心。"
        ],
        "title": "寄题朱信州自闲堂",
        "id": "ce60275d-331a-48a7-8dd8-fd08d437109a"
    },
    {
        "author": "方回",
        "paragraphs": [
            "佛书曾画牛犁舌，以易耕心却不然。",
            "一寸地中栽□□，□将三寸舌谈天。"
        ],
        "title": "赠学易耕心",
        "id": "961e0a9b-6173-4568-8818-3d8593782d35"
    },
    {
        "author": "方回",
        "paragraphs": [
            "这个庵中这个人，莫将两个认心身。",
            "一个亦无羲□□，□于此处玩天真。"
        ],
        "title": "和李鹤田乙未赠李个庵",
        "id": "24877aae-7472-43e6-9a77-e4f961839ad1"
    },
    {
        "author": "方回",
        "paragraphs": [
            "全真遗教契清宁，萧散无为养性灵。",
            "百岁萍蓬无定迹，一身土木已忘形。",
            "陈言不用参同契，祕法何须急律令。",
            "中有异人殊未测，倏然轻举上青冥。"
        ],
        "title": "全真教随喜",
        "id": "d9bf8cc8-084d-4bab-a12f-43f0703d18ea"
    },
    {
        "author": "方回",
        "paragraphs": [
            "诗翁汎雪船，动趣两三篇。",
            "未快看梅眼，空流忆酒涎。",
            "□□冲冻凌，饥雁起荒田。",
            "儿女牵衣处，新春入暮年。"
        ],
        "title": "雪中汎舟",
        "id": "c5c77a03-80cb-4fab-a9af-99fb05427e5a"
    },
    {
        "author": "方回",
        "paragraphs": [
            "双脸殷红捧玉尊，阳台彷彿见香魂。",
            "一生心道苏州好，何事摇船出葑门。"
        ],
        "title": "去姑苏",
        "id": "d1150a00-66bc-469e-ad19-5d00b47f8128"
    },
    {
        "author": "方回",
        "paragraphs": [
            "临平山下汎归船，何必荷花五月天。",
            "记取五更霜□□，□芳桥买小鱼鲜。"
        ],
        "title": "过临平二首  其一",
        "id": "ecf4635d-c361-4093-bae6-7932a0db499e"
    },
    {
        "author": "方回",
        "paragraphs": [
            "行在名存一梦惺，西湖路近六长亭。",
            "陈桥驿与临平镇，兴废何人了汗青。"
        ],
        "tags": [
            "西湖"
        ],
        "title": "过临平二首  其二",
        "id": "3b6b11ec-f9ed-4566-8c0b-a4259874da04"
    },
    {
        "author": "方回",
        "paragraphs": [
            "五十年登静老门，八男今见九曾孙。",
            "浮生变幻□□□，□事艰危讵忍论。",
            "三级浪知龙有种，九臯声喜鹤犹□。",
            "□□舟畔书帷旧，酒醒灯前欲断魂。"
        ],
        "title": "寄魏珍卿",
        "id": "34d5aa02-54e1-44e2-96d4-faa8d74f7295"
    },
    {
        "author": "方回",
        "paragraphs": [
            "损益相因俯仰间，人才世事颇相关。",
            "熙丰消息黄龙府，濂洛源流白鹤山。",
            "此道不随高岸改，吾徒宁作野云闲。",
            "世家但保书灯在，莫羨云霄玉笋班。"
        ],
        "title": "寄魏鹤台并呈虚舟",
        "id": "c0f8733e-4968-446b-974b-be41ccbf0850"
    },
    {
        "author": "方回",
        "paragraphs": [
            "长桥身作长城梦，南五湖天北济淮。",
            "重听吴歈怜我老，忆骑塞马与君偕。",
            "田园粗有何须侈，子婿俱贤岂不佳。",
            "七十六翁如未死，便邮一纸更忘怀。"
        ],
        "title": "寄魏景山",
        "id": "f85e55f6-bc98-452d-ad6e-f238668d799f"
    },
    {
        "author": "方回",
        "paragraphs": [
            "隔日春先立，崇朝岁始除。",
            "去来身不定，好恶梦皆□。",
            "□□千山外，舟车一月余。",
            "岂真休客担，犹□□家书。"
        ],
        "title": "壬寅立春在辛丑十二月二十九日归□□□三宿",
        "id": "4eae111f-dd23-4fef-a050-e7f2a5bce454"
    },
    {
        "author": "方回",
        "paragraphs": [
            "吾生已是三分过，此地胡为一纪留。",
            "万事无心偶然耳，久将身世付浮休。"
        ],
        "title": "予丁亥生壬寅年七十六留杭十二年",
        "id": "2fc36724-708d-4041-9b15-6468941a88be"
    },
    {
        "author": "方回",
        "paragraphs": [
            "吾闻陈后山，两为彭城教。",
            "先生新安人，历岁董卿□。",
            "□□晚颍州，日与坡老乐。",
            "君今实似之，往食邵阳稍。",
            "□□□□□，□□□□□。",
            "吾闻徐孝节，教授家山阳。",
            "其名闻于朝，其行高□□。",
            "□□大书之，特褒宣德郎。",
            "君今讵止此，即日鹓鹭行。",
            "□□□□□，□□□□□。",
            "戊午秋七月，予泛洞庭湖。",
            "君山朝欲曙，武口日未□。",
            "□□怒蛟龙，忠信堪支吾。",
            "君胸有所挟，浮湘吊苍梧。",
            "□□□□□，□□□□□。",
            "长沙十二县，东西湘江夹。",
            "君才岳麓高，君心洞庭□。",
            "□□古邵州，青灯萃儒帢。",
            "循循善诱人，不必剑□□。",
            "君往隶邵学，近接濂翁州。",
            "君居长徽学，晦翁之故丘。",
            "颜曾思生鲁，孟子生于邹。",
            "君其邹鲁人，天畀邹鲁游。"
        ],
        "tags": [
            "洞庭湖"
        ],
        "title": "送鲍子寿宝庆教授",
        "id": "52fbe944-72fa-4230-9aa8-01e43d11d896"
    },
    {
        "author": "方回",
        "paragraphs": [
            "马文园消渴病，嵇中散绝交书。",
            "未害子虚乌有，可□□□才疏。"
        ],
        "title": "六言四首  其一",
        "id": "776cb94c-01f1-40e2-947d-29394d528d08"
    },
    {
        "author": "方回",
        "paragraphs": [
            "楼中老子无事，座上梅花盛开。",
            "闭目不闭鼻孔，暗□□□自来。"
        ],
        "title": "六言四首  其二",
        "id": "ba61be3c-fd03-4600-be5f-cee3c2cc751b"
    },
    {
        "author": "方回",
        "paragraphs": [
            "读万卷行万里，酌一杯题一诗。",
            "颓龄如此如此，豪气已而已而。"
        ],
        "title": "六言四首  其三",
        "id": "5654559f-62f7-4261-9a0c-7be5453059e0"
    },
    {
        "author": "方回",
        "paragraphs": [
            "传灯录第一卷，我佛世尊如来。",
            "自谓寂灭乐已，谁不呜呼哀哉。"
        ],
        "title": "六言四首  其四",
        "id": "6fed47c6-9b93-43b7-9b40-ad5a71711472"
    },
    {
        "author": "方回",
        "paragraphs": [
            "何必见戴安道，月圆夜雪晴时。",
            "乌府王起宗画，□□□□虚谷诗。"
        ],
        "title": "题王起宗画雪扇六言",
        "id": "b83958ef-2a88-473e-b333-cd7e676801f4"
    },
    {
        "author": "方回",
        "paragraphs": [
            "仆昔尘忝岁壬戌，甲科为首降为乙。",
            "宰相谓己□□□，□实见怒出私臆。",
            "汉东掌教大洪山，寄名帅幕隶□□。",
            "□陵还鄂舣安陆，燃火高岸夜伐荻。",
            "是时约近一二□，□书有来递铃急。",
            "阃公拆观众太息，郢州新丧二千石。",
            "□□盖代真人豪，养士万数马千疋。",
            "边头失此老□□，□□以致襄阳失。",
            "世事轮云勿叹嗟，郢州诸子吾皆识。",
            "伯仲□□落雕手，舞骑弯弓轰霹雳。",
            "黄金锁甲青油幕，黄卷青灯从此出。",
            "能为横槊建安诗，不减修禊永和笔。",
            "难弟兄中屈指三，漳州半刺今第一。",
            "黄合紫枢乌台官，有求可以唾手得。",
            "邂逅一闲二十年，髭雪鬓霜慵不摘。",
            "我老我穷甚于公，公独枉驾顾此客。",
            "既觞我酒俎豆之，又厪珠玉□□什。",
            "一别千门换桃符，梅初未白柳遄碧。",
            "人生有若鸿□□，衔芦一枝食数粒。",
            "往来去就无定所，寒避江湖暖沙碛。",
            "此心与彼独不同，睡里有情梦相忆。"
        ],
        "title": "送郝同知",
        "id": "1501bc1a-2ddf-4bee-9488-49cf55a4b2c6"
    },
    {
        "author": "方回",
        "paragraphs": [
            "邹鲁相望击柝间，亦颜谁许独晞颜。",
            "同源泗水别沂水，接壤峄山连泰山。",
            "万世元勋辟杨墨，一时浮论主雍环。",
            "七篇事业君能讲，男子临岐泪肯潸。"
        ],
        "tags": [
            "泰山"
        ],
        "title": "次韵赵朴翁赴衍圣公峄山书院之招",
        "id": "0e565f58-48ce-4587-afa0-2c6093a753b6"
    },
    {
        "author": "方回",
        "paragraphs": [
            "楼头日日倚危栏，来往人忙许静看。",
            "老子无聊常□□，杏花欲动更春寒。",
            "虚名畴昔三千字，险路平生百八盘。",
            "挥翰玉堂有公相，闲人赢得把渔竿。"
        ],
        "title": "正月二十一日偶题",
        "id": "6a3f79d3-7f9d-470e-a5e8-9a32356fb7e7"
    },
    {
        "author": "方回",
        "paragraphs": [
            "老儒致聘女师儒，二十言归四十夫。",
            "令弟阶庭骈两玉，贤郎门户俨双珠。",
            "摽梅迨吉年虽浅，汎柏维仪志不踰。",
            "冠帔笏袍相照映，称觞真可画成图。"
        ],
        "title": "题王瓛王珪母郭氏义节记",
        "id": "41afa0dd-aa3d-4077-9b2c-4c5bfda6edb6"
    },
    {
        "author": "方回",
        "paragraphs": [
            "维汝明父起宗父，古润尝僚佐农扈。",
            "酾酒金山焦山寺，□马升州扬州府。",
            "歌诗千百南北传，一别十年散还聚。",
            "骎致五袠知天命，双鬓更无丝一缕。",
            "昔贤相思即命驾，车而不笠莫敢侮。",
            "汝明家在军都山，田十五顷清颍湾。",
            "母及子孙六百指，仰事俯育身久闲。",
            "大江之南雁北向，故人闻缀行台班。",
            "合眼有时得相见，不过梦中空往还。",
            "起宗籍籍□□史，□□易退仕如止。",
            "桐川大邑当孔道，弦歌声□□□□。",
            "断桥流水来者谁，两辔相逢各惊喜。",
            "丹青惨澹绘为图，邃□幽穿知几里。",
            "右军兰亭未足夸，摩诘辋川焉可拟。",
            "紫阳洞天虚谷春，亦荷老笔为写真。",
            "踰七望八盍早往，沧浪日濯冠缨尘。",
            "二公妙龄挟才艺，往往见知今宰臣。",
            "省□□□夕有命，再使尧舜风俗醇。",
            "锦囊此轴且卷起，未可□□□鲙莼。"
        ],
        "title": "题郎川纪胜图",
        "id": "0268590d-a675-4716-9af0-672543630c40"
    },
    {
        "author": "方回",
        "paragraphs": [
            "月余不浴不梳头，垢服埃巾独倚楼。",
            "万古事销闲里醉，一年春向雨中休。",
            "天时才暖又还冷，人世少欢多是愁。",
            "治乱无穷如纠缠，华山高卧最为优。"
        ],
        "title": "春半久雨走笔五首  其一",
        "id": "425f7f21-f6a5-4bb8-b6ed-55606ae5a86d"
    },
    {
        "author": "方回",
        "paragraphs": [
            "早从师读易干元，晚乃微探性命源。",
            "道在一前包宇宙，心无二处契羲轩。",
            "行将死矣依先冢，即合归欤理故园。",
            "二十余年复韦布，人生焉用两朱轓。"
        ],
        "title": "春半久雨走笔五首  其二",
        "id": "ebe84157-3330-4a7c-8222-50b7974cd332"
    },
    {
        "author": "方回",
        "paragraphs": [
            "才喜晴明又雨阴，寻春未了早春深。",
            "牡丹芍药□□□，寒食清明上冢心。",
            "诗癖已应吟万首，酒狂何止费千金。",
            "□□百岁三分过，屡死焉知活到今。"
        ],
        "title": "春半久雨走笔五首  其三",
        "id": "8d6ca1e3-b7cf-4e6a-82c3-4c9aeefb2306"
    },
    {
        "author": "方回",
        "paragraphs": [
            "万事心空口亦箝，如何感事气犹炎。",
            "落花满砚慵磨墨，乳燕归梁急卷帘。",
            "诗句妄希敲月贾，郡符深愧钓滩严。",
            "千愁万恨都消处，笑指邻楼一酒帘。"
        ],
        "title": "春半久雨走笔五首  其四",
        "id": "4e9ea91f-b72e-4a22-b02b-29c9b8a093d0"
    },
    {
        "author": "方回",
        "paragraphs": [
            "耳焦髪秃四肢枯，年近非熊异壮图。",
            "见识渐高诗□□，精神常好酒相扶。",
            "地舆茂育元非有，天宇空虚不是无。",
            "自笑太仓中一粒，梦魂夜夜侍都俞。"
        ],
        "title": "春半久雨走笔五首  其五",
        "id": "ef7db408-2520-45f6-be99-63fbc51305b3"
    },
    {
        "author": "方回",
        "paragraphs": [
            "倏忽侵寻八十翁，平生学问见诗中。",
            "可因道术仙能到，何用禅言佛不同。",
            "是是非非双鬓白，鶑鶑燕燕百花红。",
            "太岁壬寅题此句，小楼买酒酹东风。"
        ],
        "title": "醉题二首  其一",
        "id": "aa2e2eb3-da2c-4572-a2ac-eb4f1312546d"
    },
    {
        "author": "方回",
        "paragraphs": [
            "卖花人憩小楼前，买几枝看日典钱。",
            "诗向梦中频□□，□才醉后便如仙。",
            "贫闲略比陶元亮，老寿将过白乐天。",
            "□□定为林下计，严滩西向练溪船。"
        ],
        "title": "醉题二首  其二",
        "id": "fe56a832-0043-4a90-8d54-221fb362cbe5"
    },
    {
        "author": "方回",
        "paragraphs": [
            "一门真将相，天地间生之。",
            "表海太公望，封王郭子仪。",
            "□□堪袭阃，跨灶早持麾。",
            "福寿完终始，人□□□□。"
        ],
        "title": "道山座主先生平章吕公挽歌辞五首  其一",
        "id": "e2513e53-5c1d-4116-8284-b8b285026e06"
    },
    {
        "author": "方回",
        "paragraphs": [
            "乃翁同此老，两柱共擎天。",
            "初作二千石，才生十九年。",
            "汉阳□最大，岭外帅何缘。",
            "极恨湖滨相，奸臣喜弄权。"
        ],
        "title": "道山座主先生平章吕公挽歌辞五首  其二",
        "id": "b11fe4e3-325e-482b-afd0-9a9b88dbd736"
    },
    {
        "author": "方回",
        "paragraphs": [
            "□公三十岁，死守汉阳城。",
            "焉得江陵阃，能支鄂渚兵。",
            "椿庭才不起，槐府已无情。",
            "最恨木绵鬼，干坤一掷轻。"
        ],
        "title": "道山座主先生平章吕公挽歌辞五首  其三",
        "id": "04e3ba90-2fda-4eea-ab03-458dc09bb867"
    },
    {
        "author": "方回",
        "paragraphs": [
            "昔仆叨名第，繄谁极作成。",
            "首捐登仕诰，误掇别闱□。",
            "□□人皆喜，权臣独不平。",
            "可怜身欲死，无以报平生。"
        ],
        "title": "道山座主先生平章吕公挽歌辞五首  其四",
        "id": "4cfbbcae-9333-4835-9bd5-77a55868d572"
    },
    {
        "author": "方回",
        "paragraphs": [
            "大别登秋兴，南楼望战尘。",
            "兴亡元有数，生死不无神。",
            "将相名千古，儿孙近百人。",
            "生灵活亿万，报岂止公身。"
        ],
        "title": "道山座主先生平章吕公挽歌辞五首  其五",
        "id": "d08afd91-cf2f-43dc-af3c-4875fc4de9ad"
    },
    {
        "author": "方回",
        "paragraphs": [
            "弱壮之间几辈流，不凡已与老成侔。",
            "笔端可挽千钧弩，胸次如登百尺楼。",
            "良木政须资长养，芳兰未厌□□□。",
            "□□衰晚不闻道，幸早专心似奕秋。"
        ],
        "title": "次韵谢周兄见访",
        "id": "f6c15dac-d536-4361-96c4-a50a866e92d2"
    },
    {
        "author": "方回",
        "paragraphs": [
            "上古包羲卦初画，五行之金刀为革。",
            "两仪四象生□□，□初一圈为太极。",
            "八卦之上六十四，右干左坤名曰易。",
            "因重□定科斗书，削木为方竹为册。",
            "擣纸束毫写今字，世降俗□动山积。",
            "何如简径却艰难，篠簜梓桐事雕刻。",
            "所以近人刊图书，篆籀依稀规鸟迹。",
            "博雅君子具老眼，尔□生者□不识。",
            "紫阳山西星源州，遥见长虹贯白日。",
            "伊人□□□□间，云气开晴碧巖碧。",
            "一旦飘然□□湖，硎刃如□□□□。",
            "谁尝石鼓玩陈仓，忽似野碑揭邹峄。",
            "赠我三印红屈蟠，细□游丝疏复密。",
            "侯王黄金橐驼纽，韩彭何曾得渠力。",
            "如我□绿绶亦无，不过小匣藏寸物。",
            "闲诗倡和外谨封，家书时用报儿姪。",
            "佩之如宝汉刚卯，不惧取将轰霹雳。"
        ],
        "title": "赠俞碧巖体仁刊图书",
        "id": "dcd29b29-b138-4ccb-9fac-88766c3a45a7"
    },
    {
        "author": "方回",
        "paragraphs": [
            "半月雕梁燕子归，怯寒著尽旧绵衣。",
            "何人醉眼西湖路，错认杨花作雪飞。"
        ],
        "tags": [
            "西湖"
        ],
        "title": "清明大雪三日",
        "id": "89d44503-c5cc-4cdc-804b-22ffe363cbae"
    },
    {
        "author": "方回",
        "paragraphs": [
            "堆青仍积翠，山与水俱奇。",
            "毫髪渔船远，寻常草舍卑。",
            "喜君真好学，索我细题诗。",
            "卷轴频舒卷，明窗肯见思。"
        ],
        "title": "跋高舍人钱舜举君选著色山水",
        "id": "00a97b15-f7b4-4fa8-8037-7dae46fd6e30"
    },
    {
        "author": "方回",
        "paragraphs": [
            "伏羲之后几万年，尧舜八圣孟一贤。",
            "谁学其学传其传，□明间气生戴先。",
            "上庠文声撑青天，高揭兰闱十名前。",
            "□□只字宫商宣，岂但场屋著祖鞭。",
            "早合玉堂照金莲，□□□衣常退然。",
            "擢第三十二载间，昔日朱颜今苍颜。",
            "踰冠□□□□班，垂迫耳顺犹在闲。",
            "一任金陵绛帐还，近始再调□□山。",
            "得非世道多间关，乍可不仕避险艰。",
            "四男二女膝□环，束脩餬口莱衣斑。",
            "我宿冒忝博士官，稠众中□□□□。",
            "□□直上秋天寒，得公老笔不厌看。",
            "雄文两魁□□□，□□柄国韬祸端。",
            "老夫寻遭霜简弹，白首相逢徒□□。",
            "□□□给瓮虀酸，人生出处如此难。"
        ],
        "title": "送戴帅初信州教授",
        "id": "d817521c-b000-41dd-8df6-88edceb2ed90"
    },
    {
        "author": "方回",
        "paragraphs": [
            "□见呻吟，我砭我针。",
            "人有此心，即观世音。"
        ],
        "title": "画观世音赞",
        "id": "60efb452-ecea-4f08-b7c7-43e6df247966"
    },
    {
        "author": "方回",
        "paragraphs": [
            "文湖州笔欠坡诗，便面潇潇雨一枝。",
            "暑汗轻摇骨□□，□间谁识庾元规。"
        ],
        "title": "题曹舍人文龙墨竹扇仲宾息斋写",
        "id": "30feff02-52d6-45f4-b878-af00f88a04f2"
    },
    {
        "author": "方回",
        "paragraphs": [
            "车书一统混干坤，福地钱塘户口蕃。",
            "治世故□□巨室，吉人宜尔保名门。",
            "金玉印章文物古，丹青图画典刑存。",
            "来禽几颗徐熙笔，欲摘红鲜荐酒樽。"
        ],
        "title": "题陈仲良宅观古物及徐熙来禽卷",
        "id": "75f4eef5-a54f-43d8-bcf8-7911028795b4"
    },
    {
        "author": "方回",
        "paragraphs": [
            "唐僧穷岛可，应是笔能追。",
            "投卷初来此，回船忽去之。",
            "味□工会合，情淡惯分离。",
            "许读红楼集，昌黎亦赠诗。"
        ],
        "title": "送吴僧庆闲上人",
        "id": "fbc22050-c9e3-48c9-b37a-460b9a0f1bfc"
    },
    {
        "author": "方回",
        "paragraphs": [
            "观见世间，苦痛之心。",
            "而往救之，脱彼呻吟。",
            "咄，千□□□，□□只眼。",
            "曰何以故，以心观心。"
        ],
        "title": "观世音像赞",
        "id": "2ba52918-1b43-49dd-8c37-602f6ee49c0c"
    },
    {
        "author": "方回",
        "paragraphs": [
            "□凉唤起酒醒人，听雨更阑得句新。",
            "儿子远来作生□，□□□十六年身。"
        ],
        "title": "五月二夜闻雨大□□日至杭",
        "id": "0bec5735-9eb0-4af2-a0ed-be919c38eb57"
    },
    {
        "author": "方回",
        "paragraphs": [
            "派出鱼龙氏，声摇虎豹关。",
            "两司千里泮，一退四年闲。",
            "学孔谁如孔，晞颜我亦颜。",
            "不应但携酒，日日看芝山。"
        ],
        "title": "送汪复心饶州教",
        "id": "d3c2d4b9-6933-46fa-a8b4-351fd68d7663"
    },
    {
        "author": "方回",
        "paragraphs": [
            "知君家世擅儒风，不与江湖术士同。",
            "季主市占排贾谊，□平肆卜服扬雄。",
            "言谈简淡非长古，揖让雍□□鞠躬。",
            "甲子支干五星说，源流本出六经中。"
        ],
        "title": "送毕用虎谈星命",
        "id": "19bad28e-3005-4f61-8947-597f4ff96b83"
    }
]