[
    {
        "author": "王安石",
        "paragraphs": [
            "豫章江面朔風驚，浩蕩帆船破浪行。",
            "目送家山無幾許，千年空想蟪蛄聲。"
        ],
        "title": "將次鎮南",
        "id": "065531e3-59af-4e32-8a28-16a8506bda04"
    },
    {
        "author": "王安石",
        "paragraphs": [
            "白石岡頭草木深，春風相與散衣襟。",
            "浮雲映郭留佳氣，飛鳥隨人作好音。"
        ],
        "title": "出金陵",
        "id": "f3d7212a-1095-4740-bcee-5c32afe301c9"
    },
    {
        "author": "王安石",
        "paragraphs": [
            "一雨迴飆助蓐收，炎曦不復畏金流。",
            "君家咫尺堪乘興，想岸烏紗對奕秋。"
        ],
        "title": "酬王微之",
        "id": "78e9174d-3155-459d-aadb-ab23dc619be2"
    },
    {
        "author": "王安石",
        "paragraphs": [
            "傳聞天玉此埋堙，千古誰分僞與真。",
            "每向小庭風月夜，却疑山水有精神。"
        ],
        "title": "題玉光亭",
        "id": "b9dfc4e6-46bb-48e8-a4ae-6888c37a47b1"
    },
    {
        "author": "王安石",
        "paragraphs": [
            "紛紛擾擾十年間，世事何嘗不强顔。",
            "亦欲心如秋水靜，應須身似嶺雲閑。"
        ],
        "title": "贈僧",
        "id": "71b7632f-3599-4b7b-a3cc-929687265f5e"
    },
    {
        "author": "王安石",
        "paragraphs": [
            "馬上功成不喜文，叔孫綿蕝共經綸。",
            "諸君可笑貪君賜，便許當時作聖人。"
        ],
        "title": "嘲叔孫通",
        "id": "e3de4adc-d101-4a11-b598-216aeda335a9"
    },
    {
        "author": "王安石",
        "paragraphs": [
            "朝紅一片墮窗塵，禪客翛然感此辰。",
            "更覺城中芳意少，不如山野早知春。"
        ],
        "title": "和浄因有作",
        "id": "f5391b26-4b6e-44fe-a24e-c7c927f6c652"
    },
    {
        "author": "王安石",
        "paragraphs": [
            "使節紛紛下禁中，幾人曾到此城東。",
            "獨君遺像今如在，廟食真須德與功。"
        ],
        "title": "張工部廟",
        "id": "423ebb67-666d-4270-a347-c48e44838441"
    },
    {
        "author": "王安石",
        "paragraphs": [
            "高山流水意無窮，三尺空絃膝上桐。",
            "默默此時誰會得，坐憑江閣看飛鴻。"
        ],
        "title": "次韵和張仲通見寄三絕句  其一",
        "id": "14a5460e-5a8f-4e56-9a5e-02c73cb70699"
    },
    {
        "author": "王安石",
        "paragraphs": [
            "收拾乾坤付一壺，世間無物直錙銖。",
            "醉鄉舊業拋來久，更欲因君稍問塗。"
        ],
        "title": "次韵和張仲通見寄三絕句  其二",
        "id": "5f699d38-d703-4cf3-a849-4acea8589a36"
    },
    {
        "author": "王安石",
        "paragraphs": [
            "欹枕狂歌擊唾壺，直將軒冕等錙銖。",
            "醉鄉岐路君知否，不似人間足畏塗。"
        ],
        "title": "次韵和張仲通見寄三絕句  其三",
        "id": "5fe498ea-e4fc-494d-b018-b5b5bf04be79"
    },
    {
        "author": "王安石",
        "paragraphs": [
            "百年難盡此身悲，眼入春風祗涕洟。",
            "花發鳥啼皆有思，忍尋棠棣鶺鴒詩。"
        ],
        "title": "宣州府君喪過金陵",
        "id": "58a1812e-dab2-40f0-8d8c-63057b3263f0"
    },
    {
        "author": "王安石",
        "paragraphs": [
            "崔嵬相映雪重重，茅屋柴門在半峰。",
            "想有幽人遺世事，獨臨青峭倚長松。"
        ],
        "title": "觀王氏雪圖",
        "id": "7a6ae98b-77c0-4ba7-9ba8-ef71923f1019"
    },
    {
        "author": "王安石",
        "paragraphs": [
            "紛紛易盡百年身，舉世何人識道真。",
            "力去陳言夸末俗，可憐無補費精神。"
        ],
        "title": "韓子",
        "id": "4c4ce481-fafe-4ff1-a682-df1e849882b5"
    },
    {
        "author": "王安石",
        "paragraphs": [
            "謀臣本自繫安危，賤妾何能作禍基。",
            "但願君王誅宰嚭，不愁宮裏有西施。"
        ],
        "title": "宰嚭",
        "id": "3c76e7c4-6212-4e18-bcfa-7ba07aa13d90"
    },
    {
        "author": "王安石",
        "paragraphs": [
            "藉交唯有不貲恩，漢法歸成棄市論。",
            "平日五陵多任俠，可能推刃報王孫。"
        ],
        "title": "郭解",
        "id": "ce6875f5-b850-4a47-823c-da08cb256dcd"
    },
    {
        "author": "王安石",
        "paragraphs": [
            "寥寥蕭寺半遺基，遊客經年斷履綦。",
            "猶有齊梁舊時殿，塵昏金像雨昏碑。"
        ],
        "title": "古寺",
        "id": "a16ad741-5bf0-4232-b8aa-bd87da70bdf3"
    },
    {
        "author": "王安石",
        "paragraphs": [
            "幕天無日地無塵，百紫千紅占得春。",
            "野草自花還自落，落時還有惜花人。"
        ],
        "title": "越人以幕養花因遊其下二首  其一",
        "id": "2dadc3e9-837d-4517-8a9e-8f5585b2c4ad"
    },
    {
        "author": "王安石",
        "paragraphs": [
            "尚有殘紅已可悲，更憂回首祇空枝。",
            "莫嗟身世渾無事，睡過春風作惡時。"
        ],
        "title": "越人以幕養花因遊其下二首  其二",
        "id": "15e70e76-6bec-4b13-816b-d4abd75327c6"
    },
    {
        "author": "王安石",
        "paragraphs": [
            "繞岸車鳴水欲乾，魚兒相逐尚相歡。",
            "無人挈入滄江去，汝死那知世界寬。"
        ],
        "title": "魚兒",
        "id": "d19f5c39-3c4d-4c84-b45d-71e5a55c3288"
    },
    {
        "author": "王安石",
        "paragraphs": [
            "村落蕭條夜氣生，側身東望一傷情。",
            "丹樓碧閣無處所，祇有溪山相照明。"
        ],
        "title": "離鄞至菁江東望",
        "id": "7e9da6fc-3d68-4e3d-922c-1e1cbc92307d"
    },
    {
        "author": "王安石",
        "paragraphs": [
            "太白山根秋夜靜，亂泉深水繞床鳴。",
            "病來空館聞風雨，恰似當年枕上聲。"
        ],
        "title": "信州迴車館中作二首  其一",
        "id": "8494efd5-b715-4fd9-85ef-1b6aae759a60"
    },
    {
        "author": "王安石",
        "paragraphs": [
            "山木漂摇卧弋陽，因思太白夜淋浪。",
            "西窗一榻芭蕉雨，復似當時水繞床。"
        ],
        "title": "信州迴車館中作二首  其二",
        "id": "712f10f1-52b7-448b-b843-a590a36b49da"
    },
    {
        "author": "王安石",
        "paragraphs": [
            "溪水清漣樹老蒼，行穿溪樹踏春陽。",
            "溪深樹密無人處，唯有幽花渡水香。"
        ],
        "title": "天童山溪上",
        "id": "08eb4c26-7169-4ac4-a7e5-d52472b9422a"
    },
    {
        "author": "王安石",
        "paragraphs": [
            "收功無路去無田，竊食窮城度兩年。",
            "更作世間兒女態，亂栽花竹養風煙。"
        ],
        "title": "鄞縣西亭",
        "id": "b8775c64-93ad-40d7-be38-6f5c43e5c675"
    },
    {
        "author": "王安石",
        "paragraphs": [
            "水村悲喜拆書看，聞道并州九月寒。",
            "憶得此時花更好，舉家憐女不同盤。"
        ],
        "title": "寄和甫",
        "id": "37331db9-696f-4c02-b143-f55e155be84a"
    },
    {
        "author": "王安石",
        "paragraphs": [
            "身留海上去何時，祇看春鴻北向飛。",
            "安得先生同一飲，蕨芽香嫩䱥魚肥。"
        ],
        "title": "寄伯兄",
        "id": "a33088c2-67fe-44d0-8ac6-a343e4294384"
    },
    {
        "author": "王安石",
        "paragraphs": [
            "行年三十已衰翁，滿眼憂傷祇自攻。",
            "今夜扁舟來訣汝，死生從此各西東。"
        ],
        "title": "別鄞女",
        "id": "81dccb3b-f67d-4154-bb7b-ca195bde87bc"
    },
    {
        "author": "王安石",
        "paragraphs": [
            "身隨饑馬日中行，眼入風沙困欲盲。",
            "心氣已勞形亦弊，自憐於世欲何營。"
        ],
        "title": "真州馬上作",
        "id": "6b4bb6d5-b399-40a9-b128-7203af8fdb52"
    },
    {
        "author": "王安石",
        "paragraphs": [
            "飛來山上千尋塔，聞說鷄鳴見日昇。",
            "不畏浮雲遮望眼，自緣身在最高層。"
        ],
        "tags": [
            "八年级下册(课外)",
            "登高",
            "初中古诗",
            "山",
            "古诗三百首",
            "哲理",
            "宋诗"
        ],
        "title": "登飛來峰",
        "id": "7d33b915-b0db-4c78-9751-a31f1825a8b9"
    },
    {
        "author": "王安石",
        "paragraphs": [
            "漢家分土建忠良，鐵券丹書信誓長。",
            "本待山河如带礪，何緣葅醢賜侯王。"
        ],
        "title": "讀漢功臣表",
        "id": "0f9a777e-0261-4709-9ab6-940f8e10d24e"
    },
    {
        "author": "王安石",
        "paragraphs": [
            "追隨落日盡還生，點綴浮雲暗又明。",
            "江有蛟龍山虎豹，清光雖在不堪行。"
        ],
        "title": "咏月",
        "id": "1f283ce2-e08f-478a-8bea-92befaf2e896"
    },
    {
        "author": "王安石",
        "paragraphs": [
            "怪祕陰靈與護持，重丹複碧煥參差。",
            "滄江見底應無日，萬丈孤根世不知。"
        ],
        "title": "金山",
        "id": "bc581c38-3fc2-4907-af2d-68e1df25b99f"
    },
    {
        "author": "王安石",
        "paragraphs": [
            "煙籠遠浦迷芳草，日照澄湖浸碧峰。",
            "幸有清樽堪酩酊，忍陪良友不從容。"
        ],
        "title": "疊翠亭",
        "id": "813610f3-7504-41fa-adb9-ddb73f8e696f"
    },
    {
        "author": "王安石",
        "paragraphs": [
            "默默長年有所思，世間談笑强追隨。",
            "蒼髯欲出朱顔謝，更覺求田問舍遲。"
        ],
        "title": "默默",
        "id": "d7f45807-2616-46ae-a595-192dbb274fb7"
    },
    {
        "author": "王安石",
        "paragraphs": [
            "未能達本且歸根，真照無知豈待言。",
            "枯木巖前猶失路，那堪春入武陵原。"
        ],
        "title": "達本",
        "id": "2dc68d47-44f8-46a3-85e4-b80374b83bc8"
    },
    {
        "author": "王安石",
        "paragraphs": [
            "太虛無實可追尋，葉落松枝謾古今。",
            "若見桃花生聖解，不疑還自有疑心。",
            "本來無物使人疑，却爲參禪買得癡。",
            "聞道無情能說法，面牆終日妄尋思。"
        ],
        "title": "寓言二首",
        "id": "6c87a7f8-b708-41eb-ae72-5cfd4e99113e"
    },
    {
        "author": "王安石",
        "paragraphs": [
            "穰侯老擅關中事，長恐諸侯客子來。",
            "我亦暮年專一壑，每逢車馬便驚猜。"
        ],
        "title": "偶書",
        "id": "780a1694-179c-4f95-9e24-46e3b187add7"
    },
    {
        "author": "王安石",
        "paragraphs": [
            "千古雄文造聖真，眇然幽思入無倫。",
            "他年未免投天祿，虛爲新都著劇秦。"
        ],
        "title": "揚子",
        "id": "f1951bf1-8cdc-444e-b818-0e8139affa68"
    },
    {
        "author": "王安石",
        "paragraphs": [
            "身如泡沫亦如風，刀割香塗共一空。",
            "宴坐世間觀此理，維摩雖病有神通。"
        ],
        "title": "讀維摩經有感",
        "id": "d38ddb79-cfe6-4f02-a981-2fe9f518649c"
    },
    {
        "author": "王安石",
        "paragraphs": [
            "池北池南春水生，桃花深處好閑行。",
            "細思擾擾夢中事，何用悠悠身後名。"
        ],
        "title": "春日即事",
        "id": "298d7fc2-7e06-43b5-aa78-ee8e7b3156aa"
    },
    {
        "author": "王安石",
        "paragraphs": [
            "獨龍岡北第三峰，逋客歸來老更慵。",
            "敗屋數椽青繚繞，冷雲深處不聞鍾。"
        ],
        "title": "贈安大師",
        "id": "c5aebc57-c73b-4cfe-b690-147f09b0fbb1"
    },
    {
        "author": "王安石",
        "paragraphs": [
            "白華巖主是金仙，假作山僧學道禪。",
            "珍重此行吾不及，爲傳消息結因緣。"
        ],
        "title": "送李生白華巖修道",
        "id": "ddff9657-7f70-4ef0-9596-77772031325a"
    },
    {
        "author": "王安石",
        "paragraphs": [
            "秋雨漫漫夜復朝，可嗟蔀屋望重霄。",
            "遥知宴坐無餘念，萬事都從劫火燒。"
        ],
        "title": "寄道光大師",
        "id": "26a80939-f519-4a79-a8a2-7dab1ca3a126"
    },
    {
        "author": "王安石",
        "paragraphs": [
            "白下亭東鳴一牛，山林陂港浄高秋。",
            "新營棗棫我檀越，曾悟布毛誰比丘。"
        ],
        "title": "示報寧長老",
        "id": "2860035e-b4b2-4e0d-9428-781c65a64e97"
    },
    {
        "author": "王安石",
        "paragraphs": [
            "紅梨無葉庇花身，黄菊分香委路塵。",
            "歲晚蒼官纔自保，日高青女尚橫陳。"
        ],
        "title": "紅梨",
        "id": "c8c7c185-0b72-41cf-9afe-eaa4a9fa2b1d"
    },
    {
        "author": "王安石",
        "paragraphs": [
            "依倚秋風氣象豪，似欺黄雀在蓬蒿。",
            "不知羽翼青冥上，腐鼠相隨勢亦高。"
        ],
        "title": "鴟",
        "id": "e26b299b-b67f-46b7-81a9-b4176b679a59"
    },
    {
        "author": "王安石",
        "paragraphs": [
            "力侔龍象或難堪，脣比仙人亦未慚。",
            "臨路長鳴有真意，盤山弟子久同參。"
        ],
        "title": "馿二首  其一",
        "id": "aaa9075e-cd20-4c91-829b-1e49cdd96344"
    },
    {
        "author": "王安石",
        "paragraphs": [
            "雖得康莊亦好還，每逢溝壍便知難。",
            "由來此物非他物，莫道何曾似仰山。"
        ],
        "title": "馿二首  其二",
        "id": "369e4bbe-ac1f-4fdd-bf99-e5ccabad7cbd"
    },
    {
        "author": "王安石",
        "paragraphs": [
            "去序三朝聖，行崩萬國天。",
            "憂勤無曠古，治洽最長年。",
            "仁育齊高厚，哀思罄幅員。",
            "欲知千載美，道德冠遺編。"
        ],
        "title": "仁宗皇帝挽辭四首  其一",
        "id": "00cb6b86-ea88-4951-8e29-2de4e4e21947"
    },
    {
        "author": "王安石",
        "paragraphs": [
            "憑几微言絕，群臣涕泗揮。",
            "哀號三級陛，縞素九重圍。",
            "天上仙遊遠，宮中御座非。",
            "最悲帷幄侍，不復未明衣。"
        ],
        "title": "仁宗皇帝挽辭四首  其二",
        "id": "f04340c6-165b-43e9-add7-28b1a35a61d5"
    },
    {
        "author": "王安石",
        "paragraphs": [
            "厭代人間世，收神天上游。",
            "遽然虛玉座，不復望珠旒。",
            "待旦移巾幘，饔人改膳羞。",
            "尋常飛白几，寂寞暗塵浮。"
        ],
        "title": "仁宗皇帝挽辭四首  其三",
        "id": "bf1a9b32-e269-4bb6-8988-cbf582f20749"
    },
    {
        "author": "王安石",
        "paragraphs": [
            "同執群方至，因山十月催。",
            "永違天日表，空有肺肝摧。",
            "帳殿流蘇卷，鈴歌薤露哀。",
            "宮中垂曉軔，西去不更回。"
        ],
        "title": "仁宗皇帝挽辭四首  其四",
        "id": "71e9991e-4f7d-4e67-a78a-f6f7d1655011"
    },
    {
        "author": "王安石",
        "paragraphs": [
            "御氣方尊極，乘雲已泬寥。",
            "衣冠萬國會，陵寢百神朝。",
            "夏鼎傳歸啟，虞羹想見堯。",
            "誰當授椽筆，論德在瓊瑶。"
        ],
        "title": "英宗皇帝挽辭二首  其一",
        "id": "04715da8-d88e-4554-bf3d-9c28c2386824"
    },
    {
        "author": "王安石",
        "paragraphs": [
            "玉冊上鴻名，猶殘警蹕聲。",
            "忽辭千歲祝，虛卜五年征。",
            "羽衛悲哀送，山陵指顧成。",
            "謳歌歸聖子，世孝在持盈。"
        ],
        "title": "英宗皇帝挽辭二首  其二",
        "id": "38136cdd-eba7-4e5d-b685-52b613c3f6cf"
    },
    {
        "author": "王安石",
        "paragraphs": [
            "將聖由天縱，成能與鬼謀。",
            "聰明初四達，俊乂盡旁求。",
            "一變前無古，三登歲有秋。",
            "謳歌歸子啟，欽念禹功修。"
        ],
        "title": "神宗皇帝挽辭二首  其一",
        "id": "48d1509a-81af-4a35-9b58-3267c593f784"
    },
    {
        "author": "王安石",
        "paragraphs": [
            "城闕宮車轉，山林隧路歸。",
            "蒼梧雲未遠，姑射露先晞。",
            "玉暗蛟龍蟄，金寒雁鶩飛。",
            "老臣他日淚，湖海想遺衣。"
        ],
        "title": "神宗皇帝挽辭二首  其二",
        "id": "2600776d-6512-43fc-a6f7-1a94d48d1218"
    },
    {
        "author": "王安石",
        "paragraphs": [
            "國頼姜任盛，門歸馬鄧高。",
            "關雎求窈窕，卷耳念勤勞。",
            "聖淑才難擬，休明運繼遭。",
            "岡原今獻卜，帷扆正攀號。"
        ],
        "title": "慈聖光獻皇后挽辭二首  其一",
        "id": "14dfbfc9-4e7a-409f-8bd6-57ae24d309d9"
    },
    {
        "author": "王安石",
        "paragraphs": [
            "塗山女德茂，京室母才難。",
            "具美多前志，餘光永後觀。",
            "遺衣遷館御，祖載出宮菆。",
            "終始神孫孝，長留萬國歡。"
        ],
        "title": "慈聖光獻皇后挽辭二首  其二",
        "id": "c816e6c8-4d95-4714-a799-b004fb79eee5"
    },
    {
        "author": "王安石",
        "paragraphs": [
            "從容邊塞議，慷慨廟堂爭。",
            "曲突非無驗，方穿有不行。",
            "搢紳終倚頼，贈襚極哀榮。",
            "豈慕公孫貴，平生學董生。"
        ],
        "title": "正肅吳公挽辭三首  其一",
        "id": "05b9bc9e-5788-4f90-b333-a0890a0ab95b"
    },
    {
        "author": "王安石",
        "paragraphs": [
            "應世文章手，宜民政事才。",
            "朝多側目忌，士有拊心哀。",
            "書蠹平生簡，香寒後夜灰。",
            "悠悠國西路，空得葬車回。"
        ],
        "title": "正肅吳公挽辭三首  其二",
        "id": "4753fba8-b6eb-48b1-bf3a-d7de6bbaeeb8"
    },
    {
        "author": "王安石",
        "paragraphs": [
            "昔繼吳公治，今從子産遊。",
            "里門無舊客，鄉國有新丘。",
            "謀讓禆諶遠，文歸賈誼優。",
            "此時辜怨寵，西望涕空流。"
        ],
        "title": "正肅吳公挽辭三首  其三",
        "id": "ca94c49f-b5a1-4c18-bdbc-cc270ac20942"
    },
    {
        "author": "王安石",
        "paragraphs": [
            "功名烜赫在三朝，經術從容輔漢條。",
            "儒服早紆丞相紱，戎冠再插侍中貂。",
            "開倉六塔流人復，出甲甘陵叛黨銷。",
            "東第祇今空畫像，當時於此識風標。"
        ],
        "title": "文元賈公挽辭二首  其一",
        "id": "60d5c046-659e-4d04-853c-f83712a34ff1"
    },
    {
        "author": "王安石",
        "paragraphs": [
            "銘旌蕭颯九秋風，薤露悲歌落月中。",
            "華屋幾人思謝傅，佳城今日閉滕公。",
            "名垂竹帛書勳在，神寄丹青審象同。",
            "天上貂蟬曾夢賜，歸魂應佩紫陽宮。"
        ],
        "title": "文元賈公挽辭二首  其二",
        "id": "5c0e4d5f-64f0-4b19-b37d-7f730ae6e778"
    },
    {
        "author": "王安石",
        "paragraphs": [
            "文章晉康樂，經術漢公孫。",
            "舊秩疑丞貴，前功保傅尊。",
            "傳呼猶在耳，會哭已填門。",
            "蕭瑟城南路，鳴笳上九原。"
        ],
        "title": "元獻晏公挽辭三首  其一",
        "id": "55495b82-0268-4ad5-95c8-31683e828f1a"
    },
    {
        "author": "王安石",
        "paragraphs": [
            "終賈年方妙，蕭曹地已親。",
            "優游太平日，密勿老成人。",
            "抗論辭多秘，賡歌迹已陳。",
            "功名千載下，不負漢庭臣。"
        ],
        "title": "元獻晏公挽辭三首  其二",
        "id": "571bb3c7-b081-45cb-a3c1-103f0eef6599"
    },
    {
        "author": "王安石",
        "paragraphs": [
            "感會真奇遇，飛揚獨妙齡。",
            "他年西餞日，此夜上騎星。",
            "宿惠留藩屏，餘忠在禁庭。",
            "音容無處所，彷彿寄丹青。"
        ],
        "title": "元獻晏公挽辭三首  其三",
        "id": "a5339cac-13b6-464a-99f8-dfbcc073482a"
    },
    {
        "author": "王安石",
        "paragraphs": [
            "心期自與衆人殊，骨相知非淺丈夫。",
            "獨斡斗杓環帝座，親扶日轂上天衢。",
            "鋤耰萬里山無盜，衮繡三朝國有儒。",
            "爽氣忽隨秋露盡，但留陳迹在龜趺。"
        ],
        "title": "忠獻韓公挽辭二首  其一",
        "id": "3aeca05d-039e-4fd4-a16e-693a138eceba"
    },
    {
        "author": "王安石",
        "paragraphs": [
            "兩朝身與國安危，典策哀榮此一時。",
            "木稼嘗聞達官怕，山頹果見哲人萎。",
            "英姿爽氣歸圖畫，茂德元勳在鼎彝。",
            "幕府少年今白髮，傷心無路送靈輭。"
        ],
        "title": "忠獻韓公挽辭二首  其二",
        "id": "6d0b8b6d-24ec-4fe4-9f03-8253296f7386"
    },
    {
        "author": "王安石",
        "paragraphs": [
            "丙魏雖遭漢道昌，豈如公出值虞唐。",
            "秀鍾舊國山川氣，榮附中天日月光。",
            "更化事功參虎變，贊元時序得金穰。",
            "傷心鼓吹城南陌，回首新阡柏一行。"
        ],
        "title": "正憲吳公挽辭",
        "id": "90f690a1-bd59-43e3-9a6b-9707964b5ed1"
    },
    {
        "author": "王安石",
        "paragraphs": [
            "功名一世事，興廢豈人謀。",
            "重爲蒼生起，終隨逝水流。",
            "凄凉歸部曲，零落掩山丘。",
            "許國言猶在，奸諛可使羞。"
        ],
        "title": "孫威敏公挽辭",
        "id": "fd6cfd98-156d-46b6-89fd-de71275198f7"
    },
    {
        "author": "王安石",
        "paragraphs": [
            "慶曆公偕起，元豐我獨傷。",
            "兩楹終昔夢，五鼎繼前喪。",
            "薰歇曾攀桂，甘留所憩棠。",
            "素風知不墜，能世有諸郎。"
        ],
        "title": "崇禧給事同年馬兄挽辭二首  其一",
        "id": "e8122130-d270-4c61-9f6e-c96bf9bbe247"
    },
    {
        "author": "王安石",
        "paragraphs": [
            "藏室亡三篋，得之公最多。",
            "露晞當晚景，川逝作前波。",
            "惠寄輿人誦，悲傳挽者歌。",
            "竹西携手處，清淚邈山河。"
        ],
        "title": "崇禧給事同年馬兄挽辭二首  其二",
        "id": "5a3894d3-9000-44f8-be7b-025acbe9f436"
    },
    {
        "author": "王安石",
        "paragraphs": [
            "年高漢賈誼，官過楚荀卿。",
            "望古君無憾，論今我未平。",
            "有風吹畫翣，無日照佳城。",
            "空復文章在，流傳世上名。"
        ],
        "title": "陳動之秘丞挽辭二首  其一",
        "id": "84906c48-9011-4cab-8980-bc2a3280e713"
    },
    {
        "author": "王安石",
        "paragraphs": [
            "人間三十六，追逐孔鸞飛。",
            "似欲來爲瑞，如何去不歸。",
            "琴樽已寂寞，筆墨尚光輝。",
            "空復平生友，西華豈易依。"
        ],
        "title": "陳動之秘丞挽辭二首  其二",
        "id": "4ec42636-96b2-41ae-a296-e94f3a354831"
    },
    {
        "author": "王安石",
        "paragraphs": [
            "地蟠江漢久知靈，通德門中見老成。",
            "南去伏波推將略，北來光祿擅詩名。",
            "密章贈襚連三組，畫翣喪車載一旌。",
            "陰德故應多後福，可能生子但升卿。"
        ],
        "title": "贈工部侍郎鄭公挽辭",
        "id": "97c66de7-1d99-44fb-8c20-78461e4eff0e"
    },
    {
        "author": "王安石",
        "paragraphs": [
            "同時獻賦久無人，握手悲歡迹已陳。",
            "它日白衣霄漢志，暮年朱紱水雲身。",
            "虛容劍几今長夜，小隠山林祇舊春。",
            "豈惜埋辭追往事，齒衰才盡獨傷神。"
        ],
        "title": "致仕虞部曲江譚君挽辭",
        "id": "00f29e17-cf76-4707-b3de-bcff57b896a2"
    },
    {
        "author": "王安石",
        "paragraphs": [
            "冠蓋青門道，知君自少時。",
            "從容他日喜，奄忽暮年悲。",
            "江月明丹旐，湖風冷繐帷。",
            "音容雖可想，材力竟何施。"
        ],
        "title": "馬玘大夫挽辭",
        "id": "8c1b3e55-bc32-4156-8682-7fce6769ed21"
    },
    {
        "author": "王安石",
        "paragraphs": [
            "文史傳家學，聲名動帝除。",
            "蘭堂空作賦，金匱不讎書。",
            "勝事悲疇昔，清談想緒餘。",
            "吹簫索上去，歸國有魂車。"
        ],
        "title": "宋中道挽辭",
        "id": "0f40ecee-ed19-427d-837d-d84acf267b5e"
    },
    {
        "author": "王安石",
        "paragraphs": [
            "同學金陵最少年，奏書曾用牘三千。",
            "盛名非復居人後，壯歲如何棄我先。",
            "種橘園林無舊業，採蘋洲渚有新篇。",
            "蒜山東路春風綠，埋沒誰知太守阡。"
        ],
        "title": "王中甫學士挽辭",
        "id": "64fa521e-5f5f-4784-bcf1-436cb0d99426"
    },
    {
        "author": "王安石",
        "paragraphs": [
            "蒿里竟何在，死生從此分。",
            "謾傳仙掌籍，誰見鬼修文。",
            "蔡琰能傳業，侯芭爲起墳。",
            "傷心北風路，吹淚濕江雲。"
        ],
        "title": "王逢原挽辭",
        "id": "9bb3c0f9-103d-411a-943f-21676450dc90"
    },
    {
        "author": "王安石",
        "paragraphs": [
            "憶隨諸彥附青雲，場屋聲名看出群。",
            "孫寶暮年猶主簿，卜商今日更修文。",
            "山川凜凜平生氣，草木蕭蕭數尺墳。",
            "欲寫此哀終不盡，但令千載少知君。"
        ],
        "title": "葛興祖挽辭",
        "id": "ba648621-f30f-4c8d-8659-99fb4f0891f0"
    },
    {
        "author": "王安石",
        "paragraphs": [
            "文采機雲後，知名實妙年。",
            "銀鉤工壯麗，金薤富清妍。",
            "批鳳多新貴，憑熊數外遷。",
            "空令猗氏監，遺愛有良田。"
        ],
        "title": "河中使君修撰陸公挽辭三首  其一",
        "id": "f654fbd7-22c2-4b70-9f88-0c7e5c73406e"
    },
    {
        "author": "王安石",
        "paragraphs": [
            "皖城初得故人詩，嘆息龍媒踠壯時。",
            "太史滯留終不偶，中郎制作遂無施。",
            "二千石祿今何有，四十車書昔漫知。",
            "海曲冷雲埋拱木，延州空掛暮年悲。"
        ],
        "title": "河中使君修撰陸公挽辭三首  其二",
        "id": "93f94ebf-f3b9-416f-ace2-cf3979960581"
    },
    {
        "author": "王安石",
        "paragraphs": [
            "前旌一幅粉書名，行路知君亦涕零。",
            "遂失詞人空甫里，謾留悲鶴老華亭。",
            "主張壽祿無三甲，收拾文章有六丁。",
            "歸處仙龕終不遠，新墳東見海山青。"
        ],
        "title": "河中使君修撰陸公挽辭三首  其三",
        "id": "2b6f4e97-fffd-4095-b0f2-2e27ff144bcb"
    },
    {
        "author": "王安石",
        "paragraphs": [
            "多才自合至公卿，豈料青衫困一生。",
            "太史有書能敘事，子雲於世不徼名。",
            "丘墳慘淡箕山綠，門巷蕭條潁水清。",
            "握手笑言如昨日，白頭東望一傷情。"
        ],
        "title": "王子直挽辭",
        "id": "0d91269d-4a61-4cef-b2c1-fa849e5fef44"
    },
    {
        "author": "王安石",
        "paragraphs": [
            "喪車上新壟，哀挽轉空山。",
            "名與碑長在，魂隨帛暫還。",
            "無兒漫黄卷，有母亦朱顔。",
            "俛仰平生事，相看一夢間。"
        ],
        "title": "孫君挽辭",
        "id": "ca39674a-9d62-4089-868e-11a4aaf69e05"
    },
    {
        "author": "王安石",
        "paragraphs": [
            "楚人黄歇地，晉代葛洪家。",
            "特擅山川秀，相承黻冕華。",
            "猗君有清尚，於世不雄夸。",
            "令子能傳業，流光未可涯。"
        ],
        "title": "處士葛君挽辭",
        "id": "86833d34-ea59-489f-afaa-f17ae3690434"
    },
    {
        "author": "王安石",
        "paragraphs": [
            "永壽開新邑，長沙返舊塋。",
            "金葩冷鈿軸，粉字暗銘旌。",
            "薤久露難濕，蘭餘風尚清。",
            "慶鍾知有在，令子合升卿。"
        ],
        "title": "永壽縣太君周氏挽辭二首  其一",
        "id": "6dc5eccd-3e50-4341-a5a6-659ebe7f762d"
    },
    {
        "author": "王安石",
        "paragraphs": [
            "子引金閨籍，身開石窌封。",
            "靈輴悲吉路，象服儼虛容。",
            "楚挽雖多相，萊衣不更縫。",
            "誰知逝川底，劍自喜相逢。"
        ],
        "title": "永壽縣太君周氏挽辭二首  其二",
        "id": "513c4495-8794-41e2-aa10-23da6f032bf3"
    },
    {
        "author": "王安石",
        "paragraphs": [
            "謝朓城中守，梁鴻墓下歸。",
            "素車馳吉路，丹旐卷寒輝。",
            "撫几虛容在，瞻圖實貌非。",
            "無因置一酹，空此嘆長違。"
        ],
        "title": "致仕邵少卿挽辭二首  其一",
        "id": "7710cd6d-dd3a-42fe-b61f-1fce3668858b"
    },
    {
        "author": "王安石",
        "paragraphs": [
            "杯酒邗溝上，紛紛已十年。",
            "音容常想見，風迹每流傳。",
            "老去元卿位，新開太守阡。",
            "慶門當更大，子弟固多賢。"
        ],
        "title": "致仕邵少卿挽辭二首  其二",
        "id": "ccf522e4-c8e1-4a60-aaab-34cbb894f840"
    },
    {
        "author": "王安石",
        "paragraphs": [
            "卷卷繐帷輕，空堂晝哭聲。",
            "衣冠遺故物，杯案若平生。",
            "白馬有悲送，赤車非古行。",
            "低徊九原日，光景在銘旌。"
        ],
        "title": "葛郎中挽辭二首  其一",
        "id": "fa6e99ca-ba2e-4dcf-9245-5c59f83d17a7"
    },
    {
        "author": "王安石",
        "paragraphs": [
            "蠻荆長往地，湖海獨歸時。",
            "旅櫬蛟龍護，銘旌雁鶩隨。",
            "此生要有盡，何物告無期。",
            "一片幽堂石，公知我不欺。"
        ],
        "title": "葛郎中挽辭二首  其二",
        "id": "4738da3d-8b83-42fc-9284-72732a3e57e9"
    },
    {
        "author": "王安石",
        "paragraphs": [
            "處士生涯水一瓢，行年七十更蕭條。",
            "老妻稻下分遺秉，弱子松間拾墮樵。",
            "豈有聲名高後世，遂無饘粥永今朝。",
            "窮魂散漫知何處，甬水東西不可招。"
        ],
        "title": "悼王致處士",
        "id": "e364c936-532c-41d1-8f02-94f82863a1fe"
    },
    {
        "author": "王安石",
        "paragraphs": [
            "空餘一丹旐，無復兩朱轓。",
            "寂寞蒜山渡，陂陀京口原。",
            "音容歸繪畫，才業付兒孫。",
            "尚有故人淚，滄江相與翻。"
        ],
        "title": "蘇才翁挽辭二首  其一",
        "id": "a6db260d-167f-4006-8780-bd02ecb66e56"
    },
    {
        "author": "王安石",
        "paragraphs": [
            "翰墨隨談嘯，風流在弟兄。",
            "浮名同逆旅，壯志負平生。",
            "使節何年去，喪車故老迎。",
            "悠悠京口外，落日照銘旌。"
        ],
        "title": "蘇才翁挽辭二首  其二",
        "id": "26bdccde-efbc-451a-92cd-c4edb3bf97f0"
    },
    {
        "author": "王安石",
        "paragraphs": [
            "休公遂不起，難料復難忘。",
            "玉骨隨薪盡，空留一分香。"
        ],
        "title": "悼慧休",
        "id": "01ddd946-54dd-46a6-a42c-c6cd15877633"
    },
    {
        "author": "王安石",
        "paragraphs": [
            "五湖大浪如銀山，問君西遊何當還。",
            "以手撫膺坐長嘆，空手無金行路難。",
            "丈夫意有在，吾徒且加餐。",
            "屏風九疊雲錦張，千峰如連環。",
            "上有橫河斷海之浮雲，可望不可攀。",
            "飛空結樓臺，動影裊窕沖融間。",
            "沛然乘天遊，下看塵世悲人寰。",
            "泊舟潯陽郭，去去翔寥廓。",
            "君今幸未成老翁，衰老不復如今樂。"
        ],
        "title": "送吳顯道五首  其一",
        "id": "cd34e492-c43e-4a1c-b8d7-0c2f3cd28855"
    },
    {
        "author": "王安石",
        "paragraphs": [
            "滕王高閣臨江渚，東邊日出西邊雨。",
            "十五年前此會同，天際張帷列樽俎。",
            "公今此去何時歸，我今停杯一問之。",
            "春風兩岸水楊柳，昔日青青今在否。",
            "偶向東湖更向東，杏花兩株能白紅。",
            "落拓舊遊應記得，插花走馬月明中。",
            "荏苒荏苒瞻西海，明年花開復誰在。",
            "杏花楊柳年年好，南去北來人自老。",
            "少壯幾時奈老何，與君把箸擊盤歌。",
            "歌罷仰天嘆，六龍忽蹉跎。",
            "眼中了了見鄉國，自是不歸歸便得。",
            "欲往城南望城北，此心炯炯君應識。"
        ],
        "title": "送吳顯道五首  其二",
        "id": "8cc824a5-9091-424f-89af-d47c029cc5b0"
    },
    {
        "author": "王安石",
        "paragraphs": [
            "臨川樓上柅園中，羅幃繡幕圍香風。",
            "觥船一棹百分空，看朱成碧顔始紅。",
            "杏花楊柳年年好，南去北來人自老。",
            "舊事無人可共論，惟君與我同懷抱。"
        ],
        "title": "送吳顯道五首  其三",
        "id": "2e633ad7-5ffb-4646-9d61-c99314ac8b9f"
    },
    {
        "author": "王安石",
        "paragraphs": [
            "忽憶舊鄉頭已白，牙齒欲落真可惜。",
            "臨江把臂難再得，江水江花豈終極。"
        ],
        "title": "送吳顯道五首  其四",
        "id": "ebc68fde-f003-4803-af9f-90f4a4eeab4b"
    },
    {
        "author": "王安石",
        "paragraphs": [
            "百年多病獨登臺，知有歸日眉放開。",
            "功名富貴何足道，且賦淵明歸去來。"
        ],
        "title": "送吳顯道五首  其五",
        "id": "4db22b4b-acac-4f58-9ced-cf2231d21968"
    },
    {
        "author": "王安石",
        "paragraphs": [
            "君不見蔡澤栖遲世看醜，豪氣英風亦何有。",
            "忽然變軒昂，盛事傳不朽。",
            "君今幸未成老翁，二十八宿羅心胸。",
            "何不上書自薦達，封侯起第一日中。",
            "秋月春風等閑度，山中舊宅無人住。",
            "宅中青桑葉宛宛，澗水流過田中路。",
            "遥知楊柳是門處，萬里蒼蒼煙水暮。",
            "我欲尋之不憚遠，君又暫來還徑去。",
            "紅亭驛路掛城頭，憶君祇欲苦死留。",
            "天際張帷列樽俎，君歌聲酸辭且苦。",
            "人生憔悴生理難，使人聽此凋朱顔。",
            "勸君更盡一杯酒，明日路長山復山。"
        ],
        "title": "送吳顯道南歸",
        "id": "d7783f31-02e3-4922-a6ac-6fb44a642ad4"
    },
    {
        "author": "王安石",
        "paragraphs": [
            "劉郎劉郎莫先起，遇酒當歌且歡喜。",
            "船頭朝轉暮千里，眼中之人吾老矣。",
            "九疑聯綿皆相似，負雪崔嵬插花裏。",
            "萬里衡陽雁，尋常到此迴。",
            "行逢二三月，好與雁同來。",
            "雁來人不來，如何不飲令心哀。",
            "莫厭瀟湘少人處，謫官樽俎定常開。"
        ],
        "title": "送劉貢甫謫官衡陽",
        "id": "04c016a1-32ba-497a-9e6e-6ed5358df678"
    },
    {
        "author": "王安石",
        "paragraphs": [
            "大師京國舊，興趣江湖迥。",
            "往與惠詢輩，一宿金山頂。",
            "懷哉苦留戀，王事有朝請。",
            "別來能幾時，浮念劇含梗。",
            "今朝忽相見，眸子清炯炯。",
            "夜闌接軟語，令人發深省。",
            "化城出天半，遠色有諸嶺。",
            "白首對汀洲，猶思理煙艇。"
        ],
        "title": "贈寶覺",
        "id": "b9653e98-05dd-448b-973a-193635b9cc3d"
    },
    {
        "author": "王安石",
        "paragraphs": [
            "招提憑高岡，四面斷行旅。",
            "勝地猶在險，浮梁裊相拄。",
            "大江當我前，颭灧翠綃舞。",
            "通流與厨會，甘美勝牛乳。",
            "扣欄出黿鼉，幽姿可時睹。",
            "夜深殿突兀，太微凝帝宇。",
            "壁立兩崖對，迢迢隔雲雨。",
            "天多剩得月，月落聞津鼓。",
            "夜風一何喧，大舶夾雙艣。",
            "顛沉在須臾，我自檝迎汝。",
            "始知像教力，但度無所苦。",
            "憶昨狼狽初，只見石與土。",
            "榮華一朝盡，土梗空俯僂。",
            "人事隨轉燭，蒼茫竟誰主。",
            "咄嗟檀施開，繡楹盤萬礎。",
            "高閣切星辰，新秋照牛女。",
            "湯休起我病，轉上青天去。",
            "攝身凌蒼霞，同憑朱欄語。",
            "我歌爾其聆，幽憤得一吐。",
            "誰言張處士，雄筆映千古。"
        ],
        "title": "金山寺",
        "id": "8257ce9f-4a93-4a4c-9c12-f65e75349063"
    },
    {
        "author": "王安石",
        "paragraphs": [
            "曾宮憑風回，兩岸聞鍾聲。",
            "百里見秋毫，搆雲有高營。",
            "化城若化出，仰攀日月行。",
            "俛視大江奔，衆山遥相迎。",
            "大江蟠㠌根，旋流自成浪。",
            "却略羅翠屏，秀色各異狀。",
            "楞伽海中山，迥出霄漢上。",
            "中有不死庭，天龍盡回向。",
            "惜哉不得往，側坐渺難望。",
            "擁掩難恕宥，意欲鏟疊嶂。",
            "登臨獨無語，一望一怊悵。",
            "忽憶少年時，孤嶼坐題詩。",
            "空懷焉能果，唯有故人知。"
        ],
        "title": "化城閣",
        "id": "af98167b-4790-4122-8120-818a7099a68f"
    },
    {
        "author": "王安石",
        "paragraphs": [
            "我本漢家子，早入深宮裏。",
            "遠嫁單于國，憔悴無復理。",
            "穹廬爲室旃爲牆，胡塵暗天道路長。",
            "去住彼此無消息，明明漢月空相識。",
            "死生難有却回身，不忍回看舊寫真。",
            "玉顔不是黄金少，愛把丹青錯畫人。",
            "朝爲漢宮妃，暮作胡地妾。",
            "獨留青塚向黄昏，顔色如花命如葉。"
        ],
        "title": "明妃曲",
        "id": "a99a6b1b-700a-4780-b245-d8e67c6d1891"
    },
    {
        "author": "王安石",
        "paragraphs": [
            "秋水纔深四五尺，扁舟斗轉疾於飛。",
            "可憐物色阻携手，正是歸時君不歸。"
        ],
        "title": "懷元度四首  其一",
        "id": "c85e3469-d793-4362-9093-3bccb5b95ddb"
    },
    {
        "author": "王安石",
        "paragraphs": [
            "舍南舍北皆春水，恰似蒲萄初醱醅。",
            "不見秘書心若失，百年多病獨登臺。"
        ],
        "title": "懷元度四首  其二",
        "id": "7fbec9b8-24c4-4cea-8c6d-8db7d3518919"
    },
    {
        "author": "王安石",
        "paragraphs": [
            "思君携手安能得，上盡重城更上樓。",
            "時獨看雲淚橫臆，長安不見使人愁。"
        ],
        "title": "懷元度四首  其三",
        "id": "34d88a67-a92e-46c3-bfa4-7a7aed3de35e"
    },
    {
        "author": "王安石",
        "paragraphs": [
            "自君之出矣，何其挂懷抱。",
            "孤坐屢窮辰，山林迹如掃。",
            "數枝石榴發，豈無一時好。",
            "不可持寄君，思君令人老。"
        ],
        "title": "懷元度四首  其四",
        "id": "cabf20fe-3e05-4057-be52-698a3940d089"
    },
    {
        "author": "王安石",
        "paragraphs": [
            "早知皆是自拘囚，年少因何有旅愁。",
            "自是不歸歸便得，陸乘肩輿水乘舟。"
        ],
        "title": "招元度",
        "id": "7feef873-c7a2-4092-96fb-f0cd47573ebb"
    },
    {
        "author": "王安石",
        "paragraphs": [
            "三山半落青天外，勢比凌歊宋武臺。",
            "塵世難逢開口笑，生前相遇且銜杯。"
        ],
        "title": "示黄吉甫",
        "id": "dc923251-fb2a-4029-a619-441a1b128f0d"
    },
    {
        "author": "王安石",
        "paragraphs": [
            "觥船一棹百分空，十五年前此會同。",
            "南去北來人自老，桃花依舊笑春風。"
        ],
        "title": "送張明甫",
        "id": "4beca275-df43-43b4-b07f-bb55fcff83db"
    },
    {
        "author": "王安石",
        "paragraphs": [
            "潮打空城寂寞迴，百年多病獨登臺。",
            "誰人得似張公子，有底忙時不肯來。"
        ],
        "title": "贈張軒民贊善",
        "id": "bde43088-2849-4de9-9752-f37ccb30f8fe"
    },
    {
        "author": "王安石",
        "paragraphs": [
            "江涵秋景雁初飛，沙尾長檣發漸稀。",
            "惆悵無因見范蠡，夕陽長送釣船歸。"
        ],
        "title": "望之將行",
        "id": "d36fea4b-1cfe-45c4-bf17-8f1eb45ec07a"
    },
    {
        "author": "王安石",
        "paragraphs": [
            "山桃野杏兩三栽，嫩葉商量細細開。",
            "最是一年春好處，明朝有意抱琴來。"
        ],
        "title": "招葉致遠",
        "id": "7b55fdcf-6314-4aa6-91e7-0d4f030165b3"
    },
    {
        "author": "王安石",
        "paragraphs": [
            "朱顔日夜不如故，深感杏花相映紅。",
            "盡日獨行春色裏，醉吟誰肯伴衰翁。"
        ],
        "title": "獨行",
        "id": "126c0aa1-18d7-402c-999d-fe2c2d0dc397"
    },
    {
        "author": "王安石",
        "paragraphs": [
            "六朝文物草連空，今古無端入望中。",
            "江上晚來堪畫處，參差煙樹五湖東。"
        ],
        "title": "江口",
        "id": "73e6dbac-96f9-4183-af5a-2495bf646604"
    },
    {
        "author": "王安石",
        "paragraphs": [
            "恰有三百青銅錢，憑君爲算小行年。",
            "坐中亦有江南客，自斷此生休問天。"
        ],
        "title": "戲贈湛源",
        "id": "45e7a53b-3551-478a-adfb-b5b9d687a7b1"
    },
    {
        "author": "王安石",
        "paragraphs": [
            "可惜昂藏一丈夫，生來不讀半行書。",
            "子雲識字終投閣，幸是元無免破除。"
        ],
        "title": "與北山道人",
        "id": "759daa31-d82b-4b35-ada2-79d2b1143656"
    },
    {
        "author": "王安石",
        "paragraphs": [
            "白玉堂前一樹梅，爲誰零落爲誰開。",
            "唯有春風最相惜，一年一度一歸來。"
        ],
        "title": "梅花",
        "id": "7449d3d2-4af4-4e8f-90a9-7778e09c2ce3"
    },
    {
        "author": "王安石",
        "paragraphs": [
            "漸老逢春能幾回，蓬門今始爲君開。",
            "莫嫌野外無供給，更向花前把一杯。"
        ],
        "title": "即事五首  其一",
        "id": "6933fc8d-a255-482a-8501-4bb6144f7f5a"
    },
    {
        "author": "王安石",
        "paragraphs": [
            "一樹籠鬆玉刻成，遊蜂多思正經營。",
            "攀枝弄雪時回顧，還繞櫻桃樹下行。"
        ],
        "title": "即事五首  其二",
        "id": "a7456c50-20d7-4fd3-9f1a-df986859d3f4"
    },
    {
        "author": "王安石",
        "paragraphs": [
            "幽棲地僻經過少，鍾梵聲中掩竹門。",
            "唯有多情枝上雪，暗香浮動月黄昏。"
        ],
        "title": "即事五首  其三",
        "id": "5e417bdd-b7b6-449a-98b5-b3d9b1d83763"
    },
    {
        "author": "王安石",
        "paragraphs": [
            "遮莫鄰鷄下五更，願爲閑客此閑行。",
            "欲知前面花多少，顛倒青苔落絳英。"
        ],
        "title": "即事五首  其四",
        "id": "449fe7f8-775f-467f-9b7b-05d8cf4e2ba8"
    },
    {
        "author": "王安石",
        "paragraphs": [
            "春光冉冉歸何處，細雨斜風作夜寒。",
            "猶有數葩紅好處，老年花似霧中看。"
        ],
        "title": "即事五首  其五",
        "id": "ce9dda65-cf97-40fb-8a07-d790b2de3f04"
    },
    {
        "author": "王安石",
        "paragraphs": [
            "春風吹園雜花開，青天露坐始此迴。",
            "一杯一杯復一杯，笑言溢口何歡咍。",
            "古人白骨生青苔，我獨不飲何爲哉。",
            "何時出得禁酒國，壘麴便築糟丘臺。"
        ],
        "title": "春風",
        "id": "05d18d57-d19f-4d63-ba59-b7d0574b8305"
    },
    {
        "author": "王安石",
        "paragraphs": [
            "春雪墮如簁，渾家醉不知。",
            "泥留虎鬥迹，愁殺路傍兒。"
        ],
        "title": "春雪",
        "id": "1c198b41-1311-4105-96ce-8b0e71fe1449"
    },
    {
        "author": "王安石",
        "paragraphs": [
            "花下一壺酒，定將誰舉杯。",
            "雪英飛落近，疑是故人來。"
        ],
        "title": "花下",
        "id": "ab984434-8870-452c-85af-cba70091b2b9"
    },
    {
        "author": "王安石",
        "paragraphs": [
            "春山春水流，曲折方屢渡。",
            "荒乘不知疲，行到水窮處。",
            "依然舊童子，要予竹西去。",
            "歸時始覺遠，草蔓已多露。"
        ],
        "title": "春山",
        "id": "467bb79b-9809-4842-89b1-fd0a3d467586"
    },
    {
        "author": "王安石",
        "paragraphs": [
            "六代豪華空處所，金陵王氣黯然收。",
            "煙濃草遠望不盡，物換星移度幾秋。",
            "至竟江山誰是主，却因歌舞破除休。",
            "我來不見當時事，上盡重城更上樓。"
        ],
        "title": "金陵懷古",
        "id": "98fc9cee-9c18-4339-b462-019a4bc2d76d"
    },
    {
        "author": "王安石",
        "paragraphs": [
            "天雨蕭蕭滯茅屋，冷猿秋雁不勝悲。",
            "床床屋漏無乾處，獨立蒼茫自咏詩。"
        ],
        "title": "沈坦之將歸溧陽值雨留吾廬久之三首  其一",
        "id": "51fd6fd0-0251-4a66-bfe2-21da2fa9edfe"
    },
    {
        "author": "王安石",
        "paragraphs": [
            "檐雨亂淋幔，風悲蘭杜秋。",
            "相看更促膝，人老自多愁。"
        ],
        "title": "沈坦之將歸溧陽值雨留吾廬久之三首  其二",
        "id": "1bff1a7e-6e65-45fe-82a2-792455b42da1"
    },
    {
        "author": "王安石",
        "paragraphs": [
            "片雲頭上黑，淅淅野風秋。",
            "室婦嘆鳴鸛，分爲兩地愁。"
        ],
        "title": "沈坦之將歸溧陽值雨留吾廬久之三首  其三",
        "id": "08a1de87-1399-4437-bc6d-ba061a9e64ca"
    },
    {
        "author": "王安石",
        "paragraphs": [
            "蔡子勇成癖，能騎生馬駒。",
            "銛鋒瑩鷿鵜，價重百硨磲。",
            "脫身事幽討，禪龕只晏如。",
            "劃然變軒昂，慎勿學哥舒。",
            "蔡子勇成癖，劍可萬人敵。",
            "讀書百紙過，穎銳物不隔。",
            "開口取將相，志氣方自得。",
            "偪仄何偪仄，未見有一獲。",
            "蕭條兩翅蓬蒿下，未能生彼升天翼。",
            "焉能學堂上燕，絢練新羽翮。"
        ],
        "title": "示蔡天啟三首  其一",
        "id": "a643db06-ac28-4458-8bdc-5390b97e96c5"
    },
    {
        "author": "王安石",
        "paragraphs": [
            "身著青衫騎惡馬，日馳三百尚嫌遲。",
            "心源落落堪爲將，却是君王未備知。"
        ],
        "title": "示蔡天啟三首  其二",
        "id": "8ba09d23-5b6e-494b-a82a-f29bb162dd24"
    },
    {
        "author": "王安石",
        "paragraphs": [
            "念我獨兮，亦莫我顧。",
            "烝然來思，程伯休父。",
            "我有旨酒，爾殽伊脯。",
            "酌言酬之，式歌且舞。",
            "不留不處，適彼樂土。",
            "言秣其馬，率西水滸。",
            "有客宿宿，于時語語。",
            "山有橋松江有渚，式遄其歸不我與。",
            "作此好歌，倡予和女。"
        ],
        "title": "烝然來思",
        "id": "49ef5df8-63e8-47eb-881c-7879f660f0bf"
    },
    {
        "author": "王安石",
        "paragraphs": [
            "我行其野，春日遲遲。",
            "有菀者柳，在水之湄。",
            "有鳴倉庚，豈曰不時。",
            "求其友聲，頡之頏之。",
            "嗟我懷人，何日忘之。",
            "六日不詹，方何爲期。",
            "期逝不至，我心西悲。",
            "跂予望之，其室則邇。",
            "一者之來，我心則喜。",
            "我之懷矣，升彼虛矣。",
            "愛而不見，云何吁矣。"
        ],
        "title": "示楊德逢",
        "id": "89d4cd1b-65cb-4f97-9ae9-f5c5e2d4cd4a"
    },
    {
        "author": "王安石",
        "paragraphs": [
            "春日載陽，陟彼高岡。",
            "樂彼之園，維水泱泱。",
            "維筍及蒲，既生既育。",
            "拚飛維鳥，集于灌木。",
            "嚶其鳴矣，亂我心曲。",
            "有懷二人，在彼空谷。",
            "既往既來，獨寐寤宿。",
            "陟則在巘，或降于阿。",
            "瞻望弗及，傷如之何。"
        ],
        "title": "示道光及安大師",
        "id": "46cbe061-c120-4d6c-bef7-8cf304df5403"
    },
    {
        "author": "王安石",
        "paragraphs": [
            "老人低心逐年少，年少還爲老人調。",
            "兩家挾詐自相欺，四海傷真誰復誚。",
            "翻手作雲覆手雨，當面輸心背面笑。",
            "古來人事已如此，今日何須論久要。"
        ],
        "title": "老人行",
        "id": "be0bfbe0-fefe-4943-b3f7-9046ccf88473"
    },
    {
        "author": "王安石",
        "paragraphs": [
            "相看不忍發，慘澹暮潮平。",
            "語罷更携手，月明洲渚生。"
        ],
        "title": "離昇州作",
        "id": "c8e40523-5d13-40b1-9af4-bee0b5537471"
    },
    {
        "author": "王安石",
        "paragraphs": [
            "倉頡造書，不詁自明。",
            "於乎多言，祇誤後生。"
        ],
        "title": "倉頡",
        "id": "5076c83e-288f-4028-8aa5-a27624999c3d"
    },
    {
        "author": "王安石",
        "paragraphs": [
            "中郎有女能傳業，顔色如花命如葉。",
            "命如葉薄將奈何，一生抱恨常咨嗟。",
            "良人持戟明光裏，所慕靈妃媲簫史。",
            "空房寂寞施繐帷，棄我不待白頭時。"
        ],
        "title": "胡笳十八拍十八首  其一",
        "id": "a95233c0-df47-4696-bbfc-adce17989291"
    },
    {
        "author": "王安石",
        "paragraphs": [
            "天不仁兮降亂離，嗟余去此其從誰。",
            "自胡之反持干戈，翠蕤雲旓相蕩摩。",
            "流星白羽腰間插，疊鼓遥翻瀚海波。",
            "一門骨肉散百草，安得無淚如黄河。"
        ],
        "title": "胡笳十八拍十八首  其二",
        "id": "fe611dd0-9097-4bb7-b242-ec6646b5ddb2"
    },
    {
        "author": "王安石",
        "paragraphs": [
            "身執略兮入西關，關山阻脩兮行路難。",
            "水頭宿兮草頭坐，在野只教心膽破。",
            "更鞴彫鞍教走馬，玉骨瘦來無一把。",
            "幾迴拋鞚抱鞍橋，往往驚墮馬蹄下。"
        ],
        "title": "胡笳十八拍十八首  其三",
        "id": "1c679e8e-eaec-4f90-b83c-455e0f5a92e5"
    },
    {
        "author": "王安石",
        "paragraphs": [
            "漢家公主出和親，御厨絡繹送八珍。",
            "明妃初嫁與胡時，一生衣服盡隨身。",
            "眼長看地不稱意，同是天涯淪落人。",
            "我今一食日還併，短衣數挽不掩脛。",
            "乃知貧賤別更苦，安得康强保天性。"
        ],
        "title": "胡笳十八拍十八首  其四",
        "id": "96021e0a-65cf-4015-9b43-ac5765345407"
    },
    {
        "author": "王安石",
        "paragraphs": [
            "十三學得琵琶成，並幕重重卷畫屏。",
            "一見郎來雙眼明，勸我酤酒花前傾。",
            "齊言此夕樂未央，豈知此聲能斷腸。",
            "如今正南看北斗，言語傳情不如手。",
            "低眉信手續續彈，彈看飛鴻勸胡酒。"
        ],
        "title": "胡笳十八拍十八首  其五",
        "id": "6cca3eb5-8348-484e-9fbf-fcc4a7b6c57a"
    },
    {
        "author": "王安石",
        "paragraphs": [
            "青天漫漫覆長路，一紙短書無寄處。",
            "月下長吟久不歸，當時還見雁南飛。",
            "彎弓射飛無遠近，青塚路邊南雁盡。",
            "兩處音塵從此絕，唯向東西望明月。"
        ],
        "title": "胡笳十八拍十八首  其六",
        "id": "5d548ba0-12da-4593-a952-0bd85e4fa297"
    },
    {
        "author": "王安石",
        "paragraphs": [
            "明明漢月空相識，道路只今多擁隔。",
            "去住彼此無消息，時獨看雲淚橫臆。",
            "豺狼喜怒難姑息，自倚紅顔能騎射。",
            "千言萬語無人會，漫倚文章真末策。"
        ],
        "title": "胡笳十八拍十八首  其七",
        "id": "6e900272-346e-4dfa-8c4b-03a39b4f2518"
    },
    {
        "author": "王安石",
        "paragraphs": [
            "死生難有却回身，不忍重看舊寫真。",
            "暮去朝來顔色改，四時天氣總愁人。",
            "東風漫漫吹桃李，盡日獨行春色裏。",
            "自經喪亂少睡眠，鶑飛燕語長悄然。"
        ],
        "title": "胡笳十八拍十八首  其八",
        "id": "87245285-b2fa-4a6a-b8a9-e0475cf5e941"
    },
    {
        "author": "王安石",
        "paragraphs": [
            "柳絮已將春去遠，攀條弄芳畏晼晚。",
            "憂患衆兮歡樂鮮，一去可憐終不返。",
            "日夕思歸不得歸，山川滿目淚沾衣。",
            "罼圭苑裏西風起，嘆息人間萬事非。",
            "寒聲一夜傳刁斗，雲雪埋山蒼兕吼。",
            "詩成吟咏轉凄凉，不如獨坐空搔首。",
            "漫漫胡天叫不聞，胡人高鼻動成群。",
            "寒盡春生洛陽殿，回首何時復來見。"
        ],
        "title": "胡笳十八拍十八首  其九",
        "id": "41e44c46-dc51-449d-9fd6-f9f07d3bea33"
    },
    {
        "author": "王安石",
        "paragraphs": [
            "晚來幽獨恐傷神，唯見沙蓬水柳春。",
            "破除萬事無過酒，虜酒千杯不醉人。",
            "含情欲說更無語，一生長恨奈何許。",
            "饑對酪肉兮不能餐，强來前帳臨歌舞。"
        ],
        "title": "胡笳十八拍十八首  其一○",
        "id": "cb4756fc-88dc-4dc0-aca5-db77f60a864f"
    },
    {
        "author": "王安石",
        "paragraphs": [
            "歸來展轉到五更，起看北斗天未明。",
            "秦人築城備胡處，擾擾唯有牛羊聲。",
            "萬里飛蓬映天過，風吹漢地衣裳破。",
            "欲往城南望城北，三步回頭五步坐。"
        ],
        "title": "胡笳十八拍十八首  其一一",
        "id": "8ec917d7-bbd0-4cff-9a52-66eb77cabe27"
    },
    {
        "author": "王安石",
        "paragraphs": [
            "自斷此生休問天，生得胡兒擬棄捐。",
            "一始扶床一初坐，抱携撫視皆可憐。",
            "寧知遠使問名姓，引袖拭淚悲且慶。",
            "悲莫悲于生別離，悲在君家留二兒。"
        ],
        "title": "胡笳十八拍十八首  其一二",
        "id": "47b3a168-3b0b-437a-abe7-5ca8718d7e18"
    },
    {
        "author": "王安石",
        "paragraphs": [
            "鞠之育之不羞耻，恩情亦各言其子。",
            "天寒日暮山谷裏，腸斷非關隴頭水。",
            "兒呼母兮啼失聲，依然離別難爲情。",
            "灑血仰頭兮訴蒼蒼，知我如此兮不如無生。"
        ],
        "title": "胡笳十八拍十八首  其一三",
        "id": "53e2e060-9f4e-4d7f-a360-dc651b180975"
    },
    {
        "author": "王安石",
        "paragraphs": [
            "當時悔來歸又恨，洛陽宮殿焚燒盡。",
            "紛紛黎庶逐黄巾，心折此時無一寸。",
            "慟哭秋原何處村，千家今有百家存。",
            "爭持酒食來相饋，舊事無人可共論。"
        ],
        "title": "胡笳十八拍十八首  其一四",
        "id": "c1b6eaf6-aa67-4f96-98f4-9417ecb3ddb2"
    },
    {
        "author": "王安石",
        "paragraphs": [
            "此身飲罷無歸處，心懷百憂復千慮。",
            "天翻地覆誰得知，魏公垂淚嫁文姬。",
            "天涯憔悴身，託命於新人。",
            "念我出腹子，使我嘆恨勞精神。",
            "新人新人聽我語，我所思兮在何所。",
            "母子分離兮意難任，死生不相知兮何處尋。"
        ],
        "title": "胡笳十八拍十八首  其一五",
        "id": "d1be6092-fd77-4598-b2af-9b0b8ff3a5a8"
    },
    {
        "author": "王安石",
        "paragraphs": [
            "燕山雪花大如席，與兒洗面作光澤。",
            "怳然天地半夜白，閨中祇是空相憶。",
            "點注桃花舒小紅，與兒洗面作華容。",
            "欲問平安無使來，桃花依舊笑春風。"
        ],
        "title": "胡笳十八拍十八首  其一六",
        "id": "7412c72b-1099-44a5-9e4c-4fd6ea6cbc36"
    },
    {
        "author": "王安石",
        "paragraphs": [
            "春風似舊花仍笑，人生豈得長年少。",
            "我與兒兮各一方，憔悴看成兩鬢霜。",
            "如今豈無騕褭與驊騮，安得送我置汝傍。",
            "胡塵暗天道路長，遂令再往之計墮眇芒。",
            "胡笳本出自胡中，此曲哀怨何時終。",
            "笳一會兮琴一拍，此心炯炯君應識。"
        ],
        "title": "胡笳十八拍十八首  其一七",
        "id": "27ce3503-ea69-4db4-9654-9e55b225d57a"
    },
    {
        "author": "王安石",
        "paragraphs": [
            "虞美人，態濃意遠淑且真。",
            "同輦隨君侍君側，六宮粉黛無顔色。",
            "楚歌四面起，形勢反蒼黄。",
            "夜聞馬嘶曉無迹，蛾眉蕭颯如秋霜。",
            "漢家離宮三十六，緩歌慢舞凝絲竹。",
            "人間舉眼盡堪悲，獨在陰崖結茅屋。",
            "美人爲黄土，草木皆含愁。",
            "紅房紫莟處處有，聽曲低昂如有求。",
            "青天漫漫覆長路，今人犁田昔人墓。",
            "虞兮虞兮奈若何，不見玉顔空死處。"
        ],
        "title": "虞美人",
        "id": "59cae7fb-a2f0-4de4-94a2-1ec1dcb5b6e2"
    },
    {
        "author": "王安石",
        "paragraphs": [
            "有嘉新學，潭守所作。",
            "守者誰歟，仲庶氏吳。",
            "振養矜寡，衣之褰襦。",
            "黔首鼓歌，吏靜不求。",
            "乃相廟序，生師所廬。",
            "上漏旁穿，燥濕不除。",
            "曰嘻遷哉，迫阨卑污。",
            "當其壞時，適可以謀。",
            "營地慮工，伐楩楠櫧。",
            "撤故就新，爲此渠渠。",
            "潭人來止，相語而喜。",
            "我知視成，無豫經始。",
            "公升在堂，從者如水。",
            "公曰誨汝，潭之士子。",
            "古之讀書，凡以爲己。",
            "躬行孝悌，由義而仕。",
            "神聽汝助，況於閭里。",
            "無實而荂，非聖自是。",
            "雖大得意，吾猶汝耻。",
            "士下其手，公言無尤。",
            "請詩我歌，以遠公休。"
        ],
        "title": "潭州新學詩",
        "id": "b0234d63-8770-465a-bd0e-1af0fdbb349c"
    },
    {
        "author": "王安石",
        "paragraphs": [
            "離離新田，其下流水。",
            "孰知其初，灌莽千里。",
            "其南背江，其北逾淮。",
            "父抱子扶，十百其來。",
            "其來僕僕，鏝我新屋。",
            "趙侯劬之，作者不饑。",
            "歲仍大熟，飽及雞鶩。",
            "僦船與車，四鄙出穀。",
            "今游者處，昔止者流。",
            "維昔牧我，不如今侯。",
            "侯來適野，不有觀者。",
            "稅于水濱，問我鰥寡。",
            "侯其歸矣，三歲于茲。",
            "誰能止侯，我往求之。"
        ],
        "title": "新田詩",
        "id": "50510bfd-1909-46aa-ac24-53bfbce7d8d9"
    },
    {
        "author": "王安石",
        "paragraphs": [
            "獵較獵較，誰禽我有。",
            "國人之惏，君子所醜。",
            "獵較獵較，祭占其祥。",
            "國人之序，君子何傷。"
        ],
        "title": "獵較詩",
        "id": "e7d46de4-f0c2-422a-985c-e6753deb09d2"
    },
    {
        "author": "王安石",
        "paragraphs": [
            "雲之祁祁，或雨于淵。",
            "苗之翹翹，或槁于田。",
            "雲之祁祁，或雨于野。",
            "有槁于田，豈不自我。",
            "薈兮其隮，其在西郊。",
            "匪我爲之，我歌且謠。",
            "蔚兮其復，南山之側。",
            "我歌且謠，維以育德。"
        ],
        "title": "雲之祁祁答董傳",
        "id": "970dbd8a-dce8-40e3-8ff5-883ed86e8991"
    },
    {
        "author": "王安石",
        "paragraphs": [
            "穆穆在堂，肅肅在庭。",
            "於顯辟公，來相思成。",
            "神既歆止，有聞惟馨。",
            "錫我休嘉，燕及群生。"
        ],
        "title": "明堂樂章二首 歆安之曲",
        "id": "522f29ab-4d85-4b10-ab2e-13f71d0e6733"
    },
    {
        "author": "王安石",
        "paragraphs": [
            "有奕明堂，萬方時會。",
            "宗予聖考，作帝之配。",
            "樂酌虞典，禮從周制。",
            "釐事既成，於皇來塈。"
        ],
        "title": "明堂樂章二首 皇帝還大次憩安之曲",
        "id": "c389f15a-1578-42a2-8754-49b577637cc7"
    },
    {
        "author": "王安石",
        "paragraphs": [
            "一歲已闌人意倦，出門風物更蕭然。",
            "水摇疏樹荒城路，日带浮雲欲雪天。",
            "未有詩書論進退，謾期身世託林泉。",
            "因思漠北離群久，此日窮居頼見賢。"
        ],
        "title": "得孫正之詩因寄呈曾子固",
        "id": "70c93612-7acc-4b28-a204-f2fc52e9a671"
    },
    {
        "author": "王安石",
        "paragraphs": [
            "懷鄉訪古事悠悠，獨上江城滿目秋。",
            "一鳥带煙來別渚，數帆和雨下歸舟。",
            "蕭蕭暮吹驚紅葉，慘慘寒雲壓舊樓。",
            "故國凄凉誰與問，人心無復更風流。"
        ],
        "title": "和金陵懷古",
        "id": "71c3e391-ab1f-40d7-8a81-7342c7e84779"
    },
    {
        "author": "王安石",
        "paragraphs": [
            "離別何言邂逅同，今知相逐似雲龍。",
            "蒼煙白霧千山合，綠樹青天一水容。",
            "已謝道塗多自放，將歸田里更誰從。",
            "龐公有意安巢穴，肯問簞瓢與萬鍾。"
        ],
        "title": "豫章道中次韵答曾子固",
        "id": "d250bec9-36ac-466d-95f1-27548a45e817"
    },
    {
        "author": "王安石",
        "paragraphs": [
            "日月沄沄與水爭，披襟照見髮華驚。",
            "少年憂患傷豪氣，老去經綸誤半生。",
            "休向朝廷論一鶚，只知田里守三荆。",
            "清溪幾曲春風好，已約歸時載酒行。"
        ],
        "title": "離北山寄平甫",
        "id": "449d5b8a-a404-4816-a068-6b0b2c72b57d"
    },
    {
        "author": "王安石",
        "paragraphs": [
            "無才處處是窮塗，兩地誰傳萬里書。",
            "節物崢嶸催歲暮，溪山蕭灑入吾廬。",
            "南歸猶喜尋同志，北去還聞困索居。",
            "佳句不須論舊約，相隨陽羨有籃輿。"
        ],
        "title": "答孫正之",
        "id": "874dcf8e-e2c9-483f-aa7e-f763587e3799"
    },
    {
        "author": "王安石",
        "paragraphs": [
            "憶昔都門手一携，春禽初向苧蘿啼。",
            "夢回金殿風光別，吟到銀河月影低。",
            "舞急錦腰迎十八，酒酣金盞照東西。",
            "何時得遂扁舟去，邂逅從君訪剡溪。"
        ],
        "title": "寄程給事",
        "id": "5664eef3-ff52-436e-9187-ec1db43e2a20"
    },
    {
        "author": "王安石",
        "paragraphs": [
            "蕭然生事委江皋，壯士何嘗似釣鼇。",
            "千里得書來見約，一朝乘興去忘勞。",
            "已將流景休談笑，聊爲知音破鬰陶。",
            "正是東風將欲發，湖山春色助揮毫。"
        ],
        "title": "寄勝之運使",
        "id": "160dc88f-be3a-4763-89aa-777bd2c9d8f7"
    },
    {
        "author": "王安石",
        "paragraphs": [
            "三江風浪隔天台，想見當時賦咏才。",
            "近有高僧飛錫去，更無餘事出山來。",
            "猿猱歷歷窺香火，日月紛紛付劫灰。",
            "我欲相期談實相，東林何必謝劉雷。"
        ],
        "title": "寄國清處謙",
        "id": "9b875e94-1648-406d-a187-7151ef502041"
    },
    {
        "author": "王安石",
        "paragraphs": [
            "曉馬駸駸路阻脩，春風漠漠上衣裘。",
            "三年銜恤空餘息，一日忘形願少留。",
            "末路悲歡隨俯仰，此生身世信沉浮。",
            "寄聲德操家人道，炊黍吾今且暫休。"
        ],
        "title": "將至丹陽寄表民",
        "id": "99ccdf82-00eb-4aed-90f5-c2dd9a0c6629"
    },
    {
        "author": "王安石",
        "paragraphs": [
            "燒夜郊原百草荒，弊裘朝去犯嚴霜。",
            "殘年意象偏多感，回首風煙更異鄉。",
            "往返自非名利役，辛勤應見友朋傷。",
            "章江猶得同游處，最愛梅花蘸水香。"
        ],
        "title": "宿土坊驛寄孔世長",
        "id": "9758685f-53bb-4080-9476-c7dbde78aa89"
    },
    {
        "author": "王安石",
        "paragraphs": [
            "南游忽忽與誰言，共笑謀生識最昏。",
            "萬事百年能自信，一簞五鼎不須論。",
            "友中惟子長招隠，世上何人可避喧。",
            "千里秋風相望處，皖公溪上正開樽。"
        ],
        "title": "寄孫正之",
        "id": "1e17426f-ddac-4021-b978-42d020c22453"
    },
    {
        "author": "王安石",
        "paragraphs": [
            "白霧青煙入馬蹄，朝寒瑟瑟樹聲悲。",
            "平山斷壠回環失，鳴鳥游魚上下隨。",
            "廟算未聞收策士，瘴鄉誰與擇軍麾。",
            "憂時自欲尋君語，行路何妨更有詩。"
        ],
        "title": "道中寄吉父",
        "id": "2a45c0ca-86e9-4a30-978b-7b08c049e11c"
    },
    {
        "author": "王安石",
        "paragraphs": [
            "十年一別兩相過，前想悲歡慷慨歌。",
            "窮去始知風俗薄，靜來猶厭事機多。",
            "相期鼻目傾肝膽，誰伴溪山避網羅。",
            "萬里辛勤君舊識，重江應亦畏風波。"
        ],
        "title": "送孫立之赴廣西",
        "id": "98d99642-a0f4-40ee-8905-6c51668483bd"
    },
    {
        "author": "王安石",
        "paragraphs": [
            "畫船簫鼓出都時，萬里驚鷗去不追。",
            "却望塵沙應駐節，會逢山水即吟詩。",
            "長魚俎上通三印，新茗齋中試一旗。",
            "只恐遠方難久滯，莫愁風物不相宜。"
        ],
        "title": "送福建張比部",
        "id": "f4fca08e-9176-428d-81e8-a36321ef9d2a"
    },
    {
        "author": "王安石",
        "paragraphs": [
            "平生不省問田園，白首忘懷道更尊。",
            "已上印書通北闕，稍留冠蓋餞東門。",
            "馮唐老有爲郎戀，疏廣終無任子恩。",
            "今日榮歸人所羨，兩兒腰綬擁高軒。"
        ],
        "title": "送致政朱郎中東歸",
        "id": "d8aa7118-c547-4861-afc9-46b5735f30b6"
    },
    {
        "author": "王安石",
        "paragraphs": [
            "侍郎憂國最賢勞，太尉西州第一豪。",
            "家廟比來聞澤厚，公孫今果見才高。",
            "明時尚使龍蛇蟄，壯志空傳虎豹韜。",
            "莫厭皖山窮絕處，不妨雲水助風騷。"
        ],
        "title": "別雷國輔之皖山",
        "id": "00c2d3db-edce-4096-9d45-1365ee93a875"
    },
    {
        "author": "王安石",
        "paragraphs": [
            "坐覺塵襟一夕空，人間似得羽翰通。",
            "暮天窈窈山銜日，爽氣駸駸客御風。",
            "草木韵沉高下外，星河影落有無中。",
            "飄然更待乘桴伴，一到扶桑興未窮。"
        ],
        "title": "垂虹亭",
        "id": "7d2d3841-d95d-4ccd-af34-5339494ec0d9"
    },
    {
        "author": "王安石",
        "paragraphs": [
            "風玉蕭蕭數畝秋，籜龍名爲道人留。",
            "不須乞米供高士，但與開軒作勝游。",
            "此地七賢誰笑傲，何時六逸自賡酬。",
            "侵尋衰境心無著，尚有家風似子猷。"
        ],
        "title": "題正覺相上人籜龍軒",
        "id": "7a31a00d-8da6-46e7-9641-a37a53e1b2e6"
    },
    {
        "author": "王安石",
        "paragraphs": [
            "茆檐前後欠松蘿，百里乘閑向此過。",
            "澗水繞田山影轉，野林留日鳥聲和。",
            "蕭條雞犬逢人少，想象乾坤發興多。",
            "世事不如閑靜處，知君出處意如何。"
        ],
        "title": "題友人壁",
        "id": "92fca509-eb07-4770-b9bd-bfbcf898c70f"
    },
    {
        "author": "王安石",
        "paragraphs": [
            "春陰天氣草如煙，時有飛花舞道邊。",
            "院落日長人寂寂，池塘風慢鳥翩翩。",
            "故園回首三千里，新火傷心六七年。",
            "青蓋皂衫無復禁，可能乘興酒家眠。"
        ],
        "title": "清明輦下懷金陵",
        "id": "4c5e4876-cedc-4f35-85cd-d138614f9636"
    },
    {
        "author": "王安石",
        "paragraphs": [
            "游觀須知此地佳，紛紛人物敵京華。",
            "林巒臘雪千家水，城郭春風二月花。",
            "彩舫笙簫吹落日，畫樓燈燭映殘霞。",
            "如君援筆宜摹寫，寄與塵埃北客誇。"
        ],
        "title": "杭州呈勝之",
        "id": "4f781e1a-44fe-4001-9f00-92c3cdb0cdcb"
    },
    {
        "author": "王安石",
        "paragraphs": [
            "遭時何必問功名，自古難將力命爭。",
            "萬戶侯多歸世胄，五車書獨負家聲。",
            "才華汝尚爲丞掾，老懶吾今合釣耕。",
            "外物悠悠無得喪，春郊終日待相迎。"
        ],
        "title": "聞和甫補池掾",
        "id": "24444395-33ae-45c7-a923-70f056666900"
    },
    {
        "author": "王安石",
        "paragraphs": [
            "少喜功名盡坦塗，那知干世最崎嶇。",
            "草廬有客歌梁甫，狗監無人薦子虛。",
            "解玩山川消積憤，靜忘歲月頼群書。",
            "慚君枉蓋如平昔，不笑謀生萬事疏。"
        ],
        "title": "寶應二三進士見送乞詩",
        "id": "59f144e6-e7a6-456f-bdc6-292ffee21821"
    },
    {
        "author": "王安石",
        "paragraphs": [
            "誤有聲名只自慚，煩君跋馬過茅檐。",
            "已知原憲貧非病，更許莊周知養恬。",
            "世事何時逢坦蕩，人情隨分值猜嫌。",
            "誰能胸臆無塵滓，使我相從久未厭。"
        ],
        "title": "謝郟亶秘校見訪於鍾山之廬",
        "id": "86507b69-0957-4d33-bd9f-ecc5c4963cff"
    },
    {
        "author": "王安石",
        "paragraphs": [
            "解裝相值得留連，一望江南萬里天。",
            "殘雪離披山韞玉，新陽杳靄草含煙。",
            "餘生不足償多病，樂事應須委少年。",
            "惟有愛詩心未已，東歸與續棣華篇。"
        ],
        "title": "同長安君鍾山望",
        "id": "9b19d08b-5ee9-426d-8b30-425db993c360"
    },
    {
        "author": "王安石",
        "paragraphs": [
            "經綸無地委蓬蒿，凜凜胸懷且自韜。",
            "誰奮長謀平嶺海，猶將餘力寄風騷。",
            "名慚隨俗貧中役，恨未收身物外高。",
            "永夜西堂霜月冷，邀君相伴有松醪。"
        ],
        "title": "奉招吉甫",
        "id": "ad4eb894-0e9e-4007-ac2f-834b698e79e9"
    },
    {
        "author": "王安石",
        "paragraphs": [
            "慘慘秋陰綠樹昏，荒城高處閉柴門。",
            "愁消日月忘身世，靜對溪山憶酒樽。",
            "南去干戈何日解，東來馹騎此時奔。",
            "誰將天下安危事，一把詩書子細論。"
        ],
        "title": "閑居遣興",
        "id": "37e855a6-8dc4-4d2c-b197-7d860d7feb8d"
    },
    {
        "author": "王安石",
        "paragraphs": [
            "五年羈旅倦風埃，舊里依然似夢回。",
            "猿鳥不須懷悵望，溪山應亦笑歸來。",
            "身閑自覺貧無累，命在誰論進有材。",
            "秋晚吾廬更蕭灑，沙邊煙樹綠洄洄。"
        ],
        "title": "到家",
        "id": "c50cd36e-b17d-44bd-9122-1483a4de714f"
    },
    {
        "author": "王安石",
        "paragraphs": [
            "吾君英睿超光武，良將西征捍隗囂。",
            "誓斬郅支聊出塞，生擒頡利始歸朝。",
            "一丸豈慮封函谷，千騎無由飲渭橋。",
            "好立功名標竹素，莫教空說霍嫖姚。"
        ],
        "title": "西帥",
        "id": "06f140e4-e00f-4bdd-bcae-29ef98b27d0d"
    },
    {
        "author": "王安石",
        "paragraphs": [
            "宛宛虹霓墮半空，銀河直與此相通。",
            "五更縹緲千山月，萬里凄凉一笛風。",
            "鷗鷺稍回青靄外，汀洲時起綠蕪中。",
            "騷人自欲留佳句，忽憶君詩思已窮。"
        ],
        "title": "松江",
        "id": "02cc6f9f-7b5d-4197-ab62-4f4c24988e7f"
    },
    {
        "author": "王安石",
        "paragraphs": [
            "歡樂欲與少年期，人生百年常苦遲。",
            "白頭富貴何所用，氣力但爲憂勤衰。",
            "願爲五陵輕薄兒，生在貞觀開元時。",
            "鬥鷄走犬過一生，天地安危兩不知。"
        ],
        "title": "鳳凰山",
        "id": "ab6e6a46-c8d6-443b-a988-71fae28e7593"
    },
    {
        "author": "王安石",
        "paragraphs": [
            "孔孟如日月，委蛇在蒼旻。",
            "光明所照耀，萬物成冬春。",
            "揚子出其後，仰攀忘賤貧。",
            "衣冠渺塵土，文字爛星辰。",
            "歲晚天祿閣，强顔爲劇秦。",
            "趨捨迹少邇，行藏意終鄰。",
            "壤壤外逐物，紛紛輕用身。",
            "往者或可返，吾將與斯人。"
        ],
        "title": "揚雄",
        "id": "03f4ef34-5e5b-4982-b7a5-9cbe6a767cba"
    },
    {
        "author": "王安石",
        "paragraphs": [
            "父母子所養，子肥父母充。",
            "欲富搉其子，惜哉術之窮。",
            "霸者擅一方，窘彼足自豐。",
            "四海皆吾家，奈何不知農。"
        ],
        "title": "寓言六首  其一",
        "id": "bdfa538a-eb09-4700-86e6-f987136d8c0a"
    },
    {
        "author": "王安石",
        "paragraphs": [
            "小夫謹利害，不講義與仁。",
            "讀書疑夷齊，古豈有此人。",
            "其才一莛芒，所欲勢萬鈞。",
            "求多卒自困，餘禍及生民。"
        ],
        "title": "寓言六首  其二",
        "id": "c874ee22-7bf7-42e3-b423-cbdd79fb6de4"
    },
    {
        "author": "王安石",
        "paragraphs": [
            "瞢瞢俗所共，察察與世違。",
            "違世有百善，一疵惡皆歸。",
            "就求無所得，猶以好名譏。",
            "彼哉負且乘，能使正日微。"
        ],
        "title": "寓言六首  其三",
        "id": "afafc006-bdfb-4743-8ac6-754e2e8f37d9"
    },
    {
        "author": "王安石",
        "paragraphs": [
            "始就詩賦科，雕鎸久才成。",
            "一朝復棄之，刀筆事刑名。",
            "中材蔽末學，斯道苦難明。",
            "忽貴不自期，何施就升平。"
        ],
        "title": "寓言六首  其四",
        "id": "fcfb0f28-fe81-4529-b5f5-47a4b6f54204"
    },
    {
        "author": "王安石",
        "paragraphs": [
            "明者好自蔽，況乃知我匹。",
            "每行悔其然，所見定萬一。",
            "不求攻爾短，欲議世之失。",
            "耘而舍其田，辛苦亦何實。"
        ],
        "title": "寓言六首  其五",
        "id": "7377fbea-8c6e-42eb-8144-f75ba50c4577"
    },
    {
        "author": "王安石",
        "paragraphs": [
            "好樂世所共，欲禁安能捨。",
            "孰能開其淫，要在習以雅。",
            "敺人必如己，墨子見何寡。",
            "惜哉後世音，至美不如野。"
        ],
        "title": "寓言六首  其六",
        "id": "1944aee6-4c97-46f7-8e8b-47616c64607e"
    },
    {
        "author": "王安石",
        "paragraphs": [
            "津津河北流，嶭嶭兩城峙。",
            "春秋諸侯會，澶淵乃其地。",
            "書留後世法，豈獨譏當世。",
            "野老豈知此，爲予談近事。",
            "邊關一失守，北望皆胡騎。",
            "黄屋親乘城，穹廬矢如蝟。",
            "紛紜擅將相，誰爲開長利。",
            "焦頭收末功，尚足誇一是。",
            "歡盟從此數，日月行人至。",
            "馳迎傳馬單，走送牛車疲。",
            "征求事供給，廝養猶珍麗。",
            "戈甲久已銷，澶人益憔悴。",
            "能將大事小，自合文王意。",
            "語翁無嘆嗟，小雅今不廢。"
        ],
        "title": "澶州",
        "id": "7174c1c1-a104-4387-8caa-a0b7a6b725d5"
    },
    {
        "author": "王安石",
        "paragraphs": [
            "淺溪受日光烱碎，野林參天陰翳長。",
            "幽鳥不見但聞語，小梅欲空猶有香。",
            "長年無可自娛戲，遠遊雖好更悲傷。",
            "安得冬風一吹汝，手把詩書來我旁。"
        ],
        "title": "寄平甫弟衢州道中",
        "id": "742f4449-b437-468d-8ce9-f4c143f450d7"
    },
    {
        "author": "王安石",
        "paragraphs": [
            "世網掛士如蛛絲，大不及取小綴之。",
            "宜乎倜儻不低斂，醉脚踏倒青天低。",
            "前日才能始誰播，一口驚張萬誇和。",
            "雷公訴帝喘欲吹，咸恐聲名塞天破。",
            "文章喜以怪自娛，不肯裁縮要有餘。",
            "多爲峭句不姿媚，天骨老硬無皮膚。",
            "人傳書染莫對當，破卵驚出鸞鳳翔。",
            "人間下筆不肯屈，鐵索急纏蛟龍僵。",
            "少年意氣强不羈，虎脅插翼白日飛。",
            "欲將獨立誇萬世，笑誚李白爲癡兒。",
            "四天無壁才可家，醉膽憤癢遣酒拏。",
            "欲偷北斗酌竭酒，力拔太華鑣鯨牙。",
            "世儒口軟聲似蠅，好於壯士爲忌憎。",
            "我獨久仰願一見，浩歌不敢兒女聲。"
        ],
        "title": "寄慎伯筠",
        "id": "291affcb-c80b-404d-b5a8-af95850d0bf7"
    },
    {
        "author": "王安石",
        "paragraphs": [
            "亙天青鬰鬰，千峰互崷崒。",
            "放馬倚長崖，煙雲爭吐沒。",
            "遠疑嵩華低，近豈潛衡匹。",
            "奚爲鮮眺覽，過者輒倉卒。",
            "吾將凌其巔，震蕩睨溟渤。",
            "旁行告予言，世孰於此忽。",
            "邃深不可俯，儲藏盡妖物。",
            "踴躍狼虎群，蜿蜒蛇虺窟。",
            "惜哉危絕山，歲久沉汨沒。",
            "誰將除茀塗，萬里遊人出。"
        ],
        "title": "望晼山馬上作",
        "id": "d929e572-2e9c-4fc2-8828-c684c9cac5df"
    },
    {
        "author": "王安石",
        "paragraphs": [
            "汝水出山險，汝民多病癭。",
            "或如鳥粻滿，或若猿嗛並。",
            "女慚高掩襟，男大闊裁領。",
            "飲水疑注壺，吐詞侔有梗。",
            "樗里既已聞，杜預亦不幸。",
            "秦人號智囊，吳瓠掛狗頸。",
            "𦢏𩲞常柱頤，伶仃安及脛。",
            "祗欲仰問天，無由俯窺井。",
            "挾带歲月深，冒犯風霜冷。",
            "厭惡雖自知，剖割且誰肯。",
            "不惟羞把鏡，仍亦愁弔影。",
            "內療煩羊靨，外砭廢針穎。",
            "在木曰楠榴，刳之可曰皿。",
            "此誠無所用，既有何能屏。",
            "膨脝厠元首，臃腫異臚頂。",
            "難將面目施，可與胞胎逞。",
            "賢哉臨汝守，世德調金鼎。",
            "珉俗雖醜乖，教令日修整。",
            "風土恐隨改，晨昏憂慮省。",
            "儻欲覲慈顔，名城不難請。"
        ],
        "title": "汝癭和王仲儀",
        "id": "f65dd14c-a415-4ef5-94db-2a418ec396c7"
    },
    {
        "author": "王安石",
        "paragraphs": [
            "清明曉赴韓侯家，自買白杏丁香花。",
            "雀眼塗金銀篾籠，貯在當庭呼舞娃。",
            "舞娃聊捧笑向客，不顧插壞新烏紗。",
            "朝來我舍報生子，賀勸大白浮紅霞。",
            "酒狂有持梧桐板，暴謔一似漁陽撾。",
            "袒裼擊鼓禰處士，當時偶脫猛虎牙。",
            "褊衷不容又何益，鸚鵡洲上空蒹葭。"
        ],
        "title": "三月十日韓子華招飲歸城",
        "id": "1dcf9fa4-29c6-465e-bcbf-cf35e601244f"
    },
    {
        "author": "王安石",
        "paragraphs": [
            "勿去草，草無惡，若比世俗俗浮薄。",
            "君不見長安公卿家，公卿盛時客如麻。",
            "公卿去後門無車，惟有芳草年年佳。",
            "又不見千里萬里江湖濱，觸目凄凄無故人。",
            "惟有芳草隨車輪。",
            "一日還舊居，門前草先鋤。",
            "草於主人實無負，主人於草宜何如。",
            "勿去草，草無惡，若比世俗俗浮薄。"
        ],
        "title": "勿去草",
        "id": "2bdfa733-a1a6-4e1d-a2ad-35bdfa4c5777"
    },
    {
        "author": "王安石",
        "paragraphs": [
            "昔予出東城，初見壟上耕。",
            "忽忽日北至，歲月良可驚。",
            "雖云一草死，萬物尚華榮。",
            "誰能當此時，嘆息微陰生。"
        ],
        "title": "東城",
        "id": "95e62d96-2acd-4019-af1a-d8e364370c3f"
    },
    {
        "author": "王安石",
        "paragraphs": [
            "黄鳥哀子車，强埋非天爲。",
            "天奪不待老，還能使人悲。",
            "馬侯東南秀，鞭策要路馳。",
            "歸骨萬里州，乃當强壯時。",
            "墓門閉空原，白日無履綦。",
            "蒼蒼柏與松，浩浩山風吹。",
            "我初羞夷吾，鮑叔亦我知。",
            "終欲往一慟，咏言慰孤嫠。"
        ],
        "title": "哀賢亭",
        "id": "45d866a7-0f5b-4f21-b8d8-8f7767b6467c"
    },
    {
        "author": "王安石",
        "paragraphs": [
            "繁臺繁姓人，埋滅爲蒿蓬。",
            "況乃漢驕子，魂遊誰肯逢。",
            "緬思當盛時，警蹕在虛空。",
            "蛾眉倚高寒，環珮吹玲瓏。",
            "大梁千萬家，回首雲濛濛。",
            "仰不見王處，雲間指青紅。",
            "賓客有司馬，鄒枚避其鋒。",
            "灑筆飛鳥上，爲王賦雌雄。",
            "惜今此不傳，楚辭擅無窮。",
            "空餘一丘土，千載播悲風。"
        ],
        "title": "梁王吹臺",
        "id": "28306dd0-9572-4ec5-8cd4-93c6a2bf1a60"
    },
    {
        "author": "王安石",
        "paragraphs": [
            "靈山名誰自，波濤截孤峰。",
            "何年佛子住，四面憑危空。",
            "折椽與裂瓦，委棄填西東。",
            "庫廊行抑首，居者莽誰容。",
            "吾舟維其側，落日生秋風。",
            "瞰崖聊寄目，萬物極纖穠。",
            "震蕩江海思，洗滌堙鬰中。",
            "胡爲嬉遊人，過此無留蹤。",
            "景豈龍遊殊，盛衰浩無窮。",
            "吾聞世所好，樓殿浮青紅。",
            "那知山水樂，豈在豪華宮。",
            "世好□變爾，感激難爲工。"
        ],
        "title": "靈山寺",
        "id": "b5886ea3-c1fa-4d52-83e3-e49273209cfd"
    },
    {
        "author": "王安石",
        "paragraphs": [
            "江鷗好羽毛，玉雪無塵垢。",
            "滅沒波浪間，生涯亦何有。",
            "雄雌屢驚矯，機弋常紛糾。",
            "顧我獨無心，相隨如得友。",
            "飄然紛華地，此物乖隔久。",
            "白髮望東南，春江綠如酒。"
        ],
        "title": "白鷗",
        "id": "8301ec6a-b41c-4399-a830-0aa5d0bbc0b4"
    },
    {
        "author": "王安石",
        "paragraphs": [
            "風從北海起，至此南海上。",
            "問風來何事，去復欲何向。",
            "誰遣汝而號，誰應汝而唱。",
            "汝於何時息，汝作無乃妄。",
            "風初無一言，試以問雲將。"
        ],
        "title": "咏風",
        "id": "286549ef-7d5f-4bac-8e57-5bcf735216e3"
    },
    {
        "author": "王安石",
        "paragraphs": [
            "英英白雲浮在天，下無根蒂旁無連。",
            "西風來吹欲消散，落日起望心悠然。",
            "願回羲和借光景，常使秀色當檐邊。",
            "時來不道能爲雨，直以無心最可憐。"
        ],
        "title": "白雲",
        "id": "35950ef8-bf0f-499c-9464-cf41bced894e"
    },
    {
        "author": "王安石",
        "paragraphs": [
            "五月秘府始曝書，一日江君來約予。",
            "世間雖有古畫筆，可往共觀臨石渠。",
            "我時冒熱跨馬去，開厨發匣鳴鏁魚。",
            "羲獻墨迹十一卷，水玉作軸排疏疏。",
            "最奇小楷樂毅論，永和題尾付官奴。",
            "又有四山絕品畫，戴嵩吳牛望青蕪。",
            "李成寒林樹半枯，黄筌工妙白兔圖。",
            "不知名姓貌人物，二公對奕旁觀俱。",
            "黄金錯鏤爲投壺，粉幛復畫一病夫。",
            "後有女子執巾裾，床前紅毯平火爐。",
            "床上二姝展氍毹，繞床屏風山有無。",
            "堂上列畫三重鋪，此幅巧甚意思殊。",
            "孰真孰假丹青摹，世事若此還可吁。"
        ],
        "title": "江鄰幾邀觀三館書畫",
        "id": "865f04c2-cd8a-47e2-a74a-6c82fb9e60b2"
    },
    {
        "author": "王安石",
        "paragraphs": [
            "河北民，生近二邊長苦辛。",
            "家家養子學耕織，輸與官家事夷狄。",
            "今年大旱千里赤，州縣仍催給河役。",
            "老小相携來就南，南人豐年自無食。",
            "悲愁白日天地昏，路旁過者無顔色。",
            "汝生不及貞觀中，斗粟數錢無兵戎。"
        ],
        "title": "河北民",
        "id": "54dd3cb3-4e3b-4552-9eec-ebbc30f267f4"
    },
    {
        "author": "王安石",
        "paragraphs": [
            "槿花朝開暮還墜，妾身與花寧獨異。",
            "憶昔相逢俱少年，兩情未許誰最先。",
            "感君綢繆逐君去，成君家計良辛苦。",
            "人事反復那能知，讒言入耳須臾離。",
            "嫁時羅衣羞更著，如今始悟君難託。",
            "君難託，妾亦不忘舊時約。"
        ],
        "tags": [
            "妇女",
            "哀怨",
            "爱情"
        ],
        "title": "君難託",
        "id": "f3f5c1db-d39f-4c91-9895-26c3d03427cd"
    },
    {
        "author": "王安石",
        "paragraphs": [
            "天沉四山黑，池漲百泉黄。",
            "苦濕欲千里，願晴非一鄉。",
            "埽除供晚色，洗刷放秋光。",
            "菊泣花猶重，秔肥穗稍長。",
            "積陰消戶牖，返照媚林塘。",
            "想見陽臺路，神歸髮彩凉。"
        ],
        "title": "次韵張子野秋中久雨晚晴",
        "id": "1e672a3e-9f9c-40ec-b1ca-71b17ab46437"
    },
    {
        "author": "王安石",
        "paragraphs": [
            "因射構茲亭，序賢仍閱兵。",
            "庶民觀禮教，群寇避威聲。",
            "城壘前相壯，溪山勢盡傾。",
            "宜哉百里地，桴鼓未嘗鳴。"
        ],
        "title": "射亭",
        "id": "8e38d870-a1f8-459e-9bf0-69da17cfc87a"
    },
    {
        "author": "王安石",
        "paragraphs": [
            "平居相值晚，況復道塗留。",
            "今我思揮麈，逢君爲艤舟。",
            "人情方慕貴，吾道合歸休。",
            "吏責真難塞，聊爲泮水游。"
        ],
        "title": "寄王補之",
        "id": "ee14fb31-01b4-4d04-bab2-edc5a7715b96"
    },
    {
        "author": "王安石",
        "paragraphs": [
            "湖海三年隔，相逢塞路中。",
            "黄金酌卯酒，白髮對春風。",
            "所願乖平日，何知即老翁。",
            "悠悠越溪水，好在釣魚筒。"
        ],
        "title": "寄謝師直",
        "id": "9faac4f9-1ee0-40f9-86ba-b50c9bd92915"
    },
    {
        "author": "王安石",
        "paragraphs": [
            "態足萬峰奇，功纔一簣微。",
            "愚公誰助徙，靈鷲却愁飛。",
            "竇雪藏銀鎰，檐曦散玉輝。",
            "未應頹蟻壤，方此鎮禪扉。",
            "物理有真僞，僧言無是非。",
            "但知名盡假，不必故山歸。"
        ],
        "title": "次韵留題僧假山",
        "id": "655decb4-b7eb-4a45-b458-4733e00b426c"
    },
    {
        "author": "王安石",
        "paragraphs": [
            "熙河形勢壓西陲，不覺連營列漢旗。",
            "天子坐籌星兩兩，將軍歸佩印累累。",
            "稱觴別殿傳新曲，銜璧名王按舊儀。",
            "江漢一篇猶未美，周宣方事伐淮夷。"
        ],
        "title": "次韵王禹玉平戎慶捷",
        "id": "db021cae-3ebc-4830-8c24-afb231ae70c6"
    },
    {
        "author": "王安石",
        "paragraphs": [
            "掃地待花落，惜花輕著塵。",
            "遊人少春戀，踏去却尋春。"
        ],
        "title": "春怨",
        "id": "69bb5743-8213-44e7-bff9-c78c6ac2d311"
    },
    {
        "author": "王安石",
        "paragraphs": [
            "六宅新粧促錦，三宮巧仗叢花。",
            "一片黄雲起處，內人遥認官家。"
        ],
        "title": "宮詞",
        "id": "cbbb7283-ae18-4a48-8f54-7be742e1fdd2"
    },
    {
        "author": "王安石",
        "paragraphs": [
            "百年禮樂逢休運，千里江山極勝游。",
            "那似鮑昭空寫恨，不爲王粲祇消憂。"
        ],
        "title": "雜咏",
        "id": "51cfa385-4c07-4108-8940-4b6cae4dfcfa"
    },
    {
        "author": "王安石",
        "paragraphs": [
            "春殘葉密花枝少，睡起茶多酒盞疏。",
            "斜倚屏風搔首坐，滿簪華髮一床書。"
        ],
        "title": "晚春",
        "id": "5a47dd9d-97df-4bbc-879d-dfce1e6c37ae"
    },
    {
        "author": "王安石",
        "paragraphs": [
            "樓上人腸渴欲枯，樓前終日望平湖。",
            "無舟得入滄浪去，爲問漁人得意無。"
        ],
        "title": "樓上望湖",
        "id": "ef981453-52b1-4b20-ad25-6aabb89ea3d7"
    },
    {
        "author": "王安石",
        "paragraphs": [
            "李生富漢亦貧兒，人不知渠只我知。",
            "跳過六輪中耍峭，養成三界外愚癡。"
        ],
        "title": "寄李道人",
        "id": "ce8449f7-cb0d-49e2-b8ab-90eae2a22f9b"
    },
    {
        "author": "王安石",
        "paragraphs": [
            "城南城北萬株花，池面冰消水見沙。",
            "回首江南春更好，夢爲蝴蝶亦還家。"
        ],
        "title": "憶江南",
        "id": "b6bdc6e0-7d75-446e-bf11-0768a1ee660e"
    },
    {
        "author": "王安石",
        "paragraphs": [
            "此身已是一枯株，所記交朋八九無。",
            "唯有微之來訪舊，天寒幾夕擁山爐。"
        ],
        "title": "謝微之見過",
        "id": "6f6855c3-d1d1-449e-a2ae-1af555e88c0d"
    },
    {
        "author": "王安石",
        "paragraphs": [
            "滿城風雨滿城塵，蓋紫藏紅漫惜春。",
            "春去自應無覓處，可憐多少惜花人。"
        ],
        "title": "惜春",
        "id": "9184aad8-734d-4697-94fb-fa5bf38d1152"
    },
    {
        "author": "王安石",
        "paragraphs": [
            "一來齊境助奸臣，去誤驕王亦苦辛。",
            "魯國存亡宜有命，區區翻覆亦何人。"
        ],
        "title": "子貢",
        "id": "37b84525-200e-4452-9994-e474604e9b44"
    },
    {
        "author": "王安石",
        "paragraphs": [
            "年去年來來去忙，倚他門戶傍他牆。",
            "一封朝奏緣何事，斷盡蘇州刺史腸。"
        ],
        "title": "急足集句",
        "id": "7b68695d-2db7-4e69-b3a3-22360b6fe8d1"
    },
    {
        "author": "王安石",
        "paragraphs": [
            "溪北溪南水暗通，隔溪遥見夕陽舂。",
            "思量諸葛成何事，只合終身作卧龍。"
        ],
        "title": "題定力院壁",
        "id": "2880d6cc-7ba7-426c-abb5-db2425c0e4ae"
    },
    {
        "author": "王安石",
        "paragraphs": [
            "口啣天憲手持鈞，已是龍墀第一人。",
            "回首三千大千界，此身猶是一微塵。"
        ],
        "title": "題山寺扉",
        "id": "2992f524-941c-4911-8157-2dae54dc2ac3"
    },
    {
        "author": "王安石",
        "paragraphs": [
            "兄弟四人兩人大，一人立地三人坐。",
            "家中更有一兩口，任是凶年也得過。"
        ],
        "title": "字謎詩二首  其一",
        "id": "30b85b83-e67f-4d9a-b75b-55bd1539cb77"
    },
    {
        "author": "王安石",
        "paragraphs": [
            "將軍身是五行精，日日燕山望石城。",
            "待得功成身又退，空將心腹爲蒼生。"
        ],
        "title": "字謎詩二首  其二",
        "id": "377bf9cb-1bc1-4268-86d3-e815fe0ec600"
    },
    {
        "author": "王安石",
        "paragraphs": [
            "一月又一月，兩月共半邊。",
            "上有可耕之田，下有長流之川。",
            "一家有六口，兩口不團圓。"
        ],
        "title": "用字謎",
        "id": "93d1b025-6af5-43b9-9fac-b56412d82d20"
    },
    {
        "author": "王安石",
        "paragraphs": [
            "雨來未見花間蕊，雨後全無葉底花。",
            "蜂蝶紛紛過牆去，却疑春色在鄰家。"
        ],
        "title": "晴景",
        "id": "81aae0fa-f3d9-416b-a248-e585d95eaced"
    },
    {
        "author": "王安石",
        "paragraphs": [
            "白馬津頭驛路邊，陰森喬木带漪漣。",
            "夕陽一馬匆匆過，夢寐如今十五年。"
        ],
        "title": "題夏旼扇",
        "id": "6c5df472-264b-4761-b21d-4080af5598f9"
    },
    {
        "author": "王安石",
        "paragraphs": [
            "十年再宿金峰下，身世飄然豈自知。",
            "山谷有靈應笑我，紛紛南北欲何爲。"
        ],
        "title": "皇祐庚寅自臨川如錢塘過宿此嘉祐戊辰自番陽歸臨川再宿金峰",
        "id": "cf7626b6-34c2-461a-ab3c-798c84675f4e"
    },
    {
        "author": "王安石",
        "paragraphs": [
            "重岡古道春風裏，草色花光似故人。",
            "却喜此身今漫浪，回家隨處得相親。"
        ],
        "title": "題金陵驛",
        "id": "516be601-c7a7-4a19-9766-1a06606a7f9e"
    },
    {
        "author": "王安石",
        "paragraphs": [
            "頗怪梅花不肯開，豈知有意待春來。",
            "燈前玉面披香出，雪後春容取勝回。",
            "觸撥清詩成走筆，淋漓紅袖趣傳杯。",
            "望塵俗眼那知此，只買夭桃艷杏栽。"
        ],
        "title": "咏梅",
        "id": "9c6337ce-2b2d-4b2b-ab49-be5cabbdc48f"
    },
    {
        "author": "王安石",
        "paragraphs": [
            "烏石岡頭上塚歸，柘岡西畔下書帷。",
            "辛夷花發白如雪，萬國春風慶曆時。"
        ],
        "title": "書堂",
        "id": "94e03500-1465-4b92-a5a0-b1bcc7cc647e"
    },
    {
        "author": "王安石",
        "paragraphs": [
            "桂寧辭月窟，桃合避仙源。",
            "贈別難饒柳，忘憂好樹萱。",
            "輕輕飛燕舞，脈脈息媯言。",
            "蕙陋虛侵徑，梨凡浪占園。",
            "論心留蝶宿，低面厭鶑喧。",
            "不奈神仙品，何辜造化恩。",
            "烟愁思舊夢，雨泣怨新婚。",
            "畫恐明妃恨，移同卓氏奔。"
        ],
        "title": "海棠",
        "id": "d3072572-c33a-4fac-bd28-830585eda5df"
    },
    {
        "author": "王安石",
        "paragraphs": [
            "朝摘桃花紅破萼，莫摘李花繁滿枝。",
            "客心浩蕩東風急，把酒看花能幾時。"
        ],
        "title": "李花",
        "id": "243d2dc5-de6b-4d91-b27f-688f94026b78"
    },
    {
        "author": "王安石",
        "paragraphs": [
            "麝香眠後露檀勻，繡在羅衣色未真。",
            "斜倚細叢如有恨，冷摇數朵欲無春。"
        ],
        "title": "石竹花",
        "id": "d92d5567-880f-42f0-bdb9-4132af80aa0a"
    },
    {
        "author": "王安石",
        "paragraphs": [
            "溪橋接桑畦，鈎籠曉群過。",
            "今朝去何早，向晚蠶恐餓。"
        ],
        "title": "桑",
        "id": "87b5cab7-0b5b-4cf7-bd50-5985e3ab09a2"
    },
    {
        "author": "王安石",
        "paragraphs": [
            "樹老垂纓亂，祠荒向水開。",
            "偶人經雨踣，古屋爲風摧。",
            "野鳥棲塵座，漁郎奠竹杯。",
            "欲傳山鬼曲，無奈楚詞哀。"
        ],
        "title": "和叔才岸傍古廟",
        "id": "48badbd2-9054-4464-bb7b-5e4146096934"
    },
    {
        "author": "王安石",
        "paragraphs": [
            "兩岸青山刻峭成，一溪回曲篆紋平。",
            "綠陰隠隠無重數，欲去黄鸝又一聲。"
        ],
        "title": "題寶巖寺寒碧亭二首  其一",
        "id": "b40865db-e9c8-4e6c-989f-a56e1bac20f8"
    },
    {
        "author": "王安石",
        "paragraphs": [
            "風吹洞口雲，水動山頭月。",
            "野老時問人，前村多少雪。"
        ],
        "title": "題寶巖寺寒碧亭二首  其二",
        "id": "86b73ccb-6fc9-446f-a796-5fb7091e239b"
    },
    {
        "author": "王安石",
        "paragraphs": [
            "望闊真多思，憑高更損神。",
            "山川散白日，草木共青春。",
            "寂寂興亡事，悠悠來往人。",
            "素衣吳白紵，盡化洛陽塵。"
        ],
        "title": "同應之登大宋陂",
        "id": "d5fabea0-0cc6-46fa-9a0b-086d0e1c722f"
    },
    {
        "author": "王安石",
        "paragraphs": [
            "山勢欲壓海，禪扃向此開。",
            "魚龍腥不到，日月影先來。",
            "樹色秋擎出，鐘聲浪答回。",
            "何期乘吏役，暫此拂塵埃。"
        ],
        "title": "題回峰寺詩",
        "id": "b414e040-cf37-41c5-b8c5-0a591c8da680"
    },
    {
        "author": "王安石",
        "paragraphs": [
            "法和衣鉢過南華，正葉傳師萃一花。",
            "勝地霧迷淮水石，望星人指楚天涯。",
            "數千松倚西山老，七百僧悲去路賒。",
            "一片蒼苔涅槃石，至今繚遶白雲遮。"
        ],
        "title": "山居雜言",
        "id": "f1ed6833-1655-49e0-b54b-d83d8db44247"
    },
    {
        "author": "王安石",
        "paragraphs": [
            "丹陽太守意如何，先謁茅卿始下車。",
            "展節事君三黜後，收心奉道五旬餘。",
            "回尋靈藥逢芝圃，欲叩真關借玉書。",
            "不用從人問通塞，天教吏隠接仙居。"
        ],
        "title": "將赴南徐任遊茅山有作",
        "id": "2846b3f2-8e46-42a9-93c5-a021ee799ada"
    },
    {
        "author": "王安石",
        "paragraphs": [
            "橋橫葛仙陂，住近楊雄宅。",
            "主人胡不歸，爲我炊香白。"
        ],
        "title": "題楊溪",
        "id": "36df2c2c-e1ae-46ff-9a05-850fff1b6cca"
    },
    {
        "author": "王安石",
        "paragraphs": [
            "持歸霄漢青綾被，去看吳都白馬潮。",
            "疊鼓渡江寒浪伏，鳴鐃入境野雲飄。",
            "魚穿楊柳誇鯨膾，人采芙蓉學細腰。",
            "家有三槐爲太守，弟兄誰似李文饒。"
        ],
        "title": "送王郎中知江陰",
        "id": "a185ddfa-141f-47bc-bb31-916a66b73020"
    },
    {
        "author": "王安石",
        "paragraphs": [
            "德行文章里閈宗，姓名朝野盡知公。",
            "侍親存沒皆全孝，報政初終必竭忠。",
            "性直不從花縣樂，分安求逸郁堂空。",
            "從今永別人間去，笑入蓬瀛閬苑中。"
        ],
        "title": "挽舜元胡著作郎",
        "id": "bf6f8d02-5c0d-4bc7-98f4-16301e2d7ed1"
    },
    {
        "author": "王安石",
        "paragraphs": [
            "我愛銅官好，君實家其間。",
            "山水相縈萃，花卉矜春妍。",
            "有鳴林間禽，有躍池中鮮。",
            "葉山何嗟峨，秀峙東南偏。",
            "峰巒日在望，遠色涵雲邊。",
            "賓客此遴集，觴飲常留連。",
            "君家世儒雅，子弟清風傳。",
            "前日闢書堂，名之曰逢原。",
            "有志在古道，馳情慕高賢。",
            "深哉堂名意，推此宜勉𣃼。",
            "木茂貴培本，流長思養源。",
            "左右無不宜，願獻小詩篇。"
        ],
        "title": "胡氏逢原堂",
        "id": "4f7e36a9-c85e-443e-a4bd-67725ae60b78"
    },
    {
        "author": "王安石",
        "paragraphs": [
            "拔地萬重清嶂立，懸空千丈素流分。",
            "共看玉女機絲挂，映日還成五色文。"
        ],
        "title": "千丈巖瀑布",
        "id": "6c145a07-6583-4b5b-9356-2b36e7bb5e1c"
    },
    {
        "author": "王安石",
        "paragraphs": [
            "逗石穿雲落澗隈，無風自到枕邊來。",
            "十年客底黄粱夢，一夜水聲却喚回。"
        ],
        "title": "聽泉亭",
        "id": "06a4523e-61cb-4e85-8893-4372260d17bd"
    },
    {
        "author": "王安石",
        "paragraphs": [
            "衰俗易高名已振，險途難盡學須强。"
        ],
        "title": "句  其一",
        "id": "01227c7b-70c0-4a2c-9115-9a75dc2c0682"
    },
    {
        "author": "王安石",
        "paragraphs": [
            "濃綠萬枝紅一點，動人春色不須多。"
        ],
        "title": "句  其二",
        "id": "c9cbf5d0-1bfb-4d17-b4d4-a26a4f09adfe"
    },
    {
        "author": "王安石",
        "paragraphs": [
            "昔時江令宅，今日段侯家。"
        ],
        "title": "句  其三",
        "id": "71dfdb41-61ee-4f13-af80-19baa68186f0"
    },
    {
        "author": "王安石",
        "paragraphs": [
            "隠几先生未忘物，葛陂猶問化龍身。"
        ],
        "title": "句  其四",
        "id": "d233232e-b2a9-4283-b108-55a82f803a0a"
    },
    {
        "author": "王安石",
        "paragraphs": [
            "內史文章只廢臺。"
        ],
        "title": "句  其五",
        "id": "bd4d31c5-2eff-45de-8435-9c1bae39e0f7"
    },
    {
        "author": "王安石",
        "paragraphs": [
            "凌曉常行雲氣中。"
        ],
        "title": "句  其六",
        "id": "9c603428-8ba2-4e2c-9b3f-9b2591c6d2c7"
    },
    {
        "author": "王安石",
        "paragraphs": [
            "大木百圍生遠籟，朱弦三嘆有遺音。"
        ],
        "title": "句  其七",
        "id": "04555c17-0f9c-4c5d-90a5-06ab3b1618b9"
    },
    {
        "author": "王安石",
        "paragraphs": [
            "霜筠雪竹鍾山寺，投老歸歟寄此生。"
        ],
        "title": "句  其八",
        "id": "6089105f-1a80-44f9-8f8c-a3f08446450c"
    },
    {
        "author": "王安石",
        "paragraphs": [
            "夕陽到處花偏暖。"
        ],
        "title": "句  其九",
        "id": "8a1f555c-e369-4311-8c2e-52fa514d9c48"
    },
    {
        "author": "王安石",
        "paragraphs": [
            "青山捫虱坐，黄鳥挾書眠。"
        ],
        "title": "句  其一○",
        "id": "c4edbd52-ace5-4949-97f3-8e6d89955833"
    },
    {
        "author": "王安石",
        "paragraphs": [
            "蕭蕭摶黍聲中日，漠漠舂鋤影外天。"
        ],
        "title": "句  其一一",
        "id": "153e6f3c-b7f1-4121-aca3-8a45a9c97b6b"
    },
    {
        "author": "王安石",
        "paragraphs": [
            "爆竹驚鄰鬼。"
        ],
        "title": "句  其一二",
        "id": "20cdbf9f-242a-4ef8-a210-d334e3ea65ab"
    },
    {
        "author": "王安石",
        "paragraphs": [
            "人生萬事反覆多，道路後先能幾何。"
        ],
        "title": "句  其一三",
        "id": "68122b9e-d93d-4972-bf38-129d88779dbc"
    },
    {
        "author": "王安石",
        "paragraphs": [
            "浥霜火齊纍纍熟，噀露金苞冉冉香。"
        ],
        "title": "句  其一四",
        "id": "1346eeb6-de02-4cca-93a7-9d35c645590f"
    },
    {
        "author": "王安石",
        "paragraphs": [
            "乞米助㾕鎦。"
        ],
        "title": "句  其一五",
        "id": "c0c53eda-6dee-4a9d-af96-948272febea9"
    },
    {
        "author": "王安石",
        "paragraphs": [
            "雪底黄精興不疏。"
        ],
        "title": "句  其一六",
        "id": "78cc573f-3e46-4b57-827f-fc9aebfdfa27"
    },
    {
        "author": "王安石",
        "paragraphs": [
            "週迴莫有千株葉。"
        ],
        "title": "句  其一七",
        "id": "27f8c827-34d0-4a87-bd80-f8dc7d5a8a5f"
    },
    {
        "author": "王安石",
        "paragraphs": [
            "苑閬仙人何處覓，靈槎使者幾時回。"
        ],
        "title": "句  其一八",
        "id": "8889c74a-ba5e-4ca4-8b5f-db9e1ebd3b2f"
    },
    {
        "author": "王安石",
        "paragraphs": [
            "詩題：黄梅花首句：庾嶺開時媚雪霜。"
        ],
        "title": "存目  其一",
        "id": "27dbb5e2-ddc7-4cf9-952b-fbbf64e0724f"
    },
    {
        "author": "王安石",
        "paragraphs": [
            "詩題：梅花首句：醉筆題詩紫界牆。"
        ],
        "title": "存目  其二",
        "id": "4399f94c-2a31-47a3-a42d-6e0fee2bb4af"
    },
    {
        "author": "譚掞",
        "paragraphs": [
            "群峰合勢曲江頭，二水交流夾一州。",
            "地有九嶷清淑氣，人無五嶺鬰蒸愁。"
        ],
        "title": "清淑堂",
        "id": "0ce48e8b-fe53-4aec-a585-6f5361bb031b"
    },
    {
        "author": "吳頤",
        "paragraphs": [
            "嫦娥促輕車，翩翩下瑶城。",
            "窮幽得靈山，意欲家平生。",
            "隳石擬素魄，神功夜無聲。",
            "佳桂願托根，老兔祈偕行。",
            "上帝聞之怒，地祇奪我睛。",
            "交詔責其歸，命駕涕以橫。",
            "事往千古後，殷勤有餘情。",
            "夜半纖雲收，回光對兩盈。"
        ],
        "title": "月石",
        "id": "df4ae1db-f1eb-4953-9e53-960a7530ce2a"
    },
    {
        "author": "吳頤",
        "paragraphs": [
            "重湖遠映日無光，兩槳行舟類堵牆。",
            "向此柂工猶恐懼，更堪風馭出蒼惶。",
            "雖知行止懸於命，長離憂虞亦可傷。",
            "白首何時裕儋石，從容丈室問空王。"
        ],
        "title": "過赤石湖有感寄獻荆公",
        "id": "9a1037cd-9960-4dc3-b4e7-3a3f4935d262"
    },
    {
        "author": "吳頤",
        "paragraphs": [
            "玉指纖纖出後房，似矜隨意得奇芳。",
            "只愁暖律爭先落，頼有凝脂可旋粧。",
            "近比含飴知有味，不須嚼蕊自聞香。",
            "未應力欲爭春巧，喜士深心庶可將。"
        ],
        "title": "酥花韵",
        "id": "117af8b8-2f40-4c29-9aa9-1e8ca10dc916"
    },
    {
        "author": "吳頤",
        "paragraphs": [
            "攀條弄蕊苧羅人，半軃金翹笑整巾。",
            "慣見冰肌斜映月，似驚酒面暗生春。",
            "詩翁思苦饒先醉，畫史愁多恐失真。",
            "寄語東風爲披拂，莫教容易惹芳塵。"
        ],
        "title": "次邦憲宣德紅梅詩韵  其一",
        "id": "bbe29f13-206e-4a74-a769-7ac5f56e6cc1"
    },
    {
        "author": "吳頤",
        "paragraphs": [
            "年來惱亂探花人，裂盡陶公漉酒巾。",
            "傅粉早工欺白雪，施朱更欲媚陽春。",
            "衣冠未怪多儕俗，花木無情亦喪真。",
            "他日和羹何所頼，紛紛行見滿前塵。"
        ],
        "title": "次邦憲宣德紅梅詩韵  其二",
        "id": "6121de3b-691a-4c9f-9dca-8afb54c5be7a"
    },
    {
        "author": "吳頤",
        "paragraphs": [
            "玉骨冰肌冷照人，勻紅輕浥絳羅巾。",
            "更無凡木能爭艷，定向壺中別得春。",
            "久稔新詩能寫物，須知樽酒可藏真。",
            "寄聲閉戶英夫子，體取居塵不染塵。"
        ],
        "title": "次邦憲宣德紅梅詩韵  其三",
        "id": "ce3e5da4-5296-44c1-9967-02c16356669d"
    },
    {
        "author": "吳頤",
        "paragraphs": [
            "留情賦咏盡聞人，似得吳姬爲執巾。",
            "蝶翅稍應容辨色，桃腮無復敢嬌春。",
            "似嫌素艷同姑射，著意新粧學太真。",
            "栽近華堂歌舞地，未容車馬送纖塵。"
        ],
        "title": "次邦憲宣德紅梅詩韵  其四",
        "id": "349bf67e-3118-48d0-8dbd-9f925e7fc34b"
    },
    {
        "author": "吳頤",
        "paragraphs": [
            "絕品花逢絕俗人，吟看屢倒接䍦巾。",
            "剸煩自昔多餘刃，痛飲于今莫負春。",
            "喜事擅名雖有素，屢空此語恐非真。",
            "典衣貰酒猶非惡，醉任清歌落暗塵。"
        ],
        "title": "次邦憲宣德紅梅詩韵  其五",
        "id": "3e8b300c-80b9-4a04-9196-e310ebf89fc9"
    },
    {
        "author": "吳頤",
        "paragraphs": [
            "前村笑語近黄昏，獨向江頭望故園。",
            "漂泊每憐歸去晚，兒童各自解方言。"
        ],
        "title": "江村",
        "id": "f752a044-2c7b-48a6-b7cf-60b63fc6f3eb"
    },
    {
        "author": "吳頤",
        "paragraphs": [
            "冶城西北似村家，每共尋春到日斜。",
            "聞說春來花更好，爲憐無伴懶看花。"
        ],
        "title": "聞寓舍之側花盛開口占絕句  其一",
        "id": "8c45c18d-50e4-49a9-994f-d1085a3998b5"
    },
    {
        "author": "吳頤",
        "paragraphs": [
            "君嫌無伴懶看花，我向花時更憶家。",
            "欲趁芙蓉同一醉，秋江好爲送歸槎。"
        ],
        "title": "聞寓舍之側花盛開口占絕句  其二",
        "id": "1adac029-e5e1-44eb-9b69-12f0c6790994"
    },
    {
        "author": "吳頤",
        "paragraphs": [
            "所困每患失其親，白首甘爲未遇人。",
            "饑目屢常昏皂白，晨炊何敢問新陳。",
            "强顔愧我猶初仕，策足如君即要津。",
            "惜別夜闌重款晤，交情終始暖於春。"
        ],
        "title": "別後再用前韵寄呈明府",
        "id": "e2847c22-7b09-4e47-b9bf-f5f9a36d8961"
    },
    {
        "author": "吳頤",
        "paragraphs": [
            "繆致棲鸞嘆，頻煩薦鶚書。",
            "未能拋斗米，豈不愛吾廬。",
            "與世多乖迕，論才信闊疏。",
            "故人應笑我，早晚遂歸歟。"
        ],
        "title": "效孟浩然體寄呈邦憲明府",
        "id": "20077f70-0622-4d3d-bd9e-15ffb71b9409"
    },
    {
        "author": "吳頤",
        "paragraphs": [
            "弟兄相踵上青冥，遺跡空餘壓郡城。",
            "似惜高風久零落，故開華館面崢嶸。",
            "樓臺宛轉明朝日，圖史紛披照短檠。",
            "疑有雙鳬求紫府，檐間時送步虛聲。"
        ],
        "title": "明逸宣義披仙館  其一",
        "id": "363ca68a-6387-4275-a3dc-b3fa029340e9"
    },
    {
        "author": "吳頤",
        "paragraphs": [
            "仙境清閑識者稀，幾人來此學幽棲。",
            "紅泉瑶草春長在，流水桃花路弗迷。",
            "丹氣猶涵階下井，遺蹤難認壁間題。",
            "祇憐星石今無恙，夜夜寒光北斗齊。"
        ],
        "title": "明逸宣義披仙館  其二",
        "id": "c0fe8c0b-4245-4f2d-80f0-272778bd0e9a"
    },
    {
        "author": "吳頤",
        "paragraphs": [
            "從來年少怯春寒，老大那堪行路難。",
            "已去郵亭重下馬，少須朝日暖征鞍。"
        ],
        "title": "出歷坪鋪",
        "id": "222bef45-ade6-4771-8873-1eb8bf82fabd"
    },
    {
        "author": "陳輔",
        "paragraphs": [
            "北山松枌未飄花，白下風輕麥脚斜。",
            "身似舊時王謝燕，一年一度到君家。"
        ],
        "title": "訪楊湖陰不遇因題其門",
        "id": "32c9eed3-dd7d-4a28-b819-2a43a410f185"
    },
    {
        "author": "陳輔",
        "paragraphs": [
            "十月江南已得霜，相君門客小山房。",
            "冬深柏子和香掃，準備生辰作好香。"
        ],
        "title": "上荆公生辰",
        "id": "ce6fc3d4-75ae-49fc-a1b8-f94fce6ce5a6"
    },
    {
        "author": "陳輔",
        "paragraphs": [
            "湖水山雲繞縣斜，茂林修竹野人家。",
            "宿酲過午無人問，卧聽東風掃落花。"
        ],
        "title": "題所居",
        "id": "37db904f-6fb2-48ea-84b6-408dd492f38c"
    },
    {
        "author": "陳輔",
        "paragraphs": [
            "梁父吟，泰山之頂可埋金。",
            "噫嘻蜀道徒崎嶔，南風來舜琴。",
            "梁父吟，佳人未偶頻傷心。",
            "四時有恨秋偏深，綠絲空滿簪。"
        ],
        "tags": [
            "泰山"
        ],
        "title": "梁父吟",
        "id": "7985a661-81b4-471b-ad83-c3e67f55e6ad"
    },
    {
        "author": "陳輔",
        "paragraphs": [
            "平湖共天遠，浸月坐寒光。",
            "乘流溯荃璧，掉舟尋藥房。",
            "佳人折輕荷，隨風來珍香。",
            "顧盼但微笑，眉宇何清揚。",
            "日暮共携手，遥指煙中湘。"
        ],
        "title": "湖上有作",
        "id": "ade6e127-b8cb-4b22-a5ee-e6d245184ea1"
    },
    {
        "author": "陳輔",
        "paragraphs": [
            "積金峰頂作屏遮，寶閣橫空疊彩霞。",
            "鶴駕往來茅許宅，龍軿交會郭楊家。",
            "洞天有望人如玉，塵世休觀事若麻。",
            "我是方臺舊僚友，盍尋歸路種雲芽。"
        ],
        "title": "題茅山",
        "id": "5098ae97-fe51-4945-a7f3-6432e5fe3951"
    },
    {
        "author": "陳輔",
        "paragraphs": [
            "咸陽龍虎此飛昇，二弟東山道亦成。",
            "不見棠梨司命宅，空餘丹井一泓清。"
        ],
        "title": "下泊宮",
        "id": "474856b7-df2e-48fb-80e9-68c955cf5aee"
    },
    {
        "author": "陳輔",
        "paragraphs": [
            "內史北軒多種竹，隠居南洞少栽花。",
            "藍橋西路青青處，拾得璚兒似虎牙。"
        ],
        "title": "玉蘭",
        "id": "92fb48ac-7235-49bd-aeab-6fb5db672ea7"
    },
    {
        "author": "陳輔",
        "paragraphs": [
            "當年枳棘藴飛凰，遺愛猶存蔽芾棠。",
            "秋水紅蕖新幕府，春風綠草舊池塘。",
            "芝生瑶圃三重秀，玉出藍田一尺長。",
            "去去宣城勿留滯，謝家勳業待諸郎。"
        ],
        "title": "送曾公衮赴宣幕",
        "id": "adee2d40-2226-4a9c-8413-bb60c11a0bcd"
    },
    {
        "author": "陳輔",
        "paragraphs": [
            "牛角歌，牛角歌，日暮寒雲滿碧陂。",
            "騎牛下山歸曲阿，湖煙濕我蓑。",
            "牛角歌，牛角歌，浩浩者水魚弗過。",
            "夷吾向說不我和，嗚呼夷吾奈若何。"
        ],
        "title": "牛角歌",
        "id": "cefff72e-ad0f-467e-85c3-e9eddaa1146d"
    },
    {
        "author": "陳輔",
        "paragraphs": [
            "昔吟梁父思泰山，又歌牛角悲其寒。",
            "鮑徐英魄今何在，嶺雲關月何漫漫。",
            "少强眼爲傷時切，老大昏花心易急。",
            "石巖題墨幾秋風，人世功名杳無跡。",
            "君不見漢千秋，唐馬周，玄談徒步皆公侯。",
            "賈生竟止梁王傅，三世郎官虛白頭。",
            "風雲自古雖傷偶，用舍何嘗繫能否。",
            "但知信足任平生，計度不如多飲酒。",
            "願將梁父吟，變作杜宇之聲音。",
            "願將牛角歌，轉調紫芝絃玉琴。",
            "五陵石馬散黎軸，惟有箕山青到今。"
        ],
        "tags": [
            "泰山"
        ],
        "title": "悲昔遊",
        "id": "a0d0c7d6-f437-4ba7-bbf6-7449e92fc83c"
    },
    {
        "author": "陳輔",
        "paragraphs": [
            "古城龍頂直，孤角雁行稀。",
            "海月天懸鏡，江雲地作衣。",
            "楚封山或是，秦鑿事還非。",
            "千古英雄恨，漁人一笑微。"
        ],
        "title": "登北固山",
        "id": "1ac91979-225d-4af3-a9ed-d0d64d025231"
    },
    {
        "author": "陳輔",
        "paragraphs": [
            "兩年一劍爲誰留，古邑重來四十秋。",
            "不是過辭元亮酒，知公偏愛赤松遊。"
        ],
        "title": "過延陵",
        "id": "621ac042-6046-46b3-9b6a-70a24a653b75"
    },
    {
        "author": "陳輔",
        "paragraphs": [
            "山居老樹秋還青，山下漁舟傍晚汀。",
            "一笛月明人不識，自家吹與自家聽。"
        ],
        "title": "山居  其一",
        "id": "94433e52-ec6e-4567-bb0b-528b2da936ee"
    },
    {
        "author": "陳輔",
        "paragraphs": [
            "山腰石有千年古，海眼泉無一日乾。",
            "天下蒼生望霖雨，不知龍在此中蟠。"
        ],
        "title": "山居  其二",
        "id": "460297f4-de1a-4934-8213-c49d5876c5f6"
    },
    {
        "author": "陳輔",
        "paragraphs": [
            "牛斗東邊窄，三吳西角深。",
            "山能醒客酒，江會冷人心。"
        ],
        "title": "詩二首  其一",
        "id": "a7dde1d3-f126-4a65-ae64-e44320b1fa2c"
    },
    {
        "author": "陳輔",
        "paragraphs": [
            "山悲秦鑿迷徙浦，柳怨隋奢失故宮。",
            "六代興亡明舍火，五州松竹渡甌風。"
        ],
        "title": "詩二首  其二",
        "id": "1da360b1-9c54-4c22-96e8-06ee36a0d9c8"
    },
    {
        "author": "陳輔",
        "paragraphs": [
            "淥水橋邊駐短篷。"
        ],
        "title": "句  其一",
        "id": "17d1d2da-073a-41bd-9dfd-a8269a325f62"
    },
    {
        "author": "陳輔",
        "paragraphs": [
            "雲樹天低楚，煙汀地失吳。"
        ],
        "title": "句  其二",
        "id": "b33ed580-4b36-481b-be85-90ce7ba75fc8"
    },
    {
        "author": "陳輔",
        "paragraphs": [
            "含識應爲獅子去，却來重載法王身。"
        ],
        "title": "句  其三",
        "id": "277604c4-1d49-4c61-87c6-1f2a58674041"
    },
    {
        "author": "陳繹",
        "paragraphs": [
            "蕭疏華薄隠山村，清淺浮桁带郭門。",
            "竹倚欄桿水邊寺，興來題作碧溪軒。"
        ],
        "title": "壽昌寺碧溪軒",
        "id": "316695bb-8895-4329-bab9-2e6be465e997"
    },
    {
        "author": "陳繹",
        "paragraphs": [
            "榕葉堂前生晝陰。"
        ],
        "title": "句",
        "id": "71d86684-dbfa-492a-afb7-7aba1dbde9ef"
    },
    {
        "author": "林積",
        "paragraphs": [
            "濟川須用楫，罔水戒行舟。",
            "四海風波路，安眠是勝遊。"
        ],
        "title": "題州宅𫇢閣",
        "id": "51e2b33c-c83e-4bda-8c27-54e5941bb0c7"
    },
    {
        "author": "馮京",
        "paragraphs": [
            "嘗思鵬海隔飛翻，曾得天風送羽翰。",
            "恩比丘山何以戴，心同金石欲移難。",
            "經年空嘆音書絕，千里常思道義歡。",
            "每向江陵訪遺治，邑人猶指縣題看。"
        ],
        "title": "謝鄂倅南宮城",
        "id": "aded42aa-7a59-4eb7-9ee8-72ad6ec21946"
    },
    {
        "author": "馮京",
        "paragraphs": [
            "才毫無地展經綸，白首歸來萬里身。",
            "持節氣凌沙漠使，懷章榮動會稽人。",
            "平湖翠岫千家月，落日西風一筯蓴。",
            "南海疲民正回首，滿城歌舞頌年椿。"
        ],
        "title": "送程給事知越州",
        "id": "8d569713-7242-44ac-aaa5-0f70da351222"
    },
    {
        "author": "馮京",
        "paragraphs": [
            "韓信棲遲項羽窮，手提長劍喝秋風。",
            "吁嗟天下蒼生眼，不識男兒未濟中。"
        ],
        "title": "題寺壁",
        "id": "18da806f-c285-4a74-9a06-b24344b4a693"
    },
    {
        "author": "馮京",
        "paragraphs": [
            "渭水塵空紺業傾，桐江煙老漢風明。",
            "蚤知賢達窮通意，閒把漁竿只釣名。"
        ],
        "title": "題釣臺",
        "id": "22178d99-194e-4709-8390-52d32a847011"
    },
    {
        "author": "馮京",
        "paragraphs": [
            "孔子之文滿天下，孔子之道滿天下。",
            "得其文者公卿徒，得其道者爲餓夫。"
        ],
        "title": "答伯庸",
        "id": "4ef03b6e-b8bf-486a-bb50-7730411f4254"
    },
    {
        "author": "馮京",
        "paragraphs": [
            "天密叢雲曉，風清一雨餘。",
            "三長太史筆，二典帝皇書。",
            "按武知何者，霑恩匪幸歟。",
            "吐茵平日事，何憚污公車。"
        ],
        "title": "詔修兩朝國史賜筵史院和首相吳公原韵",
        "id": "f793309f-72c9-42ca-92de-78e7f8a2d422"
    },
    {
        "author": "馮京",
        "paragraphs": [
            "一水瀠迴繞沌村，子房苗裔此間存。",
            "同居八世三千口，可惜君恩未表門。"
        ],
        "title": "咏張昌宗",
        "id": "d1a2e26e-801b-4a5a-9cfc-c38acd4af9dc"
    },
    {
        "author": "馮京",
        "paragraphs": [
            "當時已自傳衣鉢，羞愧猶爲食肉僧。"
        ],
        "title": "句  其一",
        "id": "a038091a-d117-40f5-932a-73935a2d11bc"
    },
    {
        "author": "馮京",
        "paragraphs": [
            "吞炭難忘當日事，積薪深愧後來恩。"
        ],
        "title": "句  其二",
        "id": "fdcbfa3e-6882-422f-8332-6edb77a0084c"
    },
    {
        "author": "馮京",
        "paragraphs": [
            "琴彈夜月龍魂冷，劍繫秋風鬼膽粗。"
        ],
        "title": "句  其三",
        "id": "40031d06-eed1-43b8-8919-bb98b024b3bb"
    },
    {
        "author": "馮京",
        "paragraphs": [
            "吟氣老懷長劍古，醉胸橫得太行寬。"
        ],
        "title": "句  其四",
        "id": "9127cf5f-a82c-4759-9376-eda3d6899134"
    },
    {
        "author": "馮京",
        "paragraphs": [
            "塵埃掉臂離長陌，琴酒和雲入舊山。"
        ],
        "title": "句  其五",
        "id": "4a3502e0-962b-47ee-afa0-f9e1275d5e20"
    },
    {
        "author": "馮京",
        "paragraphs": [
            "豐年足酒容身易，世路無媒著脚難。"
        ],
        "title": "句  其六",
        "id": "e2a7c4c6-b281-4d3d-972f-110e289e783c"
    },
    {
        "author": "謝景溫",
        "paragraphs": [
            "耶溪欲盡山轉青，中有三寺山爲屏。",
            "秦峰表裏植蒼翠，仰視萬木相崢嶸。",
            "雪霜洗盡塵土跡，龍蛇蟄處煙氛生。",
            "我携賓友事登覽，穿徑已覺毛骨輕。",
            "窮幽陟險興不盡，巖房留宿神逾清。",
            "寒隨陰谷一夜來，酒力半酣如不勝。",
            "狂歌出門步竹逕，正見溪橋雙月明。",
            "幽泉亂出石竇響，松風遠送哀猿聲。",
            "凌晨後嶺縱俯仰，長林翠阜何縱橫。",
            "獻之舊地不可辨，懸崖欲斷石作坑。",
            "五雲散盡遺迹滅，老僧至今傳此名。",
            "憑高覽古復太息，翻嗟萬事多廢興。",
            "丈夫出處固未測，我於山水心難縈。",
            "區區世路雖可厭，脫身向此誠獨醒。",
            "豈知乘興事茲樂，賞心不繫窮與亨。",
            "昔人避世非獲已，我今安學禽鳥情。"
        ],
        "title": "留題雲門山雍熙院",
        "id": "fe99235c-6025-461f-8654-cbef03508990"
    },
    {
        "author": "謝景溫",
        "paragraphs": [
            "青瑣初辭佩守符，過家衣錦耀鄉閭。",
            "丹心忽厭承明直，白首猶刊麗正書。",
            "滿目湖山真吏隠，半空樓閣信仙居。",
            "若耶老叟嗟來暮，應向江頭待隼旟。"
        ],
        "title": "送程給事知越州",
        "id": "566507c6-701c-4164-92a9-688ef4225ca1"
    },
    {
        "author": "謝景溫",
        "paragraphs": [
            "若耶溪出若耶山，浪裏溶溶入醉閑。",
            "仙客曾因一箭贈，樵風長到五雲關。",
            "數峰蘸碧輕清外，雙舸浮春上下間。",
            "料得當年乘興子，爲貪烟水宿前灣。"
        ],
        "title": "若耶溪",
        "id": "ddb74b00-0793-4154-8257-80ec0d3f8512"
    },
    {
        "author": "吳師孟",
        "paragraphs": [
            "唱奇騰怪可刪修，爭奈常情勝謬悠。",
            "禹貢已書開蜀道，秦人安得糞金牛。",
            "萬重山勢隨坤順，一勺天波到海流。",
            "自哂據經違世俗，庶幾同志未相尤。"
        ],
        "title": "金牛驛",
        "id": "d9da721b-ef47-4265-a30e-3cba78433f94"
    },
    {
        "author": "吳師孟",
        "paragraphs": [
            "十紀權臣第，修城外臺宅。",
            "喬木不知秋，名花數逾百。",
            "遠如山林幽，近與塵埃隔。",
            "惠政裕一方，民猶以爲窄。"
        ],
        "title": "和章質夫成都運司園亭詩 西園",
        "id": "ae5739c5-b235-4460-a776-961922d4ff5d"
    },
    {
        "author": "吳師孟",
        "paragraphs": [
            "華構枕方塘，使臺寂佳致。",
            "二色真楠材，輪奐極精緻。",
            "花木四面圍，如立復如侍。",
            "一道仰澄清，此是澄清地。"
        ],
        "title": "和章質夫成都運司園亭詩 玉溪堂",
        "id": "a78fd1c6-fead-440e-86eb-20115f20db83"
    },
    {
        "author": "吳師孟",
        "paragraphs": [
            "西北有高樓，梁棟雲常起。",
            "檐牙挂連蜷，欄影摇清泚。",
            "爽氣雪山來，一瞬極千里。",
            "但欲攄遠懷，無憂可銷弭。"
        ],
        "title": "和章質夫成都運司園亭詩 雪峰樓",
        "id": "3b3441c2-9248-4cda-94f4-1efe20601e85"
    },
    {
        "author": "吳師孟",
        "paragraphs": [
            "花淑對高軒，如用丹青彯。",
            "錦水一匳紅，玉臺千面笑。",
            "松篁兩翠幄，常護東西照。",
            "子細看韶妍，方知化工妙。"
        ],
        "title": "和章質夫成都運司園亭詩 海棠軒",
        "id": "123c5dff-2ce6-4a27-9893-dbdec834cf5e"
    },
    {
        "author": "吳師孟",
        "paragraphs": [
            "雅意待蟾光，煩襟期爽快。",
            "無雲點太清，遠賢周色界。",
            "天光浄琉璃，露下真沆瀣。",
            "勤渠諗後人，宜葺不宜壞。"
        ],
        "title": "和章質夫成都運司園亭詩 月臺",
        "id": "eb2cf0ca-011f-4fc0-8152-7582fdcbd414"
    },
    {
        "author": "吳師孟",
        "paragraphs": [
            "東閣治臺政，西堂備燕飲。",
            "介於二堂間，華構饒花品。",
            "紅紫鎮長春，四時如活錦。",
            "公暇一繩床，上有通中枕。"
        ],
        "title": "和章質夫成都運司園亭詩 翠錦亭",
        "id": "1bd28694-a2f0-4635-9c6d-0c682ecb56a5"
    },
    {
        "author": "吳師孟",
        "paragraphs": [
            "至人泉石心，俚耳便絲竹。",
            "釃渠逗清泠，朝夕淙寒玉。",
            "試聽自然聲，不減雲璈曲。",
            "却返倒聞機，五音常自足。"
        ],
        "title": "和章質夫成都運司園亭詩 潺玉亭",
        "id": "6e7bcca7-7708-4e82-950d-5f2195bebb8f"
    },
    {
        "author": "吳師孟",
        "paragraphs": [
            "結茅爲圜屋，環堵不開牖。",
            "齋居如雁堂，廣長纔六肘。",
            "深藏子猷竹，不植陶潛柳。",
            "勿起滅定心，宴坐空諸有。"
        ],
        "title": "和章質夫成都運司園亭詩 茅庵",
        "id": "519c00e2-337c-496b-8db9-1b89c63f2c74"
    },
    {
        "author": "吳師孟",
        "paragraphs": [
            "形制似方橋，島岸相連屬。",
            "春和逗凉颸，晝影浮浄綠。",
            "佳人羅襪輕，花時相步續。",
            "澄瀾忽生暈，下有雙鳬浴。"
        ],
        "title": "和章質夫成都運司園亭詩 水閣",
        "id": "97d4ec07-9749-4d92-9f8f-5001a44406e0"
    },
    {
        "author": "吳師孟",
        "paragraphs": [
            "尺水走庭除，花木皆周匝。",
            "雙亭正相值，僅能容一榻。",
            "公餘時獨來，隠几聊噓嗒。",
            "典謁或通名，東榮有賓閤。"
        ],
        "title": "和章質夫成都運司園亭詩 小亭",
        "id": "ff445a59-0535-4c68-a5ac-870b2cc88fb7"
    },
    {
        "author": "吳師孟",
        "paragraphs": [
            "十里東郊道，茲遊歲月深。",
            "參僚從行府，高會適叢林。",
            "穉子喧沽玉，春姬笑子金。",
            "咳珠僧護寶，醉弁客遺簪。",
            "天賜連宵澤，民歡畢晝陰。",
            "分明造物手，自在出塵心。",
            "非相雖無住，殘芳尚可尋。",
            "都人望旋旆，車馬又駸駸。"
        ],
        "title": "和韓絳遊鴻慶寺",
        "id": "c691b84e-4c54-46ae-8f5b-bb5524589292"
    },
    {
        "author": "吳師孟",
        "paragraphs": [
            "何處珍叢最早開，海雲山茗合江梅。",
            "忽傳詩帥邀膚使，不用歌姬侍宴杯。",
            "曉艷鮮明同綺靡，晚妝清淡奉徘徊。",
            "此時文酒風流事，豈似臨江放蕩來。"
        ],
        "title": "和王公覿賞海雲山茶合江梅花",
        "id": "c4f2ebaf-f4be-4eac-9e6a-c55fb52b662d"
    },
    {
        "author": "張經",
        "paragraphs": [
            "終夜雨瀟瀟，悶殺孤舟客。",
            "滴滴打蓬聲，錯訝靈妃瑟。"
        ],
        "title": "瀟湘八景詩 瀟湘夜雨",
        "id": "f7248d3a-5245-4475-99d9-a207bae14355"
    },
    {
        "author": "張經",
        "paragraphs": [
            "秋夜凈無雲，嫦娥展孤鏡。",
            "灝氣浸澄波，蕩漾光還定。"
        ],
        "tags": [
            "洞庭湖"
        ],
        "title": "瀟湘八景詩 洞庭夜月",
        "id": "186614f3-ee88-467b-9703-679e92a8518a"
    },
    {
        "author": "張經",
        "paragraphs": [
            "極浦一帆回，招招近岸開。",
            "倚船試相問，莫是故鄉來。"
        ],
        "title": "瀟湘八景詩 遠浦歸帆",
        "id": "088161e1-29b7-4dd0-b2ae-5373083122c0"
    },
    {
        "author": "張經",
        "paragraphs": [
            "喚侶下寒汀，爭宿蘆花萼。",
            "夜半漁翁過，驚起還飛落。"
        ],
        "title": "瀟湘八景詩 平沙落雁",
        "id": "d44f6783-622c-4fe2-80b7-4d683406e514"
    },
    {
        "author": "張經",
        "paragraphs": [
            "野煙寺初暝，僧添寶篆香。",
            "鯨音送殘照，敲落楚天霜。"
        ],
        "title": "瀟湘八景詩 煙寺晚鐘",
        "id": "6e50c290-8ae0-46c1-a3a1-7ef83bbd6d89"
    },
    {
        "author": "張經",
        "paragraphs": [
            "日落大江頭，返照江村裏。",
            "獨有羨魚翁，垂綸收不起。"
        ],
        "title": "瀟湘八景詩 漁村夕照",
        "id": "d2393c99-6b76-48f9-94f7-e11a5d8910a2"
    },
    {
        "author": "張經",
        "paragraphs": [
            "茅屋開山脚，嵐光映日光。",
            "行人消野興，個個醉壺觴。"
        ],
        "title": "瀟湘八景詩 山市晴嵐",
        "id": "92198f07-5ae7-4e63-bcef-8ddc9ccc2c57"
    },
    {
        "author": "張經",
        "paragraphs": [
            "江上雪紛紛，風寒天已暮。",
            "中有泛舟人，興盡迷歸路。"
        ],
        "title": "瀟湘八景詩 江天暮雪",
        "id": "101a3a03-e68d-4149-a640-b2e13acb4b7e"
    },
    {
        "author": "張經",
        "paragraphs": [
            "每因蜀水漲，橫遏楚江流。",
            "氣象吞雲夢，波瀾徹夏秋。",
            "風雲幾開闔，日月自沉浮。",
            "欲濟誰舟楫，乾坤獨倚樓。"
        ],
        "tags": [
            "洞庭湖",
            "岳阳楼"
        ],
        "title": "岳陽樓望洞庭",
        "id": "dc580fe0-bbde-48a0-8dfd-fdef097991bd"
    },
    {
        "author": "張經",
        "paragraphs": [
            "雲可有無水，風能奔走沙。",
            "蟠深鳴老𧌑，飛倦落長鴉。",
            "地有湘頭尾，山無楚正斜。",
            "人間與天上，何處礙浮槎。"
        ],
        "tags": [
            "洞庭湖"
        ],
        "title": "王質過洞庭",
        "id": "ff5440c2-4175-45c1-8741-7be6c8ad8ca1"
    },
    {
        "author": "安稹",
        "paragraphs": [
            "昇山遊罷到賢沙，松檜陰中一境賒。",
            "自愧簪纓趨仕路，翻憐泉石屬僧家。",
            "尋窮越國真仙跡，見盡閩封好物華。",
            "幸接憑熊擁千騎，紅旌歸去照殘霞。"
        ],
        "title": "飛來山",
        "id": "fba9e7cf-53ff-4e37-b0b3-45e448342983"
    },
    {
        "author": "湯夏",
        "paragraphs": [
            "浄瓶常带水，破衲任生塵。"
        ],
        "title": "句",
        "id": "3294607d-6d3c-4814-a226-1590143032f7"
    },
    {
        "author": "王純臣",
        "paragraphs": [
            "黄城匹馬捷音來，且喜洮東破虜迴。",
            "縱使淮西功第一，未聞生縛七渠魁。"
        ],
        "title": "啟至大寨聞擒鬼章捷書上奏喜而爲詩",
        "id": "60aa7ce9-7d0d-4631-9636-17dd9b2e8fdf"
    },
    {
        "author": "劉禹卿",
        "paragraphs": [
            "英主龍飛嗣位來，洮東首奏捷師回。",
            "若評後聖勳臣序，功占凌烟第一魁。"
        ],
        "title": "和王純臣啟至大寨聞擒鬼章捷書上奏喜而爲詩",
        "id": "f54be5b8-6f98-4dde-8f2b-a5cddb097bc7"
    },
    {
        "author": "李復圭",
        "paragraphs": [
            "碧洛青嵩刮眼明，馬頭次第似相迎。",
            "天街高士還知否，好約南軒醉一觥。"
        ],
        "title": "行至龍門先寄堯夫先生",
        "id": "f9d35b14-e8d8-4363-ae1b-eebf74344a6c"
    },
    {
        "author": "李復圭",
        "paragraphs": [
            "石梁嵲屼據山流，異迹嘗聞記道猷。",
            "五百真如誰化滅，三千色界妄探求。",
            "燈龕焰古長年在，茗盞花濃繼日浮。",
            "靜境少留塵慮息，松風蕭颯又驚秋。"
        ],
        "title": "石橋",
        "id": "716510d2-9b3d-4e4a-8eb0-ffbbecc8d484"
    },
    {
        "author": "李復圭",
        "paragraphs": [
            "危梁上下慶雲端，禪剎翬飛插翠巒。",
            "華藏貝多緘祕典，香厨莆塞供珍餐。",
            "回廊跨壑千重峻，懸溜當空六月寒。",
            "盤礴迥知靈秀境，極高方見地形寬。"
        ],
        "title": "先照亭",
        "id": "2afb6bb0-be89-4aac-9be3-9f0443c929df"
    },
    {
        "author": "李復圭",
        "paragraphs": [
            "吳王昔日館娃宮，殿閣鱗差軼碧空。",
            "寂寂香魂招不得，惟餘松柏韵天風。"
        ],
        "title": "秀峰上方",
        "id": "5ac8ecdf-bad0-4ecb-b7ab-67e32eda4fe1"
    },
    {
        "author": "李復圭",
        "paragraphs": [
            "老鳳池邊蹲不去，饑烏臺上噤無聲。"
        ],
        "title": "句",
        "id": "bb1241dc-1db2-4f92-a363-f87abfd46dc4"
    },
    {
        "author": "裴大亮",
        "paragraphs": [
            "清溪如鑑照行人，谷鳥山花景漸新。",
            "五馬頻來無別事，爲思江上若邪春。"
        ],
        "title": "題西巖寺三絕  其一",
        "id": "36663058-1b72-47d8-a106-a361062b0937"
    },
    {
        "author": "裴大亮",
        "paragraphs": [
            "幾領笙歌來賞勝，爲憐山水每忘歸。",
            "洞中時與林僧語，不信紅塵有是非。"
        ],
        "title": "題西巖寺三絕  其二",
        "id": "0ef55aa7-c0ee-4863-9bc4-e97fd826a1df"
    },
    {
        "author": "裴大亮",
        "paragraphs": [
            "□□□□送行人，山水清音益愴神。",
            "莫惜少留題石□，□□□□□紅塵。"
        ],
        "title": "題西巖寺三絕  其三",
        "id": "02ad561e-8837-48f1-89c5-67357e633979"
    },
    {
        "author": "裴大亮",
        "paragraphs": [
            "政餘飛棹入煙村，數里菰蒲接寺門。",
            "惟愛弁峰供醉眼，役人詩思到黄昏。"
        ],
        "title": "廣慧教寺",
        "id": "15475443-7755-43ad-96ad-21dcb93c55a3"
    },
    {
        "author": "魯某",
        "paragraphs": [
            "苔徑傍巖斜，林間是道家。",
            "夜潭魚戲月，春地鹿眠花。"
        ],
        "title": "遊安樂山",
        "id": "1d1c85e1-0b73-4bac-98c0-c9e39d00c8e6"
    },
    {
        "author": "魯某",
        "paragraphs": [
            "碧玉纖纖百丈高，仙家曾用醖香醪。",
            "至今綠葉挼成酒，不使劉伶更藉糟。"
        ],
        "title": "百丈甘",
        "id": "560f28bf-fa9c-4d2c-8db8-4039d7ab1d00"
    },
    {
        "author": "魯某",
        "paragraphs": [
            "錦步斜開四十里。"
        ],
        "title": "句  其一",
        "id": "14a0fb01-447f-48fc-a886-a3db5f61aa2e"
    },
    {
        "author": "魯某",
        "paragraphs": [
            "萬仞青崖碧玉寒，巖蘿相引徹仙壇。"
        ],
        "title": "句  其二",
        "id": "7492ecbb-feef-422d-9308-f0621a419648"
    },
    {
        "author": "魯某",
        "paragraphs": [
            "一條仙帔織青霓，松雪巖前伴鶴棲。"
        ],
        "title": "句  其三",
        "id": "98ef71b0-532f-4491-893b-462fdb24782d"
    },
    {
        "author": "朱申",
        "paragraphs": [
            "龍平江水清洋洋，尉山高兮秋葉黄。",
            "釣翁落落兮棲山房，偕室人兮甘糟糠。",
            "丈夫壯圖兮在四方，道豈終窮兮業不彰。",
            "芻蕘有謀兮懷廟堂，一言而興兮悟君王。",
            "榮祿不計兮德有常，饘粥供飧兮何可忘。"
        ],
        "title": "食粥歌",
        "id": "fe4ed788-3923-4446-b08f-2e22bfc1a13a"
    },
    {
        "author": "徐俛",
        "paragraphs": [
            "風馭雲轉□渺茫，石奇松老尚蒼蒼。",
            "留題盡有爭先意，誰識棋山是道場。"
        ],
        "title": "題棋山",
        "id": "70550c9f-d055-48d2-af70-f330f08593dc"
    },
    {
        "author": "陳師韓",
        "paragraphs": [
            "院宇蕭蕭鎖暮烟，昔人曾見此昇仙。",
            "靜看今日流渠水，應是當年煉藥泉。",
            "座上山川疑改舊，林中僧行盡長年。",
            "我來寄宿應懷古，始信鄉民不妄傳。"
        ],
        "title": "董奉山",
        "id": "9baa4b3b-ec57-4656-b698-5b787927b2c2"
    },
    {
        "author": "安昌期",
        "paragraphs": [
            "蕙帳將辭去，猨猱不忍啼。",
            "琴書自爲樂，朋友孰相携。",
            "丹竈非無藥，青雲別有梯。",
            "峽山余暫隠，人莫擬夷齊。"
        ],
        "title": "題清遠峽和光洞",
        "id": "a222442a-8c1d-4407-bc54-8e9022bf94b7"
    },
    {
        "author": "閻灝",
        "paragraphs": [
            "承家愛以義，能誨仕之忠。",
            "故里推全德，先生有古風。",
            "中郎銀組白，刺史錦衣紅。",
            "浩矣無窮樂，春熙醉笑中。"
        ],
        "title": "賦新繁周表權如詔亭",
        "id": "ba68eccc-fd8c-4378-8570-a39a18030811"
    },
    {
        "author": "員安輿",
        "paragraphs": [
            "國初吾鄉民，萬戶一逢掖。",
            "蓋自咸平後，俊髦始接迹。"
        ],
        "title": "詩一首",
        "id": "f1d700b6-4a09-42ea-8fcb-43c20d87d46e"
    },
    {
        "author": "傅耆",
        "paragraphs": [
            "古人務樂善，見士即推轂。",
            "今也多忌才，對面遠賢蜀。",
            "顧予嘗喜學，幽室未偶燭。",
            "幸會才翹翹，深慚識碌碌。",
            "升堂聽高論，惟愁日景促。",
            "經義許叩擊，詩章容往復。",
            "荷公引重語，玞珉變良玉。",
            "一違几席來，羲娥變昏旭。",
            "遠聞落帽節，賓朋相追逐。",
            "剩摘籬下黄，痛飲杯中醁。",
            "清談已忘倦，佳篇又相勗。",
            "畢力爲徒弟，强勉攀高躅。",
            "異時公行道，其勢不可獨。",
            "首願策疲蹇，助公施藴蓄。",
            "舒張太平策，散作蒼生福。",
            "此心答此惠，庶幾不忝辱。"
        ],
        "title": "和周茂叔席上酬孟翱太博",
        "id": "5c9b5f1c-78b6-4a30-9142-dca88f81d032"
    },
    {
        "author": "陳寶之",
        "paragraphs": [
            "謝公樓上風流客，紫髯蕭疏雙鬢白。",
            "胸中有氣吐虹霓，床頭無金失顔色。",
            "問君借取騎鶴錢，更欲吸盡長鯨川。",
            "出門雙槳破寒碧，去學五湖風月仙。"
        ],
        "title": "矸軒",
        "id": "a1c547d1-2a0a-4fc6-876a-37895aaba82c"
    },
    {
        "author": "陳寶之",
        "paragraphs": [
            "少年落魄走京華，老大無錢赴酒家。",
            "羞作寺丞門裏客，一片明月照梅花。"
        ],
        "title": "自述",
        "id": "956ad363-7af3-419f-ba4c-3e85f23afe68"
    },
    {
        "author": "陳寶之",
        "paragraphs": [
            "二十年前學採樵，採樵只採嫩枝條。",
            "何如斫倒大松樹，勾得三年兩載燒。"
        ],
        "title": "漫興",
        "id": "7333a016-0d4d-4379-a1ad-3293a40ce64b"
    },
    {
        "author": "王某",
        "paragraphs": [
            "曲曲青溪疊疊山，石門深處有禪關。",
            "我心自得閒滋味，坐聽風口盡日還。"
        ],
        "title": "遊東禪院",
        "id": "fbbbb0a4-2d96-4b38-a43e-95c574b75a02"
    },
    {
        "author": "舜禪師",
        "paragraphs": [
            "無端被譖枉遭迍，卷載有餘作俗人。",
            "今日再歸三峽寺，幾多道好幾多嗔。"
        ],
        "title": "偈二首  其一",
        "id": "b0a2a8b5-cd40-4006-bad2-ee6580d98537"
    },
    {
        "author": "舜禪師",
        "paragraphs": [
            "尋求就理兩俱愆，不涉二途病亦然。",
            "孰謂箇中端的處，椎胸貧子一分錢。"
        ],
        "title": "偈二首  其二",
        "id": "d672773e-42a7-4137-8d16-2702b70efa52"
    },
    {
        "author": "釋自在",
        "paragraphs": [
            "邑尉非常氣勢豪，因談真教反稱褒。",
            "吾家微密皆彰露，又往西天去一遭。"
        ],
        "title": "化前題壁",
        "id": "9b856f41-0537-40c7-ad8f-f2775f85f62f"
    },
    {
        "author": "賈黯",
        "paragraphs": [
            "带水依山一萬家，襄陽自古富豪奢。",
            "北軒二月回頭望，紅日連城盡是花。"
        ],
        "title": "襄陽",
        "id": "06cfb81f-21c0-482c-be3c-5b1f47bac2b6"
    },
    {
        "author": "賈黯",
        "paragraphs": [
            "古郡襄水陽，群山繞郛郭。",
            "其間峴首者，羊公最所樂。",
            "登臨見洲渚，氣象真磅礴。",
            "公乎既已沒，高碑此鑱鑿。",
            "廟食有遺像，當時盛丹雘。",
            "到今僅千載，碑廟皆頹落。",
            "喬木荒榛間，廟址存依約。",
            "碑倒石屢易，文字免缺錯。",
            "我侯至之初，亭廟皆新作。",
            "爲詩道其意，風化思所託。",
            "侯慕羊公心，仁政及物博。",
            "將見襄陽治，與古相侔若。"
        ],
        "title": "重建羊侯祠和王原叔句",
        "id": "41639b99-7b70-4d72-8277-2094eb253741"
    },
    {
        "author": "趙世延",
        "paragraphs": [
            "本來包却太虛空，萬象森羅立下風。",
            "假使悠悠千百世，聖人復出此心同。"
        ],
        "title": "寄夾山芳別圃",
        "id": "6638fea2-6583-48c6-b12a-e7a53bb4bdc4"
    },
    {
        "author": "曾宰",
        "paragraphs": [
            "官居隠几望灊山，不似茅檐舊日閑。",
            "顧我塵沙添白髮，憐君道路失朱顔。",
            "江涵秋老鱸魚美，岸入春風荻笋斑。",
            "此味縱佳吾不樂，惟思一馬返鄉關。"
        ],
        "title": "舒州寄王介甫",
        "id": "473a655d-ea96-4945-a874-d30da63bbd88"
    },
    {
        "author": "鄭獬",
        "paragraphs": [
            "女媧鍊五石，上補天之缺。",
            "如錮黄金液，萬古無由裂。",
            "堯舜首制度，巨防高巀嵲。",
            "後世日破穿，通爲萬鼠穴。",
            "譬彼果蓏蟲，熟爛恣攻嚙。",
            "豈無良工手，一起爲施設。",
            "非若天之難，前輩有夔卨。",
            "苟或不關心，女媧亦爲拙。"
        ],
        "title": "雜興三首  其一",
        "id": "13fea458-95c9-4db9-8ce7-2db7af3b3d91"
    },
    {
        "author": "鄭獬",
        "paragraphs": [
            "塊泥封兩耳，師曠亦爲聾。",
            "離朱捏兩目，觸面不得通。",
            "折弓斷其臂，安得爲逢蒙。",
            "白日照六合，光耀當天中。",
            "苟爲物所蝕，齯齒猶成童。",
            "君子誠其意，默通大化工。",
            "所以虞舜明，不在雙重瞳。"
        ],
        "title": "雜興三首  其二",
        "id": "6fa4a43d-cb6d-4861-9fce-f7a5a2863a37"
    },
    {
        "author": "鄭獬",
        "paragraphs": [
            "秦皇按長劍，殺人如刈草。",
            "何獨李斯輩，竟以丞相老。",
            "漢元服儒衣，收諫如蓄寶。",
            "何獨蕭望之，誅鉏恨不早。",
            "滄海飛天波，枯澤淤行潦。",
            "劉累嬰其喉，蛟龍不爲暴。",
            "魯士固多賢，親師仲尼道。",
            "至於出處間，惟有顔生到。"
        ],
        "title": "雜興三首  其三",
        "id": "91987060-99cf-4639-a83b-ce115d328207"
    },
    {
        "author": "鄭獬",
        "paragraphs": [
            "落日在高木，輝輝淡秋容。",
            "白雲起天鏡，飛去忽無蹤。",
            "雨蘚爛漫紫，幽徑誰相從。",
            "孤慮如有根，糾結生心胸。",
            "良時忽已晚，撇耳過晨鐘。",
            "事業餘濩落，撫己真何庸。",
            "投箸不能食，却立倚長松。",
            "酒敲百萬兵，此憂不可攻。"
        ],
        "title": "感秋六首  其一",
        "id": "dd85e5e2-b580-4886-a29c-6b05691d626e"
    },
    {
        "author": "鄭獬",
        "paragraphs": [
            "短松青鐵幹，童童三尺餘。",
            "花實少姿媚，獨與寒心俱。",
            "暴霜時侵凌，奮怒張雄鬚。",
            "長楸擁腫材，旁蔭可容車。",
            "秋風一夕來，解剝惟朽株。",
            "物性在堅柔，何必長短殊。",
            "楸葉已泥滓，松幹猶青膚。",
            "無煩問高下，且辨榮與枯。"
        ],
        "title": "感秋六首  其二",
        "id": "cbae606e-880f-4297-a263-785faa9a2922"
    },
    {
        "author": "鄭獬",
        "paragraphs": [
            "我思洞庭橘，赤金三寸圓。",
            "磊落火齊珠，綴樹團紫烟。",
            "病肺燥不治，噓吐氣欲然。",
            "玉醴埋九地，鑿井不得泉。",
            "我欲涉洞庭，採橘秋雲邊。",
            "駭浪破我舟，蛟龍怒騰騫。",
            "安得萬里風，吹落墮我前。"
        ],
        "tags": [
            "洞庭湖"
        ],
        "title": "感秋六首  其三",
        "id": "c0c022b7-7140-4e5c-9ce9-12e40c5daadc"
    },
    {
        "author": "鄭獬",
        "paragraphs": [
            "日車輾東井，一陰穿土生。",
            "死草出飛火，殺機從此萌。",
            "况及八月秋，大昴騰光精。",
            "氣勢日發勵，乾坤露崢嶸。",
            "萬木赤立死，百蟲相弔鳴。",
            "菲菲黄菊花，幽叢發孤英。",
            "採擷對樽酒，悲歌不能傾。",
            "所悲陽德消，日與群陰爭。"
        ],
        "title": "感秋六首  其四",
        "id": "4c82d2bc-c533-4978-a671-7b8b18c6caa1"
    },
    {
        "author": "鄭獬",
        "paragraphs": [
            "林杪一蟬噪，翛翛凉風來。",
            "清響斷復連，裂耳增餘哀。",
            "浩露洗明月，珠樹凉璀璀。",
            "蛻飛各有時，詎能人力裁。",
            "儒生守文字，舌腐猶蒿萊。",
            "空腸貯古書，獨立誰爲媒。",
            "咄哉丈夫氣，胡爲久徘徊。"
        ],
        "title": "感秋六首  其五",
        "id": "93752a1b-0afd-47a5-aff4-ff1bf7874431"
    },
    {
        "author": "鄭獬",
        "paragraphs": [
            "軒軒蒼角鷹，殺氣淩高秋。",
            "一息一萬里，獨與長風遊。",
            "獵騎走霹靂，落臂無虛投。",
            "古冢白鼻狐，立死不得留。",
            "飛霜未殺草，擁翅寒胡愁。",
            "畜力以待奮，仁如林中鳩。",
            "今茲順天誅，狡穴破奸謀。",
            "美哉青骹姿，識時誰與儔。"
        ],
        "title": "感秋六首  其六",
        "id": "17a154f6-02f6-481c-877b-f2045cfa75a2"
    },
    {
        "author": "鄭獬",
        "paragraphs": [
            "蚯蚓如嘒管，逢時土中鳴。",
            "秋蟬抱枝死，不敢鼓秋聲。",
            "聽者何無厭，忽如鳴秦箏。",
            "大雨漂九土，曠蕩空太清。"
        ],
        "title": "秋聲",
        "id": "3a0b4a45-156c-4a8f-8fef-91fa4dc7dd9f"
    },
    {
        "author": "鄭獬",
        "paragraphs": [
            "地風如狂兕，來自黑山旁。",
            "坤維欲傾動，冷日青無光。",
            "飛沙擊我面，積雪沾我裳。",
            "豈無玉壺酒，飲之冰滿腸。",
            "鳥獸不留迹，我行安可當。",
            "雲中本漢土，幾年非我疆。",
            "元氣遂隳裂，老陰獨盛强。",
            "東日拂滄海，此地埋寒霜。",
            "况在窮臘後，墮指乃爲常。",
            "安得天子澤，浩蕩漸窮荒。",
            "掃去妖氛俗，沐以楚蘭湯。",
            "東風十萬家，畫樓春日長。",
            "草踏錦靴緣，花入羅衣香。",
            "行人卷雙袖，長歌歸故鄉。"
        ],
        "title": "回次媯川大寒",
        "id": "7ba03306-bb79-4189-8ec5-87dbfdd6cfe1"
    },
    {
        "author": "鄭獬",
        "paragraphs": [
            "寒風怒蓬勃，排戶入吾室。",
            "沙灰漲天黑，白日赤黄色。",
            "捉衣擁肩坐，心脾寒憀慄。",
            "須臾天氣變，陰黯如塗漆。",
            "跳空雨雹飛，四走珠璣出。",
            "數子方嘆驚，共怪天公逸。",
            "先生携書來，昂頤杖飛策。",
            "乃召二三子，環坐與之席。",
            "呼童令取酒，盤飣雜梨栗。",
            "酒行寒氣除，春陽生四壁。",
            "先生說大義，馳騖何纖悉。",
            "洞徹人精神，兩耳飛霹靂。",
            "老語植根節，九牛不可屈。",
            "堯眉與舜目，緬若曾相識。",
            "如當夜黑中，光耀見赤日。",
            "退思聖賢業，所積在劘剔。",
            "韋皮畫山龍，塊泥亦瓦礫。",
            "人固有識智，非如物之植。",
            "而不自刻苦，晝夜如刀尺。",
            "年齒方壯健，男兒宜努力。",
            "方今太平民，尚未獲蘇息。",
            "誰能拱兩手，看人樹勳績。"
        ],
        "title": "大寒呈張太博",
        "id": "a6285d36-ec31-4e46-82ac-d429112771ee"
    },
    {
        "author": "鄭獬",
        "paragraphs": [
            "雪花障路飛，飄濕紅杏韉。",
            "歸馬碧蹄疾，踏破白玉田。",
            "攬轡獨長想，物境真可憐。",
            "朝紱未掛身，豪逸倚少年。",
            "結客上高樓，珠箔遮碧天。",
            "燒酒紫煙沸，割炙白膏鮮。",
            "美人挪素手，笑弄琵琶絃。",
            "醉眼生亂雲，不省到家眠。",
            "俊遊或如失，倒指還摻然。",
            "薄莫出華省，下馬燈已燃。",
            "强笑破老顔，寄恨揮華箋。",
            "翫世張公子，嗜酒真神仙。",
            "拋擲咏紅梅，負伊清樽前。",
            "再讀再三嘆，心斷空悁悁。",
            "起予如繭絲，織愁成短篇。"
        ],
        "title": "迫晚風雪出省咏張公達紅梅之句",
        "id": "caaabf31-3e3b-4b3b-9dba-5525bd79cd49"
    },
    {
        "author": "鄭獬",
        "paragraphs": [
            "四月老陽盡，蟄雷方發聲。",
            "七月連大雨，碾天三日鳴。",
            "夜或發狂震，卧者皆起驚。",
            "奔電曄然作，忽如烈火明。",
            "高樹大百尺，霹倒燒其根。",
            "往往光曜中，時見怪物形。",
            "飛雹大如指，萬弩相奔傾。",
            "椎擊鳥雀群，掩地交縱橫。",
            "雷者主號令，爲天之常經。",
            "奮豫既過時，及此何匉訇。",
            "無乃號令失，安得四時平。",
            "春秋書震電，推之在五行。",
            "天道儻可信，使我心不寧。"
        ],
        "title": "雷震",
        "id": "43b6d1ce-c112-4d7d-8d47-1731ad16b77f"
    },
    {
        "author": "鄭獬",
        "paragraphs": [
            "峻阜如蟠虹，蓄泄氣象靈。",
            "紺宇隠紅樹，繚若畫在屏。",
            "聯騎轉城角，沙步俯回汀。",
            "野寺對寒水，白壁敞雲扃。",
            "嶚深松桂黑，地古莓苔青。",
            "朱橘擁繁梢，懸綴黄金鈴。",
            "橫梯出虛閣，古像銅青熒。",
            "眺聽揖秋境，豁露無藏形。",
            "清氣換俗骨，蕭爽毛髮醒。",
            "汲泉煮露芽，却坐竹間亭。",
            "高談落四座，金石朗衆聽。",
            "脫落見逸調，驟如馬在坰。",
            "眇然遺組紱，太山一浮萍。",
            "落景不我顧，檐角出寒星。",
            "燕客未渠央，歸鞍安得停。",
            "歲宴幸豐樂，楚人飽且寧。",
            "蟋蟀刺褊陋，及時灑子庭。",
            "傳聞落帽山，風凉久凋零。",
            "已釀白玉泉，連車載百瓶。",
            "行期一佳賞，相與快煩冥。"
        ],
        "title": "冬日同仲巽及府寮遊萬壽寺",
        "id": "2cae358d-44e1-4708-ad5d-265ef5a2edea"
    },
    {
        "author": "鄭獬",
        "paragraphs": [
            "娟娟海棠花，小蕊春來瘦。",
            "斑斑青竹枝，疏葉未生就。",
            "碧砌畫欄干，雨斷黄昏後。",
            "厭酒未能眠，時拾殘花嗅。"
        ],
        "title": "直宿省中",
        "id": "95fcb188-0c46-44b3-9ba1-83c8837bea8b"
    },
    {
        "author": "鄭獬",
        "paragraphs": [
            "鐵山五十里，𤡑獸不能逾。",
            "兩壁如夾城，行人貫衆魚。",
            "巨關隔元氣，寒暑南北殊。",
            "一夫扼其鍵，萬馬不能趨。",
            "石氏窺三川，荒唐誰與謨。",
            "不能仗大義，割地事匈奴。",
            "封樹未拱把，敵騎已長驅。",
            "後嗣竟銜璧，白衣拜穹廬。",
            "自此失天險，一柱折坤輿。",
            "世宗有英氣，手撼崑崙墟。",
            "關南下六城，卧病歸東都。",
            "太祖得天下，僭竊即爲誅。",
            "右顧取蜀漢，左顧平荆吳。",
            "欲藏百萬縑，萬里購頭顱。",
            "可用一赤組，坐使縛單于。",
            "奇策秘九地，白日忽。"
        ],
        "title": "奉使過居庸關  其一",
        "id": "5794b710-a23a-479c-8345-c0fd981ca434"
    },
    {
        "author": "鄭獬",
        "paragraphs": [
            "西徂。",
            "壯士折其弓，痛哭望鼎湖。",
            "先帝務養民，束箒不忍除。",
            "歲時遺繒絮，天府藏丹書。",
            "桑柘入燕山，牛羊卧平蕪。",
            "我行謬使節，踏冰出中塗。",
            "路傍二三老，幅巾垂白鬚。",
            "喜見漢衣冠，叩首或欷歔。",
            "不能自拔掃，百年落鬼區。",
            "天數終有合，行上督亢圖。",
            "酹酒弔遺民，淚濕蒼山隅。"
        ],
        "title": "奉使過居庸關  其二",
        "id": "7787aceb-638d-426f-a134-7866b095c996"
    },
    {
        "author": "鄭獬",
        "paragraphs": [
            "秋影落西湖，淥波浄如眼。",
            "摇船入芰荷，船裏清香滿。",
            "花深不見人，但聽歌聲遠。",
            "還從過船處，折倒青荷傘。",
            "爲採秋芳多，不覺飛霞晚。",
            "回船未到堤，更引金蓮盞。"
        ],
        "tags": [
            "西湖"
        ],
        "title": "湖上",
        "id": "99a48ad9-0bb8-4d9a-82f8-45f454af26a6"
    },
    {
        "author": "鄭獬",
        "paragraphs": [
            "老龍怒相搏，快雨忽噴灑。",
            "天公白羽箭，竦竦射萬瓦。",
            "電眼窺人屋，狂雷震欲下。",
            "直疑惡溪山，掃除重造化。",
            "頃之蒼雲裂，天光出縫罅。",
            "變怪忽寂寥，乾坤似新畫。",
            "秀靄翠堪包，清風健可跨。",
            "林影走群龍，溪聲回萬馬。",
            "更無一塵飛，清光熨平野。",
            "沙路浄無泥，侵凉宜早駕。",
            "高堂應念歸，屈指期到舍。"
        ],
        "title": "湖上遇雨",
        "id": "9ef9801a-dd8e-48b3-85f3-4a3ecde566de"
    },
    {
        "author": "鄭獬",
        "paragraphs": [
            "始飲秦淮水，已湔京洛纓。",
            "自嫌塵土迹，恐污江山清。",
            "太虛淡秋影，霜物尤疏明。",
            "擬問白雲公，貰此秋岩耕。"
        ],
        "title": "入采石",
        "id": "29ec57a0-e75a-408b-9dc1-b11468545de7"
    },
    {
        "author": "鄭獬",
        "paragraphs": [
            "朝漕百舟金，暮漕百舟粟。",
            "一歲漕幾舟，京師猶不足。",
            "此河百餘年，此舟日往復。",
            "自從有河來，宜積萬千屋。",
            "如何尚虛乏，僅若填空谷。",
            "歲或數未登，飛傳日逼促。",
            "嗷嗷衆兵食，已憂不相屬。",
            "東南雖奠安，亦宜少儲蓄。",
            "奈何盡取之，曾不留斗斛。",
            "秦漢都關中，厥田號衍沃。",
            "二渠如肥膏，凶年亦生穀。",
            "公私富囷倉，何必收珠玉。",
            "因以轉實邊，邊兵皆飽腹。",
            "不聞漕汴渠，尾尾舟銜軸。",
            "關中地故存，存渠失淘斸。",
            "或能尋舊源，鳩工鑿其陸。",
            "少緩東南民，俾之具饘粥。",
            "茲豈少利哉，可爲天下福。"
        ],
        "title": "汴河曲",
        "id": "6e25ee28-ff0a-4f13-86bf-9b4addc89702"
    },
    {
        "author": "鄭獬",
        "paragraphs": [
            "張侯守辰溪，作館清溪上。",
            "峻趾擁崇岡，跋海鰲足壯。",
            "石嶝盤山回，遊人出屏障。",
            "林壑互蔽虧，昏明各異狀。",
            "辰溪俯洞夷，登臨少佳况。",
            "不知自何人，於此廢真賞。",
            "漥池失蛟龍，破屋藏魍魎。",
            "如持萬黄金，棄之在污壤。",
            "張侯一芟掃，耳目復清曠。",
            "坤倪伏詼譎，閃倐見氣象。",
            "素壁照清秋，檐牙屹相望。",
            "啼鳥共徘徊，飛雲自來往。",
            "携樽聽鳴泉，便可傾佳釀。",
            "煙披舞袖潤，谷應歌聲響。",
            "客醉未容歸，明月纖纖上。",
            "幽懷儻自得，所適即爲放。",
            "茲地雖陋僻，境靜猶足尚。",
            "壯士偃旗眠，落日惟樵唱。",
            "緩带一來遊，清風日蕭爽。"
        ],
        "title": "寄題辰州沅陽館",
        "id": "58529651-2280-4fa6-aff5-2515ce4b03a8"
    },
    {
        "author": "鄭獬",
        "paragraphs": [
            "兵符下西州，將軍催部伍。",
            "鳴鑼張大旗，早發邕州戍。",
            "家家送出城，走哭遮行路。",
            "邕州萬里餘，北人那可去。",
            "毒草見人摇，雄虺大如樹。",
            "二月瘴煙發，薰蒸劇甑釜。",
            "病者如倒林，十纔起四五。",
            "偶有脫死歸，扶杖皆病僂。",
            "逃生既不暇，安能捕寇虜。",
            "跳踴一蠻來，取之易攫鼠。",
            "顧彼有土人，揮金可召募。",
            "狃練得精卒，亦足爲爪距。",
            "妻兒蓄里閭，於心必愛護。",
            "較之勇怯間，相去猶豚虎。",
            "一朝有緩急，伸縮用臂股。",
            "何必遣戍兵，觳觫就死所。",
            "願留中州人，無填嶺南土。"
        ],
        "title": "戍邕州",
        "id": "7c85acac-f366-4cb3-83d1-a7d282a3319a"
    },
    {
        "author": "鄭獬",
        "paragraphs": [
            "留侯仗奇策，十年藏下邳。",
            "狙擊秦始皇，獨袖紫金椎。",
            "茲爲少年戲，聊夸游俠兒。",
            "退學黄石書，始見事業奇。",
            "兩龍鬥不解，天地血淋漓。",
            "攝袖見高祖，成敗由指麾。",
            "重寶啗諸將，嶢關遂不支。",
            "斥去六國謀，輟食駡食其。",
            "卒言信布越，可以爲騎馳。",
            "餘策及太子，四老前致詞。",
            "立談天下事，坐作帝王師。",
            "功名竟糠粃，撥去曾亡遺。",
            "往從赤松遊，世網不能羈。",
            "韓彭死鐵鉞，蕭樊困囚纍。",
            "榮辱兩不及，孤翮愈難追。",
            "陳留本故封，道左空遺祠。",
            "兩鬼守其門，帳坐盤蛟螭。",
            "威靈動風雲，飄爽回旌旗。",
            "我來謁祠下，文章竟何爲。",
            "長嘯咏高風，三日不知饑。"
        ],
        "title": "留侯廟",
        "id": "d0a59837-fa8d-4f84-b148-d7d049436979"
    },
    {
        "author": "鄭獬",
        "paragraphs": [
            "野思不可收，瞥若孤雲生。",
            "船頭插芳草，閒踏飛花行。",
            "春江摇夕陽，綠波鱗鱗明。",
            "更欲待潮歸，高城聞鼓聲。"
        ],
        "title": "遊清凉寺",
        "id": "96739984-b0af-414f-b2d0-c265fbef5738"
    },
    {
        "author": "鄭獬",
        "paragraphs": [
            "夜半群動息，高車始停輪。",
            "白日苦不沒，役死天下人。",
            "黄金埋九地，家家惡賤貧。",
            "安得充所欲，不蹈通衢塵。"
        ],
        "title": "夜半",
        "id": "e39622dd-84ea-4d9a-9b9b-28e79766e976"
    },
    {
        "author": "鄭獬",
        "paragraphs": [
            "赤城老仙翁，面發日月華。",
            "獨立石巖下，手把蟠桃花。",
            "授我碧簡文，奇篆蟠丹砂。",
            "讀之不可曉，翻身淩紫霞。"
        ],
        "title": "記夢",
        "id": "2ffc1fd6-0a6b-417c-8c29-9f03a81c9a14"
    },
    {
        "author": "鄭獬",
        "paragraphs": [
            "先公道義交，晚得蘇公佐。",
            "俾予往拜之，兄事安敢墮。",
            "漂忽十五年，日月如旋磨。",
            "近佩荆州符，吏牘方自課。",
            "蘇侯乃外臺，庶幾容謬懦。",
            "若獲巨木陰，似翳桑下餓。",
            "相約待秋深，事隙得高卧。",
            "風灑渚宮凉，碧溪絕塵涴。",
            "穿林或倦行，拂石還分坐。",
            "夙懷詎彷彿，幽事信坎坷。",
            "除書走馬來，換節長淮左。",
            "嗟予踽踽遊，有唱期誰和。",
            "楚老遮郭門，扳留知不可。",
            "別酒雖無歡，歸帆幸少垛。",
            "蘇侯賢大夫，歷數今誰過。",
            "議論抵廟堂，有力莫能破。",
            "挺如白玉圭，稜角不可挫。",
            "大匠斲明堂，宜居左右個。",
            "猶馳使者車，挾策均萬貨。",
            "淮人久焦枯，蘇息在欬唾。",
            "傾酒吐長言，遥爲淮人賀。"
        ],
        "title": "蘇刑部自湖北移漕淮南",
        "id": "35849a5f-e39d-40e3-88fd-3ddc8e5b462f"
    },
    {
        "author": "鄭獬",
        "paragraphs": [
            "赤蛟卧淺水，頭角不可藏。",
            "天公果見之，叱起南山傍。",
            "吳侯蓄奇才，投刃誰能當。",
            "百吏如群鴉，簿領埋屋梁。",
            "據案即時决，眸子愈精光。",
            "不試巨鰲足，包裹百鍊鋼。",
            "如何若漫浪，華省亦爲郎。",
            "日署百十字，支頤對脩篁。",
            "酒醒晚意悶，睡美春味長。",
            "閒甚却索寞，相遇必壺觴。",
            "平子亦疏放，爾我兩相忘。",
            "昨日鳳凰下，詔書五色行。",
            "特賜黄金魚，付以十州强。",
            "江山亦畏威，指顧隨低昂。",
            "乃知飛龍廄，放出真乘黄。",
            "一秣一萬里，爭路看騰驤。",
            "此行况秋色，碧江襟袖凉。",
            "啄黍黄雀肥，鰣魚如截肪。",
            "願加數匕飯，以慰長相望。"
        ],
        "title": "送呂稚卿郎中奉使江西",
        "id": "eeeda618-00a4-4e3e-b10a-1c41146c7711"
    },
    {
        "author": "鄭獬",
        "paragraphs": [
            "常公廊廟姿，龍節殿南區。",
            "鑿開文章源，儒學比蜀都。",
            "儀儀天章老，秀色發東吳。",
            "相望三百載，還擁朱轓車。",
            "風帆入天境，雲際如飛鳬。",
            "到郡省風俗，少住使君旟。",
            "邦人愛文字，小吏亦詩書。",
            "歐生死北土，仙山失璠璵。",
            "魁怪遂橫行，聖人惡奪朱。",
            "願公正禮法，引之君子塗。",
            "騤騤萬馬群，必有真龍駒。",
            "它時楊得意，自可薦相如。"
        ],
        "title": "送元待制知福州",
        "id": "d3bc3419-00d7-486c-b599-f128195c08cf"
    },
    {
        "author": "鄭獬",
        "paragraphs": [
            "獨鶴志萬里，不肯安故林。",
            "排翮下岷山，浩蕩窮幽尋。",
            "初來識京師，魏闕鬰蕭森。",
            "講書勤萬乘，賜服照華簪。",
            "群公作詩贈，却轉清淮潯。",
            "振策寄靈隠，採芝宿孤岑。",
            "明月落西湖，澒洞萬頃金。",
            "遂斷浙江潮，噴薄白日陰。",
            "芙蓉滿越國，耶溪秋水深。",
            "欲追二老迹，赤城窈嶔崟。",
            "海月入長嘯，山風吹醉襟。",
            "回橈姑孰溪，相逢慰予心。",
            "綠髮頎而長，蕭灑見球琳。",
            "共飛秋浦帆，飄若雲間禽。",
            "捨我入廬阜，煙蘿極登臨。",
            "瀑布瀉天來，飛雪寒涔涔。",
            "手攀青桂枝，側聽白猿吟。",
            "倚石讀周易，臨流揮素琴。",
            "於此可忘老，身世隨浮沉。",
            "若見荆州客，爲傳金玉音。"
        ],
        "tags": [
            "庐山",
            "西湖"
        ],
        "title": "送岷山楊道士遊廬山",
        "id": "b3b07f00-89a1-47f7-b697-03751034784e"
    },
    {
        "author": "鄭獬",
        "paragraphs": [
            "鳴珂曉日動，畫旗春風斜。",
            "馬蹄碧玉砧，踏破黄金沙。",
            "夾路盡高柳，屹如紺璧遮。",
            "草軟藉遊人，樹暖啼嬌鴉。",
            "長湖畜元氣，飛亭插蒼霞。",
            "開樽適逸調，笑言醉方嘩。",
            "人意重於春，酒香濃勝花。",
            "所嗟無壯士，挽住白日車。",
            "上馬橫馱歸，不省歸到家。",
            "淮陽有此境，足爲天下誇。",
            "要路諳機穽，㹞㹞爭齒牙。",
            "願公且留鎮，所得歡無涯。",
            "卷袖倒大白，秀髮欹烏紗。",
            "時與東風期，一來賞春花。"
        ],
        "title": "陪程太師宴柳湖歸",
        "id": "37f96483-3df8-4c42-8f56-b85cebe61cbf"
    },
    {
        "author": "鄭獬",
        "paragraphs": [
            "昔聞顔光祿，攀龍宴京湖。",
            "樓船入天鏡，帳殿開雲衢。",
            "君王歌大風，如樂豐沛都。",
            "延年獻嘉作，邈與詩人俱。",
            "我來不及此，獨立鍾山孤。",
            "楊宰穆清飆，芳聲騰海隅。",
            "英寮滿四座，粲若瓊林敷。",
            "鷁首弄倒景，蛾眉掇明珠。",
            "新絃採梨園，古舞嬌吳歈。",
            "曲度繞雲漢，聽者皆歡娛。",
            "鷄棲何嘈嘈，沿月沸笙竽。",
            "古之帝宮苑，今乃人樵蘇。",
            "感此勸一觴，願君覆瓢壺。",
            "榮盛當作樂，無令後賢吁。"
        ],
        "tags": [
            "春天",
            "宴会",
            "感慨"
        ],
        "title": "春日陪楊江寧宴感古作",
        "id": "6233b769-bef4-4998-a53f-aeb53241622f"
    },
    {
        "author": "鄭獬",
        "paragraphs": [
            "舉世尚刻飾，趨時獨放達。",
            "醉眼挂飛雲，孤心貯明月。",
            "大匠坐高堂，群材就剞劂。",
            "楩楠即赤霄，容此蟠根屈。",
            "平明萬馬趨，玉鎖開雙闕。",
            "晴雲暖不收，飛繞龍旗闊。",
            "堯眼八采眉，下燭天光發。",
            "鸞鵠出閶門，穩路平沙滑。",
            "簾額見春輝，竹陰摇省闥。",
            "萬事攪乾坤，紛紛卷巾髮。",
            "安得黄金篦，靜把塵相刮。",
            "屈指待春遊，烟沸喉咽渴。",
            "擁樹雪花消，中庭潤於潑。",
            "臘酒寒未壓，玉醅猶可撥。",
            "東風自愛花，已入香梢活。",
            "醉友好相尋，烟郊綠如抹。",
            "無爲世網牽，直把名韁脫。",
            "白浪漂山來，意在秋毫末。",
            "險徑雖可通，驊騮中一跋。",
            "兩耳厭俗論，乍喜春泉聒。",
            "躍馬携金樽，風雨不可奪。"
        ],
        "title": "稚卿約郭外之遊",
        "id": "7f5ff617-f4ee-4f21-b252-783f94cfe773"
    },
    {
        "author": "鄭獬",
        "paragraphs": [
            "託身事權門，譬如狎彫虎。",
            "餧之得其欲，弭首乃無怒。",
            "苟或咈其心，騰爪必傷汝。",
            "權門愛曲從，破殻出毛羽。",
            "一語不相酬，隨手覆塵土。",
            "禍福非不明，焦爛猶奔赴。",
            "聳動會稽山，山前有直路。",
            "鑄金不作鈎，斷木寧爲矩。",
            "終歲守衡茅，藜藿甘辛苦。"
        ],
        "title": "懷顧子惇",
        "id": "524dbdd7-c11a-4854-9d01-8b46f6d4d7f6"
    },
    {
        "author": "鄭獬",
        "paragraphs": [
            "蕭灑不羈性，本自出塵埃。",
            "棄去萬物累，健翅天地回。",
            "白髮朱省郎，巀嶪稱高才。",
            "春風如故人，昨日天涯來。",
            "置酒畫堂晚，勸我白玉杯。",
            "調笑脫俗態，高談若風雷。",
            "歸來碧窗靜，殘照寒徘徊。",
            "豈知丈夫志，力劈青雲開。",
            "孤坐淚橫臆，慷慨無良媒。",
            "世事如轉蓬，竟日千萬回。",
            "捩翅凌赤霄，欲拉高山摧。",
            "誰可料前途，使我孤心哀。"
        ],
        "title": "贈朱省郎",
        "id": "550d43f3-c895-4b04-989e-67a3a1f31ca3"
    },
    {
        "author": "鄭獬",
        "paragraphs": [
            "京師惡塵土，兩足沒至踝。",
            "狂風暴然作，塞天赤如赭。",
            "事牽或出門，復又無馿跨。",
            "垢汗黏透衣，留遲固不遐。",
            "走歸掃一室，凉泉急傾灑。",
            "琢琢客扣門，置帽懶出迓。",
            "呼童揖客進，客語驚鄰舍。",
            "自夸已得計，歸舟即日駕。",
            "風塵久厭苦，喜此脫去乍。",
            "淮影貯蒼山，飛峰皆倒挂。",
            "霜月秋暉明，乾坤曝圖畫。",
            "往往窮谷間，賢豪伏其下。",
            "去而從之遊，精粗得陶冶。",
            "剖發露光鋩，爬羅無縫罅。",
            "豨膏滑兩軸，直縱飛黄靶。",
            "庶以卒吾業，孰能籌周捨。",
            "余云子語健，决去不可且。",
            "伊昔同壯遊，清樽固屢把。",
            "病酒常至午，醉歸每及夜。",
            "朋輩俱飲豪，斗酒快一寫。",
            "窮甚或見憐，怪極亦遭駡。",
            "爾來五六年，退縮但嗟訝。",
            "老意漸相期，歡心早已謝。",
            "買得東皋田，束衣即歸稼。",
            "簞笥苟非道，萬石安能藉。",
            "期子在高秋，行當秣吾馬。"
        ],
        "title": "送方元忠",
        "id": "bf82e23f-7603-4fa0-b3df-af48e49a1585"
    },
    {
        "author": "鄭獬",
        "paragraphs": [
            "月落如玉虹，飛過梧桐枝。",
            "開懷待歸風，如與佳人期。",
            "白雲嬌娞嫷，綠樹凉參差。",
            "安得餌瓊華，慰此終夕饑。"
        ],
        "title": "夜坐寄正夫",
        "id": "6f2eae0e-6a82-4fef-8882-0ed69ef09a2c"
    },
    {
        "author": "鄭獬",
        "paragraphs": [
            "道士黄初平，愛酒老不衰。",
            "二豪留醉墨，瀟灑白雲辭。",
            "流鶑境寂寞，無復落花枝。",
            "空餘鳳凰字，猶得周郎悲。"
        ],
        "title": "扶溝白鶴觀有蘇子兄弟贈黄道士詩二闋縣令周原又以三篇紀之邀余同作",
        "id": "2ff40fe6-2649-4baf-87dd-6d63fb4727dc"
    },
    {
        "author": "鄭獬",
        "paragraphs": [
            "生平抱直氣，鬼神不敢干。",
            "乃從異物化，使我涕泗瀾。",
            "昔之初拜兄，申申從太原。",
            "府公頗好事，鑿地種琅玕。",
            "築學百餘室，吾徒得所盤。",
            "嘈嘈誦古書，鄰家嫌聒煩。",
            "間日課辭章，據義相譏彈。",
            "兄時處乎中，竦竦如長竿。",
            "負氣頗剛簡，未嘗媚語言。",
            "與衆不相合，節角難爲刓。",
            "而獨顧我喜，謂如椒在蘭。",
            "璞玉逢礪石，圭璧不爲難。",
            "離合雖屢更，於義則相完。",
            "應舉來京師，羈旅誰爲歡。",
            "投篋寄兄舍，乃同在家安。",
            "我常劇醉歸，吐嘔几席間。",
            "獨兄在我旁，撫眎夜不眠。",
            "雖非共飽乳，此意何疏親。",
            "向雖聞兄病，已云不能餐。",
            "日唯飲醇酒，無乃酒爲患。",
            "昨暮得報書，遂死不復還。",
            "擲書一痛哭，痛甚連心肝。",
            "恨我有此身，不生雙羽翰。",
            "摶風一飛去，瀝酒哭其棺。",
            "起坐空嘆泣，腷臆何由寬。",
            "攬筆作此詩，顛倒不成篇。",
            "焚之寄地下，兄乎其來觀。"
        ],
        "title": "哭渭夫二兄",
        "id": "3816aaa0-459a-46f1-837f-9173c3cb5f26"
    },
    {
        "author": "鄭獬",
        "paragraphs": [
            "草頭烟霏霏，草影摇斜暉。",
            "殘花猶綴枝，故人何日歸。",
            "不惜殘花飛，惟惜故人稀。",
            "酒到君莫辭，淋漓從滿衣。"
        ],
        "title": "送趙書記赴闕",
        "id": "232e6e4f-d9bf-41a8-859c-b3845008a76d"
    },
    {
        "author": "鄭獬",
        "paragraphs": [
            "精金埋深山，鑿土不難得。",
            "大貝貯滄海，破浪亦能識。",
            "山趨猛虎穴，海入長蛟室。",
            "必意往取之，投軀不少惜。",
            "仁義藏遺書，堯孔聖人迹。",
            "不觀不知道，觸塗暗於漆。",
            "上無猛虎畏，下無長蛟逼。",
            "污辱不及身，燦燦嵬山璧。",
            "金貝豈飽腹，盜窺恐易失。",
            "纍纍畜滿家，僅能一身佚。",
            "孰謂遺書貧，猗頓莫能易。",
            "其源固不貲，可爲天下澤。",
            "二子齒甚少，蚤莫宜加力。",
            "剖剝見光鋩，拄天一千尺。",
            "勿逐籬下雛，自跨鳳凰翼。",
            "雄聲落衆耳，白日飛霹靂。",
            "偏親况在堂，雪縷初垂白。",
            "淚眼望榮歸，一書千萬億。",
            "夜燈綻寒衣，秋風吹素壁。",
            "胡爲不奮飛，跳躍在泥磧。",
            "北闕挂賢科，將相嘗曾歷。",
            "五犗垂巨鉤，往往長鯨食。",
            "學飽遂騫翔，青雲無物隔。",
            "右顧玉堂人，左揖金鼎客。",
            "廣庭羅鼓鐘，朱門畫幡戟。",
            "歲時獻親壽，腰金光照席。",
            "慈顔春雲披，此樂直無敵。",
            "是爲烈丈夫，後世稱盛德。",
            "榮辱固在人，孰云非我職。"
        ],
        "title": "勉陳石二生",
        "id": "d6cd79f7-86be-4772-8690-933aa6f27a3f"
    },
    {
        "author": "鄭獬",
        "paragraphs": [
            "一別寸腸破，再別玄髮衰。",
            "人生無百年，那堪長別離。",
            "萬事從委蛻，漆園真誕辭。",
            "去去復何言，東風雙淚垂。"
        ],
        "title": "別小女",
        "id": "f4a1cabd-4942-4ae7-9750-d2e8b886bebd"
    },
    {
        "author": "鄭獬",
        "paragraphs": [
            "寄卧丞相廬，東軒富脩竹。",
            "如對古賢人，高標鎮浮俗。",
            "露氣沃人清，烟色沾衣綠。",
            "丹鳳何時來，瘦損琅玕玉。"
        ],
        "title": "咏竹寄元忠",
        "id": "b7ff9b99-6f5a-4193-b8c8-0eb5b640fd54"
    },
    {
        "author": "鄭獬",
        "paragraphs": [
            "少年喜風雪，走上百尺樓。",
            "買酒不論錢，貰却紫貂裘。",
            "相從盡豪客，樓下繫紫騮。",
            "雄心視宇宙，萬事葉沉浮。",
            "欲騎鳳凰去，肯顧萬戶侯。",
            "誤奏上林賦，白衣對冕旒。",
            "一釣滄海空，遂跨六鼇頭。",
            "去年辭紫微，龍節得荆州。",
            "渚宮美遊觀，絳帳壓清流。",
            "風雪不異昔，亂眼玉花稠。",
            "日月翻兩車，俄驚十五秋。",
            "故人如飛雲，零落不能收。",
            "老意雖未伏，酒量已難投。",
            "弔影對明燭，金樽誰獻酬。",
            "隔年得一書，何足解沉憂。",
            "安得縮地術，來此醉相留。",
            "故人不可見，敢忘貧賤遊。"
        ],
        "title": "對雪寄一二舊友呈張仲巽宗益運判",
        "id": "61eb177a-0250-49c7-a689-93951ef739b2"
    },
    {
        "author": "鄭獬",
        "paragraphs": [
            "伯固讀我詩，掉頭吟不休。",
            "明日踵我門，作詩還相投。",
            "初讀頗怪駭，如錄萬鬼囚。",
            "筆墨又勁絕，湧紙花光流。",
            "想其揮掃時，天匠無雕鎪。",
            "倒下百篋珠，滑走不可收。",
            "嗟余文字拙，瑕纇多瘡疣。",
            "乃如醜老婦，見此明鏡羞。",
            "美言反見誦，倫擬非其儔。",
            "扶樹腐木茂，使之凌崑丘。",
            "又欲唱其宮，使我商以謳。",
            "相搏如風雷，直與郊愈侔。",
            "子趨則甚易，於我寧得不。",
            "力敵氣遂作，聲應律乃酬。",
            "譬如楚漢翁，畫地爭鴻溝。",
            "我才非子對，何足當戈矛。",
            "幸子時見過，高吟消百憂。"
        ],
        "title": "答吳伯固",
        "id": "cef24aca-440e-45a7-9927-93e05a054f4c"
    },
    {
        "author": "鄭獬",
        "paragraphs": [
            "兩日立我門，再拜求我詩。",
            "我詩非美粟，安得充君饑。",
            "十年誦周易，滿腹文王辭。",
            "文王不可見，使我空涕洟。"
        ],
        "title": "酬王生",
        "id": "9731ad9e-ab1f-4bbb-a538-531265fda4a2"
    },
    {
        "author": "鄭獬",
        "paragraphs": [
            "滄江落日動，宿鳥歸故山。",
            "託巢在高木，朝去夕必還。",
            "客舟逐南風，大雪留楚關。",
            "何日掃吾廬，種秫鄖溪間。"
        ],
        "title": "客舟",
        "id": "28bb6c39-007b-42b5-8227-b58be24c913f"
    },
    {
        "author": "鄭獬",
        "paragraphs": [
            "萬頃無寸苗，旱氣白於水。",
            "桑葉蟲蝕盡，蠶未三眠起。",
            "挽舟如挽山，何緣出泥滓。",
            "滯冤何足言，耕夫將餓死。"
        ],
        "title": "陳蔡旱",
        "id": "05a8dd71-87cd-40fa-846f-89bfc4f0b8b9"
    },
    {
        "author": "鄭獬",
        "paragraphs": [
            "臨水夾疏篁，蕭然一環堵。",
            "稚子戲芳草，小婦舂黄黍。",
            "爲生雖甚微，猶足安吾土。",
            "應笑馬上人，衣濕朝來雨。"
        ],
        "title": "村家",
        "id": "67f4c02b-7b17-4e31-8942-263109af4188"
    },
    {
        "author": "鄭獬",
        "paragraphs": [
            "小麥深如人，澶漫不見地。",
            "一苞十餘莖，一莖五六穗。",
            "實粒大且堅，較歲增三倍。",
            "芟穫載滿車，纍纍犢銜尾。",
            "大挈置之場，巃嵷丘陵起。",
            "婦姑趁天色，撲抶喧鄰里。",
            "貧者攟其餘，翁嫗携稚子。",
            "農家茲有獲，卒歲可無餒。",
            "去夏水漂屋，汩竄幸不死。",
            "以得補所失，囷圌可儲峙。",
            "云問麥之收，豐飽何因爾。",
            "得非長官賢，政化順天理。",
            "無乃農夫勤，蚤莫事耘耔。",
            "茲蓋天公仁，雨澤以時至。",
            "消滅賊與蟊，隴畝皆稠穊。",
            "嗟嗟爾之民，無忘天公賜。"
        ],
        "title": "收麥",
        "id": "2e5cc373-5d4c-4147-965b-ae1bf4891b8f"
    },
    {
        "author": "鄭獬",
        "paragraphs": [
            "豢飽則蹄齧，羌奴敢肆行。",
            "蚊蝱失驅逐，螻蟻遂縱橫。",
            "古先謀士帥，今誰可將兵。",
            "廟堂攬群策，還許訪書生。"
        ],
        "title": "羌奴",
        "id": "99924023-379c-4595-9ac8-323694e7454c"
    },
    {
        "author": "鄭獬",
        "paragraphs": [
            "百尺青梧桐，下有寒泉井。",
            "分明古鏡中，照見梧桐影。",
            "朝汲水花清，暮汲水花冷。",
            "願持沆瀣杯，遠寄蓬山頂。"
        ],
        "title": "古井",
        "id": "2dbcffd4-fde4-4525-b382-bc3f7c7a09a3"
    },
    {
        "author": "鄭獬",
        "paragraphs": [
            "老樹十百圍，赤日不滿影。",
            "廟貌畫鬼神，焰閃見光景。",
            "閭里頗驚動，豚壺日叩請。",
            "小巫口吟呀，祝奠屢折磬。",
            "安敢議翦伐，惟恐罹災眚。",
            "烏雀不敢巢，繁陰實脩整。",
            "豈有物所憑，陰姦設機穽。",
            "吾聞夏后氏，液金鑄九鼎。",
            "窟穴盡發露，夔羊皆遠屏。",
            "自從九鼎亡，草木亦有幸。"
        ],
        "title": "老樹",
        "id": "bc499f8d-ddea-4eac-b4fb-c46042ff4305"
    },
    {
        "author": "鄭獬",
        "paragraphs": [
            "鉏蘭種松竹，意嫌蘭易衰。",
            "土氣不變惡，物性先自欺。",
            "勁竹見破節，直松生曲枝。",
            "嗟嗟松與竹，空使幽蘭悲。"
        ],
        "title": "松竹",
        "id": "2a1d3c08-fd57-4e9c-8558-6b536be6bfe5"
    },
    {
        "author": "鄭獬",
        "paragraphs": [
            "菊花初抱葉，始見春光來。",
            "綠蓓今著花，又見秋風回。",
            "高天不容土，白日安可栽。",
            "一世如大瘧，寒暑還相催。",
            "使我明鏡匣，羞爲蒼顔開。",
            "流年可奈何，獨有金螺杯。",
            "閒秋無丈尺，付與令翦裁。",
            "况茲佳節近，秋日宜樓臺。",
            "菊花又密鬧，爛若金縷堆。",
            "如何不自樂，行繞空徘徊。",
            "秋風不惜花，即見飛蒼苔。",
            "惟此一樽酒，萬事皆塵埃。"
        ],
        "title": "菊",
        "id": "61ea3214-9ed6-4763-81ff-409e666cb96c"
    },
    {
        "author": "鄭獬",
        "paragraphs": [
            "瘦馬如束薪，寒沙粘綠髮。",
            "我非九方皋，謂有大宛骨。",
            "渴引寒泉飲，饑翦青芻秣。",
            "如何得甘豢，輒爾事蹄齧。",
            "朝來試錦韉，衝踏行步闊。",
            "起立高於人，一頓金羈脫。",
            "圉人雖有恩，亦懼來奔蹶。",
            "古稱去害群，吾寧痛鞭撻。",
            "咄哉爾何心，無乃忘本末。"
        ],
        "title": "瘦馬",
        "id": "7e6544a2-e115-4ad6-8b72-0458c6c42b93"
    },
    {
        "author": "鄭獬",
        "paragraphs": [
            "鴉鴉林中雛，日晚猶未棲。",
            "口銜山櫻來，獨向林中啼。",
            "林中有鴉父，昔生六七兒。",
            "一朝棄之去，空此群雛悲。",
            "意謂父在林，還傍前山飛。",
            "山中得山櫻，欲來反哺之。",
            "繞林復穿樹，疑在葉東西。",
            "東西竟無有，還上高高枝。",
            "高枝僅空巢，見此涕沾衣。",
            "復念營巢初，手足生瘡痍。",
            "朝飛恐雛渴，暮飛恐雛饑。",
            "一日萬千回，日日銜黍歸。",
            "今我羽翼成，反哺方有期。",
            "如何天奪去，遂成長別離。",
            "山櫻正滿枝，結子紅琲肥。",
            "而我不得哺，安用自啄爲。",
            "嗟嗟我薄祜，哺之固已遲。",
            "尚有慈母恩，群雛且相隨。"
        ],
        "title": "慈烏行",
        "id": "8bb32cbb-88fe-465e-8842-2919d6764afb"
    },
    {
        "author": "鄭獬",
        "paragraphs": [
            "積雨腐萬物，吾廬亦頹壓。",
            "蝦蟆何無厭，短腹猶呼渴。",
            "吾欲携兩股，擲之滄海闊。",
            "懼其渴太甚，跳去食明月。"
        ],
        "title": "蝦蟆",
        "id": "9dcc029f-3ea3-45c9-a3dd-74c5c69b7b0b"
    },
    {
        "author": "鄭獬",
        "paragraphs": [
            "雨影橫殘虹，秋容映陰日。",
            "寒江带暮流，曉角穿雲出。",
            "峰藏翠如織，宿鳥去無迹。",
            "封書寄所懷，聊託金門翼。"
        ],
        "title": "題杭郡閣",
        "id": "b0ee92a1-7f46-4899-96b4-876e53a1ff53"
    },
    {
        "author": "鄭獬",
        "paragraphs": [
            "朝携一筐出，暮携一筐歸。",
            "十指欲流血，且急眼前饑。",
            "官倉豈無粟，粒粒藏珠璣。",
            "一粒不出倉，倉中群鼠肥。"
        ],
        "title": "採鳬茨",
        "id": "3f4d082e-dd75-4782-bdce-8848f7b341ed"
    },
    {
        "author": "鄭獬",
        "paragraphs": [
            "君家在山南，我行在山北。",
            "山如碧連城，千里萬重隔。",
            "我行君不知，乘冰赴異域。",
            "異域無春風，未晚日先黑。",
            "思君應在家，游衍甘眠食。",
            "復恐爲薦書，去謁天子國。",
            "寒雲在山頭，應見真消息。",
            "我欲訊寒雲，雲飛攀不得。",
            "我馬不行空，如何度山側。",
            "相望兩不知，立馬情何極。"
        ],
        "title": "故人梁天機家岢嵐即五臺山之南也余馳使雲中道出山後跂望不及因成拙句以寄之",
        "id": "89e47768-45a8-4967-aa17-bb125caac288"
    },
    {
        "author": "鄭獬",
        "paragraphs": [
            "樹頭啼鳥喚眠覺，無數柳綿飛入袍。",
            "亂花繞屋水光動，碧虹漏窗春日高。",
            "乳雀趁飛玉蛺蝶，嬌鴉啄落金櫻桃。",
            "倚欄正欲破閒悶，聽得酒聲鳴小槽。"
        ],
        "title": "春日",
        "id": "8d882c7c-669e-49a0-a5fc-26fa95b5b70c"
    },
    {
        "author": "鄭獬",
        "paragraphs": [
            "戊戌二月二十六，忽見大雪漫空來。",
            "長老驚嘆共相語，非時有雪誠怪哉。",
            "陽爻四畫已出地，至今百蟄不聞雷。",
            "怪得氣候斗暄暖，便疑赤帝來相排。",
            "黑風倏起捲滄海，白日黯黯如煙煤。",
            "須臾大雹雜猛雨，滿地走迸瓊與瑰。",
            "陰氣蓄怒固未已，即時飛雪相傾頹。",
            "青靈何處避威侮，蒼鳳停車寒毰毸。",
            "天地萬物失光彩，草樹僵凍成枯荄。",
            "凌暴春工大酷烈，似恨百花先時開。",
            "隠公三月亦雨雪，仲尼春秋書爲災。",
            "是時魯國行謬政，天心可用人理推。",
            "我疑此雪不虛應，必有沴氣戕栽培。",
            "去年六月已大水，居人萬類生魚顋。",
            "當時夏稅不得免，至今里正排門催。",
            "農夫出田掘野薺，餓倒只向田中埋。",
            "方春鳥獸尚有禁，不許彈獵傷胚胎。",
            "而况吾民戴君后，上官不肯一挂懷。",
            "豈無愁苦動天地，所以當春陰氣乖。",
            "只消黄紙一幅詔，敕責長吏須矜哀。",
            "蠲除餘租不盡取，收提赤子蘇饑骸。",
            "沛然德澤滿天下，坐中可使春風回。"
        ],
        "title": "二月雪",
        "id": "618b0d3f-8e9b-47b9-a517-1cf361a407a7"
    },
    {
        "author": "鄭獬",
        "paragraphs": [
            "黑雨噴薄陰雲驅，昏林號風秋聲粗。",
            "海氣熏煮怒不泄，彭彭十月推雷車。",
            "濕衣憫默瞠無睡，起對樽酒誰爲娛。",
            "此心豈復有雙羽，一夜飛去不可拘。",
            "昔與子同入京師，借屋共寄西城廬。",
            "愛我議論有可採，携草就我誇染濡。",
            "鍊出五色補天漏，拈筆蘸墨縱橫塗。",
            "子云朋友當如是，脫然意快如獰駒。",
            "京師天子之所宅，樓殿堆疊騎天衢。",
            "瓦光流碧滑欲走，繢畫顛倒橫相舁。",
            "東風薰濃一千里，黄蜂蝴蝶飛蘧蘧。",
            "高樓張旗鬥煮酒，沉香滿榼金真珠。",
            "玉盆一飲醉不醒，落花滿衫行相扶。",
            "未幾子去遊西洛，嗟我出門獨騎馿。",
            "晚落塵埃兩袖淚，望子不見風吹裾。",
            "三月殿前試不中，青冥失計遊五湖。",
            "撫劍東南看滄海，大江正值秋風初。",
            "我疑海神怒天熱，直欲上薄東日烏。",
            "乾坤頓撼壯人意，揭竿便欲尋狂奴。",
            "九月歸來已霜蚤，肥膏紫蟹溶金酥。",
            "南窗燈火夜可喜，篋中卷冊聊鋪舒。",
            "讀倦抱膝一吐氣，契闊各在天一隅。",
            "相別於今二百日，飛雁南來無北書。",
            "遊從歡喜似舊否，洛下爲學安穩無。",
            "雖然貧窘少倚頼，空腸慎勿多悲吁。",
            "聖賢獨立以待用，提出日月還唐虞。",
            "天地當中貫一柱，孟子所謂大丈夫。",
            "躁兒跳躍不足數，插翅强欲飛蟾蜍。",
            "縱子不遇乃至死，勉之學爲荀楊徒。"
        ],
        "title": "通州雨夜寄孫中叔",
        "id": "b4fd5ce0-6a4d-495f-b0d5-bbd36b4210c5"
    },
    {
        "author": "鄭獬",
        "paragraphs": [
            "長鯨戲浪噴滄海，北風吹乾成雪花。",
            "漫空傾下不暫住，三日不見金老鴉。",
            "天工鬥巧變物境，玉作荆州十萬家。",
            "須臾堆地厚一尺，直疑天漏亡由遮。",
            "白頭老柏最崛强，壓折鐵幹紛鬖髿。",
            "竹屋夜倒不知數，但聞走下雷霆車。",
            "南方瘴土本炎熱，經臘猶生碧草芽。",
            "忽遭大雪固可怪，凍兒赤立徒悲嗟。",
            "青錢滿把不酬價，斗粟重於黄金沙。",
            "此時刺史頗自愧，起望霽景殊無涯。",
            "有民不能爲撫養，安用黄堂坐兩衙。"
        ],
        "title": "荆江大雪",
        "id": "4c4c51c2-3000-4e11-bc19-414250c67cf5"
    },
    {
        "author": "鄭獬",
        "paragraphs": [
            "黑雲撲下一天雪，開簾正見花飄颻。",
            "淥樽覆案不能飲，緬懷白髮同心交。",
            "拈毫竄紙聊自戲，不覺大語驚連鼇。",
            "呼兒謄本寄之去，豈敢有意夸雄豪。",
            "諺稱拋磚引鳴玉，遂蒙老手來相嘲。",
            "且言本出將家子，慣看飛雲連沙起。",
            "常騎快馬臂蒼鷹，走屠赤豹裂青兕。",
            "燕山崛岉鬰天起，玉關石壁俱天壘。",
            "昔纓漢冠爲漢民，今埋胡沙作胡鬼。",
            "欲携熊虎十萬師，獨以一箒掃群螘。",
            "左鈐休屠批谷蠡，直出龍沙五千里。",
            "嗚呼君言豈不偉，單于聞之須怖死。",
            "莫羞茜袖雙鬢華，盤屈肺肝生嘆嗟。",
            "君不見東海老翁含兩齒，投竿起載文壬車。",
            "又不見荆州長史年七十，手提九鼎還唐家。",
            "窮通變化不可測，蟠蛟寧久藏泥沙。",
            "况君著意經營久，奇策崢嶸爛星斗。",
            "殿前即日拜將軍，縛取單于不引手。",
            "我實讀書枉用心，伊皋功名竟何有。",
            "待君金甲破敵歸，且作長歌傾賀酒。"
        ],
        "title": "和仲巽荆州大雪",
        "id": "995e673b-d851-4d67-98de-7883e4ba85db"
    },
    {
        "author": "鄭獬",
        "paragraphs": [
            "吳兒經年不識雪，忽驚大片遮空來。",
            "黑帝不分苦荒拙，六花一夜隨風開。",
            "平明掃徑招佳客，座上豈無鄒與枚。",
            "荆州新釀潑醅熟，清光透徹黄金杯。"
        ],
        "title": "杭州喜雪",
        "id": "b912ef13-535d-4901-8a31-86b17318a091"
    },
    {
        "author": "鄭獬",
        "paragraphs": [
            "天河忽側飛雹傾，丁丁屋瓦相敲鳴。",
            "撲衣寫下白玉粒，脚底踏碎真珠聲。",
            "官舍高屋苦濩落，此時不易孤客情。",
            "潁侯恰寄玉泉釀，乳花甘滑琉璃清。",
            "紅糟淮白復脆美，佐之綠菘作吳羹。",
            "縱談往舊雜嘲戲，大笑觴倒金酒觥。",
            "閒以罰令却寂默，四座睥睨如伏兵。",
            "人生會合即爲樂，况子歸意凌青冥。",
            "赤尾鯉魚在泥滓，行見兩翅穿鱗生。",
            "跳身聳鬣望東海，蒼崖枯涸埋層冰。",
            "明年春風掃地起，一起萬物皆光明。"
        ],
        "title": "冬日示楊季若梁天機",
        "id": "c816da9d-df80-499d-b2ad-b56860d13ec5"
    },
    {
        "author": "鄭獬",
        "paragraphs": [
            "春風徘徊來何時，花光還破小桃枝。",
            "不因出城見花樹，春到人間殊不知。",
            "昔年逢花便買酒，看花走馬猶嫌遲。",
            "花傍不醉不肯去，醉到春歸花已飛。",
            "誰憐官紱少風味，入春未拈金酒卮。",
            "豈惟花少醉亦少，當時故人今更稀。"
        ],
        "title": "出城寄梁天機",
        "id": "f9fa1906-f68b-43b7-9088-16d65e47d6d3"
    },
    {
        "author": "鄭獬",
        "paragraphs": [
            "淮揚水暴不可言，繞城四面長波皴。",
            "如一大瓢寄滄海，十萬生聚瓢中存。",
            "水之初作自何爾，舊堤有病亡其唇。",
            "劃然大浪劈地出，正如百萬狂牛犇。",
            "頃之漂泊成大澤，壯士挾山不可堙。",
            "居民竄避爭入郭，郭內衆人還塞門。",
            "老翁走哭覓幼子，哀赴卒爲蛟龍吞。",
            "豈獨異物乃爲害，惡人行劫不待昏。",
            "此時蝦蟆亦得志，撩鬚睥睨河伯尊。",
            "附城廬舍盡水府，惟見屋脊波間橫。",
            "間或大雨又暴作，直疑瓶盎相奔傾。",
            "溝渠漲滿無處泄，往往床下飛泉鳴。",
            "只恐此城澒洞徹，城中坐見魚頰生。",
            "豪子室中具大筏，此筏豈便長全身。",
            "朝夕築塞漸排去，兩月未見車間塵。",
            "且喜餘生尚存世，資儲誰復傷漂淪。",
            "京師乃處天下腹，亦聞大水來扣閽。",
            "至於河朔南兩蜀，長江大河俱騰掀。",
            "豈惟淮陽一彈地，洪濤乃撼半乾坤。",
            "臣聞九疇天公書，三十六字先五行。",
            "茲謂水德不潤下，蓋與土氣交相爭。",
            "願召近臣講大義，使之搜鑿災害根。",
            "下書遣使巡郡國，曠然一發天子恩。",
            "家貧溺死無以葬，賜以棺轊收冤魂。",
            "蠲除租賦勿收責，寬其衣食哺子孫。",
            "開發倉庫收寒餓，庶幾瘡痏無瘢痕。",
            "不爾便恐委溝壑，强者趣聚蠶蝨群。",
            "伏藏山林弄凶器，今可先事塞其源。",
            "朝廷固當有處置，賤臣何者敢僭論。",
            "元元仰首望德澤，惟願陛下無因循。"
        ],
        "tags": [
            "长江"
        ],
        "title": "淮揚大水",
        "id": "a66dbb2a-2f7e-4a9a-bc63-5c339a376496"
    },
    {
        "author": "鄭獬",
        "paragraphs": [
            "漢水渺渺東南流，蕭蕭雨打杏花洲。",
            "欲託雙魚寄書札，不知幾日到荆州。",
            "荆州故人日漸遠，到時綠草滿沙頭。",
            "爭得報章來闕下，鳳林北去不通流。"
        ],
        "title": "行次漢水寄荆南漕唐司勳",
        "id": "b216e046-ab64-4cae-87cb-75b91f6a5f95"
    },
    {
        "author": "鄭獬",
        "paragraphs": [
            "姚黄左紫雖絕品，不言不笑空夭斜。",
            "不如共訪張公子，自有三枝解語花。",
            "主人耳熱更促席，坐客眼亂忘歸家。",
            "扁舟一夕若風雨，悵望落日沉寒沙。"
        ],
        "title": "憶陪諸公會張侯之第",
        "id": "6f77ebc9-55f1-4718-a36b-6090581c5bb0"
    },
    {
        "author": "鄭獬",
        "paragraphs": [
            "山陽大都天下誇，長淮蟠山無垠涯。",
            "春風萬里漢東來，流輝泱漭不可遮。",
            "繞城樓臺滿空紫，瓦光碧滑流成波。",
            "東園花草趁姿媚，真珠蓓蕾黄金芽。",
            "太守政閒日無事，隼旟聊駐朱輪車。",
            "寶明簪裾盡賢彥，金盆瀉酒成飛花。",
            "山河喧咽歌管外，舞裾綉畫金縷霞。",
            "都人來從無居人，飛塵雜沓何繁華。",
            "固知太守爲民意，與民歡然無怨嗟。",
            "明日邀我復同遊，我已病酒醉在家。",
            "伏枕不得從車塵，坐見落日啼棲鴉。"
        ],
        "title": "山陽太守見招值病以長句謝之",
        "id": "ef523164-38e6-42c7-bb84-9578793b1bb3"
    },
    {
        "author": "鄭獬",
        "paragraphs": [
            "汪子文章何偉奇，如觀天子乘輿儀。",
            "怛然暴見殊驚疑，舌拄上齶兩目癡。",
            "定神屏氣試引窺，漸識羽衛行相隨。",
            "金吾佽飛開中逵，橫刀執矟鐵馬馳。",
            "畫旆赤白盤龍螭，大角一百二十支。",
            "鐃鼓嘲轟雜橫吹，繡幡絳幢何紛披。",
            "䍐罼鈹戟開黄麾，屬車{車急}轔霹靂移。",
            "侍郎御史冠峨危，圓扇孔雀雙翅垂。",
            "辟邪白澤飛麟麒，金輅赤馬火鬣鬐。",
            "飄飄鳳蓋翳華芝，水光鐵甲羽林兒。",
            "二十四仗驅熊貔，長殳闊劍梢魍夔。",
            "團花絳袖武士衣，大小不同雖異宜。",
            "要之盡是聖賢爲，奇服怪玩一不施。",
            "斥之所以尊皇威，汪子之文正類斯。",
            "一十五軸紛葳蕤，爛光直欲紙上飛。",
            "長篇短篇傾珠璣，題說論序及賦詩。",
            "篇雖不同皆有歸，要之孔子韓退之。",
            "留讀旬日不知疲，大渴適得甘露飴。",
            "我欲誦記留肝脾，惟我老鈍無記持。",
            "又無小吏操筆揮，或可寫留慰朝饑。",
            "二者不遂其齎咨，今復奪去心黭黟。",
            "室中斗覺無光輝，靈寶不可留洿池。",
            "風雨送還滄海湄，嗟我居陳逾歲時。",
            "兩耳無聞如塞泥，遂恐聾瞶不可醫。",
            "子來乃得時攻治，摐金伐石鳴鼓鼙。",
            "氣豪却似相凌欺，因子文章張我師。",
            "使我發此狂簡辭。"
        ],
        "title": "還汪正夫山陽小集",
        "id": "d2587a4d-8227-4414-8305-475ad3659cd7"
    },
    {
        "author": "鄭獬",
        "paragraphs": [
            "手搓兩眼睡已足，落花滿床紅飄颻。",
            "山鳥不須報春曙，清明自放端門朝。",
            "夜來賓客偶過我，呼奴留客解金鑣。",
            "花枝顛倒插翠帽，酒杯傾潑淋春袍。",
            "更深客去我亦醉，畫簾殘燭香初銷。",
            "俛仰之間乃陳迹，酒醒夢斷還無聊。",
            "白雲已抱日光落，春水自共東風摇。",
            "聖賢勞心當萬事，吾徒掃榻頻相招。",
            "好花欲盡速來飲，爲君倒甕傾春醪。"
        ],
        "title": "梁卦孫過飲",
        "id": "2f54a307-a650-4a65-920e-d879741c6794"
    },
    {
        "author": "鄭獬",
        "paragraphs": [
            "三月二十七，春叢已半空。",
            "細草著露作團綠，落花擁溪相壓紅。",
            "南北遊人歸未歸，日斜飛絮撩東風。"
        ],
        "title": "和人柳溪",
        "id": "fb8fe5a7-77e4-4a27-b8fd-627da359a5a4"
    },
    {
        "author": "鄭獬",
        "paragraphs": [
            "君已厭折湖上花，我猶驅迫坐兩衙。",
            "須知樂事屬閒客，日日携觴不在家。",
            "况君才力自少對，取次落筆成天葩。",
            "春風湖上與之敵，豪放麗絕無以加。",
            "幽岩絕壁無不到，欲緣雲漢尋天槎。",
            "頃屬勝遊不得往，猶如野馬絆在車。",
            "眼看紅英零落盡，長條已被綠葉遮。",
            "春芳雖晚猶得在，山丹正好紅相誇。",
            "終當擺去百事役，與君共躡南山霞。",
            "雖老猶能沃金葉，卞娘送以雙琵琶。",
            "已教樓下排花舫，醉到碧山春日斜。"
        ],
        "title": "汪正夫云已厭遊湖上顧予猶未數往遂成長篇寄之",
        "id": "c083d04f-8794-4027-bd45-df7d55577675"
    },
    {
        "author": "鄭獬",
        "paragraphs": [
            "使君何所樂，樂在南湖濱。",
            "有亭若孤鯨，覆以青玉鱗。",
            "四面擁荷花，花氣摇紅雲。",
            "使君來遊携芳樽，兩邊佳客坐翠裀。",
            "鄞江鮮魚甲如銀，玉盤千里紫絲蓴。",
            "金壺行酒雙美人，小履輕裙不動塵。",
            "壯年行樂須及辰，高談大笑留青春。",
            "遊人來看使君遊，芙蓉爲檝木蘭舟。",
            "橫簫短笛悲晚景，畫簾繡幕翻中流。",
            "貪歡尋勝意不盡，相招却渡白蘋洲。",
            "日落使君扶醉歸，遊人散後水煙霏。",
            "紫鱗跳復戲，白鳥落還飛。",
            "豈獨樂斯民，魚鳥亦忘機。",
            "使君今作螭頭臣，遊人依舊歲時新。",
            "空餘華榜照湖水，更作佳篇誇北人。"
        ],
        "title": "寄題明州太守錢君倚衆樂亭",
        "id": "f71a0421-e73d-4403-8144-79eafeffb67b"
    },
    {
        "author": "鄭獬",
        "paragraphs": [
            "浮屠藏家多在山，飛舟跨海煩往還。",
            "不如廣師開此堂，清曠不減山中間。",
            "前有怪石天所鑱，莓苔模糊蒼鬼顔。",
            "我時跨馬來扣關，訪師對石終日閒。"
        ],
        "title": "爲題小靈隠修廣師法喜堂",
        "id": "e2de1117-3e9e-4ef6-899d-71d1777a11da"
    },
    {
        "author": "鄭獬",
        "paragraphs": [
            "凶徒盜覆甘陵城，白日堂堂梟呼鳴。",
            "生靈十萬陷死地，長刀大戟交縱橫。",
            "留都丞相統河北，雷霆四馳諸侯兵。",
            "鐵林合圍三十里，甲光如水魚鱗明。",
            "風霜曠野苦暴露，未得鼠子腥吾烹。",
            "天子憫惻覽群議，冠蓋滿朝賢公卿。",
            "安得破賊如裴度，開封大尹宜其行。",
            "公拜稽首出就駕，畫旆獵獵蟠虬獰。",
            "沛然德澤隨車來，一煦萬物皆發生。",
            "士卒奮怒爭以死，遂窮巢穴誅根萌。",
            "平賊之功無與讓，當見大軸歸老成。",
            "夔皋拱列帝舜坐，願補日月歌太平。"
        ],
        "title": "代人上明龍圖",
        "id": "c7620fda-91ef-47da-91f7-b80f159a20e8"
    },
    {
        "author": "鄭獬",
        "paragraphs": [
            "湖山天下之絕境，群山繞湖千百重。",
            "碧笋四插明鏡外，此閣正落明鏡中。",
            "綠波一穗掃沙尾，擁門盡是紅芙蓉。",
            "清香斷處接蒼靄，綠蘿攀樹登高峰。",
            "當軒不置窗與檻，湖光山翠還相通。",
            "側耳似聞天上語，接手便欲翻長空。",
            "忽疑躍入畫屏上，但覺毛髮生清風。",
            "光景動蕩失天地，直與顥氣爭雌雄。",
            "君何容易得此處，著意鑱鑿由天公。",
            "西湖雖然多佳境，遊人到此景遂窮。",
            "昔日郎官退居此，足踏藤履手携筇。",
            "時陪金壺宴親舊，船飛兩楫如歸鴻。",
            "溪魚鮮白玉膏脆，林果紅熟燕脂濃。",
            "揮弄清泉倚蒼石，當時即是神仙翁。",
            "又况諸子盡奮發，綠袍照爛時相從。",
            "我來登覽但嘆息，有家不得居江東。",
            "至今此景常入夢，尚有清氣留心胸。",
            "屢蒙書尾追拙唱，强臨紙札誠難工。",
            "湖山有靈必見笑，便與棄擲無留蹤。",
            "直須收拾買鄰舍，兄乎異日能相容。"
        ],
        "tags": [
            "西湖"
        ],
        "title": "題關彥長孤山四照閣",
        "id": "14ece5a7-5441-4588-bbd4-03714ce5a7e8"
    },
    {
        "author": "鄭獬",
        "paragraphs": [
            "陳人嘗傳李太傅，云作太守來此州。",
            "頃遭暴水拉堤出，設施畫略排橫流。",
            "大偷嘗欲穴堤腹，掩之即日斷其頭。",
            "至於小猾幸民禍，鈎羅姓名皆不留。",
            "陳人恬恬但眠食，恃公牢固如山丘。",
            "今茲水暴潴外郭，眼見盜賊何由仇。",
            "况我方在艱阨中，竄奔日懼蛟龍求。",
            "烏乎不見李太傅，使我涕淚成沈憂。"
        ],
        "title": "上李太傅",
        "id": "ae5dd2aa-30a3-4e4c-a6aa-f0d549c4f707"
    },
    {
        "author": "鄭獬",
        "paragraphs": [
            "湖光飛出洞庭秋，拍手齊看山公遊。",
            "黑雲抱日離東海，蒼霞穿漏紅光浮。",
            "我公重惜此佳節，携賓留燕停鳴騶。",
            "城角直穿一氣外，碧鱗縹緲飛高樓。",
            "晚花纖麗金靨鬧，平莎蒙密綠髮稠。",
            "手把玻璃笑當坐，飄然逸氣凌雲遒。",
            "須臾大卷出新作，鐵網包住鯨與虬。",
            "四座傳觀賞佳句，絲管不發清歌留。",
            "茱萸著酒紫香透，芙蓉插髻雙眉修。",
            "後堂新壓菊花釀，傾在玉盆凝不流。",
            "美人再拜勸公飲，一飲可忘今古愁。",
            "誰謂長戈可駐景，誰謂萱草能忘憂。",
            "斯言寥闊不可考，樂事須向尊前求。",
            "霓裳法曲古來絕，小槽琵琶天下尤。",
            "只此醉鄉有佳境，此境不與人間侔。"
        ],
        "tags": [
            "洞庭湖"
        ],
        "title": "次韵程丞相重九日示席客",
        "id": "72566b63-0920-4057-bc0e-704a97c43e56"
    },
    {
        "author": "鄭獬",
        "paragraphs": [
            "吾友補之會稽家，高眉大眼稱才華。",
            "入京共收太學第，姓名頭角相撐磨。",
            "高樓管弦相與雜，黄金酒面溶成波。",
            "樽前軒昂如孤鷹，四顧不見雀與蛙。",
            "試招紙筆恣揮掃，縱橫噴薄不可遮。",
            "我疑君心如春風，呵吐草樹皆成花。",
            "忽然驚爆險絕句，旱天霹靂雷霆車。",
            "我輩觀之瞪兩眼，汗流滿面空長嗟。",
            "明年南北別君去，落照滿帆秋風斜。",
            "天涯朋歡少披豁，還如穴鰋跳泥沙。",
            "兩耳喧聒久厭苦，思君便欲飛仙槎。",
            "前時得君山陽書，副之長句封天葩。",
            "筆墨勁健愈精絕，鐵繩鈕縛虬爪牙。",
            "有時風雨恐飛去，嘗自密鎖金鴉叉。",
            "嗟我文字苦慳短，才力不敵兩角蝸。",
            "下筆欲答輒自止，如君一句已可誇。",
            "持此聊且謝勤叩，念君不見愁無涯。"
        ],
        "title": "酬余補之見寄",
        "id": "2495303e-cfb6-4ea3-aee5-47239722d0b2"
    },
    {
        "author": "鄭獬",
        "paragraphs": [
            "通州窮並大海涯，厥壤不毛坤德虧。",
            "床下矍索穴蟛蜞，我初來居常吟悲。",
            "見君顔采方伸眉，眸子清徹鬢垂頤。",
            "中懷洞然無由歧，鎸鑱文字干有司。",
            "古書細鈔指生胝，弟姪鳬雁行纍纍。",
            "脫衣易粟飴其饑，慈祥孝友鄉里推。",
            "前者天子親饗祠，黄紙赦書疾風馳。",
            "挂羅山林網逸遺，守臣奉詔敢言遲。",
            "外臺使者爭薦之，野廬供餼禮所宜。",
            "白袍大袖何紛披，來居太學森蘭芝。",
            "世俗譏議喜瑕疵，蒼蠅往來工讒詞。",
            "椎鑿璞玉生瘡痍，猛虎不如牆下貍。",
            "聽者雖明豈無疑，紫薇群公文章師。",
            "發以鉅策健筆隨，鋪紙吐論語亦奇。",
            "綴名紙末何其卑，藻火爲裳誠倒施。",
            "赤驥不得黄金羈，編之下櫪耳羸垂。",
            "令我包羞心鬰伊，一舸東入長淮湄。",
            "勿言顯發遂無期，青衫猶足慰妻兒。",
            "海陵得君七字詩，重謝解謗稱相知。",
            "我雖有言如鈍錐，說之不入何能爲。",
            "願子加餐善自持，高山峨峨寸土基。",
            "前塗如壁不可窺，榮落窮通各有時。"
        ],
        "title": "酬隨子直十五兄",
        "id": "be750808-be9a-4118-a137-efae3bd87316"
    },
    {
        "author": "鄭獬",
        "paragraphs": [
            "汪子怪我不作詩，意欲窘我荒唐辭。",
            "自顧拙兵苦頓弱，安敢犯子之鼓鼙。",
            "子之文章既勁敏，屢從大敵相摩治。",
            "左立風后右立牧，黄帝秉鉞來指麾。",
            "蚩尤跳梁從風雨，電師雷鬼相奔馳。",
            "頃之截首挂大旆，兩肩塚葬高峨危。",
            "如何韜伏不自發，欲用古術先致師。",
            "遺之巾幗武侯策，司馬豈是尋常兒。",
            "應須敵氣已衰竭，然後鐵騎來相追。",
            "回戈坐致窮龐伏，得非欲學韓退之。",
            "嗟我豈敢與子校，唯圖自守堅城陴。",
            "况茲憂窘久廢絕，空餘衰老扶瘡痍。",
            "開卷舊字或不識，豈能有意爭雄雌。",
            "朝來據鞍試矍鑠，是翁獨足相撐支。",
            "檢勒稍稍就部伍，亦欲一望將軍旗。",
            "曹公東壁不羞走，周郎未得相凌欺。",
            "便須持此邀一戰，非我無以發子奇。"
        ],
        "title": "戲酬正夫",
        "id": "26b3b86a-9f56-4039-9b38-75a4e8f0e3c5"
    },
    {
        "author": "鄭獬",
        "paragraphs": [
            "尚書蔡公在廊廟，器業文章第一人。",
            "繡墩賜坐議大政，天子稱之社稷臣。",
            "渥洼遺種出驥子，纔生七日超其群。",
            "蔚如長松倚絕壁，灑落不雜人間塵。",
            "東風共醉杏花下，滄波浩蕩天地春。",
            "近者諸公薦御史，宰相未識真麒麟。",
            "却借朱袍下南國，畫船醉眠官不嗔。",
            "吾徒對酒共嘆息，破車快犢誠難馴。",
            "陳蕃高才雖少對，辟書聊慰汝南民。",
            "溪山見君亦須喜，飛雲遮路迎車輪。",
            "朱雲風采久寂寞，豈宜遠處滄海濱。"
        ],
        "title": "送蔡同年守四明",
        "id": "c24a527e-cd58-47bc-8393-80118684abbd"
    },
    {
        "author": "鄭獬",
        "paragraphs": [
            "老驥不妄行，蒼鷹不虛擊。",
            "高車折軸棄路旁，繭栗犢兒負其力。",
            "指麾萬事自有理，不須破海驚霹靂。",
            "君不見張侯白頭郎，仗節雍容在南國。",
            "事如倒山落面來，談笑當之不遺策。",
            "往時夸者欲驚俗，揭浪翻風一千尺。",
            "屢成大獄沸如糜，六月飛霜觸白日。",
            "張侯不矜亦不倚，老驥蒼鷹稱其德。",
            "洞庭之北十二州，吏民帖帖甘眠食。",
            "有詔奪歸不得留，正值風雨花狼籍。",
            "離思浩蕩入青春，楚澤荆山淡無色。",
            "此行况是赤縣官，賢者宜令天子識。",
            "公雖已老心尚存，今不急用真可惜。",
            "但用河南張漢陽，何必東山謝安石。"
        ],
        "tags": [
            "洞庭湖"
        ],
        "title": "送仲巽歸闕下",
        "id": "67d6d29d-1ed0-415b-a1fc-d461d2b48e38"
    },
    {
        "author": "鄭獬",
        "paragraphs": [
            "騏驥太俊不得馭，塵埃尚走高陽翁。",
            "奇文泣下鬼神血，高議鑿開天地聾。",
            "平明仗劍背我去，老蛟奮鬣歸江東。"
        ],
        "title": "送人東上",
        "id": "04972ca9-980b-440a-9901-3b2535050d3f"
    },
    {
        "author": "鄭獬",
        "paragraphs": [
            "駕車跨馬聲嘈嘈，長劍闊佩橫滿朝。",
            "塵埃走趨顔髮老，先生久客得無勞。",
            "夜來氣味有秋色，歸心鬥與秋風高。",
            "揭竿跨浪好歸去，扁舟爛醉眠雲濤。",
            "大小不能薦天子，遺詩有意徒嘵嘵。"
        ],
        "title": "送李處士南歸",
        "id": "618352da-6436-45ee-8c62-5998adc03d96"
    },
    {
        "author": "鄭獬",
        "paragraphs": [
            "老匠隳山斬蒼石，偃然巨璞長於席。",
            "銳鑿飛椎日鑱擊，金錞嘲轟滿虛室。",
            "白沙礲就大禹圭，紺滑自同青玉色。",
            "兩螭攫拏相鬥立，欲求大篆冠其額。",
            "先生絕妙不須言，引墨爲我一落筆，蟠屈玉筯入石壁。",
            "吾曹名氏遂輝赫，異物不復容侵蝕。",
            "赤尾鯉魚問消息，丐我數字得不得。"
        ],
        "title": "題名碑石琢之已成求章伯益先生篆額",
        "id": "eacfcf1e-e053-48b4-8f60-91b1633a30db"
    },
    {
        "author": "鄭獬",
        "paragraphs": [
            "天子曉坐朝明光，丞相叩頭三拜章。",
            "乞還相印避賢路，願爲天子專城隍。",
            "上恩深厚未聞可，丞相退讓聞四方。",
            "濃書大紙批聖語，鳴騶却入中書堂。"
        ],
        "title": "讀朝報",
        "id": "5d96215a-b65a-4c80-a680-855228605bd6"
    },
    {
        "author": "鄭獬",
        "paragraphs": [
            "五月不雨至六月，河流一尺清泥渾。",
            "舟人繫鼓挽舟去，牛頭刺地挽不行。",
            "我舟繫岸已七日，疑與綠樹同生根。",
            "忽驚黑雲湧西北，風號萬竅秋濤奔。",
            "截斷兩脚不到地，半夜霹靂空殺人。",
            "須臾雲破見星斗，老農嘆息如銜冤。",
            "高田已槁下田瘦，我爲滯客何足言。"
        ],
        "title": "滯客",
        "id": "c0155a99-e922-412e-b464-af9311f7443d"
    },
    {
        "author": "鄭獬",
        "paragraphs": [
            "北風哭夜星辰寒，竹籬敲戛鳴琅玕。",
            "老蟾瘦噤失光采，天地凍合魚龍乾。",
            "嘅然憶歸幾千里，長江大山交屈蟠。",
            "湘水東去注不極，我心夜夜如鳴湍。",
            "弟兄起居諒歡適，高堂綵衣翩翻翻。",
            "嗟我摧頹落蒼海，兩腋恨無雙飛翰。",
            "遠方就學何所得，數年短髮才勝冠。",
            "何時拂袖得歸去，春風笑滿南陔蘭。"
        ],
        "tags": [
            "长江"
        ],
        "title": "感懷",
        "id": "c4e8f696-e89a-47a3-81be-adc1d2c12f06"
    },
    {
        "author": "鄭獬",
        "paragraphs": [
            "木渠遠自西山來，下溉萬頃民間田。",
            "誰謂一石泥數斗，直是萬頃黄金錢。",
            "去年出穀借牛耕，今年買牛車連連。",
            "須知人力奪造化，膏雨不如山下泉。",
            "雷公不用苦震怒，且放乖龍閒處眠。",
            "安得木渠通萬里，坐令四海成豐年。"
        ],
        "title": "木渠",
        "id": "4973b929-32e4-4016-9f0d-970948373d1d"
    },
    {
        "author": "鄭獬",
        "paragraphs": [
            "稚兒怕寒床下啼，兩骭赤立仍苦饑。",
            "天之生汝豈爲累，使汝不如鳬鶩肌。",
            "官家桑柘連四海，豈無寸縷爲汝衣。",
            "羨爾百鳥有毛羽，冰雪滿山猶解飛。"
        ],
        "title": "道旁稚子",
        "id": "aafd8240-0e5c-46ec-9f6e-5520dd92f843"
    },
    {
        "author": "鄭獬",
        "paragraphs": [
            "出持舊粟買桑葉，滿斗纔換幾十錢。",
            "桑貴粟賤不相直，老蠶仰首將三眠。",
            "前日風雨乖氣候，凍死箔卷埋中田。",
            "蠶不見絲粟空鬴，安得衣食窮歲年。"
        ],
        "title": "買桑",
        "id": "d05ec2d8-f985-4aaa-aedb-e90871cc0256"
    },
    {
        "author": "鄭獬",
        "paragraphs": [
            "斲開俗境栽新竹，滿地冰圓映玉膚。",
            "高梢爭出翠鳳尾，孤根對植蒼龍鬚。",
            "雨聲曾洗越溪石，風影寫成湘水圖。",
            "獨有素娥留夜月，與君相對倒金壺。"
        ],
        "title": "題正夫小齋栽新竹",
        "id": "68f818ae-bcc9-4a88-af7b-febfc38a516a"
    },
    {
        "author": "鄭獬",
        "paragraphs": [
            "翁嫗婦子相催行，官遣捕蝗赤日裏。",
            "蝗滿田中不見田，穗頭櫛櫛如排指。",
            "鑿坑篝火齊聲驅，腹飽翅短飛不起。",
            "囊提籝負輸入官，換官倉粟能得幾。",
            "雖然捕得一斗蝗，又生百斗新蝗子。",
            "只應食盡田中禾，餓殺農夫方始死。"
        ],
        "title": "捕蝗",
        "id": "91c273cd-8c7b-4c82-b646-0aab0990f776"
    },
    {
        "author": "鄭獬",
        "paragraphs": [
            "翠樹不從青嶂出，蟠根却向屏中生。",
            "黄獐引脰探綠葉，老猿護雛枝上驚。",
            "獝然相顧見異態，誰言野物能忘情。",
            "我來賞激繞屏下，亦疑此身林中行。",
            "自古畫工無畫者，今得絕筆方傳名。",
            "吾廬昔在鄖溪上，滿溪桃花春水明。",
            "曾隨麋鹿藉芳草，更倚白雲聽嘯聲。"
        ],
        "title": "獐猿",
        "id": "80b72f58-9238-4076-81fe-b3a062ef727a"
    },
    {
        "author": "鄭獬",
        "paragraphs": [
            "高堂傾動長江流，黄蘆群雁滿滄洲。",
            "掃開長安塵土窟，寫出江南煙水秋。",
            "兩雁斜飛入空闊，四雁顧慕橫沙頭。",
            "高風拉折蒼玉幹，蘆花雪盡無人收。",
            "赤日飛光不敢近，但覺爽氣屏間浮。",
            "嘗聞畫龍入神變，坐馳雲雨天地遊。",
            "只恐此雁亦飛去，瀟瀟萬里誰能留。"
        ],
        "tags": [
            "长江"
        ],
        "title": "省中畫屏蘆雁",
        "id": "ee0d7016-91a6-4a66-be81-17501c39d703"
    },
    {
        "author": "鄭獬",
        "paragraphs": [
            "啾啾黄雀竹間飛，日晚復歸枝上棲。",
            "雪粒蓋地三寸玉，地膚凍裂不作泥。",
            "錦韝公子臂蒼鶻，快馬踏下黄雲低。",
            "馬前紫兔躍白草，老拳下批饑兒啼。",
            "啄鮮裂血飽腹去，可憐黄雀空死饑。"
        ],
        "title": "黄雀",
        "id": "ba3f88cb-406d-415b-9e32-a97415c06f0b"
    },
    {
        "author": "鄭獬",
        "paragraphs": [
            "曉日開閶闔，春風滿未央。",
            "水摇天仗影，花雜御衣香。",
            "覆檻紅梢接，連鈎紫鬣長。",
            "千鍾浮帝酒，五色染天章。",
            "鄒馬摛嘉頌，夔龍拜壽觴。",
            "金輿歸晚處，正在五雲旁。"
        ],
        "title": "和御製賞花釣魚",
        "id": "cd468c52-4954-4b68-8539-a365a5099644"
    },
    {
        "author": "鄭獬",
        "paragraphs": [
            "大昴光芒正，荆河氣象渾。",
            "始知真相出，遂見本朝尊。",
            "漢地汝陽國，程侯司馬孫。",
            "精剛得金氣，深厚體乾元。",
            "申甫生周嶽，皋夔拱舜軒。",
            "山河歸妙算，社稷繫昌言。",
            "九鼎群生重，洪鑪一氣奔。",
            "群雛忌鵰鶚，衆草失蘭蓀。",
            "慷慨提千騎，扶摇下九閽。",
            "秦關春草短，洼水暮雲屯。",
            "詩必曹劉敵，兵須衛霍論。",
            "談餘珠委積，筆落鳳騰騫。",
            "秀髮煙霞外，丹心金石存。",
            "未歸真宰柄，猶倚大師藩。",
            "日月回龍角，星辰會紫垣。",
            "氣凌金節潤，風入繡旗翻。",
            "歌管傾南國，簪裾拜慶門。",
            "飛黄下天廄，縹酒賜堯樽。",
            "固有神靈護，應知福祿蕃。",
            "蟠桃三結實，未見老雲根。"
        ],
        "title": "程丞相生日",
        "id": "d164aa90-5efd-4685-8e95-24e1c7a8c294"
    },
    {
        "author": "鄭獬",
        "paragraphs": [
            "丞相當時植，幽襟對此開。",
            "人知舟檝器，天假棟梁材。",
            "錯落龍鱗出，襹褷鶴翅回。",
            "重陰羅武庫，細響靜山臺。",
            "得地公堂裏，移根澗水隈。",
            "吳城夢寐遠，泰嶽歲年催。",
            "轉覺飛纓謬，何因繼組來。",
            "幾尋珠履蹟，願比角弓培。",
            "柏悅猶依社，星高久照台。",
            "後凋應共操，無復問良媒。"
        ],
        "tags": [
            "泰山"
        ],
        "title": "後閣四松",
        "id": "94bb0528-fbea-4b08-b4f1-9514399d13ff"
    },
    {
        "author": "鄭獬",
        "paragraphs": [
            "卧北斗柄直，插西月角橫。",
            "風吹病骨醒，秋入壯心驚。",
            "騏驥老方健，太阿靈有聲。",
            "山河寄功業，樽酒識平生。",
            "豺虎須探穴，朝廷可息兵。",
            "山西少勁氣，天外縱長庚。",
            "自古輸成算，誰人解請纓。",
            "干戈五十萬，何日到燕城。"
        ],
        "title": "夜意",
        "id": "a1d1ec0b-9180-49cb-923d-4644c3f8b4b0"
    },
    {
        "author": "鄭獬",
        "paragraphs": [
            "塵土滿城黑，出城雙眼寬。",
            "山川秋意惡，風雨晚潮寒。",
            "物象颯以變，泥污不可蟠。",
            "英豪重節概，兒女感衰殘。",
            "霜老琱弓勁，風焦畫鼓乾。",
            "蛟螭正無頼，好擲六鼇竿。"
        ],
        "title": "出城",
        "id": "be77f35c-61bd-4167-b622-85fcbad4bf7f"
    },
    {
        "author": "鄭獬",
        "paragraphs": [
            "人間久厭雨，最快是初晴。",
            "驟見碧林影，喜聞歸雁聲。",
            "乾坤一蘇醒，耳目兩聰明。",
            "寄語浮雲意，休來污太清。"
        ],
        "title": "晚晴",
        "id": "de3ed282-c52e-4f0f-9407-d0c851a367ad"
    },
    {
        "author": "鄭獬",
        "paragraphs": [
            "雲湧海潮黑，軒窗凉氣侵。",
            "清風醒病骨，快雨破煩心。",
            "噴薄紫荷蓋，飄颻青桂林。",
            "作詩招醉友，方外一相尋。"
        ],
        "title": "乍凉",
        "id": "0e8c7f7e-3eab-47bd-9d7f-256f63c6aef5"
    },
    {
        "author": "鄭獬",
        "paragraphs": [
            "夾道柳梢長，竹橋風影凉。",
            "行人殘照裏，歸路白雲旁。",
            "泉淺带土味，巖深聞草香。",
            "到家花已盡，杏頰擁枝黄。"
        ],
        "title": "淮西道中",
        "id": "e213fda9-b327-41bb-8d6e-5e6732237f3b"
    },
    {
        "author": "鄭獬",
        "paragraphs": [
            "鳴櫓解雙纜，寒蒸江氣昏。",
            "春雲兼雨重，晚水带潮渾。",
            "小市魚蝦集，空亭燕雀喧。",
            "一尊得濃睡，行計不須論。"
        ],
        "title": "舟泊",
        "id": "7128c71c-dbe7-4826-aaae-bf0215548680"
    },
    {
        "author": "鄭獬",
        "paragraphs": [
            "碧草已堪翦，長江二月頭。",
            "林深藏宿雨，岸豁聚春流。",
            "潮背燕支浦，山橫桑落州。",
            "松醪欺客病，易醉苦難投。"
        ],
        "tags": [
            "长江"
        ],
        "title": "江行",
        "id": "eaec6699-4d19-4679-aa54-c0837c283422"
    },
    {
        "author": "鄭獬",
        "paragraphs": [
            "船泊碧鑑裏，清風晚思長。",
            "江皋過微雨，秋色滿斜陽。",
            "浮野山光動，侵衣水氣凉。",
            "好尋紫溪叟，共醉碧荷香。"
        ],
        "title": "雨後江上",
        "id": "8bb232fc-cdf1-4dad-81f8-e8defb593222"
    },
    {
        "author": "鄭獬",
        "paragraphs": [
            "何日燕南去，平生此別稀。",
            "定知花已發，不及雁先歸。",
            "寒日連雲慘，驚沙带雪飛。",
            "雲中風土惡，換盡別家衣。"
        ],
        "title": "雲中憶歸",
        "id": "4870e283-e5fc-41fb-af10-b2334b1acdc2"
    },
    {
        "author": "鄭獬",
        "paragraphs": [
            "大水沒樹杪，涉冬原隰平。",
            "蛟龍移窟宅，蒲稗出縱橫。",
            "壞屋久不補，汙田晚更耕。",
            "接春恐流散，何策活蒼生。"
        ],
        "title": "臨淮大水",
        "id": "3ca1b03c-46d2-4774-ae58-25a3cf7d5f2e"
    },
    {
        "author": "鄭獬",
        "paragraphs": [
            "綠樹蔭脩廊，雲深別殿凉。",
            "星文開帝座，玉色泛天光。",
            "大典尊周孔，名家盛漢唐。",
            "自憐携釣手，持筆翠旒旁。"
        ],
        "title": "邇英閣早直",
        "id": "67e97713-1fdb-4baa-ab10-4942b3f43c78"
    },
    {
        "author": "鄭獬",
        "paragraphs": [
            "朝退洗雙耳，厭聞人是非。",
            "不知春意晚，時有燕聲歸。",
            "散木還容老，孤雲亦倦飛。",
            "趨時自疏闊，不是學忘機。"
        ],
        "title": "朝退",
        "id": "6d74c79a-dc5c-402e-823e-4eed2dfa64e3"
    },
    {
        "author": "鄭獬",
        "paragraphs": [
            "空庭羅雀網，應似翟侯居。",
            "多病惟尋藥，忘機不著書。",
            "僧來留石鼎，人在典金魚。",
            "惟有南窗睡，春來分不疏。"
        ],
        "title": "閒居二首  其一",
        "id": "c27cb407-a555-4c8e-b083-549f2522cee4"
    },
    {
        "author": "鄭獬",
        "paragraphs": [
            "不從山下住，若箇似山家。",
            "留地教移竹，開門自掃花。",
            "林疏容鶴卧，溪浄怕雲遮。",
            "落日杖藜去，塍頭看稻牙。"
        ],
        "title": "閒居二首  其二",
        "id": "86e4dd0c-eb9e-4de7-8117-c65d36c4d410"
    },
    {
        "author": "鄭獬",
        "paragraphs": [
            "閒悶萬千縷，金刀不可裁。",
            "逢人心不記，見酒眼方開。",
            "亂夢無時斷，殘春數日回。",
            "東風固相惱，時送落花來。"
        ],
        "title": "閒悶",
        "id": "2d9d8f45-78f6-4fb1-aad5-78d1104dc53a"
    },
    {
        "author": "鄭獬",
        "paragraphs": [
            "晚悶牢難破，秋懷勇未降。",
            "何人歸楚國，竟日憶溳江。",
            "鼠迹排書簏，蟲絲網酒缸。",
            "江都章未報，枕手卧南窗。"
        ],
        "title": "晚悶",
        "id": "8eb04540-b558-46f7-9593-e7199a996518"
    },
    {
        "author": "鄭獬",
        "paragraphs": [
            "鑿見碧天影，秋光注小軒。",
            "消閒惟蠹簡，破悶有金尊。",
            "怪石中邊透，老松鬚鬣繁。",
            "人生有佳尚，塵土暗朱門。"
        ],
        "title": "小軒",
        "id": "a6a1166c-b238-4ff3-ab41-ae8213e22688"
    },
    {
        "author": "鄭獬",
        "paragraphs": [
            "高卧即經旬，林間掛葛巾。",
            "野雲閒照水，山鳥自啼春。",
            "釀酒期佳客，開書見古人。",
            "莓苔漬雙履，不識洛陽塵。"
        ],
        "title": "不出",
        "id": "996ecf45-5231-4273-bd9a-b0604c2ea4f8"
    },
    {
        "author": "鄭獬",
        "paragraphs": [
            "憶在晉陽日，曾爲痛飲家。",
            "披衣投宿酒，把燭覓殘花。",
            "莫解玉驄馬，且留金鈿車。",
            "壯遊今不復，愁卧鬢將華。"
        ],
        "title": "憶在晉陽",
        "id": "76dd9a71-f479-4765-8919-833d3a7eefec"
    },
    {
        "author": "鄭獬",
        "paragraphs": [
            "白髮漢中郎，旌旗下建章。",
            "雪通沙路潤，春入塞雲黄。",
            "地勢井陘口，天文大昴旁。",
            "平時卷金甲，壯略寄壺觴。"
        ],
        "title": "送周密學知真定府",
        "id": "366fbf27-79d2-4f00-b0be-a259bd20b7ad"
    },
    {
        "author": "鄭獬",
        "paragraphs": [
            "湖上秋風滿，歸懷豈易寬。",
            "身隨秦樹老，夢入浙江寒。",
            "爲客久應厭，到家貧亦安。",
            "石房舊書在，重拂綠塵看。"
        ],
        "title": "送惠思歸杭州",
        "id": "5776f219-6641-4c79-b5fc-92ab15d99d45"
    },
    {
        "author": "鄭獬",
        "paragraphs": [
            "蕭相關中守，元瑜鄴下豪。",
            "秋風嘶白馬，路草照青袍。",
            "地入參旗近，河連積石高。",
            "當年兵戰處，尊酒屬吾曹。"
        ],
        "title": "送盛寺丞",
        "id": "980248e8-f761-474b-97dc-85e0e2811d29"
    },
    {
        "author": "鄭獬",
        "paragraphs": [
            "遂溪張太守，懇意乞南州。",
            "家在白雲下，郡當滄海頭。",
            "旌旗瀧水晚，風雨瘴山秋。",
            "解却淮西印，輕爲萬里遊。"
        ],
        "title": "送張景山知康州",
        "id": "9f5d2605-4238-4881-a9d0-e8329925f9de"
    },
    {
        "author": "鄭獬",
        "paragraphs": [
            "寂寞任夫子，窮山秋氣寒。",
            "塵埃雙鬢白，金石寸心丹。",
            "不悔窮經老，所嗟行道難。",
            "太阿終亦斷，寧久匣中蟠。"
        ],
        "title": "贈任某",
        "id": "89be364b-1f6d-4747-a2b6-ba91166a6209"
    },
    {
        "author": "鄭獬",
        "paragraphs": [
            "汪子清徹骨，竦如秋竹竿。",
            "高名九鼎重，俊氣一峰寒。",
            "議論今誰對，文章古所難。",
            "青蠅變白黑，無污碧琅玕。"
        ],
        "title": "寄汪正夫",
        "id": "e9a2a561-1641-4a40-af65-9a5046266a38"
    },
    {
        "author": "鄭獬",
        "paragraphs": [
            "陸子處乎順，雖窮志愈剛。",
            "劍埋金不蝕，圭折玉猶方。",
            "古意閒中見，浮名靜外忘。",
            "行藏吾自得，可笑接輿狂。"
        ],
        "title": "寄陸憲元",
        "id": "e637c0a5-dc12-4e35-abf7-fd05f7c2fb7e"
    },
    {
        "author": "鄭獬",
        "paragraphs": [
            "金鼓破南粵，山中冷不聞。",
            "是非同一馬，富貴自浮雲。",
            "吐納龍虎氣，遨遊麋鹿群。",
            "朝來問丹訣，已酌凍醪醺。"
        ],
        "title": "李道士",
        "id": "2bb711b7-7bee-4a7e-b9ee-e9df069f5ebd"
    },
    {
        "author": "鄭獬",
        "paragraphs": [
            "別後正春孟，溪頭黄柳芽。",
            "相思滿芳草，獨自照殘花。",
            "晚樹秦川闊，黄雲瘴海賒。",
            "上樓無別望，歸路向西斜。"
        ],
        "title": "次韵酬張擇甫",
        "id": "b78ee3e9-b619-4bc9-a7fa-4c993ba41886"
    },
    {
        "author": "鄭獬",
        "paragraphs": [
            "夫子青雲士，聲名孰與齊。",
            "心經時事老，顔向俗人低。",
            "氣象必衝斗，風雷猶蟄泥。",
            "行看萬里志，聊爾謝群雞。"
        ],
        "title": "留別汪正夫",
        "id": "dd5f108a-4efd-40ec-8cbf-4748dad62ce8"
    },
    {
        "author": "鄭獬",
        "paragraphs": [
            "渾淪老學佛，到處說支郎。",
            "斷臂求諸法，浮杯遍十方。",
            "自栽雙柏樹，獨坐一繩床。",
            "惟有林間客，時來扣竹房。"
        ],
        "title": "贈儀真密禪師",
        "id": "5748bd5f-8a1d-404b-8c2d-0fb3667adb45"
    },
    {
        "author": "鄭獬",
        "paragraphs": [
            "門巷遍芳草，相期春醉稀。",
            "可憐雙燕到，還似故人歸。",
            "幽鳥隔溪語，落花穿竹飛。",
            "誰知靜者樂，石上脫朝衣。"
        ],
        "title": "即事簡友人",
        "id": "f60c8631-5291-406f-b7f0-de449e9f97c5"
    },
    {
        "author": "鄭獬",
        "paragraphs": [
            "秋風起天末，之子在窮途。",
            "久客住應悶，故鄉歸得無。",
            "清淮不到渭，晚樹自沈吳。",
            "願寄一樽酒，與君消壯圖。"
        ],
        "title": "久不得孫中叔信",
        "id": "746b75fb-dda0-4ab1-b7c6-e7e97d286005"
    },
    {
        "author": "鄭獬",
        "paragraphs": [
            "四海不摇草，九重藏禍根。",
            "十年傲堯舜，一笑破乾坤。",
            "羌貊皆冠冕，豺狼盡子孫。",
            "潼關兵已破，會憶老臣言。"
        ],
        "title": "明皇",
        "id": "042f0054-31f9-46ad-97d8-529970db1fa8"
    },
    {
        "author": "鄭獬",
        "paragraphs": [
            "金屋無寸瓦，蒼然老樹青。",
            "海枯露龍穴，火盡見坤靈。",
            "自昔流血處，於今土氣腥。",
            "廢興千載事，過耳一飛霆。"
        ],
        "title": "晉陽宮基",
        "id": "71bbf5d0-e378-4365-bc7b-3b7f24fe0365"
    },
    {
        "author": "鄭獬",
        "paragraphs": [
            "招提去山遠，還似在山家。",
            "晚日惟歸鳥，春風自落花。",
            "空談銷劍火，醉墨灑天葩。",
            "更欲拏舟去，清溪月正華。"
        ],
        "title": "題招提院靜照堂",
        "id": "4d14eb71-d567-40b1-b5a9-f5df1471b297"
    },
    {
        "author": "鄭獬",
        "paragraphs": [
            "高卧太湖石，自嫌名利腥。",
            "網羅當道路，鴻鵠出青冥。",
            "氣貯秋琴淡，心蟠古劍靈。",
            "我來閒劇論，山鬼不須聽。"
        ],
        "tags": [
            "太湖"
        ],
        "title": "題處士居",
        "id": "dce5e496-936d-4e59-b932-6bb7bdd7e931"
    },
    {
        "author": "鄭獬",
        "paragraphs": [
            "車馬少行迹，鄰僧爲掩門。",
            "飛泉鳴似雨，老竹瘦於孫。",
            "幽鳥靜相語，晚花寒亦繁。",
            "主人雙綬重，遊客倒金樽。"
        ],
        "title": "王氏園",
        "id": "6d89a051-87e5-45cc-97b5-bfa225e60d7c"
    },
    {
        "author": "鄭獬",
        "paragraphs": [
            "靜境清無敵，門前繫鹿車。",
            "買山憑野客，覓竹到鄰家。",
            "棋爲尋圖勝，書因借本差。",
            "平時非厭仕，所樂在桑麻。"
        ],
        "title": "簡夫別墅",
        "id": "a2f00ffa-df46-4d75-a1d0-77859c7f8393"
    },
    {
        "author": "鄭獬",
        "paragraphs": [
            "先生已到舍，稚子未歸樵。",
            "草晚牛羊病，場登雀鼠驕。",
            "孔顔雖困魯，夔契未忘堯。",
            "自笑非逋客，煩君重見招。"
        ],
        "title": "簡夫北墅",
        "id": "ed69ca64-cbc0-4875-858a-f151e83f11b9"
    },
    {
        "author": "鄭獬",
        "paragraphs": [
            "社稷方爲繫，乾坤豈不容。",
            "廟堂遺劍履，風雨失蛟龍。",
            "漢將蓮花幕，周人馬鬣封。",
            "小羌猶慢禮，先折太阿鋒。"
        ],
        "title": "挽程中書令三首  其一",
        "id": "891b4b0d-7d85-45ea-bd4d-d207daf0d253"
    },
    {
        "author": "鄭獬",
        "paragraphs": [
            "舊愛霓裳曲，翻聞薤露歌。",
            "賢人今已矣，天道竟如何。",
            "泉下一抔盡，人間萬事多。",
            "空餘幕中客，寫淚劇懸河。"
        ],
        "title": "挽程中書令三首  其二",
        "id": "e9327a2c-3c7e-41c2-9209-b69aa3374edc"
    },
    {
        "author": "鄭獬",
        "paragraphs": [
            "湖上千條柳，山翁舊日栽。",
            "自從春水綠，不見相車來。",
            "明月何須好，餘花忽更開。",
            "平生歌舞地，零落濕蒼苔。"
        ],
        "title": "挽程中書令三首  其三",
        "id": "908b9508-d891-46b5-823d-b59389d2ab21"
    },
    {
        "author": "鄭獬",
        "paragraphs": [
            "恭儉同堯舜，憂勤固損年。",
            "悲風來萬國，白日下中天。",
            "薄葬遵周室，初陵兆洛川。",
            "至仁推廟號，百世不能遷。"
        ],
        "title": "挽仁宗皇帝辭五首  其一",
        "id": "cbb114d9-136d-4af8-992f-60d546afc28b"
    },
    {
        "author": "鄭獬",
        "paragraphs": [
            "四海一明鑑，舟車萬里通。",
            "名王花賜綬，戰士錦韜弓。",
            "孝武曾疲戰，明皇亦召戎。",
            "爭如四十載，終始太平中。"
        ],
        "title": "挽仁宗皇帝辭五首  其二",
        "id": "f226a3bd-023f-489c-a55c-ec03a2d46e92"
    },
    {
        "author": "鄭獬",
        "paragraphs": [
            "付託神靈器，子孫千萬年。",
            "果爲天下福，遂得聖人傳。",
            "已定無疆業，方成顧命篇。",
            "明朝無一事，脫屣或登仙。"
        ],
        "title": "挽仁宗皇帝辭五首  其三",
        "id": "46dcc182-06e1-47e2-aef0-9caaa5380584"
    },
    {
        "author": "鄭獬",
        "paragraphs": [
            "歌舞西陵望，衣冠渭北遊。",
            "應從天上樂，不爲世間留。",
            "龍去鼎湖晚，雁飛汾水秋。",
            "群臣淚橫臆，空拜翠雲裘。"
        ],
        "title": "挽仁宗皇帝辭五首  其四",
        "id": "90ca1575-1b76-43cb-8ccb-6839ef3bd966"
    },
    {
        "author": "鄭獬",
        "paragraphs": [
            "曾從西池幸，宮花落未稀。",
            "日隨黄繖轉，雲繞赭袍飛。",
            "臨水樓臺在，傷心歌管非。",
            "都門舊行處，却望壽山歸。"
        ],
        "title": "挽仁宗皇帝辭五首  其五",
        "id": "3157afb4-2911-41e7-8cac-c9cf04ead00f"
    },
    {
        "author": "鄭獬",
        "paragraphs": [
            "平生負高節，至死寸心丹。",
            "明主雖容進，孤臣豈易安。",
            "神歸嵩嶽黑，人哭洛川寒。",
            "不識平津面，臨風亦涕汍。"
        ],
        "title": "挽吳宣徽  其一",
        "id": "4559d8d8-7413-40b9-bd2d-6f1951b9b039"
    },
    {
        "author": "鄭獬",
        "paragraphs": [
            "大策三千字，朝廷耳目醒。",
            "高名動牛斗，直氣破雷霆。",
            "美行皆成法，閒談盡可銘。",
            "悲哉真玉樹，風雨一飄零。"
        ],
        "title": "挽吳宣徽  其二",
        "id": "4a69b5cf-c0aa-458f-8c54-abbaf2da49f2"
    },
    {
        "author": "鄭獬",
        "paragraphs": [
            "働哭遂滅性，誰言天道長。",
            "未收雙寶劍，已失一飛黄。",
            "稚子遥虛祭，孤棺寄異鄉。",
            "可憐江夏守，不得薦黄香。"
        ],
        "title": "傷田肅秀才",
        "id": "39905569-3d8f-4bcb-8062-a7e0b7773121"
    },
    {
        "author": "鄭獬",
        "paragraphs": [
            "高枝重欲折，霜老裂丹膚。",
            "試剖紫金椀，滿堆紅玉珠。",
            "根雖傳大夏，種必近仙都。",
            "題作江南信，人應賤橘奴。"
        ],
        "title": "石榴",
        "id": "bb70c6a6-7a5c-41b4-8ca0-a3a8eb8abaea"
    },
    {
        "author": "鄭獬",
        "paragraphs": [
            "麟本出中國，無聞貢海濱。",
            "豈將遠方獸，煩我太平民。",
            "烹割羅牲餼，奔趨掃路塵。",
            "漢高嘗聘士，此禮屬蠻人。"
        ],
        "title": "貢麟",
        "id": "68927fa8-6509-4509-ba02-5cb8b7c3b85c"
    },
    {
        "author": "鄭獬",
        "paragraphs": [
            "小旗短棹西池上，青杏煮酒寒食頭。",
            "綠楊陰裏穿小巷，鬧花深處藏高樓。",
            "紫絲絡馬客欲起，錦袖挽衣人相留。",
            "逢春倚醉不自醒，明朝始對春風羞。"
        ],
        "title": "昔遊",
        "id": "a0cc1906-7387-453b-a3e0-ce34d404ba42"
    },
    {
        "author": "鄭獬",
        "paragraphs": [
            "獨倚青桐聽鼓聲，參旗歷落上三更。",
            "凉風卷雨忽中斷，明月背雲還倒行。",
            "頼有清吟消意馬，豈無美酒破愁城。",
            "是非人世何須校，方外曾師阮步兵。"
        ],
        "title": "夜懷",
        "id": "a5b71f79-4868-46eb-b248-6ff42badf0dc"
    },
    {
        "author": "鄭獬",
        "paragraphs": [
            "馬後獨携一壺酒，林間更解紫綸巾。",
            "飛來白鷺即佳客，相對好花爲美人。",
            "萬事易忘唯劇醉，四時難判是殘春。",
            "吳兒曾識陶彭澤，又見羲皇一散民。"
        ],
        "title": "獨遊",
        "id": "e7c67f9b-7827-41cc-9eb7-0114e7de947f"
    },
    {
        "author": "鄭獬",
        "paragraphs": [
            "留著雲扉儘晚關，穿林踏破紫苔斑。",
            "虹蜺渴雨欲下澗，魍魎避人還入山。",
            "石觜露烟孤歷刺，溪腰纏草綠灣環。",
            "野僧有意待明月，獨倚一筇松竹間。"
        ],
        "title": "野步",
        "id": "860f11c7-c6e0-4eea-88c0-617ae1e585ce"
    },
    {
        "author": "鄭獬",
        "paragraphs": [
            "桃葉青青杏子肥，清明雨後舊花稀。",
            "草翻蝴蝶日將晚，門掩鞦韆人未歸。",
            "春艷濃堪燒美酒，湖光綠好染羅衣。",
            "柳條滿插金車上，一路香塵去似飛。"
        ],
        "title": "清明郊外",
        "id": "683cd69d-757c-4222-add9-f696c8be479e"
    },
    {
        "author": "鄭獬",
        "paragraphs": [
            "四擁蒼雲拂浪驚，北風飛下海濤聲。",
            "水摇冰骨凍未得，雨作雪花開不成。",
            "玉匣寶刀鋒欲折，鐵衣戰騎力還生。",
            "杏梢柳葉無聊頼，爲祝鳴鳩探晚晴。"
        ],
        "title": "驟寒",
        "id": "36c72a79-1c10-45f1-9ca2-5f378aae6c64"
    },
    {
        "author": "鄭獬",
        "paragraphs": [
            "燭前行客捲征衣，路轉平林入翠微。",
            "家在白雲鄉裏住，人從明月嶺邊歸。",
            "來時未見梨花破，別後方驚燕子飛。",
            "綠樹連陰十三驛，從今歸夢到家稀。"
        ],
        "title": "晚發關山",
        "id": "924070db-41c4-4130-ad3d-3d2471f2bab1"
    },
    {
        "author": "鄭獬",
        "paragraphs": [
            "春酒味濃殊不解，繞廊倚柱獨徘徊。",
            "蒼山碧樹共沈寂，明月斷雲相往來。",
            "細雨忽飄溪外去，好風却傍竹間回。",
            "朝來已有西歸燕，爲問庭花幾日開。"
        ],
        "title": "宿白雪驛",
        "id": "8484eae5-424d-4243-b04c-2f33801cd05b"
    },
    {
        "author": "鄭獬",
        "paragraphs": [
            "自憐多病趁朝稀，合引朱轓東路歸。",
            "名姓未通丹陛下，夢魂已過浙江飛。",
            "人生如意即爲樂，世事驚心漸覺非。",
            "正是春風催酒熟，蝤蛑霜飽蛤蜊肥。"
        ],
        "title": "再至會稽",
        "id": "d7ee13e1-4c39-4a06-9cd1-db0c054091af"
    },
    {
        "author": "鄭獬",
        "paragraphs": [
            "六國相排一局棋，岸頭百草野烟微。",
            "樹深啼鳥自相失，山靜晚雲猶未歸。",
            "濡口潮回殘照滿，石城春盡亂花飛。",
            "周郎屈指圖天下，誰道江南玉鱠肥。"
        ],
        "title": "金陵道中",
        "id": "7ec20897-9eb6-4f1b-bfa2-3e92c115f7cc"
    },
    {
        "author": "鄭獬",
        "paragraphs": [
            "汴流長恐日夜落，夜行愁殺刺船郎。",
            "櫓聲驚破老龍睡，船底觸翻明月光。",
            "大兒燈下尋難字，小女窗間學翦裳。",
            "自笑病夫無所事，一尊身世兩相忘。"
        ],
        "title": "汴河夜行",
        "id": "02eb3cfb-6a09-4824-a5bb-0a98c1b800c4"
    },
    {
        "author": "鄭獬",
        "paragraphs": [
            "萬里青雲失意深，畫樓酒美共登臨。",
            "不羞獨落衆人後，却是重辜親老心。",
            "一缺不完非折劍，至剛無屈是精金。",
            "男兒三十年方壯，何必尊前淚滿襟。"
        ],
        "title": "下第後與孫仲叔飲",
        "id": "67c26377-0441-40fb-9961-9bdb37722a5f"
    },
    {
        "author": "鄭獬",
        "paragraphs": [
            "蘆葉蕭蕭江上秋，鰣魚清酒解消憂。",
            "雲纔散後月當浦，潮欲來時風滿樓。",
            "好景未應輸白鷺，飛塵終不到扁舟。",
            "晚來天卷蒼霞盡，萬頃玻璃爛不收。"
        ],
        "title": "江上",
        "id": "0ec4e316-dc43-4fa4-87f2-18ce5b7148ba"
    },
    {
        "author": "鄭獬",
        "paragraphs": [
            "雨氣飄蕭動竹齋，驚秋高思若爲裁。",
            "壯心雖被愁催去，歡意須憑酒借來。",
            "雲脚一從邊地合，風頭半是海潮回。",
            "長汀從此傷摇落，獨有騷人最費才。"
        ],
        "title": "次韵汪正夫對雨",
        "id": "c3bc83a0-efec-4774-bd1c-c2cd3f0b76a5"
    },
    {
        "author": "鄭獬",
        "paragraphs": [
            "飛雨淙淙萬弩奔，雨餘氣象變朝曛。",
            "長虹挂雨出青嶂，落日翻光燒赤雲。",
            "得水跳蛙惟召鬧，投林栖雀自求群。",
            "欲尋方外無窮樂，更滿梨花四五分。"
        ],
        "title": "雨餘",
        "id": "b5386c5b-c63f-4ca6-9b3d-f2a396a109ff"
    },
    {
        "author": "鄭獬",
        "paragraphs": [
            "繞舍清流淙碧玉，塵懷開闊灑然醒。",
            "窗欞風入秋氣活，橋脚倒撐天面青。",
            "露濕風標紅芰老，雨生鱗甲伏龍腥。",
            "將書借取琴高鯉，從此橫騎入杳冥。"
        ],
        "title": "水館",
        "id": "5a5ddd10-e8b8-43dc-a842-17f4239cc2fc"
    },
    {
        "author": "鄭獬",
        "paragraphs": [
            "春盡行人未到家，春風應怪在天涯。",
            "夜來過嶺忽聞雨，今日滿溪俱是花。",
            "前樹未回疑路斷，後山纔轉便雲遮。",
            "夜間絕少塵埃污，惟有清泉漾白沙。"
        ],
        "title": "春盡二首  其一",
        "id": "16ef6bff-34ed-44e8-9345-417c9e3185c2"
    },
    {
        "author": "鄭獬",
        "paragraphs": [
            "禁籞平明帳殿開，華芝初下未央來。",
            "人間彩鳳儀韶曲，天上流霞滿御杯。",
            "花近赭袍偏燦爛，魚窺仙仗亦徘徊。",
            "蓬萊絕景何曾到，自愧塵蹤此一陪。"
        ],
        "title": "春盡二首  其二",
        "id": "3d88f77c-0426-48b3-9727-617a2350fb12"
    },
    {
        "author": "鄭獬",
        "paragraphs": [
            "蕭蕭落日荻花林，秋浪陂陀快醉襟。",
            "江上碧峰偏入眼，沙邊白鳥最知心。",
            "百分美酒酬雙鬢，一覺高眠敵萬金。",
            "聞道鱸魚屬張翰，飛帆欲過五湖尋。"
        ],
        "title": "松陵道中",
        "id": "270fc1ab-38a3-4aa1-beb8-ba769c5153c4"
    },
    {
        "author": "鄭獬",
        "paragraphs": [
            "湖上春深不見沙，畫橋飛影入晴霞。",
            "園林到處消得酒，風雨等閒飛盡花。",
            "令罰艷歌傳盞急，詩成醉墨落箋斜。",
            "蘭亭樂事無絲管，待與羲之子細誇。"
        ],
        "title": "次韵丞相柳湖席上",
        "id": "b5b23f55-8138-49fb-9599-40619fbe0e0b"
    },
    {
        "author": "鄭獬",
        "paragraphs": [
            "赤城橫絕六鼇頭，夾道欄干覆御溝。",
            "殘月畫樓雙闕曉，凉風綠樹萬家秋。",
            "聯飛群鵠愧豪彥，醉卧落花思舊遊。",
            "御史臨班望天陛，紫雲飛繞翠雲裘。"
        ],
        "title": "早朝馬上口占",
        "id": "0bb74006-5a63-4c0d-abc6-40a29d2b3c45"
    },
    {
        "author": "鄭獬",
        "paragraphs": [
            "花鬣斑虬駕早朝，玉欄宮殿壓雲濤。",
            "九州畫地中原壯，萬象橫天紫極高。",
            "日月輝明留闕角，龍蛇蟠結動旌旄。",
            "群仙遥望蓬萊拜，五色非烟繞赭袍。"
        ],
        "title": "早朝",
        "id": "e4becf5e-af5c-42ee-b6e8-839ff03e9032"
    },
    {
        "author": "鄭獬",
        "paragraphs": [
            "輦路鮮雲五色開，一聲清蹕下天來。",
            "水光翠繞九重殿，花氣醲薰萬壽杯。",
            "繡幕烟深紅匼匝，文竿風引綠徘徊。",
            "蓬山絕景無人到，詔許群仙盡日陪。"
        ],
        "title": "恭和御製賞花釣魚",
        "id": "68b333eb-b3dd-44a6-843b-7c5a6902633b"
    },
    {
        "author": "鄭獬",
        "paragraphs": [
            "三百欄干鎖畫橋，行人波上踏靈鼇。",
            "插天螮蝀玉腰闊，跨海鯨鯢金背高。",
            "路險截開元氣白，影寒壓破大江豪。",
            "此中自與銀河接，不必仙槎八月濤。"
        ],
        "title": "題垂虹橋寄同年叔楙秘校",
        "id": "9e0ca30e-1364-4da9-b340-2971329be86c"
    },
    {
        "author": "鄭獬",
        "paragraphs": [
            "閒抱琴書槜李遊，仙壇古屋一筇留。",
            "驛橋通市人沽酒，湖水依城客放舟。",
            "葵扇桃笙聊却暑，蘋花楓葉已知秋。",
            "坡翁仙去詩聲在，寂寞林塘卧白鷗。"
        ],
        "title": "槜李亭",
        "id": "8a7daec4-b3eb-42a5-9463-2569acf5dbbb"
    },
    {
        "author": "鄭獬",
        "paragraphs": [
            "古壕鑿出明月背，樓角飛來兔影中。",
            "野色更無山隔斷，天光直與水相通。",
            "溪藏畫舫青紋接，人住荷花碧玉叢。",
            "誰把金魚破清暑，晚雲深處待歸風。"
        ],
        "title": "月波樓",
        "id": "481e3e06-feab-452d-ad67-6d7df23dc79c"
    },
    {
        "author": "鄭獬",
        "paragraphs": [
            "漢高不得淮陰將，天下雌雄未可知。",
            "力勸君王回蜀道，便携諸將破秦師。",
            "故人斬首誠非策，女子陰謀遂見欺。",
            "終使英雄鑒成敗，未圖功業自先疑。"
        ],
        "title": "題淮陰侯廟",
        "id": "02285206-6dfc-44da-9692-debb45169be6"
    },
    {
        "author": "鄭獬",
        "paragraphs": [
            "人生長與賞心違，莫遣樽前笑語稀。",
            "老去未羞花插帽，醉來不怕酒淋衣。",
            "免聽畫鼓催朝去，且駐金鞍待月歸。",
            "休道東風猶早在，落梅已撲翠苔飛。"
        ],
        "title": "初春欲爲小飲先寄運使唐司勳運判張都官",
        "id": "19cbdb2e-9c89-4412-8ef0-87d44bc3bb96"
    },
    {
        "author": "鄭獬",
        "paragraphs": [
            "點檢東山窈窕娘，直須醉倒爲重陽。",
            "山光湖水一時好，酒面菊花同色黄。",
            "便好共謀長夜飲，未應排出少年場。",
            "傷時感舊知何限，還憶荆州落寞鄉。"
        ],
        "title": "九日登有美堂",
        "id": "ee066816-a3c4-41c0-ad24-772cf047be0b"
    },
    {
        "author": "鄭獬",
        "paragraphs": [
            "醉漾蘭舟不忍歸，斜陽已落碧雲西。",
            "天開銀漢水初滿，春入武陵人自迷。",
            "殿倚鼇頭連並幕，橋飛虹影度金堤。",
            "遊人不惜殘花地，無限落紅粘馬蹄。"
        ],
        "title": "次韵張公達遊西池",
        "id": "9fa94d0b-68e3-43ff-a468-53b256de21e9"
    },
    {
        "author": "鄭獬",
        "paragraphs": [
            "青翰龍舟雲外橫，黄金殿閣鏡中明。",
            "波光柳色恰相似，酒味人心俱有情。",
            "醉灑珠璣留滿紙，晚騎鸞鳳下層城。",
            "遊人應解笑狂客，隔水映花聞語聲。"
        ],
        "title": "呂稚卿唐彥範並賦遊西池亦成菲句",
        "id": "530d0773-447a-4b62-ab42-f9129d04a344"
    },
    {
        "author": "鄭獬",
        "paragraphs": [
            "明珠堆滿赤金盤，未買花前笑倚欄。",
            "特地尋春難約伴，等閒携酒却成歡。",
            "人生試把從頭算，世事何煩著眼看。",
            "莫怪夜深猶換燭，它時相望在長安。"
        ],
        "title": "同彥範謁仲巽飲之甚樂仲巽且有北歸之期情見卒章輒用寫呈",
        "id": "5f3aca69-d776-4db3-b934-97446edf19cc"
    },
    {
        "author": "鄭獬",
        "paragraphs": [
            "海棠亂插滿琱盤，爲愛繁梢更繞欄。",
            "顧我有情還惜別，聞君未去且留歡。",
            "錦裀只就花邊卧，細袖偏宜燭下看。",
            "若背荆州容易去，故人於義未爲安。"
        ],
        "title": "再和",
        "id": "33536e3f-051f-40c3-854b-df7364cac3cd"
    },
    {
        "author": "鄭獬",
        "paragraphs": [
            "萬座笙歌醉復醒，繞池羅幕翠烟生。",
            "雲藏宮殿九重碧，春入乾坤五色明。",
            "波底畫橋天上動，岸邊遊客鑑中行。",
            "金輿時幸龍舟宴，花外風飄萬歲聲。"
        ],
        "title": "遊金明池",
        "id": "bb55b831-2367-4a6c-b5a5-5db7a79ec1a3"
    },
    {
        "author": "鄭獬",
        "paragraphs": [
            "綠髮柔莎碧甃連，湛如蛟穴貯寒泉。",
            "誰將寶鏡遺在地，照見浮雲浸破天。",
            "數鬣游魚纔及寸，一層綠荇小於錢。",
            "待將鬧物都除却，放出秋蟾夜夜圓。"
        ],
        "title": "盆池",
        "id": "599cde67-183c-46ed-8943-af14edd91b79"
    },
    {
        "author": "鄭獬",
        "paragraphs": [
            "堂上芙蓉花最饒，開時不見玉欄橋。",
            "來從洛浦見羅襪，生在楚宮俱細腰。",
            "何處仙人來跨鳳，夜深明月好吹簫。",
            "剩收秋蕊爲佳釀，醉入飛雲解畫橈。"
        ],
        "title": "李都尉芙蓉堂",
        "id": "500689a7-4e89-48d5-afaf-cb00ccbe077e"
    },
    {
        "author": "鄭獬",
        "paragraphs": [
            "花路橫梢已礙馬，斷無人迹賞年芳。",
            "綠楊成穗點著地，蝴蝶作團飛過牆。",
            "不禁夢回多黯鬰，長因酒後得凄凉。",
            "期君待與春翁約，買取東風任醉鄉。"
        ],
        "title": "東園招孫中叔",
        "id": "ee99e836-ac74-4c55-a54a-068ba0828d64"
    },
    {
        "author": "鄭獬",
        "paragraphs": [
            "風阻浪頭如駴馬，險於天塹欲摧車。",
            "却隨宿雁留寒渚，深羨飛雲韂碧虛。",
            "對酒客懷真土梗，滿船生計只圖書。",
            "世無勇奡携之去，不得連鼇作鱠魚。"
        ],
        "title": "次韵元肅兄汴口阻風",
        "id": "43a07325-a046-44c7-93a5-969629e42dc3"
    },
    {
        "author": "鄭獬",
        "paragraphs": [
            "汴渠夜泛亦快意，月射長波如斷冰。",
            "不見湘靈揮寶瑟，空教水怪避犀燈。",
            "煙雲疊影相虧蔽，星斗翻芒互降升。",
            "好蓄金錢多買酒，滿船載去覓嚴陵。"
        ],
        "title": "次韵元肅兄三題汴渠夜泛",
        "id": "bf9c8368-f3ff-4c14-b992-d4baa0034db4"
    },
    {
        "author": "鄭獬",
        "paragraphs": [
            "歸心日夜逆江流，官柳三千憶蜀州。",
            "小閣簾櫳頻夢蝶，平湖煙水已盟鷗。",
            "螢依濕草同爲旅，雨滴空階別是愁。",
            "堪笑邦人不解事，區區猶借陸君留。"
        ],
        "title": "雨夜懷唐安",
        "id": "49758208-3dfc-4ffc-b343-dc0c9a38f404"
    },
    {
        "author": "鄭獬",
        "paragraphs": [
            "憶把貂裘買玉壺，重來不敢解金魚。",
            "當時曾謁將軍府，今日還乘使者車。",
            "歌管漸非人去後，樓臺依舊雪消初。",
            "韓門弟子偏怊悵，淚滿朝陽耆舊書。"
        ],
        "title": "過魏都",
        "id": "97d13904-01fa-4eff-b228-365cacc875a8"
    },
    {
        "author": "鄭獬",
        "paragraphs": [
            "誰解西回滄海波，且聽白苧數聲歌。",
            "人生所得只如此，世事到頭無奈何。",
            "酒海莫教空濩落，金堆安用鬰嵯峨。",
            "古今共是一丘土，只有劉生得計多。"
        ],
        "title": "勸客飲",
        "id": "e3d8614e-d699-44af-9b71-50afafe56458"
    },
    {
        "author": "鄭獬",
        "paragraphs": [
            "凉風飄灑入高閣，滿城綠樹飛雲濤。",
            "渴來夢吞滄海闊，醉後眼掛青天高。",
            "湘江姹女碧瑶佩，金谷謫仙紅錦袍。",
            "吳兒柔軟不慣見，應笑儂家詩酒豪。"
        ],
        "title": "初入姑蘇會飲",
        "id": "6ef589b7-43c5-42b1-b382-54c003366bae"
    },
    {
        "author": "鄭獬",
        "paragraphs": [
            "相逢漸向白頭年，世路諳來盡付天。",
            "六印雖多終是客，一壺纔倒即爲仙。",
            "穿天入月捉詩句，搥鼓插旗飛酒船。",
            "長願醉眠渾不醒，虛名安用俗兒傳。"
        ],
        "title": "正夫飲遐舉家留佳什僕酷愛其金斗玉泉之句輒次高韵",
        "id": "a90e161c-f537-4b8e-9d43-c11153b65287"
    },
    {
        "author": "鄭獬",
        "paragraphs": [
            "一聽秋聲鬢已凋，孤心驚起拂星杓。",
            "輪囷自分爲蟠木，濩落寧堪作大瓢。",
            "新篋唱酬詩草滿，舊衣傾潑酒痕消。",
            "高篇已許臨佳菊，更作欄桿護翠條。"
        ],
        "title": "次韵梁天機見寄",
        "id": "6f13d50c-82ae-4208-87d2-fa34e0690507"
    },
    {
        "author": "鄭獬",
        "paragraphs": [
            "已醒又醉倦遊客，乍雨却晴寒食天。",
            "共繫紫騮芳樹下，却隨紅燭落花前。",
            "層城已報黄金鎖，外苑猶貪碧草眠。",
            "明月春風依舊好，竹溪散盡酒中仙。"
        ],
        "title": "往年與劉元忠諸公尋春夜歸今茲卧病感而成篇",
        "id": "70e587d1-eff6-49bd-8c12-b7ee0b3d19f1"
    },
    {
        "author": "鄭獬",
        "paragraphs": [
            "精金喜入陶鎔手，玉鑑直須明主知。",
            "志士本來能許國，古人所恨不逢時。",
            "漢成不用朱雲劍，舜帝嘗聞大禹辭。",
            "莫道孤居無感激，挼挲兩耳聽京師。"
        ],
        "title": "喜吳幾道遷右正言知諫院",
        "id": "e703c5d7-e391-43c9-ba81-a04e90a8c885"
    },
    {
        "author": "鄭獬",
        "paragraphs": [
            "河南少尹鬢如絲，甪里先生是吏師。",
            "花下放衙因試酒，竹間留客爲尋棋。",
            "年勞只許鈔書數，月俸長留買藥資。",
            "已說開春須上表，終南山下乞分司。"
        ],
        "tags": [
            "终南山"
        ],
        "title": "戲學張水部贈河南少尹",
        "id": "057e0c96-d7ff-49b6-a432-da49abf96a5f"
    },
    {
        "author": "鄭獬",
        "paragraphs": [
            "聞道天台謙上人，溪魚野鳥共忘形。",
            "林間無事結跏坐，石上更安圓覺經。",
            "定處只應山鬼護，講時還有海龍聽。",
            "何年蠟屐緣雲徑，一叩靈仙不死庭。"
        ],
        "title": "施君作詩贈謙師亦求拙句乃作五十六字綴其後",
        "id": "1c5a75c7-0f15-4ab9-9817-d28a942f528e"
    },
    {
        "author": "鄭獬",
        "paragraphs": [
            "船頭獵獵兩旗翻，六月江風灑面寒。",
            "一日却稱新太守，十年曾是舊郎官。",
            "中間憂患誠爲甚，向老風情亦未闌。",
            "紫背蛤蜊白醪酒，開樽長解憶長安。"
        ],
        "title": "送曹比部赴袁州",
        "id": "2d31dbaa-576e-4963-9e20-5ceea31443bc"
    },
    {
        "author": "鄭獬",
        "paragraphs": [
            "逾年謬掌鳳凰詔，擇日拜章芸若庭。",
            "擁節笑歸江漢國，飛帆醉拂斗牛星。",
            "留連物景詩千首，準擬交親酒百瓶。",
            "共採芳蘭晨事畢，不妨兒姪夜橫經。"
        ],
        "title": "次韵元肅兄見喜知荆州二首  其一",
        "id": "3c381965-100a-4977-aa67-23e7c1be54f4"
    },
    {
        "author": "鄭獬",
        "paragraphs": [
            "西風原上鶺鴒鳴，喜見朱旗畫獸獰。",
            "塵袖漸拋秦地遠，雲帆聊作楚江行。",
            "人家掩映寒塘水，秋物鮮明綠樹橙。",
            "欲表新阡在鄖國，不同張翰浪逃名。"
        ],
        "title": "次韵元肅兄見喜知荆州二首  其二",
        "id": "c2600e78-bf3a-405a-89b5-6ddbcedc207f"
    },
    {
        "author": "鄭獬",
        "paragraphs": [
            "四面青山紫繡圍，平湖萬頃碧羅衣。",
            "風摇酒面金鱗活，月弄波光玉篆飛。",
            "醉客半眠紅燭下，畫船行唱採蓮歸。",
            "十年衣袖遮塵土，惆悵飛雲滿翠微。"
        ],
        "tags": [
            "西湖"
        ],
        "title": "憶泛西湖",
        "id": "dca0306f-10f4-4966-a65e-dd5be7ad1a08"
    },
    {
        "author": "鄭獬",
        "paragraphs": [
            "出汴忽如魚脫網，長淮萬里斷煩囂。",
            "白雲已抱日光轉，碧浪更和天面摇。",
            "自此乘槎須犯斗，誰能鞭石解爲橋。",
            "玉京醉客無消息，不及蓬山兩信潮。"
        ],
        "title": "次韵石秀才淮上偶作",
        "id": "fcf6d34b-485c-4768-a52e-839bebb1bc03"
    },
    {
        "author": "鄭獬",
        "paragraphs": [
            "三百年來無作者，杜陵氣象久焦乾。",
            "縱吟一夜鬼神哭，開卷滿天星斗寒。",
            "渾脫無蹤宜造化，塵泥有意污波瀾。",
            "傷懷刻句無人會，寄與江南庾信看。"
        ],
        "title": "酬盧載",
        "id": "acfc25cd-3102-4e5d-a14e-708086b34d16"
    },
    {
        "author": "鄭獬",
        "paragraphs": [
            "柳葉初黄未解飛，東風還與賞心違。",
            "縱逢春處花期少，自過江來酒病稀。",
            "平子解酬青玉案，秋娘能唱縷金衣。",
            "揚州二十四橋月，長憶醉乘明月歸。"
        ],
        "title": "舟次蕪湖却寄維揚刁學士",
        "id": "ca256860-590e-49ea-89f2-c43af3cd84a3"
    },
    {
        "author": "鄭獬",
        "paragraphs": [
            "天面玻璃滑欲流，淮光浮動浩難收。",
            "夜凉明月都如水，雨後清風却似秋。",
            "幾日重來還把酒，一回相憶却登樓。",
            "窮愁著得新書就，好寄雙魚碧海頭。"
        ],
        "title": "夏夜淮上寄隨子直",
        "id": "74a3c2e4-3738-4ea6-b367-6501fa4c8f48"
    },
    {
        "author": "鄭獬",
        "paragraphs": [
            "東風綽約過前溪，碧草纖纖苦未齊。",
            "春到好花隨處有，醉來佳客不相携。",
            "高眠未博黄金印，秀句如鎸白玉圭。",
            "倒指驛程今甚處，畫船應過楚江西。"
        ],
        "title": "曹伯玉駕部相會於姑孰既別得書及詩因以拙句奉寄",
        "id": "fd696360-a7df-449d-92cc-6f144d68f17c"
    },
    {
        "author": "鄭獬",
        "paragraphs": [
            "潁水纖纖清露石，仙翁於此買煙村。",
            "唐朝三百盛冠蓋，丞相幾家餘子孫。",
            "耀世文章雖已遠，傳家清白至今存。",
            "由來人物能相繼，又見芝蘭秀一番。"
        ],
        "title": "素風堂",
        "id": "6bee5255-7f3f-41dd-b3cb-b85d14331873"
    },
    {
        "author": "鄭獬",
        "paragraphs": [
            "畫省仙翁綠鬢斑，林間高掛兩朱轓。",
            "更無歸計買泉石，欲以清名遺子孫。",
            "閒作好詩消白日，都將生事付清尊。",
            "嗟予憂病爲疏闊，不得携筇奉笑言。"
        ],
        "title": "致政李祠部  其一",
        "id": "55409830-eb2a-441e-9dc2-94153c1ddbe5"
    },
    {
        "author": "鄭獬",
        "paragraphs": [
            "尊酒還成世外名，二千石印一毫輕。",
            "驥雖老去壯心伏，鶴自病來仙骨清。",
            "林下已能忘歲月，人間何必仕公卿。",
            "淮揚塵土無佳賞，每見山翁眼乍明。"
        ],
        "title": "致政李祠部  其二",
        "id": "b832e754-90c2-4f3e-99ee-e0a42f5fa8c2"
    },
    {
        "author": "鄭獬",
        "paragraphs": [
            "魏都南館相逢日，鬥向春風倒一尊。",
            "連夜花開駐歸騎，即時席上插降旛。",
            "雲藏夢澤煙蒲老，秋卷湘江雪浪翻。",
            "聞道玉厨新釀熟，莫將餘瀝酹潺湲。"
        ],
        "title": "寄長沙燕守度",
        "id": "dd35bda8-7eb4-4cd3-b164-6627644fb0e4"
    },
    {
        "author": "鄭獬",
        "paragraphs": [
            "喜君又佩魚符去，駟馬雍容朱兩轓。",
            "自昔諸侯潁陰國，太平宰相魏公孫。",
            "水邊日落旌旗暗，花外風高鼓角喧。",
            "到部行春應未晚，綠村正是杏梢繁。"
        ],
        "title": "送潁川使君韓司門",
        "id": "a786eb35-233c-4716-98c9-5d744d6d1bc7"
    },
    {
        "author": "鄭獬",
        "paragraphs": [
            "曾倒金壺爲牡丹，矮床設座繞花壇。",
            "有人偷插玉釵上，到夜更留銀燭看。",
            "醉裏春風遺翠帽，歸時寒月送琱鞍。",
            "如今蘭棹催西去，惆悵明年誰倚欄。"
        ],
        "title": "次韵程丞相牡丹",
        "id": "32a0e187-821a-4887-a188-f6da4b69810e"
    },
    {
        "author": "鄭獬",
        "paragraphs": [
            "黄金斗印未垂腰，繞舍湖山弄翠濤。",
            "饑鳳羽毛寒不鎩，卧龍頭角老方高。",
            "樽前襟抱生平盡，醉裏文章氣格豪。",
            "休論升沉向衰俗，功名到底屬吾曹。"
        ],
        "title": "寄關彥長",
        "id": "f7f6a505-7d2d-41a0-a046-d635938e0489"
    },
    {
        "author": "鄭獬",
        "paragraphs": [
            "膠西童子近之官，坐按春秋討隠桓。",
            "休嘆折腰向彭澤，猶勝索米困長安。",
            "來篇喜見萬金字，厚報恨無雙玉盤。",
            "莫就白雲買煙艇，磻溪久已棄魚竿。"
        ],
        "title": "次韵酬項城姚子張到縣感事",
        "id": "c47e90f3-ae8a-4365-b334-8ce5223d5855"
    },
    {
        "author": "鄭獬",
        "paragraphs": [
            "梢梢十幅健帆風，大醉長歌下浙東。",
            "甲乙未能求將相，詩書多是誤英雄。",
            "百年盡寄閒心外，萬事都拋冷笑中。",
            "白面書生少奇策，不知誰建太平功。"
        ],
        "title": "送郭元之東下",
        "id": "ea85b85c-fb56-499e-949e-9552d49cfa9b"
    },
    {
        "author": "鄭獬",
        "paragraphs": [
            "萬乘君王曾降詔，敝裘瘦馬入咸秦。",
            "太平策略三千字，天下英豪二十人。",
            "自合乘時攀日月，如何隨衆走風塵。",
            "桐廬主簿官雖小，百里之間亦有民。"
        ],
        "title": "送隋孝廉之官桐廬",
        "id": "4ea67124-9671-43ac-b01f-e2513320cb0b"
    },
    {
        "author": "鄭獬",
        "paragraphs": [
            "獨繞欄干正惜春，不堪西望隴頭雲。",
            "弄煙細柳纔三尺，著地殘花厚一分。",
            "梁苑草深平似熨，秦關山煖翠如薰。",
            "騎鯨李白時過我，未引金尊先說君。"
        ],
        "title": "和張公達暮春寄宋使君",
        "id": "40cb87da-d3b7-4019-9662-fd6a12f9787c"
    },
    {
        "author": "鄭獬",
        "paragraphs": [
            "使君携酒送餘春，縹緲高懷倚白雲。",
            "新曲旋教花下按，好題只就席間分。",
            "阮公醉帽玉山倒，謝女舞衣沈水薰。",
            "自笑塵埃滿朱紱，良辰樂事兩輸君。"
        ],
        "title": "再和",
        "id": "863abfa4-5a7f-40f3-a7b3-e7fd2ad5b2ec"
    },
    {
        "author": "鄭獬",
        "paragraphs": [
            "高僧酷愛翠雲枝，雨後新陰翠入衣。",
            "爲恨煙溪生處遠，自尋雲徑劚將歸。",
            "有時風雨鬥不解，只恐蛟龍活欲飛。",
            "好向繁梢結秋實，丹山正是鳳凰饑。"
        ],
        "title": "寄題沖雅虛心亭",
        "id": "f99c72f8-9738-4b39-9f9d-0a1a99f33fde"
    },
    {
        "author": "鄭獬",
        "paragraphs": [
            "數日看花生怕遲，杭州更有亂花圍。",
            "爲貪携酒尋春去，不及修書趁雁歸。",
            "且擊壯懷期篆鼎，莫緣華髮便沾衣。",
            "誰知寂寞寒山外，萬里蒼鷹正苦饑。"
        ],
        "title": "張寺丞見訝久不致書兼惠佳篇輒用奉答",
        "id": "eab7d5aa-e259-407f-bb45-9b3eb5eed26e"
    },
    {
        "author": "鄭獬",
        "paragraphs": [
            "都門秋色滿旌旗，祖帳容陪醉御卮。",
            "功業迥高嘉祐末，精神如破貝州時。",
            "匣中寶劍騰霜鍔，海上仙桃壓露枝。",
            "昨日更聞褒詔下，別看名姓入烝彝。"
        ],
        "title": "奉詔赴瓊林苑燕餞太尉潞國文公出鎮西都",
        "id": "80309ca9-8d9a-4a27-bf6a-65ccb013df42"
    },
    {
        "author": "鄭獬",
        "paragraphs": [
            "越州太守何瀟灑，應爲能吟住集仙。",
            "雪急紫濛催玉勒，日長青瑣聽薰絃。",
            "一時冠蓋傾離席，半醉珠璣落彩箋。",
            "自恨君恩渾未報，五湖終負釣魚船。"
        ],
        "title": "送程公闢給事出守會稽兼集賢殿修撰",
        "id": "306ac3b0-915f-4a18-8a41-3b34f53f6cba"
    },
    {
        "author": "鄭獬",
        "paragraphs": [
            "念昔都門手一携，春禽幾向苧蘿啼。",
            "夢回金殿風光別，吟到銀河月影低。",
            "舞急錦腰迎十八，酒酣金盞照東西。",
            "何時得遂扁舟去，雪棹同君泛剡溪。"
        ],
        "title": "寄程公闢",
        "id": "78f86933-665d-451e-ac4f-157a338adb3b"
    },
    {
        "author": "鄭獬",
        "paragraphs": [
            "青瑣仙人解玉符，秋風一夜滿江湖。",
            "曾歌郢水非凡曲，未掃旄頭負壯圖。",
            "終日望君天欲盡，平生知我世應無。",
            "扁舟應約元宮保，瀟灑蓮涇二丈夫。"
        ],
        "title": "送公闢給事自青州致政歸吳中",
        "id": "1a1c7b1b-e767-4203-b96a-f38dff3a6894"
    },
    {
        "author": "鄭獬",
        "paragraphs": [
            "白馬春風綠草長，行人踏破碧溪光。",
            "隔山啼鳥自相應，臨水幽花應更香。",
            "壠上驚飛青尾雉，桑間閒立蒨裙娘。",
            "白頭關吏還相問，不信相如是故鄉。"
        ],
        "title": "鄖陽道中",
        "id": "27f5d491-dc11-471c-a36b-14d52bc5e6b9"
    },
    {
        "author": "鄭獬",
        "paragraphs": [
            "鳳凰山下網羅疏，翠翮摇空去有餘。",
            "陶令已拋彭澤印，謝敷今作會稽居。",
            "碧峰四向晚吟處，啼鳥數聲春醉初。",
            "更放魚舠鑑湖上，芙蓉香裏卧看書。"
        ],
        "title": "送石中允致仕歸新昌",
        "id": "a0087e76-4160-442d-91a8-ada25a48ada3"
    },
    {
        "author": "鄭獬",
        "paragraphs": [
            "蘧公四十已知非，長揖公卿卧翠微。",
            "結綬才還雙闕下，上書便乞故鄉歸。",
            "伏轅赤驥相隨老，出網冥鴻自在飛。",
            "應向黄梅訪逋客，白雲飄灑紫荷衣。"
        ],
        "title": "吳比部致仕歸蘄陽",
        "id": "46cac846-e0c3-444a-87b2-0a65903bbaca"
    },
    {
        "author": "鄭獬",
        "paragraphs": [
            "綠綬郎官笑白頭，更携龍節領諸侯。",
            "摶風初擊三千水，投刃方排十二牛。",
            "行色未拋京洛地，先聲已壓洞庭秋。",
            "漢家刺部官雖小，一鑑寒冰照八州。"
        ],
        "tags": [
            "洞庭湖"
        ],
        "title": "送宋屯田之湖南轉運判官",
        "id": "3f6284b2-bd1c-48d6-bf33-df2066d9c2d4"
    },
    {
        "author": "鄭獬",
        "paragraphs": [
            "紫皇初放第三榜，中有英豪絕世無。",
            "天廄本生騏驥子，雲霄又得鳳凰雛。",
            "不須虎鬥終全趙，自是龍驤首破吳。",
            "雖作蓮花帳前客，丹臺到了姓名殊。"
        ],
        "title": "送陳睦赴河中幕",
        "id": "c70423af-7986-4b80-a53e-951e5d3a8a7c"
    },
    {
        "author": "鄭獬",
        "paragraphs": [
            "漸少塵沙眼漸開，駸駸歸騎不須催。",
            "春風自過燕山好，寒色還從易水回。",
            "歸雁却飛天北去，白雲應傍日邊來。",
            "行行上苑花如綴，共獻君王萬壽杯。"
        ],
        "title": "南歸呈王樂道",
        "id": "97c928f4-47b1-43dc-85b9-7d354cbf33c0"
    },
    {
        "author": "鄭獬",
        "paragraphs": [
            "子文三仕去何頻，一卧南陽竟沒身。",
            "明主自應容直道，皇天何事殺忠臣。",
            "拄天力屈空留草，貫日心存不化塵。",
            "黄壤不知人世事，爲君慟哭楚江濱。"
        ],
        "title": "聞南陽呂諫議長逝",
        "id": "905d732e-5f40-4d6b-a764-eee948b3ba82"
    },
    {
        "author": "鄭獬",
        "paragraphs": [
            "豐城寶劍忽飛去，玉匣靈蹤自此無。",
            "天外已空丹鳳穴，世間還得二龍駒。",
            "百年飄忽古無奈，萬事凋零今已殊。",
            "惆悵西州文學老，一丘空掩蜀山隅。"
        ],
        "title": "哀蘇明允",
        "id": "736a4d04-d49d-4023-9d94-cb1ee75393c7"
    },
    {
        "author": "鄭獬",
        "paragraphs": [
            "世事一毫不掛眼，放懷只用酒爲年。",
            "已從車後携一榼，更向杖頭留百錢。",
            "顧我曾傳丹鼎訣，疑君便是紫芝仙。",
            "忽如蟬蛻不復見，雨壞茅齋八九椽。"
        ],
        "title": "傷賈老",
        "id": "aaafc17f-eb61-4108-895e-c228cf7a5f89"
    },
    {
        "author": "鄭獬",
        "paragraphs": [
            "平時愛子多集句，此日金刀得翦裁。",
            "自謂羅中先得雋，豈知天外已遺才。",
            "爐開遂失黄金礦，石劃猶藏白玉杯。",
            "獨倚西風倍惆悵，却憂車馬到門來。"
        ],
        "title": "樊秀才下第",
        "id": "b0576306-924f-4336-9c2c-c87f7752feee"
    },
    {
        "author": "鄭獬",
        "paragraphs": [
            "榜帖初傳見姓名，喜來把讀繞欄行。",
            "長風又送二龍去，明月已看雙桂生。",
            "群玉聚來俱是寶，真金鍊出始爲精。",
            "雖知自是文章得，須待秦臺寶鑑明。"
        ],
        "title": "張李二君獲薦喜而成篇兼簡岑令蔣掾",
        "id": "fe83a921-96f1-4295-a54f-360444e5a507"
    },
    {
        "author": "鄭獬",
        "paragraphs": [
            "繞座群書如累玉，夜燈忘睡晝忘饑。",
            "文章須用聖賢斷，議論要通今古疑。",
            "孟子豈無仁義國，荀卿猶作帝王師。",
            "太平歧路安於掌，好跨大宛萬里馳。"
        ],
        "title": "勉學者",
        "id": "d0cac054-4fcc-4cd5-8286-18a5f2a93a2c"
    },
    {
        "author": "鄭獬",
        "paragraphs": [
            "烏巾筇杖白雲夫，寄謝黄公舊酒壚。",
            "懶性惟看高士傳，歸心空展舊山圖。",
            "病來瘦骨支離在，老去歡情積漸無。",
            "啼鳥落花應怪問，綠塵何事滿金壺。"
        ],
        "title": "自貽",
        "id": "051ae92f-9f09-4b55-9854-a1725da3faa0"
    },
    {
        "author": "鄭獬",
        "paragraphs": [
            "大夢爲生固有涯，屢攻衰疾可驚嗟。",
            "時於耳竅嘯秋蚓，併向目睛飛黑花。",
            "門外挂羅同翟尉，座隅占鵩類長沙。",
            "支離猶食三鍾粟，買取溳溪好住家。"
        ],
        "title": "衰疾",
        "id": "60a1452b-a770-4b2e-95e3-838edbec24aa"
    },
    {
        "author": "鄭獬",
        "paragraphs": [
            "春入關山亦未遲，苧蘿山下見西施。",
            "不羞白髮欺雙鬢，且對清尊插一枝。",
            "縱落不隨流水去，僅開惟有白雲知。",
            "何須惆悵無人賞，自有春風二月時。"
        ],
        "title": "山中桃花",
        "id": "bf619e12-949b-42e1-bdbd-f5ce1aeab334"
    },
    {
        "author": "鄭獬",
        "paragraphs": [
            "花前留客解金鞍，揀遍繁梢盡折殘。",
            "翠帽插來無處著，玉盤收取與人看。",
            "無言有意空相對，欲去重來更繞欄。",
            "把酒殷勤須會取，風頭只待作春寒。"
        ],
        "title": "同賈運使章職方王推官賞梅",
        "id": "afac15d2-739a-4ba2-983c-d6844b15e4cd"
    },
    {
        "author": "鄭獬",
        "paragraphs": [
            "臘雪欺梅飄玉塵，早梅鬥巧雪中春。",
            "更無俗艷能相雜，惟有清香可辨真。",
            "姑射仙人冰作體，秦家公主粉爲身。",
            "素娥已自稱佳麗，更作廣寒宮裏人。"
        ],
        "title": "雪中梅",
        "id": "11bd06b8-0ecc-4232-b0fb-58d53f0cb2ad"
    },
    {
        "author": "鄭獬",
        "paragraphs": [
            "寶釘萬數擁寒枝，寂寞幽香蝶亦稀。",
            "未把玉欄移得去，直須翠帽插將歸。",
            "定逢野客尋常折，忍逐秋風取次飛。",
            "好備一尊相就飲，醉來從遣露霑衣。"
        ],
        "title": "菊",
        "id": "c4f81a67-96c9-41e7-86b6-e00bd228bb5b"
    },
    {
        "author": "鄭獬",
        "paragraphs": [
            "飲散齊山晚，夕陽秋浦紅。",
            "不須鞭五馬，十里聽松風。"
        ],
        "title": "齊山晚歸",
        "id": "baf046de-5e94-4f5e-8ea1-e573ea740a17"
    },
    {
        "author": "鄭獬",
        "paragraphs": [
            "駐馬綠陰下，離人正憶家。",
            "可憐桃李樹，猶有未開花。"
        ],
        "title": "出都次南頓",
        "id": "1b7abfc5-96ba-4279-b930-ea0c1c13903d"
    },
    {
        "author": "鄭獬",
        "paragraphs": [
            "清香無物敵，粉葉自成圍。",
            "白玉瓏璁髻，珍珠纓絡衣。"
        ],
        "title": "酴醿",
        "id": "e4be2c4d-201a-4105-8638-7a9aba1163be"
    },
    {
        "author": "鄭獬",
        "paragraphs": [
            "西湖頻送客，綠波舟檝輕。",
            "春入蘿徑靜，浪花翻遠晴。"
        ],
        "tags": [
            "西湖"
        ],
        "title": "題僧文瑩所居壁",
        "id": "49652185-ac8e-4f03-b925-197dd56e526a"
    },
    {
        "author": "鄭獬",
        "paragraphs": [
            "漢地龍蛇始遘迍，曹公崛起定經綸。",
            "陰謀用盡得天下，誰道彼雛解笑人。",
            "魏生被責灌將軍，股慄如何不自陳。",
            "若使當時有英氣，肯爲丞相掃門人。",
            "漢家行賞盡論功，禍福於人豈易窮。",
            "解把舊恩酬項伯，獨將大義斬丁公。"
        ],
        "title": "咏史",
        "id": "e04daaf0-1ca9-4c0e-b00d-ae533554d8be"
    },
    {
        "author": "鄭獬",
        "paragraphs": [
            "曹公屈指當時輩，天下英雄數使君。",
            "髀肉消來還感泣，爭教漢鼎不三分。"
        ],
        "title": "讀蜀志",
        "id": "84c83db6-5160-46f0-80ea-ced0d2ac99f3"
    },
    {
        "author": "鄭獬",
        "paragraphs": [
            "歸路漸驚紅葉老，舊山已落白雲深。",
            "莊鵾聊欲辭滄海，越鳥終須憶故林。"
        ],
        "title": "莊鵾辭海",
        "id": "f0997d54-a980-416e-8c4c-457aa716bbc3"
    },
    {
        "author": "鄭獬",
        "paragraphs": [
            "騎殺青都白玉麟，歸來狂醉後池春。",
            "人間得喪尋常事，不避郎君走馬塵。"
        ],
        "title": "下第遊金明池",
        "id": "66e4ce23-f42b-4f2a-a5fa-d337db86c3f8"
    },
    {
        "author": "鄭獬",
        "paragraphs": [
            "初看紅芰小開頭，今見青房結子稠。",
            "深謝晚雲憐滯客，故飛凉雨送歸舟。"
        ],
        "title": "久泊餘杭關外水涸不能行晚雨甚快解舟有日矣",
        "id": "bb65ec75-c5b6-42d6-ad18-23f32ff8db53"
    },
    {
        "author": "鄭獬",
        "paragraphs": [
            "翠篠疏明臨晚水，紫葵點綴落晴沙。",
            "山鷄對卧綠蒲葉，野鴨爭銜黄荇花。"
        ],
        "title": "畫屏",
        "id": "cf840a98-905a-42bf-8c49-8493acd4bdfa"
    },
    {
        "author": "鄭獬",
        "paragraphs": [
            "使君終日倚朱欄，綠樹高樓掩映間。",
            "自有碧江無限好，荆州佳境不須山。"
        ],
        "title": "夷陵張仲孚以荆州無山爲戲輒書二絕  其一",
        "id": "46b47d92-d7c6-4f45-a574-759e3bf82411"
    },
    {
        "author": "鄭獬",
        "paragraphs": [
            "雨後飛雲冉冉回，碧天都似鏡初開。",
            "只應峽口多山處，不見秋光萬里來。"
        ],
        "title": "夷陵張仲孚以荆州無山爲戲輒書二絕  其二",
        "id": "1ee5b3b5-85db-4759-acaf-49ed27f14ec6"
    },
    {
        "author": "鄭獬",
        "paragraphs": [
            "小堂草草屋三間，暇日徜徉養壽閒。",
            "揭榜如山還自笑，何人不老似青山。"
        ],
        "title": "再賦如山",
        "id": "d6fa339a-ad9c-48a4-a279-a396d0f94a30"
    },
    {
        "author": "鄭獬",
        "paragraphs": [
            "已換春衫別後衣，此心長共白雲飛。",
            "高堂壽酒年年事，趁取榴花及早歸。"
        ],
        "title": "客意",
        "id": "a475f481-a2f7-4985-9db3-db93572e5b67"
    },
    {
        "author": "鄭獬",
        "paragraphs": [
            "一讀斯文淚瀉襟，摩天直氣萬千尋。",
            "知君不獨悲忠義，又有兼憂天下心。"
        ],
        "title": "讀司馬君實撰呂獻可墓誌",
        "id": "84e5a7a0-bf9f-46e9-9843-926b5807c3f9"
    },
    {
        "author": "鄭獬",
        "paragraphs": [
            "李密被誅猶不負，文皇顧命更何疑。",
            "豈將當日奔亡後，比得他年富貴時。"
        ],
        "title": "讀李英公傳",
        "id": "7d168025-2690-476c-be6a-8972b349d1a7"
    },
    {
        "author": "鄭獬",
        "paragraphs": [
            "銀河垂角斗星稀，曉簟微凉夢破遲。",
            "落月半庭人未起，好風摇動碧桐枝。"
        ],
        "title": "曉凉",
        "id": "53580b71-ce74-4ec9-86ee-455cbf742e3d"
    },
    {
        "author": "鄭獬",
        "paragraphs": [
            "三月江南梅子青，春遊已過畫船橫。",
            "酒懷索寞人初倦，已喜金杯弄水聲。"
        ],
        "title": "三月",
        "id": "7527de0b-abf9-4e8a-8db7-f1539bd0393c"
    },
    {
        "author": "鄭獬",
        "paragraphs": [
            "闌干徙倚未能眠，雲破初開碧玉天。",
            "滿地雪花寒不掃，恨無明月對嬋娟。"
        ],
        "title": "夜寒",
        "id": "657e9a81-e24b-42a0-8f18-b25c31d488c7"
    },
    {
        "author": "鄭獬",
        "paragraphs": [
            "漸覺沙頭碧草乾，開簾更把晚雲看。",
            "波光月色俱清絕，應有新花怯夜寒。"
        ],
        "title": "晚晴",
        "id": "219016f7-0335-4d89-8fd0-8d9e05012d3b"
    },
    {
        "author": "鄭獬",
        "paragraphs": [
            "一抹明霞暗淡紅，瓦溝已見雪花溶。",
            "前山未放曉寒散，猶鎖白雲三兩峰。"
        ],
        "title": "雪晴",
        "id": "be1661e1-cd02-4159-b4a7-7c70e57b28aa"
    },
    {
        "author": "鄭獬",
        "paragraphs": [
            "雨洗秋空明似水，瓦光浮動碧差差。",
            "好風晴日虛窗浄，正是幽人養病時。"
        ],
        "title": "秋晴",
        "id": "e6f2f5de-91a9-4430-b5d4-35b6204c7b26"
    },
    {
        "author": "鄭獬",
        "paragraphs": [
            "袖裏金鎚白㲲袍，塵埃自古出英豪。",
            "胸中憤氣蟠不得，一夜虹蜺萬丈高。"
        ],
        "title": "塵埃",
        "id": "23b94e6d-3c84-403d-a581-5026e862517d"
    },
    {
        "author": "鄭獬",
        "paragraphs": [
            "一環明月午初停，自挂虛窗不可扃。",
            "恰見梧桐一雙影，綠陰漠漠覆中庭。"
        ],
        "title": "明月",
        "id": "b0c21465-a29a-490b-9eee-a901fa617893"
    },
    {
        "author": "鄭獬",
        "paragraphs": [
            "爲愛飛泉灑雪凉，無緣移近曲欄旁。",
            "直須買斷清溪住，引取寒聲繞卧床。"
        ],
        "title": "聽泉",
        "id": "6eef5b84-c983-44df-b976-74257cf77611"
    },
    {
        "author": "鄭獬",
        "paragraphs": [
            "湖山只合住真仙，家在鄖溪未有緣。",
            "欲把金錢三百萬，萬松嶺上買雲眠。"
        ],
        "title": "湖上",
        "id": "ff94b235-6269-47ab-a37e-bf5cfd1cafff"
    },
    {
        "author": "鄭獬",
        "paragraphs": [
            "江上雲亭霽景鮮，畫屏展盡一山川。",
            "遲遲欲去猶回首，目盡孤煙白鳥邊。"
        ],
        "title": "採江",
        "id": "1350f326-8102-42d6-94e0-a84087a28acd"
    },
    {
        "author": "鄭獬",
        "paragraphs": [
            "馬當之西絕險處，青山獨出無四鄰。",
            "且繫畫船楓樹下，行人去賽小姑神。"
        ],
        "title": "江行五絕  其一",
        "id": "50078fac-bbe3-4784-88f7-6684a60d037e"
    },
    {
        "author": "鄭獬",
        "paragraphs": [
            "三日禁船官不容，波如連屋萬千重。",
            "莫向長江爭道路，如今風雨屬蛟龍。"
        ],
        "tags": [
            "长江"
        ],
        "title": "江行五絕  其二",
        "id": "f9f33901-c215-4850-932e-7292a1bc32f5"
    },
    {
        "author": "鄭獬",
        "paragraphs": [
            "清明村落自相過，小婦簪花分外多。",
            "更待山頭明月上，相招去踏竹枝歌。"
        ],
        "title": "江行五絕  其三",
        "id": "c05fde4e-34a1-4f41-bf49-43b1baeeac03"
    },
    {
        "author": "鄭獬",
        "paragraphs": [
            "快帆美滿送船去，忽值高沙船不行。",
            "只道今朝風色好，不知還有暗灘生。"
        ],
        "title": "江行五絕  其四",
        "id": "73241272-eb57-4702-9f7f-3b04009b7879"
    },
    {
        "author": "鄭獬",
        "paragraphs": [
            "西江廟前飛來鳥，紫金作翅尾畢逋。",
            "翻空趁船接紅果，銜去却哺林中雛。"
        ],
        "title": "江行五絕  其五",
        "id": "e5254410-1b66-48a5-be72-1965619183c3"
    },
    {
        "author": "鄭獬",
        "paragraphs": [
            "怒濤沃日爲之陰，下有蛟龍不測深。",
            "若比人間惡風浪，長江風浪本無心。"
        ],
        "tags": [
            "长江"
        ],
        "title": "觀濤",
        "id": "5eb96622-d65c-4b8b-bcf4-6fc8edcf16a8"
    },
    {
        "author": "鄭獬",
        "paragraphs": [
            "聞道春流下斗門，扁舟應得解南村。",
            "欲看竹箭開新漲，更插楊枝記舊痕。"
        ],
        "title": "水淺舟滯解悶十絕  其一",
        "id": "6b29fe23-f259-4ebb-bd2b-732db87fa2bb"
    },
    {
        "author": "鄭獬",
        "paragraphs": [
            "正愛春波妥妥長，微吟倚棹落花旁。",
            "狂風忽送蛟龍雨，翻動一天星斗光。"
        ],
        "title": "水淺舟滯解悶十絕  其二",
        "id": "affca75a-8c49-4276-9716-ea48b6fe84b6"
    },
    {
        "author": "鄭獬",
        "paragraphs": [
            "柳枝拂水萬千縷，水去柳枝還却回。",
            "不似桃花愛飄蕩，等閒流出碧溪來。"
        ],
        "title": "水淺舟滯解悶十絕  其三",
        "id": "3a96891b-fea4-4d94-8339-8d902672e952"
    },
    {
        "author": "鄭獬",
        "paragraphs": [
            "壩上春流滑滑來，行人相語笑相催。",
            "解舟直入碧天去，天上晚雲行處開。"
        ],
        "title": "水淺舟滯解悶十絕  其四",
        "id": "55363df1-af89-49d7-b8de-b0cd3b6a470e"
    },
    {
        "author": "鄭獬",
        "paragraphs": [
            "小鳥群飛獨木陰，笑聲騷屑如鳴琴。",
            "見人接翅却飛去，還入前村楓樹林。"
        ],
        "title": "水淺舟滯解悶十絕  其五",
        "id": "a1d6eaf2-be46-4ca8-9ae1-ec34b4a95207"
    },
    {
        "author": "鄭獬",
        "paragraphs": [
            "稚子持竿坐芳草，魚兒跋尾出浮萍。",
            "會稽巨犗沈猶脫，滄海驪龍睡不醒。"
        ],
        "title": "水淺舟滯解悶十絕  其六",
        "id": "4141e730-9176-42a0-aa9d-892daea01a4b"
    },
    {
        "author": "鄭獬",
        "paragraphs": [
            "酒徒不復少年時，白髮狂歌亦未衰。",
            "更與春風酬一醉，好花猶有兩三枝。"
        ],
        "title": "水淺舟滯解悶十絕  其七",
        "id": "b79604be-6127-4b39-9721-47b410e83d90"
    },
    {
        "author": "鄭獬",
        "paragraphs": [
            "青天萬里放醉眼，啼鳥一聲傷客心。",
            "携手尋春春盡日，此時真直萬黄金。"
        ],
        "title": "水淺舟滯解悶十絕  其八",
        "id": "aa11bcfb-045d-43b5-95d7-c2063d4ff6a0"
    },
    {
        "author": "鄭獬",
        "paragraphs": [
            "春水駸駸抹舊痕，兒童乘浪戲青雲。",
            "去如跳鯉忽驚散，來似遊鳬還作群。"
        ],
        "title": "水淺舟滯解悶十絕  其九",
        "id": "1bb29ff3-5f29-4588-82ba-8bd0fba3be66"
    },
    {
        "author": "鄭獬",
        "paragraphs": [
            "斗城縹緲浮雲裏，歸路陂陀碧草斜。",
            "北極已看龍虎氣，神州漸近帝王家。"
        ],
        "title": "水淺舟滯解悶十絕  其一○",
        "id": "504b1535-615f-420f-8378-459b8585f420"
    },
    {
        "author": "鄭獬",
        "paragraphs": [
            "文闈數戰奪先鋒，變化須知自古同。",
            "霹靂一聲從地起，到頭身是白雲翁。"
        ],
        "title": "登第後作",
        "id": "e141639c-5a66-4edf-848f-a74737ffb2f3"
    },
    {
        "author": "鄭獬",
        "paragraphs": [
            "粉蓓團梢相並開，醉中走馬探花回。",
            "春衫不惜露痕污，直入鬧花深處來。"
        ],
        "title": "探花",
        "id": "dd23239b-74bd-4cda-939c-9c28480e2485"
    },
    {
        "author": "鄭獬",
        "paragraphs": [
            "秋風御路冠蓋滿，曉月畫樓鐘鼓遲。",
            "卧聽傳呼丞相入，可憐正是上朝時。"
        ],
        "title": "上朝",
        "id": "56d29e2c-d44e-4c6b-9ce2-b952fc21c689"
    },
    {
        "author": "鄭獬",
        "paragraphs": [
            "中使傳宣學士家，君王令草侍中麻。",
            "紫泥金印才封了，蓮燭然殘一寸花。"
        ],
        "title": "翰林夜直",
        "id": "695436b7-efae-408d-8a3a-3804aa352809"
    },
    {
        "author": "鄭獬",
        "paragraphs": [
            "金馬藏書大帝家，繞檐鳴玉滴冰牙。",
            "晚雲不動寒風斷，殘雪時飛三兩花。"
        ],
        "title": "夜宿秘閣",
        "id": "93da1013-9764-4059-8b8f-659d8c9e8768"
    },
    {
        "author": "鄭獬",
        "paragraphs": [
            "曉日銀臺再上書，相君何日奏丹塗。",
            "紫皇有意憐衰老，乞與揚州第五符。"
        ],
        "title": "乞郡",
        "id": "785017e1-4b77-405f-b041-cb04b8bf91ec"
    },
    {
        "author": "鄭獬",
        "paragraphs": [
            "凌晨上馬晚方回，不省好花開未開。",
            "誰把金錢買花樹，带將春色入城來。"
        ],
        "title": "省中栽花",
        "id": "567e4522-f031-4759-97c5-9b616c8f0ba9"
    },
    {
        "author": "鄭獬",
        "paragraphs": [
            "黄衫自掌貢闈瑣，强刷塵心酒一杯。",
            "天上謫仙如見憶，可能騎取老鯨來。"
        ],
        "title": "試院中懷公達",
        "id": "522aa449-26de-4882-b58f-ace57e6680d3"
    },
    {
        "author": "鄭獬",
        "paragraphs": [
            "鏡湖清淺越山寒，好倚秋雲刮眼看。",
            "萬里塵沙卷飛雪，却持漢節使呼韓。"
        ],
        "title": "被恩出使",
        "id": "b0f7f4a3-8836-44b9-924d-9ccfc225cc41"
    },
    {
        "author": "鄭獬",
        "paragraphs": [
            "去年此地送行客，俛仰之間迹已陳。",
            "今日復來相別處，使君却是北歸人。"
        ],
        "title": "出北關",
        "id": "785c0712-e776-4eca-a8de-f3a6810f848f"
    },
    {
        "author": "鄭獬",
        "paragraphs": [
            "慣向長安事朝謁，滿衫塵土厚於泥。",
            "行人若愛青山好，何不暫時留馬蹄。"
        ],
        "title": "過十丈山",
        "id": "acdd0c18-5089-4ae1-b2e8-a805acb95013"
    },
    {
        "author": "鄭獬",
        "paragraphs": [
            "翠璧連環三百里，行人不奈愛山何。",
            "莫辭下馬尋雲徑，前到淮西塵已多。"
        ],
        "title": "白雲道中",
        "id": "38ca90e5-9859-4693-8ad8-ebe54f78a7e8"
    },
    {
        "author": "鄭獬",
        "paragraphs": [
            "草深樹密不見溪，但聞地底溪聲迴。",
            "忽從山口渡流水，始知此溪山北來。"
        ],
        "title": "過三十六洞  其一",
        "id": "da682f4b-48ab-49cb-b6cc-bdfae8cf1cb5"
    },
    {
        "author": "鄭獬",
        "paragraphs": [
            "蒼山連環不斷頭，溪聲繞山無時休。",
            "後溪已穿綠樹去，前溪却向山前流。"
        ],
        "title": "過三十六洞  其二",
        "id": "157d1401-089d-4f43-80e7-1488594469a4"
    },
    {
        "author": "鄭獬",
        "paragraphs": [
            "高溪却瀉低溪水，溪裏分明見白沙。",
            "夜來山上暴風雨，溪口流出紅桃花。"
        ],
        "title": "過三十六洞  其三",
        "id": "9d6af428-5021-4942-83a6-ea299d59d64c"
    },
    {
        "author": "鄭獬",
        "paragraphs": [
            "風吹醉面出南州，兩行紅裙立馬頭。",
            "已過落花時節晚，不須再拜苦相留。"
        ],
        "title": "離蔡州",
        "id": "7846013a-3ecf-4bf2-b0a1-7ef43f286197"
    },
    {
        "author": "鄭獬",
        "paragraphs": [
            "南歸喜氣滿東風，草軟沙平馬足鬆。",
            "料得家人相聚說，也知今日發雲中。"
        ],
        "title": "離雲中一首",
        "id": "834152a4-fb1a-4a4b-8c1c-f55c2177151d"
    },
    {
        "author": "鄭獬",
        "paragraphs": [
            "飲馬桑乾流水渾，燕山未晚已黄昏。",
            "衣襟猶带長安酒，不分江湖浣舊痕。"
        ],
        "title": "入涿州",
        "id": "02963b0b-d341-45cd-9fce-6d99b1887356"
    },
    {
        "author": "鄭獬",
        "paragraphs": [
            "來時正犯長安雪，今見春風入塞初。",
            "爲問行人多少喜，燕山南畔得家書。"
        ],
        "title": "回至涿州",
        "id": "6fa9d619-a2a7-4bf0-a76c-5bcd13076537"
    },
    {
        "author": "鄭獬",
        "paragraphs": [
            "天上仙人謫世間，醉中偏愛五松山。",
            "錦袍已跨鯨魚去，惟有山僧自往還。"
        ],
        "title": "五松山",
        "id": "c8ed57f0-55a5-4ea9-8000-7674bdebf3b9"
    },
    {
        "author": "鄭獬",
        "paragraphs": [
            "秦氏無過一再傳，欲圖萬里據秦川。",
            "漢家只在芒山下，却謂金陵五百年。"
        ],
        "title": "秦淮  其一",
        "id": "cc2e348d-2c05-450e-a9d6-e7770b6a6fe9"
    },
    {
        "author": "鄭獬",
        "paragraphs": [
            "四海龍蛇日沸騰，秦皇萬世欲相承。",
            "漢家王氣芒山起，却事東巡鑿秣陵。"
        ],
        "title": "秦淮  其二",
        "id": "cdf02d7e-06d3-4953-9831-c9e72bee9011"
    },
    {
        "author": "鄭獬",
        "paragraphs": [
            "桐柏山中草木靈，淮源潏潏繞山鳴。",
            "誰人鑿出渾河水，污却長波萬丈清。"
        ],
        "title": "淮上  其一",
        "id": "381e71ab-63c8-49c6-a0e9-9969c88880fc"
    },
    {
        "author": "鄭獬",
        "paragraphs": [
            "車蓋飛雲不放船，長疑水府貯神仙。",
            "淮靈須信疏慵甚，欲住荆州不計年。"
        ],
        "title": "淮上  其二",
        "id": "d19c5bd0-7289-4cbc-8b7c-280317ef9ec2"
    },
    {
        "author": "鄭獬",
        "paragraphs": [
            "月桂峰前快雨飛，林間避雨亦沾衣。",
            "才晴便出西山路，却共斷雲相趁歸。"
        ],
        "title": "自天竺遇雨却回靈隠",
        "id": "d60f00bc-b594-417e-bc28-d8a897a8e09e"
    },
    {
        "author": "鄭獬",
        "paragraphs": [
            "雨聲飄斷忽南去，雲勢旋生從北流。",
            "料得凉風消息近，蕭蕭只在柳梢頭。"
        ],
        "title": "舟行次南都遇雨  其一",
        "id": "0e9a56bc-b894-44d8-8e19-14736f785e2a"
    },
    {
        "author": "鄭獬",
        "paragraphs": [
            "老火燒空未擬收，忽驚快雨破新秋。",
            "晚雲濃淡落日下，已似楚江南岸頭。"
        ],
        "title": "舟行次南都遇雨  其二",
        "id": "91f4c5e8-d46f-4d8e-a6c5-91350f88975f"
    },
    {
        "author": "鄭獬",
        "paragraphs": [
            "獵獵長松十里風，歸時路與北山通。",
            "陶潛今日無餘事，更過虎溪尋遠公。"
        ],
        "title": "自靈隠回謁孤山勤上人",
        "id": "81dbbd89-23d8-415c-812f-f076260f41ce"
    },
    {
        "author": "鄭獬",
        "paragraphs": [
            "姑孰上人溪上居，碧松摇雨晚凉初。",
            "誰將六角竹枝扇，來問羲之覓草書。"
        ],
        "title": "贈沖雅師",
        "id": "7d963fe9-4678-4768-ab2f-7835c1d1d903"
    },
    {
        "author": "鄭獬",
        "paragraphs": [
            "帳前斫案决大議，赤壁火船燒戰旗。",
            "若使曹公忠漢室，周郎爭敢破王師。"
        ],
        "title": "赤壁",
        "id": "43bd821c-ff01-401d-b433-6f7f14f237bf"
    },
    {
        "author": "鄭獬",
        "paragraphs": [
            "頭疼宿酒未能解，獨怕曉寒簾捲遲。",
            "懊恨桃花愛飄蕩，夜來壓折海棠枝。"
        ],
        "title": "早起",
        "id": "7bd24058-a594-4de0-b27b-8bea4c0c444e"
    },
    {
        "author": "鄭獬",
        "paragraphs": [
            "秋風江上白雲飛，江氣飄蕭欲灑衣。",
            "正是荷花滿吳國，詩人靈徹故山歸。"
        ],
        "title": "送禪雅歸姑蘇",
        "id": "56a7e859-bf35-48d2-bb1e-b8b2aa18d711"
    },
    {
        "author": "鄭獬",
        "paragraphs": [
            "千重越甲夜成圍，宴罷君王醉不知。",
            "若論破吳功第一，黄金只合鑄西施。"
        ],
        "title": "嘲范蠡",
        "id": "f4b8233a-8b36-4097-a0ff-5beb7e1771ec"
    },
    {
        "author": "鄭獬",
        "paragraphs": [
            "江梅向臘雪初飛，莫向花前酒數稀。",
            "爲報玉堂批詔客，夜來乘月北山歸。"
        ],
        "title": "湖上晚歸",
        "id": "dc700a82-e6e0-43cf-b0f5-90e16ffbabc0"
    },
    {
        "author": "鄭獬",
        "paragraphs": [
            "碧天寫入柳湖底，天上醉遊春日斜。",
            "便留畫舫入城去，不忍馬蹄踏落花。"
        ],
        "title": "柳湖晚歸",
        "id": "4304ea51-50a2-48d4-af90-65577fcacdb5"
    },
    {
        "author": "鄭獬",
        "paragraphs": [
            "銅盤綠水浸紅蕖，風捲紗幮睡足初。",
            "金殿故人如借問，爲言病酒懶修書。"
        ],
        "title": "舟中睡起",
        "id": "8f1e02e3-928b-4924-838e-4ae4bd29a003"
    },
    {
        "author": "鄭獬",
        "paragraphs": [
            "曾訪花翁醉玉壺，重來花下盡平蕪。",
            "東風繞袖應相識，記得當年舊酒徒。"
        ],
        "title": "重到城東有感三首  其一",
        "id": "e4032739-b9f2-469d-a5b8-267dd7b7e57b"
    },
    {
        "author": "鄭獬",
        "paragraphs": [
            "好春初滿杏園花，十里曾携載酒車。",
            "今日黄雲衰草地，不堪更送賈長沙。"
        ],
        "title": "重到城東有感三首  其二",
        "id": "2d13b5f6-709d-4658-b9f4-55c2d81fb0a9"
    },
    {
        "author": "鄭獬",
        "paragraphs": [
            "仙桃移在玉欄初，紅抹胭脂嫩點酥。",
            "聞道飄零落人世，清香得似舊時無。"
        ],
        "title": "重到城東有感三首  其三",
        "id": "1fd316d5-8358-4e94-81e6-6800eba0eadd"
    },
    {
        "author": "鄭獬",
        "paragraphs": [
            "買得虛名東路歸，自憐鷗鳥本忘機。",
            "吾師不用苦迎送，亦是當時一布衣。"
        ],
        "title": "逢賈老",
        "id": "692660c1-8122-46a7-a751-cedad5437752"
    },
    {
        "author": "鄭獬",
        "paragraphs": [
            "鬢髪如黳眼正青，鍊來玉骨已通靈。",
            "我來欲問金丹訣，三日林間醉不醒。"
        ],
        "title": "贈徐登先生",
        "id": "737680a7-5778-49a5-8e09-ea607be76894"
    },
    {
        "author": "鄭獬",
        "paragraphs": [
            "千條萬條楊柳絲，好花不過三兩枝。",
            "今日樽前爲君飲，明朝酒病終不辭。"
        ],
        "title": "柳湖席上呈夏宮苑",
        "id": "49566fe1-e034-44cc-9e8f-c7c51506bfcd"
    },
    {
        "author": "鄭獬",
        "paragraphs": [
            "白浪浮江打白沙，江頭綠竹對僧家。",
            "春風也似玉京好，一樹殘紅山杏花。"
        ],
        "title": "阻風遊銅陵護法寺",
        "id": "ed4f9451-0cea-40dc-8f7b-300203da1a46"
    },
    {
        "author": "鄭獬",
        "paragraphs": [
            "琳琅之寶出荆山，合作珪璋與佩環。",
            "楚澤白茅最微陋，何緣亦在貢書間。"
        ],
        "title": "正夫草卷已就余例亦奏牘今得絕筆",
        "id": "ae29d83c-8326-42c0-a989-3672039227e9"
    },
    {
        "author": "鄭獬",
        "paragraphs": [
            "玉尺新裁白紵衣，楊花紛泊滿衫飛。",
            "少年不怕風塵惡，污却鄣泥走馬歸。"
        ],
        "title": "送王殿直",
        "id": "82209b26-7661-486b-bea1-cdaeb7183946"
    },
    {
        "author": "鄭獬",
        "paragraphs": [
            "一尊聊寄洞元師，既到山中春未遲。",
            "料得醉眠巖石上，晚風零落小桃枝。"
        ],
        "title": "寄洞元師  其一",
        "id": "9422146a-6a21-4ad0-95fc-bcedd4e798ed"
    },
    {
        "author": "鄭獬",
        "paragraphs": [
            "洞元道士酒中仙，散髮人間五十年。",
            "醉後不知山月上，竹間橫枕一琴眠。"
        ],
        "title": "寄洞元師  其二",
        "id": "c755cebb-ce57-46ab-a5a1-13b1dcb55a6f"
    },
    {
        "author": "鄭獬",
        "paragraphs": [
            "龐眉蒼面已衰翁，猶踏天衢塵土中。",
            "收得閒名好歸去，鮮魚白酒醉秋風。"
        ],
        "title": "送曉容",
        "id": "35b410e7-fa10-4016-9908-cee058311fa2"
    },
    {
        "author": "鄭獬",
        "paragraphs": [
            "天門翠色未饒雲，姑孰波光欲奪春。",
            "怪得溪山不寂寞，江南又有謫仙人。"
        ],
        "title": "寄郭祥正",
        "id": "b58e8e82-405e-4c5c-93d5-8a96d6dea669"
    },
    {
        "author": "鄭獬",
        "paragraphs": [
            "古人已逐秋草沒，明月空隨秋浪翻。",
            "安得古人似明月，長來此地對金樽。"
        ],
        "title": "寄題峽州宜都縣古亭",
        "id": "324367db-1164-412e-b22c-4920412294e9"
    },
    {
        "author": "鄭獬",
        "paragraphs": [
            "水精宮殿從來小，寂寞蓬萊不可遊。",
            "十萬人家明鏡裏，神仙都會是杭州。"
        ],
        "title": "戲言寄霅溪使君唐司勳",
        "id": "7b6e8ff8-a6c0-4895-9a4c-9228b18067d2"
    },
    {
        "author": "鄭獬",
        "paragraphs": [
            "不及林間紅鶴群，飛泉却得夜深聞。",
            "風帆又絕秦淮去，回望北山空白雲。"
        ],
        "title": "出金陵却寄蔣山元師",
        "id": "04449e62-89de-4af8-81f1-382c0045bfe5"
    },
    {
        "author": "鄭獬",
        "paragraphs": [
            "赤泥圓印木蘭酒，欲飲無人共把杯。",
            "只隔春江一潮信，可能閒訪故人來。"
        ],
        "title": "招余補之",
        "id": "f5fd5c46-7f9e-4e78-9b75-052abb225ce6"
    },
    {
        "author": "鄭獬",
        "paragraphs": [
            "河上青青榆葉稀，湘童何日報南歸。",
            "可嗟不及衡陽雁，兄弟相將作隊飛。"
        ],
        "title": "憶南中兄弟",
        "id": "dac0f5ca-2373-4acf-981c-b28ba00833b4"
    },
    {
        "author": "鄭獬",
        "paragraphs": [
            "人生三萬六千日，二萬日中愁苦身。",
            "惟有無心消遣得，有心到了是癡人。"
        ],
        "title": "遣興勉友人",
        "id": "73d87dfa-8514-42db-8c8a-0e4268aa53cc"
    },
    {
        "author": "鄭獬",
        "paragraphs": [
            "欲煉此心成古鏡，清光直透太虛明。",
            "朝來一灑故人淚，依舊塵埃滿匣生。"
        ],
        "title": "傷王霽",
        "id": "40dbfc0b-8c44-49f4-bb71-50dab5cd3cca"
    },
    {
        "author": "鄭獬",
        "paragraphs": [
            "稚子誰憐衰病餘，戲殘鬥草繞庭除。",
            "朝來竟學黄家畫，畫破新傳幾本書。"
        ],
        "title": "稚子",
        "id": "700271c2-2e13-4f27-8358-a370083122e3"
    },
    {
        "author": "鄭獬",
        "paragraphs": [
            "數畝低田流水渾，一樹高花明遠村。",
            "雲陰拂暑風光好，却將微雨送黄昏。"
        ],
        "title": "田家",
        "id": "63bc1cef-848b-427f-b3a7-b3b092a3def7"
    },
    {
        "author": "鄭獬",
        "paragraphs": [
            "飄然才思是真仙，鳳字仍留碧玉鎸。",
            "換得黄金滿書篋，可能獨具買山錢。"
        ],
        "title": "汪正夫爲人撰墓誌有中金之贈因以二絕戲之  其一",
        "id": "06309069-9eec-48ac-baa1-80c56df3c27e"
    },
    {
        "author": "鄭獬",
        "paragraphs": [
            "寶字奇文刻夜臺，黄金論價未當才。",
            "諸生可是無豪氣，不就韓公乞取來。"
        ],
        "title": "汪正夫爲人撰墓誌有中金之贈因以二絕戲之  其二",
        "id": "13610c30-4ee6-4b65-bbb9-20cae13be990"
    },
    {
        "author": "鄭獬",
        "paragraphs": [
            "丞相新詩懶未酬，一編藥錄在床頭。",
            "何時病骨健於鶻，直與秋風萬里遊。"
        ],
        "title": "病中  其一",
        "id": "4ae25dfe-ca17-492b-89f6-90606fbb3101"
    },
    {
        "author": "鄭獬",
        "paragraphs": [
            "病來翻喜此身閒，心在浮雲去住間。",
            "休問遊人春早晚，花開花落不相關。"
        ],
        "title": "病中  其二",
        "id": "d81fb732-5735-4d0b-9a68-ee2ce854d798"
    },
    {
        "author": "鄭獬",
        "paragraphs": [
            "自緣謝病慚朝紱，漸有心期訪舊廬。",
            "爲問桃花巖下客，有田肯貰子真無。"
        ],
        "title": "謝病",
        "id": "c6ea5ec5-2721-4a5c-8c67-6596453d0b15"
    },
    {
        "author": "鄭獬",
        "paragraphs": [
            "昔日揮毫多壯思，半天拂下鳳凰兒。",
            "夜來雪灑松窗急，開卷先逢白髮詩。"
        ],
        "title": "昔日",
        "id": "a4fe0268-b126-4cf6-841f-7f6069e3fa36"
    },
    {
        "author": "鄭獬",
        "paragraphs": [
            "都無歌管伴金杯，草草藍橋送客回。",
            "寒雨飄零不成雪，剡溪閒訪戴逵來。"
        ],
        "title": "藍橋送客回謁張郎中",
        "id": "d2d00a07-0bf3-43a7-8cc9-5d098eb87a8b"
    },
    {
        "author": "鄭獬",
        "paragraphs": [
            "小吏扣關聲啄啄，山夫驚落手中杯。",
            "不知天上何緣到，袖裏携將明月來。"
        ],
        "title": "酬公達",
        "id": "33f30dff-f475-4e01-aa92-96731d8c464a"
    },
    {
        "author": "鄭獬",
        "paragraphs": [
            "古劍沈來不可尋，白沙堆下葬黄金。",
            "憑君莫向大江哭，淚人黄泉冤更深。"
        ],
        "title": "哭重伋兼穰令",
        "id": "176f3664-ca35-4c92-9efe-0915de0e274d"
    },
    {
        "author": "鄭獬",
        "paragraphs": [
            "樂府休翻白苧歌，樽前已怯卷紅螺。",
            "壯心雖欲未伏老，爭奈秋來白髮何。"
        ],
        "title": "自嘲",
        "id": "7f9b1ab0-6001-47c6-8334-7cc60ec12a7b"
    },
    {
        "author": "鄭獬",
        "paragraphs": [
            "病髮搔來不滿簪，一樽聊復洒煩襟。",
            "只應從此歡心減，不及年年酒味深。"
        ],
        "title": "嘗酒",
        "id": "b851200b-200d-4b80-bdba-37c0bb994283"
    },
    {
        "author": "鄭獬",
        "paragraphs": [
            "小鍾連罰十玻璃，醉倒南軒爛似泥。",
            "睡起不知人已散，斜陽猶在杏花西。"
        ],
        "title": "飲醉",
        "id": "72c962b4-144d-4ff9-ab93-c1c74252fe87"
    },
    {
        "author": "鄭獬",
        "paragraphs": [
            "花開花落何須問，勸爾東風酒一杯。",
            "世事正如滄海水，早潮才去晚潮來。"
        ],
        "title": "巽亭小飲",
        "id": "65f9b714-8705-422c-ba76-b731d3ae7fc0"
    },
    {
        "author": "鄭獬",
        "paragraphs": [
            "往年醉倒先生家，今寄綠灑滄海涯。",
            "此酒到時春已晚，猶應趁得賞殘花。"
        ],
        "title": "酒寄通州吳先生",
        "id": "2f479396-7da9-4b87-af17-773ffccf74f7"
    },
    {
        "author": "鄭獬",
        "paragraphs": [
            "第一荆州白玉泉，蘭舟載與酒中仙。",
            "却須捉住鯨魚尾，恐怕醉來騎上天。"
        ],
        "title": "酒寄郭祥正",
        "id": "1c02be06-3b08-4b87-a4b1-6809811b78ed"
    },
    {
        "author": "鄭獬",
        "paragraphs": [
            "滿車桂酒爛金醅，坐繞春叢醉即回。",
            "爭得此花長在眼，一朝只放一枝開。"
        ],
        "title": "次韵程丞相觀牡丹  其一",
        "id": "a7128709-c850-4fbd-ab28-7e92cc802744"
    },
    {
        "author": "鄭獬",
        "paragraphs": [
            "碧凉繖下罩羅敷，只恐晴暉透錦襦。",
            "醉倚玉欄問春色，此花勝得洛中無。"
        ],
        "title": "次韵程丞相觀牡丹  其二",
        "id": "404f3a23-26cb-41ae-8dbe-fbd794db4106"
    },
    {
        "author": "鄭獬",
        "paragraphs": [
            "第一名花洛下開，馬馱金餠買將回。",
            "西施自是越溪女，却爲吳王賺得來。"
        ],
        "title": "次韵程丞相觀牡丹  其三",
        "id": "bb81a8e0-1e9a-4d8e-bf2c-880519cf9582"
    },
    {
        "author": "鄭獬",
        "paragraphs": [
            "揚州絕格已爲稀，北土花翁載得歸。",
            "白玉圓盤圍一尺，滿堆金縷淡黄衣。"
        ],
        "title": "絲頭黄芍藥",
        "id": "e494ca92-8b8a-4791-bb53-1f3a8510ba95"
    },
    {
        "author": "鄭獬",
        "paragraphs": [
            "爲愛荷花並蒂開，便將荷葉作金杯。",
            "桃根桃葉俱殊色，且看相携渡水來。"
        ],
        "title": "招同僚賞雙頭荷花",
        "id": "786599db-1a64-4b9a-8cc1-9d89293c5531"
    },
    {
        "author": "鄭獬",
        "paragraphs": [
            "渚宮曾燕菊千枝，落日須將急琖追。",
            "料得山花也相愛，使君來晚不嫌遲。"
        ],
        "title": "酬張仲巽見督龍山之遊  其一",
        "id": "34eeec46-9065-480c-a883-2df9b16b7125"
    },
    {
        "author": "鄭獬",
        "paragraphs": [
            "倒尊擲帽愧新詩，後日歡遊亦可追。",
            "自是東風多逸興，不關南郡出遊遲。"
        ],
        "title": "酬張仲巽見督龍山之遊  其二",
        "id": "8e43e4d9-4bb8-49e3-a03d-39bdff5ec76e"
    },
    {
        "author": "鄭獬",
        "paragraphs": [
            "簡報叢菊生小蕊，枝頭應似撥冰醅。",
            "故人有信來相訪，好祝秋風及早開。"
        ],
        "title": "梁天機約重陽見訪而汪正夫簡報書齋叢菊輒有小蕊因書一絕呈正夫",
        "id": "2bc2984c-6ee2-4079-bc09-5a4837303ecc"
    },
    {
        "author": "鄭獬",
        "paragraphs": [
            "年年時節菊初開，滿插花枝倒酒杯。",
            "今日秋風欺病客，惟將白髮上頭來。"
        ],
        "title": "重九後見新菊",
        "id": "3e3683c7-33fc-4e1d-b6dd-accf346d95b8"
    },
    {
        "author": "鄭獬",
        "paragraphs": [
            "杭州別乘有餘才，戲作佳篇寄我來。",
            "已教吳娘學新曲，鳳山亭下賞江梅。"
        ],
        "title": "江梅",
        "id": "c65e3cee-b4b2-4ae9-8a63-cbe843201da9"
    },
    {
        "author": "鄭獬",
        "paragraphs": [
            "武皇未識長卿才，多向吳王故國來。",
            "誰見江南佳賞處，月中詞客雪中梅。"
        ],
        "title": "雪裏梅",
        "id": "f3963567-ca9e-42db-a729-08e4a3c05d78"
    },
    {
        "author": "鄭獬",
        "paragraphs": [
            "少陵老杜獨憐才，長句還如鐵馬來。",
            "酒味漸佳春漸好，苦教陸凱咏寒梅。"
        ],
        "title": "和汪正夫梅  其一",
        "id": "200cf991-e6c8-4ba9-b13e-a26df625e2fd"
    },
    {
        "author": "鄭獬",
        "paragraphs": [
            "世上庸兒苦忌才，脫身曾把虎鬚來。",
            "他年若隠吳門去，從此真仙不姓梅。"
        ],
        "title": "和汪正夫梅  其二",
        "id": "c345f02f-62fd-4919-86dd-0963bf1ccdee"
    },
    {
        "author": "鄭獬",
        "paragraphs": [
            "江南江北謫仙才，爲愛湖山特地來。",
            "願得春寒過三月，樽前留得臘前梅。"
        ],
        "title": "和汪正夫梅  其三",
        "id": "708692fe-7a9a-4c23-b766-05474c8cf3db"
    },
    {
        "author": "鄭獬",
        "paragraphs": [
            "禁林自笑老無才，覓得杭州刺史來。",
            "飲散憑欄却怊悵，不堪憶著故園梅。"
        ],
        "title": "和汪正夫梅  其四",
        "id": "793d3ba2-8802-4c34-860a-ff94cd5c9a8a"
    },
    {
        "author": "鄭獬",
        "paragraphs": [
            "好花賦與本天才，料得靈根天上來。",
            "應爲長安惡風土，故教北地不栽梅。"
        ],
        "title": "和汪正夫梅  其五",
        "id": "74924854-5ed3-4d27-ac69-13160d7a410d"
    },
    {
        "author": "鄭獬",
        "paragraphs": [
            "妖花爛漫敵清才，鄴騎還驚寶玦來。",
            "鄭國枉教蘭作佩，定應不識楚江梅。"
        ],
        "title": "和汪正夫梅  其六",
        "id": "371beb10-4d27-4f81-a2fc-2b28fa96f00f"
    },
    {
        "author": "鄭獬",
        "paragraphs": [
            "座中豪客洛陽才，醉舞春風拂袖來。",
            "明日却尋歌管地，中庭空有折殘梅。"
        ],
        "title": "和汪正夫梅  其七",
        "id": "de0fad75-61d7-43e7-af1f-f788f5d2313d"
    },
    {
        "author": "鄭獬",
        "paragraphs": [
            "麗賦多傳楚客才，新詩還自楚江來。",
            "雪痕未漲龍池水，風信先飛庾嶺梅。"
        ],
        "title": "和汪正夫梅  其八",
        "id": "dd5b7571-957f-4e0b-a643-2fcf1c6b6ec5"
    },
    {
        "author": "鄭獬",
        "paragraphs": [
            "探花最費庾郎才，欲把琱盤折取來。",
            "不奈雪花苦相誤，梢頭無處認真梅。"
        ],
        "title": "和汪正夫梅  其九",
        "id": "0f3b37d6-a22a-4e13-9c94-1f487edd802a"
    },
    {
        "author": "鄭獬",
        "paragraphs": [
            "詩入鷄林白傅才，當年曾佩左符來。",
            "尊前依舊江山好，不見章臺驛使梅。"
        ],
        "title": "和汪正夫梅  其一○",
        "id": "aed2a56b-4c9f-4669-8bbe-9701c8890319"
    },
    {
        "author": "鄭獬",
        "paragraphs": [
            "劉蕡直氣壓群才，却束塵衣取次來。",
            "開府剛腸破金石，可能刻意賦寒梅。"
        ],
        "title": "和汪正夫梅  其一一",
        "id": "22714a4e-946f-4613-9bbf-99b83dc5ed84"
    },
    {
        "author": "鄭獬",
        "paragraphs": [
            "欲酬强韵若爲才，昨夜歸時趁月來。",
            "寂寞後堂初醉起，金盆猶浸數枝梅。"
        ],
        "title": "和汪正夫梅  其一二",
        "id": "7ae673d0-2708-45eb-8176-04922b76d9e1"
    },
    {
        "author": "鄭獬",
        "paragraphs": [
            "好花有意似憐才，時泛清香入袂來。",
            "待得繁梢都結實，莫將細核比楊梅。"
        ],
        "title": "和汪正夫梅  其一三",
        "id": "913868e3-ce31-4aad-b8d6-f5e621935298"
    },
    {
        "author": "鄭獬",
        "paragraphs": [
            "流俗休教見美才，不如長入醉鄉來。",
            "江南蚤是多風雨，莫向花前唱落梅。"
        ],
        "title": "和汪正夫梅  其一四",
        "id": "868b8a43-1e35-4074-aa17-972ae770e9a2"
    },
    {
        "author": "鄭獬",
        "paragraphs": [
            "江南還有謝娘才，試數春期幾日來。",
            "綵勝未隨釵上燕，玉臺先插鬢邊梅。"
        ],
        "title": "和汪正夫梅  其一五",
        "id": "e003475f-a90f-407b-9458-2c7d49356cac"
    },
    {
        "author": "鄭獬",
        "paragraphs": [
            "木禿風摧正爲才，幾將擠陷九淵來。",
            "見君說著須酸鼻，何必樽前更食梅。"
        ],
        "title": "和汪正夫梅  其一六",
        "id": "89e7d70d-92f9-4c50-9de6-92b63de359b4"
    },
    {
        "author": "鄭獬",
        "paragraphs": [
            "窮通繫命不由才，富貴偏宜老後來。",
            "花草猶教有先後，憑君試看北枝梅。"
        ],
        "title": "和汪正夫梅  其一七",
        "id": "64d8a0e6-ba4a-48c8-9a55-c06e55e839d9"
    },
    {
        "author": "鄭獬",
        "paragraphs": [
            "醉墨紛紛盡雅才，等閒携酒探花來。",
            "笙歌已散遊人去，更逐東風拾落梅。"
        ],
        "title": "落梅",
        "id": "686be0bc-50dc-4da7-ac8e-3086100b889d"
    },
    {
        "author": "鄭獬",
        "paragraphs": [
            "經時不到紫雲溪，新笋爛斑青玉枝。",
            "生怪南山惡風雨，夜來長得碧龍兒。"
        ],
        "title": "竹  其一",
        "id": "fa905ae0-088f-4af3-b775-20e9c92205f2"
    },
    {
        "author": "鄭獬",
        "paragraphs": [
            "冰骨清疏綠玉君，連環高節粉花紋。",
            "截來好作仙翁箒，獨倚扶桑掃白雲。"
        ],
        "title": "竹  其二",
        "id": "6fa6d7bd-c43f-43ea-9533-4a44c6085a81"
    },
    {
        "author": "鄭獬",
        "paragraphs": [
            "鸞節朝元昨日歸，玲瓏玉佩解雲衣。",
            "幾多碧玉鳳凰尾，鬥向秋煙不肯飛。"
        ],
        "title": "竹  其三",
        "id": "659037b4-da21-4a9b-bd61-d546b12520ea"
    },
    {
        "author": "鄭獬",
        "paragraphs": [
            "小屏飛鷺雪褵褷，窗影初摇晚竹枝。",
            "獨倚枕函無一事，無何鄉裏覺來時。"
        ],
        "title": "鷺鷥",
        "id": "ca5c9d7b-0025-4904-9b86-34f78102b598"
    },
    {
        "author": "鄭獬",
        "paragraphs": [
            "柳條穿頰一雙鯉，鱗插金錢腰尾長。",
            "何日酒泉飛白浪，湖邊先問把罾郎。"
        ],
        "title": "食魚憶新開湖  其一",
        "id": "e2c7a47b-42ef-4cf8-a06f-0018883dbfa0"
    },
    {
        "author": "鄭獬",
        "paragraphs": [
            "曾繫畫船湖北樹，船家新撇白醪醅。",
            "紫荷蓋下黄金尺，只就罾頭買得來。"
        ],
        "title": "食魚憶新開湖  其二",
        "id": "849ad8d6-7726-4c7e-a72f-7d88d5b3821c"
    },
    {
        "author": "鄭獬",
        "paragraphs": [
            "昔年嘗臂海東鶻，醉客高飛鐵馬群。",
            "今日見君題壁處，自憐曾是舊將軍。"
        ],
        "title": "頃年嘗與董伯孫數子獵兔抵馬欄今日重來解鞍佛舍見高儀之題云躍馬飛鶻至此追念疇昔因紀一絕兼呈儀之",
        "id": "d4380cb1-7c3d-458d-a61c-85283d96f613"
    },
    {
        "author": "鄭獬",
        "paragraphs": [
            "不歸大海不藏山，碧瓦朱欄綠樹閑。",
            "應待老龍纔睡著，便偷雲雨落人間。"
        ],
        "title": "浚溝廟蜥蜴",
        "id": "34315a56-592d-4bdd-aef6-e83f29c96e9b"
    },
    {
        "author": "鄭獬",
        "paragraphs": [
            "雨鬥雪聲相雜下，飄蕭密勢灑空來。",
            "北風有意待寒臘，只放飛花一半開。"
        ],
        "title": "雨雪雜下  其一",
        "id": "42c2e757-9ef4-4f5a-aba4-4a30ce8bec8c"
    },
    {
        "author": "鄭獬",
        "paragraphs": [
            "楚江雲暖凍未得，雪粒飄來著地稀。",
            "恰似小園寒食後，梨花零亂雨中飛。"
        ],
        "title": "雨雪雜下  其二",
        "id": "b1b4ede3-6acf-4d96-a382-26900f150ed8"
    },
    {
        "author": "鄭獬",
        "paragraphs": [
            "平地三尺雨，農家三尺金。",
            "我願此雨力，生穗長如林。"
        ],
        "title": "祈雨",
        "id": "d059d8ae-45f0-4527-bef7-d912f6ca3482"
    },
    {
        "author": "鄭獬",
        "paragraphs": [
            "雪後清風特地斜，柳條疏瘦未藏鴉。",
            "與君試去探春信，看到梅梢第幾花。"
        ],
        "title": "春",
        "id": "f0937bf9-931d-41f9-aa40-dd6e7abf663f"
    },
    {
        "author": "鄭獬",
        "paragraphs": [
            "避暑恨無雙羽翰，銀河亦恐浪花乾。",
            "坐來已倦還臨水，卧去無眠復倚欄。",
            "擬截白雲鋪玉簟，好收明月貯金盤。",
            "如何一見張公子，清論如冰灑座寒。"
        ],
        "title": "夏",
        "id": "da18fbd9-e42d-4d73-94d8-d54356a1f912"
    },
    {
        "author": "鄭獬",
        "paragraphs": [
            "捲衣上馬去駸駸，檐雨飄零楚客心。",
            "歸路漸驚紅葉老，舊山已落白雲深。",
            "莊鵬聊欲辭滄海，越鳥終須憶故林。",
            "初啟松阡青未合，嶺頭一望一沾襟。"
        ],
        "title": "行旅",
        "id": "76709abb-7635-47cb-b286-698cba194bf0"
    },
    {
        "author": "鄭獬",
        "paragraphs": [
            "耕得紫玻璃，鑿成天馬蹄。",
            "潤應通月窟，洗合就雲溪。"
        ],
        "title": "紫花硯",
        "id": "8cf67921-4ffa-405c-bfd4-a5c9cb144d40"
    },
    {
        "author": "鄭獬",
        "paragraphs": [
            "春色應隨步輦還，珠旒玉几照龍顔。",
            "紫雲殿下朝元罷，便領東風到世間。"
        ],
        "title": "新春詞  其一",
        "id": "839a053e-4730-4a9b-9e1d-e5e4af196936"
    },
    {
        "author": "鄭獬",
        "paragraphs": [
            "春風細拂綠波長，初過層城渡建章。",
            "草色未迎雕輦翠，柳梢先學赭衣黄。"
        ],
        "title": "新春詞  其二",
        "id": "c015e8cc-91d6-4f39-ac8c-7a7fedb93663"
    },
    {
        "author": "鄭獬",
        "paragraphs": [
            "晴暉散入鳳凰樓，一桁朱簾不下鈎。",
            "漢殿鬥簪雙彩燕，并和春色上釵頭。"
        ],
        "title": "新春詞  其三",
        "id": "a719f7be-bbdc-4632-9232-dba1c3e36579"
    },
    {
        "author": "鄭獬",
        "paragraphs": [
            "小池春破玉玲瓏，聲觸簾鈎漸好風。",
            "閒繞欄干掐花樹，春痕已著半梢紅。"
        ],
        "title": "新春詞  其四",
        "id": "bb4f3cce-9233-4e57-958b-173a5a1cb9ab"
    },
    {
        "author": "鄭獬",
        "paragraphs": [
            "貞觀得奇士，子孫宅荆土。",
            "一家五百口，六世同所處。"
        ],
        "title": "松滋褚都督義門",
        "id": "6770aaf9-4007-48f0-8f6d-e243c245de06"
    },
    {
        "author": "鄭獬",
        "paragraphs": [
            "樓在浮雲縹緲間，浮雲破處見朱欄。",
            "山光對入鄖城紫，溪影橫飛夢澤寒。"
        ],
        "title": "浮雲樓",
        "id": "71d9a0a8-8a26-4c21-bca8-e284cc9afdc4"
    },
    {
        "author": "鄭獬",
        "paragraphs": [
            "梅愛山傍水際栽，非因弱柳近章臺。",
            "重重葉葉花依舊，歲歲年年客又來。"
        ],
        "title": "梅花",
        "id": "c53ed912-07a4-48f1-a52c-9dcfd781e858"
    },
    {
        "author": "鄭獬",
        "paragraphs": [
            "伏馹馳天闕，飛文下玉除。",
            "奎成蒼頡字，龍受伏羲書。",
            "功業升平外，文章妙絕初。",
            "形聲秦隸拙，點畫蔡邕疏。",
            "軸動星辰轉，筆停風雨餘。",
            "珍藏傳萬世，安敢比瓊琚。"
        ],
        "title": "謝賜飛白書",
        "id": "9960c5cd-4ace-4d47-82bb-6d50277686ac"
    },
    {
        "author": "鄭獬",
        "paragraphs": [
            "景煙滿殿曉香清，日角龍顔五色明。",
            "五季積成天下亂，千年方有聖人生。",
            "重開混沌立萬象，獨斬蚩尤銷五兵。",
            "願作周公清廟頌，神孫世世告升平。"
        ],
        "title": "伏謁太神御殿詩",
        "id": "81574bd4-02e4-423b-8249-3247bd34eacb"
    },
    {
        "author": "鄭獬",
        "paragraphs": [
            "潭底乖龍喚不譍，驕陽似欲敗西成。",
            "虛堂永夜耿無寐，起聽四郊車水聲。"
        ],
        "title": "閔雨",
        "id": "9eda4133-b3dc-45fa-852b-f79c79c4057d"
    },
    {
        "author": "鄭獬",
        "paragraphs": [
            "碧海芙蓉徹夜開，亂花前後盡樓臺。",
            "坐看萬里河漢外，移下一天星斗來。",
            "醉客倚欄吹玉笛，美人弄鏡插香梅。",
            "誰能飛入月宮去，捉住嫦娥不放回。"
        ],
        "title": "錢塘觀燈",
        "id": "93906e7e-1fc7-4595-89b5-78532e844d6c"
    },
    {
        "author": "鄭獬",
        "paragraphs": [
            "寸心不著一塵飛，坐見孤雲冉冉歸。",
            "萬境去來無不可，白鷗爭得見忘機。"
        ],
        "title": "偶題",
        "id": "28773015-2b9b-4e8c-a105-97b4fd4843a5"
    },
    {
        "author": "鄭獬",
        "paragraphs": [
            "年來羈客減歡遊，少對清樽浣別愁。",
            "社裏故人相憶否，夜來歸夢到并州。"
        ],
        "title": "寄并州故人  其一",
        "id": "6a8abd1f-f4de-4db0-945f-4c4494d53d91"
    },
    {
        "author": "鄭獬",
        "paragraphs": [
            "去年寒食柳溪頭，著意尋花醉未休。",
            "今日天涯最惆悵，滿江煙雨吊春愁。"
        ],
        "title": "寄并州故人  其二",
        "id": "0e332d82-c087-4d64-bf91-07782fb79d07"
    },
    {
        "author": "鄭獬",
        "paragraphs": [
            "初登西漢文章府，便領吳王第一州。",
            "繞郭白雲衡嶽近，滿帆明月洞庭秋。"
        ],
        "tags": [
            "洞庭湖"
        ],
        "title": "送吳中復鎮長沙",
        "id": "076f0d86-d0bb-49e2-a260-cc1eefb262c0"
    },
    {
        "author": "鄭獬",
        "paragraphs": [
            "草濕煙村暴雨晴，踏沙閑信馬蹄行。",
            "客心到處不稱意，春色向人如有情。",
            "野外一雙新燕去，叢間三數小花明。",
            "松溪漁老應相笑，十載塵埃競姓名。"
        ],
        "title": "城東",
        "id": "be6c4047-ac9c-4bb6-9fbe-a9e44dd4bba4"
    },
    {
        "author": "鄭獬",
        "paragraphs": [
            "高標不畏雪霜侵，枉斸孤根出舊林。",
            "但恐長安無地種，人家桃李自成陰。"
        ],
        "title": "烏龍老栽松既以詩三首  其一",
        "id": "f9d4fe02-1105-494f-87b2-042eca4ef29a"
    },
    {
        "author": "鄭獬",
        "paragraphs": [
            "北山山下翠重重，禪老栽成夾道松。",
            "蛇子蛇孫長鱗鬣，烏龍幻出萬蒼龍。"
        ],
        "title": "烏龍老栽松既以詩三首  其二",
        "id": "8a145b0a-9a7d-4709-a876-a47479048ad0"
    },
    {
        "author": "鄭獬",
        "paragraphs": [
            "栽松初不爲茯苓，自要禪關門徑深。",
            "禪老一朝飛錫去，不妨留下海潮音。"
        ],
        "title": "烏龍老栽松既以詩三首  其三",
        "id": "cf6340e8-77c3-4308-a26e-8d7d1eb125f2"
    },
    {
        "author": "鄭獬",
        "paragraphs": [
            "高論唐虞儒者事，賣交負國豈勝言。",
            "憑君莫笑金槌陋，却是屠酤解報恩。"
        ],
        "title": "詩一首",
        "id": "26e535a4-4754-4632-b94d-3913a64cb119"
    },
    {
        "author": "鄭獬",
        "paragraphs": [
            "未識春風面，先聞樂府名。",
            "洗粧濃出塞，進艇客登瀛。"
        ],
        "title": "句  其一",
        "id": "977f2d79-dd9f-4241-b15e-ab0cdae36465"
    },
    {
        "author": "鄭獬",
        "paragraphs": [
            "好擁雙旌便東下，畫船明月綠楊津。"
        ],
        "title": "句  其二",
        "id": "de661c18-264a-4cdb-bf68-bb8c66240090"
    },
    {
        "author": "鄭獬",
        "paragraphs": [
            "東飛江雲北飛燕，同寄青春不相見。"
        ],
        "title": "句  其三",
        "id": "c847ef88-1833-4969-831e-93b6ca62d215"
    },
    {
        "author": "鄭獬",
        "paragraphs": [
            "朝來已與碧桃約，留住東風不放歸。"
        ],
        "title": "句  其四",
        "id": "c1851c83-0fd7-4911-9086-82c1ddd8fb80"
    },
    {
        "author": "鄭獬",
        "paragraphs": [
            "長亭搔首晚悠悠。"
        ],
        "title": "句  其五",
        "id": "b9a4968d-8f1c-41dc-bb04-40210b42be95"
    },
    {
        "author": "强至",
        "paragraphs": [
            "國朝廣仁恩，法令去煩苛。",
            "三官貴持平，除用不輕可。",
            "矯矯魏詳刑，儒術富而夥。",
            "餘事及刑書，議論不偏頗。",
            "能令舞文吏，無計得掀簸。",
            "計其所平反，陰功已堆垛。",
            "神方介以福，豐穫報勤播。",
            "當即趨要塗，鳴玉清以儺。",
            "誰云出處間，此事難預揣。",
            "秋風鄉思動，請郡向江左。",
            "猶冀款襟顔，已聞將轉舵。",
            "想見桐州民，延首候來舸。",
            "置酒樂佳辰，剩插黄花朵。"
        ],
        "title": "次劉才邵送魏彥成韵",
        "id": "e91a0eb9-ac42-4eea-bacc-3ec0ac59d469"
    },
    {
        "author": "强至",
        "paragraphs": [
            "古人不可見，空名留竹素。",
            "幸而並世生，千里或相去。",
            "懷賢我何勞，蓄道公其富。",
            "老驥伏櫪鳴，使看駑駘步。",
            "浩歌掉簪紱，思極江山趣。",
            "西風動遊袂，撇在千巖路。",
            "賤子匹馬來，邂逅一相晤。",
            "既見豁所懷，私心願執御。",
            "論議攻不破，牢若金城固。",
            "作詩遺長髯，知異衆人遇。"
        ],
        "title": "依韵答吳殿丞應之見寄",
        "id": "c9aeaf1c-ea11-47c1-bb19-aaf25a9660bd"
    },
    {
        "author": "强至",
        "paragraphs": [
            "常恨春日少，况遭風雨多。",
            "桃李冷不覺，□□如濁河。",
            "廣陌斷游騎，寂不聞行歌。",
            "方其正雨時，樂事空蹉跎。",
            "晴來又累朝，日暖風祥和。",
            "紅入桃李枝，綠轉池塘波。",
            "何曾到花下，把酒呼青蛾。",
            "屈指九十期，今已一半過。",
            "繫日乏長繩，欲却無神戈。",
            "花落解笑人，謂我前言何。"
        ],
        "title": "向負春遊辭以風雨開霽既久樂事未果因書百言聊以自戲",
        "id": "a31bfdb7-6f1a-4328-9fbd-880aef1ba428"
    },
    {
        "author": "强至",
        "paragraphs": [
            "何年澗底栽，移植俯官道。",
            "腹空蟻穴衆，枝瘦龍脊裊。",
            "斧斤須良材，霜雪豈終老。",
            "大有歲寒操，見盡桃李夭。"
        ],
        "title": "道旁松",
        "id": "1e2b7f22-9f12-4cde-8cc9-b39963b01011"
    },
    {
        "author": "强至",
        "paragraphs": [
            "一官偶來泗，舉動畏謗嘲。",
            "萬事不掛齒，終日口欲膠。",
            "所學未信時，尤欲密歛包。",
            "賢者或我顧，未免談屢交。",
            "雷侯將家子，而至自陝郊。",
            "踵門貺予書，享饋煩弦匏。",
            "始見氣頗勁，既語理不殽。",
            "愛子欲子薦，言畢徒啁啁。",
            "托蔭須高林，而乃依寸茅。",
            "盍行游鉅公，一言變魚蛟。"
        ],
        "title": "雷君自陝及門謁與書偕聊成短篇以答來貺",
        "id": "466fa98c-8de1-4b44-bc4d-8524bbb0a41e"
    },
    {
        "author": "强至",
        "paragraphs": [
            "客從吾鄉來，告我歲大歉。",
            "百金易斗粟，富者頭屢撼。",
            "餓殍相枕藉，億口盡虛頷。",
            "客言尚未竟，予淚已成點。",
            "避席駭相問，予衷不能掩。",
            "位卑俸給薄，用度抑難減。",
            "是以之官日，盡室來未敢。",
            "予行弟獨留，居常動予慊。",
            "歲凶吾産薄，慮其苦粗淡。",
            "所以聞客言，私懷輒興感。",
            "客遽前止予，君言固足貶。",
            "善自憂家爲，微俸誠亦忝。",
            "上有天子明，封章日可剡。",
            "先陳劭耕稼，次述抑聚斂。",
            "澄汰兵籍冗，惇尚土木儉。",
            "坐俠四海富，寧患食不糝。",
            "胡爲所謀狹，而復自戚慘。",
            "再拜起謝客，予言愧塵玷。"
        ],
        "title": "聞杭饑",
        "id": "3a08aaaa-dd81-4c1d-9719-ee43279b92f2"
    },
    {
        "author": "强至",
        "paragraphs": [
            "列郡二千石，所理我與共。",
            "臨淮守最賢，萬口交一頌。",
            "彼邦困飛蝗，我境欲集鳳。",
            "彼民粒不充，我黍地無空。",
            "嚴乎如秋霜，巨猾弗得縱。",
            "斷乎如蓍龜，吏法不敢弄。",
            "鈴齋晝觀書，朱轓春勸種。",
            "明堂購衆材，我公實梁棟。",
            "行吐胸中奇，勳名光有宋。",
            "賤生何爲者，碌碌備僚從。",
            "天幸所與薄，半歲侍羈鞚。",
            "燕雀勢力小，鵝雁食口衆。",
            "貧賤兩雖甘，瀝懇輒披控。",
            "朝廷重爲邑，外臺薦方用。",
            "豈惟進寸蹠，抑可利微俸。",
            "私心覬公舉，如昔望郡貢。",
            "媒衒士所醜，未罪已自訟。",
            "公如飛一章，舉族免饑凍。"
        ],
        "title": "上知郡都官",
        "id": "ae429fca-3edf-4d14-a89b-ed4e937966e5"
    },
    {
        "author": "强至",
        "paragraphs": [
            "溪水日夜落，稍稍露沙面。",
            "經旬更不雨，深處亦成澱。",
            "巨篙架空航，澀若泝淺淀。",
            "况乃載百指，數纜安可縴。",
            "念此歸思發，急逾强弩箭。",
            "公如惜滯留，願借長風便。"
        ],
        "title": "呈屯田",
        "id": "36a2ebfd-53eb-4de9-8719-28b195f5e977"
    },
    {
        "author": "强至",
        "paragraphs": [
            "吳僧甚商賈，嗜利角毫芒。",
            "或以翳自業，利心劇虎狼。",
            "今時愚鄙人，平居吝私囊。",
            "寒餓來求仁，一毫不肯將。",
            "不幸病且亟，呼醫計倉忙。",
            "惟醫所欲求，萬金弗較量。",
            "吳僧業醫者，十室九厚藏。",
            "張口待人哺，喋喋厭酒粱。",
            "求其不爾徒，蕭叢揀蘭芳。",
            "圓師何許人，出家本衢梁。",
            "自圓之先師，三世爲醫王。",
            "圓尤得術精，一丸起膏肓。",
            "雖掛吳僧籍，亦吳其衣章。",
            "仁義薰厥心，愈彼不願償。",
            "人以財啗圓，惡如唾霑裳。",
            "晨齋未有餘，一餠蔬充腸。",
            "行橐無長物，秋風藥裹香。",
            "昨因赴人急，挈然來浦陽。",
            "始見已可愛，氣溫語端詳。",
            "再見結所好，佛外喜縑緗。",
            "住久見益數，乃知數事長。",
            "作詩聊紀師，豈曰爲行光。"
        ],
        "title": "送藥王圓師",
        "id": "e805a94d-b173-4d84-a9a2-6815145ec636"
    },
    {
        "author": "强至",
        "paragraphs": [
            "歙山碧參差，歙水綠演漾。",
            "之子山水間，築室傲天壤。",
            "山空鳥飛鳴，水凈魚下上。",
            "觀魚悟至樂，聽鳥悅幽響。",
            "一樽泯悲歡，萬事齊俯仰。",
            "人境兩翛然，無復塵區想。",
            "故人石渠英，緣以命堂榜。",
            "作詩羨高懷，中服非外奬。",
            "嗟今急名人，疾足投世網。",
            "心撓迹固喧，求得道已枉。",
            "茲理曾莫知，所趨岐已兩。",
            "予亦慕子徒，泉石久思往。",
            "何當伴琴觴，一鼓東南槳。"
        ],
        "title": "題婺源胡氏翛然堂",
        "id": "342c7380-e827-4cc3-8d1a-20105e62296f"
    },
    {
        "author": "强至",
        "paragraphs": [
            "携符拜州守，半舍度微徑。",
            "有僧謁道傍，云我迓邑令。",
            "因徐指叢林，佛宇頗嚴浄。",
            "願驅大夫馬，一宿憩征鐙。",
            "我生嗜煙蘿，聞此愜幽興。",
            "乃留驗僧言，金碧果暉映。",
            "捨策游上方，塵襟覺疏瑩。",
            "山氣亂朝暮，谷響答鐘磬。",
            "清風中宵來，雲歛月垂鏡。",
            "微吟不知旦，坐席若初定。",
            "遂行登修塗，回首謝巖磴。",
            "咨予秉微尚，碌碌奚足競。",
            "一月兩移府，未暇救民病。",
            "徒爲章服裹，折腰損真性。"
        ],
        "title": "携印謁新守宿至德上方翌日馬上追書十四韵",
        "id": "854e738d-d9ed-4a03-b038-a93f281e14d6"
    },
    {
        "author": "强至",
        "paragraphs": [
            "朝出鷄聲新，暮歸馬蹄苶。",
            "思君不得往，一飯或三輟。",
            "自從伐木興，友道寖欲滅。",
            "夫子眷獨勤，聊解予心結。"
        ],
        "title": "予連日奔走吏事蚤出暮還君然兄數賜臨問乃不果一見辱遺佳句謹依韵和酬",
        "id": "b50c9905-bbed-4146-a052-96b7e772f9a4"
    },
    {
        "author": "强至",
        "paragraphs": [
            "赤雲蔽層霄，旱日作炎酷。",
            "解带蔭廣厦，膚汗發如沐。",
            "世無廣寒宮，何地避蒸溽。",
            "嗟嗟尚未已，里胥報甚速。",
            "云有邑頑民，飲酒溢鼠腹。",
            "半酣張空拳，中者致殞踣。",
            "甲令著定憲，繼踵當視覆。",
            "驅車不敢緩，冒暑走山曲。",
            "敝蓋無丈陰，託庇何跼促。",
            "因思古賢宰，民鮮犯鞭扑。",
            "子賤弗下堂，政務自清肅。",
            "顧予今何人，爲治乃不淑。",
            "民既冒重辟，己亦苦匍匐。",
            "胡不樹善治，泰然處華屋。"
        ],
        "title": "橫溪回道中作",
        "id": "91d0666b-6973-4061-b6e1-638d0c9c10c9"
    },
    {
        "author": "强至",
        "paragraphs": [
            "至和歲甲午，德音絕常軌。",
            "寬徭且宥罪，外復講群祀。",
            "君言一朝發，人神共悅喜。",
            "今我官浦陽，距邑越十里。",
            "聞有仙姑祠，獨弗識何氏。",
            "按圖得本原，云是黄帝女。",
            "當年追仙遊，茲地倏輕舉。",
            "于今數千載，廟貌尚留此。",
            "幾欲私謁款，吏事日勞止。",
            "遽會郡符降，奉行德音止。",
            "以廟隸邑境，俾我即祠所。",
            "詰朝叩庭下，牲體已夙庀。",
            "巋然重林間，楹桷極華美。",
            "姑一婦人焉，血食反無已。",
            "丹朱雖男兒，而又作堯子。",
            "生失四海位，沒同若敖鬼。",
            "大夫不自立，始信徒爲爾。"
        ],
        "title": "祠仙姑回馬上作",
        "id": "a09e3caf-8585-4b01-970d-9d42f543da99"
    },
    {
        "author": "强至",
        "paragraphs": [
            "雨師握天令，汲汲不停駕。",
            "疾驅鞭群龍，俛首隨叱咤。",
            "乘怒作霶霈，不復息晝夜。",
            "羲和久埋輪，縮手喜閑暇。",
            "山川盛奔溢，若虞歷陽化。",
            "農民驗甲子，其應旱在夏。",
            "我疑上天漏，誰能補天罅。",
            "慰此農民心，無使憂早稼。"
        ],
        "title": "久雨",
        "id": "4b7d0bc2-a057-479d-99f4-69ddb6734b35"
    },
    {
        "author": "强至",
        "paragraphs": [
            "憶昨枉君軒，始來就客邸。",
            "爾僕方息肩，顧我遽屈體。",
            "守閽前通名，倒屣出致禮。",
            "相見吐論議，所學愈根柢。",
            "徐爲出巨編，徹若涉清濟。",
            "昏膜得篦刮，塵心逾易洗。",
            "我亦露狂簡，君曾不訶詆。",
            "于時園正花，長日甕盛醴。",
            "插枝必滿頭，飲醆須露底。",
            "未幾踏歸鐙，相將灑別涕。",
            "戀戀有情照，數數辱書扺。",
            "自言困道途，僅能足鹽米。",
            "頻吟口燥吻，久騎肉消髀。",
            "首飛詩人蓬，腸苦孟郊薺。",
            "學舍勉棲託，亨會復傾徯。",
            "黄卷樂往聖，青襟列諸弟。",
            "愛子乏先容，何人堪密啟。",
            "努力著要策，隨詔獻文陛。"
        ],
        "title": "寄辟疆",
        "id": "0a8f5846-e9d6-4d59-8ebb-7c44b4c12b6d"
    },
    {
        "author": "强至",
        "paragraphs": [
            "昔紂爲不道，毒心無生靈。",
            "四海如在鼎，誰能救將烹。",
            "周武從天人，戎衣舉仁兵。",
            "伯夷獨何爲，乃諫不聽行。",
            "紂徒久厭主，一朝倒戈迎。",
            "天下既宗周，大冊書武成。",
            "夷義愈爲耻，寧死弗苟生。",
            "周粟惡不食，雙目且餓瞑。",
            "紂無王者實，徒有王者名。",
            "雖曰臣伐君，紂德匹夫輕。",
            "吁夷豈不知，意在銷奸萌。"
        ],
        "title": "伯夷詩",
        "id": "fd100593-c61b-4b12-b726-ccca79c96eff"
    },
    {
        "author": "强至",
        "paragraphs": [
            "擇己要有持，擇人要有別。",
            "淺夫脫所守，柔顔附炎熱。",
            "庸兒昧所擇，目前事苟悅。",
            "彼柔有時變，爾炎有時歇。",
            "歇者既死灰，變者遂剛鐵。",
            "平時綢繆地，一朝等楚越。",
            "古人論淡交，君子保常節。",
            "作詩貽知言，不爲昧者說。"
        ],
        "title": "書感",
        "id": "8cdcf516-f4fc-4e68-9868-933d2d960f21"
    },
    {
        "author": "强至",
        "paragraphs": [
            "粲粲機中練，作扇圓中規。",
            "盛夏天無風，廣宇猶蒸炊。",
            "汗流既浹體，蚊齒仍毒肥。",
            "團扇當爾日，功利兩得施。",
            "一入君掌握，汗却蚊攘披。",
            "秋風刮地來，凉氣襲空帷。",
            "功竟勢亦去，退藏乃其宜。",
            "聖人制器用，用舍各有時。",
            "弓所以在鳥，鳥盡弓胡爲。",
            "蹄所以在兔，兔獲蹄何之。",
            "葛屨乃履霜，刺譏見于詩。",
            "作扇本禦暑，暑退當棄遺。",
            "奚必昧用舍，託怨班婕妤。"
        ],
        "title": "奉和純甫秋扇",
        "id": "c71106b5-e648-4b3a-b433-32d6f204ef7f"
    },
    {
        "author": "强至",
        "paragraphs": [
            "結客城東樓，明月初出海。",
            "漸如水精盤，天宇無寸靄。",
            "清光如何買，厥價珠百琲。",
            "中秋一夕過，已覺人意改。",
            "冰輪縱遲遲，此夜復誰待。",
            "老蟾益自張，吐輝增十倍。",
            "把酒共月語，世態何足罪。",
            "自有昭昭暉，千古萬古在。"
        ],
        "title": "八月十六夜與宗哲純甫翫月",
        "id": "54156bcd-33c1-4613-aafe-f39b77405d33"
    },
    {
        "author": "强至",
        "paragraphs": [
            "北風吹嚴雪，草木無媚姿。",
            "野田一穗盡，雀鼠猶苦饑。",
            "浦陽槩窮山，不與陰冬宜。",
            "今我雖旅宦，一身十口隨。",
            "有酒奉親壽，呼妻伴兒嬉。",
            "幽腸尚多感，悁結對此時。",
            "念子客千里，形影外更誰。",
            "空齋抱吟膝，敝案覆飲巵。",
            "我本依頼少，校子反有餘。",
            "何日富貴塗，引子並足馳。",
            "朝得位夔契，暮致君軒羲。",
            "收身結嘉客，量金買妖姬。",
            "人間有閑愁，安能到雙眉。"
        ],
        "title": "冬日偶書呈縣學李君擇之",
        "id": "6ea37726-df01-48e2-a448-160c26b6b93c"
    },
    {
        "author": "强至",
        "paragraphs": [
            "秋晚送歸客，別酒風前酣。",
            "一揖不回歸，撇然就征驂。",
            "挽裾問客故，捨我何其甘。",
            "客言有慈母，三歲淮之南。",
            "今將拜嘉慶，歸心劇風帆。",
            "薄親厚他人，倒置理豈堪。",
            "顧予失所問，汗顔爲客慚。",
            "客生富豪家，妙年穿青衫。",
            "初仕已絕足，不與群駑參。",
            "掾邑尚牽制，逸驥受轡銜。",
            "縱之使自馳，萬里日可貪。",
            "持此作親壽，行矣毋少淹。"
        ],
        "title": "送純甫仙尉",
        "id": "93d7bac5-5eae-4978-b945-cf9576f90a66"
    },
    {
        "author": "强至",
        "paragraphs": [
            "我馬將北馳，子車亦南挽。",
            "車馬無留行，相去即相遠。",
            "風林秋聲乾，落日孤峰晚。",
            "後會未可知，莫使別觴淺。"
        ],
        "title": "將別純甫四十字奉呈",
        "id": "2724305b-620f-427d-98ce-8b72ad0d9445"
    },
    {
        "author": "强至",
        "paragraphs": [
            "秋高山城幽，風動林葉吼。",
            "百感從中來，將分故人手。",
            "故人惜輕別，樽酒欲相厚。",
            "未飲已頹然，別恨濃於酒。"
        ],
        "title": "將有東陽之行宗哲爲具話別以詩見招因答來貺",
        "id": "8bfeb9ec-a44c-4984-ba4a-ea98775612f2"
    },
    {
        "author": "强至",
        "paragraphs": [
            "憶初來筠陽，風土習未穩。",
            "家人畏山氣，一日或數飯。",
            "愁來數去期，三載若天遠。",
            "居之既累月，吏事頗云簡。",
            "山水慣可觀，鷄彘肥堪饌。",
            "却愁解印紱，奪此養疏懶。",
            "觴詠趣滋適，不覺滿銓限。",
            "門前迎新官，槌鼓鬧田阪。",
            "顧予謝鄧侯，寧有邑人挽。",
            "水聲與山光，念此違耳眼。"
        ],
        "title": "別筠陽",
        "id": "a2fcb75f-435c-4952-897d-aa6d6b1cdaa8"
    },
    {
        "author": "强至",
        "paragraphs": [
            "相從浦陽官，三十月盈缺。",
            "出必並轡游，居常對案啜。",
            "予褊子能恕，子短予還訐。",
            "久而見交心，中不容間舌。",
            "乃於窮秋時，忽作遠道別。",
            "別腸如亂絲，一寸知幾結。",
            "別語如悲笳，一聲凡數咽。",
            "咽極繼以號，旁顧亦慘切。",
            "匹馬獨來歸，山城雨初歇。"
        ],
        "title": "寄純甫",
        "id": "3a0089cc-7913-4ac3-8aa1-e9a5f9dc0960"
    },
    {
        "author": "强至",
        "paragraphs": [
            "魚蝦泳大海，龍困污池埋。",
            "鸞鳳氣塞吭，百鳥鳴其喈。",
            "猶吾呂夫子，短褐包壯懷。",
            "舉脚踏青雲，失勢寸步乖。",
            "却視後來輩，厭己猶積柴。",
            "否屯豈我獨，升泰奚人皆。",
            "一別春四歸，聚首邈不諧。",
            "前日忽踵門，謁與行李偕。",
            "相迎把交臂，似合已擘釵。",
            "于時節清明，花凈無纖霾。",
            "共引不算觴，傾瀉猶長淮。",
            "歌詩互挑戰，舒慘出百骸。",
            "愁吟慘春暉，樂咏舒寒荄。",
            "男兒萬里心，無作伏櫪騧。",
            "天王下科詔，羅俊基泰階。",
            "盍行取好官，一爲光同儕。"
        ],
        "title": "依韵答貫中見貽",
        "id": "3af2b836-611d-4542-8e19-879135131b50"
    },
    {
        "author": "强至",
        "paragraphs": [
            "平生歲寒心，頗好歲寒色。",
            "一松如人長，慘淡窮山側。",
            "樵兒日過之，有意斧斤得。",
            "予心異爾意，野圃爲移植。",
            "醉聽疏聲眠，吟到細陰息。",
            "落落巖澗姿，相對永朝夕。",
            "如言千載後，其長可千尺。",
            "人生雖百年，相期眇無極。",
            "且結無情游，汝固予何易。",
            "豈待百年外，人松兩殊迹。",
            "人爲松下土，松化土上石。",
            "我生始逾壯，足以伴寒碧。"
        ],
        "title": "野園移植小松",
        "id": "c0f428bc-c32e-4141-a475-9a83b4105d7b"
    },
    {
        "author": "强至",
        "paragraphs": [
            "造化于草木，所與有薄厚。",
            "茶生天地間，建溪獨爲首。",
            "南土衆富兒，一餠千金售。",
            "公立須南官，好居衆富右。",
            "俸錢未到門，已入園夫手。",
            "買藏惟恐遲，秘之逾瓊玖。",
            "前日發箱篋，出以奉賓友。",
            "蒼玉碾底碎，浮雲碗面走。",
            "一飲睡魔竄，空腸作雷吼。",
            "茶品衆所知，茶德予能剖。",
            "烹須清泠泉，性若不容垢。",
            "味回始有甘，苦言驗終久。",
            "吁茶特不幸，而出三代後。",
            "不及餘草木，盡掛詩人口。",
            "禹貢籍九州，瑣細登橘柚。",
            "古若有此茶，商紂不酣酒。"
        ],
        "title": "公立煎茶之絕品以待諸友退皆作詩因附衆篇之末",
        "id": "917d717c-b7db-4efd-8245-3900183b7754"
    },
    {
        "author": "强至",
        "paragraphs": [
            "樓君仕塗傑，范子儒林選。",
            "論交二人者，誠至不以勉。",
            "范也車將西，樓也酒以餞。",
            "胡然膠漆地，猶假外物顯。",
            "范子庭前石，千年立蒼蘚。",
            "移入樓君圃，重可載十輦。",
            "堅以示固交，此意豈云淺。",
            "怪不涉剜刻，險不到崖巘。",
            "坦然久要情，無向石間辯。",
            "其堅竟有泐，其重尚可轉。",
            "不若照以心，兩確乃吾善。",
            "永結忘形游，嵌巖君勿羨。"
        ],
        "title": "范鉞進士遺樓徹司馬庭石以質交樓作詩美之因邀某同作",
        "id": "2304940d-077a-4a77-a622-b53178225d83"
    },
    {
        "author": "强至",
        "paragraphs": [
            "夫子卧古屋，趣敵巖谷深。",
            "六籍環一身，口誦頭不簪。",
            "瘦碧久去眼，寂寞清風心。",
            "朝思蔭之醉，暮思繞以吟。",
            "秋空碧新弄，無處停幽禽。",
            "安得青玉枝，來作半畝陰。",
            "終朝對几榻，歲寒結知音。",
            "於焉傲富貴，追蹤晉賢林。"
        ],
        "title": "和施耕進士憶竹",
        "id": "4c03218c-10cd-40f6-a629-99d5a5edccf0"
    },
    {
        "author": "强至",
        "paragraphs": [
            "嘉祐歲庚子，長安一尺雪。",
            "落地還成冰，后土凍欲裂。",
            "出門望天街，層城裹銀闕。",
            "健馬載高冠，傍人指夔卨。",
            "拜表瑶墀歸，酒面風前熱。",
            "萬井莫回頭，窮閻正騷屑。",
            "曉突無青煙，饑唇閟殭舌。",
            "咄嗟路邊子，未死衣百結。",
            "亦有待次人，空囊磨歲月。",
            "愁吟徒爾爲，泱漭天地闊。"
        ],
        "title": "京華對雪",
        "id": "44ae5b4b-648b-4882-a12c-e2766547375d"
    },
    {
        "author": "强至",
        "paragraphs": [
            "醉領玉川子，夜入支公院。",
            "危閣邀共登，身在霜空半。",
            "缺月穿雲來，塵區未應見。",
            "長飈蕩寸靄，天宇痕無線。",
            "坐久吹青燈，寒光可對面。",
            "飄颻釋苑秀，灑落儒林彥。",
            "相逢愛憂清景，險語寫幽玩。",
            "野令才素慳，斗爲吟毫健。",
            "詩成萬象索，孤影轉樓殿。",
            "遊屨絕出門，高僧應作伴。"
        ],
        "title": "與任道及順久二師賦小閣見月",
        "id": "c6aa50d8-d63b-41bf-8d54-c458a622ac18"
    },
    {
        "author": "强至",
        "paragraphs": [
            "君子言欲艱，出口終身懼。",
            "衆人易由言，朝出暮已渝。",
            "言之于一身，譬若戶藉樞。",
            "爾樞苟不慎，彼戶將誰扶。",
            "不重一語言，是輕六尺軀。",
            "志言要有成，不成陷半塗。",
            "耻言在克悛，不悛行卒污。",
            "今吾觀衆人，一言異朝晡。",
            "爾志既可見，爾耻復若無。",
            "行將小人歸，嗚呼爾非夫。"
        ],
        "title": "誡言",
        "id": "3cfd6383-1287-474b-9846-47d31551a70b"
    },
    {
        "author": "强至",
        "paragraphs": [
            "悠悠大塊間，萬類紛相敵。",
            "偉哉拔俗人，真宰豈無力。",
            "六經陷邪說，釋儒共一律。",
            "天未喪斯文，公生抱絕識。",
            "著書羅古今，射策開胸臆。",
            "前輩幾欲盡，後來昧所適。",
            "天將激頹波，公生秉孤直。",
            "數諫難居中，三已無慍色。",
            "海宇屬無虞，天工或曠職。",
            "天保祐皇帝，公生藴奇德。",
            "培擁棟梁姿，一旦壯王國。",
            "禁網雖小寬，疲俗未全逸。",
            "惟天念我民，公生富才術。",
            "發揚雲雨勢，諸方待膏澤。",
            "天既責公深，眉壽夫何惜。",
            "行看佩相印，不羨登仙籍。",
            "南山雅望重，北斗威聲赫。",
            "稟生固難朽，吐納自不息。",
            "惟昔軒冕徒，尤喜山林迹。",
            "留侯追赤松，志就亦何益。",
            "傅說爲列星，但已脫寰域。",
            "孰如我公貴，與國長無極。"
        ],
        "title": "賀陳右司生辰",
        "id": "8da42780-8b24-459d-bc68-a4d5c07dc31b"
    },
    {
        "author": "强至",
        "paragraphs": [
            "歲餘客秦雍，處俗失大方。",
            "眼前紛朋游，外同異中腸。",
            "最得張子晚，一見合柔剛。",
            "拜我十年兄，本非以其長。",
            "直緣父兄舊，及此三紀强。",
            "子之先大夫，疇昔倅餘杭。",
            "予時以童子，進謁升公堂。",
            "仲兄齒予亞，同學隸州庠。",
            "行聯坐接席，無異彼雁行。",
            "此時君尚孩，縱記今亦忘。",
            "去住忽南北，中間異行藏。",
            "後予與君兄，鄉貢入帝鄉。",
            "見面初驚疑，偕問徐乃詳。",
            "同年忝進士，茲復同省郎。",
            "伊予論契好，始見今髮蒼。",
            "昨君解下邽，東去隨薦章。",
            "歸來婦翁家，春風到秋霜。",
            "予居幸對舍，有酒呼隔牆。",
            "往還興頗熟，間外絕毫芒。",
            "乘月步橫橋，觀漁立回塘。",
            "詩句迭唱酬，稍稍積巾箱。",
            "自許先功名，知我尚激昂。",
            "放言遺形骸，不以我爲狂。",
            "古稱管鮑交，千載竊相望。",
            "辭我復云東，坐不安吾床。",
            "汴水日向落，更久不可航。",
            "甬東拋田園，不治久欲荒。",
            "急省江南兄，數事皆不遑。",
            "慇懃挽征袖，强留盡一觴。",
            "何以將別意，時菊有清香。"
        ],
        "title": "送張升甫三十韵",
        "id": "7a21cc82-d4ca-4add-89cf-027398009748"
    },
    {
        "author": "强至",
        "paragraphs": [
            "朝廷重一邑，悼昔容備員。",
            "自嚴薦舉法，頗號近得賢。",
            "仕者既擇地，主恩那罄宣。",
            "遐封暨惡壤，十必九棄捐。",
            "武平杳何所，閩裔天南偏。",
            "林密毒虺藏，吐瘴蟠長煙。",
            "冬候氣亦暖，里俗衣不綿。",
            "舊令昨請代，闕榜張三銓。",
            "無人議一往，常甫獨不然。",
            "丈夫志四海，豈安廬室邊。",
            "畏避屬衰怯，我今幸壯年。",
            "所寄有民社，勇去無山川。",
            "吳天破新臘，雪片衝離筵。",
            "闔坐勸別杯，情厚禱亦虔。",
            "藥餌慎勿疏，善保食與眠。",
            "柂牙起驚濤，餞車散江壖。",
            "吏民前塗奔，爭迎上瀧船。",
            "到脩府中謁，首低小侯前。",
            "主人知才名，應以塵土憐。",
            "下車轉春首，訟未臨婚田。",
            "遠人喜新君，有訴恐不先。",
            "據案掃滯務，一决如流泉。",
            "呼兒伴兒戲，邑事樂靜便。",
            "地寬人物稀，林實雜海鮮。",
            "荔子委樹旁，毛魚不論錢。",
            "飲食信云美，那肯事宴筵。",
            "政休寧閑齋，空腸味陳編。",
            "他人保無過，歲滿猶自遷。",
            "矧君資性好，進業補未全。",
            "材長老松幹，氣强直弩弦。",
            "坐養青雲資，歸著要路鞭。",
            "君家新蔡後，清節能世傳。",
            "豈必因賞格，薦狀期聯翩。",
            "鄙人忝末契，相識由童顛。",
            "憂懷自足感，况復別緒纏。",
            "君其慰我私，北鴻附新篇。"
        ],
        "title": "送吳令常甫之武平",
        "id": "0638849c-a9c1-40b6-9aa3-f41b1d552266"
    },
    {
        "author": "强至",
        "paragraphs": [
            "丈夫收功名，要在少壯時。",
            "今予四十强，才短良時遺。",
            "俯首入掾曹，所託真一枝。",
            "動靜繫他人，何異馬受縻。",
            "事業乖聖賢，饑寒愧妻兒。",
            "浩歌望青雲，致身分已遲。",
            "江湖久去眼，終日懷釣絲。",
            "元恕知我深，愛惡非衆隨。",
            "憐我事冗宦，役役猶兒嬉。",
            "十日不一見，敢以奔走辭。",
            "與子結永好，交情保無移。",
            "相從文酒歡，晚歲滄洲期。"
        ],
        "title": "曾元恕累日不相見以詩垂寄依韵和答",
        "id": "bdffdc12-6c8a-4dd5-b159-9451df2aced0"
    },
    {
        "author": "强至",
        "paragraphs": [
            "定交初何年，昔齒會稽學。",
            "君壯我尚少，道復先我覺。",
            "子時于衆人，百鳥一鸑鷟。",
            "學官程諸生，題品或義卓。",
            "衆方縮手顧，君筆已一捉。",
            "落紙千餘言，渾如玉出璞。",
            "辭場或鼓行，無敢犯鋒矟。",
            "有時談遺經，聖賢在口角。",
            "憤疾異說妄，摘抉三傳駮。",
            "語氣清不休，旱天冽雷雹。",
            "南北俄乖張，同時去師幄。",
            "未幾會京國，君羽正濯濯。",
            "以文試有司，好古拙雕琢。",
            "一失太常第，聞子繼屯剝。",
            "翠鎩累在毛，龜剔釁由殻。",
            "古人亦憂患，千載名愈卓。",
            "予雖綴小官，夙志負山嶽。",
            "簿領但戕性，祿粟不周啄。",
            "再命作陋邑，舉動尤齷齪。",
            "旋巢子何所，距我幸非邈。",
            "寄詩冬爲期，當遂笑一握。",
            "待將得喪理，同付尊酒濁。"
        ],
        "title": "走筆成一篇答徐君先輩見寄",
        "id": "88296668-0c0a-4e0d-aef9-b5c40988fd40"
    },
    {
        "author": "强至",
        "paragraphs": [
            "我本生窮閻，才命兩乖塞。",
            "再試得一第，失足落銓格。",
            "去年赴選集，摩肩雜隸役。",
            "吏口駢名呼，摧沮氣填臆。",
            "僦居在閑坊，門巷少人迹。",
            "于時苦病吟，誰肯顧越{血/与}。",
            "高冠縱一臨，車馬有屈色。",
            "平生青雲志，跕跕若墜翼。",
            "羨君富詞才，時志復兩得。",
            "解褐拜初命，便綴審官籍。",
            "秋高馬足健，駕言往京國。",
            "諸父列禁嚴，南北羅第宅。",
            "往來伯叔間，此行穩棲息。",
            "君家世儒林，圖史况山積。",
            "燈火今可親，幽探勉餘力。",
            "京都號紛華，君志定非溺。",
            "勿貽雙親念，此外慎眠食。"
        ],
        "title": "送元恕",
        "id": "3d5f571c-5df1-4093-b8fa-31765bb6e0a7"
    },
    {
        "author": "强至",
        "paragraphs": [
            "二年別咸秦，八月過崤澠。",
            "碎石隠地起，險塗抱山轉。",
            "我馬無完蹄，我僕有重趼。",
            "林紅烈炬暴，澗白亂流淺。",
            "夙駕露濕衣，夕休獨臨饌。",
            "轍迹環九州，孔子未能免。",
            "咨予獨何人，安坐顔輒靦。",
            "區區適其宜，誓將策疲軟。"
        ],
        "title": "早行澠池道中",
        "id": "5f2d370e-0f21-4445-a32e-b85203c1280c"
    },
    {
        "author": "强至",
        "paragraphs": [
            "清旦絕大河，拍堤滾黄沙。",
            "巨舟忽摇簸，心悸眼亦花。",
            "咨予豈輕生，將身試魚蝦。",
            "忠信固所憑，此理懼或差。",
            "定息神魂寧，歸心眇天涯。",
            "故鄉念昔游，湖面貼碧紗。",
            "醉舫穿芰荷，坦腹如眠家。",
            "天水自照映，鷗鷺相交加。",
            "雖無風波憂，齷齪未足誇。",
            "豈如尋河源，安穩浮靈槎。",
            "脫略遺近觀，飄飄薄飛霞。",
            "低頭顧濁流，卑險吾汝嗟。"
        ],
        "title": "乙巳十月七日過黄河中流遇巨浪偶作",
        "id": "96e139c8-6261-4bf0-a3c4-5a0246f353cd"
    },
    {
        "author": "强至",
        "paragraphs": [
            "巨方信天開，嵽嵲土山口。",
            "豈惟控內外，勢不漏飛走。",
            "一夫或當關，可敵萬夫守。",
            "山河此襟带，怙險聖所否。",
            "明皇晚倦勤，意恃太平久。",
            "絕艷荒真妃，轉盼六宮醜。",
            "祿山假天性，恩豢不知厚。",
            "鐵騎長驅來，哥舒苦徒手。",
            "吾君暢道德，四海一父母。",
            "人心自固結，茲關復何有。"
        ],
        "title": "過潼關",
        "id": "eb2bd480-f082-4b10-978c-4d97046c4d8f"
    },
    {
        "author": "强至",
        "paragraphs": [
            "關輔連歲旱，耕地千里赤。",
            "官家放租稅，猶有道邊瘠。",
            "群國乞膏雨，童巫叫蜥蜴。",
            "神聽久寂寞，民意轉凄惻。",
            "天公忽瞑目，一怒乖龍殛。",
            "雨師偃其旁，驚起振厥職。",
            "不復計多寡，傾瀉信朝夕。",
            "入地知幾犁，地上但盈尺。",
            "渹如三峽注，那辨四檐滴。",
            "落勢曾未停，廬井反憂溺。",
            "始知天公難，不易人願適。",
            "舉頭告風伯，速吹濕雲坼。",
            "却還秋日光，迤邐照阡陌。",
            "俾民布新種，來歲飽麰麥。"
        ],
        "title": "苦雨",
        "id": "3aa05515-da5f-40e0-b9ee-0d9069fbd890"
    },
    {
        "author": "强至",
        "paragraphs": [
            "劉侯驅車東，幕府賓客稀。",
            "憑几獨蕭然，真與萬事違。",
            "巢燕無世情，閑堂時一歸。",
            "東風忽怒號，輒來撼窗扉。",
            "攪我靜中趣，聒聒無停威。",
            "塵沙亦侵人，猶喜勢力微。",
            "日暮風稍息，出戶聊振衣。",
            "行吟視庭木，枝空但花飛。",
            "幽思感晚春，浩歌送斜暉。",
            "翟公大書門，怨激恐已非。",
            "俗物喜去眼，杜子吾庶幾。"
        ],
        "title": "幕中偶書",
        "id": "258e60f1-39c6-445a-86e0-f5026a7a3552"
    },
    {
        "author": "强至",
        "paragraphs": [
            "人生如寄客，况復真客宦。",
            "南舟與北車，來往若征雁。",
            "殘暑赴西雍，冉冉忽秋晏。",
            "三徙乃定居，什物旋營辦。",
            "騰移費負挈，猶恐僕夫訕。",
            "幕府文書稀，食息有餘閒。",
            "短才乏所補，公給浪蒙豢。",
            "懼辜主人恩，從事不敢慢。",
            "南軒有佳趣，流渠瀉幽澗。",
            "潺潺無時休，弄水悅童丱。",
            "關中氣候晚，時菊始云綻。",
            "亦有終南雲，朝暮生顧盼。",
            "浩歌一樽酒，常分任鵬鷃。"
        ],
        "title": "徙居",
        "id": "862961cd-ba04-4961-91b9-65d9f1aab20f"
    },
    {
        "author": "强至",
        "paragraphs": [
            "宦游老歲月，春花漸空枝。",
            "坐耗鏡中顔，日饒鬢邊絲。",
            "流俗宜重輕，青雲勢參差。",
            "剛腸寡所合，出門復何之。",
            "趨向於今乖，考古聊自怡。",
            "黄卷有聖賢，目覽心與期。",
            "君子顧萬世，小人較一時。",
            "不見九原骨，貴賤共狐狸。",
            "惟有賢愚名，縱久亦兩岐。",
            "退之賦二鳥，無乃爲物移。",
            "信己一推天，孟子真吾師。",
            "得喪付濁醪，身外非所知。"
        ],
        "title": "幕中書懷",
        "id": "7d8baf7c-581b-4f71-8b94-72c2b45d03d4"
    },
    {
        "author": "强至",
        "paragraphs": [
            "寒暑當遞遷，日月會陽九。",
            "綠鬢驚秋風，黄花泛樽酒。",
            "行樂重此辰，登高命諸友。",
            "古人感塵世，宜開笑歌口。"
        ],
        "title": "九日與諸君飲",
        "id": "ad709ca1-cb90-4901-88f0-0dc2dc9abf1e"
    },
    {
        "author": "强至",
        "paragraphs": [
            "朔風攪疏林，短日寒無暉。",
            "有客氣軒昂，束書赴禮闈。",
            "行橐雖云輕，滿抱藏珠璣。",
            "出以售春官，善價其可希。",
            "骨肉送出門，稚子猶牽衣。",
            "我爲舉別觴，一言庶不違。",
            "京師足紛華，慎勿事輕肥。",
            "白首有雙親，待子得官歸。"
        ],
        "title": "送粹中赴舉",
        "id": "7e7fd378-2a37-4d6f-9067-6385bd4ebdb7"
    },
    {
        "author": "强至",
        "paragraphs": [
            "銅臺遺荒基，寂寞千載下。",
            "黄埃朽壤間，所得或片瓦。",
            "硯材世共珍，購金不論把。",
            "浪好昧所別，往往亂真假。"
        ],
        "title": "石亢之出銅雀臺硯相示信筆題其後",
        "id": "09ff219f-d49c-4833-b876-ee327a7a7b1f"
    },
    {
        "author": "强至",
        "paragraphs": [
            "憶初向關中，觸熱事西走。",
            "淋漓汗征衣，早夜犯星斗。",
            "歡然赴所知，辛苦復何有。",
            "主人喜賓至，相見勞杯酒。",
            "誓將效毫髮，聊以塞所厚。",
            "遇事因輒言，何嘗計從否。",
            "平生性坦率，間或忤交友。",
            "是非長安城，側身避讒口。",
            "彼奸乘其前，吾慮亦已後。",
            "二叔誣周公，三人惑曾母。",
            "青蠅亂黑白，視潔以爲垢。",
            "聖賢且不免，予免焉能苟。",
            "浩歌動歸歟，至此信不偶。",
            "春風憶東南，巖花映溪柳。",
            "南山有屋廬，釀熟喚鄰叟。",
            "何時理扁舟，舊物入吾手。",
            "回頭謝狺狺，投北汝誰受。"
        ],
        "title": "聞毀",
        "id": "2bc59d5a-a5e8-424b-87af-33304cb142d4"
    },
    {
        "author": "强至",
        "paragraphs": [
            "熙寧歲壬子，春旱初可怪。",
            "不雨訖夏尾，天地一爐鞴。",
            "赤日裂厚土，黄埃沒經界。",
            "農夫望雲霓，脰折意未懈。",
            "侍中守北門，撫俗先罷瘵。",
            "閔雨憂更深，遍禱劇齋戒。",
            "老宮與佛廟，三日一往拜。",
            "冠者厭於呪，褐者勞於唄。",
            "雨應絕不聞，煩鬰何由快。",
            "憑誰訴天公，請執乖龍械。"
        ],
        "title": "壬子歲旱",
        "id": "5a6bc142-f06e-4cf7-ba5c-991eea2e8d98"
    },
    {
        "author": "强至",
        "paragraphs": [
            "東風吹春來，移疾聊少休。",
            "寒熱戰予軀，漸如錯春秋。",
            "侵尋日以劇，謁告牒屢投。",
            "性命吾自安，所負空食羞。",
            "交親每問訊，愛者或見憂。",
            "伏枕數晦朔，忽忽月四周。",
            "有叟肆囁嚅，咄哉我何尤。",
            "騰口狀予疾，張大實頗浮。",
            "背憎詋休咎，唯恐予疾瘳。",
            "寧獨冀術勝，仍欲悅予仇。",
            "叟乎汝何愚，天命非爾謀。",
            "生死籍素定，理莫移恩讎。",
            "身世如寄客，日月速置郵。",
            "引照盍自儆，霜雪滿汝頭。",
            "胡然不如止，脅肩諂貴游。",
            "干進苟朝暮，利吻銛戈矛。",
            "予今偶不死，官意滋悠悠。",
            "却來坐省局，心迹逾林丘。",
            "北扉對新篁，陰薄幹已脩。",
            "薰風送瀟灑，不博千戶侯。",
            "富貴功名間，有待終無求。",
            "鸞鳳志寥廓，燕雀徒啾啾。"
        ],
        "title": "予初春被病中夏少間勉入省局偶成二十二韵",
        "id": "b1895d1c-06de-406b-a6de-0c24b8a5ace9"
    },
    {
        "author": "强至",
        "paragraphs": [
            "炎蒸有正色，下與地氣關。",
            "相結成含桃，使冠百果班。",
            "獨憂赤日曝，坐變紅成殷。",
            "多應絳闕種，流落來塵寰。",
            "金盤瀉不定，四走如循環。",
            "睡龍失火齊，頷空皆血潸。",
            "以口比樊素，白傅誇嬌鬟。",
            "却嗟荔子陋，遠在炎荒山。",
            "每歲貢天子，險路勞緣扳。",
            "豈如盛京洛，地廣生不慳。",
            "朝須暮可進，先御後匪頒。",
            "離樹既不久，弗改猶童顔。",
            "吁嗟唐中宗，游樂芳林閑。",
            "君臣失儀度，口摘省手攀。",
            "不聞薦先廟，書在史冊間。",
            "愈籍爭詩豪，勁句嘗往還。",
            "予知青冥賜，難到山溪灣。",
            "林園幸自有，圓顆赫不黫。",
            "雖熱豈厭食，縱密寧忍刪。",
            "况此鮮嫩質，非並青梅頑。"
        ],
        "title": "某蒙君章兄寵示櫻桃佳篇輒依韵奉和",
        "id": "98ba4d05-e3ab-412f-a2bb-5041aad3eeda"
    },
    {
        "author": "强至",
        "paragraphs": [
            "累朝困炎威，一雨轉愁意。",
            "偶看碧蘆叢，宛在滄洲地。",
            "岸草閑自滋，庭葉紛以墜。",
            "移床就幽窗，檐溜聒清睡。"
        ],
        "title": "群牧司雨中池上作",
        "id": "af3b6287-2a26-4fdf-9f9d-09f5b076a474"
    },
    {
        "author": "强至",
        "paragraphs": [
            "一日或數篇，數日哦一軸。",
            "夫子之於詩，夜補晝不足。",
            "長吟天地間，萬象困題目。",
            "天徒飽其才，而特餒其腹。",
            "聲名三十載，半百事場屋。",
            "今年試春官，淡榜輒不錄。",
            "東風吹殘花，客淚迸京轂。",
            "回頭謝青雲，却抱來時玉。",
            "河陽謁相公，每見輟飯沐。",
            "贐金實空囊，禮遇駭僮僕。",
            "遂游西諸侯，騎馬度函谷。",
            "長安尋素交，零落半丘木。",
            "惟有終南山，相看似舊綠。",
            "東李雅好客，既親意轉篤。",
            "授館如投家，晨杯繼宵燭。",
            "羸馬殘青芻，饑僮厭餘肉。",
            "予方坐幕府，陷嫉苦流俗。",
            "群吠耳且盈，介立趣頗獨。",
            "得君倍歡然，坦不置邊幅。",
            "論情雖云晚，聞誼固已夙。",
            "二章初交鋒，懦氣令避縮。",
            "自笑不量力，强和旋取衄。",
            "從此遺形骸，留饌或脫粟。",
            "有酒時招邀，共醉小軒竹。",
            "論議到聖賢，道德富停蓄。",
            "豈比篇章流，烟雲繞心曲。",
            "飄颻走邊城，新禁察儒服。",
            "戎帥不敢延，進退勢俱觸。",
            "六月汗霑衣，幾作窮途哭。",
            "回來卧旅舍，所得不充欲。",
            "鄉思生秋蛩，輕裝遽云促。",
            "行當買淮田，晚歲謀退築。",
            "予材覺無庸，計慮亦既熟。",
            "無資媚要權，與世背馳逐。",
            "祗合從漁樵，胡爲苟寸祿。",
            "淮吳幸相望，有鄰可容卜。",
            "浩歌老吾生，爭食任雞鶩。",
            "薄宦猶縻人，歸飛羨黄鵠。"
        ],
        "tags": [
            "终南山"
        ],
        "title": "送章傳道東歸三十八韵",
        "id": "64be9127-f08c-4876-9ce7-7c9f104301b6"
    },
    {
        "author": "强至",
        "paragraphs": [
            "竊祿了無補，卧疴慚有日。",
            "空聽朝雞鳴，阻挂朝衣出。",
            "啟處不自安，灼艾加諸膝。",
            "庶幾起沈苶，犬馬委微質。"
        ],
        "title": "予以病久不赴朝謁因灸三里穴罷信筆偶書",
        "id": "51302cdb-5f76-4028-959c-f1d4f8a4737d"
    },
    {
        "author": "强至",
        "paragraphs": [
            "卧病喜秋至，昏煩庶以平。",
            "清風不少濟，宿疢仍相攖。",
            "凉葉猶未振，陰蛩已先鳴。",
            "四時順萬物，奚獨戕吾生。"
        ],
        "title": "立秋後病作此寫懷",
        "id": "1f712185-fd8b-45d9-a996-0ed3c773a6ad"
    },
    {
        "author": "强至",
        "paragraphs": [
            "行穿六松陰，鳥語逢人寂。",
            "林僧洗山缽，正了寒堂食。",
            "揖我喜滿顔，吟窗半軒闢。",
            "鳳凰不無情，天外送佳色。",
            "春風動花雨，枝上或涓滴。",
            "羨師得安住，我亦有閑適。",
            "出門懶鞍馬，把袂步幽石。",
            "石盡浮泥深，恰恰露雙屐。",
            "臨別心徘徊，野店更一息。"
        ],
        "title": "入山謁怡然上人因成短篇皆書即時事",
        "id": "c5242b33-e4d5-4f8f-bea5-061291b1cfb2"
    },
    {
        "author": "强至",
        "paragraphs": [
            "佛子葦麻衆，槩能蠶食人。",
            "庸奴買師名，納貲不計緡。",
            "普濟釋苑秀，類同行佛均。",
            "往歲東陽饑，愁聲聒蒼旻。",
            "天民坐欲死，誰肯發一囷。",
            "師勇營饘糜，全活百萬民。",
            "外臺上其事，朝廷嘉師仁。",
            "相府議優賞，美號寵厥身。",
            "汝往貳爾正，示勸出聖神。",
            "今時士大夫，體雖具纓紳。",
            "十九飽妻孥，何暇及困貧。",
            "視師固有激，抑可警其倫。"
        ],
        "title": "僧副普濟過予詰其師名僧職之所自則曰嘗濟活饑民百萬朝廷論酬以得之欽嘆不足繼以詩云",
        "id": "830b77dd-c027-4364-bfa8-65d23f78bc0b"
    },
    {
        "author": "强至",
        "paragraphs": [
            "瑣瑣江湖中，忽在幽人壁。",
            "短螯利雙鉞，長跪生六戟。",
            "骨眼驚自然，熟視審精墨。",
            "初疑朿穴朿，猶带浮泥黑。",
            "橫行竟何從，躁心固已息。",
            "終朝牆壁間，頗有肥霜色。",
            "我來空持杯，左手莫汝食。",
            "誰奪造化功，生成歸筆力。"
        ],
        "title": "墨蟹",
        "id": "a61d8450-6ae2-42dc-ac26-6ec27d4cae5e"
    },
    {
        "author": "强至",
        "paragraphs": [
            "越山東南號勝絕，古寺巖洞窮高深。",
            "山雲出爲洞口雨，或時散作巖下陰。",
            "不有神物此蟠據，安得氣類長相尋。",
            "寺僧愛雲恐雲遠，置閣雲上躡以臨。",
            "豈惟憂懷獨舒悅，更許遊客開塵襟。",
            "客來祇知寓暫賞，不道歸去還塵侵。",
            "寧如僧住得安穩，終日自共雲無心。"
        ],
        "title": "棲雲閣",
        "id": "a0afb7a4-8ade-4719-aa52-fd24da894479"
    },
    {
        "author": "强至",
        "paragraphs": [
            "陽關何處草烟平，不識陽關空記名。",
            "古人驅車欲西過，吟成繕寫離群情。",
            "天涯此去故人絕，雖有樽酒同誰傾。",
            "古人幽怨幾時盡，至今愁殺陽關聲。",
            "陸君酒酣喜自唱，坐上客淚俄縱橫。",
            "杯盤咫尺意萬里，忽若身在關山行。",
            "耳傍宛聞車馬動，簾外已覺邊風生。",
            "乃知樽酒須故舊，爲君一飲無餘觥。"
        ],
        "title": "陸君置酒爲予唱陽關即席有作",
        "id": "d308e1c9-afd4-4787-a2c4-27bc6fa7bcee"
    },
    {
        "author": "强至",
        "paragraphs": [
            "貴友高車照簪組，富友黄金輕糞土。",
            "二友方論富貴交，以漆傾膠入心腑。",
            "一朝金盡囊無餘，門前不見簪組車。",
            "貴人今車底似昔，早失黄金舊時客。",
            "由來結交要勢均，一輕一重難爲人。",
            "滔滔世上耳餘輩，寂寥管鮑今埃塵。",
            "交情以勢不以義，今日雖同明日異。",
            "君子結交自有持，賤貧富貴不我移。"
        ],
        "title": "結交行",
        "id": "e0912974-ef8d-4137-9416-bfce92035869"
    },
    {
        "author": "强至",
        "paragraphs": [
            "我心烱烱君應識，萬事都慵獨吟癖。",
            "二年客眼看京華，可見無媒進無益。",
            "勢門所喜在佞豪，直語空拳無一懌。",
            "愛君挺拔生貴家，不學庸兒醉朱碧。",
            "兩提試筆賦翰林，落落金聲天上擲。",
            "改丞殿省頭不回，直把群經重研摭。",
            "相逢憐我猶滯濡，四十金閨未通籍。",
            "勢門宜不容此身，頼有君家好投迹。",
            "書齋延坐開新編，光焰文章追祖白。",
            "更邀詩社同襟期，脫略形骸一疏戚。",
            "公侯必復君勿遲，志士由來輕尺璧。"
        ],
        "title": "依韵和李評文思",
        "id": "742b306d-30ca-4157-9717-d6c24d75fe1e"
    },
    {
        "author": "强至",
        "paragraphs": [
            "賈君貌古文章老，虬髯鋪胸犀插腦。",
            "戲誇才力驚衆人，談笑千篇筆端掃。",
            "酒酣座上披天真，鏟去崖岸露懷抱。",
            "今年禮部更新書，續詔九州登俊造。",
            "宿儒晚秀趨術茫，肝愁胃苦搜辭藻。",
            "獨君所向異爾爲，長袖陂陀踏幽草。",
            "行窮兩徑躋巖巔，指點晴江辨秋島。",
            "却騎匹馬歸湖山，古寺相逢情愈好。",
            "空樽無物醉故人，輒出囊錢具梨棗。",
            "更長坐久然青燈，語雜譏諧欲顛倒。",
            "我方正色起問君，何乃終年事枯槁。",
            "齒牙未豁才有餘，一賦從容成腹藁。",
            "琢磨高論馳古今，足歷天衢騁王道。",
            "駑群沓沓猶爭先，驥騄胡然甘伏皁。",
            "君徒俛首不我答，我反慚顔汗如澡。",
            "丈夫貴富難近窺，一第定非論晚早。",
            "豈同祖誼名漢朝，位不公卿身已夭。",
            "何時却掛吳淞帆，霜蟹初肥恰新稻。"
        ],
        "title": "贈賈麟",
        "id": "6012eddd-915e-46c5-8c35-30bef4fc6645"
    },
    {
        "author": "强至",
        "paragraphs": [
            "賈生俊辯凌諸老，二十漢廷冠插腦。",
            "魁奇遠裔空傳家，慘淡壯年翻却掃。",
            "巧心用過金幾緡，憤淚頃乾玉三抱。",
            "五湖夢數歸何時，四海形單生不造。",
            "鄉宴無心聽鹿鳴，時平有口歌魚藻。",
            "每舒意氣拂劍光，懶把窮通叩蓍草。",
            "江河飲肺吞阮劉，風月吟腸笑郊島。",
            "君才慎勿恃晚成，俗態由來尊少好。",
            "衆人競進皆揠苗，獨子甘貧猶嗜棗。",
            "囊裝未抵一羽輕，筆力堪支泰山倒。",
            "閑身自放壠上耕，愁面誰憐澤邊槁。",
            "幽尋騎馬衫覆韉，冷卧乏氈床露藁。",
            "無勞兒女憫滯材，豈竟乾坤厄吾道。",
            "從前平步封公侯，亦有逢辰出輿皁。",
            "光華聖旦髮可晞，涵泳儒流身已澡。",
            "收還事業幸未遲，揖取功名須及早。",
            "不然一世成虛生，雖曰百年如實夭。",
            "公朝富貴弗汝慳，仕路高車似麻稻。"
        ],
        "tags": [
            "泰山"
        ],
        "title": "前日以詩贈賈麟進士繼蒙和答而楊蟠從事亦隨次元韵鄙思不休輒復自和二篇  其一",
        "id": "f031fa53-3023-4346-9aa9-47954eef2ba7"
    },
    {
        "author": "强至",
        "paragraphs": [
            "愛君氣幹霜松老，一見相投許肝腦。",
            "豈同世上秋葉交，不及歲寒如電掃。",
            "有才無命三十强，寂寞吟齋膝長抱。",
            "愁來遍踏公卿門，綻褐不縫誰改造。",
            "文章直吐元化胚，天樸豈須施斧藻。",
            "長篇下筆縱立成，一字未曾傷草草。",
            "辭源奔注吞衆人，有似驚潮沒孤島。",
            "善君取友論片能，不學常情求百好。",
            "琢磨六藝相與游，我愧性靈昏椹棗。",
            "平湖綠凈時招邀，爛熳清尊爲君倒。",
            "客塗見月凡幾圓，倦馬聲饑奴色槁。",
            "路傍甲第欺儒冠，奴厭腥肥馬餘藁。",
            "我疑造物偏膏粱，富貴何緣慳有道。",
            "貫糜巨室君空囊，朱紫摩肩君衣皁。",
            "大鵬寧合安尋常，怒翼天池終刷澡。",
            "功名豈必收目前，兩鬢未銀猶得早。",
            "顔彭骨朽千萬年，漫與後人論壽夭。",
            "君其努力攀青雲，盛醉春風釀香稻。"
        ],
        "title": "前日以詩贈賈麟進士繼蒙和答而楊蟠從事亦隨次元韵鄙思不休輒復自和二篇  其二",
        "id": "dfc8d30a-d349-4e6b-a385-de8406b5454c"
    },
    {
        "author": "强至",
        "paragraphs": [
            "蜀江濯錦含文漪，竹生江岸初綠滋。",
            "錦波一浸入竹肌，萬洗不落斑在皮。",
            "又聞淚點灑舜妃，遺迹漸染傳今時。",
            "搯不受爪滑可持，隠起高節無屈欹。",
            "江神雖寶莫自私，煙根忽逐霜刀離。",
            "截而爲杖得者誰，龐眉大士今一枝。",
            "斒斕頗與壞衲宜，朝躋山巔暮江湄。",
            "山備兕虎江蛟螭，爾杖未折莫汝危。",
            "足力自健無險巇，安用童子兩肩爲。",
            "當年常竹紋無奇，猶託變化神葛陂。",
            "况此已是斑龍兒，長恐一旦風雲隨。",
            "復整頭角還天逵，未必久爲師有之。"
        ],
        "title": "題惟晤師斑竹杖",
        "id": "b0d9ffc8-bf17-4e35-b8d2-a2201cc50789"
    },
    {
        "author": "强至",
        "paragraphs": [
            "水官司冬不舉職，天地當凜氣輒溫。",
            "頑風伺隙倒天令，掃蕩不使繁雲屯。",
            "陰崖邃谷殆窮臘，空有雪意乘朝昏。",
            "宿荄老玘亦借便，欲洩陽氣芽株根。",
            "往往百怪竊窺視，思以沴疫傷群元。",
            "頼吾太守爲民切，百拜默與上帝言。",
            "臣因視民問農計，亟雪猶可望有年。",
            "知民所欲弗帝告，安用備位稱守藩。",
            "至誠一發動天聽，霄垠地堮俄瓊璠。",
            "混然上下共一色，直疑元氣猶胚渾。",
            "狂風埋藏反失勢，却授威柄還水官。",
            "既云豐年在冬雪，豫擬癡腹盈朝餐。"
        ],
        "title": "和禮之喜雪十二韵",
        "id": "b3d39e66-f818-4dbc-9f0b-e9a18b668b1a"
    },
    {
        "author": "强至",
        "paragraphs": [
            "峨冠初上童兒首，君已老成予輒友。",
            "肺肝相照二十年，今日不殊前日厚。",
            "紛紛共笑薄媚徒，對面論心回面否。",
            "吁君意氣非昔粗，猶著青衫從吏部。",
            "得官將尉古山陽，有藴無施州縣後。",
            "山陽楚邑爲最雄，聒聒衆咻千萬口。",
            "階庭聽命趨上官，守閣使臺靴日走。",
            "舟車冗客來百須，政逐從違成好醜。",
            "君才遇事有卷舒，公道當官膽如斗。",
            "或時畏縮類懦夫，私請不容毫髮受。",
            "往行素守裨長官，肯到縣廳同木偶。",
            "頗聞彼俗殊東南，例重市門輕隴畝。",
            "鹽商茗販白刃隨，切與椎埋破淵藪。",
            "能聲自可博己知，懶趁庸兒媒左右。",
            "吳江日暮山川愁，疏樹烟頭排敝帚。",
            "北帆欲掛傾別觴，還有陰風吹散酒。",
            "醒難爲別醉幾何，人世無時好分手。",
            "知君此去忘故園，淮月楚雲惟我有。"
        ],
        "title": "送關景芬秘書赴山陽尉",
        "id": "9a66ac89-6228-481e-9a74-0ac2436147e3"
    },
    {
        "author": "强至",
        "paragraphs": [
            "雨乾青活淮上山，君領善課趨帝關。",
            "春風滿路馬足健，翩然征轡不可攀。",
            "吁君登科越一紀，中又困躓罹苦艱。",
            "蒼虬垂髯猛虎卧，青衫四十鬢欲斑。",
            "我疑君胸典籍府，千軸萬卷羅其間。",
            "聖經賢史及怪說，叩之不已如循環。",
            "有時啟口論時病，往往憤發涕欲潸。",
            "位卑道屈志未就，姑以大筆誅雄奸。",
            "就令君居太史局，猶足上下馬與班。",
            "剛然古膽貫白日，不爲權貴柔正顔。",
            "退之常患天地惠，偏向君子懷獨慳。",
            "高冠大笏盡知己，行矣得意東南還。"
        ],
        "title": "送吳判官",
        "id": "fc604f3e-c00e-4a8b-9e91-be796a532ac4"
    },
    {
        "author": "强至",
        "paragraphs": [
            "浦陽窮僻山縈迴，徐子匹馬窮山來。",
            "十年不見安否外，怪子面黝身紅埃。",
            "自言壯圖醉無幾，獨有古膽剛不摧。",
            "日于篇章遣孤憤，袖出巨軸爲我開。",
            "密行細書幾千字，一一紙上皆瓊瑰。",
            "渾然天成有警句，直若未剖元氣胚。",
            "間工磨琢弄纖巧，真宰手把天葩裁。",
            "詩人古亦少達者，非特徐子如寒灰。",
            "孟郊老獨張籍瞽，李杜落魄皆何哉。",
            "剔抉幽秘奪造化，雖甚寒餓天弗哀。",
            "又疑才命不俱得，既奪之命止與才。",
            "子今所往但逢蹇，絆驥兩足猶駑駘。",
            "浦陽山深尚春淺，桃李纔蕊花正梅。",
            "子時過我值訟簡，花下一飲將百杯。",
            "酒酣慷慨起勸子，更厲頭角需風雷。",
            "縱令不偶竟窮死，猶愈空腹冠崔嵬。"
        ],
        "title": "贈徐君强",
        "id": "a04c6987-2fe5-4d33-9f1e-9946954016ca"
    },
    {
        "author": "强至",
        "paragraphs": [
            "前時乘暇到池上，荷花未開荷葉小。",
            "彌旬風雨隔追賞，期會簿領復煩擾。",
            "今朝始得臨舊堤，花開已繁葉將老。",
            "古人最謂行樂急，癡兒漫欲官事了。",
            "錢楊與我近同趣，一樽今待共君倒。",
            "聯鑣且來趁花飲，莫待紅稀并綠槁。"
        ],
        "title": "邑舍東池近日荷花盛開輒書短篇奉邀宗哲純甫二同僚",
        "id": "eb14927e-25fb-483d-bf7b-386d983fc4ec"
    },
    {
        "author": "强至",
        "paragraphs": [
            "七月七日暑氣徂，此夕何夕樂且娛。",
            "世傳牽牛會織女，雨洗雲路迎霞車。",
            "初因烏鵲致語錯，經歲一會成闊疏。",
            "牛女怒鵲置諸罪，拔毛髠腦如鉗奴。",
            "星精會合不可詰，我疑此說終誕虛。",
            "又言星能遺人巧，羅列瓜果當庭除。",
            "綵絲貫針望星拜，夜深乞巧勞僮愚。",
            "吾聞樸散形器作，人奪天巧天無餘。",
            "匠心女手劇淫巧，工與造化分錙銖。",
            "薦紳大夫一巧宦，坐取公相如指呼。",
            "間乘巧言惑主聽，能改荼蘗成甘腴。",
            "纖辭麗曲騁文巧，剜刻聖道無完塗。",
            "星如有巧更可乞，益恐薄俗難持扶。",
            "我願星精遺人拙，一變風化猶古初。"
        ],
        "title": "七夕",
        "id": "5308757d-056a-418f-b3d8-7c9dcd6e47bf"
    },
    {
        "author": "强至",
        "paragraphs": [
            "山僧有硯名龍尾，此石來從歙溪水。",
            "通明直可照髮毛，瑩滑不容安手指。",
            "案上長疑片月生，匣中自有浮雲起。",
            "蒼然顔色涵秋波，不學端州誇嫩紫。",
            "溪匠琢爲寒瓦形，如從銅雀初飄零。",
            "只仍故狀不復改，獨有亂點生繁星。",
            "高閑上人妙書札，什襲藏來時一發。",
            "拂開輕霧磨烟煤，揮灑霜毫冰紙滑。",
            "咄嗟此硯何爲哉，世上別有潤色材。",
            "胡不往焉與徘徊，日濡大筆把詔裁，無久滯此空塵埃。"
        ],
        "title": "題藴忠上人歙硯",
        "id": "ae883702-722a-4da7-8b69-49a49194e3cf"
    },
    {
        "author": "强至",
        "paragraphs": [
            "天下以中爲大本，天地得中能自生。",
            "古之聖賢一用中，政刑禮樂萬事平。",
            "於戲後世中道喪，政分寬猛刑重輕。",
            "禮非儉陋則奢僭，樂不專一須鏘鏗。",
            "其間萬事亦頗僻，或過不及誰與繩。",
            "今公奮然力追救，大署中字爲齋名。",
            "謂中之迹不可見，粲焉其道存六經。",
            "尚書洪範有皇極，春秋王道爲權衡。",
            "在易之爻貴二五，于詩無邪義甚明。",
            "子思著篇究根柢，王通命說垂儀刑。",
            "夜探群書味中理，雞鳴而作還奉行。",
            "出處語默皆時中，措諸萬事無側傾。",
            "有時賓至相與樂，咏歌亦作中和聲。",
            "檐前竹樹有中色，四序不改長青青。",
            "公今一州貳守政，千里猶變中庸甿。",
            "異時朝廷贊天子，擴之四海中道成。",
            "至得攝齊升公齋，一聽中論退服膺。"
        ],
        "title": "通判國博中齋詩",
        "id": "161cea04-2392-4847-90d9-8acb9688eacb"
    },
    {
        "author": "强至",
        "paragraphs": [
            "蜀山秀色參天起，子雲文章摩玉壘。",
            "關右衣冠從古名，伯起光華擅楊氏。",
            "後來氣象幾寂寥，今日西州聞學士。",
            "吁雄述作擬聖人，蹭蹬三朝官不徙。",
            "震雖有時無雄文，而又晚齡纔得仕。",
            "豈知學士丁妙年，一日青雲趨萬里。",
            "高才大筆驅古今，奄有震雄兼二美。",
            "布衣平昔抱經綸，浩蕩著書窮日晷。",
            "幽居獨占無爲山，因以名編仍號子。",
            "鑿開元氣爭化工，剔出微情泣山鬼。",
            "先儒浮妄遭芟鋤，直與六經相表裏。",
            "青衫冗掾錯致身，四十摩肩雜胥史。",
            "日趨官府舊學荒，已分清流將絕齒。",
            "前時輒辱授此編，如以咸韶震聾耳。",
            "夜侵燈燭晝廢餐，若涉江河徐見涘。",
            "乃知無爲非不爲，道化自行而已矣。",
            "立朝本此足有施，堯舜吾君那出是。",
            "天球豈合藏窮家，再拜持編復齋几。"
        ],
        "title": "還府推楊學士無爲編",
        "id": "713b3c52-87bf-4acf-8e97-4692baa5a97a"
    },
    {
        "author": "强至",
        "paragraphs": [
            "建溪春早地未暖，建俗巧計催春陽。",
            "茶傍萬口噪地烈，驚破芽英不得藏。",
            "猶嫌旂槍已老硬，獨愛鳥嘴嫩未長。",
            "擷而焙之一朝就，更範圭璧爲圓方。",
            "南州尚珍北固重，自非富貴寧預嘗。",
            "浦陽賤官性怯酒，素許茶味爲最良。",
            "日分牒訴費齒舌，口吻鎮燥喉無漿。",
            "建溪奇品遠莫致，日夕夢想馳閩鄉。",
            "塵埃填心渴欲死，忽拜公賜喜可量。",
            "拆封碾破蒼玉片，雲脚浮動甌生光。",
            "愚知公賜豈徒爾，欲俾下吏蠲俗腸。",
            "滌除詩冗起清思，驅逐睡興窮縑緗。",
            "玉川不暇盡七碗，已覺兩腋清風翔。"
        ],
        "title": "謝通判國博惠建茶",
        "id": "bb311f95-8af7-4f82-af94-0ff523c14d2f"
    },
    {
        "author": "强至",
        "paragraphs": [
            "貍貓得鼠活未食，戲局之地或前後。",
            "貓欺鼠困縱不逐，豈防厥類怠其守。",
            "花貓狡計伺貍怠，帖耳偷銜背之走。",
            "家人莫究貍所得，只見花銜鼠在口。",
            "予因竊覘見本末，却笑家人反能否。",
            "主人養貓不知用，謬薄貍能服花厚。",
            "花雖利鼠乃欺主，竊貍之功亦花醜。",
            "人間顛倒常大此，利害于貓復何有。"
        ],
        "title": "予家畜貍花二貓一日貍者獲鼠未食而花者私竊之以去家人不知以爲鼠自花獲也因感而作二貓詩",
        "id": "b1606fb0-2c67-4ae3-b878-49d6abab34b5"
    },
    {
        "author": "强至",
        "paragraphs": [
            "問籬菊，何事秋香欠春馥。",
            "淵明歲歲走征途，冷落重陽誰采劚。"
        ],
        "title": "純甫以予去歲九日赴東陽今年復趨府作菊花問答見遺因以戲答  其一",
        "id": "1da2ee55-0d37-442c-9a65-61cfb44bf670"
    },
    {
        "author": "强至",
        "paragraphs": [
            "籬菊答，自古人生有離合。",
            "不得淵明泛玉觴，還有子真携酒榼。"
        ],
        "title": "純甫以予去歲九日赴東陽今年復趨府作菊花問答見遺因以戲答  其二",
        "id": "be67fbaa-201b-4c33-ac31-d0e1523d5a58"
    },
    {
        "author": "强至",
        "paragraphs": [
            "芳樹不合生深堂，座上似已聞生香。",
            "乃知丹青逼造化，獨有真假爭毫芒。",
            "枝外霏微包雨露，筆迹淋漓濕縑素。",
            "遊蜂蛺蝶頻往來，今日經營知汝誤。",
            "蜀川趙昌妙花樹，前後無人昌獨步。",
            "師今合昌成一人，畫手紛紛那敢措。",
            "上人筆下如有神，一掃欲空西洛春。",
            "姚黄魏紫色憔悴，自覺筆假勝天真。",
            "天工栽花苦榮謝，畫工運巧無冬夏。",
            "天工巧極誰論價，輸帛傾金只酬畫。",
            "將令世俗尊造化，呼僮捲障不復掛。"
        ],
        "title": "泉上人畫牡丹",
        "id": "6ad532ca-bdfe-4a71-9ad5-e4c6a5cac7a0"
    },
    {
        "author": "强至",
        "paragraphs": [
            "書名唐世凡幾人，魯公運筆獨有神。",
            "當年一字百金直，異代儻獲宜爾珍。",
            "公嘗道直不容內，江湖出走刺史輪。",
            "東南揮翰落幾郡，在處巨蹟刊堅珉。",
            "石堅字巨未應泐，旋復五代遺荒屯。",
            "州鎮尋兵寺觀火，缺碑毀碣埋泥塵。",
            "乾坤豈亦愛字寶，不使久屈卒不伸。",
            "脗合陰假好事手，得此斷石溪山垠。",
            "苔封土蝕初莫省，一洗爛若開三辰。",
            "不由名氏驗體法，氣質渾厚知顔筋。",
            "點端屹如泰山立，畫勁森似長戟陳。",
            "寧同棗木浪傳刻，少陵尤惡肥失真。",
            "蒼茫疑聞地靈泣，爲失此石后土貧。",
            "好事得之不自有，能廣墨本遺其倫。",
            "始從君武愜傳玩，大句感發驚儒紳。",
            "寫公勛德無一欠，何必讀史勞吾唇。",
            "青衫志國繼高唱，首論書法詞逾新。",
            "末言公忠死賊刃，不覺憤淚霑予巾。",
            "昔人謂書乃心畫，浮沉直撓皆相循。",
            "公心遠可此書鑒，體不姿媚一以淳。",
            "嚴嚴古氣自盤薄，宜汝希烈不得臣。",
            "雖云筆力奪元化，濟以忠誼重萬鈞。",
            "後來忠誼弗公學，磨鉛臨帖虛終身。",
            "李斯篆隸豈不好，彰彰奸迹流自秦。",
            "乃知一藝不獨善，所貴名節堅松筠。",
            "魯公之書以名貴，歷代共寶無沉堙。"
        ],
        "tags": [
            "泰山"
        ],
        "title": "和樓志國范君武讀胡尉臨安所獲顔魯公書斷碑",
        "id": "aa5d4cb1-b857-4e9f-8a01-74a89edb025a"
    },
    {
        "author": "强至",
        "paragraphs": [
            "光世出門頭懶回，身將西去犯斗魁。",
            "風雲自繫鵬鵠健，里道正爲驊騮開。",
            "憶初鄉賦選主司，數州側腦聽外臺。",
            "一朝吾鄉騰薦口，姓名喜得丁與裴。",
            "筆摇試席動千指，匠精反愧木盡材。",
            "六人既拔里中傑，黑白自可消怨猜。",
            "君名稍稍近人底，豈是天意激後來。",
            "主司南宮頃第一，又嘗禮部預揀才。",
            "頗傷辭律變新進，怪僻一鼓波遂頹。",
            "既而移書六人者，歷數文弊有可哀。",
            "且言文章貴體要，試格尤要合準裁。",
            "六人既拜主司教，青雲捷路知力推。",
            "方今最曰場屋公，實藝可進那用媒。",
            "君胸二紀富珍藴，每向紙上揮瓊瑰。",
            "掛名省壁定顯赫，續取科第仍崔嵬。",
            "明年躍馬游街塵，請君飲乾臨別杯。"
        ],
        "title": "送裴光世赴舉",
        "id": "e0da2ab5-88c7-425f-a187-b0e03df21937"
    },
    {
        "author": "强至",
        "paragraphs": [
            "男兒剛腸逾古鐵，每到傷離猶暫折。",
            "離緒不啻亂繭絲，纔攪衷腸便成結。",
            "憶昨送子秋風前，薄酒三行歌數闋。",
            "我歌多感酒易醺，子車爲我澀不發。",
            "今來與子舉別觴，還是去年分臂日。",
            "人生歲歲有離恨，爭遣綠鬢不爲雪。",
            "安得共子並翼飛，四方上下無時別。"
        ],
        "title": "走筆送張伯起",
        "id": "bab52f0d-a819-4508-803b-33c1644a698c"
    },
    {
        "author": "强至",
        "paragraphs": [
            "朔野無花春意薄，斧聲惟見桑枝落。",
            "北人是日競條桑，手執懿筐共操作。",
            "客亭繫馬吟寒廳，細雨纏愁牢似縛。",
            "多情北燕能傍人，如說春心繞疏箔。",
            "故鄉桃李應滿園，爛熳香風隨處著。",
            "十年游宦辭江湖，塵土日侵雙鬢惡。",
            "天涯懷抱傾東南，悶對青燈舉幽酌。"
        ],
        "title": "臨洺驛雨中作",
        "id": "e9d188c6-46c4-4c76-84e5-48fced45a562"
    },
    {
        "author": "强至",
        "paragraphs": [
            "種梨易長地舊淤，春風一掃無枯株。",
            "沙頭古寺枕城角，樓殿自與人迹疏。",
            "看花置酒三月破，點檢座客惟欠蘇。",
            "酒酣花底不知處，恍若身世游蕊珠。",
            "銅臺割據古豪盛，樂事已去惟邱墟。",
            "直須及時結勝賞，莫局官事同轅駒。",
            "林僧迎我屢前揖，野鳥避客遥相呼。",
            "咸陽有花遠莫見，豈若此地來須臾。",
            "風前嗅雪不宜緩，春芳過眼猶奔車。",
            "繁枝向月合照映，亂片落地無掃除。",
            "樽邊酩酊不復計，馬上倒載聊拚扶。",
            "子由閉戶自懶出，花與雙眼知何辜。",
            "天姿必欲貴純白，紅杏可婢桃可奴。",
            "君詩險絕不容和，梁園騁思慚相如。"
        ],
        "title": "丙午寒食厚卿置酒壓沙寺邀諸君觀梨花獨蘇子由不至以詩來邀席客同作予走筆依韵和之",
        "id": "a2f3dd3d-ceb6-4fb7-800a-c1a6b4d13e1e"
    },
    {
        "author": "强至",
        "paragraphs": [
            "花前爛醉如泥淤，猶恐花過嗟空株。",
            "壓沙梨開百頃雪，春晚未賞計已疏。",
            "厚卿置酒趁寒食，蜂喧蝶鬧人意蘇。",
            "林間把盞誰我侑，鳥歌聲滑如溜珠。",
            "魏都風流重行樂，艷妝麗服明郊墟。",
            "我初聞招便勇往，恨不插翼附駿駒。",
            "峨眉夫子趣獨異，靜坐幕府煩邀呼。",
            "車公不到座寂寞，大句落紙來須臾。",
            "樽邊弄筆輒强和，布鼓乃敢當雷車。",
            "主人明朝復命客，是日禊事修祓除。",
            "日涵花氣暖不散，酒力易著起要扶。",
            "清明予亦飲射圃，罰觶屢困辭不辜。",
            "杯盤一飽藉脫粟，那有白飯餘君奴。",
            "梨花好在期共醉，功名身外終何如。"
        ],
        "title": "寒食安厚卿具酒饌邀數君子遊壓沙寺觀梨花獨蘇子由不至詩來命座客同賦予既次韵和之明日上巳安復置酒招予與蘇又明日清明予屈二君爲射飲之會而蘇君仍用前韵作詩見及予亦復和",
        "id": "2a7e0646-c595-40c8-ba47-c93b4f46ba10"
    },
    {
        "author": "强至",
        "paragraphs": [
            "釋子群群蹈一轍，類能恐誘鼓師說。",
            "彼上人者劍外來，獨許清吟調風月。",
            "就我乞詩歸甬東，三叩賓階通刺謁。",
            "何時腰下解瓶盂，巖竇應逢先臘雪。"
        ],
        "title": "送川僧玘上人歸雪竇",
        "id": "5feb7cb9-593f-44a1-ba23-39586a0abdd7"
    },
    {
        "author": "强至",
        "paragraphs": [
            "小桃庭前祗一株，無數花開艷新繡。",
            "破蕊脈脈向人笑，鬧枝酣酣索春鬥。",
            "只見蜜蜂來往喧，不道雙燕共時候。",
            "醉吟繞花日幾遭，坐卧欲來花下就。",
            "東風昨夜忽顛狂，曉枝點檢不依舊。",
            "惜無錦帳闊百步，遮藏免被風力驟。",
            "小兒地上拾亂片，猶愛殘香再三嗅。",
            "桃兮開落奈汝何，却取餘杯醉春晝。"
        ],
        "title": "小桃值風零落殆盡偶成鄙句奉呈諸君",
        "id": "e9d06b20-48f5-4ee8-bc83-01a540e6b213"
    },
    {
        "author": "强至",
        "paragraphs": [
            "楊子文格少已遒，自關以西鮮此流。",
            "逸興一發不言休，詩吟千篇酒百甌。",
            "始謂富貴力可求，行年四十差厥謀。",
            "相逢渭水初清秋，氣俊秋隼辭長虬。",
            "歡然一見分輒投，往來自爾月屢周。",
            "忽聞屋角鳴春鳩，感時出門寫我憂。",
            "載酒興慶荒池頭，半酣繫馬聊登舟。",
            "紛紛涉水驚眠鷗，晚陽欲落孤煙收。",
            "開元盛事空林丘，流年數百如回眸。",
            "陳迹隨感來吟搜，偶作短句詒同遊。",
            "楊子既見遽和酬，筆落紙上不暫留，詩珍玉案書銀鈎。",
            "詩人乃是天地讎，造化萬物遭剜鎪。",
            "天公報之甚操矛，少使稱遂多窮愁。",
            "子嘗兩舉試此州，病坐試席出則瘳。",
            "筆力健可掣十牛，及與命鬥力弗侔，翻被命屈豈自由。",
            "嗟予所學淺以浮，不與造化爲怨仇。",
            "胡然天公亦我尤，剛腸勁貌寡媚柔。",
            "觸忤貴勢在轉喉。",
            "蒼顔常調祗自羞，使看平步趨公侯。",
            "子來我語徒啾啾，天高聽卑誠謬悠。",
            "不若且默真良籌，有酒一醉春風樓。"
        ],
        "title": "近承楊子遣垂和池上短篇愛而有贈且攄予懷",
        "id": "8b8aab5b-e4c4-4aa0-a799-08265b8dd0ca"
    },
    {
        "author": "强至",
        "paragraphs": [
            "君王赫怒超前古，威令風馳奮皇武。",
            "將士咸懷敵愾心，桓桓孰可當貔虎。",
            "岷峨橫抹西南坤，河池散關當北門。",
            "堅城高寨礙飛鳥，天兵百萬方雲屯。",
            "給軍自古資巴蜀，接軫連檣轉芻粟。",
            "正須將漕得其人，賦役平均軍食足。",
            "三分才具超常倫，不獨摛藻追淵雲。",
            "究宣德意可預見，抉剔奸蠹蘇疲民。",
            "使星入蜀今重應，芒寒色正相輝映。",
            "川合東西幾萬家，佇瞻玉節交相慶。",
            "行聞盡錄平戎功，給餉正與提兵同。",
            "紫泥封詔看西去，歸來聯騎朝王宮。"
        ],
        "title": "送李去病楊元老",
        "id": "947affb0-860f-418c-9b88-b96d047533d8"
    },
    {
        "author": "强至",
        "paragraphs": [
            "窮山老松幹百尺，縱有愛者勢難值。",
            "小松聳擢未及丈，何亦冷落守巖石。",
            "由來世眼習繁侈，競事妖紅與爛白。",
            "往往破産聚名卉，未見有一號松癖。",
            "城中有客賣桃李，美價高下隨意得。",
            "咄嗟彼叟何爲者，浪負松本窮九陌。",
            "行求善價吻欲燥，力弛還立朱門側。",
            "過之千百絕一顧，寧復肯許一錢直。",
            "音聲猶带澗風澀，顔色尚染嵐煙黑。",
            "松材雖良人未見，其奈桃李有春色。",
            "嗟哉子計信疏矣，豈宜肩入芳菲域。",
            "速培舊土養松幹，待棟明堂柱帝宅。",
            "予疑叟非鬻松者，無乃矯世爲所特。",
            "衆趨時好逞穠艷，何獨孑孑衒皴碧。",
            "群雄馳騁尚譎詐，軻以仁義游六國。",
            "時乎釋老肆分籍，愈以原道破群惑。",
            "叟乎叟乎予爾知，獨行矯世難爲力。"
        ],
        "title": "賣松翁",
        "id": "4bd03439-8939-4bf6-817d-b42e5d9282bb"
    },
    {
        "author": "强至",
        "paragraphs": [
            "城頭滾滾寒烟起，城裏無人冷如水。",
            "一聲暮角聒地來，聲中宛轉含餘哀。",
            "逡巡流入單于調，耳邊似近單于臺。",
            "坐客未終聽，對面淚雙迸。",
            "那復將軍絕塞眠，朔風吹落玉帳邊。",
            "狼烟未盡不待曉，恨不立起銘燕然。",
            "何人始製角中曲，幽怨到今傳不足。",
            "吁嗟畫角終無情，百年日月銷此聲。"
        ],
        "title": "與盛毅同賦暮角行",
        "id": "022d5dfa-a808-4b41-8017-d2666caf5cb8"
    },
    {
        "author": "强至",
        "paragraphs": [
            "幼年壯氣寒逾熱，更喜朱顔照飛雪。",
            "門前地厚堆玉塵，屐齒千回狂走折。",
            "今來過壯能幾秋，眼未見雪心先愁。",
            "病膚隠粟出門懶，敝袍盡日紅爐頭。",
            "此身知更十年後，雪屋能如今坐否。",
            "層衾沒頷定晝眠，那復吟邊開凍口。",
            "壯齡衮衮洪濤奔，百年浩蕩未易論。",
            "人間萬事亦顛倒，且對今雪空清樽。"
        ],
        "title": "冬雪行",
        "id": "dad85644-e10d-4b79-9084-5e4ba45c555b"
    },
    {
        "author": "强至",
        "paragraphs": [
            "秋風木葉飛邊徼，日暮銅臺別杯釂。",
            "燕姬一曲聲未終，交臂方携忽南棹。",
            "相公鎮魏從辟書，玉帳三年奉談笑。",
            "密謀直道裨主人，飽食庸兒或陰誚。",
            "君殊不顧但自若，烱烱誠心復誰照。",
            "相公還朝數論薦，援手無人在廊廟。",
            "薦章未報人事改，魏國門前客相弔。",
            "聖賢尚覬後世知，萬事那能目前料。",
            "方今擢才不待次，道路紛紛走嚴召。",
            "朝廷必欲收真才，豈有如君使常調。",
            "讀書適用非苟知，脫略空言直趨要。",
            "有餘利刃未一施，可惜青萍反居鞘。",
            "誰能出力終提携，會看驚人露芒耀。",
            "君如弗偶好言命，予亦徐當卜耕釣。"
        ],
        "title": "送盛君方",
        "id": "b37b61c3-e7ad-479f-8d18-da1d029632dc"
    },
    {
        "author": "强至",
        "paragraphs": [
            "國初以來治蜀者，處置盡自乖崖公。",
            "當時奏使便宜敕，不與天下州府同。",
            "行之已及八十載，奸宄銷伏誰之功。",
            "因循至此漸抏敝，有未曉者時相攻。",
            "鞭笞小罪亦檢察，不許略出常科中。",
            "下民知之頗不懼，州縣往往藏群凶。",
            "側身斂足未動者，實以累朝恩澤隆。",
            "公之初來蜀人喜，慈愛久著民情通。",
            "衆心歡然恥犯法，捄藥浮薄歸醇醲。",
            "盡將約束付僚吏，興起學校還文翁。",
            "二年美化極沾洽，遠近循服如偃風。",
            "上將歸公問誰代，當使間作如笙鏞。",
            "遂求元老得青社，其人廊廟之宗工。",
            "往年鎮撫有異績，大旆再來遣于東。",
            "公今與之合符去，到必奉詔參夔龍。",
            "大資舊德固無慮，剖判自出其心胸。",
            "所憂厥後嗣之者，忠定良法還如空。",
            "養頑活狡作淵藪，不免剪殄煩興戎。",
            "蒙之憤懣久填臆，言賤不得通九重。",
            "頌公上殿起居罷，第一用此聞宸聰。"
        ],
        "title": "送知府吳龍圖",
        "id": "4b63c648-7096-462c-b947-e435c756dcc1"
    },
    {
        "author": "强至",
        "paragraphs": [
            "弱冠相逢今四十，當年壯氣虬龍蟄。",
            "交情獨在酒盞深，人事細論衣袖濕。",
            "詩書誤身浪自憐，公相滿眼誰可揖。",
            "蒼顔已變長安風，後會更應尤戢戢。"
        ],
        "title": "京師逢徐良溫叟明府",
        "id": "6d539d64-3ea3-46fe-81f4-20b8d896fc22"
    },
    {
        "author": "强至",
        "paragraphs": [
            "一春三月少見晴，濕雲不飛壓花老。",
            "君來別我西出關，病裏傷離似翁媼。",
            "和風吹面纔幾程，即入風流洛陽道。",
            "司農水利無留行，洛城花開爲誰好。",
            "漢唐陳迹到可尋，猶有山川豁懷抱。",
            "憶昨行春從魏公，興慶池邊玉樽倒。",
            "公今已爲泉下游，往事憑君問煙草。",
            "官家諸路急使才，歸對明光切須早。"
        ],
        "title": "小疾中元恕相別往長安信筆成篇奉送",
        "id": "ee4927a7-5154-472e-ae2b-2a2eede7f0f4"
    },
    {
        "author": "强至",
        "paragraphs": [
            "雕軒畫室吳僧居，花草禽魚屏面集。",
            "豈如蕭爽大士堂，雪山數尺平頭立。",
            "滿齋虛白已自生，隔坐紛華不容入。",
            "霜毫一掃都無痕，獨有淋漓粉光濕。",
            "好丹世上空紜紜，趣與師同百無十。",
            "常時吟客惟我來，共愛此屏微靜翕。",
            "目睛難駐手試捫，指下琉璃無寸澀。",
            "願乘醉筆留幾行，爲寫高僧白雲什。"
        ],
        "title": "題可久上人房素屏",
        "id": "05669761-0be1-4e83-bd62-40fd22e670dc"
    },
    {
        "author": "强至",
        "paragraphs": [
            "相如昔乘使者車，縣令負弩當前驅。",
            "頗矜意氣誇里閭，檄詞爛熳肆欺誣。",
            "歸來不說民饑臞，餘佞更留封禪書。",
            "江山清絕冠天區，豈甘久被斯人汙。",
            "邇來炳靈軼古初，耆俊相繼馳亨衢。",
            "堂堂御史今名儒，志節慷慨忠義俱。",
            "才高識遠器有餘，不似文園淺丈夫。",
            "一朝持節歸成都，使星皎皎臨坤隅。",
            "輟從憲府恩意殊，霜威鶚擊正所須。",
            "奸胥所在察于荼，交券計斤良可吁。",
            "鋤凶芟穢忌踟躕，元惡須行七日誅。",
            "惡除惠澤益霑濡，頓使枯瘠都豐腴。",
            "坐茵未暖氈氍毹，詔歸還直承明廬。",
            "朝廷急賢恢遠圖，碧雞金馬不用渠。",
            "以人報國功難逾，諸生中有何武無。"
        ],
        "title": "送王賓玉",
        "id": "77f7cc80-d048-4897-a41f-b63e55d85851"
    },
    {
        "author": "强至",
        "paragraphs": [
            "長安古名都，漢唐以來帝王宅。",
            "當時高冠大带接迹公卿間，聲名大半文章伯。",
            "能書萬變軼出意象外，那跼體法就常格。",
            "傑詞精翰在處勒琬琰，從此關西富碑石。",
            "咸陽原頭螭蟠龜負不知數，風雨皴剝塵土蝕。",
            "荒郊壞宇大者卧榛莽，小者老祠佛廟往往龕屋壁。",
            "憶初來長安，于此心頗溺。",
            "朝披夕購自忘倦，一紙不吝百金易。",
            "豈惟讀辭玩點畫，漢唐往事皆歷歷。",
            "始者累一以至百，今既累百至千未免廣搜覓。",
            "古人載書兼兩懼猜謗，今我車載不足更囊積。",
            "中郎知我有碑癖，封寄數本跨數驛。",
            "中郎中郎雖欲遂愚癖，愚也字學不進。",
            "文格不長，翻愧嗜此苦無益。",
            "雖然古人亦或有所嗜，又恐一朝捨此愚意無以適。",
            "碑乎誓將蓄汝永吾好，不已聖猶賢博奕。"
        ],
        "title": "謝三門提舉輦運宋叔達郎中寄古碑雜言",
        "id": "526b82cd-abcd-4f41-ace9-41fce5cf26f4"
    },
    {
        "author": "强至",
        "paragraphs": [
            "地暖春纔半，蹊深氣已暄。",
            "風光何處好，雪浪此時翻。",
            "勻似金刀翦，裝成玉杖繁。",
            "夭桃漫相壓，吏部竟誰言。"
        ],
        "title": "李花",
        "id": "55acb9c5-bcef-402f-8a6f-89d37613aa3e"
    },
    {
        "author": "强至",
        "paragraphs": [
            "縹緲驚春夢，鏗轟送曉聲。",
            "敲烟出野寺，催月下山城。",
            "窗映東方白，燈留半壁明。",
            "隠然餘韵在，群動已營營。"
        ],
        "title": "曉鐘",
        "id": "5b9264ea-6eab-4caa-8202-67b6ae41816f"
    },
    {
        "author": "强至",
        "paragraphs": [
            "乾坤一傳舍，日月兩征輪。",
            "邂逅逢餘閏，連綿送晚春。",
            "巢邊迎燕熟，枝上數花頻。",
            "漸暖茅檐日，吾將理葛巾。"
        ],
        "title": "閏月晦日",
        "id": "76dbc5c8-1ccf-4a84-9127-aa3a23ab4dee"
    },
    {
        "author": "强至",
        "paragraphs": [
            "林間花自飛，物理不應悲。",
            "偶對飄殘地，休論艷發時。",
            "有情香水面，無數點河湄。",
            "蜂蝶含餘意，徘徊繞舊枝。"
        ],
        "title": "落花",
        "id": "3a1352f3-1112-470d-9232-26cc5e948ded"
    },
    {
        "author": "强至",
        "paragraphs": [
            "馬繫揚雄宅，門過孟母鄰。",
            "升堂予獨拜，同井子兼親。",
            "萬卷先生富，千金舊産貧。",
            "早將安穩字，去慰杏園春。"
        ],
        "title": "因訪楊公濟遂同步野夫家省其母野夫時就試南宮",
        "id": "324e5de5-6110-4c15-88bb-c49a579909e4"
    },
    {
        "author": "强至",
        "paragraphs": [
            "無物終天地，青山豈免開。",
            "萬人鑱秀骨，一氣失全胚。",
            "漫貯崇朝雨，猶防浩劫灰。",
            "何年巨靈手，曾此擘崔嵬。"
        ],
        "title": "同楊公濟賦破山得開字",
        "id": "fbb8140b-c3be-4b7a-8f3c-c9964b4f1d44"
    },
    {
        "author": "强至",
        "paragraphs": [
            "空影倒波面，晚陽留樹梢。",
            "人煙青近郭，鳥道暗長郊。",
            "世外空搔首，溪邊懶結茅。",
            "滄浪那敢羨，漁父定吾嘲。"
        ],
        "title": "同楊公濟賦晚過西村",
        "id": "d64d8fbb-1edd-47aa-85da-a0a52f0f60b1"
    },
    {
        "author": "强至",
        "paragraphs": [
            "雨脚灑不斷，魚龍沸巨溟。",
            "浮泥溢平地，暴水入中庭。",
            "門巷絕尋訪，壺觴誰醉醒。",
            "頑雲速收斂，渴欲睹天晴。"
        ],
        "title": "苦雨",
        "id": "801f826d-de5a-4540-b5f9-5e00cd983d86"
    },
    {
        "author": "强至",
        "paragraphs": [
            "幸藉炎蒸力，因遷腐草蹤。",
            "清宵能自照，暗室肯相容。",
            "雨巷幽光晦，風簾亂點重。",
            "臨書方汝頼，惟恐有鳴蛬。"
        ],
        "title": "螢",
        "id": "84777cc2-353f-4602-abd2-2a9d05518c1e"
    },
    {
        "author": "强至",
        "paragraphs": [
            "百藥吾誰辨，農皇舊有經。",
            "傾金購善種，按譜驗真形。",
            "易地防根瘦，他時欲劑靈。",
            "天時縱不雨，灌溉頼園丁。"
        ],
        "title": "種藥",
        "id": "cca7467b-a624-49be-a143-3a3c3b0355d1"
    },
    {
        "author": "强至",
        "paragraphs": [
            "蕭散前川令，才高氣亦剛。",
            "學攻諸子短，能涉衆人長。",
            "日月銷書卷，功名撫劍鋩。",
            "他年有大用，莫漫比柴桑。"
        ],
        "title": "贈於潛張定國",
        "id": "8d22e1b8-4f5c-459a-b8dc-5873fda075fa"
    },
    {
        "author": "强至",
        "paragraphs": [
            "夫子南州傑，相逢出肺肝。",
            "平生潛聖閫，壯歲尚儒冠。",
            "鴟鷃霄垠擊，蛟龍井底蟠。",
            "恥將孤憤劍，容易向人彈。"
        ],
        "title": "某近與和叔游景愛之不足因吟短篇以贈",
        "id": "6eb67dec-2f53-49af-8427-499e58f0612f"
    },
    {
        "author": "强至",
        "paragraphs": [
            "崷崒閩人秀，夫君得最完。",
            "文章醇不雜，氣質渾無刓。",
            "場屋聞新詔，鄉閭正素冠。",
            "天應老賢業，頭角壯年蟠。"
        ],
        "title": "贈李熊先輩二首  其一",
        "id": "a463cb6e-b163-4470-8faa-1c38afe50519"
    },
    {
        "author": "强至",
        "paragraphs": [
            "詔書一日至，多士競軒眉。",
            "獨有儒林傑，方纏風樹悲。",
            "饑腸惟飽學，正口絕柔辭。",
            "從古器大者，於中成就遲。"
        ],
        "title": "贈李熊先輩二首  其二",
        "id": "255fbf22-41df-4049-ac7a-22f429a0761e"
    },
    {
        "author": "强至",
        "paragraphs": [
            "十月清霜後，孤舟顥氣間。",
            "酒邊頹白日，棹底倒青山。",
            "境勝歡憂泯，吟頻物象慳。",
            "吾儕一笑後，魚鳥伴誰閒。"
        ],
        "title": "與王仲密諸君泛湖",
        "id": "2e5bc6f0-ecc7-4737-aa7f-64c6700a3c80"
    },
    {
        "author": "强至",
        "paragraphs": [
            "寒日山尖落，孤烟樹杪屯。",
            "水流天欲動，舟急岸如奔。",
            "縹緲穿雲角，蒼茫望郭門。",
            "片心爭宿鳥，去去近黄昏。"
        ],
        "title": "急棹趁吳門",
        "id": "2778d0ee-0ad4-4dd2-ba23-93dc259d5b06"
    },
    {
        "author": "强至",
        "paragraphs": [
            "山勢隨淮斷，河流带地渾。",
            "嚴風疏樹影，落日露沙痕。",
            "客興雙蓬鬢，吟懷一酒尊。",
            "舟行那敢緩，霜意滿乾坤。"
        ],
        "title": "初入汴",
        "id": "67361351-6fac-46e7-a9a5-b56a1fd4512f"
    },
    {
        "author": "强至",
        "paragraphs": [
            "未見攀花宿，纔聞隔葉歌。",
            "可憐毛羽細，莫怪語言多。",
            "匹馬春風路，輕舟夜月波。",
            "數聲來入耳，最奈客愁何。"
        ],
        "title": "新鶑",
        "id": "db8bd9a4-14a8-4c97-b84a-22724df3361f"
    },
    {
        "author": "强至",
        "paragraphs": [
            "楊柳長安陌，游車錦繡香。",
            "漫傾春日酒，誤入少年場。",
            "意氣青雲客，風流白面郎。",
            "致身愁獨晚，檢點鬢毛蒼。"
        ],
        "title": "轂下春日",
        "id": "f7d7bfff-cd0b-4034-8812-bb2594cb8724"
    },
    {
        "author": "强至",
        "paragraphs": [
            "紅濕花枝軟，青涵柳色鮮。",
            "未開新禁火，自起欲晴煙。",
            "坐卧銷佳節，招尋憶舊年。",
            "故鄉游樂地，心折泛湖船。"
        ],
        "title": "寒食前二日對雨",
        "id": "55f39f7a-41fa-45b8-a955-3db9a921822f"
    },
    {
        "author": "强至",
        "paragraphs": [
            "江海歲云晏，雨冥風自凄。",
            "葉光群木洗，翅濕幾禽低。",
            "靜榻欹寒枕，孤城隠暮鼙。",
            "少陵車馬客，催踏草堂泥。"
        ],
        "title": "對雨寄楊公濟",
        "id": "4cf9ea54-0808-428c-8f9c-4379a40ccc96"
    },
    {
        "author": "强至",
        "paragraphs": [
            "騷雅丁夫子，年來客路岐。",
            "故關春夢後，獨館雨留時。",
            "詩有龜兒掌，游須驥子隨。",
            "君家千歲鶴，應解念歸遲。"
        ],
        "title": "雨中呈丁評事",
        "id": "3505097c-1287-4af2-9ebc-eeb32475b435"
    },
    {
        "author": "强至",
        "paragraphs": [
            "日落群山靜，天寒獨鳥歸。",
            "聲悲故巢遠，影入片雲微。",
            "蹤迹憐吾滯，青冥羨汝飛。",
            "莫爲雙翼誤，須避暗中機。"
        ],
        "title": "歸鳥",
        "id": "b4c44261-b622-414a-938a-bff361e8d298"
    },
    {
        "author": "强至",
        "paragraphs": [
            "積淖厭行路，解鞍欣曲肱。",
            "疾風穿敝屋，細雨濕青燈。",
            "聒夜有饑鼠，觀空無定僧。",
            "中宵塵累息，山水思填膺。"
        ],
        "title": "宿慧安院",
        "id": "791e21ab-a5de-46aa-a590-500d68546f78"
    },
    {
        "author": "强至",
        "paragraphs": [
            "采采南山菊，還應滿故園。",
            "全家泊孤埭，多病負清樽。",
            "木末秋聲老，天涯雨氣昏。",
            "鄉關吟望外，愁淚有雙痕。"
        ],
        "title": "九日病中泊舟召伯堰",
        "id": "812f488e-d86f-4b62-b01e-29f6d329912f"
    },
    {
        "author": "强至",
        "paragraphs": [
            "瘦馬風埃裏，蕭疏分亦安。",
            "閒趨京兆尹，冷甚廣文官。",
            "錦繡頒詩句，松筠映歲寒。",
            "天邊師坐闊，南望祇長嘆。"
        ],
        "title": "某爲府曹伏蒙吳先生以詩見寄謹依韵奉酬",
        "id": "a059d3d1-365a-480f-985c-c157b6eb32c9"
    },
    {
        "author": "强至",
        "paragraphs": [
            "野館臨空闊，江城起暮寒。",
            "年光去天末，雪意上雲端。",
            "自失歸禽影，能侵病客肝。",
            "莫將愁對景，入夜轉漫漫。"
        ],
        "title": "同盛任道賦暮陰",
        "id": "9e46dbe4-79a9-409f-a59d-5e7684f11e6c"
    },
    {
        "author": "强至",
        "paragraphs": [
            "僻坐治孤學，取書窺古人。",
            "高風凜如在，千載邈相親。",
            "欲滿詩書腹，寧規富貴身。",
            "獨君知己厚，無亦慮吾貧。"
        ],
        "title": "次韵禮之齋中述懷",
        "id": "40e608e8-d147-4871-84a0-164f0a1989de"
    },
    {
        "author": "强至",
        "paragraphs": [
            "漠漠陰常結，垂垂勢未收。",
            "潤多宜土脈，落久驗溪流。",
            "與物知無間，於花似有讎。",
            "少年車馬客，惆悵爲君游。"
        ],
        "title": "春雨一篇呈純甫賢僚縣庠諸彥",
        "id": "242cfa37-06ff-40fa-bb25-38dc9624d4d4"
    },
    {
        "author": "强至",
        "paragraphs": [
            "上天誰與問，四序曷相干。",
            "已季春成暮，當溫氣反寒。",
            "農心憂地凍，俗眼惜花殘。",
            "我豈殊民意，身爲父母官。"
        ],
        "title": "二月大寒偶書短句",
        "id": "4059c43f-901c-4ed5-b921-642f321a6653"
    },
    {
        "author": "强至",
        "paragraphs": [
            "飛花何太急，春在豈須忙。",
            "亂點不經眼，殘枝猶斷腸。",
            "愁看湖色浄，怯照鬢毛霜。",
            "回首壯遊地，幽襟付淺觴。"
        ],
        "title": "經春罕嘗見花今出湖上悉已離披",
        "id": "4594bdde-04a3-4e48-af58-5003484c3cc3"
    },
    {
        "author": "强至",
        "paragraphs": [
            "馬上凉秋雨，隨愁入亂山。",
            "垂垂衣袖重，點點鬢毛斑。",
            "猿鳥寒聲外，漁樵古畫間。",
            "片時全嶺暗，急趁暮鐘還。"
        ],
        "title": "山中遇雨",
        "id": "5d5817bc-898c-4458-ab1d-ca3d7542433b"
    },
    {
        "author": "强至",
        "paragraphs": [
            "造化有詭異，雙蕖共萼翻。",
            "凌波洛神艷，泣竹舜妃魂。",
            "得所雖欣地，猶孤尚笑根。",
            "聖朝不言瑞，圖獻恨無門。"
        ],
        "title": "純甫小池生雙蓮",
        "id": "12f09014-3728-4f7b-87b9-802f98deb8b7"
    },
    {
        "author": "强至",
        "paragraphs": [
            "敝屋數楹隘，炎曦一線長。",
            "梅仙厭煩溽，蕭寺得清凉。",
            "山鳥聒幽耳，澗泉蠲渴腸。",
            "茲遊君獨勝，河朔浪飛觴。"
        ],
        "title": "和純甫獨往至德上方避暑",
        "id": "7350c063-1cfc-4636-93e6-7affe688dd77"
    },
    {
        "author": "强至",
        "paragraphs": [
            "數餠建溪春，求逾尺璧珍。",
            "封從鄉國遠，惠與郡僚均。",
            "午榻忘搘臂，晨觴厭啟唇。",
            "拜嘉當對啜，相待况如賓。"
        ],
        "title": "通判國博惠建茶且有對啜之戲因以奉謝",
        "id": "19a075b4-b060-45bc-ae3a-91f6749d7a29"
    },
    {
        "author": "强至",
        "paragraphs": [
            "一室微吟地，開窗更欲虛。",
            "入雲驚紙破，照月愛櫺疏。",
            "野色連朝夕，秋光滿屋廬。",
            "何如謝太守，遠岫獨相於。"
        ],
        "title": "書窗",
        "id": "8080b414-f672-4d5e-b0c9-33c68ad7660d"
    },
    {
        "author": "强至",
        "paragraphs": [
            "甲第俯河湄，修亭面勢宜。",
            "琴樽長有樂，草木似無衰。",
            "境勝青山敵，心閒白日遲。",
            "祖良迷大隠，獨與赤松期。"
        ],
        "title": "寄題張殿直長春亭",
        "id": "94408627-0b9c-440f-aec0-5b3cd1442e27"
    },
    {
        "author": "强至",
        "paragraphs": [
            "退築謀何早，閑居興頗濃。",
            "渠流通潁派，窗列隔淮峰。",
            "玉麈談賓盛，牙籤載籍重。",
            "雨巾時墊角，一代慕林宗。"
        ],
        "title": "寄題郭明府寺丞潁上西齋",
        "id": "2757d83a-c9d8-43c3-bbdb-0ab6edb776c2"
    },
    {
        "author": "强至",
        "paragraphs": [
            "濁流非猛激，無以頓澄明。",
            "此邑先膏潤，今予力潔清。",
            "人皆疑矯行，君獨照真誠。",
            "一得途中什，譊譊衆口平。"
        ],
        "title": "奉答雅均途中見寄二首  其一",
        "id": "f4e16b54-2342-40ed-8041-af8b37fdf3f5"
    },
    {
        "author": "强至",
        "paragraphs": [
            "貧固誠吾分，廉斯亦士常。",
            "漫多愚執守，愧少子文章。",
            "雖幸相逢近，猶嗟此別長。",
            "何時却南轡，重把論詩觴。"
        ],
        "title": "奉答雅均途中見寄二首  其二",
        "id": "a6128a11-d214-4c7d-8846-349333f87e55"
    },
    {
        "author": "强至",
        "paragraphs": [
            "鬥智不鬥力，一枰思解圍。",
            "防人甚勍敵，平地有危機。",
            "蝸角爭先後，狼心競是非。",
            "傍觀縮手者，往往見精微。"
        ],
        "title": "觀棋",
        "id": "f9e7bea1-4f1c-4636-a796-621dab136f3d"
    },
    {
        "author": "强至",
        "paragraphs": [
            "花日金相照，條風翠競翻。",
            "誰言羞晚艷，自喜勝孤根。",
            "客土深培力，家人一溉恩。",
            "秋香真好在，未易負清樽。"
        ],
        "title": "九日過後漫題堂前雙菊",
        "id": "e0831574-7557-40ae-b089-9c5e274451a1"
    },
    {
        "author": "强至",
        "paragraphs": [
            "秋園無艷色，特地起西風。",
            "間向煙林翠，時呈霜片紅。",
            "霞光青漢襯，燈炬碧紗籠。",
            "不解隨松柏，染裁煩化工。"
        ],
        "title": "和純甫紅葉",
        "id": "ef221b00-f64c-49ec-89c1-0cd9e57f59e5"
    },
    {
        "author": "强至",
        "paragraphs": [
            "徒密嗤翠幄，有文殊紫屏。",
            "因霜變顔色，點樹作丹青。",
            "廢苑掃還聚，疏林生易形。",
            "秋風無別艷，祝爾莫飄零。"
        ],
        "title": "再次韵和純甫紅葉之什",
        "id": "4bd2399c-27dd-47cc-9989-b164435ff891"
    },
    {
        "author": "强至",
        "paragraphs": [
            "晨興事行役，寸祿此時輕。",
            "撲面風霜緊，隔林鷄犬鳴。",
            "遥天分淡色，殘月露微明。",
            "便欲投簪去，無田可力耕。"
        ],
        "title": "挺山道中早行有感二首  其一",
        "id": "38bcaf90-3554-4d76-ad5b-70036b2b03de"
    },
    {
        "author": "强至",
        "paragraphs": [
            "山驛孤燈盡，霜天片月低。",
            "還家人自喜，戀櫪馬頻嘶。",
            "野水分微白，巢禽驚穩棲。",
            "前村應曙色，依約數聲雞。"
        ],
        "title": "挺山道中早行有感二首  其二",
        "id": "ed12f44c-6ddc-4fc8-8a2a-c5eacaf9f1dd"
    },
    {
        "author": "强至",
        "paragraphs": [
            "蒼莽窮山路，蕭森古寺門。",
            "夢深宵殿月，淚迸曉枝猨。",
            "人事隨群動，山情阻細論。",
            "城中塵沒眼，愁思滿歸軒。"
        ],
        "title": "宿山寺",
        "id": "6fd902c8-b9e1-4de8-86f5-16a7e97d6310"
    },
    {
        "author": "强至",
        "paragraphs": [
            "親戚富貴合，賤貧宜見疏。",
            "獨君從遠道，爲我枉高車。",
            "相得未逾月，薄言還故廬。",
            "風霜正凄暮，臨別尚躊躇。"
        ],
        "title": "某承乏東陽周親惠然顧訪未幾告別以詩餞之",
        "id": "079c7de0-2226-4938-aa40-e5397a0a0b3c"
    },
    {
        "author": "强至",
        "paragraphs": [
            "城市隔半舍，好山寧在深。",
            "亂雲歸別塢，落日照疏林。",
            "能解外緣縛，始堅安住心。",
            "冠裳方我誘，漫作愛山吟。"
        ],
        "title": "晚登至德上方偶書短篇呈山主雲公",
        "id": "105f6b80-cd61-41f1-b49c-59e6e0951388"
    },
    {
        "author": "强至",
        "paragraphs": [
            "山水東陽富，僧居更翠微。",
            "晴峰露秋骨，古樹減煙圍。",
            "啼鳥遠相應，孤蜂閑自歸。",
            "予生秉幽尚，夢想在禪扉。"
        ],
        "title": "離東坡後寄題義師上方",
        "id": "73f6fd64-19ad-4342-8811-b5fe7b34efb2"
    },
    {
        "author": "强至",
        "paragraphs": [
            "今歲同升客，如君有幾人。",
            "青年登一第，白首具雙親。",
            "喜氣生軍壘，歡迎聚邑民。",
            "諸兄在天祿，勉去繼清塵。"
        ],
        "title": "劉叔茂及第後往廣德拜親過吳江新治",
        "id": "df3090ca-f032-46e8-bd7c-282825c50f06"
    },
    {
        "author": "强至",
        "paragraphs": [
            "封寄晉陵船，東南第一泉。",
            "出瓶雲液碎，落鼎月波圓。",
            "正味云誰別，繁聲祇自憐。",
            "要須茶品對，合煮建溪先。"
        ],
        "title": "惠山泉",
        "id": "fa764343-33e2-476b-af2e-493547179829"
    },
    {
        "author": "强至",
        "paragraphs": [
            "三歲別吾弟，今歸心始降。",
            "從茲得安寢，無夢過重江。",
            "預驗鵲音喜，行看雁影雙。",
            "西湖猶可泛，酤酒市羊羫。"
        ],
        "tags": [
            "西湖"
        ],
        "title": "官滿將見舍弟",
        "id": "287a6e43-4003-4d33-b3c9-9c48f0f8f6c0"
    },
    {
        "author": "强至",
        "paragraphs": [
            "諸友分携地，重陽欲近天。",
            "共誰搴菊蕊，獨立憶梅仙。",
            "對飲乖今日，傷離似去年。",
            "佳山足吟賞，應自有新篇。"
        ],
        "title": "途中寄純甫",
        "id": "31a44077-6ca9-48dc-88ae-eb2e78a48f15"
    },
    {
        "author": "强至",
        "paragraphs": [
            "寂寞湖邊寺，荆溪目已瞑。",
            "窗雲猶曉白，竹徑自寒青。",
            "野鳥悲吟動，門人感涕零。",
            "里無梁補闕，誰可法師銘。"
        ],
        "title": "志遠法師挽辭",
        "id": "a950d544-ac37-4f17-bb92-d7a0a9641e14"
    }
]