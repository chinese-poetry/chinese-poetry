[
    {
        "author": "宋伯仁",
        "paragraphs": [
            "春到已多時，遊人替衲衣。",
            "柳眠鶯喚醒，花瘦雨添肥。",
            "官事癡能了，人情久易非。",
            "一貧能自守，贏得掩柴扉。"
        ],
        "title": "春半",
        "id": "21b0ccaa-dc2e-4a55-855a-aa1b0ad3ef80"
    },
    {
        "author": "宋伯仁",
        "paragraphs": [
            "著意功名四十年，柳花空滿鬢絲邊。",
            "男兒無補朝廷事，有愧饑餐困即眠。"
        ],
        "title": "散愁四首  其一",
        "id": "957aa115-312d-4932-8998-9cd37725a810"
    },
    {
        "author": "宋伯仁",
        "paragraphs": [
            "小樓呼酒揖青山，翠碧瓏璁一笑間。",
            "山若有情應問我，如何猶似野人閒。"
        ],
        "title": "散愁四首  其二",
        "id": "dedafe14-faf3-4f63-898a-bf52be24d13b"
    },
    {
        "author": "宋伯仁",
        "paragraphs": [
            "清貧如水儘無妨，只願伊周立廟堂。",
            "扶起太平千載脈，且隨農父樂耕桑。"
        ],
        "title": "散愁四首  其三",
        "id": "43c72388-7b2b-4e74-9e17-9deba0f28101"
    },
    {
        "author": "宋伯仁",
        "paragraphs": [
            "旋買犁鋤學種田，一聲長嘯霅溪邊。",
            "微茫白水山如畫，好箇江南萬里天。"
        ],
        "title": "散愁四首  其四",
        "id": "a4f552db-94f9-475c-ae9e-67b89bca366b"
    },
    {
        "author": "宋伯仁",
        "paragraphs": [
            "午夢驚回筍簟凉，坦夷襟度即瀟湘。",
            "詩高自與梅花好，食淡方知菜味長。",
            "事說萬端多畫虎，人無一念不亡羊。",
            "滿頭飛絮春零亂，莫笑狂夫老更狂。"
        ],
        "title": "午睡",
        "id": "3b8ea739-ab1e-469f-9f60-587213a5bb82"
    },
    {
        "author": "宋伯仁",
        "paragraphs": [
            "一醉復一醉，陶陶醉未休。",
            "何傷於日月，知我者春秋。",
            "萬事難追昔，千金不解愁。",
            "白鷗飛浩蕩，此興屬漁舟。"
        ],
        "title": "酒邊",
        "id": "b38a58b4-76fa-439b-bac1-e2cc1a821978"
    },
    {
        "author": "宋伯仁",
        "paragraphs": [
            "天浮月影水浮天，路繞山頭樹繞煙。",
            "船小小行人意適，藕花新索酒杯傳。"
        ],
        "title": "小舟晚賞荷花",
        "id": "06671b04-7b85-4831-afa2-42fb54b46df8"
    },
    {
        "author": "宋伯仁",
        "paragraphs": [
            "清明是處插垂楊，院宇深深綠翠藏。",
            "心地不爲塵俗累，不簪楊柳也何妨。"
        ],
        "title": "清明插柳",
        "id": "5b1833f9-65b1-4ba7-9a9d-83559e85ad5d"
    },
    {
        "author": "宋伯仁",
        "paragraphs": [
            "風甃殘花滿地紅，別離樽俎謾匆匆。",
            "春光未肯收心去，却在荼䕷細影中。"
        ],
        "title": "晚春二首  其一",
        "id": "a5077bcd-0582-4c71-b033-9c23c9ff23ce"
    },
    {
        "author": "宋伯仁",
        "paragraphs": [
            "綠陰陰裏惜韶華，自縛筠梢掃落花。",
            "可笑遊人心未懶，杜鵑啼處撥琵琶。"
        ],
        "title": "晚春二首  其二",
        "id": "194dd41d-d5b8-4f7e-a330-a0eab1937e17"
    },
    {
        "author": "宋伯仁",
        "paragraphs": [
            "詩債還無足，家園亦倦看。",
            "客遊宜致仕，午睡當之官。",
            "舌笑張儀在，心憑達摩安。",
            "清和天氣好，應免夾衣寒。"
        ],
        "title": "清和",
        "id": "25693982-a6c3-4bb7-bfd2-664e1845b530"
    },
    {
        "author": "宋伯仁",
        "paragraphs": [
            "坐久如忘世，松窗日未斜。",
            "營巢鴉噪樹，作夢蝶眠花。",
            "易課推三畫，醫方錄數家。",
            "瓶笙聲未絕，更點土山茶。"
        ],
        "title": "久坐",
        "id": "c9dd23e8-f691-4000-997f-23a21ff26f33"
    },
    {
        "author": "宋伯仁",
        "paragraphs": [
            "青梅黄盡雨無多，柳影重重午日過。",
            "忽聽隔籬人語笑，採蓮艇子上新河。"
        ],
        "title": "戲作",
        "id": "c868419a-4ec7-4ec4-b35a-ebff0ce7e879"
    },
    {
        "author": "宋伯仁",
        "paragraphs": [
            "金鱗韜隠已多時，寺壁重泥又有詩。",
            "龍若久懷霖雨志，不應蟠屈小方池。"
        ],
        "title": "玉泉寺金魚",
        "id": "a32dc504-ddee-49ac-9fbc-5911ad46a812"
    },
    {
        "author": "宋伯仁",
        "paragraphs": [
            "居僻恬無事，開軒挹晚晴。",
            "雨耽雲脚重，風約燕身輕。",
            "有子爭梨栗，無朋問死生。",
            "每憂人載酒，剝啄打門聲。"
        ],
        "title": "僻居",
        "id": "178e7112-efc5-4504-8dd0-54cc3822d1ae"
    },
    {
        "author": "宋伯仁",
        "paragraphs": [
            "競病推敲欲嘔心，何如危坐拆桐陰。",
            "新蟬咽咽知人意，學我年來抱膝吟。"
        ],
        "title": "倦吟",
        "id": "ddc4435d-da14-4de7-ad7c-061aacdc393d"
    },
    {
        "author": "宋伯仁",
        "paragraphs": [
            "休將閒耳聽云云，只作深居耳不聞。",
            "素志肯隨時節改，清貧難許利名分。",
            "忘情茅屋無非燕，著脚春山獨是雲。",
            "試問急流誰勇退，故園同看木欣欣。"
        ],
        "title": "云云",
        "id": "2a6d477d-f31a-4c85-bfda-c6e9235b30e8"
    },
    {
        "author": "宋伯仁",
        "paragraphs": [
            "愁懷難畫亦難詩，惟有流鶯暗得知。",
            "我亦無言鶯不語，柳邊相看立多時。"
        ],
        "title": "愁",
        "id": "60201b0b-6f43-40d1-8eeb-578e6b871a73"
    },
    {
        "author": "宋伯仁",
        "paragraphs": [
            "秋到梧桐我未宜，蓼花何事已先知。",
            "朝來數點西風雨，喜見深紅四五枝。"
        ],
        "title": "蓼花",
        "id": "cdbe0791-0be9-456e-a22a-b34f4fdc5907"
    },
    {
        "author": "宋伯仁",
        "paragraphs": [
            "懶懶懶復懶，而今懶更宜。",
            "此身聊復爾，萬事欲何之。",
            "尚覺瓢爲贅，奚煩鍤自隨。",
            "客來眠正熟，裙幅任題詩。"
        ],
        "title": "懶",
        "id": "694b1e44-a545-41bf-8333-1a5cfd1129a9"
    },
    {
        "author": "宋伯仁",
        "paragraphs": [
            "天地一蘧廬，吾身自卷舒。",
            "翁能從失馬，子亦豈知魚。",
            "謹獨甘居漏，安貧且飯疏。",
            "昨非今未是，寧不賦歸歟。"
        ],
        "title": "書座左",
        "id": "5ecbe4eb-0b98-4cde-92f1-e319f1393748"
    },
    {
        "author": "宋伯仁",
        "paragraphs": [
            "蠻觸小功名，須教一念輕。",
            "受恩知報飯，臨事貴懲羹。",
            "壽域惟仁宅，心田以道耕。",
            "泰然忘物我，無使狎鷗驚。"
        ],
        "title": "書座右",
        "id": "30e6f98b-a3d9-4095-bf71-4b37a300e94f"
    },
    {
        "author": "宋伯仁",
        "paragraphs": [
            "不擬西風一頓凉，看看凉近木樨香。",
            "人家未得征夫信，蚤有砧聲怯雁行。"
        ],
        "title": "凉",
        "id": "80428ff7-e979-45b8-8867-361a953c880f"
    },
    {
        "author": "宋伯仁",
        "paragraphs": [
            "綠蓋半篙新雨，紅香一點清風。",
            "天賦本根如玉，濂溪以道心同。"
        ],
        "title": "荷花",
        "id": "b201a505-937f-4195-b17c-19e8eb289914"
    },
    {
        "author": "宋伯仁",
        "paragraphs": [
            "師璋今有幾家同，名重蒲葵價亦穹。",
            "髹柄但誇千縷骨，不知曾未掩西風。"
        ],
        "title": "扇",
        "id": "7fe246e6-9121-4715-86d1-c3b5ff0cd8bd"
    },
    {
        "author": "宋伯仁",
        "paragraphs": [
            "只與閒時月一般，寧知今夕最團欒。",
            "竹邊借柄還如扇，花下傳杯可當盤。",
            "野兔易忘終夜夢，林烏未許一枝安。",
            "人生幾箇中秋節，那得都將笑眼看。"
        ],
        "title": "中秋月",
        "id": "d39608de-41b6-4a45-a452-ff6382490d4f"
    },
    {
        "author": "宋伯仁",
        "paragraphs": [
            "傲世欲何求，歸來已倦遊。",
            "琴詩聊自嘯，丘壑復相留。",
            "問菊時携酒，乘風或棹舟。",
            "樂天良有以，心事老田疇。"
        ],
        "title": "席上有舉東坡集歸去來字成詩十首醉中戲續一首",
        "id": "1f9cdbfa-0606-48d4-a8c0-293337a0fe3c"
    },
    {
        "author": "宋伯仁",
        "paragraphs": [
            "小舟如雁許，穩穩下波心。",
            "蓑笠幾風雨，江山無古今。",
            "清歌鳴短棹，紅葉滿疎林。",
            "一醉不知世，前村月未沈。"
        ],
        "title": "漁父吟",
        "id": "c7888614-334b-4884-bb14-a0331acc883e"
    },
    {
        "author": "宋伯仁",
        "paragraphs": [
            "秋風卷秋葉，秋思滿秋天。",
            "骨立山如削，聲低雁欲眠。",
            "客愁無暇日，農事喜豐年。",
            "說著鱸蓴事，歸心滿釣船。"
        ],
        "title": "秋風",
        "id": "5359884f-f40b-4716-a2fb-a18f8d9d9143"
    },
    {
        "author": "宋伯仁",
        "paragraphs": [
            "凍雨瀟瀟未肯晴，灑窗聲似煮茶聲。",
            "山童酤得鄰家酒，炒栗爐頭獨自傾。"
        ],
        "title": "聽雨",
        "id": "a9739b28-9bfb-4431-ab5e-7d74c4d92fd4"
    },
    {
        "author": "宋伯仁",
        "paragraphs": [
            "打稻天如二月天，滿村和氣樂豐年。",
            "田翁爛醉身如舞，兩箇兒童策上船。"
        ],
        "title": "村田樂",
        "id": "d9bd3cee-bb83-41a7-90a1-4fb4deab0615"
    },
    {
        "author": "宋伯仁",
        "paragraphs": [
            "癡風衮衮送寒來，竹裏人家總未開。",
            "唯有老巖心事苦，瘦筇敲雪問梅腮。"
        ],
        "title": "問梅",
        "id": "599d83eb-ca2e-4431-bf91-cd95b66d66f7"
    },
    {
        "author": "宋伯仁",
        "paragraphs": [
            "山下六七里，山前八九家。",
            "家家清到骨，只賣水仙花。"
        ],
        "title": "山下",
        "id": "85b66419-7603-4b5d-881c-d9e484fcfedf"
    },
    {
        "author": "宋伯仁",
        "paragraphs": [
            "捲地西風促雨來，掃除黄葉滿蒼苔。",
            "垂楊蚤有青青眼，只礙梅花未敢開。"
        ],
        "title": "落葉",
        "id": "7f64dd5f-92f1-4afc-b950-ee45e68ad23e"
    },
    {
        "author": "宋伯仁",
        "paragraphs": [
            "清標同插古軍持，清似西山凍餒時。",
            "嚼蕊弄香無說處，屈平和靖已何之。"
        ],
        "title": "梅蘭",
        "id": "5e8794de-bb12-40d1-b472-34bfe0618c94"
    },
    {
        "author": "宋伯仁",
        "paragraphs": [
            "淡傅粉，淺畫眉，鬢邊休插桃花枝。",
            "白面郎君馬如箭，回頭再盼情依依。",
            "文君未識相如面，朱弦聲裏猶相戀，風流勝事千古傳。",
            "寧如文君當時深深深處深庭院，臨邛亦免王孫怨。",
            "佳人佳人休捲簾，門外落花春正甜。",
            "繡牀午困語聲寂，博山篆冷香頻添。",
            "佳人噫，佳人吁，今人安得人人思秋胡，黄金不認真丈夫。"
        ],
        "title": "佳人歌",
        "id": "752ff047-0a90-4e42-8848-a239871463c5"
    },
    {
        "author": "宋伯仁",
        "paragraphs": [
            "梳風楊柳笑，沐雨杏花羞。",
            "看看三十餘，不敢下粧樓。",
            "待媒媒不來，對娘娘共哭。",
            "何時王右軍，來坦東牀腹。",
            "君不見西施絕色天下白，能使麋鹿走吳宮。",
            "玉環一笑百媚生，能使漁陽鞞鼓驚玄宗。",
            "無鹽無鹽形貌惡，當時一段議論千古生清風。",
            "美婦未必美，所美貌徒美。",
            "醜婦未必醜，所醜行不醜。",
            "醜妻惡妾壽乃翁，何須能勸羊羔酒。"
        ],
        "title": "醜女歌",
        "id": "6db273b2-3089-4ea3-8f34-6d19f3694a8c"
    },
    {
        "author": "宋伯仁",
        "paragraphs": [
            "南枝發岐穎，崆峒占歲登。",
            "當思漢光武，一飯能中興。"
        ],
        "title": "梅花喜神譜 蓓蕾四枝 其一",
        "id": "b58f82cb-5996-4ef2-9277-e52165f01e98"
    },
    {
        "author": "宋伯仁",
        "paragraphs": [
            "靜看隋堤人，紛紛幾榮辱。",
            "蠻腰休逞妍，所見元非俗。"
        ],
        "title": "梅花喜神譜 蓓蕾四枝 其二",
        "id": "8eb84332-e22e-4ccc-8ce2-6f52fe510d40"
    },
    {
        "author": "宋伯仁",
        "paragraphs": [
            "獻頌侈春朝，爭期千歲壽。",
            "凌寒傲歲時，自與冰霜久。"
        ],
        "title": "梅花喜神譜 蓓蕾四枝 其三",
        "id": "51329b7b-f13e-4614-9b56-ef22cb49b1e8"
    },
    {
        "author": "宋伯仁",
        "paragraphs": [
            "爬沙走江海，慣識風波惡。",
            "東君爲主張，顯戮逃砧鑊。"
        ],
        "title": "梅花喜神譜 蓓蕾四枝 其四",
        "id": "892b0516-cae9-4c57-aa42-b562ebee7a6e"
    },
    {
        "author": "宋伯仁",
        "paragraphs": [
            "藥性貴溫凉，胡爲辛且烈。",
            "無與桂附徒，天資更趨熱。"
        ],
        "title": "梅花喜神譜 小蕊一十六枝 其一",
        "id": "d3764229-299a-4e69-b6e5-908f9b0267bc"
    },
    {
        "author": "宋伯仁",
        "paragraphs": [
            "樊素艷而歌，樂天何所羨。",
            "須結帝王知，拜寵明光殿。"
        ],
        "title": "梅花喜神譜 小蕊一十六枝 其二",
        "id": "46183e45-2c19-4318-833f-12f08891fa78"
    },
    {
        "author": "宋伯仁",
        "paragraphs": [
            "風掣五雲開，明星燦南極。",
            "嘉祥自朝廷，何幸愚親識。"
        ],
        "title": "梅花喜神譜 小蕊一十六枝 其三",
        "id": "43afdde9-6e4d-49e2-a6a0-a79fd1581b73"
    },
    {
        "author": "宋伯仁",
        "paragraphs": [
            "佛有光明臺，蚌胎奚足貴。",
            "聊以矜俗人，徒爲寶所費。"
        ],
        "title": "梅花喜神譜 小蕊一十六枝 其四",
        "id": "42ed0853-9458-4233-9354-d58b01ae9c5b"
    },
    {
        "author": "宋伯仁",
        "paragraphs": [
            "阿堵本何物，貫朽殊堪羞。",
            "空囊留得一，千古欽清流。"
        ],
        "title": "梅花喜神譜 小蕊一十六枝 其五",
        "id": "9287063d-4e58-40e2-8887-92fab3afa840"
    },
    {
        "author": "宋伯仁",
        "paragraphs": [
            "善舞幾當場，妖姿呈窈窕。",
            "當場人自迷，郭郎未容笑。"
        ],
        "title": "梅花喜神譜 小蕊一十六枝 其六",
        "id": "4018b6d0-16fc-4947-97a8-34490606ca04"
    },
    {
        "author": "宋伯仁",
        "paragraphs": [
            "三窟不須營，蒙恬素心友。",
            "識盡天下書，只要文章手。"
        ],
        "title": "梅花喜神譜 小蕊一十六枝 其七",
        "id": "f0aa466d-3424-49d3-9d57-63692d6ff241"
    },
    {
        "author": "宋伯仁",
        "paragraphs": [
            "寒風偃枯草，掉尾來山巔。",
            "出柙勢可畏，老鬚寧易編。"
        ],
        "title": "梅花喜神譜 小蕊一十六枝 其八",
        "id": "5735d361-019a-4ca0-bd94-9f441a03ced3"
    },
    {
        "author": "宋伯仁",
        "paragraphs": [
            "錦囊藴珠璣，長養南風力。",
            "當年東老家，曾代中書筆。"
        ],
        "title": "梅花喜神譜 小蕊一十六枝 其九",
        "id": "dfa72db3-c338-4c12-bfae-36ba566df146"
    },
    {
        "author": "宋伯仁",
        "paragraphs": [
            "來自淤泥中，根苗何足取。",
            "餖飣上盤登，敢爲梨栗伍。"
        ],
        "title": "梅花喜神譜 小蕊一十六枝 其一○",
        "id": "112c51af-4e84-4611-bb1b-1b8c6ae9a4c0"
    },
    {
        "author": "宋伯仁",
        "paragraphs": [
            "宛陵有靈根，圓紅珍可芼。",
            "衛人感齊恩，瓊琚未容報。"
        ],
        "title": "梅花喜神譜 小蕊一十六枝 其一一",
        "id": "f73895f4-7d9b-43ad-ba0e-af75be71f282"
    },
    {
        "author": "宋伯仁",
        "paragraphs": [
            "纔脫錦衣䙀，童顔嬌可詫。",
            "只恐粧鬼時，愛之還又怕。"
        ],
        "title": "梅花喜神譜 小蕊一十六枝 其一二",
        "id": "f8c107a3-519a-4670-bb64-e1b8e46d1d56"
    },
    {
        "author": "宋伯仁",
        "paragraphs": [
            "垂垂生井上，遊子休整冠。",
            "道旁徒自苦，青眼誰能看。"
        ],
        "title": "梅花喜神譜 小蕊一十六枝 其一三",
        "id": "4bc04643-004d-417c-bc8d-51576a134e04"
    },
    {
        "author": "宋伯仁",
        "paragraphs": [
            "東陵人已仙，黯淡斜陽暮。",
            "可慚名利心，孜孜問葵戍。"
        ],
        "title": "梅花喜神譜 小蕊一十六枝 其一四",
        "id": "466908c3-de17-4788-81e3-1be6f69fbe2f"
    },
    {
        "author": "宋伯仁",
        "paragraphs": [
            "生長滄波中，收羅向書室。",
            "剡藤無不平，祇恐無椽筆。"
        ],
        "title": "梅花喜神譜 小蕊一十六枝 其一五",
        "id": "9d9ad6c3-e9ee-4871-ae39-22bc6db9dfcf"
    },
    {
        "author": "宋伯仁",
        "paragraphs": [
            "清波漾蛙子，古書形似之。",
            "可惜書廢久，時人無能知。"
        ],
        "title": "梅花喜神譜 小蕊一十六枝 其一六",
        "id": "0825e516-49b6-4848-beaf-0bff243259e0"
    },
    {
        "author": "宋伯仁",
        "paragraphs": [
            "高山流水音，泠泠生指下。",
            "無與俗人彈，伯牙恐嘲駡。"
        ],
        "title": "梅花喜神譜 大蕊八枝 其一",
        "id": "9dfd2148-e1b5-4031-9153-de60b873749d"
    },
    {
        "author": "宋伯仁",
        "paragraphs": [
            "蟾宮有兔臼，搗藥千萬年。",
            "藥有長生術，世人無計傳。"
        ],
        "title": "梅花喜神譜 大蕊八枝 其二",
        "id": "b87611e5-0024-44f8-a971-83d3b53a32ff"
    },
    {
        "author": "宋伯仁",
        "paragraphs": [
            "休與鷸相持，自有山川隔。",
            "祝君無孕珠，恐非保身策。"
        ],
        "title": "梅花喜神譜 大蕊八枝 其三",
        "id": "a0d74b3e-5089-4e71-83fd-f54b243d9e70"
    },
    {
        "author": "宋伯仁",
        "paragraphs": [
            "曳頸吟松梢，何異揚州鶴。",
            "胡爲鶴未成，苦被玄裳錯。"
        ],
        "title": "梅花喜神譜 大蕊八枝 其四",
        "id": "6c24fa51-9b3d-4182-a8dd-d867d933c09c"
    },
    {
        "author": "宋伯仁",
        "paragraphs": [
            "中尊嚴祀典，鬯未祼而實。",
            "將祼而實彜，禮文知有秩。"
        ],
        "title": "梅花喜神譜 大蕊八枝 其五",
        "id": "b59fe2e2-2786-471c-9dba-54f4d33782c4"
    },
    {
        "author": "宋伯仁",
        "paragraphs": [
            "方深有制度，撞之以合樂。",
            "止樂戛以敔，始終知所覺。"
        ],
        "title": "梅花喜神譜 大蕊八枝 其六",
        "id": "3e505c8d-4fbd-40a5-975a-f46820dd663e"
    },
    {
        "author": "宋伯仁",
        "paragraphs": [
            "蒼竹緯琅玕，爲形有如豆。",
            "遇祭何所容，乾桃與脩糗。"
        ],
        "title": "梅花喜神譜 大蕊八枝 其七",
        "id": "2f05f6d4-a0a3-4481-83af-643bc9df7aea"
    },
    {
        "author": "宋伯仁",
        "paragraphs": [
            "柱取飲不盡，量容惟一升。",
            "足如戈示戒，君子當兢兢。"
        ],
        "title": "梅花喜神譜 大蕊八枝 其八",
        "id": "e5db22f2-e5a1-4201-9c51-b22e58677657"
    },
    {
        "author": "宋伯仁",
        "paragraphs": [
            "斗醉石亦醉，無量不及亂。",
            "獨醒誰得知，憔悴滄江畔。"
        ],
        "title": "梅花喜神譜 欲開八枝 其一",
        "id": "a2f142e0-8579-403e-b191-0fbdca3bd1bf"
    },
    {
        "author": "宋伯仁",
        "paragraphs": [
            "燈火迫新凉，志士功名重。",
            "十年窗下愁，會見金蓮寵。"
        ],
        "title": "梅花喜神譜 欲開八枝 其二",
        "id": "64f674f7-e27f-498d-ae22-8f8c558cc9c0"
    },
    {
        "author": "宋伯仁",
        "paragraphs": [
            "蠻觸國誰雄，戰爭猶未息。",
            "由此奪虛名，費盡人間力。"
        ],
        "title": "梅花喜神譜 欲開八枝 其三",
        "id": "d2a8c6f7-d172-46e1-8c8f-b3ea10d4fd5d"
    },
    {
        "author": "宋伯仁",
        "paragraphs": [
            "騏驥無伯樂，尖輕徒竹披。",
            "北臺深雪裏，且讀坡仙詩。"
        ],
        "title": "梅花喜神譜 欲開八枝 其四",
        "id": "e1e6510e-20d6-459d-ab4e-75e32551547c"
    },
    {
        "author": "宋伯仁",
        "paragraphs": [
            "祭器古不輕，斯焉盛黍稷。",
            "內方而外圓，無乃器之特。"
        ],
        "title": "梅花喜神譜 欲開八枝 其五",
        "id": "c55c6097-8c88-4f03-8b23-d3fb8fab7b8a"
    },
    {
        "author": "宋伯仁",
        "paragraphs": [
            "如盤而柄圭，崇祼以爲器。",
            "秬鬯次第陳，豈容忘古意。"
        ],
        "title": "梅花喜神譜 欲開八枝 其六",
        "id": "940c365f-d5f9-42e2-9b80-9430d913c95f"
    },
    {
        "author": "宋伯仁",
        "paragraphs": [
            "蘇秦鞭疋馬，六國飽風煙。",
            "纍纍懸肘下，郭外慚無田。"
        ],
        "title": "梅花喜神譜 欲開八枝 其七",
        "id": "5b33f27a-d971-4cc8-958c-52d1faf703fd"
    },
    {
        "author": "宋伯仁",
        "paragraphs": [
            "鴻門罷樽酒，舞劍事還差。",
            "范增徒怒撞，漢業成劉家。"
        ],
        "title": "梅花喜神譜 欲開八枝 其八",
        "id": "17e8bed3-1903-4a6d-b812-4b554cac6d0b"
    },
    {
        "author": "宋伯仁",
        "paragraphs": [
            "五采會章服，汝明以垂教。",
            "虎蜼宗廟器，于以象其孝。"
        ],
        "title": "梅花喜神譜 大開一十四枝 其一",
        "id": "5142eda1-acc3-45ef-8372-073fe6b7109c"
    },
    {
        "author": "宋伯仁",
        "paragraphs": [
            "象明十二章，斧形不可玩。",
            "黻以取其辨，斯以取其斷。"
        ],
        "title": "梅花喜神譜 大開一十四枝 其二",
        "id": "1f4bbf8c-0c5f-4cbc-8c6a-2185c6c7f844"
    },
    {
        "author": "宋伯仁",
        "paragraphs": [
            "溢滿而覆虛，盈虧俱有病。",
            "萬事得于中，烏乎云不正。"
        ],
        "title": "梅花喜神譜 大開一十四枝 其三",
        "id": "40abab7f-281d-433a-9a90-721ed9d081fa"
    },
    {
        "author": "宋伯仁",
        "paragraphs": [
            "五更山外鳴，斗低殘月小。",
            "喚起利名人，僕僕渾無了。"
        ],
        "title": "梅花喜神譜 大開一十四枝 其四",
        "id": "2f5f76fa-8dba-46cf-b3ce-3572e1b2cd63"
    },
    {
        "author": "宋伯仁",
        "paragraphs": [
            "九華并六角，流傳名不同。",
            "無如慰黎庶，爲我揚仁風。"
        ],
        "title": "梅花喜神譜 大開一十四枝 其五",
        "id": "1f3a307e-b700-4994-9292-7812fa345073"
    },
    {
        "author": "宋伯仁",
        "paragraphs": [
            "水精行素鱗，琉璃走夜光。",
            "銘垂日日新，萬古稽商湯。"
        ],
        "title": "梅花喜神譜 大開一十四枝 其六",
        "id": "29444fbe-e2d0-4d86-9b95-364764af27c5"
    },
    {
        "author": "宋伯仁",
        "paragraphs": [
            "舉頭見長安，志士欣有託。",
            "葵藿一生心，豈容天負却。"
        ],
        "title": "梅花喜神譜 大開一十四枝 其七",
        "id": "62159f54-538d-409f-8585-b79fb28b4654"
    },
    {
        "author": "宋伯仁",
        "paragraphs": [
            "仙掌在何處，徒成千載羞。",
            "唯有故園菊，沾濡當九秋。"
        ],
        "title": "梅花喜神譜 大開一十四枝 其八",
        "id": "30a9a3c9-fbb0-44e7-b49b-3e102787ef52"
    },
    {
        "author": "宋伯仁",
        "paragraphs": [
            "郟鄏至汾陰，重名垂不朽。",
            "天下望調羹，有誰能著手。"
        ],
        "title": "梅花喜神譜 大開一十四枝 其九",
        "id": "479a183b-f44a-4618-a81c-5ae798b81f94"
    },
    {
        "author": "宋伯仁",
        "paragraphs": [
            "堂下雜𥲤鼗，如鐘而罄腹。",
            "夫子聞於齊，三月不知肉。"
        ],
        "title": "梅花喜神譜 大開一十四枝 其一○",
        "id": "24ae2229-783b-4148-a8b5-15b3a555ffe5"
    },
    {
        "author": "宋伯仁",
        "paragraphs": [
            "麀鹿同呦呦，山林風雨秋。",
            "姑蘇臺上月，子胥曾約遊。"
        ],
        "title": "梅花喜神譜 大開一十四枝 其一一",
        "id": "c858ca5a-0f88-401e-b6fe-3c1c274916e2"
    },
    {
        "author": "宋伯仁",
        "paragraphs": [
            "一聲長嘯處，霜月凄林扉。",
            "與鶴每相問，貴人胡未歸。"
        ],
        "title": "梅花喜神譜 大開一十四枝 其一二",
        "id": "bbe755ba-1723-460a-8b86-b9ddbbe10fd1"
    },
    {
        "author": "宋伯仁",
        "paragraphs": [
            "西施無限愁，後人何必傚。",
            "只好笑呵呵，不損紅粧貌。"
        ],
        "title": "梅花喜神譜 大開一十四枝 其一三",
        "id": "903e08f3-9a77-4b9c-a673-509085c9655e"
    },
    {
        "author": "宋伯仁",
        "paragraphs": [
            "相見是非多，但旁觀便了。",
            "庶無人共知，鼻孔長多少。"
        ],
        "title": "梅花喜神譜 大開一十四枝 其一四",
        "id": "f4a5f920-ad11-4f16-ba6c-63ef4fbc06a3"
    },
    {
        "author": "宋伯仁",
        "paragraphs": [
            "塵匣啟菱花，醜妍無不識。",
            "羞殺幾英雄，霜髯太煎逼。"
        ],
        "title": "梅花喜神譜 爛熳二十八枝 其一",
        "id": "9b7a14b8-f54d-4dbc-ab0d-d7519c255c28"
    },
    {
        "author": "宋伯仁",
        "paragraphs": [
            "誰嘆月娟娟，霜天閑却手。",
            "醉者未能醒，不必重斟酒。"
        ],
        "title": "梅花喜神譜 爛熳二十八枝 其二",
        "id": "9b7621ae-9515-4d28-8e72-6336b0430311"
    },
    {
        "author": "宋伯仁",
        "paragraphs": [
            "兖鷩毳希元，君尊十二旒。",
            "璪取玉以文，五采宗成周。"
        ],
        "title": "梅花喜神譜 爛熳二十八枝 其三",
        "id": "c1c3751f-de68-455f-b45b-c0b14569479a"
    },
    {
        "author": "宋伯仁",
        "paragraphs": [
            "秀鐵壓肩寒，中原思未報。",
            "何日掃邊塵，別裹朝天帽。"
        ],
        "title": "梅花喜神譜 爛熳二十八枝 其四",
        "id": "68806581-fd3d-4eab-bb2b-fbd0019dbb39"
    },
    {
        "author": "宋伯仁",
        "paragraphs": [
            "漢帝欲成仙，王母從天下。",
            "結實動千年，三偷尤可詫。"
        ],
        "title": "梅花喜神譜 爛熳二十八枝 其五",
        "id": "886f9fb8-0960-4b0b-aad7-4961d3559fdd"
    },
    {
        "author": "宋伯仁",
        "paragraphs": [
            "繒殻爛緗枝，夏果收新綠。",
            "玉真望甘鮮，不管郵兵哭。"
        ],
        "title": "梅花喜神譜 爛熳二十八枝 其六",
        "id": "ae131b82-3dfc-4e99-9d98-0c0027c95d0b"
    },
    {
        "author": "宋伯仁",
        "paragraphs": [
            "覽輝千仞高，君子思在治。",
            "朝陽如不鳴，敢言當自愧。"
        ],
        "title": "梅花喜神譜 爛熳二十八枝 其七",
        "id": "dfd1a791-58f0-4ef8-9993-3c20150d919c"
    },
    {
        "author": "宋伯仁",
        "paragraphs": [
            "經緯出天機，畫簷斜掛箅。",
            "可惜巧於蠶，無補人間世。"
        ],
        "title": "梅花喜神譜 爛熳二十八枝 其八",
        "id": "713e5a77-9ca3-4369-9572-551a6a954a98"
    },
    {
        "author": "宋伯仁",
        "paragraphs": [
            "艤艇白鷗邊，寒雨敲青箬。",
            "駭浪不回頭，方識江湖樂。"
        ],
        "title": "梅花喜神譜 爛熳二十八枝 其九",
        "id": "a5198960-2e1e-456a-ab22-61fab8a4aa05"
    },
    {
        "author": "宋伯仁",
        "paragraphs": [
            "八珍風味清，藜腸豈曾識。",
            "堪嗤嘗臠人，欲與魚兼得。"
        ],
        "title": "梅花喜神譜 爛熳二十八枝 其一○",
        "id": "a5e8d44c-799e-4f59-a3aa-010da2199cb3"
    },
    {
        "author": "宋伯仁",
        "paragraphs": [
            "花香專引蝶，非蝶亦飛來。",
            "顧影不知耻，良爲貪者哀。"
        ],
        "title": "梅花喜神譜 爛熳二十八枝 其一一",
        "id": "5899c74f-b931-4ec3-9168-553f2dba1db3"
    },
    {
        "author": "宋伯仁",
        "paragraphs": [
            "足下一封書，子卿歸自虜。",
            "雖曰誑單于，孤忠傳萬古。"
        ],
        "title": "梅花喜神譜 爛熳二十八枝 其一二",
        "id": "65809c9b-a448-41ee-a011-d18bdff4ad6e"
    },
    {
        "author": "宋伯仁",
        "paragraphs": [
            "十鑽無遺策，寧免刳腸憂。",
            "何如隠蓮葉，千歲成仙遊。"
        ],
        "title": "梅花喜神譜 爛熳二十八枝 其一三",
        "id": "ea8a66a1-23c2-4db8-8a27-1444de645795"
    },
    {
        "author": "宋伯仁",
        "paragraphs": [
            "蒼生望雲霓，難作池中物。",
            "孔明卧隆中，天子勢亦屈。"
        ],
        "title": "梅花喜神譜 爛熳二十八枝 其一四",
        "id": "3113dedf-de39-402a-81ef-7876d7488fab"
    },
    {
        "author": "宋伯仁",
        "paragraphs": [
            "三拍羽翎寒，風雨不改度。",
            "起舞何人斯，男兒當自寤。"
        ],
        "title": "梅花喜神譜 爛熳二十八枝 其一五",
        "id": "c50cfbbf-aa96-4713-a303-d5bd4ca1163d"
    },
    {
        "author": "宋伯仁",
        "paragraphs": [
            "赤壁夢醒時，雨灑玄裳濕。",
            "聲欲聞于天，故向松梢立。"
        ],
        "title": "梅花喜神譜 爛熳二十八枝 其一六",
        "id": "606630c0-6552-4b6d-b41f-e55c503da3b0"
    },
    {
        "author": "宋伯仁",
        "paragraphs": [
            "新綠小池沼，田田浮翠錢。",
            "雨中珠萬顆，巧婦其能穿。"
        ],
        "title": "梅花喜神譜 爛熳二十八枝 其一七",
        "id": "33d824a8-ee19-4d3b-9235-418140c834eb"
    },
    {
        "author": "宋伯仁",
        "paragraphs": [
            "世久無淵明，黄花爲誰好。",
            "青女自凌威，寒香未容老。"
        ],
        "title": "梅花喜神譜 爛熳二十八枝 其一八",
        "id": "6218a244-113e-4c7d-a31b-8ce32972928b"
    },
    {
        "author": "宋伯仁",
        "paragraphs": [
            "點異二三子，鏗爾舍而作。",
            "江上數峰青，湘靈徒寂寞。"
        ],
        "title": "梅花喜神譜 爛熳二十八枝 其一九",
        "id": "6e54a2b8-9ea0-48b6-a28e-682c97284fad"
    },
    {
        "author": "宋伯仁",
        "paragraphs": [
            "鼕鼕和歌管，蕢桴無復存。",
            "堪笑不知量，以布過雷門。"
        ],
        "title": "梅花喜神譜 爛熳二十八枝 其二○",
        "id": "dead9ed8-d804-4a17-b113-77fe923dc7aa"
    },
    {
        "author": "宋伯仁",
        "paragraphs": [
            "紫陌暖風細，露房山更深。",
            "蜜甜不知味，萬花空損心。"
        ],
        "title": "梅花喜神譜 爛熳二十八枝 其二一",
        "id": "5878c58e-f398-4989-9e67-5f39cb54d5ab"
    },
    {
        "author": "宋伯仁",
        "paragraphs": [
            "東風開繡簾，且向花梢立。",
            "主人忘舊交，雕梁不須入。"
        ],
        "title": "梅花喜神譜 爛熳二十八枝 其二二",
        "id": "9f1944a2-4ddf-4ac2-a48c-2facad0bfd11"
    },
    {
        "author": "宋伯仁",
        "paragraphs": [
            "雪羽卧晴沙，漁人無可慮。",
            "機事亦難忘，不如且飛去。"
        ],
        "title": "梅花喜神譜 爛熳二十八枝 其二三",
        "id": "15c9faec-cef5-4a46-93c5-b562dcaa9812"
    },
    {
        "author": "宋伯仁",
        "paragraphs": [
            "很禽忘所儔，翻身拏鳥雀。",
            "羽毛同所天，何苦强凌弱。"
        ],
        "title": "梅花喜神譜 爛熳二十八枝 其二四",
        "id": "ebf8de51-7af7-461e-aa6a-9c8446ceeed9"
    },
    {
        "author": "宋伯仁",
        "paragraphs": [
            "世道多巇⿱山虛，進趨思退却。",
            "一步一回頭，庶無輕失脚。"
        ],
        "title": "梅花喜神譜 爛熳二十八枝 其二五",
        "id": "985dc20a-971c-4916-8ac9-280f5e7d6a5a"
    },
    {
        "author": "宋伯仁",
        "paragraphs": [
            "粉黛巧粧施，菱花還自照。",
            "底事不爭妍，又恐西施笑。"
        ],
        "title": "梅花喜神譜 爛熳二十八枝 其二六",
        "id": "f4232406-a27f-48aa-b467-e7b0aec386a5"
    },
    {
        "author": "宋伯仁",
        "paragraphs": [
            "萬里收纖雲，一鈎懸碧落。",
            "缺圓無定時，人間幾愁樂。"
        ],
        "title": "梅花喜神譜 爛熳二十八枝 其二七",
        "id": "4c82ad17-328c-41ed-9096-10118324ff4a"
    },
    {
        "author": "宋伯仁",
        "paragraphs": [
            "無心出岫時，山腰橫一抹。",
            "爲霖覆手間，豈容留旱魃。"
        ],
        "title": "梅花喜神譜 爛熳二十八枝 其二八",
        "id": "513e850f-514a-4ef5-ad3a-89668de95ba7"
    },
    {
        "author": "宋伯仁",
        "paragraphs": [
            "星會飾以玉，燦燦光朝儀。",
            "重臣頭似雪，左右應臯夔。"
        ],
        "title": "梅花喜神譜 欲謝一十六枝 其一",
        "id": "5df8dc01-7b05-432e-9719-109e539100ae"
    },
    {
        "author": "宋伯仁",
        "paragraphs": [
            "爛醉是生涯，折腰良可嘅。",
            "欲酒對黄華，烏紗奚足愛。"
        ],
        "title": "梅花喜神譜 欲謝一十六枝 其二",
        "id": "f1397d94-7a52-4ea4-8b4d-8a66fd41deaf"
    },
    {
        "author": "宋伯仁",
        "paragraphs": [
            "槐柳午陰濃，凄凉聲愈健。",
            "飲露已成仙，孰云齊女怨。"
        ],
        "title": "梅花喜神譜 欲謝一十六枝 其三",
        "id": "454d3676-240d-477e-9f09-dcbe968a4115"
    },
    {
        "author": "宋伯仁",
        "paragraphs": [
            "一夢在人間，東風吹不覺。",
            "莊周鴻冥冥，胡戀花枝巧。"
        ],
        "title": "梅花喜神譜 欲謝一十六枝 其四",
        "id": "5a8c15ad-b54b-4dd2-942b-0156985c92b7"
    },
    {
        "author": "宋伯仁",
        "paragraphs": [
            "倦翼已知還，投林謀夜宿。",
            "弋宿無容心，機深未爲福。"
        ],
        "title": "梅花喜神譜 欲謝一十六枝 其五",
        "id": "a1527290-6a79-4a7d-a914-5e6afc6dbd0b"
    },
    {
        "author": "宋伯仁",
        "paragraphs": [
            "人好烏亦好，寒枝不輕踏。",
            "月明如可依，飛繞猶三匝。"
        ],
        "title": "梅花喜神譜 欲謝一十六枝 其六",
        "id": "7eddf58c-1725-4d99-93fc-20df5740b651"
    },
    {
        "author": "宋伯仁",
        "paragraphs": [
            "舞處更宜長，十笋藏纖指。",
            "脫得戯衫時，方知有獃底。"
        ],
        "title": "梅花喜神譜 欲謝一十六枝 其七",
        "id": "76030d67-6297-450e-b23c-5f7d1f8668e3"
    },
    {
        "author": "宋伯仁",
        "paragraphs": [
            "絲絲絲共白，歷遍風霜寒。",
            "君王豈輕剪，欲療將軍安。"
        ],
        "title": "梅花喜神譜 欲謝一十六枝 其八",
        "id": "5f6f0af1-07f7-4f91-ad46-be6aaab2c266"
    },
    {
        "author": "宋伯仁",
        "paragraphs": [
            "金梭拋翠絲，東風弄晴晝。",
            "求友不須鳴，綠窗人倦繡。"
        ],
        "title": "梅花喜神譜 欲謝一十六枝 其九",
        "id": "1b4ea7c0-5725-4dcb-9c56-1e72babfd0ac"
    },
    {
        "author": "宋伯仁",
        "paragraphs": [
            "怒翮摩青天，秋風真得意。",
            "可憐烏鵲儔，一枝聊自寄。"
        ],
        "title": "梅花喜神譜 欲謝一十六枝 其一○",
        "id": "e01caccc-1906-4b53-9f2b-112a1e158cf3"
    },
    {
        "author": "宋伯仁",
        "paragraphs": [
            "滕六雨天花，南枝香鬭白。",
            "瓊玉兩糢糊，冷笑從君索。"
        ],
        "title": "梅花喜神譜 欲謝一十六枝 其一一",
        "id": "c6f63e39-3593-4de8-b26c-80ebb5ce9161"
    },
    {
        "author": "宋伯仁",
        "paragraphs": [
            "暗香從何來，寒飈爲輕扇。",
            "東君須護持，莫點宮粧面。"
        ],
        "title": "梅花喜神譜 欲謝一十六枝 其一二",
        "id": "d6dc5466-ea8b-4a6d-bf7d-f14282f4cc3a"
    },
    {
        "author": "宋伯仁",
        "paragraphs": [
            "四翼薄於紗，纖塵不相著。",
            "只在釣絲邊，漁翁素盟約。"
        ],
        "title": "梅花喜神譜 欲謝一十六枝 其一三",
        "id": "b47c052f-67c5-4642-901b-887495d3f55c"
    },
    {
        "author": "宋伯仁",
        "paragraphs": [
            "我臂不能固，捕蟬非所宜。",
            "蟬琴聲未怯，黄鳥窺高枝。"
        ],
        "title": "梅花喜神譜 欲謝一十六枝 其一四",
        "id": "a5afda4c-3830-4521-b396-d7a745988815"
    },
    {
        "author": "宋伯仁",
        "paragraphs": [
            "天上會雙星，橋渡銀河水。",
            "一別動經年，楂楂徒報喜。"
        ],
        "title": "梅花喜神譜 欲謝一十六枝 其一五",
        "id": "d4917f93-d73f-4d70-8cc0-304a06bc0bed"
    },
    {
        "author": "宋伯仁",
        "paragraphs": [
            "春透水波明，江湖從落魄。",
            "三十六鱗成，禹門看一躍。"
        ],
        "title": "梅花喜神譜 欲謝一十六枝 其一六",
        "id": "8315d9a7-4c4e-41be-a32f-2e300390a918"
    },
    {
        "author": "宋伯仁",
        "paragraphs": [
            "羽翼漢家了，忘形天地間。",
            "箇中有真樂，奚必拘商山。"
        ],
        "title": "梅花喜神譜 就實六枝 其一",
        "id": "e55847a0-e27d-4dea-bd20-cbae58a33093"
    },
    {
        "author": "宋伯仁",
        "paragraphs": [
            "品字列輕舠，占盡吳江雪。",
            "丁寧紅蓼花，莫與利名說。"
        ],
        "title": "梅花喜神譜 就實六枝 其二",
        "id": "5e21751a-2903-4e75-96e1-399ff06fd87d"
    },
    {
        "author": "宋伯仁",
        "paragraphs": [
            "東門風飄飄，雙佩清如水。",
            "出門相送人，胡不共知止。"
        ],
        "title": "梅花喜神譜 就實六枝 其三",
        "id": "09d5c151-9d53-4626-b567-667201cbff8a"
    },
    {
        "author": "宋伯仁",
        "paragraphs": [
            "一竿風雨寒，獨占嚴陵瀨。",
            "苟非伸脚眠，曷見光武大。"
        ],
        "title": "梅花喜神譜 就實六枝 其四",
        "id": "dbf55017-54f8-4dca-9bbc-aa3916130540"
    },
    {
        "author": "宋伯仁",
        "paragraphs": [
            "醉帽不輕飛，秋菊有佳色。",
            "自慚羣座中，主人猶未識。"
        ],
        "title": "梅花喜神譜 就實六枝 其五",
        "id": "ea699310-a906-4a4f-8f94-608a9d3f4fae"
    },
    {
        "author": "宋伯仁",
        "paragraphs": [
            "脫白弄青玉，風味猶辛酸。",
            "指日夢惟肖，羹調天下安。"
        ],
        "title": "梅花喜神譜 就實六枝 其六",
        "id": "7219ffe5-b06c-4099-9e30-122ebd8b1a44"
    },
    {
        "author": "宋伯仁",
        "paragraphs": [
            "西風吹破黑貂裘，多少江山惜倦遊。",
            "紅葉已霜天欲暮，綠蓑初雨客吟秋。",
            "人逢知己無榮辱，事不縈懷任去留。",
            "但是菊花開便好，醉中休說異鄉愁。"
        ],
        "title": "柬趙監鹽",
        "id": "37e28b80-716b-4fba-aafc-3b5d23af04ef"
    },
    {
        "author": "葉茵",
        "paragraphs": [
            "悠悠澗邊人，濺濺澗中水。",
            "水流無返時，人生流水耳。"
        ],
        "title": "古意",
        "id": "a37754d2-0503-49d0-a238-4ff961f42b5f"
    },
    {
        "author": "葉茵",
        "paragraphs": [
            "春陰晴復陰，因物悟浮生。",
            "杜宇鄉心重，楊花世事輕。",
            "知非蘧伯玉，覺是晉淵明。",
            "此意誰人會，騎牛訪偶耕。"
        ],
        "title": "偶成",
        "id": "7f53cea9-7ddf-461f-992b-86c1c149048d"
    },
    {
        "author": "葉茵",
        "paragraphs": [
            "南北山圍翡翠隄，隄邊綠漲軟琉璃。",
            "參差臺榭無餘地，雜遝輪蹄了四時。",
            "楊柳又多前日樹，梅花祗少近人詩。",
            "停篙不看春風面，閒伴漁翁理釣絲。"
        ],
        "title": "蘇堤",
        "id": "fa121459-9189-4cc6-8400-a4bfbe1d14c7"
    },
    {
        "author": "葉茵",
        "paragraphs": [
            "白水沿隄護綠苗，鷄鳴犬卧柳邊橋。",
            "數家雖不成村落，一夢何曾到市朝。"
        ],
        "title": "野望",
        "id": "742a0cd1-3f2e-4c3a-ab66-1985e6753047"
    },
    {
        "author": "葉茵",
        "paragraphs": [
            "潭深劍氣鉎，樹瘦嵐光薄。",
            "石壇古即今，藤花開又落。",
            "晉士已結廬，吳市猶舞鶴。",
            "沈吟發幽懷，人世舟藏壑。"
        ],
        "title": "次潘紫巖虎丘韻",
        "id": "50469afd-8c32-4e31-b5c9-e873b3d19b74"
    },
    {
        "author": "葉茵",
        "paragraphs": [
            "結廬甫里鄰，顧瞻誰與遊。",
            "掩荆樂魚鳥，握管成樵謳。",
            "有客賞茲趣，柳下時停舟。",
            "自締十年契，投簪不願侯。",
            "一朝過我別，匪伊趨東州。",
            "敢問何爲爾，讀書松竹幽。",
            "輦母遠之官，謾作升斗謀。",
            "執手話勞役，揮杯忘獻酬。",
            "離懷聿云悲，重來如此不。",
            "何當羽厥身，千里雲悠悠。",
            "上下相追逐，赤城少延留。",
            "其中有玉人，而可爲吾儔。",
            "此志不可得，迢迢水東流。",
            "載言涉征途，途脩暑氣遒。",
            "袗絺自金玉，脂車裹糧餱。",
            "我將植佳菊，長對南山秋。"
        ],
        "title": "別韓菊山",
        "id": "9b35026e-24ff-469f-96fc-94e30b0ebbb7"
    },
    {
        "author": "葉茵",
        "paragraphs": [
            "蘭亭飲者徒，因物寓天理。",
            "著眼靜中觀，坎止流行耳。"
        ],
        "title": "水竹墅十詠 曲水流觴",
        "id": "6d04cd25-2950-4e98-a35f-e34235c4d64a"
    },
    {
        "author": "葉茵",
        "paragraphs": [
            "百丈崖懸立，一泓流綠漪。",
            "品題無好語，摹寫冷泉詩。"
        ],
        "title": "水竹墅十詠 峭壁寒潭",
        "id": "755dfbf6-267a-496c-afdb-5626f92ffa57"
    },
    {
        "author": "葉茵",
        "paragraphs": [
            "受用十三詩，不離方寸地。",
            "門外自風波，行之以無事。"
        ],
        "title": "水竹墅十詠 安樂窩",
        "id": "987c75e0-c386-4217-9825-0aafa2ad83f1"
    },
    {
        "author": "葉茵",
        "paragraphs": [
            "風來無市聲，景物占深浄。",
            "鷗狎堂上翁，時來點天鏡。"
        ],
        "title": "水竹墅十詠 野堂",
        "id": "35585ab1-aef0-4e10-83e2-1e9a2cf75784"
    },
    {
        "author": "葉茵",
        "paragraphs": [
            "造物無盡藏，散在林泉中。",
            "結亭相周旋，人與萬境空。"
        ],
        "title": "水竹墅十詠 竹風水月",
        "id": "3ca912e0-23f2-4477-81fd-80200d51f0fd"
    },
    {
        "author": "葉茵",
        "paragraphs": [
            "鼻祖舊遊地，留得老桂香。",
            "有能培植之，此香傳諸郎。"
        ],
        "title": "水竹墅十詠 廣寒世界",
        "id": "c496ae6d-5a74-43c2-b941-07dc76a8c803"
    },
    {
        "author": "葉茵",
        "paragraphs": [
            "同此江湖心，有盟非知己。",
            "我亦畏機人，莫入驚波裏。"
        ],
        "title": "水竹墅十詠 盟鷗",
        "id": "40b50a41-55be-4ead-9a2d-199836319ce3"
    },
    {
        "author": "葉茵",
        "paragraphs": [
            "策馿風雪中，東君獻詩料。",
            "花驚非故吾，聊復索花笑。"
        ],
        "title": "水竹墅十詠 得春橋",
        "id": "030dea25-0a81-46ce-834d-4cc5dcc69605"
    },
    {
        "author": "葉茵",
        "paragraphs": [
            "沿隄過竹所，履聲驚龜魚。",
            "人生適意耳，何必駟馬車。"
        ],
        "title": "水竹墅十詠 賞心橋",
        "id": "79949d43-9eb2-41d2-aa6e-d718c1aeffbe"
    },
    {
        "author": "葉茵",
        "paragraphs": [
            "躞蹀水窮處，雞犬非人間。",
            "褰裳不用涉，迤邐逃秦山。"
        ],
        "title": "水竹墅十詠 尋源橋",
        "id": "99990e45-328b-4b0c-b2ec-f94ee4cc41b2"
    },
    {
        "author": "葉茵",
        "paragraphs": [
            "苔深雨徑寒，花落徑斕斑。",
            "此處無名利，誰人肯往還。",
            "性慵棋局廢，坐久茗甌閒。",
            "禪觀非難事，休官學住山。"
        ],
        "title": "愛閒亭",
        "id": "3a4c78e0-5feb-4901-b375-2f858a85423a"
    },
    {
        "author": "葉茵",
        "paragraphs": [
            "此地舊寒碧，留題護竹君。",
            "窗虛不礙月，壁老易生雲。",
            "一水東西隔，兩山南北分。",
            "未堪低著眼，世事正紛紛。"
        ],
        "title": "江湖偉觀",
        "id": "59daed16-1dbb-44c7-9d3a-74c9c8cb549d"
    },
    {
        "author": "葉茵",
        "paragraphs": [
            "千歲松陰護一亭，風來猶带讀書聲。",
            "雖無芳史摹勳業，自有青山說姓名。",
            "客撫豐碑苔剝落，春歸暗徑草生成。",
            "幾年訪古謀清隠，好借虛簷著短檠。"
        ],
        "title": "何氏書堂",
        "id": "dbe8954c-182b-443c-8e3b-798ea40e9c82"
    },
    {
        "author": "葉茵",
        "paragraphs": [
            "爲謁先儒馬鬣塋，倚藤得得上天平。",
            "直疑寺外崚嶒石，猶是胸中數萬兵。",
            "松障四開心目快，山泉一歃骨毛清。",
            "坐間恰動思親念，隠隠白雲何處生。"
        ],
        "title": "天平山謁范文正祠登白雲亭",
        "id": "db9c56fc-9360-432b-a564-36bf9bae95d6"
    },
    {
        "author": "葉茵",
        "paragraphs": [
            "世上羣芳未敢妍，獨將春色占南園。",
            "生來清質十分瘦，肯受紅塵一點昏。",
            "東閣詩成應動興，西湖僊去謾招魂。",
            "便須結客陪花笑，句引幽香入酒尊。"
        ],
        "tags": [
            "西湖"
        ],
        "title": "次林和靖先生梅韻",
        "id": "73b1cc56-24f2-4dea-b6ce-d83cddd71141"
    },
    {
        "author": "葉茵",
        "paragraphs": [
            "一畝清陰覆客衣，相逢疑是草堂時。",
            "隠然錯節盤根勢，欠者昂霄聳壑姿。",
            "天遣蟄龍憑石窟，人攀巢鶻俯霜枝。",
            "百年培植今誰屬，何待歲寒然後知。"
        ],
        "title": "蟠松靈巖寺草堂之前舊有蟠松尤古",
        "id": "3d72e7f1-2efa-43e1-8665-fe8bccd7fae9"
    },
    {
        "author": "葉茵",
        "paragraphs": [
            "淅淅竹下風，活活橋畔水。",
            "蕭蕭掩柴荆，去去隠君子。",
            "夙夜勞我思，之德洵且美。",
            "瞻彼南山阿，有桂發叢蘂。",
            "奮手折其榮，懷袖香盈只。",
            "願爲靈鵲飛，遞聲入君耳。"
        ],
        "title": "寄所思",
        "id": "c5afb7ab-f372-4872-bc2b-dcdaaf0fd2df"
    },
    {
        "author": "葉茵",
        "paragraphs": [
            "幾陣紅侵野草，一團綠染庭槐。",
            "夢裏未知春去，翩翩胡蝶飛來。"
        ],
        "title": "春去",
        "id": "e247bfab-31fe-4a82-b2ec-2aa419ab60e2"
    },
    {
        "author": "葉茵",
        "paragraphs": [
            "春來天氣半陰晴，那更奔馳一月程。",
            "又恐花時成草草，還家插柳佐清明。"
        ],
        "title": "歸途",
        "id": "0dc21f09-db10-4686-bc16-88a7f948ffdd"
    },
    {
        "author": "葉茵",
        "paragraphs": [
            "青山不識我姓字，我亦不識青山名。",
            "飛來白鳥似相識，對我對山三兩聲。"
        ],
        "title": "山行",
        "id": "bdb7e785-4af1-4f26-9ad8-10d93100d280"
    },
    {
        "author": "葉茵",
        "paragraphs": [
            "支藤乘興入春郊，梅壓疎籬亞竹梢。",
            "剩喜此行詩有料，吟來渾不費推敲。"
        ],
        "title": "次出郊韻",
        "id": "210efd6d-5bd3-4579-908f-cd96065399bc"
    },
    {
        "author": "葉茵",
        "paragraphs": [
            "舉室相先起五更，爲翁誕日壽金觥。",
            "癡兒未識翁年甲，五十年前今夜生。"
        ],
        "title": "生日口占",
        "id": "34d87ef1-53c1-47e6-b291-4febbc4dde5f"
    },
    {
        "author": "葉茵",
        "paragraphs": [
            "竹褪粉痕新，銷磨九十春。",
            "中年真率性，上古太平人。",
            "有夢詩將聖，無愁酒不神。",
            "靜看紅紫路，翻覆幾回塵。"
        ],
        "title": "酒邊次趙東閣韻",
        "id": "e9d9b5bb-a1c7-4542-9b71-6eb74e6aabfe"
    },
    {
        "author": "葉茵",
        "paragraphs": [
            "別子若爲久，於心終不忘。",
            "一杯評舊雨，兩鬢對新霜。",
            "客裏春行早，愁邊夜坐長。",
            "明時成擯棄，無語及淮鄉。"
        ],
        "title": "友人自淮至",
        "id": "9bd0413b-4424-4a4b-abeb-416859f1bc07"
    },
    {
        "author": "葉茵",
        "paragraphs": [
            "愛向其中艤短篷，眼前景物總玲瓏。",
            "神僊窟宅垂楊裏，圖畫溪山落照中。",
            "甚是繁華輸俠少，也須幽勝屬衰翁。",
            "世間風月無如此，賣鶴來謀地一弓。"
        ],
        "title": "霅城",
        "id": "a456b1dc-2224-4261-898f-f32fb0cf9d9d"
    },
    {
        "author": "葉茵",
        "paragraphs": [
            "五分秋色到銀河，應是蟾蜍浴細波。",
            "握手相期千里共，舉頭無柰片雲何。",
            "愁邊幸自逢歡伯，清處何須著艷娥。",
            "未可來宵倦游賞，光輝依舊向人多。"
        ],
        "title": "次中秋不見月韻",
        "id": "7d5c8e22-504e-4001-8a70-b7658dbb699b"
    },
    {
        "author": "葉茵",
        "paragraphs": [
            "竛竮竹外枝，啼妝凌曉霰。",
            "東君不主盟，對人作此面。"
        ],
        "title": "雨中梅",
        "id": "12127077-d0e8-4877-b31c-a626adff3a6d"
    },
    {
        "author": "葉茵",
        "paragraphs": [
            "竹暗筍無數，江晴水有痕。",
            "田蛙喧麥隴，野犬卧柴門。"
        ],
        "title": "即事",
        "id": "d4f9ab02-dfe2-4fc2-b061-df769c049990"
    },
    {
        "author": "葉茵",
        "paragraphs": [
            "筍輿軋軋亂山中，籬落桃花潑眼紅。",
            "小駐渡頭呼艇子，一溪淺綠漾晴風。"
        ],
        "title": "過溪",
        "id": "40a733ca-baea-4ee5-93f1-a6bdeb16b310"
    },
    {
        "author": "葉茵",
        "paragraphs": [
            "半世持竿笠澤濱，鬢邊留得幾莖春。",
            "近來白髮無公道，暗把黑頭饒貴人。"
        ],
        "title": "白髮",
        "id": "e579d427-ee05-447b-bb86-538a549a6312"
    },
    {
        "author": "葉茵",
        "paragraphs": [
            "萬柳陰中繫客船，桑條如竹葉如錢。",
            "大姑小婦挑甘薺，摇手烏兒正二眠。"
        ],
        "title": "泊舟溪口",
        "id": "e6424af6-2602-496d-8cd9-0f6bf9c77499"
    },
    {
        "author": "葉茵",
        "paragraphs": [
            "暗觸少陵機，茅居峙竹扉。",
            "安時貧亦樂，聞道詠而歸。",
            "鳬鶴從長短，鳶魚自躍飛。",
            "吾猶臧穀耳，夷跖是耶非。"
        ],
        "title": "賦順適堂",
        "id": "daa0ac79-9497-41e3-a63e-920bc5202e15"
    },
    {
        "author": "葉茵",
        "paragraphs": [
            "別歲傳佳話，論文憶舊盟。",
            "黄柑凝臘釀，爆竹带春聲。",
            "節序有終始，兒童爭送迎。",
            "此身强健在，列炬到天明。"
        ],
        "title": "除夜立春",
        "id": "8c120552-5e27-43d8-be98-4a9c7aa547e1"
    },
    {
        "author": "葉茵",
        "paragraphs": [
            "疎影幾黄昏，明明野水濱。",
            "未風先信息，無雪更精神。",
            "一白見真色，萬紅隨後塵。",
            "自來花下飲，肺腑盡生春。"
        ],
        "title": "梅",
        "id": "ff4c1ac9-e570-4ad3-8f0d-8f56c4da0963"
    },
    {
        "author": "葉茵",
        "paragraphs": [
            "今朝阿晉紀桑弧，郎罷持杯勉讀書。",
            "斷莫繞家覓梨栗，更須爲國習耘鉏。",
            "義方授汝心還愧，陰德於予計肯疎。",
            "學取老萊如許壽，年年綵袖拜庭除。"
        ],
        "title": "晉子生日",
        "id": "ade4aec5-633c-4508-8b69-d18dd928dc16"
    },
    {
        "author": "葉茵",
        "paragraphs": [
            "壯士須張燕角弧，男兒須誦聖人書。",
            "譬如田叟祈多稼，未有春時不荷鉏。",
            "分內功名從早晚，腹中學問怕空疎。",
            "老夫猶記昌黎語，潢潦朝盈夕已除。"
        ],
        "title": "自和",
        "id": "2e02027e-af74-4356-bbe3-5af0f11d135c"
    },
    {
        "author": "葉茵",
        "paragraphs": [
            "一鴈雲間落勁弧，經秋不見寄來書。",
            "人情自昔如翻紙，世道從今甚借鉏。",
            "鹿夢隍中知得喪，爵羅門外看親疎。",
            "歲寒獨有梅花月，香影年年到戶除。"
        ],
        "title": "又",
        "id": "0c6ec058-06f2-4dcb-b100-b125d20d0bc6"
    },
    {
        "author": "葉茵",
        "paragraphs": [
            "松江之左，可漁可農。",
            "古樹陰陰，碧波溶溶。",
            "子契予好，携家而從。",
            "載笑載語，乃棹輕篷。",
            "冥訪前脩，天隨室邇。",
            "中心孔嘉，爰居爰止。",
            "有薰自南，景物清美。",
            "槐柳于前，煩歊潜弭。",
            "我有旨酒，與子酌之。",
            "既醉且舞，且歌而詩。",
            "陶然樂只，厥情怡怡。",
            "一日舍去，豈不念茲。",
            "客懷先秋，興言欲別。",
            "屢止屢辭，行計已决。",
            "送子于舟，期我乎雪。",
            "敬哉前邁，于時炎熱。",
            "惆悵若失，延佇長津。",
            "復面猶賒，柰何夕晨。",
            "豈無他友，白首如新。",
            "念子實繁，融融天真。",
            "北山有梅，南山有雲。",
            "下有猿鶴，中有隠君。",
            "千里命駕，予敢不厪。",
            "乃志必獲，載歌斯文。"
        ],
        "title": "別可山",
        "id": "370d8af7-3d54-4e5f-834f-a0f400b61dc5"
    },
    {
        "author": "葉茵",
        "paragraphs": [
            "時事艱難路險巇，得來名利亦何爲。",
            "趙州茶罷速歸去，莫待鐘鳴漏盡時。"
        ],
        "title": "止菴",
        "id": "6ca033ba-a659-48df-aa33-93d8e90431cb"
    },
    {
        "author": "葉茵",
        "paragraphs": [
            "萬仞山頭放一絲，爭吟好句記當時。",
            "能詩若不能垂釣，祗恐先生不受詩。"
        ],
        "title": "讀釣臺集",
        "id": "d811802d-28ac-485b-94f8-a3f85b648111"
    },
    {
        "author": "葉茵",
        "paragraphs": [
            "漫遊三十載，屐齒暈蒼苔。",
            "兩地無多里，一生能幾回。",
            "洞深龍未蟄，丹熟竈無灰。",
            "已覺忘身世，松梢有鶴來。"
        ],
        "tags": [
            "洞庭湖"
        ],
        "title": "遊西洞庭山",
        "id": "49815447-b9b7-4c06-8565-dcb8d33d2611"
    },
    {
        "author": "葉茵",
        "paragraphs": [
            "未了行春債，因哦遣興詩。",
            "寒多啼鳥噤，路滑蹇馿遲。",
            "久雨紅辭樹，深林綠授枝。",
            "驚心衰朽日，容易過花時。"
        ],
        "title": "山行",
        "id": "09d8ead7-7c88-4c33-89c8-70a91aa376af"
    },
    {
        "author": "葉茵",
        "paragraphs": [
            "到來非俗境，一片隠心生。",
            "曉霧沈山色，春禽和水聲。",
            "逢人多古貌，對語率真情。",
            "同在無懷世，爐熏答聖明。"
        ],
        "title": "入山",
        "id": "9d2d4aa8-872d-4764-9e07-587a9340fcb7"
    },
    {
        "author": "葉茵",
        "paragraphs": [
            "柳外聲殘日未殘，棲身未穩擇枝安。",
            "不須過有螳螂慮，黄雀從傍冷眼看。"
        ],
        "title": "蟬",
        "id": "cb32ad7f-6b3e-45d4-8ddc-7b4a59b3f956"
    },
    {
        "author": "葉茵",
        "paragraphs": [
            "自明自滅度方池，熠熠飛來去覺遲。",
            "入坐點衣情分熟，納交元在讀書時。"
        ],
        "title": "螢",
        "id": "28fda336-7310-4c08-b125-a1bd91ec406c"
    },
    {
        "author": "葉茵",
        "paragraphs": [
            "壁間吟不待秋時，吟苦中宵動客悲。",
            "勸汝不須催婦織，家家五月賣新絲。"
        ],
        "title": "蟬",
        "id": "edda2350-6415-4997-aeff-89030cc7ab2a"
    },
    {
        "author": "葉茵",
        "paragraphs": [
            "動息汗流珠，無風可滌除。",
            "炎威獄下吏，生意鼎中魚。",
            "席地抔冰水，扃門謝客車。",
            "因思游宦者，曾未憶家居。"
        ],
        "title": "酷暑",
        "id": "f6868d50-f9b0-46b9-8885-c6fc36c901a2"
    },
    {
        "author": "葉茵",
        "paragraphs": [
            "節序暗推移，清商漸戒期。",
            "旅懷{萘示=虫}早計，凉信柳先知。",
            "萬事到雙鬢，餘生消幾詩。",
            "最憐梁上燕，巢穩又歸時。"
        ],
        "title": "秋至",
        "id": "57b6524d-03dd-4b79-bb4c-7c9afe0c043b"
    },
    {
        "author": "葉茵",
        "paragraphs": [
            "農事正紛紛，天時异所聞。",
            "舉頭方見日，翻手又爲雲。",
            "茅舍蛙分部，槐庭蟻失羣。",
            "裁成憂國疏，齋沐告吾君。"
        ],
        "title": "苦雨",
        "id": "94b29aa4-b2d2-4a47-bb7b-763fa4d2a0f9"
    },
    {
        "author": "葉茵",
        "paragraphs": [
            "多謝天公佐好晴，只今載酒作郊行。",
            "飛花戀客閒中意，遠笛吟春景外聲。",
            "已把物情歸幻相，且將足力趁浮生。",
            "南堂辦得休休計，燕雀充庭亦賀成。"
        ],
        "title": "出郊",
        "id": "88fd39a6-4915-434d-bc96-72b754ae129e"
    },
    {
        "author": "葉茵",
        "paragraphs": [
            "隸法如公有典刑，拙中藏巧混天成。",
            "因觀體製超前輩，旋闢軒窗乞扁名。",
            "氣象晉人遒且勁，源流漢刻古而清。",
            "得來喜對兒曹語，一字千金勝滿籯。"
        ],
        "title": "謝朱宜中隸字",
        "id": "bac5738b-f7f6-4f9b-83b9-54b8977f7eeb"
    },
    {
        "author": "葉茵",
        "paragraphs": [
            "圉圉洞庭陰，西風苦不情。",
            "墮罾雲葉亂，落刃雪花明。",
            "列俎移桃菊，香齏搗桂橙。",
            "四腮傳雅詠，巨口竊嘉名。",
            "誤上僊翁釣，羞陪虜使觥。",
            "甘腴殊机肉，鮮脆厭侯鯖。",
            "銀鯽將同調，絲蓴久共盟。",
            "祗緣鄉味重，自覺宦情輕。",
            "風度偏宜酒，頭顱尚可羹。",
            "謫僊空汗漫，何處膾長鯨。"
        ],
        "tags": [
            "洞庭湖"
        ],
        "title": "鱸膾",
        "id": "541726b6-d2ed-40f1-91e6-6a122619c12f"
    },
    {
        "author": "葉茵",
        "paragraphs": [
            "風神林下秀，寵數夢中新。",
            "假使不如肉，爭知見似人。",
            "茗奴甘謝事，黄妳喜論親。",
            "凜凜百年操，從教進退頻。"
        ],
        "title": "竹夫人",
        "id": "32fb6d97-84f3-473b-a581-59456551d804"
    },
    {
        "author": "葉茵",
        "paragraphs": [
            "水緣城詰曲，水際暗桑麻。",
            "籬落深村路，閭閻處士家。",
            "煙篁黏半籜，風柳颺輕花。",
            "隨喜跏趺坐，香寒月影斜。"
        ],
        "title": "城下小菴",
        "id": "3b5a8123-38c0-46aa-94b1-827ec131cbb9"
    },
    {
        "author": "葉茵",
        "paragraphs": [
            "放船中流天模糊，淅淅霎霎鳴茭蘆。",
            "萬頃剎那成玉壺，柔艣蕩漾歌吳歈。",
            "老漁直前相招呼，骨相子猷洵且都。",
            "其人豈是斯人徒，相顧而笑掀虬鬚。",
            "汝爲汝兮吾非吾，剡溪風景今何如。",
            "誰能爲人作畫圖，予方奮臂持竿獨釣于江湖。"
        ],
        "title": "棹雪",
        "id": "79235625-b8ef-48ce-99e4-e2b568eaa162"
    },
    {
        "author": "葉茵",
        "paragraphs": [
            "門限何須鐵，因爲淺近謀。",
            "假令長富貴，消得幾春秋。",
            "壽固緣心地，人誰免首丘。",
            "子能忘後慮，是亦慕前脩。",
            "繭室名猶在，魚山志可求。",
            "迴岡許埋骨，吉兆協眠牛。",
            "懶作化臺號，何妨引客遊。",
            "不愁飽螻蟻，最喜近松楸。",
            "物變終於盡，吾生行且休。",
            "年年春色裏，洗勺聽溪流。"
        ],
        "title": "壽藏十韻",
        "id": "739060eb-50dc-4d4a-902b-b63024c13416"
    },
    {
        "author": "葉茵",
        "paragraphs": [
            "去年積潦苦無收，今歲逢人說有秋。",
            "未擬香秔供一飽，穇穇新藁蓋簷頭。"
        ],
        "title": "田父吟五首  其一",
        "id": "26d4624e-dee4-4272-b3be-c2ed126d67ef"
    },
    {
        "author": "葉茵",
        "paragraphs": [
            "夜登車桁晝耘秧，怕說風傷與水傷。",
            "歷盡艱辛雙鬢白，今秋方覺稻花香。"
        ],
        "title": "田父吟五首  其二",
        "id": "0050fd8d-87bb-4f7f-b541-99e986b99097"
    },
    {
        "author": "葉茵",
        "paragraphs": [
            "老天應是念農夫，萬頃黄雲著地鋪。",
            "有穀未爲兒女計，半償私債半官租。"
        ],
        "title": "田父吟五首  其三",
        "id": "4ac0be67-5fa1-49b1-9b40-7cb6206cd335"
    },
    {
        "author": "葉茵",
        "paragraphs": [
            "記得年時竈不煙，土倉今番遶門邊。",
            "已占此後無憂色，綠遍村前菜麥田。"
        ],
        "title": "田父吟五首  其四",
        "id": "524cf0e9-4537-4170-af18-15b16fb1de22"
    },
    {
        "author": "葉茵",
        "paragraphs": [
            "逢逢社鼓佐豐年，酒熟那逢釀雪天。",
            "擘橘煮雞償一醉，布衾烘暖抱孫眠。"
        ],
        "title": "田父吟五首  其五",
        "id": "3d311e61-b986-440b-ad45-717785c84621"
    },
    {
        "author": "葉茵",
        "paragraphs": [
            "梅花山底伴雲閒，謾逐閒雲出故山。",
            "君慰我思君莫去，一詩先遣白雲還。"
        ],
        "title": "林可山至",
        "id": "2e2a131c-d296-48c8-b3c1-75e98acf7502"
    },
    {
        "author": "葉茵",
        "paragraphs": [
            "兀兀北窗下，嘈嘈林間鳴。",
            "聲各奏小大，諒亦隨其形。",
            "倏然氣肅冽，一夕俱沈冥。",
            "試語塵中士，細聽秋蟲聲。"
        ],
        "title": "雜興二首  其一",
        "id": "18ebadfd-1481-45a3-8a7f-28c120d1c65b"
    },
    {
        "author": "葉茵",
        "paragraphs": [
            "七十云古希，予年三之二。",
            "來景殊無多，那復就枯瘁。",
            "窘步驚畏途，撫心慨時事。",
            "何以怡餘生，一日委一醉。"
        ],
        "title": "雜興二首  其二",
        "id": "40eaf2c7-c3d7-4b8f-a1ea-62f388089d4d"
    },
    {
        "author": "葉茵",
        "paragraphs": [
            "東西耕釣窟，左右利名津。",
            "倚遍闌干曲，知幾有幾人。"
        ],
        "title": "垂虹亭",
        "id": "1cde6bf0-7a6e-4960-a5eb-70a0f67832ff"
    },
    {
        "author": "葉茵",
        "paragraphs": [
            "田可耕兮圃可蔬，幾年夢不到亨衢。",
            "山林受用琴書鶴，天地交遊風月吾。",
            "事變無涯人老矣，死生有命汝知乎。",
            "客來時復一杯酒，畫作鱸鄉醉隠圖。"
        ],
        "title": "鱸鄉道院",
        "id": "699f025c-8738-47ff-8bdd-c065964f48ff"
    },
    {
        "author": "葉茵",
        "paragraphs": [
            "投老持竿柳外村，尺書久不抵脩門。",
            "料應下榻從容日，自說通家好子孫。"
        ],
        "title": "送徐兄訪陳宰",
        "id": "2f1bfbd5-3a24-4d42-b13a-ebfaa5358faa"
    },
    {
        "author": "葉茵",
        "paragraphs": [
            "舍棹入山村，山深樹自繁。",
            "短歌田舍樂，長揖野人尊。",
            "苔老雲生石，松高月闖門。",
            "不聞名利語，太古一乾坤。"
        ],
        "title": "山行",
        "id": "4eb5ff62-e608-4347-a8b0-66265427fe4f"
    },
    {
        "author": "葉茵",
        "paragraphs": [
            "江風飄塵白如練，征翰遠赴蘆花岸。",
            "寒霧昏昏漁火明，欲飛不飛行陣亂。",
            "相從萬里多崎嶇，呼鳴警察夜有奴。",
            "衡陽路杳速歸去，未可容易來江湖。"
        ],
        "title": "瀟湘八景圖 平沙鴈落",
        "id": "ad5a2949-4bdd-4804-84aa-69512339da46"
    },
    {
        "author": "葉茵",
        "paragraphs": [
            "水天冥冥日催暮，輕蒲飽風疾飛羽。",
            "回頭遥指舟前灣，浪急篷欹下柔艣。",
            "稠楊枯桑深處村，老妻挾兒環在門。",
            "蓴羹香滑茅柴熟，對語別時應斷魂。"
        ],
        "title": "瀟湘八景圖 遠浦帆歸",
        "id": "f97850fd-bf97-4df7-be65-a32ba7868b34"
    },
    {
        "author": "葉茵",
        "paragraphs": [
            "巖麓新霽浮紫烟，幾家雞犬喧一鄽。",
            "憧憧人得蠅頭利，不了青帘酤酒錢。",
            "松陰散亂日易暝，風光漸入牛羊徑。",
            "赬肩赤脚分途歸，野唱樵歌動幽聽。"
        ],
        "title": "瀟湘八景圖 山市晴嵐",
        "id": "f247951f-813c-43ec-839f-9d726a97f55a"
    },
    {
        "author": "葉茵",
        "paragraphs": [
            "癡雲貼水天四垂，寒鴉凍雀無樹棲。",
            "紛紛萬頃水花亂，光眩銀海迷東西。",
            "中有輕舠移斷浦，玉笠瓊蓑一漁父。",
            "鼓枻而歌歌豐年，田家有麥無愁苦。"
        ],
        "title": "瀟湘八景圖 江天暮雪",
        "id": "621573d6-14eb-4af9-b1a2-98847b454632"
    },
    {
        "author": "葉茵",
        "paragraphs": [
            "長波淼淼七百里，蒹葭颯颯西風起。",
            "玉輪輾出琉璃宮，碧落空明無表裏。",
            "幾峯森列青崔嵬，不知人世皆塵埃。",
            "夜深絲竹遞清響，疑是楚王曾歸來。"
        ],
        "tags": [
            "洞庭湖"
        ],
        "title": "瀟湘八景圖 洞庭秋月",
        "id": "da52c31e-e619-4ec1-855b-7e85dfa99e01"
    },
    {
        "author": "葉茵",
        "paragraphs": [
            "雲氣浮江天已夕，江樹號風飛雨迫。",
            "淒涼正則賦懷沙，疑與漁翁分半席。",
            "一聲曖迺隔中流，打篷淅霎添旅愁。",
            "土膏動脈曉色媚，農將有事于西疇。"
        ],
        "title": "瀟湘八景圖 瀟湘夜雨",
        "id": "c4d8e3de-dc82-4cf1-b50e-68fef860b51c"
    },
    {
        "author": "葉茵",
        "paragraphs": [
            "冥濛一抹籠崢嶸，崢嶸深處傳疎聲。",
            "溪橫古槎低欲折，隠約前村通去程。",
            "萬里征夫不知宿，數盡飛鴉栖古木。",
            "輸與中邊三四僧，枯藤挑雲歸佛屋。"
        ],
        "title": "瀟湘八景圖 烟寺晚鐘",
        "id": "0bb50e24-bb85-4ac9-92f2-3919ac2180ee"
    },
    {
        "author": "葉茵",
        "paragraphs": [
            "家家傍水開柴扉，綠楊影裏沈斜暉。",
            "妻炊黄粱子挂網，獨枕莓苔眠釣磯。",
            "得魚博錢平生志，世間寵辱不能累。",
            "路近桃源多裔孫，定知秦晉興亡事。"
        ],
        "title": "瀟湘八景圖 漁村夕照",
        "id": "9cf8f8fb-3ddb-4684-90fd-7216dbd20521"
    },
    {
        "author": "葉茵",
        "paragraphs": [
            "逝波不可迴，白鳥不可馴。",
            "古人成感慨，今人猶古人。"
        ],
        "title": "古意二首  其一",
        "id": "9cb1dad0-ff68-4281-b7e6-30a958d7695f"
    },
    {
        "author": "葉茵",
        "paragraphs": [
            "境空納風月，心遠辭埃塵。",
            "終日窮目力，得景亡天真。"
        ],
        "title": "古意二首  其二",
        "id": "b963ca5c-891d-4df2-91ee-ded38dad6571"
    },
    {
        "author": "葉茵",
        "paragraphs": [
            "生涯老布衾，清處更清吟。",
            "舊事即新夢，今人非古心。",
            "意行雙謝屐，道在一陶琴。",
            "誰解無名利，其中有淺深。"
        ],
        "title": "次韻",
        "id": "fbd69301-f80f-4447-a692-796a1836f8ac"
    },
    {
        "author": "葉茵",
        "paragraphs": [
            "憑虛結草亭，占得古來清。",
            "睡債茶驅遣，詩情酒發明。",
            "梅撐拳石瘦，蘆障一闌平。",
            "未盡逍遥意，重尋枕簟盟。"
        ],
        "title": "次池亭韻",
        "id": "239773f0-353f-432d-945e-ddd40498d555"
    },
    {
        "author": "葉茵",
        "paragraphs": [
            "門左蓬弧喜事新，四朝先佛慶生辰。",
            "嶢嶢已露峙頭玉，表表因名繫角麟。",
            "鼻祖同庚光後葉，卯君著瑞定前身。",
            "我來摩頂爲兒壽，一歲從今百歲春。"
        ],
        "title": "秀實長子玉麟朞晬",
        "id": "a0b8d505-b300-47d8-9c48-f7a1db09194e"
    },
    {
        "author": "葉茵",
        "paragraphs": [
            "體製先天太極圖，燈籠真是水晶無。",
            "遠看玉兔光中魄，近得驪龍頷下珠。",
            "一焰空明疑火燧，寸波靜定即冰壺。",
            "游魚且作沈潛計，鱗甲成時入五湖。"
        ],
        "title": "琉璃砲燈",
        "id": "29496ac4-3a0f-46b9-bcdc-c4a0bf463e0f"
    },
    {
        "author": "葉茵",
        "paragraphs": [
            "春到棣無色，風來松亦悲。",
            "細看雲起處，不復鴈歸時。",
            "憶汝九京隔，嗟予兩鬢衰。",
            "寥寥今古意，獨許杜陵知。"
        ],
        "title": "幼弟墓下",
        "id": "4cc07e37-cf75-4a7e-8196-d2868ddbfcec"
    },
    {
        "author": "葉茵",
        "paragraphs": [
            "楚愴埋香地，卿須念藁砧。",
            "齊眉中道訣，同穴百年心。",
            "刀尺凝餘澤，松梧带老陰。",
            "可能如饁婦，相對白頭吟。"
        ],
        "title": "室人墓下",
        "id": "b5cb6fb8-1f7f-49c9-9266-e8283c7ef0fb"
    },
    {
        "author": "葉茵",
        "paragraphs": [
            "湖海幾經年，論交豈偶然。",
            "坐間尊島佛，客裏識坡仙。",
            "解使狂心服，還羞懶腹便。",
            "拈來唐句法，玄入小乘禪。"
        ],
        "title": "次孫花翁韻",
        "id": "e2c0d905-2a61-4f2c-a91d-ae255898744d"
    },
    {
        "author": "葉茵",
        "paragraphs": [
            "越敢吞吳皆范子，後來廟食太湖濱。",
            "邦人豈是忘仇怨，要勉吳臣似越臣。"
        ],
        "tags": [
            "太湖"
        ],
        "title": "吳江三高祠 范蠡",
        "id": "f921b578-ec1c-4cdc-bf39-20b695a7f8c6"
    },
    {
        "author": "葉茵",
        "paragraphs": [
            "膾鱸元不動鄉思，拂袖西風已見幾。",
            "江上如今來往客，但言鱸膾不言歸。"
        ],
        "title": "吳江三高祠 張翰",
        "id": "12d7b76d-2aeb-4ce5-8334-d23714732ead"
    },
    {
        "author": "葉茵",
        "paragraphs": [
            "江湖蕭散樂平生，夜課圖書日課耕。",
            "一段高風猶凜凜，逢人肯說鴨呼名。"
        ],
        "title": "吳江三高祠 陸龜蒙",
        "id": "4e39ae9c-8af1-443c-abc6-7d61a0d527bc"
    },
    {
        "author": "葉茵",
        "paragraphs": [
            "欲別哽無語，蘸酒評歸期。",
            "潮汐有朝暮，郎心無轉移。"
        ],
        "title": "欲別",
        "id": "77e89442-e889-444c-8c4d-b92b34bea51b"
    },
    {
        "author": "葉茵",
        "paragraphs": [
            "懶作千年調，偷閒得幾回。",
            "吟壇元不峻，俗駕可曾來。",
            "蘚碧牆陰合，榴紅屋角開。",
            "枕肱真樂在，飲水當傳杯。"
        ],
        "title": "次韻",
        "id": "173d3cb0-1642-40e7-b542-70bc9e00b7bd"
    },
    {
        "author": "葉茵",
        "paragraphs": [
            "蓴鱸江上鄉，穩處著虛堂。",
            "却掃百念息，貪吟萬景忙。",
            "螢流風戶牖，蛙閙雨池塘。",
            "夢熟田家事，牛衣趁蒔秧。"
        ],
        "title": "夜坐偶成",
        "id": "f03797c3-4a43-4a14-abb8-bed419bb6cb3"
    },
    {
        "author": "葉茵",
        "paragraphs": [
            "起來搔首夜如何，瞥見蝦蟇影裏過。",
            "幸自十分懸素魄，豈應一息駐妖魔。",
            "光清於水塵難滓，色白如圭玷可磨。",
            "休誦玉川艱險句，終篇比興爲元和。"
        ],
        "title": "次月蝕韻",
        "id": "e68c3d52-cfbc-4e11-b951-364134bca756"
    },
    {
        "author": "葉茵",
        "paragraphs": [
            "爲憐舉世不曾醒，放浪形骸澤畔行。",
            "會得危言危行意，佐成濯足濯纓名。",
            "義無可去緣同姓，心亦何求要獨清。",
            "今日龍舟雖古意，吳人未必楚人情。"
        ],
        "title": "次弔原韻",
        "id": "8efdc65a-0f09-4931-9720-ea8a5aa7e18e"
    },
    {
        "author": "葉茵",
        "paragraphs": [
            "蔟蔟瓊瑶屑，花神點綴工。",
            "似知吟興動，滿面是春風。"
        ],
        "title": "笑靨花",
        "id": "6cd4e13e-26b8-4bb1-9ba9-25e9863b08f2"
    },
    {
        "author": "葉茵",
        "paragraphs": [
            "浪說涵空未是空，一闌羅列幾巃嵸。",
            "世人若問空中景，此景從來是夢中。"
        ],
        "title": "涵空閣",
        "id": "803c9b95-82e7-4f3f-9481-fdc7174ec585"
    },
    {
        "author": "葉茵",
        "paragraphs": [
            "幾年蝸蚓占山扉，喚轉風光似舊時。",
            "從此禪門多事在，篆香重課少陵詩。"
        ],
        "title": "草堂",
        "id": "a36d3574-d80a-4bc5-9cbb-b8dd0d2c0d17"
    },
    {
        "author": "葉茵",
        "paragraphs": [
            "片石鄰空掌樣平，吳兒曾此御瑶琴。",
            "琴中腔調誰人識，獨有顰妃是賞音。"
        ],
        "title": "琴堂",
        "id": "5cd7e7a4-ff44-4f13-b955-4d84340baa0f"
    },
    {
        "author": "葉茵",
        "paragraphs": [
            "離宮脂粉尚穠香，人去僧來歲月長。",
            "鐘磬咒成功德水，根塵洗盡水清凉。"
        ],
        "title": "洗妝池",
        "id": "ca256639-089b-4d43-9f96-26debd8aa0f7"
    },
    {
        "author": "葉茵",
        "paragraphs": [
            "疑是飛來天柱峯，一尖秀出白雲中。",
            "料應宰相書成後，留得殘毫倚半空。"
        ],
        "title": "卓筆峰",
        "id": "394e95b3-a109-4a63-8e66-d0124ec49a66"
    },
    {
        "author": "葉茵",
        "paragraphs": [
            "十丈蒼圭似削齊，摩挲信是古來碑。",
            "不刊二范忠勞績，合寫諸賢唱詠詩。"
        ],
        "title": "一片峰",
        "id": "e3c39e1a-092d-47b3-a646-f58ff1305e16"
    },
    {
        "author": "葉茵",
        "paragraphs": [
            "舊說頭陀坐石巔，披肩壞衲不知年。",
            "空巖聖得頭陀號，啼鳥枯松也解禪。"
        ],
        "title": "頭陀巖",
        "id": "48c010cc-bd19-4642-8e5d-4a88a745486e"
    },
    {
        "author": "葉茵",
        "paragraphs": [
            "銀潢萬丈下嵯峨，想是天孫挂玉梭。",
            "休道此泉絲樣小，涓涓將見作江河。"
        ],
        "title": "一線泉",
        "id": "56ad1d24-6fa0-4e5f-9644-47f310944091"
    },
    {
        "author": "葉茵",
        "paragraphs": [
            "時清歎陸沈，楚澤伴漁吟。",
            "探索聖賢語，發明天地心。",
            "無機棋少著，有趣樹多陰。",
            "坐上皆知己，賡酬夜向深。"
        ],
        "title": "次韻",
        "id": "c4e36fd8-404e-4545-a046-834b05bef740"
    },
    {
        "author": "葉茵",
        "paragraphs": [
            "紅紫雨離披，風光別壯時。",
            "世情楊絮覺，心事杜鵑知。",
            "屋角溪連井，林梢菊障籬。",
            "幸無塵役役，倚檻數晴絲。"
        ],
        "title": "春晚二首  其一",
        "id": "0f2a727d-ed62-4962-bc5d-9b59ec57be23"
    },
    {
        "author": "葉茵",
        "paragraphs": [
            "春色漸昏昏，那逢日带曛。",
            "落花紅一尺，新筍綠三分。",
            "憶友盟留石，尋詩思入雲。",
            "風光到田舍，瘦策看耕耘。"
        ],
        "title": "春晚二首  其二",
        "id": "26ddb2af-7afa-47e7-82a3-ca1a9bf8b7fb"
    },
    {
        "author": "葉茵",
        "paragraphs": [
            "蟻夢功名覺即休，駒陰歲月去難留。",
            "傷今不復并三樂，擬古猶堪續四愁。",
            "松下抱琴塵外境，雨餘蒔藥柳邊洲。",
            "老來莫問浮生事，醉後同爲造物游。"
        ],
        "title": "自遣",
        "id": "b09e33bb-3db5-46c1-bdf2-f03065dc63c2"
    },
    {
        "author": "葉茵",
        "paragraphs": [
            "甫里相望江盡頭，得鄰而隠了浮休。",
            "落花流水元無礙，野鶴孤雲儘自由。",
            "順裏委心彭澤賦，適時乘興剡溪舟。",
            "區區世上分蠻觸，對客忘言茗一甌。"
        ],
        "title": "題順適堂",
        "id": "24169e9c-9669-4a8d-a3f3-13566a9dbf88"
    },
    {
        "author": "葉茵",
        "paragraphs": [
            "孝本當爲事，時人或不然。",
            "娥兮知此理，命也委之天。",
            "五日抱屍出，千年作史傳。",
            "英靈猶耿耿，有慊莫登船。"
        ],
        "title": "曹娥廟",
        "id": "b15f267e-6a4f-471a-bf7f-144f9221062b"
    },
    {
        "author": "葉茵",
        "paragraphs": [
            "支藤來海嶠，骨肉海西邊。",
            "對月成千里，舉頭同一天。",
            "更沈寒戍角，歌急晚潮船。",
            "孤鴈商予意，聲聲落枕前。"
        ],
        "title": "憶弟",
        "id": "0f185819-7f9a-4d87-859e-2a0e175a74f1"
    },
    {
        "author": "葉茵",
        "paragraphs": [
            "相逢疑舊識，敲火自煎茶。",
            "盛欲爲留計，其如未是家。",
            "東西分地脈，南北兩天涯。",
            "別後思君處，空齋讖燭花。"
        ],
        "title": "相逢",
        "id": "4fe3d82d-7281-4185-95c7-c9a7533e1d34"
    },
    {
        "author": "葉茵",
        "paragraphs": [
            "未險先藜杖，逢亭便小留。",
            "今番已非昔，後去可能遊。"
        ],
        "title": "自感二首  其一",
        "id": "c2c4b675-011f-4504-8630-50926d1c38e4"
    },
    {
        "author": "葉茵",
        "paragraphs": [
            "倦聽花卿曲，狂歌俠士行。",
            "年華與心事，醉裏自分明。"
        ],
        "title": "自感二首  其二",
        "id": "1fff29e9-f251-47b0-9312-2b08e2d78b35"
    },
    {
        "author": "葉茵",
        "paragraphs": [
            "古木環池竹數竿，疎籬補菊屋三間。",
            "白雲不放紅塵入，無怪山人懶出山。"
        ],
        "title": "山居",
        "id": "ffdd07c5-1f99-41f8-94e8-2f2665ab3c50"
    },
    {
        "author": "葉茵",
        "paragraphs": [
            "一簇蓮燈亦可觀，隔牆簫鼓二更殘。",
            "平生未識繁華事，旋借宣和國史看。"
        ],
        "title": "元夕",
        "id": "01146e87-15b8-48b4-a3d4-313a6515d8ea"
    },
    {
        "author": "葉茵",
        "paragraphs": [
            "隴上松杉手自移，至今苔蘚半寒枝。",
            "夢中不記重泉隔，猶學兒童戲綵時。"
        ],
        "title": "省墓",
        "id": "0fac16c7-b21d-4022-8d57-8a44ceb92040"
    },
    {
        "author": "葉茵",
        "paragraphs": [
            "霜月相摩漏二更，書窗伴我一枝橫。",
            "自矜前輩持清白，妬紫妖紅總後生。"
        ],
        "title": "梅",
        "id": "69630814-b664-4892-936c-31dfd6b951d7"
    },
    {
        "author": "葉茵",
        "paragraphs": [
            "生長古林丘，擒來鐵繫囚。",
            "休憐文變豹，尚覺氣吞牛。",
            "檻穽終難脫，咆哮亦可休。",
            "山中藜藿少，君合早爲謀。"
        ],
        "title": "虎柙",
        "id": "85850cee-75f8-4d97-bc3b-0fd2e7ba1466"
    },
    {
        "author": "葉茵",
        "paragraphs": [
            "寄意南豐一瓣香，願公耆艾熾而昌。",
            "歷經七甲鬢浮綠，带錫萬釘眉映黄。",
            "疑是函關逢老子，巋然魯國有靈光。",
            "陰功更說燕山桂，留與時人作義方。"
        ],
        "title": "崇道叔慶七十",
        "id": "8cec2e1f-f3b9-45ec-8149-11c3651c55bc"
    },
    {
        "author": "葉茵",
        "paragraphs": [
            "態度脂韋不自持，對人無柰小腰肢。",
            "好於彭澤歸來日，瘦似章臺別去時。",
            "隠隠輪蹄端不惡，深深亭榭最相宜。",
            "流鶯百囀春光老，擬折柔條寄所思。"
        ],
        "title": "柳",
        "id": "895c8387-493b-4a6e-96b2-cc64c98ee388"
    },
    {
        "author": "葉茵",
        "paragraphs": [
            "放出東風手段，寫成江路枝梢。",
            "君復無聲句法，要與廣平解嘲。"
        ],
        "title": "可山寫梅",
        "id": "18343462-ff35-46cc-bdfc-fb66971a9b95"
    },
    {
        "author": "葉茵",
        "paragraphs": [
            "九十日春未老，兩三番醉如泥。",
            "行遍菜畦麥隴，未饒十里蘇堤。"
        ],
        "title": "信步",
        "id": "4046b2c8-26d7-4486-8c93-b40775970fdb"
    },
    {
        "author": "葉茵",
        "paragraphs": [
            "橫足齁齁夢御牀，祗將故舊視君王。",
            "意嫌漢室乾坤小，歸占嚴江日月長。",
            "獨繭絲頭忘寵辱，生芻庭上閲興亡。",
            "留題多是功名士，也爲留題姓字香。"
        ],
        "title": "嚴子陵祠",
        "id": "7fe8bfb1-b93f-49d9-a8af-3865deff62a7"
    },
    {
        "author": "葉茵",
        "paragraphs": [
            "元是江湖蕭散客，誰將幽夢落南柯。",
            "十年不調幸然好，一著纔差悟處多。",
            "肯使北山馳鶴信，且隨西舍唱漁歌。",
            "野人自喜無彈繳，却恐金章羨綠蓑。"
        ],
        "title": "參選有感",
        "id": "eae5c960-982a-4e9e-b3aa-dd46a586aff2"
    },
    {
        "author": "葉茵",
        "paragraphs": [
            "閉戶蠶新浴，開簾燕早歸。",
            "何曾春欲去，自是物華非。"
        ],
        "title": "春晚二首  其一",
        "id": "e5592819-e353-4d69-933b-72d28aaad85f"
    },
    {
        "author": "葉茵",
        "paragraphs": [
            "胡蝶夢中意，杜鵑聲外愁。",
            "問春春不語，柳絮暗汀洲。"
        ],
        "title": "春晚二首  其二",
        "id": "06a44699-b49c-40eb-8e4a-5d9814caa20d"
    },
    {
        "author": "葉茵",
        "paragraphs": [
            "同住西州一水濱，東州勝處始逢君。",
            "詩成又逐行雲去，後日相思祗看雲。"
        ],
        "title": "詩僧",
        "id": "2e345aff-cff0-48f6-a81b-fa3938e95b96"
    },
    {
        "author": "葉茵",
        "paragraphs": [
            "留得春風趁馬蹄，日長無事綠楊隄。",
            "菜花籬落誰家酒，緩轡長歌過小溪。"
        ],
        "title": "偶成",
        "id": "fffcbf54-60ee-45b9-a369-4fbcbcbf5665"
    },
    {
        "author": "葉茵",
        "paragraphs": [
            "湘桃深處五陵家，隄柳陰中百寶車。",
            "多是問桃尋柳去，近來山下少梅花。"
        ],
        "tags": [
            "西湖"
        ],
        "title": "西湖",
        "id": "d139c7b7-f057-4ea3-b997-79e35fb83af0"
    },
    {
        "author": "葉茵",
        "paragraphs": [
            "蕭蕭簷角雨，冉冉雨中舟。",
            "年老難於別，春寒重却愁。",
            "風窗亂書葉，塵壁暗燈篝。",
            "夜半無來鴈，披衣對小樓。"
        ],
        "title": "憶友",
        "id": "b8a234af-beb0-4c8a-a569-66ed36feaa84"
    },
    {
        "author": "葉茵",
        "paragraphs": [
            "疎窗小博山，窗外鳥關關。",
            "占得江湖隠，佐成天地閒。",
            "簷牙叢篠碧，牆隙兩鳩斑。",
            "癡坐不知晚，漁篷捲釣還。"
        ],
        "title": "次韻",
        "id": "ec13c7c4-9eb7-47e8-8302-e10172705e22"
    },
    {
        "author": "葉茵",
        "paragraphs": [
            "萬卷藏書抵萬金，翛然軒宇絕塵侵。",
            "順時不作榮枯想，適意元無勝負心。",
            "蒲石疎簾真道院，柏香浄几小叢林。",
            "四時剩有閒風月，醒裏尋題醉裏吟。"
        ],
        "title": "次賦順適堂韻",
        "id": "235fe29a-dc8f-4d02-a1d9-666fb7e653e2"
    },
    {
        "author": "葉茵",
        "paragraphs": [
            "仰天有所思，心遠目苦短。",
            "西風驅殘雲，千里月華滿。"
        ],
        "title": "有所思",
        "id": "a7d291b2-a415-4996-a779-550058d06eae"
    },
    {
        "author": "葉茵",
        "paragraphs": [
            "粒粟懸懸左角鐘，幾年鎮壓梵王宮。",
            "要知八萬四千所，元在尋常一念中。",
            "佛現紫金歸勝地，僧誇烏石墜虛空。",
            "毫光起處無人見，明月堂前玉几東。"
        ],
        "title": "阿育王寺舍利塔",
        "id": "7a6b4b46-d7be-4f4f-b609-0b77ada54ad6"
    },
    {
        "author": "葉茵",
        "paragraphs": [
            "朝踏山根雲，暮歸雲中扉。",
            "野鳥始驚避，今焉情依依。",
            "異哉海上鷗，猜疑未忘機。"
        ],
        "title": "山居",
        "id": "a52bcce7-b5fd-4ed3-9ed9-34e7e2b24653"
    },
    {
        "author": "葉茵",
        "paragraphs": [
            "放浪宇宙間，世事笑局促。",
            "駸駸影中人，不受時采錄。",
            "奄然長夜歸，齎志空山木。",
            "昔日堂上歡，今夕堂下哭。",
            "哭之欲其生，予亦不自覺。",
            "天道元無私，紛紛徒寵辱。",
            "素心惟坡僊，一死萬事足。"
        ],
        "title": "己酉生日敬次靖節先生擬挽歌辭三首  其一",
        "id": "c88c2bfc-d1c2-4a78-afec-0380d65e571e"
    },
    {
        "author": "葉茵",
        "paragraphs": [
            "自古皆有死，載歌酹清觴。",
            "嗟予早失怙，艱阻亦備嘗。",
            "母兮歲六十，終古青松傍。",
            "陟岡慟伯氏，忘簪悲孟光。",
            "後波逐前波，同歸溟漠鄉。",
            "飄風相飛旐，轝鐸聲央央。"
        ],
        "title": "己酉生日敬次靖節先生擬挽歌辭三首  其二",
        "id": "208640ca-a0d7-4843-8796-71afe16909b1"
    },
    {
        "author": "葉茵",
        "paragraphs": [
            "重雲翳蒼柏，零露棲白蕭。",
            "骨肉慕音容，慌惚哀空郊。",
            "肴核班几席，椒漿澆岧嶤。",
            "人歸天已沬，紙錢懸枯條。",
            "逝者如此耳，暮暮仍朝朝。",
            "暮暮仍朝朝，人兮柰若何。",
            "未死不能樂，既死空有家。",
            "僮僕幾恩怨，交朋幾悲歌。",
            "若人會斯語，屬和紛陽阿。"
        ],
        "title": "己酉生日敬次靖節先生擬挽歌辭三首  其三",
        "id": "42836e76-b6a9-43ef-bb9b-d84ff4267b71"
    },
    {
        "author": "葉茵",
        "paragraphs": [
            "揆子初度日，撫杯擬歌辭。",
            "衰齡踰五十，敢必登古希。",
            "自傳始遷固，誌銘傳牧之。",
            "諦觀子儼疏，直與浮世違。",
            "靖節百世師，汝無輕笑嗤。",
            "諱之寧免歿，不諱達者爲。",
            "假我以耆艾，年年續斯詩。"
        ],
        "title": "既次韻或非之作解嘲",
        "id": "5be9ae85-a9d2-462b-a266-0dabd5653b90"
    },
    {
        "author": "葉茵",
        "paragraphs": [
            "憶昨歲莫止，慷慨生死機。",
            "擬韻追先哲，持爲自壽詩。",
            "成篇示叔季，心然口交非。",
            "詎知不一霜，季兮先露晞。",
            "興思發永歎，載言涕肆頤。",
            "萬化同于盡，彭鏗空厖眉。",
            "日月不我與，去去氣力衰。",
            "且進尊中醁，勿作兒女悲。",
            "殷勤晉鼎心，趨前舞萊衣。"
        ],
        "title": "庚戌生日再擬去歲挽歌辭",
        "id": "b460f2d4-404d-4121-9ab3-abd8dde55db0"
    },
    {
        "author": "葉茵",
        "paragraphs": [
            "帽破衣寬骨相寒，爲花日日醉吟鞍。",
            "時人祗道題風月，後世將詩作史看。"
        ],
        "title": "少陵騎蹇馿圖",
        "id": "3cae4522-04c5-4967-bfac-14e663676bed"
    },
    {
        "author": "葉茵",
        "paragraphs": [
            "笑指南山躍馬歸，明知舉似棄才詩。",
            "亭前千古標芳姓，未可窮通論一時。"
        ],
        "title": "孟浩然歸南山圖",
        "id": "0b3fa6e0-514e-4f1f-9de1-edbb1066953c"
    },
    {
        "author": "葉茵",
        "paragraphs": [
            "長安市上醉如泥，旁若無人且賦詩。",
            "誰識隠然爲計國，沈香亭畔脫鞾時。"
        ],
        "title": "李白詩百篇圖",
        "id": "c7b44371-9a73-4f15-8ef5-94fbfd35c7bc"
    },
    {
        "author": "葉茵",
        "paragraphs": [
            "醉裏沈思世道危，不堪著眼只攢眉。",
            "空留忠憤聲名在，不見招歸舊日詩。"
        ],
        "title": "岑參醉落魄圖",
        "id": "8c2c19b9-37ec-4871-a7ed-765ea6548c85"
    },
    {
        "author": "葉茵",
        "paragraphs": [
            "人人苦炎歊，於我覺太甚。",
            "北戶其清凉，萬事付一枕。"
        ],
        "title": "枕簟入林僻茶瓜留客遲十韻  其一",
        "id": "f4e8f375-99f6-4b14-8532-abcde951e1ba"
    },
    {
        "author": "葉茵",
        "paragraphs": [
            "叩門真丈夫，一揖棄拘檢。",
            "人物晉風流，班坐黄玉簟。"
        ],
        "title": "枕簟入林僻茶瓜留客遲十韻  其二",
        "id": "a844ee45-322f-4302-9100-fa316afaab43"
    },
    {
        "author": "葉茵",
        "paragraphs": [
            "譚壘爭塵清，詩壇傳令急。",
            "今日有公事，俗駕不可入。"
        ],
        "title": "枕簟入林僻茶瓜留客遲十韻  其三",
        "id": "fde0db5f-fd35-45e6-b7fb-bb6c3c5660ef"
    },
    {
        "author": "葉茵",
        "paragraphs": [
            "牆外水泠泠，水邊木陰陰。",
            "相遇聊自適，茲辰猶竹林。"
        ],
        "title": "枕簟入林僻茶瓜留客遲十韻  其四",
        "id": "09c00484-4359-4273-b291-198aa682cf18"
    },
    {
        "author": "葉茵",
        "paragraphs": [
            "同爲山澤臞，半分漁樵席。",
            "我不踐斯境，誰肯賞茲僻。"
        ],
        "title": "枕簟入林僻茶瓜留客遲十韻  其五",
        "id": "fbef594a-91bf-4592-95ff-1bee4ef67aca"
    },
    {
        "author": "葉茵",
        "paragraphs": [
            "意到景自到，榮榮窗下花。",
            "一張彭澤琴，一甌陽羨茶。"
        ],
        "title": "枕簟入林僻茶瓜留客遲十韻  其六",
        "id": "3be03c31-1848-4180-81c6-5fa30b3dbd2c"
    },
    {
        "author": "葉茵",
        "paragraphs": [
            "有酒斟酌之，歡然成諠譁。",
            "何必五侯鯖，李綠兮香瓜。"
        ],
        "title": "枕簟入林僻茶瓜留客遲十韻  其七",
        "id": "74c56ec0-775f-476f-b352-4716bf161c95"
    },
    {
        "author": "葉茵",
        "paragraphs": [
            "一會良不易，載言翻令愁。",
            "清風有時度，白日不可留。"
        ],
        "title": "枕簟入林僻茶瓜留客遲十韻  其八",
        "id": "352e2bad-385e-4fa4-89b9-bf47e26509e8"
    },
    {
        "author": "葉茵",
        "paragraphs": [
            "君顔猶少年，我髮不勝幘。",
            "百歲壘一丘，主翁驚是客。"
        ],
        "title": "枕簟入林僻茶瓜留客遲十韻  其九",
        "id": "b9bb0acd-d7fe-4276-bf6c-bb722a61474b"
    },
    {
        "author": "葉茵",
        "paragraphs": [
            "數面成骨肉，子歸將何之。",
            "長嘯盼天外，雲意俱遲遲。"
        ],
        "title": "枕簟入林僻茶瓜留客遲十韻  其一○",
        "id": "14800675-1f48-47b0-80d9-b65eeae8ed18"
    },
    {
        "author": "葉茵",
        "paragraphs": [
            "柳外綠陰重，綠陰生遠風。",
            "溫凉三月後，醒醉百年中。",
            "桑禿吳蠶熟，林幽蜀鳥空。",
            "不祈朝市夢，高卧太湖東。"
        ],
        "tags": [
            "太湖"
        ],
        "title": "酒邊次徐靈淵韻",
        "id": "86cbac0c-2f79-4fad-8113-3cfe622d8d40"
    },
    {
        "author": "葉茵",
        "paragraphs": [
            "寂寞相公宅，枯楊枕綠波。",
            "老兵猶自語，貴客舊曾過。",
            "壁暗蛛生網，門空爵可羅。",
            "問他桃與李，何處得春多。"
        ],
        "title": "過舊相府",
        "id": "af65516a-9f02-463b-bcfb-dfe938fb2e06"
    },
    {
        "author": "葉茵",
        "paragraphs": [
            "靜向南塘驗物情，東風又綠柳邊汀。",
            "梅花密點殘棋局，蝸篆斜題小硯屏。",
            "浮世虛無春後雪，故人零落曉來星。",
            "逢時且進杯中醁，休學懷沙賦獨醒。"
        ],
        "title": "南塘偶成",
        "id": "d137521f-cef1-44f7-888b-323d28faceeb"
    },
    {
        "author": "葉茵",
        "paragraphs": [
            "四十二間廊底客，不知春向柳邊深。",
            "三旬禁足持僧戒，終日看書養道心。",
            "露草带雲眠野鹿，風枝摇月唳幽禽。",
            "一塵不到爐煙靜，自向空寮續近吟。"
        ],
        "title": "僧房夜坐",
        "id": "5dc1b6d1-36b1-4f9e-ba59-2e2f80a2711c"
    },
    {
        "author": "葉茵",
        "paragraphs": [
            "湫隘囂塵不可居，卜諸清曠亦蘧廬。",
            "雖無傍水梅依竹，喜有對樓人讀書。",
            "工雀一枝聊爾耳，戰蝸兩角竟何如。",
            "西風漸勁未歸去，空說張翰憶膾魚。"
        ],
        "title": "旅邸",
        "id": "945053c2-35eb-4e7a-9066-43e0b2cea93e"
    },
    {
        "author": "葉茵",
        "paragraphs": [
            "五十一年前素昧，相逢元是鏡中人。",
            "他時鶴髮雞皮樣，却道今番畫未真。"
        ],
        "title": "記顔",
        "id": "4bad1388-5d7e-4b40-be21-84458b46de89"
    },
    {
        "author": "葉茵",
        "paragraphs": [
            "生前喜作死規模，强把冠裳束幻軀。",
            "兒輩對人拋好語，吾家南極老人圖。"
        ],
        "title": "身後寄顔",
        "id": "e6ea0008-dbf0-43a3-a0b7-9684d882076a"
    },
    {
        "author": "葉茵",
        "paragraphs": [
            "燕入虛簷教子飛，風簾不捲和新詩。",
            "綠陰滿逕蜻蜓小，正是梅黄欲雨時。"
        ],
        "title": "次韻",
        "id": "011a0d09-9bff-48be-bb24-aa2f303a2046"
    },
    {
        "author": "葉茵",
        "paragraphs": [
            "春事又如此，猶人欲老時。",
            "綠稠煙外樹，白緊鬢邊絲。",
            "天道有還日，吾年無返期。",
            "從今安適境，莫放酒杯遲。"
        ],
        "title": "春事",
        "id": "2d461282-638a-49c8-8c4b-1e5fb0820d03"
    },
    {
        "author": "葉茵",
        "paragraphs": [
            "遊事一番了，愁多鎖晝長。",
            "因思來歲賞，未必少年狂。",
            "野鳥學蠻語，岸花浮楚香。",
            "魚應知我者，圉圉到池塘。"
        ],
        "title": "晚春",
        "id": "51508141-28e7-4063-94d4-d7e2c02e8623"
    },
    {
        "author": "葉茵",
        "paragraphs": [
            "頭角未崢嶸，潛宮號水晶。",
            "遊時雖逼窄，樂處在圓明。",
            "有火疑燒尾，無波可動情。",
            "一朝開混沌，變化趁雷轟。"
        ],
        "title": "琉璃砲燈中魚",
        "id": "61f80875-8cbf-4f28-b94c-a05971c17806"
    },
    {
        "author": "葉茵",
        "paragraphs": [
            "氣貌老成聞見熟，江湖指作定南鍼。",
            "得書愛與世人讀，選句長教野客吟。",
            "富貴天街紛耳目，清閒地位當山林。",
            "料君閲遍興亡事，對坐蕭然一片心。"
        ],
        "title": "贈陳芸居",
        "id": "49a087ed-7d2b-4bb3-99b7-8a44f7823b30"
    },
    {
        "author": "葉茵",
        "paragraphs": [
            "敬長于今我獨亡，轉頭驚見十飛霜。",
            "心乎愛矣兄如在，陟彼岡兮木已蒼。",
            "直喜克家猶有子，回思療疾苦無方。",
            "伏波不忍離墳墓，淚灑歸舟重感傷。"
        ],
        "title": "伯氏墓下",
        "id": "1a183c4e-0e39-4f67-a95a-cc480cba35d4"
    },
    {
        "author": "葉茵",
        "paragraphs": [
            "抵掌論文酒易酣，岸巾風外鬢䰐鬖。",
            "十洲所有今之一，七步而成爾乃三。",
            "橋壓平隄波捲綠，煙封遠沚草舒藍。",
            "閒邊得侶評佳境，留與他時作美談。"
        ],
        "title": "次遊十洲之一亭韻",
        "id": "bd4dfaf9-dba2-4fef-a2ba-c1d8b9abd73c"
    },
    {
        "author": "葉茵",
        "paragraphs": [
            "古柳溪頭枕斷槎，橫篙挂網幾漁家。",
            "得魚去換紅蒸米，呼子來挑薺菜花。"
        ],
        "title": "漁村",
        "id": "b4ae017c-2383-4d1b-9a4d-4b22404e6b3b"
    },
    {
        "author": "葉茵",
        "paragraphs": [
            "浴蠶纔罷餧蠶忙，朝暮蓬頭去採桑。",
            "辛苦得絲了租稅，終年祗著布衣裳。"
        ],
        "title": "蠶婦歎",
        "id": "cdf6cd41-80a1-49c5-b608-747f43518b1f"
    },
    {
        "author": "葉茵",
        "paragraphs": [
            "機聲吚軋到天明，萬縷千絲織得成。",
            "售與綺羅人不顧，看紗嫌重絹嫌輕。"
        ],
        "title": "機女歎",
        "id": "ef49abe1-86b3-412d-90ea-b93d600b5e00"
    },
    {
        "author": "葉茵",
        "paragraphs": [
            "軒冕委塵埃，今人爲古哀。",
            "百年丘隴廢，幾箇子孫來。",
            "蔓草栖朝露，窮猿泣夜臺。",
            "世間類如此，當樂且銜杯。"
        ],
        "title": "廢墓有感",
        "id": "6caaf7b8-417a-41f9-ac79-c5babc73ad68"
    },
    {
        "author": "葉茵",
        "paragraphs": [
            "掃榻卧終日，香銷百念除。",
            "不愁渾厭酒，無事剩鈔書。",
            "粉淺庭前筍，青齊雨後蔬。",
            "自嫌猶有累，添水種金魚。"
        ],
        "title": "掃榻",
        "id": "a6949bfa-123b-440a-a483-deb62b5a8232"
    },
    {
        "author": "葉茵",
        "paragraphs": [
            "昨夜東風急，疎窗薦雨入。",
            "溪南梅正花，狼藉隨塵沙。",
            "皓皓多易汙，不得全春華。",
            "春華能有幾，紛紛入桃李。",
            "時哉小興衰，人生猶物理。",
            "明發簷沈聲，鳥雀喧新晴。",
            "老農脫襏襫，一犁原上耕。"
        ],
        "title": "風雨",
        "id": "7bdbf73c-1274-49f1-acd7-e36e246261c5"
    },
    {
        "author": "葉茵",
        "paragraphs": [
            "中流砥柱一宗臣，長把丹衷動玉宸。",
            "三十四番如此疏，百千載後更無人。",
            "堂留薇藥誰知己，路長蕭茅謾得春。",
            "自是不曾輕出處，到頭著著爲斯民。"
        ],
        "title": "投所知",
        "id": "bed7161c-95e8-4ebf-957e-ee5fe03f369c"
    },
    {
        "author": "葉茵",
        "paragraphs": [
            "心境空時喜地偏，杖藜來勘點頭禪。",
            "重門鎖住海心石，一劍截開冰底天。",
            "誰記珣珉曾院宇，尚傳吳越共山川。",
            "闌風剩月知人意，塔影松聲落坐邊。"
        ],
        "title": "虎丘",
        "id": "1c095baa-b3e1-4b4f-a0d5-1fb72b94a509"
    },
    {
        "author": "葉茵",
        "paragraphs": [
            "碧琅玕裏幾亭臺，萬朵芙蕖照水開。",
            "可醉可吟尤可卧，主人無暇客長來。"
        ],
        "title": "遊園",
        "id": "dfbc3e91-1ea8-4349-9b6e-8a3a2865f27e"
    },
    {
        "author": "葉茵",
        "paragraphs": [
            "去去晴雲送客舟，客舟剛把去雲留。",
            "雲心不定客心亂，一陣飛花兩岸愁。"
        ],
        "title": "即事",
        "id": "f81fcb12-c3e2-47f5-8ecc-de0d452eb4b5"
    },
    {
        "author": "葉茵",
        "paragraphs": [
            "數舍茅茨簇水涯，傍簷一樹早梅花。",
            "年豐便覺村居好，竹裏新添賣酒家。"
        ],
        "title": "村居",
        "id": "b7818529-82fa-4193-997d-14671c900af3"
    },
    {
        "author": "葉茵",
        "paragraphs": [
            "寺枕彩雲橋，殘碑紀晉朝。",
            "地平垂塔影，林古鎮塘腰。",
            "夜月松千阜，春風柳萬條。",
            "景多僧住少，近覺有塵囂。"
        ],
        "title": "半塘寺",
        "id": "93b3210b-1ed3-48d8-b337-edb2da56ae26"
    },
    {
        "author": "葉茵",
        "paragraphs": [
            "勳業占漁蓑，因閒學種荷。",
            "春秋幾燕壘，人世一雞窠。",
            "雨急溪聲壯，堂寬野趣多。",
            "狂歌狂且醉，還感醉時歌。"
        ],
        "title": "勳業",
        "id": "e8ea5e11-90bd-4fae-94cf-dc781869ea8c"
    },
    {
        "author": "葉茵",
        "paragraphs": [
            "秋院穉凉生，看書睡未能。",
            "扇閒螢撲袂，窗破鼠窺燈。",
            "晚境物華異，清宵道氣增。",
            "鄰家猶不寐，席地話豐登。"
        ],
        "title": "夜坐",
        "id": "fac3f845-d061-480f-8f5c-0a00dcca07c9"
    },
    {
        "author": "葉茵",
        "paragraphs": [
            "曲肱玩味聖賢書，識破人間總畏途。",
            "盛欲對君言所以，又應誚我愛之乎。",
            "百年役役鴈來去，一夢昏昏鹿有無。",
            "堪笑季鷹猶左計，求歸何必待蓴鱸。"
        ],
        "title": "偶題",
        "id": "37c0c560-d843-4b5e-b0c0-cbc6ad868cd3"
    },
    {
        "author": "葉茵",
        "paragraphs": [
            "醉敲牛角過前村，此世應無利祿昏。",
            "有水可漁田可稼，即松而徑竹而門。",
            "賓朋連屬琴書樂，亭榭參差鳥雀喧。",
            "不假山靈回俗駕，會心同是一乾坤。"
        ],
        "title": "偶成",
        "id": "52ecc67f-f160-40d2-9022-ecbbc655fc0c"
    },
    {
        "author": "葉茵",
        "paragraphs": [
            "舉世昏昏醉未醒，獨醒寂寞楚江濱。",
            "後人愛把離騷讀，不道離騷誤後人。"
        ],
        "title": "讀騷",
        "id": "22391586-a8ad-4493-a888-e3fd2c14bfd3"
    },
    {
        "author": "葉茵",
        "paragraphs": [
            "人間總利名，此地此心清。",
            "雨架筆多潤，風櫺琴自聲。",
            "虛堂回古味，逆境見真情。",
            "脫帽尋蘄簟，酣眠小太平。"
        ],
        "title": "偶成",
        "id": "32a8333d-8213-4ced-889a-8dbbb4f46046"
    },
    {
        "author": "葉茵",
        "paragraphs": [
            "浮世即浮家，書車與釣車。",
            "夢中行熟境，塵外立生涯。",
            "籬落千絲柳，池塘兩部蛙。",
            "兒曹問農事，䆉稏隔田花。"
        ],
        "title": "浮世",
        "id": "938cbf1b-8e97-41ea-9cf1-94ad20de9a57"
    },
    {
        "author": "葉茵",
        "paragraphs": [
            "清曉出江城，波平覺棹輕。",
            "煙荷學人老，風柳作秋聲。",
            "歲稔時無事，心和物有情。",
            "客來慵與語，苦苦問功名。"
        ],
        "title": "出城",
        "id": "f03c1039-1e54-4dec-a9d7-43bda52c65aa"
    },
    {
        "author": "葉茵",
        "paragraphs": [
            "照鄰營墓牧之銘，一理融明古亦今。",
            "政爲後先同此覺，不將生死動其心。",
            "天教棠棣分春色，地接松楸合晝陰。",
            "自謂老身强健在，時時來和壽藏吟。"
        ],
        "title": "題水竹弟壽山覺菴",
        "id": "16ffb01f-f501-4feb-b065-1eccd8999dd9"
    },
    {
        "author": "葉茵",
        "paragraphs": [
            "天末星流小似螢，因將時事語家庭。",
            "久晴未厭田多雨，衆醉難教我獨醒。",
            "梅下有人編野史，竹間猶子課羲經。",
            "晚年喜不爲身累，閉戶何求阮眼青。"
        ],
        "title": "酒邊次韻",
        "id": "f44da483-b4fb-44c8-a886-d9c2dfba36e4"
    },
    {
        "author": "葉茵",
        "paragraphs": [
            "縐紅紗護水晶團，驛騎飛來露未乾。",
            "胡羯垂涎猶不悟，馬嵬山底夢長安。"
        ],
        "title": "荔枝",
        "id": "cb5a6179-450e-404e-af41-e8f01aeb9f9d"
    },
    {
        "author": "葉茵",
        "paragraphs": [
            "落盡紅鹽子更青，餘甘風韻未爲珍。",
            "從來獨有茶知己，勘破生生一點仁。"
        ],
        "title": "橄欖",
        "id": "81bae00f-140f-4716-ac6f-9f66940cfa2d"
    },
    {
        "author": "葉茵",
        "paragraphs": [
            "江湖千萬頃，小艇熟煙波。",
            "無夢世情薄，有吟春思多。",
            "百年空反覆，兩鬢暗消磨。",
            "釣叟同吾志，鳴榔柳外過。"
        ],
        "title": "偶成",
        "id": "8d2f1476-383d-4563-b9ef-9cb3b4129d12"
    },
    {
        "author": "葉茵",
        "paragraphs": [
            "夢想傳柑宴，村醪可試沽。",
            "謾酬元夕爾，不復去年吾。",
            "舊事思清汴，幽情卜紫姑。",
            "六分春已一，秉燭步通衢。"
        ],
        "title": "元夕",
        "id": "7f918760-b4a7-403c-aa7d-6c33243e7fb9"
    },
    {
        "author": "葉茵",
        "paragraphs": [
            "纖塵不到芰荷邊，好向闌干繫小船。",
            "得句未工吟競病，有書可讀笑便眠。",
            "老於膠擾寧中聖，暫爾蕭閒即半僊。",
            "人境兩忘天地寂，一聲柳外咽新蟬。"
        ],
        "title": "野堂即事",
        "id": "ed0ccb0b-673d-4aa9-aab9-649218f0fb79"
    },
    {
        "author": "葉茵",
        "paragraphs": [
            "厭作人間粥飯僧，等閒來續義銛燈。",
            "近吟氣味無蔬筍，舊學工夫尚葛藤。",
            "花下飛鞭身灑落，風前扶帽髮鬅鬙。",
            "浪僊素不修書問，有愧昌黎詫可朋。"
        ],
        "title": "詩僧歸儒",
        "id": "87eb0111-9cba-430b-87ee-f1e64b632508"
    },
    {
        "author": "葉茵",
        "paragraphs": [
            "一卷黄庭日未移，跏趺坐處篆香遲。",
            "兒曹問我新官職，順適堂中老住持。"
        ],
        "title": "打坐",
        "id": "1eb21289-e479-43f3-9498-3b582caaa6cf"
    },
    {
        "author": "葉茵",
        "paragraphs": [
            "一片飛花落酒缸，風光漸覺遠書窗。",
            "草深兩部青蛙閙，芹濕重簷紫燕雙。"
        ],
        "title": "春去",
        "id": "141600b4-1cff-4938-99ab-04bc0ca9d947"
    },
    {
        "author": "葉茵",
        "paragraphs": [
            "馮夷掣開潛蛟鎖，御雲飛過松江左。",
            "懸腰展鬣眠東湖，生綃描作垂虹圖。",
            "隠君騎背占空闊，百尺闌干景軒豁。",
            "有亭翼然芙蕖開，風朝月夕尤佳哉。",
            "柳邊何曾官船來，回視驛橋多塵埃。"
        ],
        "title": "小垂虹橋",
        "id": "61547169-ab07-4b14-ad02-e923fae8c068"
    },
    {
        "author": "葉茵",
        "paragraphs": [
            "有君子兮居滄波，芝蘭之室未足多。",
            "爲香終日成癡絕，不著此亭如香何。",
            "光風霽月盪心目，幸甚吳儂沾賸馥。",
            "茲時消得爲衣裳，對翁更把離騷讀。"
        ],
        "title": "愛香亭",
        "id": "6c20945b-b9d5-4244-a9f5-2a053446572b"
    },
    {
        "author": "葉茵",
        "paragraphs": [
            "世事如今不可知，相逢茶罷且吟詩。",
            "無風古鼎香煙直，未午空庭樹影遲。",
            "袖手好看棋勝敗，論心休問酒醇醨。",
            "謀居恰與松江近，斫膾羹蓴漸及時。"
        ],
        "title": "偶成",
        "id": "669fe7fa-d3f8-400e-94c1-792db612b69c"
    },
    {
        "author": "葉茵",
        "paragraphs": [
            "居家巧作浮家樣，此即人生不繫舟。",
            "政恐風波起平地，直教砥柱屹中流。",
            "浪花影動重簾月，潮汛聲喧萬葉秋。",
            "夢裏不知容膝計，翻身栩栩逐輕鷗。"
        ],
        "title": "舫齋",
        "id": "dc76fee1-4afa-4d3f-bd28-b0f406d701cd"
    },
    {
        "author": "葉茵",
        "paragraphs": [
            "吳松江頭田舍翁，年年苕溪摇飛篷。",
            "沿溪楊柳舊相識，問翁何事猶西東。",
            "心欲無言淚如洗，松楸正在西山裏。",
            "余生五十五番春，七十爲期春夢耳。",
            "追思疇昔謀親塋，鴈行差差三弟兄。",
            "伯兮季兮不可作，老來隻影嗟零丁。",
            "手種青杉踰百尺，藤花薜蔓籠臺石。",
            "一年一到一徘徊，此後徘徊幾朝夕。",
            "九泉屬望天潛知，寸草難報陽春暉。",
            "教子一經答先志，買山傍墓終焉計。",
            "讀書可大吾門閭，沒世可從先大夫。"
        ],
        "title": "苕溪行",
        "id": "d627ecfd-53f3-4a1e-8480-4a4277afc607"
    },
    {
        "author": "葉茵",
        "paragraphs": [
            "童去鶴歸遲，青山皓首期。",
            "池塘圓草夢，家世受梅知。",
            "拂石和雲卧，分魚換米炊。",
            "人生裁足耳，舍子更其誰。"
        ],
        "title": "次韻",
        "id": "b4024dc2-1ba4-4f48-86e3-48513e849fa0"
    },
    {
        "author": "葉茵",
        "paragraphs": [
            "昂藏蒼髯翁，違世號獨立。",
            "女蘿千丈絲，依倚忘岌岌。",
            "有客眠疎陰，感慨百世人。",
            "不悟女蘿累，甘爲女蘿親。",
            "猗歟山下蘭，清芬傳楚澤。",
            "野蔓不可干，此道何曾息。"
        ],
        "title": "次撫松韻",
        "id": "dc9709e8-8f51-4720-8057-914f280a9e9c"
    },
    {
        "author": "葉茵",
        "paragraphs": [
            "太湖三萬頃，湖中東西山。",
            "謀隠媿不早，欲往嗟衰年。",
            "道南地夷曠，半占龜魚淵。",
            "斷岸連疎村，浮雲棲平田。",
            "得此願可酬，不啻湖山間。",
            "瞻彼閔子巷，卜居千載前。",
            "猶存六七舍，古柳生青煙。",
            "鄰曲來無時，爲予喜欲顛。",
            "疇知在塵境，中有風月閒。",
            "吾將老此鄉，草木俱欣然。"
        ],
        "tags": [
            "太湖"
        ],
        "title": "晚年闢地爲圃僭用老坡和靖節歸田園居六韻  其一",
        "id": "c3028d8b-32cf-4cb0-8577-adff60131e46"
    },
    {
        "author": "葉茵",
        "paragraphs": [
            "已受鱸鄉招，柴車異塵鞅。",
            "方春融融時，紅紫形夢想。",
            "勝遊計自今，樂事何曾往。",
            "迎意引壺觴，班荆集少長。",
            "容膝地有餘，意不在袤廣。",
            "牧豎良知心，長歌振林莽。"
        ],
        "title": "晚年闢地爲圃僭用老坡和靖節歸田園居六韻  其二",
        "id": "661ab882-36f2-48c8-9a25-961f7dcf92d0"
    },
    {
        "author": "葉茵",
        "paragraphs": [
            "蠶姑饋新蛹，籬落桑柘稀。",
            "一繭視萬事，浮生同于歸。",
            "水淺凉可濯，荷深香可衣。",
            "載言老圃計，勇决無依違。"
        ],
        "title": "晚年闢地爲圃僭用老坡和靖節歸田園居六韻  其三",
        "id": "fe51b281-475e-4358-ad5b-f1250d31ec7e"
    },
    {
        "author": "葉茵",
        "paragraphs": [
            "疏牖炷柏子，日與琴書娛。",
            "已復迴商飈，凉意浮郊墟。",
            "自成松菊趣，不雜軒冕居。",
            "悠悠鳥脫罟，局局兔守株。",
            "試叩塞上翁，得喪爲何如。",
            "元亮抱至道，詩發道之餘。",
            "利名莫能束，精神遊太虛。",
            "冥想田園歸，其樂無時無。"
        ],
        "title": "晚年闢地爲圃僭用老坡和靖節歸田園居六韻  其四",
        "id": "8a931fd2-5566-4b39-b087-97c0e9dc4dc5"
    },
    {
        "author": "葉茵",
        "paragraphs": [
            "控馿灞橋坳，縱棹剡溪曲。",
            "繽紛天上花，拍拍春意足。",
            "能追茲辰歡，獨許蘇玉局。",
            "憧憧市朝人，繼晷猶秉燭。",
            "野翁太無營，借暖待晴旭。"
        ],
        "title": "晚年闢地爲圃僭用老坡和靖節歸田園居六韻  其五",
        "id": "25e98a6b-a912-4907-a449-6a43e6d88d52"
    },
    {
        "author": "葉茵",
        "paragraphs": [
            "結廬田疇間，稔步東西陌。",
            "時哉休且休，聊以適吾適。",
            "汗漫游難逢，崦嵫日易夕。",
            "篠影延戶深，苔暈補階隙。",
            "而有蛙蚓居，口腹猶役役。",
            "顧予安一閒，頂踵蒙帝績。",
            "發爲四時吟，吟中自規益。"
        ],
        "title": "晚年闢地爲圃僭用老坡和靖節歸田園居六韻  其六",
        "id": "b6c9ad1c-e4f1-4bf7-847f-09377462c674"
    },
    {
        "author": "葉茵",
        "paragraphs": [
            "步兵舊游地，野人今結廬。",
            "千載同一調，志隠不志魚。"
        ],
        "title": "鱸鄉道院",
        "id": "7278379c-1620-4ccf-8087-e0721cce5fb3"
    },
    {
        "author": "葉茵",
        "paragraphs": [
            "濂溪有此天，天外得此景。",
            "景中一衰翁，融入吟哦境。"
        ],
        "title": "光風霽月",
        "id": "6b187d87-4cbb-404b-ac98-467186b86dda"
    },
    {
        "author": "葉茵",
        "paragraphs": [
            "一犁足春雨，一絲摇晴風。",
            "樂此至樂地，其惟蓑笠翁。"
        ],
        "title": "耕釣境",
        "id": "e2c8d235-08bd-48f2-aeda-12c7ea14cff6"
    },
    {
        "author": "葉茵",
        "paragraphs": [
            "舍瑟聲不傳，詠歸聲在道。",
            "風乎野水濱，夕陽轉芳草。"
        ],
        "title": "春詠",
        "id": "adb6a41c-9c9d-43ec-a080-ca63e6be6d3d"
    },
    {
        "author": "葉茵",
        "paragraphs": [
            "百卉伏窮陰，一枝倚春色。",
            "因易探真機，生意何曾息。"
        ],
        "title": "見天地心",
        "id": "23b64e52-5762-4560-9de3-efaca9e9f833"
    },
    {
        "author": "葉茵",
        "paragraphs": [
            "客問燕山地，燕山地不多。",
            "祗因解培植，桂子綠婆娑。"
        ],
        "title": "存方寸地",
        "id": "5d16a083-6c0d-4d5d-ab86-311a24cef409"
    },
    {
        "author": "葉茵",
        "paragraphs": [
            "蕭疎拂行雲，清陰籠遠汀。",
            "水色元無色，相逢眼自青。"
        ],
        "title": "翠波",
        "id": "08311f6a-191a-4e07-b632-833c517ca14a"
    },
    {
        "author": "葉茵",
        "paragraphs": [
            "一氣融萬象，大哉造化仁。",
            "自耕還自鑿，熙熙康衢民。"
        ],
        "title": "皆春",
        "id": "ec508649-58d2-4460-968d-8aa0363100ea"
    },
    {
        "author": "葉茵",
        "paragraphs": [
            "自有此山扃，疑與浮世隔。",
            "清風襲我裳，竹下有來客。"
        ],
        "title": "塵外",
        "id": "9d59243a-8234-428b-a16b-7a0d46125edc"
    },
    {
        "author": "葉茵",
        "paragraphs": [
            "交柯靉蒼寒，不礙青霄路。",
            "油然隠者心，一聲孤鶴度。"
        ],
        "title": "雲思",
        "id": "60dfb52e-7093-4b3c-99bd-c401d2a8dae7"
    },
    {
        "author": "葉茵",
        "paragraphs": [
            "園林慳十畝，天賜老生涯。",
            "雪境吟終夜，春時醉一家。",
            "籬疎簪菊種，石古絡藤花。",
            "莫有同盟者，多煎穀雨茶。"
        ],
        "title": "道院",
        "id": "1ecddef5-7ef9-4847-87b7-a4e9e58ca3a3"
    },
    {
        "author": "葉茵",
        "paragraphs": [
            "草舍密還稀，編籬枕釣磯。",
            "鴨羣迎棹去，牛背曬衣歸。",
            "風緊浪千疊，村深柳四圍。",
            "倚檣無與語，數鴈失斜暉。"
        ],
        "title": "舟中即事",
        "id": "ccc1a035-bfe2-44ad-8ebd-9370060ef8e7"
    },
    {
        "author": "葉茵",
        "paragraphs": [
            "老來分外喜新春，春事關心世事輕。",
            "棋肯輸時方是著，路疑險處不須行。",
            "雨催農業鳩夫婦，風带邊聲鴈弟兄。",
            "辦得斗園鄰屋角，剩栽芝朮了餘生。"
        ],
        "title": "新春",
        "id": "13a20c04-122a-47f0-82db-c278e91662d2"
    },
    {
        "author": "葉茵",
        "paragraphs": [
            "怕被劉郎認故人，披裘釣澤隠餘生。",
            "無端伸足龍牀上，多却嚴陵一姓名。"
        ],
        "title": "嚴子陵",
        "id": "26caf2de-0047-425b-aeec-e40a431a4f9f"
    },
    {
        "author": "葉茵",
        "paragraphs": [
            "喚得歸來是督郵，東籬千古占風流。",
            "白衣未至秋蕭索，曾記公田種秫不。"
        ],
        "title": "陶淵明",
        "id": "5588b3c2-bd47-4347-99e4-c42e5e07ba1f"
    },
    {
        "author": "葉茵",
        "paragraphs": [
            "舉世知心獨有韓，爲何無髮强加冠。",
            "若人了得推敲事，僧服儒衣一樣看。"
        ],
        "title": "賈浪僊",
        "id": "84fd2af9-2087-41f2-ab52-4a28784ef200"
    },
    {
        "author": "葉茵",
        "paragraphs": [
            "出仕因詩忤長官，布衣時節更孤寒。",
            "長安得意春風裏，百歲都來一日歡。"
        ],
        "title": "孟東野",
        "id": "30d5e77c-7d0e-4bc9-ae08-1efe6fc27efc"
    },
    {
        "author": "葉茵",
        "paragraphs": [
            "舉世一枰棋，誰能著著奇。",
            "懶皆安樂法，醉即太平時。",
            "梅雨飛不斷，茶煙凝欲垂。",
            "吟詩爲無事，多事又因詩。"
        ],
        "title": "次韻",
        "id": "0907f48a-0610-4ec4-bdd6-60cdbdc2e787"
    },
    {
        "author": "葉茵",
        "paragraphs": [
            "著足萬松關，東州第一山。",
            "聽泉窮地脈，歷棧近天顔。",
            "奎畫疎煙外，鐘聲遠樹間。",
            "衲翁曾有約，分我片時閒。"
        ],
        "title": "天童山",
        "id": "ec08ee22-4247-4ebc-aefa-93d8b913cf52"
    },
    {
        "author": "葉茵",
        "paragraphs": [
            "爆竹散千災，從今事事諧。",
            "五辛空䬦飣，六甲已安排。",
            "井貯屠蘇藥，庭輝榾柮柴。",
            "謾教添一歲，依舊好情懷。"
        ],
        "title": "次守歲韻",
        "id": "cad7962e-0ab7-4c5e-9a62-40c2d277ed21"
    },
    {
        "author": "葉茵",
        "paragraphs": [
            "水生遠岸拍蒲芽，春色駸駸染物華。",
            "伎𠐒一詩安老草，眵昏兩眼眩空花。",
            "樓分古柳煙光薄，橋倚青帘日影斜。",
            "此樂未知誰可共，隔籬獨許釣魚家。"
        ],
        "title": "道院偶成二首  其一",
        "id": "abea4872-8374-45f1-930e-d301aa1d24c4"
    },
    {
        "author": "葉茵",
        "paragraphs": [
            "柳長柔絲草長芽，隨時委化答年華。",
            "呼來便了能酤酒，抱去添丁共看花。",
            "憂世中宵心耿耿，題春半壁字斜斜。",
            "江湖風月今猶昔，能學龜蒙有幾家。"
        ],
        "title": "道院偶成二首  其二",
        "id": "c8b7ced8-784f-4ccc-b1ee-d6b5ab4c6aff"
    },
    {
        "author": "葉茵",
        "paragraphs": [
            "鬢邊驚雪點，腰下欠金圍。",
            "已絕功名想，甘爲耕釣歸。",
            "浮生醒亦醉，往事是耶非。",
            "獨有樓前景，年年霞鶩飛。"
        ],
        "title": "次韻",
        "id": "d563edc8-8ada-4561-a069-adcbae136068"
    },
    {
        "author": "葉茵",
        "paragraphs": [
            "蔽空青不斷，杉徑影中行。",
            "僧指夜無月，客嫌春少晴。",
            "卧龍安舊窟，倦翼亂歸程。",
            "吟到長虹背，人間天上驚。"
        ],
        "title": "二十里雲亭",
        "id": "716760d8-4357-4b84-b043-20cd6f4616c6"
    },
    {
        "author": "葉茵",
        "paragraphs": [
            "桃花深映水邊莊，夫婦相携笑語香。",
            "耕耨有糧蠶有種，丁男戽水女條桑。"
        ],
        "title": "田父吟五首  其一",
        "id": "1e5c5f56-2ab3-440f-be1e-c1b48e000534"
    },
    {
        "author": "葉茵",
        "paragraphs": [
            "家家柳色染輕黄，柳外歸鴉噪夕陽。",
            "屋角有煙青不斷，粞兒飯熟淡齏香。"
        ],
        "title": "田父吟五首  其二",
        "id": "52a2cec2-b453-4b22-98dd-2be9de1d0941"
    },
    {
        "author": "葉茵",
        "paragraphs": [
            "羣來野雀遶林梢，三五人家住水坳。",
            "翁媼語人年歲好，屋山添得一層茅。"
        ],
        "title": "田父吟五首  其三",
        "id": "96e90723-7887-4a2a-8103-bdf63e0c1088"
    },
    {
        "author": "葉茵",
        "paragraphs": [
            "未曉催車水滿溝，男兒鬼面婦蓬頭。",
            "但求一熟償逋債，留得糠粞便不憂。"
        ],
        "title": "田父吟五首  其四",
        "id": "d465c658-35e8-423b-a8a9-0be0f2f44618"
    },
    {
        "author": "葉茵",
        "paragraphs": [
            "往來雞酒樂村村，一稔難忘大造恩。",
            "糶穀可酬婚嫁願，今年好事屬柴門。"
        ],
        "title": "田父吟五首  其五",
        "id": "ade4ddcc-d065-422b-9a23-50ec3da8d65c"
    },
    {
        "author": "葉茵",
        "paragraphs": [
            "屏息小胡牀，心魔已受降。",
            "香留煙出戶，雲過雨來窗。",
            "自許參禪觀，誰能折慢幢。",
            "山童求說偈，竹影落寒江。"
        ],
        "title": "僧舍小泊",
        "id": "31400f23-86c8-4698-b264-4a1df914158a"
    },
    {
        "author": "葉茵",
        "paragraphs": [
            "春意滿庭除，紅塵半點無。",
            "山川同變化，天地一模糊。",
            "石友聳冰骨，松公掀壽鬚。",
            "相望王子宅，不見夜篷孤。"
        ],
        "title": "雪",
        "id": "b629e4a8-6e2b-4b1a-bfa6-ddaf9a36ddf2"
    },
    {
        "author": "葉茵",
        "paragraphs": [
            "溪橋一樹玉精神，香色中間集大成。",
            "疎影逼真前處士，羣花推重老先生。",
            "春回隴首人千里，月到窗前夢五更。",
            "甚欲折來還不忍，歲寒留取看崢嶸。"
        ],
        "title": "梅",
        "id": "b8208081-e89b-4de5-b536-e8fcb6ff6b84"
    },
    {
        "author": "葉茵",
        "paragraphs": [
            "幾載江湖兄弟心，老夫吟了聽君吟。",
            "休論聚散時難易，要識推敲意淺深。",
            "晝靜牀頭便竹簡，風清牆角度松琴。",
            "山靈應是馳山檄，知向孤山何處尋。"
        ],
        "title": "次韻二首  其一",
        "id": "5045bcec-bd26-4d9d-bc75-47ac5bc9b86c"
    },
    {
        "author": "葉茵",
        "paragraphs": [
            "古貌如君更古心，艤舟來伴故人吟。",
            "十分酒醉憂時切，一點燈昏語夜深。",
            "半似畫圖經雨壁，不成宮徵亂風琴。",
            "箇中好辦栽梅計，勝友從教載月尋。"
        ],
        "title": "次韻二首  其二",
        "id": "26b40a11-7a95-4a9b-ab01-3338069dce96"
    },
    {
        "author": "葉茵",
        "paragraphs": [
            "畎畝思國事，箋天淚成流。",
            "鮮風鼓中夜，涷雨喧西疇。",
            "一飽將如願，卒歲應莫愁。",
            "料得廊廟心，猶懷溝壑憂。",
            "香燈答帝力，籉笠懸車頭。",
            "白首逢三登，酣歌娛春秋。"
        ],
        "title": "次得雨韻",
        "id": "4f592bf1-4fbe-4e15-aa81-0354e3a7d1eb"
    },
    {
        "author": "葉茵",
        "paragraphs": [
            "來夕九秋半，月同心迹清。",
            "已知千里共，祇欠一分明。",
            "流水往來影，幽人今古情。",
            "撞鐘先得句，塵世不須驚。"
        ],
        "title": "次吳菊潭八月十四夜韻二首  其一",
        "id": "c92f4773-5666-46f2-afde-c9e4099b67e4"
    },
    {
        "author": "葉茵",
        "paragraphs": [
            "月過市無聲，令人毛髮清。",
            "連村三鼓急，隔水一燈明。",
            "琢句醉時語，簪花老後情。",
            "凭欄發長嘯，不管卧龍驚。"
        ],
        "title": "次吳菊潭八月十四夜韻二首  其二",
        "id": "eba80e50-1aef-4e82-99e1-b9a259a1d043"
    },
    {
        "author": "葉茵",
        "paragraphs": [
            "昨雨轉今晴，晴新越樣清。",
            "恐孤秋半賞，爲補夜來明。",
            "檢點有斜影，看承無異情。",
            "微吟樵唱句，猶恐鬼神驚。"
        ],
        "title": "又",
        "id": "c96ebd97-bbff-4f46-a685-67457ea3c5d2"
    },
    {
        "author": "葉茵",
        "paragraphs": [
            "以義名莊遺後昆，隠然文正典刑存。",
            "當知疎遠諸親族，同是高曾下子孫。",
            "先世家風傳不墜，廢祠香燼喜重溫。",
            "更能培植詩書種，忠孝他年萃一門。"
        ],
        "title": "喜義莊成",
        "id": "87ad51ff-7b0d-43cf-9134-1a32eb74a36f"
    },
    {
        "author": "葉茵",
        "paragraphs": [
            "北望中原慘莫煙，樓頭風物故依然。",
            "後人拍得闌干碎，往日輕教眼界偏。",
            "水撼金焦聲亦怒，雲連楚泗勢猶全。",
            "壯懷且付生前酒，千古英雄冢道邊。"
        ],
        "title": "多景樓",
        "id": "8596eb99-eca4-454d-acdb-fce6ecd8635c"
    },
    {
        "author": "葉茵",
        "paragraphs": [
            "未慣秋情緒，客中方覺難。",
            "酒慳疏舊識，衣薄怯新寒。",
            "雨過浮雲濕，風來病葉乾。",
            "倚樓搔短鬢，一鴈掠闌干。"
        ],
        "title": "旅況",
        "id": "1874bb89-1ce8-4a88-b2ef-ae93e3532370"
    },
    {
        "author": "葉茵",
        "paragraphs": [
            "雪村吟有稿，名峻斗牛低。",
            "聲調唐之上，精神江以西。",
            "愛君憂國意，臨水傍山題。",
            "何代無風雅，人心自鶩鷄。"
        ],
        "title": "讀梅雪村詩",
        "id": "101e6ec3-c5fe-473c-80f2-09afbb63761e"
    },
    {
        "author": "葉茵",
        "paragraphs": [
            "八面玲瓏靜向陰，靜中時現定中身。",
            "解傳佛祖從前意，便是羲皇向上人。",
            "背日一簷渾不暑，依山百卉若爲春。",
            "未逢惠遠相招致，厭殺浮生有劫塵。"
        ],
        "title": "北窗",
        "id": "af7db8db-ca19-4456-b5aa-df618e73fb8a"
    },
    {
        "author": "葉茵",
        "paragraphs": [
            "廣寒世界放新晴，景物蕭疎八月深。",
            "窗外方疑天雨粟，風前已見地流金。",
            "舉留清致爲詩助，收拾餘香付酒斟。",
            "但得僊根耐霜雪，不妨携囝步繁陰。"
        ],
        "title": "桂謝",
        "id": "f8fcb02c-64b0-44fc-8318-946f67c5d6c4"
    },
    {
        "author": "葉茵",
        "paragraphs": [
            "梅花舊刻字將磨，勘辨其如病眼何。",
            "千載鼠鬚遺墨少，一時贋本誤人多。",
            "肯將金谷序文比，因想山陰氣候和。",
            "最喜孤居山下姥，慕名特特爲烹鵝。"
        ],
        "title": "次禊帖韻",
        "id": "bfe9ac9b-50a6-4ae7-9027-4a398ae82545"
    },
    {
        "author": "葉茵",
        "paragraphs": [
            "近來何事倦於吟，豈是因吟誤却身。",
            "此道自來多冷淡，郊寒島瘦少陵貧。"
        ],
        "title": "寄社友",
        "id": "26d94b34-4e0b-4eb8-a057-f5c547f0d543"
    },
    {
        "author": "葉茵",
        "paragraphs": [
            "柳線穿來網上魚，寬償所直辦朝厨。",
            "烹鮮不及爲親養，一笑分羹問二雛。"
        ],
        "title": "買魚",
        "id": "eff953d6-e809-48de-b7d4-fd9f340d9e56"
    },
    {
        "author": "葉茵",
        "paragraphs": [
            "一段無情作有情，如來相貌十分真。",
            "不因人世皆塵土，誰識山頭不壞身。"
        ],
        "title": "石佛",
        "id": "e16fb1d8-18ad-41ed-b987-b1caecce3965"
    },
    {
        "author": "葉茵",
        "paragraphs": [
            "枝頭紅白亂飄零，又是風光入柳汀。",
            "自笑半生成草草，不知雙鬢已星星。",
            "貪吟爲有詩磨勘，戒飲從教酒勒停。",
            "旋學禪牀諸衲子，蒙頭相對一函經。"
        ],
        "title": "僧舍偶成",
        "id": "0280bc1a-e4c9-4792-b88c-fe6556206663"
    },
    {
        "author": "葉茵",
        "paragraphs": [
            "正傳國子先生印，遠訪松陵隠士廬。",
            "二十四篇風月句，幾千萬卷聖賢書。",
            "地偏自覺因人重，日涉從教與世疎。",
            "已戒園丁多種菊，重來對菊膾鱸魚。"
        ],
        "title": "謝韓菊山道院詩",
        "id": "624d6c2f-d60d-468f-989a-1d102fc3a04f"
    },
    {
        "author": "葉茵",
        "paragraphs": [
            "曳筇獨獨倚柴扉，翠潑西山漾落暉。",
            "衲子頂雲隨鴈遠，牧童腰笛挽牛歸。"
        ],
        "title": "晚秋即事",
        "id": "a1d9aa67-ae80-4cf3-ac0b-b993db0abc06"
    },
    {
        "author": "葉茵",
        "paragraphs": [
            "錦樣桃花占曉晴，桃邊梅樹尚寒英。",
            "莫羞老大無顔色，自是前賢畏後生。"
        ],
        "title": "晚梅",
        "id": "361d6770-ab2a-4a4f-87bc-9f93e05e9b19"
    },
    {
        "author": "葉茵",
        "paragraphs": [
            "放翁今已矣，猶有未刊詩。",
            "閲稿無三豕，還書欠一鴟。",
            "聽兒弦誦罷，留客笑談時。",
            "發越吟邊思，心香答所知。"
        ],
        "title": "友人見借放翁絕筆",
        "id": "07714dbf-a02b-4999-a7b5-fab30d866fae"
    },
    {
        "author": "葉茵",
        "paragraphs": [
            "芰荷深處小壺天，時見征帆破晚煙。",
            "非主非賓和氣裏，似晴似雨綠陰邊。",
            "凭闌笑語驚魚鳥，信步遊行廢管絃。",
            "剩喜利名塵不到，持竿柳下問漁船。"
        ],
        "title": "水天一色亭上即事  其一",
        "id": "e66e09f7-8f24-4268-8eeb-5a172cc9b6d3"
    },
    {
        "author": "葉茵",
        "paragraphs": [
            "得得尋幽到水天，開樽洗勺動庖煙。",
            "敗歡紅袖翻棋局，慣客烏衣拂坐邊。",
            "好景自應分半席，雅歌政不欠繁絃。",
            "黄昏未忍輕歸去，長笛一聲何處船。"
        ],
        "title": "水天一色亭上即事  其二",
        "id": "f665fbbe-26ca-4e2d-ae0f-23bfd1ff7052"
    },
    {
        "author": "葉茵",
        "paragraphs": [
            "捲地沙塵撲面來，歸舟不進去帆飛。",
            "世間何事無遲速，逆者由來順者機。"
        ],
        "title": "遇風",
        "id": "e7e25d09-4f58-4c40-9451-4f1ba104dfdc"
    },
    {
        "author": "葉茵",
        "paragraphs": [
            "天留勝處占清凉，山挾波光薄我裳。",
            "看遍塵寰興廢事，竹陰千古一禪房。"
        ],
        "title": "次台州巾子山任翻韻",
        "id": "a13afdf8-db8f-45b9-b4c3-a33f7e703ff8"
    },
    {
        "author": "葉茵",
        "paragraphs": [
            "輕舟小駐綠楊隄，載得閒雲過別溪。",
            "雲本無心天欲暮，一聲何處杜鵑啼。"
        ],
        "title": "舟次",
        "id": "971f7f17-7077-42a9-a9e7-7808a69b4c63"
    },
    {
        "author": "葉茵",
        "paragraphs": [
            "人生真樂在家山，況有名園五畝寬。",
            "眼底不隨花富貴，水邊長報竹平安。",
            "養心澹泊千詩稿，種德蕃滋九畹蘭。",
            "以此壽君君必壽，年年新月照杯盤。"
        ],
        "title": "壽水竹弟",
        "id": "2c416fab-376f-4218-b091-8ca8b123eb1f"
    },
    {
        "author": "葉茵",
        "paragraphs": [
            "秋滿讀書林，篝燈報夜深。",
            "肯閒詩有趣，爲拙仕無心。",
            "驚鵲擇枝宿，幽蟬抱葉吟。",
            "未能游夢境，何處搗衣砧。"
        ],
        "title": "秋夜",
        "id": "eca5f051-2197-459e-bd36-2369ed78dd8a"
    },
    {
        "author": "葉茵",
        "paragraphs": [
            "結束虛亭近太清，山光水影互逢迎。",
            "人心祗覺山多險，幾箇人心水樣平。"
        ],
        "title": "江湖偉觀山亭二首  其一",
        "id": "99baaa7f-f846-49b7-add6-37ea2987426c"
    },
    {
        "author": "葉茵",
        "paragraphs": [
            "軟紅塵外聳嵯峩，題品先曾屬老坡。",
            "立脚愈高天愈闊，靜看舟楫駕風波。"
        ],
        "title": "江湖偉觀山亭二首  其二",
        "id": "c36bea8f-b265-438f-89ea-29127d57c9a7"
    },
    {
        "author": "葉茵",
        "paragraphs": [
            "謫仙歌洞庭，坡翁賦赤壁。",
            "逢時汗漫游，元不計何夕。",
            "慨慷晞英豪，老大謾悽惻。",
            "矧茲笠澤區，萬頃混空碧。",
            "一葦縱所如，卧虹控秋色。",
            "雲軿駕雙星，銀潢幾經歷。",
            "柳州乞巧文，我欲爲己易。",
            "邂逅竹林賢，胸次小八極。",
            "氣勝棋聲高，量寬酒杯窄。",
            "載笑輕公侯，一閒抵金璧。",
            "多謝簡齋孫，遺詩話平昔。",
            "二雛掖吾旁，對景亦自得。",
            "髣髴真率會，相與鄙肉食。",
            "駐睇芙蕖邊，擬卜子雲宅。",
            "清風繼三高，名利焉能役。",
            "因誇江上人，有此坐中客。"
        ],
        "tags": [
            "洞庭湖"
        ],
        "title": "次七夕游松江韻",
        "id": "33c5edf1-0637-4c9a-a70e-89f34ac63403"
    },
    {
        "author": "葉茵",
        "paragraphs": [
            "在在江湖蘆葦，家家楊柳樓臺。",
            "試問燕鴻心事，爲誰飛去飛來。"
        ],
        "title": "試問",
        "id": "a845fac1-e262-48ed-87ac-40d115dc1da6"
    },
    {
        "author": "葉茵",
        "paragraphs": [
            "采采籬下菊，熙熙白首交。",
            "挈觴酬佳節，先驚蒲柳凋。",
            "日月不再與，名位空相高。",
            "巋然龍山青，千古擎丹霄。",
            "彼美一晉士，長接辭塵勞。",
            "留錢寄酒家，快飲如沃焦。",
            "尚友前輩意，兀兀而陶陶。",
            "且了今日歡，誰能憂來朝。"
        ],
        "title": "己酉九日次靖節是歲是日韻",
        "id": "cdf80b09-f1d5-4eed-925d-c02aefd67743"
    },
    {
        "author": "葉茵",
        "paragraphs": [
            "長相思，情萬折，年少不來春又別。",
            "寶匳香，繡幃月。",
            "鴻鴈音信稀，鴛鴦魂夢絕。",
            "尚持百年願，料理丁香結。"
        ],
        "title": "長相思",
        "id": "0f0d6325-02fc-4778-b8f3-da5bb59292ec"
    },
    {
        "author": "葉茵",
        "paragraphs": [
            "占得中吳第一清，蓴鱸里社可鷗盟。",
            "七層燈火重湖影，千尺闌干兩市聲。",
            "欵乃歌分長短律，往來帆带古今情。",
            "三高豈是無名利，祗與時人有重輕。"
        ],
        "title": "松江",
        "id": "f7dc4368-2a39-42d4-942d-d3dd2877dcb5"
    },
    {
        "author": "葉茵",
        "paragraphs": [
            "重簷敞處受槐薰，掃盡江村雨後雲。",
            "佛法本無南北異，世情强有晦明分。",
            "箇中苟住元無住，此外無聞却是聞。",
            "誰道結樓入已去，牀頭詩版幾朝曛。"
        ],
        "title": "南明樓",
        "id": "3dc6905a-489b-4b50-97a5-0d40f3f9f805"
    },
    {
        "author": "葉茵",
        "paragraphs": [
            "山下水一泓，山上雲一朵。",
            "有塵飛不來，終年風月我。"
        ],
        "title": "壺中林壑",
        "id": "1bc43195-13fe-4268-a320-ab89a25ecdc8"
    },
    {
        "author": "葉茵",
        "paragraphs": [
            "柿葉紅如染，橫陳几席間。",
            "小題秋樣句，客思滿江山。"
        ],
        "title": "柿葉",
        "id": "784d68b9-8eb0-4a83-8034-95c4e897a083"
    },
    {
        "author": "葉茵",
        "paragraphs": [
            "菰蒲衛竹居，適意在江湖。",
            "富貴諸公有，清閒舉世無。",
            "四時盤谷序，一景輞川圖。",
            "何處無芳草，堪嗟楚大夫。"
        ],
        "title": "道院",
        "id": "00c0eee4-2537-4740-ac44-4d390c062773"
    },
    {
        "author": "葉茵",
        "paragraphs": [
            "節序幾循環，重來秋又殘。",
            "霜晴生酒熟，風冷夾衣單。",
            "未羨千鍾祿，寧求一枕安。",
            "白頭逢歲稔，憂國素心寬。"
        ],
        "title": "旅中",
        "id": "c9088da5-b6ca-4a6c-b7d2-ab3a5b573319"
    },
    {
        "author": "葉茵",
        "paragraphs": [
            "半世困塵埃，煙霞入夢來。",
            "誰能縮地脈，我已思天台。",
            "城古清雲氣，山靈秀藥材。",
            "春時穿徑去，郡守莫驚猜。"
        ],
        "title": "寄台守",
        "id": "7c0513d7-389b-4774-86fe-8b01ad16d135"
    },
    {
        "author": "葉茵",
        "paragraphs": [
            "鶴去山孤草亦荒，旋吟長句謁虛堂。",
            "束芻尚擬人如玉，一朵梅花當瓣香。"
        ],
        "title": "林和靖祠",
        "id": "5f0b9976-16d8-49e7-9010-a69a7a62ed98"
    },
    {
        "author": "葉茵",
        "paragraphs": [
            "一爲功成一見幾，一逢叔世老漁磯。",
            "後人欲隠求其志，志不因時隠亦非。"
        ],
        "title": "三高祠",
        "id": "a403d940-cd05-4257-85cb-3b9724f43ba2"
    },
    {
        "author": "葉茵",
        "paragraphs": [
            "洛陽分種入侯家，魏紫姚黄謾自誇。",
            "素質不爲顔色污，看來清得似梅花。"
        ],
        "title": "白牡丹",
        "id": "4b22f0f2-64d1-4a20-a79f-c2a91e17f23a"
    },
    {
        "author": "葉茵",
        "paragraphs": [
            "一生已得半生閒，出入詩篇酒盞間。",
            "祗把小兒看造化，不妨老子號癡頑。",
            "幻身且喜無諸恙，靈藥誰能覓大還。",
            "多謝梅花來薦壽，年年雪裏破春顔。"
        ],
        "title": "生日對梅口占",
        "id": "5e3aa2ee-2ff0-49e6-a358-01898a69c488"
    },
    {
        "author": "葉茵",
        "paragraphs": [
            "忘身忘世老方回，適處從教節物催。",
            "幾日吟情爲熱惱，一天生意趁凉來。",
            "屋邊花竹時時好，水外軒窗面面開。",
            "獨有此君同此趣，百年事業兩三杯。"
        ],
        "title": "次王竹齋韻",
        "id": "52e5227a-d4d6-4a8e-989d-68950df8a581"
    },
    {
        "author": "葉茵",
        "paragraphs": [
            "湖濱江滸疎疎村，村村漁家人子孫。",
            "爲魚不管波浪惡，出未天明歸黄昏。",
            "得來魚可數，妻兒相對語。",
            "甕頭有齏熟，鍋中無米煮。",
            "昔日魚多江湖寬，今日江湖半屬官。",
            "釣筒釣車謾百尺，團罟帆罟空多般。",
            "蓋蓑臘雪楊柳岸，籠手西風蘆荻灘。",
            "差差舴艋千百隻，盡向其中仰衣食。",
            "幾謀脫離江湖歸犂鉏，似聞歲惡農家尤費力。"
        ],
        "title": "漁家行",
        "id": "3ea266b5-7a0e-4f25-aa43-03df0aff6dd1"
    },
    {
        "author": "葉茵",
        "paragraphs": [
            "千古湖山人物，百年翰墨文章。",
            "寂寞梅花開處，一尊自酹寒香。"
        ],
        "title": "石湖",
        "id": "5647bf1d-0cab-4f10-96b8-5a0e593a68be"
    },
    {
        "author": "葉茵",
        "paragraphs": [
            "九日三眠火力齊，五朝又報四眠時。",
            "辛勤一月方能繭，繰得成絲却賣絲。"
        ],
        "title": "蠶婦吟二首  其一",
        "id": "37dd3c45-7775-4f88-bb82-703579a1d803"
    },
    {
        "author": "葉茵",
        "paragraphs": [
            "掃下烏兒毛樣細，滿箱桑葉翦青柔。",
            "大姑不似三姑巧，今歲繰絲兩倍收。"
        ],
        "title": "蠶婦吟二首  其二",
        "id": "ef728573-e1ba-467c-9f7d-221a99233f19"
    },
    {
        "author": "葉茵",
        "paragraphs": [
            "塞上將軍且罷兵，一身萬里自經營。",
            "將軍歌舞升平日，却調琵琶寄怨聲。"
        ],
        "title": "昭君怨",
        "id": "3b1f93e4-a93f-4438-bafd-b21cd61fecf3"
    },
    {
        "author": "葉茵",
        "paragraphs": [
            "澹薄野人心，難教著利名。",
            "重農田舍熟，省事世情生。",
            "石老旗槍葉，池喧鼓吹聲。",
            "東風知此樂，飛絮蕩新晴。"
        ],
        "title": "自適",
        "id": "903f70d4-155d-479f-aee3-26291738585d"
    },
    {
        "author": "葉茵",
        "paragraphs": [
            "半日斷梅雨，兩山生火雲。",
            "窗明書少蠹，壁潤帳多蚊。",
            "無計清時暑，何心解世紛。",
            "追思河朔輩，倚箑對爐熏。"
        ],
        "title": "霉後",
        "id": "a79692cb-340a-433a-9306-108ecd2a7c6f"
    },
    {
        "author": "葉茵",
        "paragraphs": [
            "何年現采虹，懸足控西東。",
            "兩地煙波隔，一天風月同。",
            "艣聲摇鴈柱，簷影覆龍宮。",
            "讎虜曾垂釣，誰收餌虜功。"
        ],
        "title": "垂虹橋",
        "id": "ec156ac6-1c7d-4549-91ff-c2122b676e83"
    },
    {
        "author": "葉茵",
        "paragraphs": [
            "泉石聊復爾，杖屨亦偶然。",
            "萬化同一適，魚鳶兮天淵。"
        ],
        "title": "意亭",
        "id": "938add3f-2d8b-42c3-aa4d-64eabf435630"
    },
    {
        "author": "葉茵",
        "paragraphs": [
            "變態分陰晴，悠悠浮太虛。",
            "冥與此心契，時哉道卷舒。"
        ],
        "title": "野雲菴",
        "id": "cfd41d08-4073-47a2-8915-da981b1d773a"
    },
    {
        "author": "葉茵",
        "paragraphs": [
            "一隴以鶴名，疑是終南徑。",
            "山靈無獻嘲，出處由來定。"
        ],
        "title": "鶴隴",
        "id": "d764b1af-8e88-4305-b2b6-05a679518606"
    },
    {
        "author": "葉茵",
        "paragraphs": [
            "不記門前路，門前一尺深。",
            "梅花如有語，參透老逋心。"
        ],
        "title": "雪磴",
        "id": "a7812400-554d-48eb-a0af-5f9d6106d309"
    },
    {
        "author": "葉茵",
        "paragraphs": [
            "盤旋山水間，隠者固所樂。",
            "寐寤獨言時，𤱶畝心猶昨。"
        ],
        "title": "槃磵",
        "id": "7b58a1b1-5b3a-4da9-8466-886f2123ba63"
    },
    {
        "author": "葉茵",
        "paragraphs": [
            "彼哉市道交，出語指天日。",
            "未逢魏與裴，三歎扁斯石。"
        ],
        "title": "耐久交",
        "id": "4d86dd44-e849-4f03-ba99-e10721821e5c"
    },
    {
        "author": "葉茵",
        "paragraphs": [
            "枯槎浸清溪，飄飄野雲度。",
            "徘徊復徘徊，撚髭未成句。"
        ],
        "title": "意行橋",
        "id": "7fef7bf3-aef9-466e-b3ed-0913f61ed938"
    },
    {
        "author": "葉茵",
        "paragraphs": [
            "招提四百載，不與世劫俱。",
            "松陵拱空覺，柏香祠真如。",
            "時秋兆嫩凉，揖客登其廬。",
            "廊邃碑篆剝，閣迥鐘聲疎。",
            "中有白足侶，光現摩尼珠。",
            "勘問點頭石，奔走觀心狐。",
            "坐我六和室，風回晴窗虛。",
            "棋枰迭勝負，譁音發酒餘。",
            "飽分蔬筍供，似可山林居。",
            "同是百年客，得此一日娛。",
            "遠社不復見，熟與斯人徒。",
            "松日簸斜影，麾兒呼移厨。",
            "駕流來鱸鄉，野雲黏菰蒲。",
            "客散漁火稀，冉冉吟篷孤。"
        ],
        "title": "次游法喜寺韻",
        "id": "fdcb7eff-b7be-4aa3-ba03-ed499f346ce4"
    },
    {
        "author": "葉茵",
        "paragraphs": [
            "枯坐如僧欠鉢單，年來夢不赴槐安。",
            "稀行種竹容風入，大字鈔書就月看。",
            "爲有故人同冷淡，非干明主棄孤寒。",
            "因閒悟得家山趣，堪笑世間行路難。"
        ],
        "title": "次韻",
        "id": "608aee36-c433-4b54-9533-fbc02c73394f"
    },
    {
        "author": "葉茵",
        "paragraphs": [
            "過牆新竹粉痕黏，蛙閙池塘燕掠簷。",
            "自喜江鄉成懶散，從教世界要莊嚴。",
            "稻秧井井畦千緯，荷葉田田水一匳。",
            "心事太平風物好，與人無愛亦無嫌。"
        ],
        "title": "次韻二首  其一",
        "id": "2ea56b4e-0e63-4023-b09d-afc7818fcd1d"
    },
    {
        "author": "葉茵",
        "paragraphs": [
            "難把來箋向後黏，載持珠玉傍風簷。",
            "吟根此性辭平易，學本於經意簡嚴。",
            "未遜彌明聯石鼎，還嗤韓渥賦香匳。",
            "陽春政不容人和，自聽巴音亦自嫌。"
        ],
        "title": "次韻二首  其二",
        "id": "6a30b12f-03d6-4e83-94b3-a8d874001a9f"
    },
    {
        "author": "葉茵",
        "paragraphs": [
            "相思獨向小窗明，試翦春衣趁晚晴。",
            "還覺此情絲樣小，欲裁不斷柰何情。"
        ],
        "title": "香匳體五首  其一",
        "id": "89f4d59a-469b-4ccc-94b2-14f8726d21f2"
    },
    {
        "author": "葉茵",
        "paragraphs": [
            "雌蝶雄蜂綴杏枝，此時此意妾心知。",
            "等閒繡在香囊上，寄與東風贈所思。"
        ],
        "title": "香匳體五首  其二",
        "id": "280a6bac-05cb-46ce-9995-c7f677699a1a"
    },
    {
        "author": "葉茵",
        "paragraphs": [
            "千里相思兩寂寥，東陽應減舊時腰。",
            "書中喜有歸來字，携傍紅窗把筆描。"
        ],
        "title": "香匳體五首  其三",
        "id": "270842e8-4b41-4302-9aaf-75759509e5bf"
    },
    {
        "author": "葉茵",
        "paragraphs": [
            "綠楊紅杏閙牆頭，畫出眉山却带秋。",
            "一行珠簾休捲上，怕春知道有人愁。"
        ],
        "title": "香匳體五首  其四",
        "id": "0e4697c1-9920-4351-8431-3eb7d59879c2"
    },
    {
        "author": "葉茵",
        "paragraphs": [
            "倚樓目斷暮江邊，約定歸期夜不眠。",
            "香篆有煙燈有暈，笑移鍼線向牀前。"
        ],
        "title": "香匳體五首  其五",
        "id": "f234736f-6a18-4147-9ac4-98acfb8fe1c7"
    },
    {
        "author": "葉茵",
        "paragraphs": [
            "蘋洲起壯風，秋事太怱怱。",
            "節候一番別，心期幾處同。",
            "牛沈苔暈碧，蟹斷蓼拖紅。",
            "有客愁無柰，人生總客中。"
        ],
        "title": "秋感",
        "id": "1c7cf526-a2cb-4cda-b71c-6a417f17e51d"
    },
    {
        "author": "葉茵",
        "paragraphs": [
            "舉世正營營，閒中意味深。",
            "無憂伸足夢，自樂曲肱吟。",
            "火軟香凝穗，簷虛樹長陰。",
            "客來難舉似，指水印禪心。"
        ],
        "title": "泊然亭",
        "id": "5d9cd1fd-7e3e-49d7-9330-4409d5ffc6f0"
    },
    {
        "author": "葉茵",
        "paragraphs": [
            "壽客若爲情，風流友麴生。",
            "殿秋安晚節，爲隠被香名。",
            "曼衍南陽種，淒涼楚澤英。",
            "見山應自語，今古幾淵明。"
        ],
        "title": "菊",
        "id": "e78a84d0-d407-4550-a50d-2ceac73e926e"
    },
    {
        "author": "葉茵",
        "paragraphs": [
            "載月船空漾寒綠，掀篷半卧聽漁曲。",
            "誰家留連萬玉妃，羞露腰肢和面目。",
            "有緣竊見駝酥胸，靈堅習習生香風。",
            "剡溪藤下路如掌，憶在西湖煙雨中。",
            "迦葉相迎開笑口，湯休謝晝幾搔首。",
            "世間不盡有餘機，除却逃禪人解不。"
        ],
        "tags": [
            "西湖"
        ],
        "title": "一萬宗推篷圖",
        "id": "e9a6e055-e064-4793-89cf-813991276a56"
    },
    {
        "author": "葉茵",
        "paragraphs": [
            "年少逢春不惜春，惜春還是白頭人。",
            "飛花入坐兒曹舞，細草蒙階醉後裀。",
            "未羨食前羅五鼎，靜看簷隙走雙輪。",
            "此心已與堯夫似，同爲清時作幸民。"
        ],
        "title": "晚春",
        "id": "6d1b0b8e-3e28-48f3-afee-c5cf09e5736a"
    },
    {
        "author": "葉茵",
        "paragraphs": [
            "祥光一夜照鄉閭，遲曉鄰翁毓鳳雛。",
            "舉坐已誇沾玉果，傳家應不負詩書。",
            "生時恰恰逢秋半，長日駸駸課夜餘。",
            "自顧阿戎愚且魯，提孩敢說巧相如。"
        ],
        "title": "用東坡韻賀可山得子",
        "id": "1a1a1dac-db14-473c-ae02-40f06dd32d8a"
    },
    {
        "author": "葉茵",
        "paragraphs": [
            "人誇旌表舊門閭，梅長新枝鶴長雛。",
            "八葉可提和靖印，十箱須讀阿宜書。",
            "誕彌厥月生無害，積善之家慶有餘。",
            "準擬一饕湯餠供，柰何逢疾似相如。"
        ],
        "title": "再韻賀可山新生彌月",
        "id": "6b916ae9-1b2f-4fd0-8a69-a733bd24b275"
    },
    {
        "author": "葉茵",
        "paragraphs": [
            "寒禁蕨芽拳尚小，雨緘茶觜舌無香。",
            "山翁不信春光老，祗道儂家未種秧。"
        ],
        "title": "春寒",
        "id": "82c38c11-a463-420d-a563-8d60ad660078"
    },
    {
        "author": "葉茵",
        "paragraphs": [
            "世間何事不何樓，莫爲何樓苦苦愁。",
            "貴客五更馳寶勒，海翁終日對沙鷗。"
        ],
        "title": "次韻",
        "id": "ae7c76f6-bac4-4af9-a31b-47f457da656e"
    },
    {
        "author": "葉茵",
        "paragraphs": [
            "兩橋橫處放潮回，橋外花村漲晚埃。",
            "省事老禪門閉早，焚香對月禮如來。"
        ],
        "title": "次范無外孫花翁游法喜寺韻二首  其一",
        "id": "fe81ba5c-f279-45d3-9ee1-1c38eec6a4e6"
    },
    {
        "author": "葉茵",
        "paragraphs": [
            "江流環合路紆回，香火千年地少埃。",
            "佛法本從方寸起，逢人剛道自西來。"
        ],
        "title": "次范無外孫花翁游法喜寺韻二首  其二",
        "id": "20721b74-bf65-4edd-b495-55ddc5cf8401"
    },
    {
        "author": "葉茵",
        "paragraphs": [
            "咫尺不相見，隔江應見難。",
            "有孤今雨約，轉覺暮雲寒。",
            "是處蓮堪社，何時芋共餐。",
            "相思正無頼，鵲喜近闌干。"
        ],
        "title": "簡閒雲",
        "id": "b57be924-4e99-4719-83c6-64d5270b27ac"
    },
    {
        "author": "葉茵",
        "paragraphs": [
            "翁琢五七字，兒親三百篇。",
            "要知皆學力，未可以言傳。",
            "得處有深淺，覺來無後先。",
            "殊途歸一轍，飛躍自魚鳶。"
        ],
        "title": "二子讀詩戲成",
        "id": "c3e014ab-fa14-469f-be58-3c1bbb30f7ff"
    },
    {
        "author": "葉茵",
        "paragraphs": [
            "相逢隠者流，同是五湖舟。",
            "爲老銘三住，因閒話四休。",
            "黄沙明野渡，畫角咽譙樓。",
            "已踐登山約，煎茶更少留。"
        ],
        "title": "舟行次韻二首  其一",
        "id": "705c1d24-d345-4a57-959e-8de51ed4f087"
    },
    {
        "author": "葉茵",
        "paragraphs": [
            "河漢浄如流，枯槎便可舟。",
            "掉頭諸事懶，彈指半生休。",
            "撼竹風疑雨，依山屋當樓。",
            "此游情味好，應不待苛留。"
        ],
        "title": "舟行次韻二首  其二",
        "id": "4a2728be-c17b-4300-9350-3e9e8405f699"
    },
    {
        "author": "葉茵",
        "paragraphs": [
            "繁紅妒紫絢前林，杖策來棲花下陰。",
            "休道游情難似昔，可能他日尚如今。",
            "乍晴澗曲縈流水，未曉庭臯調野禽。",
            "畢竟老天憐老子，幽閒斷送一生心。"
        ],
        "title": "自釋",
        "id": "72c850ef-bf55-4ee5-b4e5-0f05939c3fa8"
    },
    {
        "author": "葉茵",
        "paragraphs": [
            "幾欲扁舟載雪來，可人風月相蓬萊。",
            "因思渭北吟春樹，消得江南寄早梅。",
            "應接山川公事省，主盟觴詠曠懷開。",
            "何當身與浮雲似，朝暮飄飄往又回。"
        ],
        "title": "寄越倅",
        "id": "78ddd38c-2896-4ad6-a305-09827baf5e5f"
    },
    {
        "author": "葉茵",
        "paragraphs": [
            "漢庭延壽丹青名，解使蛾眉休甲兵。",
            "之子懶作迺翁畫，直向梅花苦用情。",
            "筆端不復污脂粉，臨成天地無邊清。",
            "更將此意語君復，歲寒應與孤山盟。"
        ],
        "title": "林可山薦毛監場寫梅",
        "id": "fff8317c-0a71-4b5b-a9e3-aca2cb8b6124"
    },
    {
        "author": "葉茵",
        "paragraphs": [
            "植杖踞磐石，邂逅蹌踉師。",
            "叩之何方來，偃息招黿池。",
            "杭蘆訪蓴江，臨流弄漣漪。",
            "春老芳事歇，風前蒲差差。",
            "人景與心會，聊以聲吾伊。",
            "作茗話今昔，幾逢夜壑移。",
            "達哉無住想，遥與蒙莊期。",
            "名似囿於物，非莊所能知。",
            "三語三不答，出門賓晴曦。"
        ],
        "title": "贈立虛舟",
        "id": "d706604f-7642-468d-b5a2-9945ce1c2fe3"
    },
    {
        "author": "葉茵",
        "paragraphs": [
            "一岸茭蘆何處村，小舟蕩漾日黄昏。",
            "棲鴉散亂風驚柳，漁火清熒人倚門。"
        ],
        "title": "舟中即事",
        "id": "b070dbc7-465f-4dc6-85e5-74bb4303d265"
    },
    {
        "author": "葉茵",
        "paragraphs": [
            "看月過天中，貪幽臭味同。",
            "竹光延野碧，燈影染窗紅。",
            "聽客談時務，呼兒誦國風。",
            "還思浮世事，到底是匆匆。"
        ],
        "title": "次韻",
        "id": "969f209a-fa08-4d79-b6d4-537482150b4b"
    },
    {
        "author": "葉茵",
        "paragraphs": [
            "衝寒謁子陵，好挹釣臺清。",
            "若遇多梅處，須寬半日程。",
            "少年先器識，實地作功名。",
            "太守賢明甚，當如事父兄。"
        ],
        "title": "餞族姪入幕",
        "id": "aa4fabf3-14a4-4e2c-9663-020bd1420306"
    },
    {
        "author": "葉茵",
        "paragraphs": [
            "把茅爲屋竹爲城，柏子香銷道氣生。",
            "九十春光花一片，萬千心事雨三更。",
            "連村鼉鼓相高下，斷浦漁燈半滅明。",
            "閉戶和衣尋小榻，夢回猶聽讀書聲。"
        ],
        "title": "道院偶成",
        "id": "c4a89d8f-ffb8-46bc-a936-eea7bfb39e55"
    },
    {
        "author": "葉茵",
        "paragraphs": [
            "雙鳬小駐柳邊洲，豈是花時作勝游。",
            "著意勸民躬耒耜，終朝把酒話田疇。",
            "三年兩下車塵拜，九客同爲野景留。",
            "桃李成陰春欲去，寸心耿耿夕陽舟。"
        ],
        "title": "邑宰劭農",
        "id": "d747e505-45d1-4d83-a910-4eb469ca2ae0"
    },
    {
        "author": "葉茵",
        "paragraphs": [
            "閩江閩山相對青，照人肝膽寒如冰。",
            "路旁脩松夾古桂，風鼓吟髭月隨袂。",
            "君有萊衣我獨無，此樂不能與之俱。",
            "老夫耄矣君年少，喜見功名將遠到。",
            "歸歟歸歟盍歸歟，長途玉汝千金軀。",
            "來秋來作廣寒客，相携醉舞紅塵陌。"
        ],
        "title": "餞友歸侍",
        "id": "dad3f5d0-f231-41b1-9340-dd7cbff13aed"
    },
    {
        "author": "葉茵",
        "paragraphs": [
            "去去扁舟對晚暉，晴和直欲減綿衣。",
            "風來一陣蘆花過，祗道春殘柳絮飛。"
        ],
        "title": "去去",
        "id": "48cfeff4-2ad8-400a-a062-ffc2e821baa3"
    },
    {
        "author": "葉茵",
        "paragraphs": [
            "霜冷信冬晴，苕溪半日程。",
            "正篷辭月色，欹枕受松聲。",
            "漁隠前時約，山謳古樣情。",
            "料應朝市客，笑我獨爲清。"
        ],
        "title": "溪上偶成二首  其一",
        "id": "5f832b6d-280c-4c1c-9072-51525d18a165"
    },
    {
        "author": "葉茵",
        "paragraphs": [
            "新月試新晴，扁舟夜奔程。",
            "咿啞千萬意，曖迺兩三聲。",
            "熟識旅中事，生嫌世上情。",
            "願爲山簡醉，休問伯夷清。"
        ],
        "title": "溪上偶成二首  其二",
        "id": "89b2348e-87a9-4f47-87e8-1da578ec5470"
    },
    {
        "author": "葉茵",
        "paragraphs": [
            "漫山高下武陵花，一片紅酣散晚霞。",
            "要識當時秦晉事，隔溪脩竹兩三家。"
        ],
        "title": "桃花",
        "id": "5a822ffa-751b-4d82-96fe-8ad06c74461d"
    },
    {
        "author": "葉茵",
        "paragraphs": [
            "九房六瓣瑞天山，香色清嚴入坐寒。",
            "不悟岑參題品意，後人祗作佛花看。"
        ],
        "title": "優鉢羅花",
        "id": "a5fba0e6-83c4-4a34-ad37-5c9e44377375"
    },
    {
        "author": "葉茵",
        "paragraphs": [
            "竹滿園林水滿溝，幽深地位度春秋。",
            "坐中不可無侯喜，歌處何須有莫愁。",
            "別墅簾櫳風颭燕，遠村籉笠雨耕牛。",
            "老來應物猶强健，多少壯年成夢休。"
        ],
        "title": "次韻",
        "id": "29985a84-0a3a-4fc9-8e29-2667a88c94fc"
    },
    {
        "author": "葉茵",
        "paragraphs": [
            "半點囂塵不敢留，晴光野色自浮游。",
            "一泉走石夜多雨，萬竹圍松風似秋。",
            "賸喜有詩堪獻佛，從教無骨可封侯。",
            "上人回施清閒供，蘭芷香中著茗甌。"
        ],
        "title": "清暉亭",
        "id": "917f9540-883e-4556-8da2-3eb040015239"
    },
    {
        "author": "葉茵",
        "paragraphs": [
            "梅邊又上帝王都，柳下俄空處士廬。",
            "漢月楚星人去後，淮雲蜀雨事何如。",
            "東龜不食西征缺，南雁難期北信疎。",
            "此去叫閽天路直，何時快覩茂陵書。"
        ],
        "title": "別曾源一",
        "id": "7bfcb976-6143-4dac-ad62-f27189365da2"
    },
    {
        "author": "葉茵",
        "paragraphs": [
            "善積端如水滌源，源深自可羨來昆。",
            "歲當有室詎爲老，意者重闈思弄孫。",
            "和樂定知江有渚，碩蕃佇見葉流根。",
            "河南心印元同自，秋幹虷中細討論。"
        ],
        "title": "洪都宗人則明盛年擇宗子之秀名之曰紹弟書來欲求語則明上侍重親承志篤學恤貧樂善繩繩蟄蟄未可涯也因書昔所賦廣平同系詩一章載賡以慶之",
        "id": "97a96b9a-5f0e-4fdc-bca8-83847ed7b461"
    },
    {
        "author": "葉茵",
        "paragraphs": [
            "魚水時暫歡，芝蘭近同臭。",
            "惟有石丈人，萬古情如舊。"
        ],
        "title": "耐久交",
        "id": "b0fb7516-7aa7-4e37-8b41-db69d8038932"
    },
    {
        "author": "鄭起",
        "paragraphs": [
            "春風萬古洞門開，塵世興亡是幾回。",
            "棋局至今無處覓，樵人于此遇仙來。",
            "飛梁橫跨丹虹影，絕頂平鋪白玉堆。",
            "天下紛紛無好著，斜陽下嶺共徘徊。"
        ],
        "title": "爛柯山",
        "id": "e4c043f1-9167-4bb6-90ec-d4e1d2fb8e71"
    },
    {
        "author": "鄭起",
        "paragraphs": [
            "久欲謀歸力不任，浮雲踪跡謾巢林。",
            "功名未入屠龍手，貧賤常懷買鶴心。",
            "月下開門微雨過，樓頭聞笛二更深。",
            "世間萬事俱陳迹，空倚西風閲古今。"
        ],
        "title": "卜居",
        "id": "db9c6713-344e-4241-942f-97fd2a4433cc"
    },
    {
        "author": "鄭起",
        "paragraphs": [
            "屈指還京十日程，每逢歇處問村名。",
            "春沙脈脈溪初漲，夜雨垂垂曉又晴。",
            "山下有人傳虎出，店中炊飯見牛鳴。",
            "天涯行客無寧日，不及田家業在耕。"
        ],
        "title": "自黄山還途中作",
        "id": "41cff8cc-0d08-445a-9ae0-7dca8d191004"
    },
    {
        "author": "鄭起",
        "paragraphs": [
            "我來拜謁岳王墳，松柏蒼蒼上宿雲。",
            "臣子報君終一死，權奸賣國欲中分。",
            "鷹揚當日誰能及，雁叫中原不可聞。",
            "石馬石人山寂寂，英雄于此憶將軍。"
        ],
        "title": "謁岳王墳",
        "id": "1e14128a-c506-4c6f-9ebc-ed6e7705f3c3"
    },
    {
        "author": "鄭起",
        "paragraphs": [
            "便騎老虎不須鞍，忍辱仙人出宰官。",
            "入內講經千佛現，跏趺對御六龍寒。",
            "指頭有月娑羅冷，舌上懸河海水乾。",
            "聖主賜衣漫大地，西方國土未爲寬。"
        ],
        "title": "次照晦巖韻",
        "id": "9dd4b1db-b307-44e8-a6e7-57061fea2df8"
    },
    {
        "author": "鄭起",
        "paragraphs": [
            "客中重上倚層臺，天闊雲收八面開。",
            "雁带岳陽秋曉過，浪涵巴峽影西來。",
            "諸營種柳今何在，老子登樓得幾回。",
            "自是江山雄壯處，興亡不必問寒灰。"
        ],
        "title": "再登南樓",
        "id": "d428aa0b-64ae-41cc-844c-122578949c07"
    },
    {
        "author": "鄭起",
        "paragraphs": [
            "江湖漸老身，山澤本來心。",
            "經濟不敢問，耕耘猶可尋。",
            "一頃半頃許，三更二更深。",
            "親朋相接近，雞酒開塵襟。"
        ],
        "title": "思耕",
        "id": "d0668140-7b01-4395-921c-ebf1e4fe21a9"
    },
    {
        "author": "鄭起",
        "paragraphs": [
            "因爲古荆州，翻成一段愁。",
            "孟嘉曾落帽，王粲此登樓。",
            "唐鄧通襄路，沱潜並漢流。",
            "太平官府盛，昔日欠來遊。"
        ],
        "title": "登荆南城樓",
        "id": "2c58f872-ca03-4459-a752-5332b976fea3"
    },
    {
        "author": "鄭起",
        "paragraphs": [
            "到晚歸不去，因而此宿休。",
            "雲深千古寺，月冷一天秋。",
            "崖裂池如束，天虛塔欲浮。",
            "最宜初日上，高處看烟收。"
        ],
        "title": "宿虎丘",
        "id": "7a0dea7c-81f4-4f79-b2c2-3651a1bce303"
    },
    {
        "author": "鄭起",
        "paragraphs": [
            "入山時八月，嵐氣似深冬。",
            "巖洞生風雨，窠巢落檜松。",
            "山中九重鎖，月下一聲鐘。",
            "警省非人世，今秋得異逢。"
        ],
        "title": "宿洞霄山中",
        "id": "d7980c90-dc33-4560-bb9c-3c86599242e2"
    },
    {
        "author": "鄭起",
        "paragraphs": [
            "素來嫌僻靜，今漸與相安。",
            "師友凋零盡，年時出處難。",
            "春風雙屐暖，夜雨一燈寒。",
            "洙泗曾顔輩，何曾作好官。"
        ],
        "title": "喜靜",
        "id": "a1eb0abf-feed-426e-b3a7-1e24f9c421b5"
    },
    {
        "author": "鄭起",
        "paragraphs": [
            "早發促程期，籃輿带月低。",
            "山中如白晝，斗下渡清溪。",
            "群動霜初落，四鄰雞未啼。",
            "惟聞兵遞舖，星急過淮西。"
        ],
        "title": "餘杭界早發",
        "id": "1a46076c-295d-451b-81c4-bd1785a17144"
    },
    {
        "author": "鄭起",
        "paragraphs": [
            "五年茲路上，頻往又頻還。",
            "歲月孤松老，風霜苦竹班。",
            "溪流天目水，雲出洞霄山。",
            "馬上因閒眺，蜉蝣宇宙間。"
        ],
        "title": "餘杭道上",
        "id": "a8ead500-a7ed-465d-a27e-fb79017a4d96"
    },
    {
        "author": "鄭起",
        "paragraphs": [
            "漸嬾說功名，修真喜道經。",
            "凄凉秋聽雨，空闊夜觀星。",
            "有病色先見，無心夢最靈。",
            "階前風葉響，還又感飄零。"
        ],
        "title": "病後",
        "id": "f2b4f00d-78ed-4759-a870-4a8210589a4e"
    },
    {
        "author": "鄭起",
        "paragraphs": [
            "歸去豈不好，平田带淺林。",
            "春猿鳴雪澗，晴日上雲岑。",
            "世久無鳴犢，時當學展禽。",
            "吾生今老矣，梁父豈能吟。"
        ],
        "title": "歸去好",
        "id": "41536a06-1645-4fdd-9f14-71b742e5cf25"
    },
    {
        "author": "鄭起",
        "paragraphs": [
            "積得讀書身，從教此道貧。",
            "逢秋爲遠客，知己是何人。",
            "天下方多事，西風至不仁。",
            "但于登眺處，杯酒莫辭頻。"
        ],
        "title": "送友人之淮",
        "id": "a1719dde-2eeb-4956-8fe0-9642a9bfd15e"
    },
    {
        "author": "鄭起",
        "paragraphs": [
            "吾拜三高堂，三高在何許。",
            "香爐上蒼苔，破屋落大雨。",
            "石泐水彈痕，地洞龍潛處。",
            "清魂汗漫遊，芳名垂萬古。"
        ],
        "title": "吳江三高祠堂",
        "id": "6c972ee4-af98-4899-9ade-7c1e97d52815"
    },
    {
        "author": "鄭起",
        "paragraphs": [
            "吾謁龍王殿，龍王在何許。",
            "太湖三萬頃，水族龍爲主。",
            "離離明月宮，渺渺寒烟渚。",
            "天下有旱蝗，吾亦能行雨。"
        ],
        "tags": [
            "太湖"
        ],
        "title": "吳江太湖龍王殿",
        "id": "5ff8b00b-ace5-4e25-9146-4a2eda524aa2"
    },
    {
        "author": "鄭起",
        "paragraphs": [
            "來時秋雨滿江樓，歸日春風度客舟。",
            "回首荆南天一角，月明吹笛下揚州。"
        ],
        "title": "荆南別賈制書東歸",
        "id": "d6f98b00-e691-4fc3-baaf-bac36e33362f"
    },
    {
        "author": "鄭起",
        "paragraphs": [
            "湖海聲名落搢紳，由江而鄂遡鱗鱗。",
            "煩君黄鶴樓頭看，天下英雄有幾人。"
        ],
        "title": "送友人之鄂",
        "id": "7b4f8e72-0868-491e-9cc5-4e650a7b2a60"
    },
    {
        "author": "鄭起",
        "paragraphs": [
            "輕寒時節牡丹開，葉底青青又見梅。",
            "門外數枝楊柳薄，一春鶯燕不曾來。"
        ],
        "title": "晚春即事",
        "id": "e68eed66-3614-430f-8633-e5d2c9b0cd35"
    },
    {
        "author": "鄭起",
        "paragraphs": [
            "荆江江口望漫漫，一白無邊夕照寒。",
            "只是青雲浮水上，教人錯認作山看。"
        ],
        "title": "荆江口望見君山",
        "id": "14ef4d5e-2546-4303-a71a-ce9753394427"
    },
    {
        "author": "鄭起",
        "paragraphs": [
            "寒食清明在客途，片帆飄泊老無廬。",
            "松楸方念無人掃，忽見江邊獺祭魚。"
        ],
        "title": "繁昌江邊見兩獺祭魚人立而拜",
        "id": "83ae4e49-cbf2-483e-ab71-ad241326ce9e"
    },
    {
        "author": "鄭起",
        "paragraphs": [
            "和靖書堂八面開，新分半席在山隈。",
            "若無人聽都歸去，傳語生公借石來。"
        ],
        "title": "虎丘尹和靖書院示開講",
        "id": "2dc3bf1d-7af3-47f4-888e-859a643f57b8"
    },
    {
        "author": "鄭起",
        "paragraphs": [
            "我謂此山天作石，石不是石人不識。",
            "千年野鶴獨見君，石上採芝石上喫。"
        ],
        "title": "爲九華王此山賦寧石",
        "id": "edf37de5-a9f1-4e02-b409-a343ed95b598"
    },
    {
        "author": "鄭起",
        "paragraphs": [
            "霜下月色白，沙飛月色黄。",
            "征人此暴露，未有不辛傷。",
            "滿野髑髏骨，依山魚雁行。",
            "祁連與瀚海，慘淡更蒼茫。"
        ],
        "title": "關山月",
        "id": "cf128a5c-660c-49a5-9166-22963e70cc23"
    },
    {
        "author": "鄭起",
        "paragraphs": [
            "赤壁山，赤壁水。",
            "江有蛟龍，野有蛇虺。",
            "天蒼蒼，雲茫茫。",
            "周瑜于此走曹操，聲名萬古隨風長。"
        ],
        "title": "赤壁歌",
        "id": "3b6fd140-7d39-48df-af49-f031bd181c64"
    },
    {
        "author": "鄭起",
        "paragraphs": [
            "君乘黄，臣乘青，二乘先後如流星。",
            "君乘黄金漆照鏡，臣乘青竹織作櫺。",
            "道逢相揖失恭敬，君乃傴僂莊其形。",
            "世人多認車與笠，交道如此今猶馨。"
        ],
        "title": "君乘黄",
        "id": "5a46e493-eeb7-4604-bd4f-3bc21d02ad8a"
    },
    {
        "author": "鄭起",
        "paragraphs": [
            "天高高兮色青青，夜沉沉兮星熒熒。",
            "不知余命何，所繫兮何星。"
        ],
        "title": "天高高",
        "id": "3e5f984d-c5f7-435d-b2ef-2c3d4837c43a"
    },
    {
        "author": "鄭起",
        "paragraphs": [
            "晴採桑，雨採桑，田頭陌上家家忙。",
            "去年養蠶十分熟，蠶姑只著麻衣裳。"
        ],
        "title": "採桑曲",
        "id": "abaad496-44b1-4db2-bbc9-f07283d5b950"
    },
    {
        "author": "鄭起",
        "paragraphs": [
            "上山斸山山丁登，下山嵌山山稜層。",
            "秋殘日暮歸來晚，茅檐洗脚月又明，明朝早入芙蓉城。"
        ],
        "title": "樵歌三首  其一",
        "id": "667c9a9b-8706-4323-bd5a-ae5c8482e3ff"
    },
    {
        "author": "鄭起",
        "paragraphs": [
            "入城不識公與卿，行歌道上旁無人。",
            "衣衫藍縷鶉百結，與妻索笑妻生嗔，那知不是朱買臣。"
        ],
        "title": "樵歌三首  其二",
        "id": "3478027e-a208-4035-b95d-322d845cb529"
    },
    {
        "author": "鄭起",
        "paragraphs": [
            "山坳築著牧牛兒，白石鑿鑿蒙茸披。",
            "繆公無人甯戚死，獨吹觱栗誰得知，不如採樵同路歸。"
        ],
        "title": "樵歌三首  其三",
        "id": "1f3ef08a-7f29-41fc-b2ae-71a57f0a3181"
    },
    {
        "author": "鄭起",
        "paragraphs": [
            "西山有薇，二子採之。",
            "二子竟死，薇不療饑。",
            "匪惡周粟，食不下咽。",
            "君臣義重，彼蒼者天。",
            "爾道何人，數主一身。",
            "有何顔面，冠冕搢紳。",
            "喬固諸賢，寧死道邊。",
            "曹操不帝，清議凜然。"
        ],
        "title": "讀馮道傳",
        "id": "38a94c19-2f82-4e5a-bd60-717c673d616f"
    },
    {
        "author": "鄭起",
        "paragraphs": [
            "覽鏡摩挱，歲月蹉跎。",
            "道長命窄，憂慮如何。",
            "何以消除，非酒莫祛。",
            "醉來不見，醒復如初。",
            "跖蹻鏘鏘，孔孟皇皇。",
            "何非何是，孰劣孰强。",
            "日出杲兮，月出皓兮。",
            "無風無雨，可以同携。",
            "人生朝露，保不及暮。",
            "青青纍纍，皆是墳墓。",
            "天機轉深，轉用勞心。",
            "不如坦蕩，驅遣光陰。"
        ],
        "title": "短歌行",
        "id": "49e6707b-e2d7-438f-86a8-1dc9b3a95e88"
    },
    {
        "author": "鄭起",
        "paragraphs": [
            "飲馬長城窟，下見征人骨。",
            "長城窟雖深，見骨不見心。",
            "誰知征人心，怨殺秦至今。",
            "北邊風打山，草地荒漫漫。",
            "五月方見青，七月霜便寒。",
            "古來無井飲，賫带糧盡乾。",
            "自從征人掘此窟，戍馬飲之如飛翰。",
            "朝呷一口水，暮破千重關。",
            "秦皇極是無道理，長城萬里誰能比。"
        ],
        "title": "飲馬長城窟",
        "id": "2a710f2c-4d82-4350-95b6-18429716dabb"
    },
    {
        "author": "鄭起",
        "paragraphs": [
            "淳祐六年冬十月，我來獨自上南樓。",
            "曉霧江山都不見，霧收日出城東頭。",
            "照見漢陽樹，照見鸚鵡洲。",
            "浪濤江漢出岷峽，洞庭雲夢天共流。",
            "大船如龍捲寒碧，小船如葉飛洪溝。",
            "費褘霞珮跨黄鶴，洞賓玉笛橫清秋。",
            "泬寥突兀不可狀，開闔風雨晴烟浮。",
            "空中一一都照見，照見今來古往絲粟無限愁。",
            "夜郎逐客心膽大，醉欲搥碎醒又休。",
            "此山此水長不老，英雄消盡山水留。",
            "何當大雪夜明月，摩挱老眼看九州。",
            "春風吹雪變紅綠，牛羊被野邊無憂。"
        ],
        "tags": [
            "洞庭湖"
        ],
        "title": "鄂州南樓",
        "id": "f74b1a9b-3d22-4a93-8eca-90309b91d3cd"
    },
    {
        "author": "鄭起",
        "paragraphs": [
            "山爲君兮水爲臣，水爲臣兮象爲兵。",
            "君有定位兮兵無定形，知山知水兮知君臣之性情。",
            "不知師不知比兮又奚知用兵之精。",
            "余經山之外兮覩山水之杳冥，佳氣葱鬰兮或天香而龍腥。",
            "烟雲變化兮或狗狀而人形，風濤洶湧兮或崖立而天平。",
            "或夕陽兮漁歌，或曉霜兮鐘聲。",
            "或雪下兮雁叫，或夜半兮鼉鳴。",
            "或仙人張樂兮霞珮之軿軿，或神丁從駕兮車騎之轔轔。",
            "冬寒春暖兮湖草幾番之青青，今來古往兮人物幾代之廢興。",
            "嗟余行役兮顧鬢影之星星，無由登山臨水兮與鷗鷺盟。",
            "北風吹袂兮又將之荆，徘徊不忍去兮聊以歌而行。"
        ],
        "tags": [
            "洞庭湖"
        ],
        "title": "洞庭君山辭",
        "id": "31f3b65c-d814-4f0e-875e-0c60e52a847f"
    },
    {
        "author": "鄭起",
        "paragraphs": [
            "梨山之陽兮有廟煌煌，州人祭享兮釃酒椎羊。",
            "王之未死兮守土此方，王之既死兮州人不忘。",
            "建山之峭兮建水之長，建秔之粲兮建茗之香。",
            "州人禱福兮王錫吉祥，魂之來歆兮靈旗央央。",
            "蛇虎遁伏兮松桂芬芳，梨花燁燁兮王之甘棠。",
            "自古詩人兮憔悴異常，王之爵位兮何嗇于唐。",
            "昔駕五馬兮今衣衮裳，詩人之窮兮詩人之昌。"
        ],
        "title": "辭弔富沙梨山大王祠",
        "id": "afd735fa-22a9-45ad-9616-b53fa1e99643"
    },
    {
        "author": "鄭起",
        "paragraphs": [
            "君之在世帝敕下，君之謝世帝敕回。",
            "魂之爲變性原返，氣之爲物情本開。",
            "於戲龍兮鳳兮神氣盛，噫嘻鬼兮歸兮大塊埃。",
            "身可朽名不可朽，骨可灰神不可灰。",
            "采石捉月李白非醉，耒陽避水子美非災。",
            "長孫王吉命不夭，玉川老子詩不俳。",
            "新城羅隠大奇特，錢塘潘閬終崔嵬。",
            "陰兮魄兮曷往，陽兮魄兮曷來。",
            "君其歸來，故交寥落更散漫。",
            "君其歸來，帝城絢爛可徘徊。",
            "君其歸來，東西南北不可去。",
            "君其歸來，春秋霜露令人哀。",
            "花之明吾無與笑，葉之隕吾實若摧。",
            "曉猿嘯吾聞淚墮，宵鶴立吾見心猜。",
            "玉泉其清可鑒，西湖其甘可杯。",
            "孤山暖梅香可嗅，花翁葬薦菊之隈。",
            "君其歸來，可伴逋仙之梅，去此又奚之哉。"
        ],
        "tags": [
            "西湖"
        ],
        "title": "招魂酹翁賓暘",
        "id": "205856aa-2b3e-4aee-b298-9acdaa6f5fa2"
    },
    {
        "author": "鄭起",
        "paragraphs": [
            "郎采蓮，妾采蓮，蓮花開似妾初年。",
            "蓮房結實妾生子，郎今采取應相憐，暖香雖斷相牽連。"
        ],
        "title": "採蓮曲",
        "id": "7afcff4d-ffea-4a79-af6b-c5cd3686c692"
    },
    {
        "author": "鄭起",
        "paragraphs": [
            "巢禽託靜林，潛魚戀深壑。",
            "豈不能自安，翔泳得所樂。",
            "達士遠紛華，於茲守沖漠。",
            "堂前鳴松風，堂後馥花藥。",
            "好鳥時一呼，澄明望寥廓。",
            "詩興猶不忘，禪心詎云著。",
            "所以得自然，寧必萬緣縛。",
            "未能與之游，懷慕徒有作。"
        ],
        "title": "寄題梵才大士台州安隠堂",
        "id": "c3db27ed-b9cd-4de9-be45-2051ed05b85f"
    },
    {
        "author": "鄭起",
        "paragraphs": [
            "淘清研朱畫屋梁，黄漆柏障連曲房。",
            "日暉月色不須照，了了自可窺毫芒。",
            "夕陰花斂似欲病，飛鳥不驚烏帽郎。",
            "深山窮谷謾幽僻，喜得吳儂是藥囊。"
        ],
        "title": "寄題杭州廣法善堂",
        "id": "9c4b9220-ae78-43b8-87ba-f223d9ce74ff"
    },
    {
        "author": "鄭起",
        "paragraphs": [
            "向來俯首問羲皇，汝是何人到此鄉。",
            "未有畫前開鼻孔，滿天浮動古馨香。"
        ],
        "title": "題畫蘭",
        "id": "93ca4a4b-cafb-4051-9da6-1c58e04e81f5"
    },
    {
        "author": "鄭起",
        "paragraphs": [
            "湘妃雨後來池看，碧玉盤中弄水晶。"
        ],
        "title": "句",
        "id": "79864040-b5b1-484f-aff1-7a0bc291ca3b"
    },
    {
        "author": "方岳",
        "paragraphs": [
            "窮塗一何慟，多岐一何泣。",
            "指似世間人，路頭從此入。"
        ],
        "title": "山居十六詠 入山林處",
        "id": "0c4d38f1-81f4-41d5-b15c-4240113f3c20"
    },
    {
        "author": "方岳",
        "paragraphs": [
            "入林不厭深，避世不厭獨。",
            "倦飛鳥知還，毋憚下喬木。"
        ],
        "title": "山居十六詠 幽谷",
        "id": "a9e6af1c-e98d-4c97-9b58-854247b5d96e"
    },
    {
        "author": "方岳",
        "paragraphs": [
            "東臯或巾車，西園亦飛蓋。",
            "以我方古人，兩脚大自在。"
        ],
        "title": "山居十六詠 便是山",
        "id": "8e8a62dc-5753-4a90-9ea7-1b4c225cb967"
    },
    {
        "author": "方岳",
        "paragraphs": [
            "山險者夷之，梯以石齒齒。",
            "於間遂成臺，有梅適堪倚。"
        ],
        "title": "山居十六詠 石梯",
        "id": "a873c88b-0357-4cc4-b4fa-9851f29a2ac2"
    },
    {
        "author": "方岳",
        "paragraphs": [
            "山林有灌木，其大可蔽牛。",
            "蘚石眠清陰，坐間天地秋。"
        ],
        "title": "山居十六詠 清樾",
        "id": "2e1fe3bf-f4fb-4ace-b602-d94219181acf"
    },
    {
        "author": "方岳",
        "paragraphs": [
            "若以雪見我，以林爲吾家。",
            "君其非詩人，不能識梅花。"
        ],
        "title": "山居十六詠 雪林",
        "id": "5162bf7e-f6e2-4e09-a34c-2f3ac4b59323"
    },
    {
        "author": "方岳",
        "paragraphs": [
            "拳石以爲山，勺水以爲池。",
            "我觀於世間，何者非兒嬉。"
        ],
        "title": "山居十六詠 小山",
        "id": "1e61abc3-1c6f-4760-90fa-2207ba2e3894"
    },
    {
        "author": "方岳",
        "paragraphs": [
            "竹逕轉西麓，山花能白紅。",
            "要知造物心，政在無言中。"
        ],
        "title": "山居十六詠 桃李蹊",
        "id": "748eccd7-26af-4e6f-9034-c06b9d7f9b7c"
    },
    {
        "author": "方岳",
        "paragraphs": [
            "歸來遽云出，既出又歸來。",
            "自處苟如此，淵明安在哉。"
        ],
        "title": "山居十六詠 歸來館",
        "id": "1a621d53-ef00-41a3-989a-3fd1f03b68c8"
    },
    {
        "author": "方岳",
        "paragraphs": [
            "鍾乳三千兩，胡椒八百斛。",
            "笑殺山中人，破紙塞故屋。"
        ],
        "title": "山居十六詠 著圖書所",
        "id": "bea51272-28ea-4d7e-85bc-7f5f00af625a"
    },
    {
        "author": "方岳",
        "paragraphs": [
            "烟低一片春，留與貧受用。",
            "阿連自能詩，吾衰不復夢。"
        ],
        "title": "山居十六詠 草堂",
        "id": "6d58280b-ff17-4a26-ba33-d12c4625c593"
    },
    {
        "author": "方岳",
        "paragraphs": [
            "佳日春酣酣，一色錦步障。",
            "誰知山中人，如此富貴相。"
        ],
        "title": "山居十六詠 錦巢",
        "id": "c2bbbad3-dcd5-487d-acab-7a2fe976a0a8"
    },
    {
        "author": "方岳",
        "paragraphs": [
            "子盍觀於泉，遇險維其止。",
            "流行非所知，一寒清到底。"
        ],
        "title": "山居十六詠 寒泓",
        "id": "e72457f4-339f-4bc4-8fe6-864a87106afc"
    },
    {
        "author": "方岳",
        "paragraphs": [
            "寧與厓下人，烟雨耕犖确。",
            "讀書亦何爲，謹勿累吾角。"
        ],
        "title": "山居十六詠 飯牛庵",
        "id": "6711ac43-2b06-4900-8ad8-bb81e07007f2"
    },
    {
        "author": "方岳",
        "paragraphs": [
            "鑿空爲此名，忽已落衆口。",
            "聊結一間茅，承當作厓叟。"
        ],
        "title": "山居十六詠 秋厓",
        "id": "409b73e7-2243-4292-b31a-fda3b8a2064b"
    },
    {
        "author": "方岳",
        "paragraphs": [
            "秋風新飯香，蔬亦美可茹。",
            "寧知世有人，萬錢無下筯。"
        ],
        "title": "山居十六詠 田園居",
        "id": "88e4d1a9-e289-41c7-b8bf-1e93e49cfd8e"
    },
    {
        "author": "方岳",
        "paragraphs": [
            "此君款吾室，高人跂吾亭。",
            "邂逅兩相逆，保此歲晚青。"
        ],
        "title": "次韻方蒙仲高人亭  其一",
        "id": "2d4431bd-d982-4c16-9883-0cc31edfea4e"
    },
    {
        "author": "方岳",
        "paragraphs": [
            "茗盌漱藜莧，詩腸許堅頑。",
            "是間可無我，不可無此山。"
        ],
        "title": "次韻方蒙仲高人亭  其二",
        "id": "a6511466-6060-40df-9920-4e3310aed1e2"
    },
    {
        "author": "方岳",
        "paragraphs": [
            "鷗鷺之與侶，竹石之與居。",
            "子虛亡是公，付之渴相如。"
        ],
        "title": "次韻方蒙仲高人亭  其三",
        "id": "23fca28d-75a8-4670-93c3-0d79a41b1199"
    },
    {
        "author": "方岳",
        "paragraphs": [
            "苔寒兩不借，對面寧爾勞。",
            "欲語二三子，卑之毋甚高。"
        ],
        "title": "次韻方蒙仲高人亭  其四",
        "id": "4efaa224-5db0-4518-aae3-eb0e0de9c2b2"
    },
    {
        "author": "方岳",
        "paragraphs": [
            "愛之不我疎，狎則不我親。",
            "山耶其竹歟，君子哉若人。"
        ],
        "title": "次韻方蒙仲高人亭  其五",
        "id": "ddbcae56-82b8-4812-987d-f43308d53004"
    },
    {
        "author": "方岳",
        "paragraphs": [
            "吾儕磊塊胸，所見不相遠。",
            "借我竹外山，一榻供晝偃。"
        ],
        "title": "次韻方蒙仲高人亭  其六",
        "id": "4bd8ca03-06bd-41f0-9b54-865b2f39a2e4"
    },
    {
        "author": "方岳",
        "paragraphs": [
            "烟霏日夕佳，隠固勝於顯。",
            "孰從而詩之，要亦山一蹇。"
        ],
        "title": "次韻方蒙仲高人亭  其七",
        "id": "c8809748-135f-45d7-88f6-b11e2e819086"
    },
    {
        "author": "方岳",
        "paragraphs": [
            "終南有捷徑，澗恧而林羞。",
            "其人豈其山，寧勿相累不。"
        ],
        "title": "次韻方蒙仲高人亭  其八",
        "id": "11323d50-c9b9-4916-a030-52678bdb7452"
    },
    {
        "author": "方岳",
        "paragraphs": [
            "相從文字盟，不與如此酒。",
            "他日有移文，毋令猿鶴受。"
        ],
        "title": "次韻方蒙仲高人亭  其九",
        "id": "9b46589c-2566-4330-bf69-47e4dd4bd2e4"
    },
    {
        "author": "方岳",
        "paragraphs": [
            "老子可林壑，諸公自烟霄。",
            "緬懷歸耕歸，底用招隠招。"
        ],
        "title": "次韻方蒙仲高人亭  其一○",
        "id": "3469f001-66ac-4f03-989d-430f35dbfa60"
    },
    {
        "author": "方岳",
        "paragraphs": [
            "居千卿者三，至九卿者四。",
            "不博牛背眠，鹹酸信殊嗜。"
        ],
        "title": "以嗜酒愛風竹卜居此林泉爲韻作十小詩  其一",
        "id": "91e63ed0-0188-4cc5-bd63-ab7afb8bd0c7"
    },
    {
        "author": "方岳",
        "paragraphs": [
            "玉虹橫吾腰，金貂直吾首。",
            "寧知千載名，不如一杯酒。"
        ],
        "title": "以嗜酒愛風竹卜居此林泉爲韻作十小詩  其二",
        "id": "6b3d3e0d-783e-4a2f-947f-68b85e00497a"
    },
    {
        "author": "方岳",
        "paragraphs": [
            "事有俄頃間，遺臭及萬代。",
            "吾觀於斯人，不過一字愛。"
        ],
        "title": "以嗜酒愛風竹卜居此林泉爲韻作十小詩  其三",
        "id": "bfac29cd-60c1-41d2-9b40-938b2465865b"
    },
    {
        "author": "方岳",
        "paragraphs": [
            "東坡真天人，落筆蓬萊宮。",
            "何如赤壁笛，一鶴橫秋風。"
        ],
        "title": "以嗜酒愛風竹卜居此林泉爲韻作十小詩  其四",
        "id": "a604c14b-4656-4a38-ad97-c16603105bc6"
    },
    {
        "author": "方岳",
        "paragraphs": [
            "周有說愛蓮，陶有詩愛菊。",
            "吾居則誰與，其諸子猷竹。"
        ],
        "title": "以嗜酒愛風竹卜居此林泉爲韻作十小詩  其五",
        "id": "87cd32b1-c97d-4b26-bc43-8e884f5d4b76"
    },
    {
        "author": "方岳",
        "paragraphs": [
            "朝吾一笭箵，夕吾一觳觫。",
            "詩腸其殷雷，此事底須卜。"
        ],
        "title": "以嗜酒愛風竹卜居此林泉爲韻作十小詩  其六",
        "id": "aa85eb66-9357-4c95-9bea-dde1abd1f43e"
    },
    {
        "author": "方岳",
        "paragraphs": [
            "秋雲七尺藤，夜雨一卷書。",
            "寂寞空山人，微此誰與居。"
        ],
        "title": "以嗜酒愛風竹卜居此林泉爲韻作十小詩  其七",
        "id": "c71ae945-7c5e-4ab7-986a-69a125167e8b"
    },
    {
        "author": "方岳",
        "paragraphs": [
            "吾心如鐵石，命則薄於紙。",
            "藉口見古人，則亦頼有此。"
        ],
        "title": "以嗜酒愛風竹卜居此林泉爲韻作十小詩  其八",
        "id": "bb8e487f-c0f3-4baa-abec-bb1769b6e495"
    },
    {
        "author": "方岳",
        "paragraphs": [
            "彭殤同此軀，顔跖同此心。",
            "哀哉宇宙間，羣生政林林。"
        ],
        "title": "以嗜酒愛風竹卜居此林泉爲韻作十小詩  其九",
        "id": "79a57ec2-3f2e-4b70-9f73-c5d9737ccfce"
    },
    {
        "author": "方岳",
        "paragraphs": [
            "吾猶金在冶，惟冶者所甄。",
            "謹毋出光怪，夜半號龍泉。"
        ],
        "title": "以嗜酒愛風竹卜居此林泉爲韻作十小詩  其一○",
        "id": "c2d22b5e-44d4-4719-a441-697c419252d4"
    },
    {
        "author": "方岳",
        "paragraphs": [
            "燈寒嶽麓雪，帆飽湘江春。",
            "過家誰起予，豈無獨醒人。"
        ],
        "title": "以人生五馬貴莫受二毛侵爲韻送胡獻叔守邵陽  其一",
        "id": "9acf7768-4463-43c9-acad-980d1290b180"
    },
    {
        "author": "方岳",
        "paragraphs": [
            "襄蜀莽萬里，戰骨高於城。",
            "湖南寧幾州，耕鑿偷餘生。"
        ],
        "title": "以人生五馬貴莫受二毛侵爲韻送胡獻叔守邵陽  其二",
        "id": "5bd2a398-c1e0-4a1a-9bc5-0710fa2f90e1"
    },
    {
        "author": "方岳",
        "paragraphs": [
            "民愚一何鼠，民怒一何虎。",
            "謹毋芟刈之，持以報九五。"
        ],
        "title": "以人生五馬貴莫受二毛侵爲韻送胡獻叔守邵陽  其三",
        "id": "dcba9416-6acd-4982-9cd0-9d39b273dda9"
    },
    {
        "author": "方岳",
        "paragraphs": [
            "寧騎踏雪馿，莫驟追風馬。",
            "霜蹄失銜勒，多是快意者。"
        ],
        "title": "以人生五馬貴莫受二毛侵爲韻送胡獻叔守邵陽  其四",
        "id": "72e7f436-4270-4c6f-923c-4603a1800dda"
    },
    {
        "author": "方岳",
        "paragraphs": [
            "三十已專城，斯亦未足貴。",
            "潘輿歸故鄉，吾樂寧可既。"
        ],
        "title": "以人生五馬貴莫受二毛侵爲韻送胡獻叔守邵陽  其五",
        "id": "c34525fb-6796-49dc-ba03-3af3c8aef658"
    },
    {
        "author": "方岳",
        "paragraphs": [
            "維東有夕烽，維西有秋柝。",
            "行春獨何悰，此段待民莫。"
        ],
        "title": "以人生五馬貴莫受二毛侵爲韻送胡獻叔守邵陽  其六",
        "id": "213590cd-a56a-45fb-8028-96c4953ff335"
    },
    {
        "author": "方岳",
        "paragraphs": [
            "餂以瀾翻口，箝以霹靂手。",
            "俗吏訾儒腐，吾曹自甘受。"
        ],
        "title": "以人生五馬貴莫受二毛侵爲韻送胡獻叔守邵陽  其七",
        "id": "aaa09614-8a27-452f-9f46-8d6d2bfdfb9b"
    },
    {
        "author": "方岳",
        "paragraphs": [
            "吾道一而已，惟誠一之至。",
            "毋或參以三，亦勿貳以二。"
        ],
        "title": "以人生五馬貴莫受二毛侵爲韻送胡獻叔守邵陽  其八",
        "id": "62fb8142-aad6-4256-b0d9-bdbc4f6d1dd6"
    },
    {
        "author": "方岳",
        "paragraphs": [
            "借籌渭陽幕，邊畫分毫毛。",
            "邵州二千里，能勿鑒寐勞。"
        ],
        "title": "以人生五馬貴莫受二毛侵爲韻送胡獻叔守邵陽  其九",
        "id": "2914afee-e6db-41cf-b0f1-2683059c9553"
    },
    {
        "author": "方岳",
        "paragraphs": [
            "迢迢烟水寒，獵獵霜風侵。",
            "此行何當還，民瘼簡帝心。"
        ],
        "title": "以人生五馬貴莫受二毛侵爲韻送胡獻叔守邵陽  其一○",
        "id": "f81bb32a-2879-40ea-8d1a-0c75b7f715d0"
    },
    {
        "author": "方岳",
        "paragraphs": [
            "匪書誰與稽，匪竹誰與居。",
            "以書造竹所，俯仰千載餘。"
        ],
        "title": "此君室  其一",
        "id": "4f251258-bd59-47c6-b1d0-74a3ae8d32b3"
    },
    {
        "author": "方岳",
        "paragraphs": [
            "亭亭幾長身，斯可謂之士。",
            "以我爲隠乎，指以二三子。"
        ],
        "title": "此君室  其二",
        "id": "f310abea-e996-457d-b097-51a1c9ce7827"
    },
    {
        "author": "方岳",
        "paragraphs": [
            "不肯一世人，草木自賓友。",
            "舉杯問樵嵐，見有此客否。"
        ],
        "title": "此君室  其三",
        "id": "1d035807-e65c-43aa-99e0-005f2d4cbe58"
    },
    {
        "author": "方岳",
        "paragraphs": [
            "可臞不可腴，可獨不可俗。",
            "君看室中人，今已不趐足。"
        ],
        "title": "此君室  其四",
        "id": "23d4d358-af9e-4d77-ad09-cf3fc169a4d1"
    },
    {
        "author": "方岳",
        "paragraphs": [
            "曲士多在今，節士多從古。",
            "此君豈易得，僅可一二數。"
        ],
        "title": "此君室  其五",
        "id": "2a42b952-c992-4602-82a5-7dcc7af091b3"
    },
    {
        "author": "方岳",
        "paragraphs": [
            "翛然數竿玉，带以一溪水。",
            "惟我有是夫，孰能與於此。"
        ],
        "title": "此君室  其六",
        "id": "b92517ae-967e-47b6-ae15-b5a6b12c8584"
    },
    {
        "author": "方岳",
        "paragraphs": [
            "泉石寧我癖，烟雨寧我惛。",
            "是間有佳趣，不可無此君。"
        ],
        "title": "此君室  其七",
        "id": "2c123d10-a091-44fd-bf02-6e1833ec0ad2"
    },
    {
        "author": "方岳",
        "paragraphs": [
            "一逕自明月，誰能此婆娑。",
            "床頭易未了，如此良夜何。"
        ],
        "title": "此君室  其八",
        "id": "cdd3e7fb-da44-459a-9cc4-684b6b5fb2dd"
    },
    {
        "author": "方岳",
        "paragraphs": [
            "竹意吾爲誰，山曰子非我。",
            "未知回孰賢，自贊午也可。"
        ],
        "title": "此君室  其九",
        "id": "3b189199-c657-4613-8f15-903d87752fa3"
    },
    {
        "author": "方岳",
        "paragraphs": [
            "俗士不足語，之子誰與娛。",
            "閉門但癡坐，爾輩寧可無。"
        ],
        "title": "此君室  其一○",
        "id": "da813b89-d200-4dd8-a5bd-bf47bd756542"
    },
    {
        "author": "方岳",
        "paragraphs": [
            "一逕浄於秋，山中夜來雨。",
            "倚松不知還，幽禽妙言語。"
        ],
        "title": "山逕",
        "id": "df166dd2-fad8-438e-b582-3f2618ffd044"
    },
    {
        "author": "方岳",
        "paragraphs": [
            "饞虎過新蹄，怒貍爭舊穴。",
            "悲哉兩翁姥，西山采薇蕨。"
        ],
        "title": "湘源莊舍",
        "id": "bf83af44-934a-496a-a2c9-3fd148019d6c"
    },
    {
        "author": "方岳",
        "paragraphs": [
            "禹穴探幽眇，神功接混茫。",
            "絕麟纔此筆，春夢試平章。"
        ],
        "title": "夢書十字史記冊上太史公此書真是筆斡造化夢語非夸也因足之識於策",
        "id": "54235881-7574-4eec-8e44-a9e0a0909594"
    },
    {
        "author": "方岳",
        "paragraphs": [
            "山谷青奴娛夜，秋崖斑媛專房。",
            "爾家婕妤失笑，爾孫流落荒凉。"
        ],
        "title": "斑竹夫人",
        "id": "4aabcc33-ae72-4bbe-b5f2-2fe25eb3a327"
    },
    {
        "author": "方岳",
        "paragraphs": [
            "蠨蛸網羅遺逸，離留勸課農桑。",
            "鳴蜩吸風飲露，反舌吹笙鼓簧。"
        ],
        "title": "演雅  其一",
        "id": "b433cd37-97c9-4818-9a6b-18c734b57ce8"
    },
    {
        "author": "方岳",
        "paragraphs": [
            "蒼鷹守株待兔，白鷺臨淵羨魚。",
            "鳲鳩婦嘆於室，蝸牛亦愛吾廬。"
        ],
        "title": "演雅  其二",
        "id": "b125c4f7-3ab6-46cb-bcd1-dfbff936d832"
    },
    {
        "author": "方岳",
        "paragraphs": [
            "村北村南雨暗，舍東舍西水生。",
            "去婦復還何日，烟簑處處春耕。"
        ],
        "title": "趙玉汝自作戲墨見寄各題六言其上 鵓鳩",
        "id": "4cfabfec-2264-4938-b30e-a7f1e330b5ac"
    },
    {
        "author": "方岳",
        "paragraphs": [
            "雪以一江烟水，風乎兩岸菰蒲。",
            "但得魚磯無恙，曲肱之外何須。"
        ],
        "title": "趙玉汝自作戲墨見寄各題六言其上 鷺鷥",
        "id": "759bc20c-b3a1-424d-83f9-5eb5c92e5970"
    },
    {
        "author": "方岳",
        "paragraphs": [
            "水落寒塘初冷，霜倒枯荷半傾。",
            "莫倚尾能涎涎，踏沈一片秋聲。"
        ],
        "title": "趙玉汝自作戲墨見寄各題六言其上 脊令",
        "id": "fb4ef51e-9da0-4602-b0dd-1f3490ce1ac4"
    },
    {
        "author": "方岳",
        "paragraphs": [
            "晴樹暖以流憩，霜實飽而倦飛。",
            "何與人間世事，再三自整緇衣。"
        ],
        "title": "趙玉汝自作戲墨見寄各題六言其上 鸜鵒",
        "id": "f5735e97-8703-4e5b-8747-5e3b91edcda4"
    },
    {
        "author": "方岳",
        "paragraphs": [
            "樵嵐無蟹有監州，已負詩腸過一秋。",
            "莫怪淵明便歸去，得渠自合老菟裘。"
        ],
        "title": "謝人致蟹  其一",
        "id": "b5da9a6d-5fb3-4daa-96b2-661235225bdc"
    },
    {
        "author": "方岳",
        "paragraphs": [
            "此去江頭只兩程，寒蒲解縛便橫行。",
            "無腸政要空虛腹，滿貯蘆花與月明。"
        ],
        "title": "謝人致蟹  其二",
        "id": "5c26702e-ce94-4104-8af5-f2f92f397fec"
    },
    {
        "author": "方岳",
        "paragraphs": [
            "雪砍雙螯玉一壺，樵中曾有此奇無。",
            "始知張翰思歸意，不爲秋風只爲鱸。"
        ],
        "title": "謝人致蟹  其三",
        "id": "a14d0a5b-2142-423d-b51a-5a016e0c8614"
    },
    {
        "author": "方岳",
        "paragraphs": [
            "除却金虀霜後棖，更無一物可詩情。",
            "誠齋配以彭生臠，豈不冤哉五鼎烹。"
        ],
        "title": "謝人致蟹  其四",
        "id": "b3dc7341-98d3-412f-a879-38a6c104d3cf"
    },
    {
        "author": "方岳",
        "paragraphs": [
            "風枝露葉走筠籠，玉潤冰寒擘縐紅。",
            "自往胸中評史記，久聞格調略相同。"
        ],
        "title": "送荔子方蒙仲  其一",
        "id": "44989636-abdb-40f3-984e-871b68b66552"
    },
    {
        "author": "方岳",
        "paragraphs": [
            "曾識坡仙海上山，清冰寒露洗熇袢。",
            "老天不與詩爲地，却欠閩中住一番。"
        ],
        "title": "送荔子方蒙仲  其二",
        "id": "16f02e5c-66e7-44b3-975b-bed6c3a175d2"
    },
    {
        "author": "方岳",
        "paragraphs": [
            "自刈香秔稅水舂，旋篘新酒搦泥封。",
            "晚菘種已無餘地，不枉歸田學老農。"
        ],
        "title": "即事",
        "id": "32575cb3-4a28-47b1-869b-3687dbe95bf8"
    },
    {
        "author": "方岳",
        "paragraphs": [
            "瀑泉癩可能詩最，畢竟難爲本色僧。",
            "要識廬山真面目，一溪明月冷於冰。"
        ],
        "tags": [
            "庐山"
        ],
        "title": "贈詩僧  其一",
        "id": "bf571adc-b908-4b44-b536-a9a0a18faf62"
    },
    {
        "author": "方岳",
        "paragraphs": [
            "從來佛法無多子，底用芒鞋半九州。",
            "贏得諸人詩滿袖，草深一丈法堂秋。"
        ],
        "title": "贈詩僧  其二",
        "id": "bc6f7375-7c28-44c9-93f6-2d048e76be34"
    },
    {
        "author": "方岳",
        "paragraphs": [
            "堅卧牛庵飽歲寒，恩書初許作黄冠。",
            "孫僊彭老如相問，筋力猶堪上醮壇。"
        ],
        "title": "蒙恩予祠  其一",
        "id": "5bfda199-4c2f-4a14-8c47-84df406fc5b9"
    },
    {
        "author": "方岳",
        "paragraphs": [
            "月明弄影雪巔癯，只似胡僧不似吾。",
            "忽予牙緋稱羽客，道官儒黻釋頭顱。"
        ],
        "title": "蒙恩予祠  其二",
        "id": "1bd4c767-01d0-4a27-9b4a-df831f6fecdd"
    },
    {
        "author": "方岳",
        "paragraphs": [
            "稻壓田塍米似珠，老農爲說幾年無。",
            "一晴不費君王力，莫等香烟上化爐。"
        ],
        "title": "禱晴福善  其一",
        "id": "08d468f0-39ee-4dd2-ad9c-881717a4d3c5"
    },
    {
        "author": "方岳",
        "paragraphs": [
            "夜落簷花未肯晴，燈寒等不到天明。",
            "自憐短髮垂垂老，一滴秋霖白一莖。"
        ],
        "title": "禱晴福善  其二",
        "id": "7c868264-d854-4c70-8734-e262dc123eec"
    },
    {
        "author": "方岳",
        "paragraphs": [
            "背犢腰牛忽觧顔，摩挲一飽政相關。",
            "王於霓望無終極，孰與侯邦年歲間。"
        ],
        "title": "禱晴福善  其三",
        "id": "edbf6a08-d16b-4d3f-8a18-e5de38a2717b"
    },
    {
        "author": "方岳",
        "paragraphs": [
            "蒼寒瘴面新州石，直不話頭傳不休。",
            "秦負儒耶君誤矣，二書今與大江流。"
        ],
        "title": "題致堂新州坐石  其一",
        "id": "a435e7b3-fc17-4d2a-a41d-3d71745c4266"
    },
    {
        "author": "方岳",
        "paragraphs": [
            "稜層不隔梅花嶺，萬里相從識兩翁。",
            "却怪牧牛亭下路，石麟咫尺卧秋風。"
        ],
        "title": "題致堂新州坐石  其二",
        "id": "3c9c5d13-cd73-4662-a4b9-1b03ec10ad7a"
    },
    {
        "author": "方岳",
        "paragraphs": [
            "九日年年負物華，野香未肯到山家。",
            "今年九日風光別，不獨黄花更紫花。"
        ],
        "title": "九日墨紫開",
        "id": "a6f10919-50ef-4eb7-82dc-fe14f7cdf68d"
    },
    {
        "author": "方岳",
        "paragraphs": [
            "月明如水带寒流，飲福靈壇曉未收。",
            "不是社公喚我起，何緣一日兩中秋。"
        ],
        "title": "中秋日社未五鼓祀社歸月明如晝",
        "id": "a686f6bb-2075-404c-b722-79184a1d0ac9"
    },
    {
        "author": "方岳",
        "paragraphs": [
            "風雨重陽又一秋，白衣人至復何憂。",
            "東籬只此黄花是，未必淵明風馬牛。"
        ],
        "title": "次韻杜監簿  其一",
        "id": "69c69c83-095c-4469-9e2b-15101bf6e9d8"
    },
    {
        "author": "方岳",
        "paragraphs": [
            "杜曲無邊風露秋，甕頭酒熟了無憂。",
            "一詩連夜穿兵衛，略似齊城戰火牛。"
        ],
        "title": "次韻杜監簿  其二",
        "id": "35cba1ea-3409-4374-a97e-843f213b2c24"
    },
    {
        "author": "方岳",
        "paragraphs": [
            "贏得蕭蕭兩鬢秋，山城斗大轉多憂。",
            "人間縱有萬錢鶴，身外何如十具牛。"
        ],
        "title": "次韻杜監簿  其三",
        "id": "8c02d5a2-b7e5-410c-9aca-4ed5d09ef574"
    },
    {
        "author": "方岳",
        "paragraphs": [
            "不須把淺不防秋，底事山樵亦過憂。",
            "說與諸公那解此，但知兩角戰蝸牛。"
        ],
        "title": "次韻杜監簿  其四",
        "id": "da0b701a-075f-405d-8a3c-dba9d79a6d46"
    },
    {
        "author": "方岳",
        "paragraphs": [
            "捲還一幅玉壺秋，無實之名我所憂。",
            "不似蒙莊解齊物，以吾爲馬以爲牛。"
        ],
        "title": "明日詩至過相稱謂次韻還之",
        "id": "79c8869c-edf9-4033-991f-e1c80852ef70"
    },
    {
        "author": "方岳",
        "paragraphs": [
            "一船月自不嫌貧，伴我荒灣理釣緡。",
            "歸去莫橫深夜笛，怕驚溪友與山賓。"
        ],
        "title": "次韻程弟  其一",
        "id": "9da4fd5f-c0db-436e-a9f0-d43b204e3560"
    },
    {
        "author": "方岳",
        "paragraphs": [
            "三徑風烟手自開，春猿秋鶴幾徘徊。",
            "松根石銚烹魚眼，老子行山又一回。"
        ],
        "title": "次韻程弟  其二",
        "id": "19bbd005-064f-4265-b66c-c802128a411f"
    },
    {
        "author": "方岳",
        "paragraphs": [
            "槿援茅茨隠者家，底須日曆記年華。",
            "山花山草無終極，秋後寂寥春自葩。"
        ],
        "title": "次韻程弟  其三",
        "id": "c4a48041-3b2f-4859-a40c-2db73560cb58"
    },
    {
        "author": "方岳",
        "paragraphs": [
            "眼中轉覺可人稀，得似孤雲自在飛。",
            "花落花開俱有意，略於閒處見幾微。"
        ],
        "title": "次韻程弟  其四",
        "id": "29316835-81f9-4fe1-bf5b-f5751d710e4c"
    },
    {
        "author": "方岳",
        "paragraphs": [
            "草堂四壁一瓢空，舉世無人與我同。",
            "黄犢山南又山北，犂春猶有古人風。"
        ],
        "title": "次韻程弟  其五",
        "id": "afeca194-f68e-4892-80e9-6ac24a7731cc"
    },
    {
        "author": "方岳",
        "paragraphs": [
            "柴門雖設不曾開，俗面向人三寸埃。",
            "却是前溪雙白鷺，門關不住又飛來。"
        ],
        "title": "次韻程弟  其六",
        "id": "9482a650-4653-42cb-b8a1-48c5367d1b70"
    },
    {
        "author": "方岳",
        "paragraphs": [
            "壘麴成臺糟築丘，衰遲無復少年遊。",
            "君看烟草離離外，不問人間第一流。"
        ],
        "title": "次韻程弟  其七",
        "id": "3cf52137-e780-447e-ae23-5ed6e3e1054f"
    },
    {
        "author": "方岳",
        "paragraphs": [
            "莫爲盤飱烹不鳴，借公松石聽溪聲。",
            "貂蟬只是麒麟楦，寄語諸公卿自卿。"
        ],
        "title": "次韻程弟  其八",
        "id": "8b0a7e64-eb63-4dc9-9993-87d62f6d2295"
    },
    {
        "author": "方岳",
        "paragraphs": [
            "魚鳥相忘不世情，浮生於我一絲輕。",
            "夜凉月色光如水，莫遣微雲滓太清。"
        ],
        "title": "次韻程弟  其九",
        "id": "b8d103ee-a738-47de-bc2f-3dfa7dce8004"
    },
    {
        "author": "方岳",
        "paragraphs": [
            "此腹寧須文字香，漫淹虀甕半青黄。",
            "午窗一枕齁齁睡，世上何人最得忙。"
        ],
        "title": "次韻程弟  其一○",
        "id": "3bda56f7-4810-4d28-a1b8-6917edbeffba"
    },
    {
        "author": "方岳",
        "paragraphs": [
            "平生何遜揚州夢，到得揚州月自寒。",
            "誰遣雪蓬春半樹，詩情更作故人看。"
        ],
        "title": "書維揚張君梅卷  其一",
        "id": "caab799a-d5fc-41d2-a5b6-4a1c71bc86b5"
    },
    {
        "author": "方岳",
        "paragraphs": [
            "月明臨得霜橋影，只恁橫斜自一奇。",
            "喚起江南歸夢遠，竹村烟水有茅茨。"
        ],
        "title": "書維揚張君梅卷  其二",
        "id": "8b551f8d-8cdf-40a0-b094-ff613000db94"
    },
    {
        "author": "方岳",
        "paragraphs": [
            "踏碎瓊瑶千里寒，新年纔此試吟鞍。",
            "不須更說逢迎惡，只作灞橋詩興看。"
        ],
        "title": "雪中迓新憲",
        "id": "197d6360-49c4-4865-8589-06a9950c64bc"
    },
    {
        "author": "方岳",
        "paragraphs": [
            "梅花面目冷於冰，亦笑山翁草作亭。",
            "一夜雪寒重整過，碧琉璃瓦水晶釘。"
        ],
        "title": "雪後草亭",
        "id": "9c185447-da7f-41dc-b330-564458c13247"
    },
    {
        "author": "方岳",
        "paragraphs": [
            "老來筋力倦登山，契闊梅花幾日間。",
            "莫與梅花筋力倦，且推一雪阻躋攀。"
        ],
        "title": "雪後梅邊  其一",
        "id": "446713fc-678f-4c0e-8188-1ce6a6646656"
    },
    {
        "author": "方岳",
        "paragraphs": [
            "與君只隔竹笆籬，踏雪過從自一奇。",
            "開口便遭花問當，老夫媿面了無辭。"
        ],
        "title": "雪後梅邊  其二",
        "id": "d7654694-95dc-40bb-ac11-c886067fda96"
    },
    {
        "author": "方岳",
        "paragraphs": [
            "半身蒼蘚雪槎枒，直到頂頭纔數花。",
            "看盡玉林山上下，還須渠是當行家。"
        ],
        "title": "雪後梅邊  其三",
        "id": "3e1e5cb4-7a92-41f2-9982-e542c14317e9"
    },
    {
        "author": "方岳",
        "paragraphs": [
            "花中淡竚只梅花，未見梅中萼綠華。",
            "一色瓊瑶裾織翠，尚嫌紅蠟蔕村些。"
        ],
        "title": "雪後梅邊  其四",
        "id": "95e47226-e00c-4aed-8ea8-b51c9fe0fb86"
    },
    {
        "author": "方岳",
        "paragraphs": [
            "玉蕤五出是天姿，六出時時更絕奇。",
            "夜半同參雪花去，春風元自不曾知。"
        ],
        "title": "雪後梅邊  其五",
        "id": "a612b93e-710a-4021-b4b3-3ef40ca0edf5"
    },
    {
        "author": "方岳",
        "paragraphs": [
            "小小茅亭面面寒，玉花能薄雪花乾。",
            "今年不是開遲著，等得羣花比並看。"
        ],
        "title": "雪後梅邊  其六",
        "id": "fcf15194-f0ce-4bd2-a4a7-36a14fec8c90"
    },
    {
        "author": "方岳",
        "paragraphs": [
            "一枝密密一枝疎，一樹亭亭一樹枯。",
            "月是毛錐烟是紙，爲予寫作百梅圖。"
        ],
        "title": "雪後梅邊  其七",
        "id": "07317993-c27a-40a4-834d-ce8b0961eb12"
    },
    {
        "author": "方岳",
        "paragraphs": [
            "野逕茅茨竹作牆，歲寒曾亦幾平章。",
            "高人風味天然別，不在橫斜不在香。"
        ],
        "title": "雪後梅邊  其八",
        "id": "22905b9b-7cad-4360-b709-8ca6c4aa43e1"
    },
    {
        "author": "方岳",
        "paragraphs": [
            "寒雀羣飛最上頭，啄殘香玉翠雲裘。",
            "老坡詩裏么麽鳳，待與梅花渠是不。"
        ],
        "title": "雪後梅邊  其九",
        "id": "463da7bb-704b-4a9b-9f6c-34ac6263bfff"
    },
    {
        "author": "方岳",
        "paragraphs": [
            "春風且莫一齊開，留與山翁逐日來。",
            "只恐難將冰雪面，伴渠桃李併塵埃。"
        ],
        "title": "雪後梅邊  其一○",
        "id": "1bffabc7-f73e-44a2-9552-32573caaa89e"
    },
    {
        "author": "方岳",
        "paragraphs": [
            "蒼烟喬木野人家，數掩山籬一徑斜。",
            "此老不知何面目，只將空手對梅花。"
        ],
        "title": "觀梅  其一",
        "id": "578ed469-07ac-4572-a3f8-50e8e09cec6b"
    },
    {
        "author": "方岳",
        "paragraphs": [
            "卧疴半月不曾來，等得來時漸次開。",
            "世外交情無久近，歲寒然後始知梅。"
        ],
        "title": "觀梅  其二",
        "id": "0c70c667-265e-46f0-a47a-f061538a9382"
    },
    {
        "author": "方岳",
        "paragraphs": [
            "幾日商量雪不成，竹邊寒得瘦稜層。",
            "秋崖老子縮如蝟，撚斷吟髭寸寸冰。"
        ],
        "title": "觀梅  其三",
        "id": "819fb63b-01c0-4934-a799-5a12f245b06e"
    },
    {
        "author": "方岳",
        "paragraphs": [
            "片片隨風隔塢飄，野香相逐過溪橋。",
            "今年便覺春風早，雪不成綿到地消。"
        ],
        "title": "觀梅  其四",
        "id": "bf135839-21df-4e9e-9e8c-de54da7cfa87"
    },
    {
        "author": "方岳",
        "paragraphs": [
            "較似年時劣不如，花頭小小兩疎疎。",
            "但令半點微酸在，憔悴空山儘有餘。"
        ],
        "title": "觀梅  其五",
        "id": "9f6948fe-2bd6-4dd5-964d-8a56ade5e0ae"
    },
    {
        "author": "方岳",
        "paragraphs": [
            "老樹槎枒只一花，氣條亦不放橫斜。",
            "無風無雨無烟月，獨立人間莫怨嗟。"
        ],
        "title": "觀梅  其六",
        "id": "d2a45e52-b26a-498b-be63-9afca6cc350f"
    },
    {
        "author": "方岳",
        "paragraphs": [
            "去年今日雪平簷，燒葉談詩酒屢添。",
            "一笑今年又今日，不成飛絮不成鹽。"
        ],
        "title": "觀梅  其七",
        "id": "98897491-4794-444c-b934-b4e608926160"
    },
    {
        "author": "方岳",
        "paragraphs": [
            "枝北枝南恨未除，春風誤到壽陽居。",
            "詩家不識梅花諱，把做好看誇道渠。"
        ],
        "title": "寄梅",
        "id": "0a42f213-1a4a-4290-b481-856cf6805c3b"
    },
    {
        "author": "方岳",
        "paragraphs": [
            "碧玉香深冷翠篝，夢魂不到玉搔頭。",
            "暮天欲雪寒如此，且問梅花愁不愁。"
        ],
        "title": "代贈",
        "id": "8e5e6020-d936-4e7c-9655-0f783df27a23"
    },
    {
        "author": "方岳",
        "paragraphs": [
            "一元坱圠先天易，萬物胚太極圖。",
            "自嚼梅花冰片片，無人先後飲屠蘇。"
        ],
        "title": "壬寅元日",
        "id": "c5b5e42f-8170-4edf-b2a4-83a3602f474a"
    },
    {
        "author": "方岳",
        "paragraphs": [
            "政坐聰明誤迺翁，莫將鞭影戲兒童。",
            "春臯本分扶犂手，共駕烏犍待歲豐。"
        ],
        "title": "癸卯元日  其一",
        "id": "680c6497-801d-44ed-ad86-ec7e642a9a95"
    },
    {
        "author": "方岳",
        "paragraphs": [
            "遠色蒼茫草際烟，春風也到雪崖邊。",
            "不知最後屠蘇酒，增一年歟減一年。"
        ],
        "title": "癸卯元日  其二",
        "id": "43f4ee84-7799-41a8-a2ea-ca568d81509c"
    },
    {
        "author": "方岳",
        "paragraphs": [
            "冰絲玉縷簇青紅，已逗花梢一信風。",
            "夢到謝池新雪盡，暖烟含雨綠匆匆。"
        ],
        "title": "立春  其一",
        "id": "ba3edf4a-414e-42a2-a55b-08e46e91775d"
    },
    {
        "author": "方岳",
        "paragraphs": [
            "綵燕雙簪翡翠翹，巧裁銀勝試春韶。",
            "東風已到闌干北，看見嬌黄上柳條。"
        ],
        "title": "立春  其二",
        "id": "45e8aaed-51f1-40d8-a338-d2625ce99e68"
    },
    {
        "author": "方岳",
        "paragraphs": [
            "池痕吹皺綠粼粼，才見池痕認得春。",
            "香沁綵鞭旗脚轉，自題蘭帖記春新。"
        ],
        "title": "立春  其三",
        "id": "6e43152c-23bf-45ef-b041-c79df5ac8159"
    },
    {
        "author": "方岳",
        "paragraphs": [
            "欠伸殘夢雪髼鬆，只等三茅午夜鐘。",
            "傳鑰省門星斗濕，不知春已轉蒼龍。"
        ],
        "title": "立春都堂受誓祭九宮壇  其一",
        "id": "f497bc1c-36a8-4c60-8be2-fa68a8e34668"
    },
    {
        "author": "方岳",
        "paragraphs": [
            "輦路香融雪未乾，雞人初唱五更寒。",
            "瓊幡第一番花信，吹上東皇太乙壇。"
        ],
        "title": "立春都堂受誓祭九宮壇  其二",
        "id": "0d42398a-81e7-4e7e-b7e9-2a73991c3e6a"
    },
    {
        "author": "方岳",
        "paragraphs": [
            "明日瓊幡遶鬢飛，土牛纔出草痕肥。",
            "送寒正不關渠事，雪不來時未肯歸。"
        ],
        "title": "立春謝司法有詩次韻  其一",
        "id": "182b0fd1-24d2-42ec-bb08-77ac68bd3e5e"
    },
    {
        "author": "方岳",
        "paragraphs": [
            "誰將健筆破天葩，清曉園林盡是花。",
            "寒入崖雲齋未久，詩腸雖吼尚禁茶。"
        ],
        "title": "立春謝司法有詩次韻  其二",
        "id": "d691b9c1-2cb0-4881-ba33-2f0230310863"
    },
    {
        "author": "方岳",
        "paragraphs": [
            "一夜挼雲作雪飛，池塘已自綠生肥。",
            "憑君檢校闌干北，柳上新青歸未歸。"
        ],
        "title": "立春謝司法有詩次韻  其三",
        "id": "3ad82e42-c334-4b91-991a-c25f95750f3a"
    },
    {
        "author": "方岳",
        "paragraphs": [
            "草亭亦欲識詩葩，連夜開將雪樹花。",
            "清處儘强陶學士，不關羔酒與龍茶。"
        ],
        "title": "立春謝司法有詩次韻  其四",
        "id": "d32bb4f0-065e-4b72-9c96-32072b20b2ce"
    },
    {
        "author": "方岳",
        "paragraphs": [
            "山家已作枯槎看，带雪移來却自春。",
            "一夜揣摩花意思，寧將醉面向村人。"
        ],
        "title": "君用致紅梅云不開數年矣",
        "id": "a0447f18-0dbc-4663-a2d7-c8a82a0c477a"
    },
    {
        "author": "方岳",
        "paragraphs": [
            "灞橋洗浄冰霜面，拂略潮紅笑向春。",
            "莫作野桃看過了，煩詩說似武陵人。"
        ],
        "title": "再用韻奉酬  其一",
        "id": "24b54169-6519-4584-bda3-f714305b77d3"
    },
    {
        "author": "方岳",
        "paragraphs": [
            "昔公安在見何晚，寧欲霜埋不受春。",
            "不是三生曾一面，寧堪開向世間人。"
        ],
        "title": "再用韻奉酬  其二",
        "id": "90ca7c74-37e0-4093-8a78-873e562dbc0d"
    },
    {
        "author": "方岳",
        "paragraphs": [
            "夢中綠遍謝家池，夢覺山村雪擁籬。",
            "儘道春寒花未在，曉來開到野棠梨。"
        ],
        "title": "婺源道中",
        "id": "4987eb07-a5c4-4c49-8a50-c485348e4c14"
    },
    {
        "author": "方岳",
        "paragraphs": [
            "酒不能多詩又塵，欄干月午奈何春。",
            "天寒莫到海棠瘦，一夜東風吹倒人。"
        ],
        "title": "春夜",
        "id": "599098fd-4b10-46e5-8728-c377053fbcdd"
    },
    {
        "author": "方岳",
        "paragraphs": [
            "沙暖鴛鴦傍柳眠，春來亦懶避湖船。",
            "佳人窈窕惜顔色，自照晴波整翠鈿。"
        ],
        "title": "湖上八首  其一",
        "id": "49a045b5-b232-4cf7-a112-1c4dc857b595"
    },
    {
        "author": "方岳",
        "paragraphs": [
            "今歲春風特地寒，百花無頼已摧殘。",
            "馬塍曉雨如塵細，處處筠籃賣牡丹。"
        ],
        "title": "湖上八首  其二",
        "id": "1870dc5e-83fe-4d90-8fb0-3dee74d2c04b"
    },
    {
        "author": "方岳",
        "paragraphs": [
            "輕塵不動雨霏微，堤外芹香燕子飛。",
            "庭院日長簾幙靜，含情脈脈看春歸。"
        ],
        "title": "湖上八首  其三",
        "id": "407e0fa7-cca4-4014-8b41-274295ce2822"
    },
    {
        "author": "方岳",
        "paragraphs": [
            "綠波如畫雨初晴，一岸烟蕪極望平。",
            "日暮落花風欲定，小樓絃管壓新聲。"
        ],
        "title": "湖上八首  其四",
        "id": "db9c7713-d596-4ccc-a17c-c8fa0334fd10"
    },
    {
        "author": "方岳",
        "paragraphs": [
            "春連禁籞綠陰交，對面晴烟舞翠蛟。",
            "最是君王遊幸少，宮花渾未識鳴鞘。"
        ],
        "title": "湖上八首  其五",
        "id": "546bb0f6-70b6-410a-b272-543b43cfe8b8"
    },
    {
        "author": "方岳",
        "paragraphs": [
            "連天芳草晚凄凄，蹀躞花邊馬不嘶。",
            "蜂蝶已歸絃管靜，猶聞人語畫橋西。"
        ],
        "title": "湖上八首  其六",
        "id": "397c1213-58b8-4168-851e-cd7146e280a1"
    },
    {
        "author": "方岳",
        "paragraphs": [
            "遊人抵死愛春韶，風暖花香酒未消。",
            "須向先賢堂上去，畫船無數泊長橋。"
        ],
        "title": "湖上八首  其七",
        "id": "89eb6fd3-dbf6-4758-8ee3-72fa110db5b2"
    },
    {
        "author": "方岳",
        "paragraphs": [
            "鞦韆人散雨千絲，誰把秦笙隔院吹。",
            "但覺小橋烟外柳，春風無力逞腰支。"
        ],
        "title": "湖上八首  其八",
        "id": "9a5f49e3-6480-4460-a0bc-9e3cc220decb"
    },
    {
        "author": "方岳",
        "paragraphs": [
            "屋頭晴哢已交交，更向春風打一遭。",
            "花片已肥紅欲綻，柳絲烟重綠如繅。"
        ],
        "title": "夢中",
        "id": "3b146e17-720a-4c22-8aa5-ac5a50fea8d0"
    },
    {
        "author": "方岳",
        "paragraphs": [
            "燕子今年掯社來，翠瓶猶有去年梅。",
            "丁寧莫管杏花俗，付與春風一道開。"
        ],
        "title": "社日",
        "id": "7239006c-ddae-456d-9c57-496585f8a778"
    },
    {
        "author": "方岳",
        "paragraphs": [
            "溪雲醖釀社公雨，肯踏寒莎過阿戎。",
            "亦有小詩拈未出，且携瀑布煮春風。"
        ],
        "title": "社日益明叔見過",
        "id": "433f949c-899f-4bd1-b6d7-b0f9dd1633f4"
    },
    {
        "author": "方岳",
        "paragraphs": [
            "楊柳生寒莫上樓，夕陽芳草泥人愁。",
            "情知社近迎新燕，盡捲湘簾不下鈎。"
        ],
        "title": "春思  其一",
        "id": "bfcef5a2-16cf-4826-8d6a-54e667018435"
    },
    {
        "author": "方岳",
        "paragraphs": [
            "杜鵑花落石闌干，新染晴波綠遶灣。",
            "小立佇詩風滿袖，一雙睡鴨占春閒。"
        ],
        "title": "春思  其二",
        "id": "a22a2cf7-5189-489d-b800-99b0515539bb"
    },
    {
        "author": "方岳",
        "paragraphs": [
            "篷窗恰受夕陽明，楊柳梨花半月程。",
            "老去不知寒食近，一篙烟水載春行。"
        ],
        "title": "清明日舟次吳門  其一",
        "id": "d178cdab-dae4-472f-9fe2-843c8cb09553"
    },
    {
        "author": "方岳",
        "paragraphs": [
            "片片飛花更異鄉，人家插柳抵愁長。",
            "晴沙烟草幾今古，春去春來燕子忙。"
        ],
        "title": "清明日舟次吳門  其二",
        "id": "81d4fa3b-bee1-4fe8-bd0b-30393408f41c"
    },
    {
        "author": "方岳",
        "paragraphs": [
            "淡烟疎雨清明日，飛絮落花遊子心。",
            "燕話春愁初睡起，一簾草色暮池深。"
        ],
        "title": "清明",
        "id": "4723aaa9-cdb0-4a3b-9c74-0c877c39bb4f"
    },
    {
        "author": "方岳",
        "paragraphs": [
            "把住新花做好看，傷春時共倚闌干。",
            "醉中不記暮烟碧，楊柳樓深燕子寒。"
        ],
        "title": "次韻梁倅",
        "id": "be391bb7-fb84-4923-b331-b9e700fb3187"
    },
    {
        "author": "方岳",
        "paragraphs": [
            "人在金華殿角頭，詩情却遣爲花留。",
            "春風不入癯仙眼，六六峰寒隔幾州。"
        ],
        "title": "次韻陳侍郎謝送牡丹  其一",
        "id": "416a5210-d0d6-4e52-9bfe-e5a7d1dab3ed"
    },
    {
        "author": "方岳",
        "paragraphs": [
            "手劚蒼苔玉一欄，山家初見眼猶寒。",
            "移根莫厭凡紅紫，只做春風一樣看。"
        ],
        "title": "次韻陳侍郎謝送牡丹  其二",
        "id": "b74bb784-4e32-4284-b9e9-05609041fe56"
    },
    {
        "author": "方岳",
        "paragraphs": [
            "銀壺貯雪褪輕紅，費盡思量句不工。",
            "若使春風但桃李，春風殊未可雌雄。"
        ],
        "title": "次韻牡丹  其一",
        "id": "5ff04e7c-7db5-4900-bf57-b9264459517e"
    },
    {
        "author": "方岳",
        "paragraphs": [
            "嬌紅深倚翠雲團，髣髴三生吳綵鸞。",
            "詩眼頓驚春富貴，雨侵衫袖不知寒。"
        ],
        "title": "次韻牡丹  其二",
        "id": "7e7a3ea6-756c-4932-97c2-81512a4e199e"
    },
    {
        "author": "方岳",
        "paragraphs": [
            "春入多情草木妖，霓裳相倚奏咸韶。",
            "玉欄一樣紅如洗，不比觚稜鎖二喬。"
        ],
        "title": "次韻雙頭牡丹",
        "id": "76e50693-a0bb-45da-aa1f-f62e1e084140"
    },
    {
        "author": "方岳",
        "paragraphs": [
            "啼鶯幾處垂垂柳，乳燕雙飛片片花。",
            "溪淺度雲山带雨，岸崩欹樹草連沙。"
        ],
        "title": "溪店回文",
        "id": "709fa685-a270-411c-ab88-ad992d8b8c25"
    },
    {
        "author": "方岳",
        "paragraphs": [
            "春深酒熟溪橋鼓，午過齋聞野寺鍾。",
            "花不知名香自永，倚風臨水爲誰容。"
        ],
        "title": "春望",
        "id": "6ac702e8-6834-4c01-aace-44cca8d91096"
    },
    {
        "author": "方岳",
        "paragraphs": [
            "綠窗愁寂雨凄凄，春老江南花亂飛。",
            "鶯亦自知人意思，垂楊深院盡情啼。"
        ],
        "title": "聞鶯",
        "id": "c405c593-39da-415a-9a17-5e25438c1a34"
    },
    {
        "author": "方岳",
        "paragraphs": [
            "莫說尋芳已後時，春蔬解甲茗搴旗。",
            "松風石銚晴雲盌，不是吾曹未必奇。"
        ],
        "title": "約魯山兄",
        "id": "c0393e81-3479-4c19-8b4e-4e45ae8a893b"
    },
    {
        "author": "方岳",
        "paragraphs": [
            "卷中未有好詩看，草滿池塘夢已闌。",
            "客又不來春又暮，一簾新雨杏花殘。"
        ],
        "title": "春暮",
        "id": "05321f28-4467-49b9-95e9-754dd574ff29"
    },
    {
        "author": "方岳",
        "paragraphs": [
            "一樽無計遣春留，落日傷情獨倚樓。",
            "柔綠拍堤如可染，老紅滿徑爲誰愁。"
        ],
        "title": "春晚  其一",
        "id": "8072a2fb-48f7-49c3-b12f-7678096be08b"
    },
    {
        "author": "方岳",
        "paragraphs": [
            "青梅如豆带烟垂，紫蕨成拳著雨肥。",
            "只有小橋楊柳外，杏花未肯放春歸。"
        ],
        "title": "春晚  其二",
        "id": "39412017-dc26-41c3-bff6-6bfecc028c29"
    },
    {
        "author": "方岳",
        "paragraphs": [
            "山杏溪桃睡欲昏，青旗邀客過孤村。",
            "楊花不肯隨春去，惹住晴風自入門。"
        ],
        "title": "春晚  其三",
        "id": "e5a20826-8182-4902-8a35-d3dca9e0bc26"
    },
    {
        "author": "方岳",
        "paragraphs": [
            "泉脈晴融太液池，內人初曉玉參差。",
            "東風認得農祥正，吹作豐年御製詩。"
        ],
        "title": "次韻謝兄立春戲擬春帖子  其一",
        "id": "c6228294-0edb-4a63-a33c-85caa6626e9a"
    },
    {
        "author": "方岳",
        "paragraphs": [
            "天家觀闕玉重重，逼入春皇一信風。",
            "生意無邊青欲動，微茫淡靄暖烟中。"
        ],
        "title": "次韻謝兄立春戲擬春帖子  其二",
        "id": "5f5455c0-4f56-4007-ba46-5a8f2c502cca"
    },
    {
        "author": "方岳",
        "paragraphs": [
            "天地春回萬壽杯，宮雲留雪玉崔嵬。",
            "曉供帖子瓊幡重，携得韶風下殿來。"
        ],
        "title": "次韻謝兄立春戲擬春帖子  其三",
        "id": "845410de-d1e0-449e-8ac9-6709be4cff03"
    },
    {
        "author": "方岳",
        "paragraphs": [
            "天與君王共一仁，只將仁與物爲春。",
            "要令率土無枯槁，未賞冰池皺玉粼。"
        ],
        "title": "次韻謝兄立春戲擬春帖子  其四",
        "id": "b58834cd-fd9f-4bcd-a93a-e637af0fb770"
    },
    {
        "author": "方岳",
        "paragraphs": [
            "青旗簇仗賜銀幡，共以昇平奉至尊。",
            "閶闔千官花底散，紫泥香熟詔書溫。"
        ],
        "title": "次韻謝兄立春戲擬春帖子  其五",
        "id": "d68664ea-1036-4c52-9d8f-66f50c2ff841"
    },
    {
        "author": "方岳",
        "paragraphs": [
            "無何桃李又成蔭，水抱孤村岸岸深。",
            "逕草不鋤隨意綠，要觀天地發生心。"
        ],
        "title": "春思  其一",
        "id": "72fc7a1e-b9c6-42be-96fb-9d876edb53a0"
    },
    {
        "author": "方岳",
        "paragraphs": [
            "烟草茸茸匝岸齊，晴天鳬浴喜清溪。",
            "一春造化花開盡，大欠渠詩共品題。"
        ],
        "title": "春思  其二",
        "id": "51827879-0f64-49eb-8794-f578087e68e3"
    },
    {
        "author": "方岳",
        "paragraphs": [
            "春風多可太忙生，長共花邊柳外行。",
            "與燕可泥蜂釀蜜，纔吹小雨又須晴。"
        ],
        "tags": [
            "春天",
            "写风",
            "风",
            "赞颂"
        ],
        "title": "春思  其三",
        "id": "2361f3d7-cd97-48d6-b34a-d595ed2b3f35"
    },
    {
        "author": "方岳",
        "paragraphs": [
            "翠鼎香深旋作茶，餘酲牽夢幾還家。",
            "夢中記得春池綠，曾共丁寧下番花。"
        ],
        "title": "春詞  其一",
        "id": "4ec1c4a9-c2a0-4e84-a716-a1bd383476b5"
    },
    {
        "author": "方岳",
        "paragraphs": [
            "花不知愁句又塵，晚寒獨自倚欄頻。",
            "一分心事一分雨，春負予耶予負春。"
        ],
        "title": "春詞  其二",
        "id": "45ba3985-0904-4d0e-813f-54882a0b0779"
    },
    {
        "author": "方岳",
        "paragraphs": [
            "剪得春詞不忍看，雨深怕近碧闌干。",
            "春無些力吹成雪，未必杏花能耐寒。"
        ],
        "title": "春詞  其三",
        "id": "2c16a57b-55e9-44e5-a7b5-86c68227bda9"
    },
    {
        "author": "方岳",
        "paragraphs": [
            "草色將寒上客衣，柔情只了得花飛。",
            "湘簾不隔社公雨，百姓人家燕未歸。"
        ],
        "title": "春詞  其四",
        "id": "6147a03d-94e5-46e4-9ef0-a9388bfe0e62"
    },
    {
        "author": "方岳",
        "paragraphs": [
            "一春直是柳風流，只恁風流只恁愁。",
            "客又不來寒食近，碧蘅紅杜滿芳洲。"
        ],
        "title": "春詞  其五",
        "id": "e854c60e-f5a2-48e8-8887-cc53386cf1bf"
    },
    {
        "author": "方岳",
        "paragraphs": [
            "春泥滑滑欲濺裾，肯爲梅花顧草廬。",
            "喚作詩人看得未，雨籉笠雪一肩輿。"
        ],
        "title": "道中即事  其一",
        "id": "27382140-a35d-40d1-9cf0-de9c93d4b76d"
    },
    {
        "author": "方岳",
        "paragraphs": [
            "家人不寄扊扅詩，直恐藁砧官尚微。",
            "到了不過相愛耳，未論此語是耶非。"
        ],
        "title": "道中即事  其二",
        "id": "68cdfafa-f007-4e43-b5d9-c593518b8dcc"
    },
    {
        "author": "方岳",
        "paragraphs": [
            "十日山寒雨不休，僕其痡矣得無愁。",
            "老夫自愛歸程好，肯爲春泥怨鵓鳩。"
        ],
        "title": "道中即事  其三",
        "id": "48ca176a-e782-41a8-9a99-77a6b1d13fff"
    },
    {
        "author": "方岳",
        "paragraphs": [
            "梅已飄零尚典刑，斷魂籬落野烟青。",
            "靈均憔悴迺知此，到老可人寧獨醒。"
        ],
        "title": "道中即事  其四",
        "id": "227772c8-fc5f-4d53-9df2-6b750969d9e4"
    },
    {
        "author": "方岳",
        "paragraphs": [
            "犖确連雲路不分，雲侵衫袖白紛紛。",
            "亦知雲自青山出，不見青山只有雲。"
        ],
        "title": "道中即事  其五",
        "id": "6b51cd3e-dcf9-4af7-bb51-3d43fa289d92"
    },
    {
        "author": "方岳",
        "paragraphs": [
            "衝雨衝風莫管渠，晨炊蓐食便巾車。",
            "能無幾日到茅舍，睡到日高相折除。"
        ],
        "title": "道中即事  其六",
        "id": "167a7b09-d806-4ff2-a148-f667b8546328"
    },
    {
        "author": "方岳",
        "paragraphs": [
            "對竈何妨客燎衣，溪翁且莫鍵柴扉。",
            "日之夕矣樵風冷，觳觫一牛將犢歸。"
        ],
        "title": "道中即事  其七",
        "id": "eb1a5df1-832f-4743-a2bc-9c4b959479c2"
    },
    {
        "author": "方岳",
        "paragraphs": [
            "上到春山頂𩕳頭，更携烟雨入吾州。",
            "梅花便作鄉人看，飛落酒杯相勸酬。"
        ],
        "title": "道中即事  其八",
        "id": "06849755-dd60-4ad7-8967-5a0c64e8e819"
    },
    {
        "author": "方岳",
        "paragraphs": [
            "畫中亦愛雨中山，連雨山行却厭看。",
            "一夜東風吹作雪，問誰畫我訪袁安。"
        ],
        "title": "道中即事  其九",
        "id": "e7d5b701-8bde-4920-a07f-52e12e4fd837"
    },
    {
        "author": "方岳",
        "paragraphs": [
            "野漲平溪已斷橋，悔將辛苦上岧嶤。",
            "朝來雨斷纔堪厲，依舊綠楊山逕遥。"
        ],
        "title": "道中即事  其一○",
        "id": "27dc2916-dac6-46e1-a788-35284fadd989"
    },
    {
        "author": "方岳",
        "paragraphs": [
            "晨光漏日鳥深春，况此泥行雨宿人。",
            "夜半瓦鳴驚夢覺，悔將蓬笠當勞薪。"
        ],
        "title": "道中即事  其一一",
        "id": "cfd2e6f1-ce27-4b93-a208-96eca4238b32"
    },
    {
        "author": "方岳",
        "paragraphs": [
            "田翁不省雪糢糊，緊閉柴門擁地爐。",
            "自許小厖分席坐，是間寧復著吾徒。"
        ],
        "title": "道中即事  其一二",
        "id": "38168252-7ebe-4b7b-b8d4-7f838284f052"
    },
    {
        "author": "方岳",
        "paragraphs": [
            "剡溪船後灞橋馿，著我荒村一筍輿。",
            "却後幾年俱作畫，未知雪句定何如。"
        ],
        "title": "道中即事  其一三",
        "id": "56a19853-0268-46bd-bb83-058a78371d20"
    },
    {
        "author": "方岳",
        "paragraphs": [
            "春雨初晴水拍堤，村南村北鵓鴣啼。",
            "含風宿麥青相接，刺水柔秧綠未齊。"
        ],
        "title": "農謠  其一",
        "id": "bf4414dc-f1f3-4066-8157-d022121d4bef"
    },
    {
        "author": "方岳",
        "paragraphs": [
            "問舍求田計未成，一蓑鉏月每含情。",
            "春山樹暖鶯相覓，曉隴雨晴人獨耕。"
        ],
        "title": "農謠  其二",
        "id": "4d5aa845-2cba-4129-baf5-7f5182c7dce2"
    },
    {
        "author": "方岳",
        "paragraphs": [
            "小麥青青大麥黄，護田沙逕遶羊腸。",
            "秧畦岸岸水初飽，塵甑家家飯已香。"
        ],
        "title": "農謠  其三",
        "id": "a12831e2-d3d5-41ec-a943-1c2e629aad95"
    },
    {
        "author": "方岳",
        "paragraphs": [
            "雨過一村桑柘烟，林梢日暮鳥聲妍。",
            "青裙老姥遥相語，今歲春寒蠶未眠。"
        ],
        "title": "農謠  其四",
        "id": "8a512c67-6381-4ffb-991b-0f1b13ea4b8e"
    },
    {
        "author": "方岳",
        "paragraphs": [
            "漠漠餘香著草花，森森柔綠長桑麻。",
            "池塘水滿蛙成市，門巷春深燕作家。"
        ],
        "title": "農謠  其五",
        "id": "cb0106d7-c4a2-4ecd-8b28-68e81981ab4c"
    },
    {
        "author": "方岳",
        "paragraphs": [
            "雷斧何年翠鑿成，老龍吟苦雪濤驚。",
            "霜晴未用爲霖在，留與春蓑作太平。"
        ],
        "title": "觀天井",
        "id": "4bfe6560-cd53-4d5b-872e-ad81055b9fb9"
    },
    {
        "author": "方岳",
        "paragraphs": [
            "一犂初試繭栗犢，兩岸對鳴晴雨鳩。",
            "摇落碧桃花片片，石闌干下釣魚舟。"
        ],
        "title": "上巳遊顯親寺題其壁  其一",
        "id": "1419e876-698e-4d6d-ac7a-f7fe1070f6af"
    },
    {
        "author": "方岳",
        "paragraphs": [
            "松房小小雨留客，竹逕深深鳥喚人。",
            "爛醉不知三月暮，等閒又是一年春。"
        ],
        "title": "上巳遊顯親寺題其壁  其二",
        "id": "d4cb6ac8-1a3f-409b-8e9e-43df9115eefb"
    },
    {
        "author": "方岳",
        "paragraphs": [
            "芳草垂楊水底天，半晴半雨作春妍。",
            "幅巾道服篷船坐，不是詩僊即酒僊。"
        ],
        "title": "上巳遊顯親寺題其壁  其三",
        "id": "3e44d31b-320e-41c0-9d8d-f19fd28c59de"
    },
    {
        "author": "方岳",
        "paragraphs": [
            "屬玉雙飛水滿塘，石爐柏子掩山房。",
            "一瓶瀑煮春風濕，只聽松聲意自長。"
        ],
        "title": "上巳遊顯親寺題其壁  其四",
        "id": "4ac0e843-eeb5-47f5-af17-844b36c3ab09"
    },
    {
        "author": "方岳",
        "paragraphs": [
            "一年春是牡丹時，不負花時只有詩。",
            "老去自知才思盡，枉分風月到山籬。"
        ],
        "title": "胡登仕送花  其一",
        "id": "f1acaa35-1350-4703-9c7d-41f1a8f30989"
    },
    {
        "author": "方岳",
        "paragraphs": [
            "紅酣紫膩不勝春，肯上先生墊角巾。",
            "芳草醉眠今老矣，惜花心在怕花嗔。"
        ],
        "title": "胡登仕送花  其二",
        "id": "66bb6e07-d718-45ea-9d56-030fcac4fe74"
    },
    {
        "author": "方岳",
        "paragraphs": [
            "雅聞八士春俱秀，未覺三賢迹已陳。",
            "投分不論曾識面，此圖到手便情親。"
        ],
        "title": "題八士圖  其一",
        "id": "4e166b4b-1b1a-46e2-be26-747e60deb2ce"
    },
    {
        "author": "方岳",
        "paragraphs": [
            "飛絮遊絲芳草路，淡烟疎雨落花天。",
            "偶然畫出尋詩意，未必新詩待畫傳。"
        ],
        "title": "題八士圖  其二",
        "id": "5153f78c-07cb-4c21-a36a-0cce42a1ee22"
    },
    {
        "author": "方岳",
        "paragraphs": [
            "戍樓夢不到中州，杜牧新愁亦倦遊。",
            "留得荷鋤雙手在，山寒芋栗要人收。"
        ],
        "title": "次韻酬率翁  其一",
        "id": "f5666496-3cb1-41c4-beb9-dfae34e52138"
    },
    {
        "author": "方岳",
        "paragraphs": [
            "但得清溪裹草堂，溪頭山色有炎凉。",
            "秋崖一出四年矣，想見松花滿石床。"
        ],
        "title": "次韻酬率翁  其二",
        "id": "3b262f25-ae32-4bcb-90fc-6a0b31ee1fd9"
    },
    {
        "author": "方岳",
        "paragraphs": [
            "只有江梅合是兄，水僊終似號夫人。",
            "季方政爾難爲弟，每恨詩評未逼真。"
        ],
        "title": "山樊  其一",
        "id": "511356e1-c038-4fa6-a652-5997a393dbbb"
    },
    {
        "author": "方岳",
        "paragraphs": [
            "竹屋寒無石鼎烟，春風吹作白龍涎。",
            "平生奇處何關染，字以山樊亦自然。"
        ],
        "title": "山樊  其二",
        "id": "66d7dcdd-1db7-4206-b224-0323a14313fe"
    },
    {
        "author": "方岳",
        "paragraphs": [
            "只有詩囊澹似僧，却嫌官屋冷於冰。",
            "桃花儘頼春風笑，慣與劉郎面熟能。"
        ],
        "title": "重宿儲文",
        "id": "6d07be11-b8f6-4e66-87f9-5c1c44215d87"
    },
    {
        "author": "方岳",
        "paragraphs": [
            "長汀草色恨連天，一片飛紅漲綠川。",
            "寒入湘簾君又去，只隨燕子過年年。"
        ],
        "title": "次韻別友",
        "id": "aefc517d-c565-4b2e-84ad-0746007ec852"
    },
    {
        "author": "方岳",
        "paragraphs": [
            "晚逕雲深雨未乾，愛閑有客過方干。",
            "茶甌之外無祗待，清坐不言松韻寒。"
        ],
        "title": "有客",
        "id": "7ec9a6b6-0190-4f45-9349-c3984754a8a7"
    },
    {
        "author": "方岳",
        "paragraphs": [
            "河漢微明星乍稀，碧蓮香濕襲人衣。",
            "夜凉如水琉璃滑，自起開窗放月歸。"
        ],
        "title": "夏夜",
        "id": "787c06d6-8abd-4b24-a0f1-4ec3e3fbd127"
    },
    {
        "author": "方岳",
        "paragraphs": [
            "午陰蒙密路縈紆，兩兩麗黄對引雛。",
            "自可曲肱驚短夢，南山叢薄有於菟。"
        ],
        "title": "山家  其一",
        "id": "2104b1d7-6a63-4c3d-9ada-2aa0558a4089"
    },
    {
        "author": "方岳",
        "paragraphs": [
            "明月相看未厭貧，好風無價一披襟。",
            "苔簷不掃少來往，兩部鳴蛙草自深。"
        ],
        "title": "山家  其二",
        "id": "bc816784-fa94-4271-8000-16626fe38a4d"
    },
    {
        "author": "方岳",
        "paragraphs": [
            "一夜東風太放顛，草塘打破釣魚船。",
            "頼渠自任脩船費，無數亂堆榆莢錢。"
        ],
        "title": "夜大風",
        "id": "e94dc94e-f0d1-49b8-a8b4-89545b75d533"
    },
    {
        "author": "方岳",
        "paragraphs": [
            "莫怨乖龍橫見治，滿床詩卷盡淋漓。",
            "人間書疏何爲者，徑挽天河一洗之。"
        ],
        "title": "夜雨屋漏",
        "id": "f39df384-151e-4bd6-981e-7595ec1ba150"
    },
    {
        "author": "方岳",
        "paragraphs": [
            "重午無人肯訪臨，竹低沙淺綠連陰。",
            "倚松自讀離騷坐，一笑獨醒江水深。"
        ],
        "title": "重午",
        "id": "8c4194f0-7091-4799-a7f9-737628d5bd71"
    },
    {
        "author": "方岳",
        "paragraphs": [
            "閩雨揉香摘未稀，鈎簾頓覺暑風微。",
            "只應雪外梅花笑，肯與兒曹入枕幃。"
        ],
        "title": "茉莉",
        "id": "093f67f6-2606-4ed3-9b59-edf7bc665c77"
    },
    {
        "author": "方岳",
        "paragraphs": [
            "雪骨冰肌合耐寒，怕寒却不離家山。",
            "老夫懷土與渠等，一钁移來得許頑。"
        ],
        "title": "素馨",
        "id": "81a5528e-387c-439f-8fb8-81814dfb278a"
    },
    {
        "author": "方岳",
        "paragraphs": [
            "筠籠带雨摘初殘，粟粟生寒鶴項殷。",
            "衆口但便甜似蜜，寧知奇處是微酸。"
        ],
        "title": "次韻楊梅",
        "id": "262a9b42-3b80-43e2-94f2-fd26613d0eb9"
    },
    {
        "author": "方岳",
        "paragraphs": [
            "炎蒸官屋如樊籠，安得雪嚼郎官紅。",
            "海山僊人隔千里，忽到眼中宗派同。"
        ],
        "title": "方紅  其一",
        "id": "cac14ad5-c1fb-4f4d-876d-57eb5b67bec9"
    },
    {
        "author": "方岳",
        "paragraphs": [
            "羣仙南遊三神山，親留冰丹祛暑袢。",
            "蘂珠侍宸輒分似，我其詩之累百番。"
        ],
        "title": "方紅  其二",
        "id": "6539230a-f63e-4846-baeb-4cba55ffbf8f"
    },
    {
        "author": "方岳",
        "paragraphs": [
            "春山如染費人詩，驟馬新堤拂柳絲。",
            "杜宇一聲春欲暮，海棠睡去未曾知。"
        ],
        "title": "次韻至能湖上",
        "id": "21c8180e-cad0-4782-85cc-852496ff3b9e"
    },
    {
        "author": "方岳",
        "paragraphs": [
            "綠陰深護碧闌干，拂拂春愁不忍看。",
            "燕子未歸花落盡，一簾香雪晚風寒。"
        ],
        "title": "楊柳枝  其一",
        "id": "7d990792-5933-4ebf-beb4-a77f63777381"
    },
    {
        "author": "方岳",
        "paragraphs": [
            "抝盡青青恨未消，春風一夜長新條。",
            "多情也似相欺得，愛惹釵頭翡翠翹。"
        ],
        "title": "楊柳枝  其二",
        "id": "3ad4f6be-1a03-4503-9f45-d24b5a5bd706"
    },
    {
        "author": "方岳",
        "paragraphs": [
            "晴日遊絲亂入簾，夕陽更添酒家帘。",
            "粥香餳白清明近，鬭挽柔條插畫簷。"
        ],
        "title": "楊柳枝  其三",
        "id": "b8e35b55-8370-4aec-8572-1690e4e0dd57"
    },
    {
        "author": "方岳",
        "paragraphs": [
            "小橋風定綠烟垂，幾送行人此別離。",
            "蹀躞玉驄嘶草去，啼鶯寂寞雨千絲。"
        ],
        "title": "楊柳枝  其四",
        "id": "69be3556-f876-4a2e-8db5-8e96d9661452"
    },
    {
        "author": "方岳",
        "paragraphs": [
            "幾日春寒怯上樓，樓頭烟縷拂簾鈎。",
            "相看瘦盡渾無奈，一種風流各自愁。"
        ],
        "title": "楊柳枝  其五",
        "id": "b43202a7-560e-440e-8a0a-22ff935967a3"
    },
    {
        "author": "方岳",
        "paragraphs": [
            "一層雲放一層山，小市人家翠欲環。",
            "檢點只疑低數尺，一層山向隠雲間。"
        ],
        "title": "觀山",
        "id": "805258b7-adf2-4272-bd33-24596e2f1082"
    },
    {
        "author": "方岳",
        "paragraphs": [
            "纔出城來便不同，綠楊微拂藕花風。",
            "過湖船用百錢買，卧看雲歸南北峰。"
        ],
        "title": "過湖",
        "id": "6bbf0ca7-61b6-4830-a978-1c0b1747b564"
    },
    {
        "author": "方岳",
        "paragraphs": [
            "一刻之間值萬金，苦無人可共幽襟。",
            "幾年不作西湖想，聽得啼鶯不自禁。"
        ],
        "tags": [
            "西湖"
        ],
        "title": "暑中雜興  其一",
        "id": "51651193-9784-445a-87e8-3ac86cc3fa7a"
    },
    {
        "author": "方岳",
        "paragraphs": [
            "不慣山中夜月寒，滿窗樹影蘚花乾。",
            "移床近壁不敢卧，恐是龍蛇之屈蟠。"
        ],
        "title": "暑中雜興  其二",
        "id": "a0e6e8a9-3ab2-455c-92bd-1b8828e6fc6f"
    },
    {
        "author": "方岳",
        "paragraphs": [
            "今年不上一竿竹，渠豈於人亦世情。",
            "風雨尚餘千个在，結巢吾欲聽秋聲。"
        ],
        "title": "暑中雜興  其三",
        "id": "d3da9e10-5663-4fac-8e61-28b671977d5e"
    },
    {
        "author": "方岳",
        "paragraphs": [
            "白鷗吾有一日雅，疇昔見之相與親。",
            "滄浪忽欲從此逝，嗔我手揖無詩人。"
        ],
        "title": "暑中雜興  其四",
        "id": "5d9a5a9d-523e-4c39-871f-5d77deff9bbb"
    },
    {
        "author": "方岳",
        "paragraphs": [
            "是非不到野溪邊，只就梧桐聽雨眠。",
            "睡熟不知溪水長，鷺鷥飛上釣魚船。"
        ],
        "title": "暑中雜興  其五",
        "id": "e1d2d54e-496b-441e-b0d7-3b2654921663"
    },
    {
        "author": "方岳",
        "paragraphs": [
            "平生多可曹修士，說我唐詩最逼真。",
            "不道蹇馿風雪裏，何如黄犢過比鄰。"
        ],
        "title": "暑中雜興  其六",
        "id": "9ececce6-93d5-4293-bf74-f3ad3cedfbe6"
    },
    {
        "author": "方岳",
        "paragraphs": [
            "俚謂革鞾烏脚鬼，吾尊毛穎黑頭公。",
            "與鞾作傳何爲者，穎則萬世文辭工。"
        ],
        "title": "暑中雜興  其七",
        "id": "a97702f2-7f41-4c0e-8eef-478c5b8adc35"
    },
    {
        "author": "方岳",
        "paragraphs": [
            "只鋤蔬甲亦妨閒，久與溪雲斷往還。",
            "今日偶來僧却在，共煎茶喫話廬山。"
        ],
        "tags": [
            "庐山"
        ],
        "title": "暑中雜興  其八",
        "id": "5a042c30-bb46-484d-adb8-5b70370d53fa"
    },
    {
        "author": "方岳",
        "paragraphs": [
            "秋日尋詩獨自行，藕花香冷水風清。",
            "一凉轉覺詩難做，付與梧桐夜雨聲。"
        ],
        "title": "立秋",
        "id": "e0d0857d-7bb4-4739-ab21-ad811f4ee347"
    },
    {
        "author": "方岳",
        "paragraphs": [
            "南薰殿上薰風老，雨便飛來占取凉。",
            "書带香眠愁杳渺，雲侵清簟竹方床。"
        ],
        "title": "書元可扇",
        "id": "ad4f6ab2-bc45-4c55-a83c-341f98577bd4"
    },
    {
        "author": "方岳",
        "paragraphs": [
            "閒雲古木山藏寺，野渡孤舟水落磯。",
            "秋色無人空黯淡，竹門未掩待僧歸。"
        ],
        "title": "記畫",
        "id": "60ce9bae-5f44-472c-b037-ca4eb7e3094b"
    },
    {
        "author": "方岳",
        "paragraphs": [
            "晚晴鋪網占鷗沙，各自分魚就酒家。",
            "洞口醉眠船正暖，碧桃流出兩三花。"
        ],
        "title": "漁父詞  其一",
        "id": "bfda27d7-21ab-4f60-9c36-a87169bc6527"
    },
    {
        "author": "方岳",
        "paragraphs": [
            "陰陰深樹晚生烟，雨急歸來失繫船。",
            "白鷺不驚沙水淺，依然共在綠楊邊。"
        ],
        "title": "漁父詞  其二",
        "id": "af14018a-6042-408e-b5af-2e0dbb08179a"
    },
    {
        "author": "方岳",
        "paragraphs": [
            "烟波渺渺一輕篷，浦溆生寒蘆荻風。",
            "昨夜新霜魚自少，滿江明月笛聲中。"
        ],
        "title": "漁父詞  其三",
        "id": "47ac6b29-4aaa-461b-9f1a-d89f2df7f7c7"
    },
    {
        "author": "方岳",
        "paragraphs": [
            "沽酒歸來雪滿船，一蓑撐傍斷磯邊。",
            "誰家庭院無梅看，不似江村欲暮天。"
        ],
        "title": "漁父詞  其四",
        "id": "19c8a9af-d9b4-4c5a-b6ee-884e3ab1faa3"
    },
    {
        "author": "方岳",
        "paragraphs": [
            "落日鴛鴦睡淺坡，荷花初醒水微波。",
            "玉簫吹斷晴雲濕，最覺池寬得月多。"
        ],
        "title": "龜巢夜宴",
        "id": "b80151c6-4f70-4ad3-8a60-a3eab754870f"
    },
    {
        "author": "方岳",
        "paragraphs": [
            "竹雨梧風滿袖凉，踏槐仍逐衆人忙。",
            "一觴共滴蟾蜍露，併遣五千書傳香。"
        ],
        "title": "送劉仲子就試  其一",
        "id": "f51cc4e4-a40f-425d-8346-d5851c260328"
    },
    {
        "author": "方岳",
        "paragraphs": [
            "小技文章道未尊，入時新樣更難論。",
            "鵠袍纔脫須重讀，六籍久爲場屋昏。"
        ],
        "title": "送劉仲子就試  其二",
        "id": "5caea940-8281-4869-b91a-caf5f040245d"
    },
    {
        "author": "方岳",
        "paragraphs": [
            "烟雨中間幾白鷗，藕花菱葉小亭幽。",
            "紫蓴共煮香涎滑，吐出新詩字字秋。"
        ],
        "title": "羹蓴",
        "id": "1b01108a-0e4c-4464-811f-2dfbd44c0bde"
    },
    {
        "author": "方岳",
        "paragraphs": [
            "香篆燒殘小玉虯，荷花深處浴鳬鷗。",
            "談詩未了催行酒，忽送清歌淺黛愁。"
        ],
        "title": "鄭文振席上",
        "id": "073c05bb-535e-451d-86d4-595835f96039"
    },
    {
        "author": "方岳",
        "paragraphs": [
            "茂竹脩林已陳迹，禹穴剡溪俱勝遊。",
            "秋風倘未理歸夢，我欲買船官渡頭。"
        ],
        "title": "寄越友  其一",
        "id": "d6154bf1-9a24-47d1-bff6-d43a91fb3b0c"
    },
    {
        "author": "方岳",
        "paragraphs": [
            "湖山掩映信樂國，烟雨凄迷非故鄉。",
            "青燈何日一杯酒，江頭極目吳山長。"
        ],
        "title": "寄越友  其二",
        "id": "8bfe6c8f-3f04-4869-89b9-346cc3b0d1d4"
    },
    {
        "author": "方岳",
        "paragraphs": [
            "西湖天下奇絕處，定有老僊時下觀。",
            "重來俯仰已陳迹，但見孤山烟霧漫。"
        ],
        "tags": [
            "西湖"
        ],
        "title": "跋至能所書西湖洞天事  其一",
        "id": "bde2ff5a-24a3-4ec0-a7ef-454466b588d7"
    },
    {
        "author": "方岳",
        "paragraphs": [
            "圮上老人親墮履，衡山道士共聯詩。",
            "向來此事亦多矣，我故於君了不疑。"
        ],
        "tags": [
            "衡山",
            "西湖"
        ],
        "title": "跋至能所書西湖洞天事  其二",
        "id": "8a3284d2-73c5-48ac-9324-298128519483"
    },
    {
        "author": "方岳",
        "paragraphs": [
            "江山於我故眼青，我亦輒以詩酬之。",
            "東華昨夢已塵土，千萬勿令鷗鷺知。"
        ],
        "title": "陪劉提察少集四聖觀  其一",
        "id": "75e83bb9-d801-4fa7-b10c-24b48c9b4966"
    },
    {
        "author": "方岳",
        "paragraphs": [
            "詩人胸次倒磊塊，試澆之酒將何如。",
            "作詩不壓林逋倒，正恐湖山亦厭余。"
        ],
        "title": "陪劉提察少集四聖觀  其二",
        "id": "42cb0c2f-f0a7-4001-9a79-dbb372fd2515"
    },
    {
        "author": "方岳",
        "paragraphs": [
            "只爲梧桐怨夜長，不知楊柳老年芳。",
            "林梢一片過雲雨，便作秋聲占取凉。"
        ],
        "title": "宿芳潤用壁間韻",
        "id": "b6468a13-cae3-4584-b31e-3579d1641753"
    },
    {
        "author": "方岳",
        "paragraphs": [
            "幾携筆硯傍書林，吟到更寒月未沈。",
            "有客忽從天祿至，人間便隔五雲深。"
        ],
        "title": "次韻牟監簿  其一",
        "id": "202e7a61-1439-4746-a3f7-b299d47fc142"
    },
    {
        "author": "方岳",
        "paragraphs": [
            "秋聲滿院有誰來，亦欲從君話老懷。",
            "隔竹已敲茶臼雪，不知何日又清齋。"
        ],
        "title": "次韻牟監簿  其二",
        "id": "ec66676d-1b05-4918-a6c3-5ade74d31f51"
    },
    {
        "author": "方岳",
        "paragraphs": [
            "晴窗欲曉鳥聲春，喚起藜床入定身。",
            "老去不知三月暮，夢中親見兩詩人。"
        ],
        "title": "夢放翁爲予作貧樂齋扁誠齋許畫齋壁予本無是齋亦不省誠齋之能畫也",
        "id": "36d2e15e-86fa-4f99-b284-ec4a23d4db98"
    },
    {
        "author": "方岳",
        "paragraphs": [
            "空濛山翠濕烏紗，逗密穿深一逕斜。",
            "誰畫秋厓滿頭雪，石壇倚竹看梅花。"
        ],
        "title": "早春山中  其一",
        "id": "74fb0801-2372-4c41-90cf-2b040a25061c"
    },
    {
        "author": "方岳",
        "paragraphs": [
            "竹邊門自不須關，留與山雲共往還。",
            "芳草初齊梅點點，綠絲茸地鹿胎斑。"
        ],
        "title": "早春山中  其二",
        "id": "b31fb177-ed56-42bc-bfdd-bc91743b676e"
    },
    {
        "author": "方岳",
        "paragraphs": [
            "蘭未曾芽柳未絲，是渠春早是春遲。",
            "草塘尋見春風處，問訊如何自不知。"
        ],
        "title": "早春山中  其三",
        "id": "9ccc9847-fd77-416d-85c4-ca01b1fee52b"
    },
    {
        "author": "方岳",
        "paragraphs": [
            "吟入梅花倚樹腰，不知聲撼雪飄飄。",
            "山翁只道春無力，半日黏鬚未肯消。"
        ],
        "title": "早春山中  其四",
        "id": "993688cd-5886-4470-a4d9-0980b3cf21ef"
    },
    {
        "author": "方岳",
        "paragraphs": [
            "同時乞得杏花栽，一樣高低一處裁。",
            "自是春風不齊整，半零落盡半胚胎。"
        ],
        "title": "早春山中  其五",
        "id": "8458a044-ca32-4c22-bcd9-d5517b4394f2"
    },
    {
        "author": "方岳",
        "paragraphs": [
            "團蒲曲几雪鬅鬙，寒入青燈澹似僧。",
            "只有梅花一林月，酒盃詩筆已無能。"
        ],
        "title": "元夕  其一",
        "id": "c39a1628-0878-4273-92ec-d9589cb829e6"
    },
    {
        "author": "方岳",
        "paragraphs": [
            "去年人老已蒼華，野蔌山醪辦咄嗟。",
            "到得今年人又老，也無筋力看梅花。"
        ],
        "title": "元夕  其二",
        "id": "b0f3a36b-3fd5-494a-9368-002a8be755de"
    },
    {
        "author": "方岳",
        "paragraphs": [
            "莫道山家不挂燈，脩身寶月一團冰。",
            "清寒照見諸人膽，却問諸人見未曾。"
        ],
        "title": "元夕  其三",
        "id": "6a695429-cdcf-4450-8567-da1668bcd462"
    },
    {
        "author": "方岳",
        "paragraphs": [
            "老去歡悰久已無，病來瘦骨不勝扶。",
            "山居幸自依青士，身事何曾問紫姑。"
        ],
        "title": "元夕  其四",
        "id": "a163f844-8411-411d-b172-bdbbeddec325"
    },
    {
        "author": "方岳",
        "paragraphs": [
            "十日春霖一日晴，打包作意辦山行。",
            "月明夜半雨聲急，不道老天無十成。"
        ],
        "title": "入村  其一",
        "id": "59bd640c-281d-4c50-bed9-4e05d9fb7045"
    },
    {
        "author": "方岳",
        "paragraphs": [
            "山深未必得春遲，處處山櫻花壓枝。",
            "桃李不言隨雨意，亦知終是有晴時。"
        ],
        "title": "入村  其二",
        "id": "3204d3fd-3784-4614-9b8b-7654aae0580a"
    },
    {
        "author": "方岳",
        "paragraphs": [
            "閉門覓句每無悰，句在茅茨烟雨中。",
            "和烟和雨收拾取，等晴却寫與東風。"
        ],
        "title": "入村  其三",
        "id": "60595d96-3bbf-41d1-96be-f8a60fcf616e"
    },
    {
        "author": "方岳",
        "paragraphs": [
            "宿雨初晴曉日晶，彌川滿谷白雲平。",
            "爛銀堆裏素螺髻，畫出江潮萬里橫。"
        ],
        "title": "入村  其四",
        "id": "6512291f-a02f-4b89-875c-7d4a4431e9e6"
    },
    {
        "author": "方岳",
        "paragraphs": [
            "是葉青青花片紅，剪裁無巧似春風。",
            "誰將葉作花顔色，更與春風迥不同。"
        ],
        "title": "雁來紅  其一",
        "id": "d1d106bc-754c-4b10-832e-742d2a8e5ad0"
    },
    {
        "author": "方岳",
        "paragraphs": [
            "秋入山籬葉正丹，老天渾誤作花看。",
            "不知宋玉今何似，雁欲來時霜正寒。"
        ],
        "title": "雁來紅  其二",
        "id": "fbd6b016-75fb-46e1-8092-4015c460b52b"
    },
    {
        "author": "方岳",
        "paragraphs": [
            "月明正午一聲雁，山靜如秋兩袖風。",
            "鶴與蒼頭齊睡著，無人知我此山中。"
        ],
        "title": "月下  其一",
        "id": "340071be-33e0-4739-9607-a52e39c9ac22"
    },
    {
        "author": "方岳",
        "paragraphs": [
            "春風不到莓苔石，山月自隨烟水身。",
            "窮是世間常事耳，不知顛倒幾多人。"
        ],
        "title": "月下  其二",
        "id": "9024d5f0-ae31-4ca2-9121-dbe7895aad8e"
    },
    {
        "author": "方岳",
        "paragraphs": [
            "幾人曾識離騷面，說與蘭花枉自開。",
            "却是樵夫生鼻孔，擔頭带得入城來。"
        ],
        "title": "買蘭",
        "id": "02635dd5-8a9d-49d8-a347-84c225cf05d5"
    },
    {
        "author": "方岳",
        "paragraphs": [
            "山徑陰陰雨未乾，春風已暖却成寒。",
            "不緣天氣渾無準，要護荼䕷繼牡丹。"
        ],
        "title": "荼䕷  其一",
        "id": "450b7f76-11b5-49f4-8bcb-b3540ce286be"
    },
    {
        "author": "方岳",
        "paragraphs": [
            "手插春風十萬條，野香落絮玉摇摇。",
            "黄鸝莫誤看花眼，等得南薰雪未消。"
        ],
        "title": "荼䕷  其二",
        "id": "4cf4fb66-2ae5-4243-bb38-72fbc9a5d7d2"
    },
    {
        "author": "方岳",
        "paragraphs": [
            "少作花頭多作叢，十分能有幾分紅。",
            "春工自不容人力，抱甕窮年笑此翁。"
        ],
        "title": "牡丹多不開花",
        "id": "3afa1372-c975-4f3f-ac75-7230d5781ef9"
    },
    {
        "author": "方岳",
        "paragraphs": [
            "南薰獨擅水雲鄉，不許人間別有香。",
            "是草是花開一遍，春風却似欠商量。"
        ],
        "title": "觀荷  其一",
        "id": "62c38b6e-58ff-48d2-b0fb-31dad26d8e6f"
    },
    {
        "author": "方岳",
        "paragraphs": [
            "春紅樹樹或叢叢，一一托根塵土中。",
            "不道獨清冰氏子，炎天玉立水晶宮。"
        ],
        "title": "觀荷  其二",
        "id": "88947307-7815-410c-b972-af997b0877b0"
    },
    {
        "author": "方岳",
        "paragraphs": [
            "紅紅白白兩娉婷，一種風流各典刑。",
            "紅亦非紅白非白，阿嬌微醉阿環醒。"
        ],
        "title": "觀荷  其三",
        "id": "dfcce555-73af-400e-859e-4eacda49df94"
    },
    {
        "author": "方岳",
        "paragraphs": [
            "蓮有濂溪梅有逋，兩家言句滿江湖。",
            "自憐尚與梅花隔，曾識先生太極圖。"
        ],
        "title": "觀荷  其四",
        "id": "7163cdcc-8999-46c5-97a6-46161fe4d489"
    },
    {
        "author": "方岳",
        "paragraphs": [
            "花葉根莖迥不同，略無些子犯春風。",
            "羽衣縱落尋芳後，解作清凉烈日中。"
        ],
        "title": "觀荷  其五",
        "id": "28d32c9d-08df-4871-81e3-4775dd7583f3"
    },
    {
        "author": "方岳",
        "paragraphs": [
            "寒聲策策琅玕碧，香氣浮浮菡萏紅。",
            "六月人間苦炎熱，獨搔殘雪月明中。"
        ],
        "title": "山橋月夜",
        "id": "8fab1d54-9063-4992-b631-f22c8177a2e3"
    },
    {
        "author": "方岳",
        "paragraphs": [
            "藴隆日日等西風，等得西風更藴隆。",
            "四十日秋無點雨，誰將消息到梧桐。"
        ],
        "title": "秋熱  其一",
        "id": "cc60c6ac-9486-45ed-93ca-16c112ea05b2"
    },
    {
        "author": "方岳",
        "paragraphs": [
            "山氣爞爞旱火光，牆頭枯草半青黄。",
            "饑腸慣作晴雷吼，且乞梧桐一夜凉。"
        ],
        "title": "秋熱  其二",
        "id": "05d175bf-5f4e-4e16-a9b8-a0a85cca09fc"
    },
    {
        "author": "方岳",
        "paragraphs": [
            "九月年時已肅霜，今年九月尚追凉。",
            "幸吾絺綌猶無恙，杜老何煩苦自傷。"
        ],
        "title": "晚秋猶熱  其一",
        "id": "81df9588-1d09-47ed-b35e-aafc6dd5d1ab"
    },
    {
        "author": "方岳",
        "paragraphs": [
            "適自相遭各有時，莫悲團扇與秋辭。",
            "班姬不死天無準，定悔當時作許悲。"
        ],
        "title": "晚秋猶熱  其二",
        "id": "02d2ac9b-4381-47b7-b7b8-2b5f28985467"
    },
    {
        "author": "方岳",
        "paragraphs": [
            "窺園何物慍無端，疥手偷將玉雪團。",
            "不道主林神忌諱，鳥烏聲樂併催殘。"
        ],
        "title": "即事十首  其一",
        "id": "62218612-2918-41a6-8f5f-027cc6efbdd5"
    },
    {
        "author": "方岳",
        "paragraphs": [
            "野塘尺水亦生烟，寧有餘波可及田。",
            "商略且爲魚作計，須臾毋死待豐年。"
        ],
        "title": "即事十首  其二",
        "id": "21349839-0846-4b8b-926b-8046174c4140"
    },
    {
        "author": "方岳",
        "paragraphs": [
            "畦丁亸懶欲誰欺，趁我山行始一犂。",
            "只有山花山鳥笑，主人元自不曾知。"
        ],
        "title": "即事十首  其三",
        "id": "dbd9c4b2-f834-45de-b617-1d9e84767bf7"
    },
    {
        "author": "方岳",
        "paragraphs": [
            "藤蔓穿籬礙草扉，與僮扶起繞松圍。",
            "髯龍鱗甲動雲雨，縛著空山莫遣飛。"
        ],
        "title": "即事十首  其四",
        "id": "eeb8cd13-08ee-4bd4-86ec-b8a4ee1739eb"
    },
    {
        "author": "方岳",
        "paragraphs": [
            "龍骨翻翻水倒流，藕花借與稻花秋。",
            "魚兼熊掌不可得，寧負風光救口休。"
        ],
        "title": "即事十首  其五",
        "id": "75c532d7-4b92-4c34-af7a-8256418a90a4"
    },
    {
        "author": "方岳",
        "paragraphs": [
            "記得秋風此削瓜，偶遺子亦自成花。",
            "生生造化無終極，但有根芽未可涯。"
        ],
        "title": "即事十首  其六",
        "id": "8d46068d-8df4-4d7d-82a7-26d567561b19"
    },
    {
        "author": "方岳",
        "paragraphs": [
            "巖暝林霏日夕佳，百年寧復此秋崖。",
            "不須更問青烏子，一鍤相隨死便埋。"
        ],
        "title": "即事十首  其七",
        "id": "3d33472c-80fe-4a70-a523-aef09d3f7916"
    },
    {
        "author": "方岳",
        "paragraphs": [
            "赤日黄埃槁欲焚，賽神迎佛正紛紛。",
            "天公老手何關汝，一雨晴無一點雲。"
        ],
        "title": "即事十首  其八",
        "id": "b857eadf-93b5-4570-b944-6a47147cbd19"
    },
    {
        "author": "方岳",
        "paragraphs": [
            "得摇牙處儘摇牙，底用鳴聲遶鬢譁。",
            "政自爲渠眠不熟，西風吹葉打窗紗。"
        ],
        "title": "即事十首  其九",
        "id": "807dbf0b-7695-44e3-b2cf-2d851a2025a4"
    },
    {
        "author": "方岳",
        "paragraphs": [
            "殘鬢蕭蕭不滿梳，秋風椎髻立庭除。",
            "日明照見崚嶒影，自是山僧不是予。"
        ],
        "title": "即事十首  其一○",
        "id": "8c489ba7-6c2d-4c9e-a021-9651e4d79c32"
    },
    {
        "author": "方岳",
        "paragraphs": [
            "羊裘偃蹇釣烟沙，不肯雲臺定等差。",
            "漢室了無塵土在，滿江風月自蘆花。"
        ],
        "title": "釣臺",
        "id": "13cdc060-16c3-4ed8-a5aa-0bbff7dada94"
    },
    {
        "author": "方岳",
        "paragraphs": [
            "送出青山點點愁，數聲柔艣隔滄洲。",
            "白鷗不受人間暑，明月一江天地秋。"
        ],
        "title": "題雄觀",
        "id": "5946f812-4dcc-43ab-8cde-8e20d1a26ad4"
    },
    {
        "author": "方岳",
        "paragraphs": [
            "誤脫農蓑拾漢科，空山奈此月明何。",
            "秋風又跨揚州鶴，行路正難愁思多。"
        ],
        "title": "次韻酬因勝老  其一",
        "id": "87196f11-3d13-4e55-979c-655cf71f78d4"
    },
    {
        "author": "方岳",
        "paragraphs": [
            "雁落平沙字字愁，打包不肯與山留。",
            "一篷煙雨載秋去，詩在江南蘆荻洲。"
        ],
        "title": "次韻酬因勝老  其二",
        "id": "19426e1b-62aa-4d9c-995e-53d8945084e7"
    },
    {
        "author": "方岳",
        "paragraphs": [
            "淺山如霽水連天，江北江南路幾千。",
            "入夢老親雙白髮，歸歟早及菊花前。"
        ],
        "title": "次韻酬因勝老  其三",
        "id": "e4ee6b42-9061-4def-8c9a-fda5f1da5dc3"
    },
    {
        "author": "方岳",
        "paragraphs": [
            "秋風誰怒水中蟹，昨夢不疑杯裏蛇。",
            "迸齒清寒銀粟粟，不隨鹽酪供毗耶。"
        ],
        "title": "客饟銀茄不敢送場屋士",
        "id": "769260b4-722c-4f02-b20b-c026ea55188c"
    },
    {
        "author": "方岳",
        "paragraphs": [
            "買魚聊復醉𨠵船，萬事從來付老天。",
            "欲辦把茅無計可，不量吾力更籌邊。"
        ],
        "title": "次韻鄭省倉  其一",
        "id": "94ab21ba-b95d-4d28-97da-59f6f8048d72"
    },
    {
        "author": "方岳",
        "paragraphs": [
            "歸去來兮月一船，世途難似上青天。",
            "烟蓑自與輕鷗狎，却在風濤阿那邊。"
        ],
        "title": "次韻鄭省倉  其二",
        "id": "6f8f6fc8-f68c-4343-abf2-d3a89a74f104"
    },
    {
        "author": "方岳",
        "paragraphs": [
            "紫薇花下玉丁東，夜午牽牛亦未中。",
            "孔壁尚餘金石奏，捲班翻過玉成宮。"
        ],
        "title": "丁祭",
        "id": "c7c1147a-4b27-434c-ab65-c814e0e59d90"
    },
    {
        "author": "方岳",
        "paragraphs": [
            "黄塵茫茫行野馬，白髮混混爭蝸牛。",
            "老心如水夜聲寂，明月不減山間秋。"
        ],
        "title": "中秋",
        "id": "f8437cba-fd15-406f-9f36-e6f449621f48"
    },
    {
        "author": "方岳",
        "paragraphs": [
            "可是詩邊欠老干，蘚床相對話燈殘。",
            "秋城一夜江湖晚，風雨重陽菊自寒。"
        ],
        "title": "次韻齋宿  其一",
        "id": "56c14d5e-8832-486f-a7b0-ce205ffd6477"
    },
    {
        "author": "方岳",
        "paragraphs": [
            "黄花白髮兩關情，併入齋房長短更。",
            "久客自知秋意思，底須蛩雨做寒聲。"
        ],
        "title": "次韻齋宿  其二",
        "id": "2181cda0-b7bd-4a59-b1a5-0efdf8337a15"
    },
    {
        "author": "方岳",
        "paragraphs": [
            "六朝晴樹一江秋，盡入風烟頂𩕳頭。",
            "老手更擎江色出，小亭景却勝於樓。"
        ],
        "title": "題甘露寺中峰  其一",
        "id": "966336e3-2430-43f2-b8af-6ec5e347aa0e"
    },
    {
        "author": "方岳",
        "paragraphs": [
            "金焦兩點自東西，著我於中亦一奇。",
            "菰葉蘋花秋共晚，山寒未必白鷗知。"
        ],
        "title": "題甘露寺中峰  其二",
        "id": "a115a685-fcad-4338-9227-94906b9c7dcd"
    },
    {
        "author": "方岳",
        "paragraphs": [
            "一生坐與蛇添足，萬事不如龜縮頭。",
            "亦笑軍持太多事，孤桐自了月明秋。"
        ],
        "title": "送琴遂還楚東  其一",
        "id": "97a31a4f-097a-419e-8792-e3a90ac11296"
    },
    {
        "author": "方岳",
        "paragraphs": [
            "脚根踏地袈裟破，鼻孔撩天拄杖橫。",
            "歸掃秋雲趺足坐，荻花半落晚風晴。"
        ],
        "title": "送琴遂還楚東  其二",
        "id": "0fc65e1a-4bd2-4823-b150-6aec71fbd661"
    },
    {
        "author": "方岳",
        "paragraphs": [
            "凡我同盟鷗鷺羣，既盟之後亦幽欣。",
            "山中芝朮香堪煮，鶴未歸來空暮雲。"
        ],
        "title": "夢中  其一",
        "id": "75b561bd-b761-4731-809d-93e8f0076576"
    },
    {
        "author": "方岳",
        "paragraphs": [
            "樹擎晚色柔枝碧，兔睡晴香老月寒。",
            "自滴玉蜍秋滿袖，輕雲片片泊闌干。"
        ],
        "title": "夢中  其二",
        "id": "a261fdb0-4524-4088-9e2e-8e7731c3cd64"
    },
    {
        "author": "方岳",
        "paragraphs": [
            "秋老江南隔岸山，斷雲衰草雨斑斑。",
            "烟帆未可橫江去，鳴艣恐妨鷗鷺閒。"
        ],
        "title": "東津",
        "id": "0a5e7814-cade-4dc4-ac5b-19310ef9139b"
    },
    {
        "author": "方岳",
        "paragraphs": [
            "雨宿疎篷不耐閒，蘋花菰葉老江干。",
            "鷺飛欲下忽驚起，秋水新添一寸寒。"
        ],
        "title": "雨宿",
        "id": "75a6bd6c-2a1a-4134-becc-7602a75e03d7"
    },
    {
        "author": "方岳",
        "paragraphs": [
            "自掩窗紗護夕陽，碧壺深貯溜晴光。",
            "可曾見此春風面，浄洗鉛華試曉霜。"
        ],
        "title": "次韻梁倅秋日白牡丹",
        "id": "ad66922c-14bd-4b7f-ba80-bf9ad21797d0"
    },
    {
        "author": "方岳",
        "paragraphs": [
            "厥草惟夭簇絳繒，猩紅初滴尚炎蒸。",
            "西風坐閲芙蓉老，合是花中耐久朋。"
        ],
        "title": "赬桐花  其一",
        "id": "f9e10ce0-3f3d-48f1-9310-aa7dee5e2506"
    },
    {
        "author": "方岳",
        "paragraphs": [
            "似子圓紅不似花，綠叢擎出野人家。",
            "亦知吟骨今當換，火候初成獨體砂。"
        ],
        "title": "赬桐花  其二",
        "id": "0df7b6d5-325b-424c-ada1-4803bbac72b5"
    },
    {
        "author": "方岳",
        "paragraphs": [
            "每評吾郡佳山水，當以水西爲最奇。",
            "徑向水西非具眼，不眠偶愛不渠知。"
        ],
        "title": "題偶愛  其一",
        "id": "9624bee9-b48b-4442-af9c-28701e6d4c6c"
    },
    {
        "author": "方岳",
        "paragraphs": [
            "長汀宜日山宜雨，盡在鷗看鷺聽中。",
            "想見夜寒留客醉，倚闌拍手喚漁篷。"
        ],
        "title": "題偶愛  其二",
        "id": "1a934ab5-c0c8-4560-9101-8035797f2071"
    },
    {
        "author": "方岳",
        "paragraphs": [
            "隨行茶竈曾同宿，看盡朝嵐與夕霏。",
            "一片詩愁秋渺渺，樹林深處見僧歸。"
        ],
        "title": "題偶愛  其三",
        "id": "4bb74b63-f7d6-46c7-b3d5-46d376c44162"
    },
    {
        "author": "方岳",
        "paragraphs": [
            "溪雲莫怪塵埃面，更與青山把一杯。",
            "未省此詩容寫否，聞渠曾識謫僊來。"
        ],
        "title": "題偶愛  其四",
        "id": "f78d88b9-8285-4aaf-940a-2365c4f334db"
    },
    {
        "author": "方岳",
        "paragraphs": [
            "山知吾亦以詩豪，疇昔於山只淡交。",
            "清得不多贏得瘦，一生悔讀楚離騷。"
        ],
        "title": "湖上醉題",
        "id": "4186edcf-8616-453f-bcb3-6b3f4113dd08"
    },
    {
        "author": "方岳",
        "paragraphs": [
            "萬柄風荷秋渺然，百錢又買過湖船。",
            "菰蒲鷗鷺渾相識，驚怪人間已十年。"
        ],
        "title": "夢過湖",
        "id": "88855309-9b37-40fa-b4c0-9e90a9fb703c"
    },
    {
        "author": "方岳",
        "paragraphs": [
            "屋頭烏桕午陰密，牛與牧童相對眠。",
            "不是官中催稅急，十年前已學耕田。"
        ],
        "title": "行田  其一",
        "id": "9776118b-fc12-4cd1-814b-feae68719c5a"
    },
    {
        "author": "方岳",
        "paragraphs": [
            "老農具榻茅茨底，準擬先生欲岸巾。",
            "笑道已呼兒貰酒，月明且不厭家貧。"
        ],
        "title": "行田  其二",
        "id": "42b13827-0506-445f-a348-033edbd171e8"
    },
    {
        "author": "方岳",
        "paragraphs": [
            "老兔酣眠一夜霜，妖蟇健啖未渠央。",
            "人間今欠玉川子，生語聱牙滿世香。"
        ],
        "title": "月蝕",
        "id": "ed1a81af-af7f-4870-821a-b8735e9c4d33"
    },
    {
        "author": "方岳",
        "paragraphs": [
            "秋風吹裂舊荷衣，自讀離騷倚落暉。",
            "已覺蘆花洲渚冷，水天歸雁著行飛。"
        ],
        "title": "次韻陳帳管秋思  其一",
        "id": "49305506-7714-40f9-a2d8-2e73ea202a3d"
    },
    {
        "author": "方岳",
        "paragraphs": [
            "人家一樣捲湘簾，惹起新愁到酒邊。",
            "久客不知詩瘦損，小樓孤倚月娟娟。"
        ],
        "title": "次韻陳帳管秋思  其二",
        "id": "18cf17a0-d533-40ff-8092-599d2df74782"
    },
    {
        "author": "方岳",
        "paragraphs": [
            "且容晴夢泊鷗沙，傳語茶頭莫點茶。",
            "山客不歸秋自老，滿城風雨又黄花。"
        ],
        "title": "訪恭率翁不值",
        "id": "9fdb6e1d-30b5-459d-b559-7e7c1187a937"
    },
    {
        "author": "方岳",
        "paragraphs": [
            "枯荷折葦卧鳬鷗，小雨輕烟畫出秋。",
            "自喚短篷將老硯，石亭尋客了詩愁。"
        ],
        "title": "還留石亭",
        "id": "65c843aa-a1f1-4dfc-96a9-5c75f63ca2af"
    },
    {
        "author": "方岳",
        "paragraphs": [
            "江鱸淮蟹不論錢，肯到湖邊明月船。",
            "玉鱠雪螯新煮酒，桂花香後菊花前。"
        ],
        "title": "次韻客饟鱸蟹",
        "id": "121c9aa2-8fd1-4b71-b2e6-221f81fbef60"
    },
    {
        "author": "方岳",
        "paragraphs": [
            "半床明月老秋風，未必詩人一例窮。",
            "比似樂天猶欠在，是非已落酒杯中。"
        ],
        "title": "戲簡王尉  其一",
        "id": "bf4c0ef0-69ee-453d-bf6a-755924801d3d"
    },
    {
        "author": "方岳",
        "paragraphs": [
            "楚雲遲上木蘭船，惹得秋辭亦浪傳。",
            "不直翠眉親唱與，故應無分學彭宣。"
        ],
        "title": "戲簡王尉  其二",
        "id": "9793c5c5-050c-47da-951b-4419f90f26f2"
    },
    {
        "author": "方岳",
        "paragraphs": [
            "不奈梅花爾許愁，天寒孤倚夕陽樓。",
            "近城鷗鷺逢人慣，肯與漁蓑共釣舟。"
        ],
        "title": "少微樓",
        "id": "58538a43-9ede-4b15-bd80-06cd06b0029a"
    },
    {
        "author": "方岳",
        "paragraphs": [
            "鶴骨清寒不受吹，白雲侵硯懶題詩。",
            "雨深更覓山寒甚，過了重陽菊未知。"
        ],
        "title": "洞元小集",
        "id": "a296568d-72a4-4107-9a08-0357e6d5bbe0"
    },
    {
        "author": "方岳",
        "paragraphs": [
            "吳宮金蹙鳳花綾，春暖熏籠換水沈。",
            "那似冰橋楮夫子，滿牀明月解微吟。"
        ],
        "title": "答惠楮衾",
        "id": "6c94f6b6-f06f-47db-82cc-41fe3f5a7177"
    },
    {
        "author": "方岳",
        "paragraphs": [
            "硯香不肯與山留，雨浥寒花斷送秋。",
            "後夜酒醒詩更好，淡烟荒草並漁舟。"
        ],
        "title": "次韻別友",
        "id": "f10acac5-ae47-4c6d-9db0-7c9414893a9a"
    },
    {
        "author": "方岳",
        "paragraphs": [
            "帽不禁吹怯酒觴，只携老硯了重陽。",
            "黄花未抵淵明瘦，却做離騷以上香。"
        ],
        "title": "重陽",
        "id": "d8a6deaa-abac-4935-91c3-5f297960f568"
    },
    {
        "author": "方岳",
        "paragraphs": [
            "滿城風雨近重陽，城脚誰家菊自黄。",
            "又是江南離別處，寒烟吹雁不成行。"
        ],
        "title": "九日道中凄然憶潘邠老之句",
        "id": "b0f1f1a6-e187-486f-885e-57754723b213"
    },
    {
        "author": "方岳",
        "paragraphs": [
            "約住山雲倚斷欄，雲如秋薄與山環。",
            "爲山醉矣無山句，山不負予予負山。"
        ],
        "title": "用呂宗卿山亭韻",
        "id": "b046cc4b-3863-4ea4-b57b-0da25b24cb56"
    },
    {
        "author": "方岳",
        "paragraphs": [
            "田頭科斗古文字，石上臼漥山鼎彜。",
            "勘破世間煩惱障，醉而已矣不吟詩。"
        ],
        "title": "田頭  其一",
        "id": "4f88d2f1-52b4-4a08-8bc4-b6111e9febd7"
    },
    {
        "author": "方岳",
        "paragraphs": [
            "秧田多種八月白，草樹初開九里香。",
            "但得有牛橫短笛，一蓑春雨自農桑。"
        ],
        "title": "田頭  其二",
        "id": "36e3a6d8-3cc5-4d36-9ddc-4328863b80b4"
    },
    {
        "author": "方岳",
        "paragraphs": [
            "一舸秋風夢亦寒，津人只作賈胡看。",
            "斷橋袖手暮烟合，等得蘆花雪滿灘。"
        ],
        "title": "嚴陵待鎖  其一",
        "id": "485a3270-eec2-49db-a74b-9e67c43c2513"
    },
    {
        "author": "方岳",
        "paragraphs": [
            "關却疎篷只恁休，莫留霜月伴孤舟。",
            "津亭萬一商分數，鎖到明朝何處求。"
        ],
        "title": "嚴陵待鎖  其二",
        "id": "1a0dbd8d-aaf3-4a4b-8904-191c2eb92865"
    },
    {
        "author": "方岳",
        "paragraphs": [
            "手葺溪堂旋補茅，好山带郭轉林梢。",
            "與君共有吟詩癖，月下柴門不厭敲。"
        ],
        "title": "過陳湯卿溪堂",
        "id": "da7cc86e-49c1-424b-ab7b-a687cf7cb670"
    },
    {
        "author": "方岳",
        "paragraphs": [
            "一錢不直管城子，萬事稱好孔方兄。",
            "山房自做松風夢，星斗闌干霜月明。"
        ],
        "title": "宿珠溪",
        "id": "763046f1-5c79-420e-aa06-5efdc0c4c9cc"
    },
    {
        "author": "方岳",
        "paragraphs": [
            "不論青紫已離離，烟濕春畦手自治。",
            "一笑摩挲空洞腹，是間儘納幾須彌。"
        ],
        "title": "種芥",
        "id": "76fd0975-2fa6-484b-9625-42b48afc3d4b"
    },
    {
        "author": "方岳",
        "paragraphs": [
            "下秧已覺齒生津，坐想堆盤雨夜春。",
            "政恐厨人無變饌，庾郎貧不似吾貧。"
        ],
        "title": "種韭",
        "id": "40de003c-1063-49c7-bed5-0e76f83e4cdb"
    },
    {
        "author": "方岳",
        "paragraphs": [
            "老圃相傳秋後菘，磚爐石銚一年冬。",
            "寧知遲種遲於我，又見南薰上番風。"
        ],
        "title": "種菘",
        "id": "22af379c-5bf7-4b4e-a79c-43c81335201c"
    },
    {
        "author": "方岳",
        "paragraphs": [
            "此君有節瘦如許，老子無心酷似之。",
            "莫向人間危處去，溪雲逕雪儘扶持。"
        ],
        "title": "採筇",
        "id": "19837602-a84b-4938-9699-57062f043ed7"
    },
    {
        "author": "方岳",
        "paragraphs": [
            "石田犖确底須嫌，苦說頻年不下鎌。",
            "烟雨一犂經老手，翻匙香雪十分甜。"
        ],
        "title": "觀刈  其一",
        "id": "255a89f1-53bf-494e-a81b-dbd38408bddf"
    },
    {
        "author": "方岳",
        "paragraphs": [
            "蹄豚盂酒祝甌窶，一飽人間百事休。",
            "已約山妻同野飯，今年又勝去年秋。"
        ],
        "title": "觀刈  其二",
        "id": "ecdb5a42-a04d-402a-9222-62f8d7789d36"
    },
    {
        "author": "方岳",
        "paragraphs": [
            "秋來誰不負歸田，炊玉嘗新喜欲顛。",
            "乞我一年橫短笛，太平有象是豐年。"
        ],
        "title": "觀刈  其三",
        "id": "9cd607f2-8e4c-42dd-a1a0-d5f4fc61d7b0"
    },
    {
        "author": "方岳",
        "paragraphs": [
            "蹲鴟不紫茯苓黄，初斸春煙带土香。",
            "久覺相如詩肺渴，入山餐玉不傳方。"
        ],
        "title": "李監饟四物各以一絕答之 土瓜",
        "id": "e4118721-1238-4ebb-a4ab-3b07369113aa"
    },
    {
        "author": "方岳",
        "paragraphs": [
            "老境於我漸不佳，一生拗性舊秋厓。",
            "笑人煮簀何時熟，生啗青青竹一排。"
        ],
        "title": "李監饟四物各以一絕答之 甘蔗",
        "id": "f4fea6c8-13e9-454b-a822-d1556890e17f"
    },
    {
        "author": "方岳",
        "paragraphs": [
            "肉未爲奇骨最奇，透明瑪瑙碎琉璃。",
            "老饕不奈殘牙齒，却愛桃花軟玉脂。"
        ],
        "title": "李監饟四物各以一絕答之 鱘鮓",
        "id": "253a0bd0-c5fa-461d-9807-b118570d6ea0"
    },
    {
        "author": "方岳",
        "paragraphs": [
            "翠箬紅泥麴米春，篆灘風月入厨珍。",
            "誰令渠識黄庭字，且醉胸中無字人。"
        ],
        "title": "李監饟四物各以一絕答之 鵝鮓",
        "id": "d3177143-33c2-4dcc-bee2-13e74dbb3d4b"
    },
    {
        "author": "方岳",
        "paragraphs": [
            "秋來何但食無魚，老去寧須腹有書。",
            "空洞略容君幾輩，草泥郭索一從渠。"
        ],
        "title": "擘蟹",
        "id": "c15f76ff-17e5-4957-bc42-3e04ee9b2cd2"
    },
    {
        "author": "方岳",
        "paragraphs": [
            "冰盤飛縷落芳馨，雪色微紅糝玉霙。",
            "喚起笭箵十年夢，詩腸平截鷺波清。"
        ],
        "title": "次韻姚監丞斫鱠  其一",
        "id": "6c974c5f-5083-41fb-892f-5d5ff91dd326"
    },
    {
        "author": "方岳",
        "paragraphs": [
            "旋搗金虀剁玉葱，半盂膏酒洗冬烘。",
            "吳中風物今猶爾，說與厨人寧舍熊。"
        ],
        "title": "次韻姚監丞斫鱠  其二",
        "id": "d22d6450-c60f-4135-a268-d4a95b4c00a7"
    },
    {
        "author": "方岳",
        "paragraphs": [
            "手劚蒼烟竹逕深，霜寒錯落萬黄金。",
            "何年共話商山舊，分種歸來欲滿林。"
        ],
        "title": "少微山觀橘",
        "id": "2e447daf-9c81-48f7-922c-daf8c8174ae4"
    },
    {
        "author": "方岳",
        "paragraphs": [
            "殘角吹霜月欲斜，天寒無奈客思家。",
            "不知野竹滄江上，開到梅梢第幾花。"
        ],
        "title": "聞角",
        "id": "8e7a95c5-8c0d-4689-a4d2-66d11477eb7a"
    },
    {
        "author": "方岳",
        "paragraphs": [
            "黄塵沒馬長安道，殘酒初醒雪打窗。",
            "客子慣眠蘆葦岸，夢成孤槳泊寒江。"
        ],
        "title": "聞雪",
        "id": "5f1fddcc-33e2-4f2b-8351-5d1d13608ad6"
    },
    {
        "author": "方岳",
        "paragraphs": [
            "霜洗橫枝月上初，春彜更可共談無。",
            "玉杯一一寒於雪，貯以詩腸渺似湖。"
        ],
        "title": "風月堂夜飲",
        "id": "fe8d65f1-2638-4acb-81a8-445b89e8b790"
    },
    {
        "author": "方岳",
        "paragraphs": [
            "曾有詩矜白鷺閒，一生詩眼乞山漫。",
            "朝來更覺忙於我，雪沍蒼溪不道寒。"
        ],
        "title": "嘲鷺",
        "id": "e4db0619-cc0b-42ae-8fd2-bc948cbd8fd0"
    },
    {
        "author": "方岳",
        "paragraphs": [
            "琵琶亭下春寒夜，濕盡青衫竟爲誰。",
            "江草江花恨何極，雪甌如此却無詩。"
        ],
        "title": "劉遜子架閣餉江茶  其一",
        "id": "4bd76850-dc6f-4f2c-bacf-b9ebf2f3b216"
    },
    {
        "author": "方岳",
        "paragraphs": [
            "醉眠彭澤幾何日，只與吟詩辦秫田。",
            "靈草獨醒山雨外，可曾持到漉巾前。"
        ],
        "title": "劉遜子架閣餉江茶  其二",
        "id": "dd4e4107-cb6c-48e8-8415-00456c330245"
    },
    {
        "author": "方岳",
        "paragraphs": [
            "一藤碎踏兩山雲，看盡朝嵐與夕曛。",
            "留得如來捨身相，共敲蒼雪了爐熏。"
        ],
        "title": "光孝寺作茶供",
        "id": "c1ac3b57-5d1a-4c3a-9a88-d71c4745719a"
    },
    {
        "author": "方岳",
        "paragraphs": [
            "茅舍生苔費夢思，竹爐烹雪復何時。",
            "北山怕有移文在，謹勿便令猿鶴知。"
        ],
        "title": "次韻君用寄茶",
        "id": "f8fddd61-aa82-4f83-a70f-525b08fe4922"
    },
    {
        "author": "方岳",
        "paragraphs": [
            "雪片初飛歲已除，竹籬梅自可吾廬。",
            "歸來只有窮相守，未議移文送却渠。"
        ],
        "title": "除夜  其一",
        "id": "94904b3c-ed26-436f-a9dc-88fc625c4d42"
    },
    {
        "author": "方岳",
        "paragraphs": [
            "莫笑青衫霜葉枯，六年不改舊稱呼。",
            "人間書疏非吾事，菜縷春盤何處無。"
        ],
        "title": "除夜  其二",
        "id": "208d1c51-f317-41d6-a2d4-56f7ebead2b0"
    },
    {
        "author": "方岳",
        "paragraphs": [
            "更與梅花把一盃，醉題帖子等春來。",
            "須臾便是隔年事，留得寒香一併開。"
        ],
        "title": "除夜  其三",
        "id": "32d0f3f1-b522-4d9c-be1f-c81b89d5a4bf"
    },
    {
        "author": "方岳",
        "paragraphs": [
            "春入荷葭塢亦奇，塢名不枉與天知。",
            "綠章併按閒池沼，豈但烏臺要勘詩。"
        ],
        "title": "除夜  其四",
        "id": "b0c6ddf9-d05f-42fa-88eb-e04b2be712fa"
    },
    {
        "author": "方岳",
        "paragraphs": [
            "幸有牛衣暖似春，可曾半字日邊人。",
            "不知相國何爲者，撩得諸公屋大嗔。"
        ],
        "title": "除夜  其五",
        "id": "b06b9ec6-cab0-46bc-8292-1852dde99531"
    },
    {
        "author": "方岳",
        "paragraphs": [
            "眼底童烏已七齡，吾伊略亦記群經。",
            "丁寧莫就中書試，只可松邊竹下聽。"
        ],
        "title": "除夜  其六",
        "id": "11dd401b-1c45-4659-bc03-9d68eadcbb37"
    },
    {
        "author": "方岳",
        "paragraphs": [
            "枯松煮瀑香可啜，野竹生萌甜可掘。",
            "山中道士歸不歸，一夜猿鶴老明月。"
        ],
        "title": "山庵",
        "id": "f86b96ff-d6fa-4e4e-bf05-b9d95504d080"
    },
    {
        "author": "方岳",
        "paragraphs": [
            "乾坤不盡一蘧廬，方寸中間幾太虛。",
            "辦著海濤三萬里，乃翁底用費分疎。"
        ],
        "title": "題趙漕小蓬萊  其一",
        "id": "31144645-854e-47f9-8a57-55b5e2b935ad"
    },
    {
        "author": "方岳",
        "paragraphs": [
            "老夫曾到道家山，太乙青藜夜叩關。",
            "著作承明今付子，仙壺元不隔人間。"
        ],
        "title": "題趙漕小蓬萊  其二",
        "id": "5ea751ae-05fa-4219-8f2f-ba2a379dc81d"
    },
    {
        "author": "方岳",
        "paragraphs": [
            "不是山陰訪戴船，真成迷局爛柯仙。",
            "徑行處用規摹取，歸與都人作畫傳。"
        ],
        "title": "寄遊山友人",
        "id": "2f474e93-d9e3-4c25-b9ed-a1f263437afe"
    },
    {
        "author": "方岳",
        "paragraphs": [
            "雲濕棋枰不堪著，滿壑松寒鳥聲樂。",
            "向來石鼎老彌明，松下無人啟玄鑰。"
        ],
        "title": "紫極宮用呂宗卿韻",
        "id": "b803e4b1-2026-46e3-b18d-9251a7241d6d"
    },
    {
        "author": "方岳",
        "paragraphs": [
            "平生看破劉文叔，不肯依乘赤伏符。",
            "底處只緣曾識面，故應人喚作狂奴。"
        ],
        "title": "書客星閣  其一",
        "id": "9d6a94b1-d527-4374-bc3b-204e24979005"
    },
    {
        "author": "方岳",
        "paragraphs": [
            "小留不過貂蟬耳，亦恐遭人白眼看。",
            "已自費辭侯霸輩，歸來漱石暮江寒。"
        ],
        "title": "書客星閣  其二",
        "id": "b2a498f5-2825-4c1d-8c2c-429cb7ba3ebb"
    },
    {
        "author": "方岳",
        "paragraphs": [
            "小炷爐熏待瀹茶，瓦盆添水養蒲芽。",
            "江南地暖得春早，開盡雪籬無數花。"
        ],
        "title": "紫虛觀",
        "id": "1f05b30d-c151-41b7-93d6-2f713a7b837e"
    },
    {
        "author": "方岳",
        "paragraphs": [
            "結樓多與青山對，却是青山不對渠。",
            "見說蜃巖排闥入，一窗晴色共殘書。"
        ],
        "title": "寄題章氏起青樓  其一",
        "id": "c0900dda-7cb9-4777-968b-8d729d7320ef"
    },
    {
        "author": "方岳",
        "paragraphs": [
            "寒青拔起二千石，山是一分雲一分。",
            "切莫向渠談世事，怕渠說與沈休文。"
        ],
        "title": "寄題章氏起青樓  其二",
        "id": "ec19c49a-b0db-434f-a714-46e7812aa746"
    },
    {
        "author": "方岳",
        "paragraphs": [
            "徑與三茅借一峰，自携周易聽松風。",
            "隠居本爲逃名計，結入頭銜却不中。"
        ],
        "title": "題郭氏繼一堂  其一",
        "id": "b16ade38-b511-4eb8-ac24-7ae1492be255"
    },
    {
        "author": "方岳",
        "paragraphs": [
            "漁蓑釣艇越中居，底處烟波不屬渠。",
            "一曲鑑湖須敕賜，却令鷗鳥費分疎。"
        ],
        "title": "題郭氏繼一堂  其二",
        "id": "9851d0db-c8d1-4372-a8e8-28384e2c49ac"
    },
    {
        "author": "方岳",
        "paragraphs": [
            "好山倒合詩人管，新出東巖付此公。",
            "略向畫圖曾半面，石床定許聽松風。"
        ],
        "title": "寄題趙德成東巖  其一",
        "id": "87aeb536-68ec-499c-aa99-74f491f0946e"
    },
    {
        "author": "方岳",
        "paragraphs": [
            "人間無處著我輩，只可飛泉蘚石邊。",
            "習氣猶餘子虛賦，苦令猿鶴怨風烟。"
        ],
        "title": "寄題趙德成東巖  其二",
        "id": "da32b40f-37df-4bad-8c0e-7bc230c50958"
    },
    {
        "author": "方岳",
        "paragraphs": [
            "空山誰可閒來往，自種梅花伴月明。",
            "小築便爲身後計，此奇千古未忘情。"
        ],
        "title": "寄題趙德成東巖  其三",
        "id": "27f1b7d0-3111-48bd-8f30-9f2577356550"
    },
    {
        "author": "方岳",
        "paragraphs": [
            "林下風流自一家，縱施朱亦不奢華。",
            "冷香猶带灞橋雪，不比春風桃杏花。"
        ],
        "title": "陳湯卿致紹梅",
        "id": "240cf217-19aa-43df-91b0-09cdbe31476b"
    },
    {
        "author": "方岳",
        "paragraphs": [
            "瀑煮春風生意長，梅花吹雪入詩香。",
            "夜寒記得僧房夢，脩竹半窗雲一床。"
        ],
        "title": "次韻徐宰集珠溪",
        "id": "3fb8a857-bdac-4eb2-90a1-c2958cba5012"
    },
    {
        "author": "方岳",
        "paragraphs": [
            "結廬舊與青山對，脩竹蕭疎半不存。",
            "惟有亭前古梅在，暗香疎影幾黄昏。"
        ],
        "title": "林和靖墓",
        "id": "297a99dd-000e-4ecc-baef-4811702f2bca"
    },
    {
        "author": "方岳",
        "paragraphs": [
            "塵土侵人懶出門，小窗容我負晴暾。",
            "夢騎瘦馬尋詩去，曾到梅花深雪村。"
        ],
        "title": "晴夢",
        "id": "d13f10c0-9f6e-41d3-b844-8795af28ff04"
    },
    {
        "author": "方岳",
        "paragraphs": [
            "水僊婉弱山樊冗，自我視之兒女曹。",
            "魯直徑令相伯仲，至今未敢廣離騷。"
        ],
        "title": "逢梅  其一",
        "id": "939c1798-9db8-4d66-8be8-9833b29882b2"
    },
    {
        "author": "方岳",
        "paragraphs": [
            "人言草沒孤山冢，從此梅花不要詩。",
            "却是未嫌吾輩在，一枝開過竹巴籬。"
        ],
        "title": "逢梅  其二",
        "id": "359406cb-71d0-4e37-90dc-1b758709bbe8"
    },
    {
        "author": "方岳",
        "paragraphs": [
            "竹遶疎籬水遶村，一枝無語更黄昏。",
            "暗香似識騷人意，月澹無風自入門。"
        ],
        "title": "梅花  其一",
        "id": "b728b001-5d09-41ed-8ed6-30fbd3e40d85"
    },
    {
        "author": "方岳",
        "paragraphs": [
            "枯梢橫出竹疎疎，挾雪吹香夢自孤。",
            "立到夜深難著語，怕渠去說與林逋。"
        ],
        "title": "梅花  其二",
        "id": "c84688cf-18f1-47b9-83f6-b7b09e0d163b"
    },
    {
        "author": "方岳",
        "paragraphs": [
            "雪壓橫枝卧淺波，三花五蘂不須多。",
            "平生爲爾添詩興，今日無詩奈爾何。"
        ],
        "title": "梅花  其三",
        "id": "79d2a1a6-46a3-4f8b-bff5-c76dd646726d"
    },
    {
        "author": "方岳",
        "paragraphs": [
            "茅茨烟水隔孤村，雪冷誰敲月下門。",
            "只與梅花曾有舊，暗香時肯到漥尊。"
        ],
        "title": "梅花  其四",
        "id": "57256df4-1e9e-463c-8dee-7f5acbd66093"
    },
    {
        "author": "方岳",
        "paragraphs": [
            "蹇馿踏雪灞橋春，畫出茅茨野水濱。",
            "纔見梅花詩便好，梅花却是定詩人。"
        ],
        "title": "尋詩",
        "id": "08a34be3-68f1-4e72-88af-a7358fbe125f"
    },
    {
        "author": "方岳",
        "paragraphs": [
            "冰雪之晨草木屯，南枝亦有未招魂。",
            "一愁泥就孤山骨，正恐詩談太不根。"
        ],
        "title": "次韻趙尉梅句  其一",
        "id": "78e9ffb9-c659-49f7-8992-fc090fbc006e"
    },
    {
        "author": "方岳",
        "paragraphs": [
            "疎花不受世間寒，得聖之清自可餐。",
            "今日湖山人已朽，何如茅屋雪中看。"
        ],
        "title": "次韻趙尉梅句  其二",
        "id": "cdf2f536-0de0-4893-af8d-64d0d71392c5"
    },
    {
        "author": "方岳",
        "paragraphs": [
            "行纏不了醉生涯，空宿沙頭賣酒家。",
            "最是曉寒吟未穩，雪深無面見梅花。"
        ],
        "title": "雪中",
        "id": "fa99e4c8-a847-451a-9eac-7a8bccfda60b"
    },
    {
        "author": "方岳",
        "paragraphs": [
            "一船明月秋江冷，曾與梅花有約來。",
            "誰喚雪溪回短棹，寧孤何遜莫孤梅。"
        ],
        "title": "次韻李山窗",
        "id": "be346edc-fa8d-4dca-9a51-2f2017988620"
    },
    {
        "author": "方岳",
        "paragraphs": [
            "不肯春風時世粧，歲寒崖谷倚冰霜。",
            "人間亦有知香者，盍遣一枝橫出牆。"
        ],
        "title": "閒居無與酬答因假庭下三物作 桃諷梅",
        "id": "92b6c6e5-9495-4a15-b09f-0b44e44a56a4"
    },
    {
        "author": "方岳",
        "paragraphs": [
            "下欲成蹊春已殘，雨紅猶自有人看。",
            "極知不與君同調，但守平生一點酸。"
        ],
        "title": "閒居無與酬答因假庭下三物作 梅謝桃",
        "id": "8f088117-8123-45e9-b9f0-402e507a39b5"
    },
    {
        "author": "方岳",
        "paragraphs": [
            "一壑烟寒孰與娛，橫斜影對此君臞。",
            "風饕雪虐轉强項，惟我與君其是夫。"
        ],
        "title": "閒居無與酬答因假庭下三物作 梅問竹",
        "id": "1461556e-b9fb-4af0-9c56-13df07353fcf"
    },
    {
        "author": "方岳",
        "paragraphs": [
            "不隨桃李共爭春，猶作疎花向世人。",
            "聳壑未妨吾獨步，要看晚節玉璘珣。"
        ],
        "title": "閒居無與酬答因假庭下三物作 竹答梅",
        "id": "d4ebc916-baa5-445d-bcdf-6207218e9a37"
    },
    {
        "author": "方岳",
        "paragraphs": [
            "一梢兩梢曉灘月，三花五花暮江雪。",
            "春風到手眼生寒，烟水村深有茅蕝。"
        ],
        "title": "書趙相公梅卷",
        "id": "15058e32-d51b-4044-b483-c0edd21ed951"
    },
    {
        "author": "方岳",
        "paragraphs": [
            "亦笑詩書記姓名，到頭爲祟若爲情。",
            "漢家禮樂今塵土，不欠當時魯兩生。"
        ],
        "title": "次韻酬奚兄  其一",
        "id": "d78003e6-36b0-430d-9072-53593b789879"
    },
    {
        "author": "方岳",
        "paragraphs": [
            "但得梅花過一冬，那須聖酒送文窮。",
            "揚州不見梅花面，莫是何郎句未工。"
        ],
        "title": "次韻酬奚兄  其二",
        "id": "9231674d-f6dd-4801-b320-984ed4f3ae54"
    },
    {
        "author": "方岳",
        "paragraphs": [
            "紅薇滴露護輕寒，微鬢香絲卸玉鸞。",
            "只道春風庭掖秘，外間已作畫圖看。"
        ],
        "title": "昭儀春浴",
        "id": "098aafcf-2d27-4774-b75e-77dd7703a90b"
    },
    {
        "author": "方岳",
        "paragraphs": [
            "鳳鞾又上玉花驄，恩在君王一笑中。",
            "三十六宮瑶草碧，不知多少恨春風。"
        ],
        "title": "貴妃夜遊",
        "id": "35d07cb3-4820-41a2-905d-ca87ac3157e1"
    },
    {
        "author": "方岳",
        "paragraphs": [
            "山徑留雲雨未乾，松聲長共澗聲寒。",
            "青鞋莫踏蒼苔破，借與秋厓半日看。"
        ],
        "title": "浄明齋",
        "id": "559ff1a2-6d2e-4e0e-9c1e-0f20805e7eb2"
    },
    {
        "author": "方岳",
        "paragraphs": [
            "瓦盆猶带澗聲寒，亦有詩情几硯間。",
            "抱石小龍鱗甲老，夜窗雲氣故斑斑。"
        ],
        "title": "次韻菖蒲",
        "id": "bbb710fe-5b24-418f-8908-e5ee3f1b9d47"
    },
    {
        "author": "方岳",
        "paragraphs": [
            "作券西家貸子錢，略容書卷識春妍。",
            "杜陵婦忍長貧面，誇與樵青亦自賢。"
        ],
        "title": "貸錢買牡丹屏",
        "id": "8d47da6e-08c3-4028-881f-c8e7c7362e17"
    },
    {
        "author": "方岳",
        "paragraphs": [
            "未必催租能辦詩，不妨扶老上烟霏。",
            "彭仙一去夜壇冷，老鶴不歸雲自飛。"
        ],
        "title": "宿不老山  其一",
        "id": "bea46727-7a7f-401d-976a-240ab28111c3"
    },
    {
        "author": "方岳",
        "paragraphs": [
            "借得松風一覺眠，旋燒枯葉煮山泉。",
            "人間蟻蛭王侯夢，不到梅花紙帳邊。"
        ],
        "title": "宿不老山  其二",
        "id": "0cb5da5f-78b3-470e-b99f-9b5d8485f162"
    },
    {
        "author": "方岳",
        "paragraphs": [
            "十年夢不到清都，雲滿寒簑雪滿顱。",
            "一片青山一黄犢，底須更著舊稱呼。"
        ],
        "title": "得祠  其一",
        "id": "2ca66b9d-03de-425d-8583-e65ab7540ce8"
    },
    {
        "author": "方岳",
        "paragraphs": [
            "石床散髮灑松風，安用黄冠累此翁。",
            "但喜太平今有象，漁樵亦在萬幾中。"
        ],
        "title": "得祠  其二",
        "id": "43e3718e-561a-4a01-9fbd-47412252c5b3"
    },
    {
        "author": "方岳",
        "paragraphs": [
            "長鬚手挈一壺酒，問識浣花工部無。",
            "簑笠荷鋤烟雨外，再三不信是耕夫。"
        ],
        "title": "汪運幹餉酒  其一",
        "id": "6ccf5ae1-4e94-4e59-8356-4a8046e7197a"
    },
    {
        "author": "方岳",
        "paragraphs": [
            "酒吾甚愛徑須醉，快洗平生老瓦盆。",
            "中有筆峰能畫我，一牛橫笛過孤村。"
        ],
        "title": "汪運幹餉酒  其二",
        "id": "17b20bbb-8861-4853-8cc5-feec95f42cd8"
    },
    {
        "author": "方岳",
        "paragraphs": [
            "耕雨雖微負郭田，卧雲不用買山錢。",
            "春簑健犢寧無語，又寫前銜見集賢。"
        ],
        "title": "自嘲",
        "id": "c8a82989-c21f-44fa-a7d8-0adb2e3560ed"
    },
    {
        "author": "方岳",
        "paragraphs": [
            "鹿走山林儘自娛，寧知性命繫庖厨。",
            "一盃羹足爲奇貨，野弋山漁何處無。"
        ],
        "title": "被劾  其一",
        "id": "c66a2e4a-f22d-4bd6-bf4b-e9cbc1690783"
    },
    {
        "author": "方岳",
        "paragraphs": [
            "誰將物命作勤渠，黄雀頭行萬里餘。",
            "每爲世情三太息，不知吾亦是苞苴。"
        ],
        "title": "被劾  其二",
        "id": "32e39579-7086-406e-886d-0415ccc698ed"
    },
    {
        "author": "方岳",
        "paragraphs": [
            "將軍此腹忍饑慣，時事乃爾當何如。",
            "百骸受病憊甚矣，微此一脈民其魚。"
        ],
        "title": "報旱",
        "id": "26ba15d9-ccd9-4370-a8d1-64426ecd6c47"
    },
    {
        "author": "方岳",
        "paragraphs": [
            "雪齒霜毛入畫圖，食無魚亦飽於菟。",
            "床頭鼠輩翻盆盎，自向花間捕乳雛。"
        ],
        "title": "貓歎",
        "id": "eb0d94ad-1e90-49a0-852e-f43a8c40c3b3"
    },
    {
        "author": "方岳",
        "paragraphs": [
            "北里南鄰盡往還，那知有客住雲間。",
            "相過肯作鄉人面，問訊春溪兩岸山。"
        ],
        "title": "次韻程兄投贈  其一",
        "id": "5934db99-56e4-447e-a0f4-0000d8c87e88"
    },
    {
        "author": "方岳",
        "paragraphs": [
            "知無燕頷可封侯，索米長安亦强留。",
            "輸與鱸肥菰葉滑，吳中風味老孤舟。"
        ],
        "title": "次韻程兄投贈  其二",
        "id": "d005b32a-b9f6-4ac8-bbe7-c99597620358"
    },
    {
        "author": "方岳",
        "paragraphs": [
            "世於吾道轉崎嶇，是與非耶一子虛。",
            "借得祁山兩間屋，一間分與月明居。"
        ],
        "title": "次韻趙尉",
        "id": "a3a60cb1-e532-4ee6-a6af-3bc4b385e908"
    },
    {
        "author": "方岳",
        "paragraphs": [
            "不如意事常八九，可與語人無二三。",
            "自識荆門子才甫，夢馳鐵馬戰城南。"
        ],
        "title": "別子才司令",
        "id": "6d8df01b-0920-4af4-921c-858cde33ea15"
    },
    {
        "author": "方岳",
        "paragraphs": [
            "雨外茅茨黄葉村，老農相語一燈昏。",
            "山深未識新官姓，但說無人夜打門。"
        ],
        "title": "簡徐宰  其一",
        "id": "3eacde0b-52cf-4a6e-8c39-48d9ca026615"
    },
    {
        "author": "方岳",
        "paragraphs": [
            "自織春簑學治田，山寒辛苦不逢年。",
            "摩挲此腹何時飽，黄犢夕陽相對眠。"
        ],
        "title": "簡徐宰  其二",
        "id": "8d270edf-f703-49b4-adee-6872eeb2079c"
    },
    {
        "author": "方岳",
        "paragraphs": [
            "西山有蕨北山薇，荷雨鋤烟不療饑。",
            "但得縣官如卓魯，此言只恐未曾知。"
        ],
        "title": "簡徐宰  其三",
        "id": "97d0268e-4aa2-4d61-a5e5-1a0c997e4501"
    },
    {
        "author": "方岳",
        "paragraphs": [
            "俗吏相傳作縣難，及民那有一分寬。",
            "聞君猶逮從諸老，說到民貧鼻亦酸。"
        ],
        "title": "簡徐宰  其四",
        "id": "4a6c39fb-58d6-4c73-97cd-c19cc84e0d69"
    },
    {
        "author": "方岳",
        "paragraphs": [
            "歸我南山老不遭，孟亭幾夢赭黄袍。",
            "强渠枉費平生力，不直君王一字褒。"
        ],
        "title": "受誥口號  其一",
        "id": "77a739db-8f6c-4629-979a-f654e493509e"
    },
    {
        "author": "方岳",
        "paragraphs": [
            "雪寒月瘦鬢成絲，緣底天家聖得知。",
            "從此江山儘驅使，小民奉敕遣吟詩。"
        ],
        "title": "受誥口號  其二",
        "id": "fdd5c42a-329a-498f-bc47-3bc0cea3a193"
    },
    {
        "author": "方岳",
        "paragraphs": [
            "唐人猶有故家存，山裏鸕鷀步下村。",
            "宗派儻容詩嗣續，橫枝吾亦是兒孫。"
        ],
        "title": "元英先生家鸕鷀步當文正時其裔孫楷登進士贈之詩云唐家三百年冠蓋誰有詩書到遠孫予家自嚴徙徽而譜系遠矣因覽石刻次韻左方",
        "id": "54b50be7-878a-4532-bc9f-60c28a9233c1"
    },
    {
        "author": "方岳",
        "paragraphs": [
            "山須未壓稜層骨，詩不能平磊磈胸。",
            "煩畫雪溪詩意思，梅花蒼石一橫筇。"
        ],
        "title": "贈寫照吳生  其一",
        "id": "4420f693-1f15-49d7-906f-34048d2ec331"
    },
    {
        "author": "方岳",
        "paragraphs": [
            "幾人堪畫麒麟閣，萬事不如鸚鵡盃。",
            "只謂故吾詩瘦耳，寒沙鷗鷺莫驚猜。"
        ],
        "title": "贈寫照吳生  其二",
        "id": "4acc805e-08ca-4a67-8c59-02b107718fd7"
    },
    {
        "author": "方岳",
        "paragraphs": [
            "黄金漢鼎青錯落，綠玉秦璽紅屈蟠。",
            "龍翔鳳翥入刀筆，寶晉山林風月寒。"
        ],
        "title": "題刊匠圖書冊",
        "id": "fd353fdb-2f97-4a6a-9c61-43dfe1b5235a"
    },
    {
        "author": "方岳",
        "paragraphs": [
            "雙娥灑泣凝春竹，粉落脂殘不忍粧。",
            "開作疎花寄幽獨，雪中仍作楚騷香。"
        ],
        "title": "次韻葉宗丞湘梅  其一",
        "id": "48684eca-eeab-4fb8-8107-2ea3ed5860ae"
    },
    {
        "author": "方岳",
        "paragraphs": [
            "庾嶺以南非楚産，離騷不載亦堪嗟。",
            "行吟儻見靈均否，且與辛夷定等差。"
        ],
        "title": "次韻葉宗丞湘梅  其二",
        "id": "62e32c34-fdca-4432-b4ee-b2b1028379eb"
    },
    {
        "author": "方岳",
        "paragraphs": [
            "一蓑牛背飽看山，扣角前岡烟雨寒。",
            "客自縱橫三尺觜，與吾烟雨不相干。"
        ],
        "title": "贈談命蘇秦",
        "id": "42887b2c-ffd6-4673-be8c-2877eaacedeb"
    },
    {
        "author": "方岳",
        "paragraphs": [
            "隨緣常住薄於秋，不了鍾魚粥飯頭。",
            "歎息結繩人遠矣，例教吾負剡籐羞。"
        ],
        "title": "書手實簿",
        "id": "9d5618be-a340-4c55-81c5-e4f022250f21"
    },
    {
        "author": "方岳",
        "paragraphs": [
            "瀑澗茶烟雪屋燈，亂家更入亂雲層。",
            "老僧今已倦行脚，不用維那喫飯憑。"
        ],
        "title": "部索印紙",
        "id": "4387f433-851a-4e91-99bc-cf1b4a88d7ac"
    },
    {
        "author": "方岳",
        "paragraphs": [
            "十年不讀床頭易，山雨鳴蓑爲口忙。",
            "行矣公無落吾事，水田漠漠正移秧。"
        ],
        "title": "贈算數汪生  其一",
        "id": "4a370ffd-c0b4-4c4a-b07d-18fd2e4830d5"
    },
    {
        "author": "方岳",
        "paragraphs": [
            "貂蟬勳業麒麟畫，自有夔龍向上人。",
            "數本不爲吾輩設，風烟之句水雲身。"
        ],
        "title": "贈算數汪生  其二",
        "id": "c73b8a78-5e98-4f1e-8277-66c6f4f7ce79"
    },
    {
        "author": "方岳",
        "paragraphs": [
            "堪笑平原血濺衣，但知忠義未知機。",
            "命懸鬼貌千秋事，年及懸車自不歸。"
        ],
        "title": "堪笑  其一",
        "id": "1d478220-f983-4abf-8316-8e6a90c2e8b8"
    },
    {
        "author": "方岳",
        "paragraphs": [
            "堪笑蕭生入受遺，八年師傅不相知。",
            "偶離廷尉癡如昨，直等朱游和藥罙。"
        ],
        "title": "堪笑  其二",
        "id": "d0237d80-041e-4b63-808b-479d5278964a"
    }
]