[
    {
        "author": "鄒輗",
        "paragraphs": [
            "野意凄凉遠俗情，出門一笑亂山青。",
            "癡兒白晝猶鼾睡，可是無人會喚醒。"
        ],
        "title": "道謁朱晦庵先生  其二",
        "id": "19a4f064-ae48-4723-b45b-3cef8b682a23"
    },
    {
        "author": "鄒輗",
        "paragraphs": [
            "不辱其身不辱親，要明聖學盡人倫。",
            "豈爲媚世文章士，養就中和萬古春。"
        ],
        "title": "謁毛竹間先生",
        "id": "05c16361-0d21-41dc-b597-1fea743d63a9"
    },
    {
        "author": "鄒輗",
        "paragraphs": [
            "諸君著意讀書林，好去鳶魚箇裏尋。",
            "不必浪浮空記誦，且須識取各人心。"
        ],
        "title": "題讀書林",
        "id": "24371545-d9d4-4560-86e8-780a684582e5"
    },
    {
        "author": "鄒輗",
        "paragraphs": [
            "花陰不正月將西，欲到溪邊步懶移。",
            "坐對前山無一語，此心惟有古人知。"
        ],
        "title": "山居寓興",
        "id": "ef578939-1060-4e43-b9fa-bfc536fa653b"
    },
    {
        "author": "釋志南",
        "paragraphs": [
            "古木陰中繫短篷，杖藜扶我過橋東。",
            "沾衣欲濕杏花雨，吹面不寒楊柳風。"
        ],
        "tags": [
            "写雨",
            "春",
            "写风",
            "风",
            "古诗三百首",
            "宋诗",
            "春游",
            "雨"
        ],
        "title": "詩一首",
        "id": "ebaccdbd-008c-4b46-a709-99e7fb2887c4"
    },
    {
        "author": "袁梅岩",
        "paragraphs": [
            "上人解作風騷話，雲谷書來特地誇。",
            "楊柳杏花風雨後，不知詩軸在誰家。"
        ],
        "title": "接晦庵薦志南書有作",
        "id": "80981e5d-0d07-49b7-b005-e6be460324ce"
    },
    {
        "author": "晁子東",
        "paragraphs": [
            "數椽茅屋俯清溪，學者盈門所得棲。",
            "地僻任從雲聚散，林深不礙日東西。",
            "巍巍道德千年在，凜凜聲猷萬古齊。",
            "遺像載瞻三太息，一庭煙草有餘凄。"
        ],
        "title": "賡韻題精舍",
        "id": "8aa2af8c-b06b-420a-8969-94f3856781e3"
    },
    {
        "author": "王暉",
        "paragraphs": [
            "龍丘風土類中原，雨勢山開百里川。",
            "白鷺水田摩詰畫，桃花溪洞武陵船。"
        ],
        "title": "三河道中  其一",
        "id": "58bff8e0-ed7c-4cc8-9523-a231f113a95b"
    },
    {
        "author": "王暉",
        "paragraphs": [
            "路入龍遊不見山，縱橫阡陌濲江邊。",
            "穿籬殘笋如攢槊，夾道寒花似火燃。"
        ],
        "title": "三河道中  其二",
        "id": "6a2519ab-19c5-46cd-93bd-0490b8353510"
    },
    {
        "author": "王暉",
        "paragraphs": [
            "避寒來熱稻粱肥，水遠山長結伴稀。",
            "已是江湖遠行客，雙雙猶是向南飛。"
        ],
        "title": "龍游道中聞雁",
        "id": "5cf1d327-971f-4d71-b9a5-70d6423a1ed8"
    },
    {
        "author": "徐昭然",
        "paragraphs": [
            "精一危微共一心。"
        ],
        "title": "句",
        "id": "ac214407-6385-4ba5-b411-2024698094ec"
    },
    {
        "author": "江朝議",
        "paragraphs": [
            "飛沙羃羃路曼曼，萬籟風聲重曉寒。",
            "涉澗躋危任勞役，服勤王事敢辭難。"
        ],
        "title": "早離永明晚抵江華道中  其一",
        "id": "ca937038-787b-485b-bda3-28c0aca30157"
    },
    {
        "author": "江朝議",
        "paragraphs": [
            "捨車跨馬喜新晴，倍見旌旗照眼明。",
            "顧我未能流美化，邦人何事喜相迎。"
        ],
        "title": "早離永明晚抵江華道中  其二",
        "id": "72416177-a9b6-45ab-8094-af3a6b70c00c"
    },
    {
        "author": "江朝議",
        "paragraphs": [
            "十里雲深處，陽華小洞天。",
            "千巖虛夜月，萬壑溜寒泉。",
            "石磬生何世，仙田種幾年。",
            "神靈自幽顯，時序任流遷。"
        ],
        "title": "遊陽華口占五言八句呈諸僚友",
        "id": "93ceb639-c20a-4f18-ac65-0635e09621c8"
    },
    {
        "author": "楊興宗",
        "paragraphs": [
            "要得一書藏石室，爲緣新說自金陵。"
        ],
        "title": "句",
        "id": "1c5794e1-634b-4299-aea8-e45d033651ba"
    },
    {
        "author": "謝洪",
        "paragraphs": [
            "朔風颼颼著古梅，寒枝冷落俟春回。",
            "可憐雪萼無人問，乞借陽和早放開。"
        ],
        "title": "賦梅",
        "id": "d23eed8b-fc3b-46c0-a30e-b29ee919943f"
    },
    {
        "author": "莫若晦",
        "paragraphs": [
            "一巖孤峻出塵埃，下瞰僧坊七寶臺。",
            "鴻鵠凌空無礙去，浮山供望有情來。",
            "臨風笑語飄飄遠，舉酒襟懷落落開。",
            "莫訝作詩詩句好，醉魂飛自月邊回。"
        ],
        "title": "震山巖",
        "id": "9602fdbc-2e8a-45a2-9e10-1e0cd27aeee1"
    },
    {
        "author": "高文虎",
        "paragraphs": [
            "羲輪正弭節，別駕忽揚鞭。",
            "游從亦雨暑，朋盍知何年。",
            "欲敘情繾綣，難得形周旋。",
            "譜系玉爲牒，輝華珠在淵。",
            "漢家子駿才，今世德麟賢。",
            "洊倅丹丘地，平分刺史天。",
            "婉畫邁前輩，陰功培後緣。",
            "人或得其一，君亦幾於全。",
            "微凉起天末，觸熱趨日邊。",
            "石橋禮尊者，瓊臺訪遺仙。",
            "高張天姥蓋，穩泛雪溪船。",
            "稽山萬塍稻，鏡湖千頃蓮。",
            "行庖擊小鮮，觸境亂鳴蟬。",
            "應酬圖畫中，懷想冕旒前。",
            "早渡月千里，晴帆風一川。",
            "清都鬰佳氣，絳闕鎖祥煙。",
            "放朝上閤後，投謁巖廊先。",
            "諸公競羅致，百辟會班聯。",
            "託契荷傾蓋，爲僚因贅員。",
            "猶憑六六魚，寄問我沈綿。"
        ],
        "title": "送台倅趙叔明趨朝",
        "id": "f3adeed1-88ae-45ae-b090-b127884fde16"
    },
    {
        "author": "高文虎",
        "paragraphs": [
            "文聲宮祉韻鸞和，素履冰霜凜節柯。",
            "鵬翼扶摇驚斥鷃，鳳翔寥廓舞靈鵝。",
            "參玄問學淵源遠，友許游從日月多。",
            "誰袖新篇來古剡，夜寒不覺聳肩哦。"
        ],
        "title": "和曾原伯寄超化舉長老",
        "id": "d7660441-4a8f-4ab3-8c2f-dd243a8726c3"
    },
    {
        "author": "高文虎",
        "paragraphs": [
            "富貴天姿錦里人，高華全比玉堂臣。",
            "綠嬌紅嫩精神是，肯折園林兩樹春。"
        ],
        "title": "謝人海棠",
        "id": "bd9becfc-3eab-4805-8881-7f70ea8c01b8"
    },
    {
        "author": "高文虎",
        "paragraphs": [
            "溶溶漠漠秋光淡，耿耿寥寥夜色清。",
            "不是靈根函爽氣，如何醖得此香成。",
            "玉兔搗霜千萬粒，凄風折作四花凝。",
            "廣寒慣識朝真趣，一笑秋空意欲凌。"
        ],
        "title": "次韻楊少雲桂花",
        "id": "00a38e3a-aef8-4bad-86f7-05381c6ebe55"
    },
    {
        "author": "高文虎",
        "paragraphs": [
            "江南嘉木蔚蒼蒼，能與山梅次第芳。",
            "葉厚耐擎三寸雪，飛初怯受一番霜。"
        ],
        "title": "雪館山茶",
        "id": "97781bad-6143-4655-b020-d6c81dd947f3"
    },
    {
        "author": "高文虎",
        "paragraphs": [
            "羽蓋珠旛上下蒙，倚欄碧動舞蛟龍。",
            "誰憐澹素朝天面，自現光明滿月容。",
            "楊柳風柔霑絮濕，薔薇露重染衣濃。",
            "典型猶带醺酣力，醖得餘春百倍醲。"
        ],
        "title": "酴醾花",
        "id": "c836024b-d994-4594-b3de-5f796999c40e"
    },
    {
        "author": "高文虎",
        "paragraphs": [
            "雲岑深處獨翹翹，香逐吳山一夢銷。",
            "味入禪心清透澈，錦熏篝暖不容招。"
        ],
        "title": "瑞香花",
        "id": "65748289-b45d-4ee1-a168-245097c96c45"
    },
    {
        "author": "高文虎",
        "paragraphs": [
            "菊載種農經，不見詩三百。",
            "周官敘鞠衣，一言僅可摘。",
            "黄華紀呂令，落英餐楚客。",
            "伯始飲得壽，桐君書探賾。",
            "移根候萌動，需時當甲拆。",
            "我羨柴桑里，敢希履道宅。",
            "不種兒女花，朱朱與白白。",
            "閲譜品雖多，求栽地恐窄。",
            "揠苗助其長，抱甕溉以澤。",
            "朗詠黄爲正，流播風傳格。",
            "寒香紫茁蘭，晚節銅柯柏。",
            "相繼早梅芳，一笑巡簷索。"
        ],
        "title": "種菊",
        "id": "49276ee0-2440-41e8-a40f-39115c286e5f"
    },
    {
        "author": "高文虎",
        "paragraphs": [
            "朝朝暮暮泣陽臺，愁絕冰魂水一杯。",
            "巫峽雲深迷昨夢，瀟湘雪重寫餘哀。",
            "菊如相得無先意，梅亦傾心敢後開。",
            "惱徹會心黄太史，他花從此不須栽。"
        ],
        "title": "水仙",
        "id": "04678344-1e40-4964-b78d-8ed0afd407fb"
    },
    {
        "author": "高文虎",
        "paragraphs": [
            "新新數點照疎籬，又折今生第一枝。",
            "只爲知心無著處，雪中獨立最多時。"
        ],
        "title": "次韻江朝宗梅花  其一",
        "id": "ace245d0-761f-4b09-89a4-e072a76b7907"
    },
    {
        "author": "高文虎",
        "paragraphs": [
            "踏雪歸來水路長，親曾相見白雲鄉。",
            "風來風去都無那，分付行人一點香。"
        ],
        "title": "次韻江朝宗梅花  其二",
        "id": "978f4c73-8082-40bd-b07c-08746e655dc1"
    },
    {
        "author": "高文虎",
        "paragraphs": [
            "山亭十月晏溫朝，倚檻一聲婆餠焦。",
            "舌澀力微寒氣早，不成清亮却成嬌。"
        ],
        "title": "集高亭",
        "id": "b4d7308d-895f-4190-8fea-0dfbc5e26333"
    },
    {
        "author": "錢聞禮",
        "paragraphs": [
            "先生舊隠在廬山，幽谷千年竹萬竿。",
            "偃松拂盡煎茶石，苦筍撐開禮斗壇。"
        ],
        "tags": [
            "庐山"
        ],
        "title": "題簡寂觀",
        "id": "e3159e93-5547-4119-a67b-ab1f227967be"
    },
    {
        "author": "張伯垓",
        "paragraphs": [
            "進士從來榮一第，至比梯雲仰攀桂。",
            "弟兄罕見五枝芳，昔說竇郎今莫氏。",
            "莫氏一門真可榮，二難三秀衆美并。",
            "見聞歎羨不易及，往往笞兒親短檠。",
            "堂下荷衣戲成伍，堂上椿齡奉慈母。",
            "母夫人是月中娥，種得森森桂如許。",
            "飛騰從此上天衢，豈但森森月桂如。",
            "更看勳名相炤燿，連珠光彩奪星榆。"
        ],
        "title": "題椿桂堂",
        "id": "b5c2c81c-3fdd-4cf7-ad13-80b53bc65774"
    },
    {
        "author": "張伯垓",
        "paragraphs": [
            "八十乾淳老，生涯半子虛。",
            "久無朝士餽，空有故人書。",
            "詩道窮方進，塵緣老盡除。",
            "茫茫天壤闊，誰復是知予。"
        ],
        "title": "寄沈菊山",
        "id": "0bc0241a-6780-4552-8423-dfd3b3043f05"
    },
    {
        "author": "張伯垓",
        "paragraphs": [
            "塵埃終日事無窮，不得探真問遠公。",
            "莫訝殷勤題粉壁，重來應見碧紗籠。"
        ],
        "title": "壽昌寺",
        "id": "bc37ca10-2a09-4950-93b1-74a430d6e0ea"
    },
    {
        "author": "耿秉",
        "paragraphs": [
            "足躡修門甫十年，惟餘篇翰富流傳。",
            "橫經趣得陳編外，草制雄誇落筆先。",
            "爭美冰銜塵不染，忍觀華□□隨遷。",
            "忠輸丹扆箴猶在，一鑑云亡共黯然。"
        ],
        "title": "挽崔舍人",
        "id": "651e16ba-768f-4baa-8852-8acbfeafc172"
    },
    {
        "author": "虞詔",
        "paragraphs": [
            "晚來一棹鑑湖東，隊隊峯巒入短篷。",
            "一色藕花三十里，淡粧濃抹錦青紅。"
        ],
        "title": "荷花",
        "id": "6c986441-2a38-4f63-b44f-82b3d464c659"
    },
    {
        "author": "虞詔",
        "paragraphs": [
            "短長亭外柳依依，念我心歸未得歸。",
            "粉蝶不知行客恨，也隨飛絮點征衣。"
        ],
        "title": "柳花",
        "id": "b44615b4-5aec-458b-a05b-e019ff33854b"
    },
    {
        "author": "周登",
        "paragraphs": [
            "不入山中不識閑，不因月上不知還。",
            "老僧長揖歸方丈，只有鐘聲送出山。"
        ],
        "tags": [
            "庐山"
        ],
        "title": "遊廬山南阜步月回寓館",
        "id": "9c0a828f-304d-4c09-b68c-e8273bae6558"
    },
    {
        "author": "周登",
        "paragraphs": [
            "湖邊無日欠春風，金碧樓臺面面同。",
            "白鳥慣隨船上下，畫橋分斷水西東。",
            "百年樂事浮雲外，一段傷心落照中。",
            "老盡風流無問處，藕花今是幾番紅。"
        ],
        "tags": [
            "西湖"
        ],
        "title": "泛舟西湖",
        "id": "0308a8c3-5420-4d54-87a0-21ee12be0fe2"
    },
    {
        "author": "朱藻",
        "paragraphs": [
            "孤峰獨立聳巑岏，轍跡苔封暈未乾。",
            "秀拔山川清氣上，直衝星斗夜光寒。",
            "東南擬作擎天柱，今古稱爲壓地盤。",
            "上有鼎湖風雨隔，寶蓮吹下碧雲端。"
        ],
        "title": "鼎湖",
        "id": "ec08d62d-8f05-4d5b-81b8-c6ea8ee4dcc1"
    },
    {
        "author": "吳宗旦",
        "paragraphs": [
            "從來香草騷人詠，晚作離宮煬帝遊。",
            "三殿重重鎖秋色，七泉脈脈貫中流。"
        ],
        "title": "都梁宮",
        "id": "41abbf7b-1c79-4ed9-b76b-68982dc70191"
    },
    {
        "author": "吳宗旦",
        "paragraphs": [
            "嘉州石佛名天下，回視新昌可子孫。",
            "幸甚身遊大人國，恍然夢跨北溟鯤。"
        ],
        "title": "九頂大像閣",
        "id": "5dd8b7ca-91de-477b-a675-67085bc9fe70"
    },
    {
        "author": "吳宗旦",
        "paragraphs": [
            "泉來有脈去無痕，水底神龍暗吐吞。",
            "莫怪一池杯樣小，個中風雨洗乾坤。"
        ],
        "title": "金釜山靈泉",
        "id": "230cc793-dd23-478d-864e-7914d1bc977b"
    },
    {
        "author": "吳宗旦",
        "paragraphs": [
            "避暑自應歸故國，無端依舊入揚州。"
        ],
        "title": "句",
        "id": "cc9ca084-17fd-424f-a193-ed2dc2263772"
    },
    {
        "author": "吳時顯",
        "paragraphs": [
            "長怕山林勒駕回，幽尋空像櫟山隈。",
            "乘閑特羨春風約，行樂寧論暮景催。",
            "情分一家欣滿座，窮愁千斛厭成堆。",
            "白頭甥舅今稀有，願把清樽日醉陪。"
        ],
        "title": "大寧寺過舅書舍",
        "id": "b61878fa-491f-448b-a452-a3a3ec57aab1"
    },
    {
        "author": "吳時顯",
        "paragraphs": [
            "塵埃誰復識瞿曇，高座風生玉麈談。",
            "露浥芙蓉心與凈，香浮薝蔔鼻先參。",
            "杜陵託興歌茅屋，山谷留情賦草菴。",
            "試叩禪關聞密語，前三三與後三三。"
        ],
        "title": "法相寺可賦亭",
        "id": "dc645b7d-c0e4-4006-8876-937bfd6c569b"
    },
    {
        "author": "沈瀛",
        "paragraphs": [
            "檢點行程歲歲同，石人頭畔且從容。",
            "向來奉口溪邊月，此夜乾元寺裏鐘。"
        ],
        "title": "石人",
        "id": "b3bad8f7-494e-479f-8153-aa2c9057f350"
    },
    {
        "author": "沈揆",
        "paragraphs": [
            "堆案文書在眼邊，身閑俱是好林泉。",
            "乞渠解褐休雙足，爲結□中飽睡緣。"
        ],
        "title": "夜宿國清寺題更好堂",
        "id": "ccc9965a-79d2-404f-86d0-aeb8be4e19bc"
    },
    {
        "author": "沈揆",
        "paragraphs": [
            "靈源一閟幾經年，石上重流豈偶然。",
            "漸喜行春有幽事，人間初見第三泉。"
        ],
        "title": "題石井泉  其一",
        "id": "98920f25-dff2-4da6-81ca-de981ebacb6a"
    },
    {
        "author": "沈揆",
        "paragraphs": [
            "上方高閣倚層巒，下有清泉一鑑寒。",
            "更作小亭供勝覽，盡收吟思入毫端。"
        ],
        "title": "題石井泉  其二",
        "id": "6791a979-b9a4-4200-8b01-8a5c86c58b8b"
    },
    {
        "author": "沈揆",
        "paragraphs": [
            "圓通大士閟茲境，誰遣石湖詩老知。",
            "人生流止亦如此，時與一來題好詩。"
        ],
        "title": "題石井泉  其三",
        "id": "bced1f2f-c1c9-4096-8095-73a0bed59178"
    },
    {
        "author": "尤懋",
        "paragraphs": [
            "不知開鑿是何年，已有新亭更翼然。",
            "從此雲巖添勝事，合教名亞第三泉。"
        ],
        "title": "石井泉次沈太守韻  其一",
        "id": "9170c440-66d2-4c54-9ff5-c2c666a34a39"
    },
    {
        "author": "尤懋",
        "paragraphs": [
            "煙光滉漾映林巒，井底新泉潄齒寒。",
            "品第試尋張陸記，却因今日又開端。"
        ],
        "title": "石井泉次沈太守韻  其二",
        "id": "76ada561-339c-445e-9130-f31151f5cb23"
    },
    {
        "author": "尤懋",
        "paragraphs": [
            "靈源顯晦豈無時，便有高人作已知。",
            "賞識先從石湖老，發揚更頼隠侯詩。"
        ],
        "title": "石井泉次沈太守韻  其三",
        "id": "bf99d884-227d-4cbb-9ccc-33013946b846"
    },
    {
        "author": "祖世英",
        "paragraphs": [
            "洞庭之山天下奇，岡巒百轉盤青螭。",
            "金堂玉室白雲鎖，中有仙客來棲遲。",
            "方睛秀骨郭文舉，孤劍青鞋出巖戶。",
            "朅來此地訪禪翁，共掃松花談太古。",
            "拏雲忽駕升天行，西歸隻履埋巖坰。",
            "聲流影散遽如許，故山惟有松風清。",
            "道師懷古興不淺，堂宇橫陳迎翠巘。",
            "悠悠遐想山阿人，水带雲衣猶在眼。",
            "凉飆五月吹浮埃，蕉旗竹𥶙摇空階。",
            "我來箕踞發長嘯，月光飛射雲樓開。",
            "寸心浩蕩逸天外，欲去復住聊徘徊。",
            "永懷西山五色藥，服之羽化登蓬萊。"
        ],
        "tags": [
            "洞庭湖"
        ],
        "title": "三學院",
        "id": "974a6f58-3b22-481e-9309-5b1acd469c6f"
    },
    {
        "author": "葉延壽",
        "paragraphs": [
            "自昔吾泉出異僧，清溪今又兩巖興。"
        ],
        "title": "句",
        "id": "08b160d5-672b-4432-ae6f-4a2bf437ece4"
    },
    {
        "author": "林外",
        "paragraphs": [
            "藥爐丹竈舊生涯，白雲深處是吾家。",
            "江城戀酒不歸去，老却碧桃無限花。"
        ],
        "tags": [
            "西湖"
        ],
        "title": "題西湖酒家壁",
        "id": "79c1e16a-332d-4c0b-80a1-6da69ca29f28"
    },
    {
        "author": "林外",
        "paragraphs": [
            "千古傳名黯淡灘，十船過此九船翻。",
            "惟有泉南林上舍，我自岸上走，你怎奈何我。"
        ],
        "title": "戲題灘傍驛壁",
        "id": "5d31146d-3bec-4ed2-a96f-e8619c071f8e"
    },
    {
        "author": "馬先覺",
        "paragraphs": [
            "燕國將軍善主盟，新封詩將一軍驚。",
            "范家老子登壇後，鼓出胸中十萬兵。"
        ],
        "title": "喜樂功成招范至能入詩社",
        "id": "5ff7e785-901e-4e29-a81f-786f00af1dc0"
    },
    {
        "author": "馬先覺",
        "paragraphs": [
            "吾愛吾廬似野人，軒窗花草逐時新。",
            "尋常俗客經過少，咫尺詩仙往復頻。",
            "小摘園蔬微带雨，淺篘甕蟻曲留春。",
            "莫嫌供給全羞澀，禮薄情濃却是真。"
        ],
        "title": "幽居客至",
        "id": "41717204-1134-41f1-9522-7b5dfc7770c7"
    },
    {
        "author": "馬先覺",
        "paragraphs": [
            "封侯無骨登淩煙，食肉無相當萬錢。",
            "君看簷下偃蹇者，如何頭上著貂蟬。",
            "雅宜置之一丘壑，了此三生梅竹緣。",
            "雲巖霜落月照水，有美玉樹臨風前。",
            "影窺疏欞香破夢，隠几維摩起幽禪。",
            "杖藜徐步遶千匝，一笑與花俱欲仙。",
            "呼童秉燭進詩具，折香來薦冰壺泉。",
            "少陵此興隔千歲，顧我素好亦同然。",
            "但覺搜腸乏妙語，也擬著句開雲牋。",
            "牀頭盎盎春有味，案上泠泠風入弦。",
            "人生適意政須爾，何用底死浮名牽。",
            "是圖落筆有妙解，先事立意非徒傳。",
            "草堂之貲吾辦久，不學杜老長乞憐。",
            "甫里下田儻逢年，便判百斛買江天。"
        ],
        "title": "索笑圖詩",
        "id": "89805c8a-0130-452d-9b72-4325775bb9e6"
    },
    {
        "author": "馬先覺",
        "paragraphs": [
            "高人擺塵鞿，厲俗非小補。",
            "朝來漉酒巾，談笑易珪組。",
            "百年全始終，一節照今古。",
            "回首聲利場，車輪正旁午。"
        ],
        "title": "樂菴李先生居南牀論張同知不行挂冠而歸賦二詩爲壽  其一",
        "id": "e03ab88f-d257-40d0-b3fe-1fde6eb58204"
    },
    {
        "author": "馬先覺",
        "paragraphs": [
            "聞健即收身，歸耕躬饁餉。",
            "詩中句堂堂，牀頭春盎盎。",
            "寒花晚更香，霜節老益壯。",
            "相對無俗情，端的羲皇上。"
        ],
        "title": "樂菴李先生居南牀論張同知不行挂冠而歸賦二詩爲壽  其二",
        "id": "6df68998-549d-46d4-8c9d-3f6b085d1b2e"
    },
    {
        "author": "馬先覺",
        "paragraphs": [
            "端的西來了世緣，有身寧肯自謀安。",
            "殷勤療病肱三折，去住無心指一彈。",
            "貝葉翻餘清磬在，梵音飄斷暮鐘殘。",
            "祇今雙樹婆娑影，空鏁靈山片月寒。"
        ],
        "title": "慧聚僧神濟善醫能知人死生於數歲或數月之前或有奇疾則以意用藥無不差者既享高壽臨終甚了了因作二詩哭之僧諱清照神濟乃其師號云  其一",
        "id": "4693e84e-9ff0-4967-a0b9-2467417e2ccf"
    },
    {
        "author": "馬先覺",
        "paragraphs": [
            "料理歸期不作難，等閒坐蛻白雲軒。",
            "去來自熟三生路，談笑聊書四偈言。",
            "舍利雖藏多寶塔，化身應返給孤園。",
            "陰功若證菩提果，更與衆生洗病根。"
        ],
        "title": "慧聚僧神濟善醫能知人死生於數歲或數月之前或有奇疾則以意用藥無不差者既享高壽臨終甚了了因作二詩哭之僧諱清照神濟乃其師號云  其二",
        "id": "6afa93c1-a68b-4bb8-bb11-44bf60151da4"
    },
    {
        "author": "馬先覺",
        "paragraphs": [
            "結交無慮三十年，道同志合難其全。",
            "傾蓋相歡豈無有，當面論心背不然。",
            "晚知趨向動違俗，閉門避客魚淵潛。",
            "屬聞貳令非常好，才德遠過崔藍田。",
            "有懷欲吐難忍脚，試剝雲霧看青天。",
            "穆如清風濯煩慍，皎若明月墮我前。",
            "論文未易探涯涘，講政壹以民爲先。",
            "老夫論說衆所廢，公獨採拾無棄捐。",
            "承顔請益恨不數，契合乃過金石堅。",
            "我方怙焉以爲命，忍聞歌吹張離筵。",
            "西郊日煖玉生煙，羨公此行若登仙。",
            "何當化龍逐雲氣，四方上下相周旋。",
            "含情握手不忍別，敢效昔人裨一言。",
            "聖王當宁方急賢，願公袖疏朝甘泉。",
            "爲言民瘼殊未痊，徑須下詔寬緡錢。"
        ],
        "title": "送崑山丞謝子潚解官還朝",
        "id": "0d4e8e64-d4d6-44d6-88d2-50741b5da824"
    },
    {
        "author": "陸律",
        "paragraphs": [
            "茲地舟行數，懷人思惘然。",
            "盈川經此日，流水自唐年。",
            "廢邑叢春草，荒山入暮烟。",
            "昔賢不可作，開笥讀遺編。"
        ],
        "title": "盈川舊縣",
        "id": "1a194cf2-d7fd-4dae-b844-a42efaf89549"
    },
    {
        "author": "陸律",
        "paragraphs": [
            "青草湖頭合，舟行向晚天。",
            "疏燈孤枕宿，細雨片帆懸。",
            "雁下平沙荻，猿啼獨樹烟。",
            "風塵隨去住，鄉思倍淒然。"
        ],
        "title": "盈川渡",
        "id": "af79feb1-cca9-4370-afd6-4307ddbc9bbf"
    },
    {
        "author": "陳善",
        "paragraphs": [
            "鮫綃巧織在深泉，不與人間機杼聯。",
            "要知妙在筆墨外，第一莫爲醒者傳。"
        ],
        "title": "和人",
        "id": "9a283ee4-bc68-4d01-87fc-75b69ffa6c31"
    },
    {
        "author": "陳善",
        "paragraphs": [
            "山僧不好古，改作任所欲。",
            "洞荒徑已迷，廊空響誰續。"
        ],
        "title": "姑蘇靈巖寺",
        "id": "db3459a9-3709-4fc6-a81d-9aaa34005e6c"
    },
    {
        "author": "陳善",
        "paragraphs": [
            "不到滄浪亭上望，那知此句是天成。"
        ],
        "title": "句",
        "id": "2c7b9526-d055-40d1-bb83-60776cded6d2"
    },
    {
        "author": "陳睍",
        "paragraphs": [
            "小軒架寒溜，激激鳴水蒼。",
            "老僧不靳惜，借與一榻凉。",
            "枕流暫憩息，清飈襲衣裳。",
            "蟬聲亦多思，牽引晝夢長。",
            "俗慮頓消處，栩栩無何鄉。",
            "翻嫌市廛中，吏隠殊相妨。",
            "未賦淵明歸，祗益袁君狂。",
            "平生不勇决，戀戀粟一囊。",
            "何如水西頭，飛雲共徜徉。",
            "日尋方外遊，煮茗燒妙香。",
            "此致渺未遂，嘯歌空自傷。",
            "坐待山月明，拏舟泛滄浪。"
        ],
        "title": "題廣福寺軒",
        "id": "e264ece8-c8d6-463a-8820-5cba0acb0c09"
    },
    {
        "author": "陳睍",
        "paragraphs": [
            "肩輿行到竹邊村，竹裏僧房盡閉門。",
            "小洞頗聞三里近，殘僧今有一人存。",
            "旋沽薄酒欺寒力，未怯春泥踏雨痕。",
            "笑覓梅花伴歸去，斷橋流水月黄昏。"
        ],
        "title": "游曉覺寺",
        "id": "38600fad-9061-44ae-a125-6eb26a27a2d8"
    },
    {
        "author": "鍾炤之",
        "paragraphs": [
            "霖作商巖雨，薰來舜殿風。"
        ],
        "title": "句",
        "id": "c3017f6d-7a50-4411-acf8-5454a1f5b170"
    },
    {
        "author": "王齊輿",
        "paragraphs": [
            "儒生骨朽名猶在，高冢相望已亂真。",
            "只認夜深螢聚處，便應泉下讀書人。"
        ],
        "title": "儒生墓",
        "id": "11e99deb-9740-4d64-80da-feb49ff3b826"
    },
    {
        "author": "趙濟",
        "paragraphs": [
            "芒鞋竹杖踏晴沙，雲白山青老歲華。",
            "太極一丸融造化，賞心應不爲荷花。"
        ],
        "title": "賞蓮",
        "id": "b01ad3a6-d167-483b-9ee7-e8c15b15dd78"
    },
    {
        "author": "趙濟",
        "paragraphs": [
            "滿城警柝喧深夜，半壁青燈動客心。",
            "烽火未除眠不得，欲將長劍倚危岑。"
        ],
        "title": "夜警",
        "id": "f922a16b-3b1e-4541-9bf8-89100598883a"
    },
    {
        "author": "李處全",
        "paragraphs": [
            "雅望高簪履，昌言動冕旒。",
            "五花方判事，萬戶合封侯。",
            "未換黄金带，俄成白玉樓。",
            "匆匆大槐國，起滅等浮漚。"
        ],
        "title": "挽崔舍人  其一",
        "id": "ce6111a8-fc5e-4877-8cde-61518d193b71"
    },
    {
        "author": "李處全",
        "paragraphs": [
            "桂籍聯升望舜裳，香飄折檻馥天光。",
            "我心但愧蒹葭倚，衆目爭觀鴻雁翔。",
            "策足華涂欣衮衮，致身台路失堂堂。",
            "併看雙璧埋黄壤，一慟風前淚數行。"
        ],
        "title": "挽崔舍人  其二",
        "id": "6084b327-4956-4b13-ac9f-6c9aa006e73a"
    },
    {
        "author": "李處全",
        "paragraphs": [
            "龍化當年去不回，空餘古洞出崔巍。",
            "蒼蒼野色連天遠，脈脈泉音穴地來。",
            "壁上梭飛三尺雨，匣中劍躍一聲雷。",
            "紅雲六月炎蒸處，應作商霖澤九垓。"
        ],
        "title": "蛻龍洞",
        "id": "03caf471-4942-45f6-976b-097217656265"
    },
    {
        "author": "李處全",
        "paragraphs": [
            "鼎來朱墨苦難逃，兩夕山中暫釋勞。",
            "野岫擁簷青巀嵲，迴塘足雨綠週遭。",
            "繙經深院心宜靜，遠跡紅塵意自高。",
            "漫把新篇供寫物，么麽那敢說詩豪。"
        ],
        "title": "深靜堂  其一",
        "id": "de6818f7-e983-4496-b86c-60a040ac9282"
    },
    {
        "author": "李處全",
        "paragraphs": [
            "連筒接水下橫塘，漫袚塵襟引興長。",
            "喜有一枝安靜境，閒看九曲泛流觴。",
            "凉生客枕秋將老，月上紗窗夜未央。",
            "滿眼詩材皆可賦，惜哉無計脫官忙。"
        ],
        "title": "深靜堂  其二",
        "id": "598f5ec5-1542-4f4c-8842-ed0e20e8a104"
    },
    {
        "author": "羅頌",
        "paragraphs": [
            "文皇嗜好非聲色，偶愛蘭亭亦其癖。",
            "河南猶恐後來聞，竟使昭陵隠真蹟。",
            "世閒能悟知幾人，墨本珍傳意愈勤。",
            "有似春雲隠明月，光影還到千江分。",
            "法曹得此深恨晚，有客携從大梁遠。",
            "多言南渡罕曾見，大勝薛家蟬翼本。",
            "嗟我學書從少年，較計點畫分媸妍。",
            "老拈撅筆萬事懶，忽見錦軸心淒然。",
            "真行姿媚公所取，篆隸何妨更兼有。",
            "退之但作石鼓歌，談笑譏訶換鵝手。"
        ],
        "title": "蘭亭序墨本",
        "id": "13f3bc72-d9e3-4235-a1d5-e8b739878bd2"
    },
    {
        "author": "麋師旦",
        "paragraphs": [
            "不尋銅鼎不求丹，從許琉璃碎舊盤。",
            "阿母堂前幾春夢，耳邊猶聽玉笙寒。"
        ],
        "title": "妙庭觀",
        "id": "bdf6f44a-8f62-4bbd-ad4d-cab32fe712bd"
    },
    {
        "author": "黄銖",
        "paragraphs": [
            "一聲蒼壁裂，再奏蛟龍悲。",
            "事往迹猶在，山空人不歸。"
        ],
        "title": "鐵笛亭",
        "id": "506d893d-4964-4d6e-a048-28e1d9bdb012"
    },
    {
        "author": "黄銖",
        "paragraphs": [
            "玉簫吹徹北樓寒，野月崢嶸動萬山。",
            "一夜霜清不成夢，起來春信滿人間。"
        ],
        "title": "梅花",
        "id": "0ae3ef58-ce3e-489f-ba19-d6c826bccb5a"
    },
    {
        "author": "黄銖",
        "paragraphs": [
            "曉日初浮萬里暉，西風摇蕩送秋歸。",
            "冥鴻直上三千丈，社燕春鶑不敢飛。"
        ],
        "title": "秋日",
        "id": "bafd2c60-e19f-485f-8696-499c1d6adcc5"
    },
    {
        "author": "黄銖",
        "paragraphs": [
            "有美人兮，蹇何爲兮中洲。",
            "鳴玉佩兮，冠雲章而遠遊。",
            "浮沅湘而西蹠兮，因返睇兮層丘。",
            "繄發軔之指期兮，歌予懷以送之。",
            "粵大道之汩湮兮，嗟惟君兮何求。",
            "唐虞遠而不可見兮，鳳鳥去兮周衰。",
            "翟朱之詭行兮，鄒人拒而劙之。",
            "竺老氏之猖披兮，浸淫渝而益非。",
            "思正氣之所繇兮，度百世而固然。",
            "豈日夜而忘之兮，曰夫子之所傳。",
            "髮絲絲其不斬兮，哇淫蔽兮莫開。",
            "訖大振於茲時兮，余將從乎洛之湄。",
            "心鬰鬰而無告兮，顧衆兆兮何知。",
            "梏夜氣而不存兮，外其良而四馳。",
            "彼早興而夕息兮，既日用而不能察也。",
            "紛蠢蠢其倚靡兮，曰騖亂而莫之達也。",
            "思存養而莫吾虧兮，所事天下而不忘繇。",
            "致知以自强兮，至天下以□覽。",
            "余初其性之兮，稽□墳而載陳。",
            "仁與人其并致兮，道烏乎而遠身。",
            "剛柔之弛張兮，一氣繚轉而無息。",
            "矯吾奠夫兩間兮，又陰陽而與爲一。",
            "超無極而混淪兮，精凝融而以神。",
            "卒變化而不窮兮，周流通乎九垠。",
            "悲空言之無所底兮，固將推乎余所行。",
            "雜椒蘭以并進君兮，終何乖異而不余信。",
            "既鄙棄而不吳庸兮，徒淵潜以自珍。",
            "豈不鬰陶而思君兮，覬方來之以申。",
            "時與時其未際兮，夷與裔兮得志。",
            "□冠巾之易置兮，曾樂天而不云恚。",
            "曾永慨以嗟咨兮，聊遠舉乎湘中。",
            "即友聲以自樂兮，蓋將切偲以益其躬。",
            "山九疑而在上兮，湘流奔其在下。",
            "故仁智之所樂兮，遂倘佯而辭去。",
            "超兮浮兮，心若謀兮。",
            "眴兮眄兮，目橫分兮。",
            "鸞鳳并馭，羌不得留兮。",
            "時未適當適，吾何爲東周兮。",
            "亂曰：汩兮沅湘，生秋風兮。",
            "商行激御，白雲東兮。",
            "樹木萎落，山鬰盤兮。",
            "風車雨輪，旌摇摇其行兮。",
            "委蛇噎抑，多修艱兮。",
            "白首倚戶，思結棘兮。",
            "信莫樂兮，君乎無忘歸兮。"
        ],
        "title": "送朱元晦遊湘中",
        "id": "c2392b6f-8f60-49e9-a278-59f34f46f8a2"
    },
    {
        "author": "黄銖",
        "paragraphs": [
            "靡靡歲時晏，亂山紅葉稀。",
            "端居已無悰，況與親故違。",
            "駕言臨廣路，惜此須臾期。",
            "祖燕未云洽，雞鳴促再馳。",
            "晨裝儼然隊，天澹風凄凄。",
            "迤邐征人行，悵惘離言悲。",
            "令德本高世，誠思開聖微。",
            "虎豹文采異，幾年丹詔垂。",
            "眷茲皇華寄，那得淹遐隮。",
            "君王久延佇，去矣翔天墀。",
            "顧我抱幽獨，已爲清世遺。",
            "冥鴻聿高舉，蜩鷽何由追。",
            "縈縈西郊道，晻晻朝陽暉。",
            "出處自殊迹，操袪胡不怡。",
            "明當逐雲月，依舊東岡陂。"
        ],
        "title": "送仲晦",
        "id": "80f3fec5-ebff-4f8f-b2e0-54e4a4ce02b0"
    },
    {
        "author": "黄銖",
        "paragraphs": [
            "故人久已別，出擁朱轅轓。",
            "昨嘗枉札素，謂言尋里門。",
            "云胡不踐諾，使我心煩冤。",
            "天門深九重，叫閽聞有言。",
            "狺狺猛犬吠，曀曀黄霾昏。",
            "何由一褰開，豁然見乾坤。",
            "沈憂諒難寤，掩默孰與論。",
            "秋風吹層波，落葉何翩翻。",
            "林端月照夜，谷口雲迷村。",
            "誰同紫芝友，桂枝誰攀援。",
            "江蘺老已盡，况復芳蘭蓀。",
            "應當虎符戀，煢煢勞夢魂。"
        ],
        "title": "寄南康使君仲晦五十二兄",
        "id": "8e3a34a9-0b60-4fde-9eca-5333622c6e92"
    },
    {
        "author": "黄銖",
        "paragraphs": [
            "葉落不勝秋，山空退煩暑。",
            "高齋讀書罷，枕臂聽殘雨。",
            "靄靄野雲昏，翻翻墜紅舞。",
            "中虛萬思息，動靜理可覩。",
            "敬直如有存，勇進忽無所。",
            "要當涵濡得，未易氣力取。",
            "林□傳秋聲，晚色霽宮宇。",
            "肅騷節物變，仰伏冥鴻舉。",
            "誰與會心期，懷君自延佇。"
        ],
        "title": "秋日懷元晦",
        "id": "e8689c09-7a84-4006-b4da-299dd75c9f8e"
    },
    {
        "author": "黄銖",
        "paragraphs": [
            "六月苦炎蒸，山居晝方永。",
            "泠然南風至，蕭散荷氣騁。",
            "蜩鳴綠樹陰，魚躍橫塘凈。",
            "高蔓展修條，幽篁茁陰穎。",
            "良時倏回改，白髮益蔽領。",
            "雖無簪組累，要有貧賤㾪。",
            "故交何寥闊，畫戟光烱烱。",
            "滄洲期未遠，歲晏心獨耿。",
            "誰同茲寂寞，歛退自幽屏。",
            "向夕牛羊下，過翮急似逞。",
            "默默掩荆扉，明蟾在東嶺。"
        ],
        "title": "季夏有懷仲晦",
        "id": "f741ef08-49d0-4c09-88ea-870291f5cb29"
    },
    {
        "author": "黄銖",
        "paragraphs": [
            "月落北牖曉，鄰雞號夢殘。",
            "林端清露墜，寢衣淒已單。",
            "爽朗朝景晰，嘲啾庭雀喧。",
            "日高溪霧收，四望開青天。",
            "荷謝水初冷，菊黄香正繁。",
            "晶晶灝氣凝，餘光浮遠川。",
            "懷人天一方，晤言誰與殫。",
            "徘徊遂薄暝，丹楓摇暮寒。"
        ],
        "title": "曉起有懷仲晦彥集不至",
        "id": "63250cfc-5549-4a21-8033-4169af12dc6e"
    },
    {
        "author": "黄銖",
        "paragraphs": [
            "先聖有遺訓，憂道不憂貧。"
        ],
        "title": "句  其一",
        "id": "643d1b75-93ef-4c06-9e3e-ce16c125f36b"
    },
    {
        "author": "黄銖",
        "paragraphs": [
            "私意苟未克，放心何由馴。"
        ],
        "title": "句  其二",
        "id": "754a7462-2a19-4710-9ef5-af05614076d4"
    },
    {
        "author": "王厚之",
        "paragraphs": [
            "山琢青瑶水染藍，鶑聲促我醉雙柑。",
            "十年準備抽身去，記取鎸詩在石龕。"
        ],
        "title": "香山刻石",
        "id": "ce83ceaf-962c-4547-9968-87e74b5954f3"
    },
    {
        "author": "袁樞",
        "paragraphs": [
            "雲集燕城擾，龍翔漢業興。",
            "風燃燎衣火，雪擁渡河冰。",
            "險難成戡定，憂勞付纂承。",
            "百年餘父老，嗚咽望原陵。"
        ],
        "title": "高宗皇帝挽詞  其一",
        "id": "69cb8e98-3b48-4b8f-b03c-e6e5ec17c96b"
    },
    {
        "author": "袁樞",
        "paragraphs": [
            "曆數欽堯命，謳歌樂舜歸。",
            "璣衡新日月，黼黻舊裳衣。",
            "姑射遊神遠，崆峒探道微。",
            "龍髯攀莫及，空悵白雲飛。"
        ],
        "title": "高宗皇帝挽詞  其二",
        "id": "336f2a4b-0753-4923-9af4-0d3563e59e87"
    },
    {
        "author": "袁樞",
        "paragraphs": [
            "玉龍倒影卧寒潭，人在雲霄天地寬。",
            "借問是誰題此柱，茂陵詞客到長安。"
        ],
        "title": "題建寧南鄉橋",
        "id": "8c72d5ec-1e61-470a-9e49-763daed76b53"
    },
    {
        "author": "袁樞",
        "paragraphs": [
            "泰山一毫輕，滄海一滴水。",
            "我觀天地間，何啻猶一指。"
        ],
        "tags": [
            "泰山"
        ],
        "title": "題屏風",
        "id": "f3c144e1-13f3-4ccb-abd2-de4fe21a59f0"
    },
    {
        "author": "袁樞",
        "paragraphs": [
            "先生出雲谷，看盡東南山。",
            "吳越幾往來，衡廬屢躋攀。",
            "恨無璚瑶英，駐此冰雪顔。",
            "有懷武夷仙，相期蒼翠間。"
        ],
        "title": "武夷精舍十詠 隠屏精舍",
        "id": "2200b80c-e6ec-40ce-9c91-d006aa17a6a0"
    },
    {
        "author": "袁樞",
        "paragraphs": [
            "此身本無累，動靜隨所寓。",
            "結廬在巖谷，自適山水趣。",
            "朝來挹雲氣，日夕沐風露。",
            "坐觀天地心，詎忘仁智慮。"
        ],
        "title": "武夷精舍十詠 仁智堂",
        "id": "522fa4a2-a4df-46c0-81ed-8082e59b3224"
    },
    {
        "author": "袁樞",
        "paragraphs": [
            "本是山中人，歸來山中友。",
            "豈同荷蓧老，永結躬耕耦。",
            "浮雲忽出岫，膚寸彌九有。",
            "此志未可量，見之千載後。"
        ],
        "title": "武夷精舍十詠 隠求室",
        "id": "2bf7b719-d5a2-4a7d-9789-54aaefa0ed14"
    },
    {
        "author": "袁樞",
        "paragraphs": [
            "出處紹前哲，典型資後生。",
            "虛堂懸青鏡，視者心自明。",
            "古人不難到，功用在力行。",
            "緬懷朋簪盍，耿耿中夜情。"
        ],
        "title": "武夷精舍十詠 觀善齋",
        "id": "840d41c0-c674-43d3-8032-ef568355a85c"
    },
    {
        "author": "袁樞",
        "paragraphs": [
            "巖前風入松，谷口泉漱石。",
            "寫之五弦琴，身在函丈席。",
            "竹間有餘地，營館招羽客。",
            "靜夜緪高弦，待月寒林隙。"
        ],
        "title": "武夷精舍十詠 寒棲館",
        "id": "a3d67ed6-ddb5-4369-928a-fb981026b83f"
    },
    {
        "author": "袁樞",
        "paragraphs": [
            "落日鬰蒼烟，空山轉寒碧。",
            "石屏倚天立，端峭一千尺。",
            "無言獨與對，足以永朝夕。",
            "何用向時流，抵掌恣談劇。"
        ],
        "title": "武夷精舍十詠 晚對亭",
        "id": "e1d74a27-4ac1-42a6-921a-46d742ef611f"
    },
    {
        "author": "袁樞",
        "paragraphs": [
            "當年跨鶴翁，想在雲深處。",
            "鐵笛忽龍吟，萬壑披霾霧。",
            "遥知發天秘，踏破蒼苔路。",
            "吹與衆仙聞，來看晚題句。"
        ],
        "title": "武夷精舍十詠 鐵笛亭",
        "id": "7034292a-3231-4307-92e3-8783be7571c4"
    },
    {
        "author": "袁樞",
        "paragraphs": [
            "投轄出東溟，持竿歸九曲。",
            "溪翁來問訊，笑失雙鬢綠。",
            "潭邊舊釣石，瑩滑磨青玉。",
            "竟日謾垂綸，忘機看鷗浴。"
        ],
        "title": "武夷精舍十詠 釣磯",
        "id": "cf5a1c5c-1f89-46ad-a983-fe259086277d"
    },
    {
        "author": "袁樞",
        "paragraphs": [
            "摘茗蛻仙巖，汲水潛虬穴。",
            "旋然石上竈，輕汎甌中雪。",
            "清風已生腋，芳味猶在舌。",
            "何時棹孤舟，來此分餘啜。"
        ],
        "title": "武夷精舍十詠 茶竈",
        "id": "ac26cfaf-f8ee-44c2-a6ec-f4ff323e2abb"
    },
    {
        "author": "袁樞",
        "paragraphs": [
            "溪迴山路斷，月白沙汀冷。",
            "有人掀短篷，擊櫂歌聲永。",
            "聞之三嘆息，渙然發深省。",
            "歸去萬石灘，理我釣魚艇。"
        ],
        "title": "武夷精舍十詠 漁艇",
        "id": "9c5b6c9a-8b67-4fbd-bbe4-4d28e3043eae"
    },
    {
        "author": "袁樞",
        "paragraphs": [
            "丹砂九轉世莫傳，羽衣婀娜飛朝天。",
            "淒然風露洗塵世，星斗一天隨轉旋。",
            "空餘丹鼎在巖際，夜夜虹光騰霽煙。",
            "天遺紫陽弭絳節，點石成玉公須專。",
            "朝來金鎖開洞府，丹火已灰當復然。",
            "離龍坎虎玄又玄，不須人間詢謫仙。",
            "黄熊跑號青兕舞，爭欲舐鼎嚴笞鞭。",
            "巖頭風高捲衣袂，嘶斷玉龍雲滿川。",
            "怡然上池漱瓊液，鼓枻下濯丹溪泉。",
            "雲間雙鶴儻未下，招隠爲我歌長篇。"
        ],
        "title": "寄朱晦翁山中丹砂",
        "id": "fda26da1-d38a-4245-93eb-54838f7552f3"
    },
    {
        "author": "袁樞",
        "paragraphs": [
            "溫黄前後并，殿下不須行。"
        ],
        "title": "句",
        "id": "3b3752bb-c62b-4f0b-9361-5eedb4491c96"
    },
    {
        "author": "林大中",
        "paragraphs": [
            "詩禮栽陪歲月深，流芳到此見天心。",
            "桂枝競秀椿難老，寬占堂前十畝陰。"
        ],
        "title": "題椿桂堂",
        "id": "1f9125f2-6809-4669-a9fc-2964084c0b2b"
    },
    {
        "author": "郭知運",
        "paragraphs": [
            "清愛堂前竹色佳，留烟带月翠橫斜。",
            "日長吏散庭空後，風景蕭蕭對瀹茶。"
        ],
        "title": "清愛堂",
        "id": "c0945406-b7d2-4c1c-bec7-3445cd6c831a"
    },
    {
        "author": "郭知運",
        "paragraphs": [
            "唐祚中不振，孽胡恣姦驕。",
            "君德弗克終，治亂在一朝。",
            "渠魁睥神器，四海俱動摇。",
            "向來爲厲階，其迹已冰消。",
            "中興功孰盛，張許冠百僚。",
            "堂堂二公烈，千古名不凋。",
            "義膽極華岳，忠肝齊斗杓。",
            "平生慕節義，卜居祠匪遥。",
            "丹青就湮鬰，古屋風蕭蕭。",
            "英靈如可問，激懦討惛妖。"
        ],
        "title": "題雙廟",
        "id": "52e18d53-63e4-453a-9c83-d7bb27867b6a"
    },
    {
        "author": "郭知運",
        "paragraphs": [
            "臺荒落日屯，臺名空在耳。",
            "大江天際來，疊障雲邊起。",
            "空見梵王宮，占斷黄山址。",
            "殘碑何處捫，塔影秋空裏。"
        ],
        "title": "登凌歊臺",
        "id": "2e95ba76-96c6-493d-9a6d-b63d2f37e0a9"
    },
    {
        "author": "郭知運",
        "paragraphs": [
            "淼淼長江百尺樓，樓頭宿雨坐來收。",
            "天連衡嶽烟光淡，日抱瀟湘水氣浮。",
            "風月豈消今古恨，江湖空代廟廊憂。",
            "風波滿目鄉關遠，夢遶鴛湖問釣舟。"
        ],
        "tags": [
            "长江",
            "岳阳楼"
        ],
        "title": "岳陽樓紀興",
        "id": "c96e3444-6d98-46ba-a0b2-5d7f333d6986"
    },
    {
        "author": "郭知運",
        "paragraphs": [
            "秀翮翩翩五采鸞，乘雲飛傍玉闌干。",
            "天開金馬文章署，詔選銀魚侍從官。",
            "念我覊栖三澨水，憐君出入五雲端。",
            "從容退食鳴琴處，肯信風塵作吏難。"
        ],
        "title": "寄楊公闇修撰",
        "id": "17c82d19-6cc1-44b1-9c78-5527aa554e5a"
    },
    {
        "author": "郭知運",
        "paragraphs": [
            "稜稜直節振朝班，孤劍衝風夜度關。",
            "東海波濤明主德，西江烟雨逐臣顔。",
            "霜青楓老丹成樹，月落猿啼淚滿山。",
            "橫浦棲遲君莫恨，已留名姓在人間。"
        ],
        "title": "送張子韶謫居南安",
        "id": "891bbcc0-476a-4d10-88fa-095bff50fe7f"
    },
    {
        "author": "郭知運",
        "paragraphs": [
            "奄忽離家已數秋，湖山何日掃松楸。",
            "封章允得天恩許，便買春風海上舟。"
        ],
        "title": "寄孟始兄兼示弟姪",
        "id": "780da8a9-6553-4959-91be-5caa31d84170"
    },
    {
        "author": "郭知運",
        "paragraphs": [
            "黿鼎功名染指來，故園山水亦悠哉。",
            "可人最是猥園菊，不待秋風也自開。"
        ],
        "title": "偶成",
        "id": "48abcdb3-ad00-48a7-a513-c44c88fd98dc"
    },
    {
        "author": "郭知運",
        "paragraphs": [
            "年來飄泊任西東，解組論文意自雄。",
            "臘盡竺溪漁唱晚，杏花溪上又春風。"
        ],
        "title": "早春",
        "id": "ff983fbf-ef0f-4bb1-b67d-25d3a4f7d4e3"
    },
    {
        "author": "李輔",
        "paragraphs": [
            "括蒼山上雲，山好雲亦好。",
            "可憐山下僧，看雲不知老。"
        ],
        "title": "真空寺",
        "id": "b4f106e8-23b9-4f46-8f6b-deeede6b01ec"
    },
    {
        "author": "龔頤正",
        "paragraphs": [
            "翼翼兮新宮，蘭櫋兮枅桂，氣總總兮高靈下隊。",
            "君視八紘兮昔何殊于棄屣，今復何有兮一席之壝。",
            "惠我吳人兮曷日以弭。",
            "吁嗟君來兮我心則喜，君來不來兮我忘食事。"
        ],
        "title": "泰伯廟迎享送神辭三章  其一",
        "id": "c3495686-d125-4821-83fd-b4cf12d03c95"
    },
    {
        "author": "龔頤正",
        "paragraphs": [
            "登歌兮堂上，屢舞兮堂下。",
            "君來享兮清酤，溪毛陸離兮筐筥。",
            "蓴鯽芳鮮兮亦有肥羜，君不來兮使我心苦。"
        ],
        "title": "泰伯廟迎享送神辭三章  其二",
        "id": "20973c04-b6af-436c-a8eb-fed1d90e0eb3"
    },
    {
        "author": "龔頤正",
        "paragraphs": [
            "車兮載旃，舟兮揚帆，鼓咽咽兮君當還。",
            "君肯來兮尚盤桓，我心煢煢兮其無端，君不我留兮下土囂煩。",
            "福我吳人兮無疾與患，千秋萬歲兮歌至德以何言。"
        ],
        "title": "泰伯廟迎享送神辭三章  其三",
        "id": "3d82eac1-5c17-4d9f-a833-debbc1f5f26b"
    },
    {
        "author": "龔頤正",
        "paragraphs": [
            "海波淵淪兮海山巃嵷，其下潜通兮君之宮。",
            "時思其母兮來舂容，菖葉生兮杏蔕融。",
            "君之來兮雷隆隆，雨我田兮秋芃芃，我之懷兮無初終。"
        ],
        "title": "陳山龍君祠迎享送神曲  其一",
        "id": "bc492311-ec52-4685-93ab-bafdabbaba7e"
    },
    {
        "author": "龔頤正",
        "paragraphs": [
            "君祝駕兮芬陽斯陳，鼓鐘廣享兮列鼎重茵。",
            "君之宮兮屯雲，蕙肴蒸兮芬芬。",
            "我黍我稌兮抑亦薦其萍芹，君明其衷兮無吐芳新。"
        ],
        "title": "陳山龍君祠迎享送神曲  其二",
        "id": "b1340edc-e586-4b5c-a65f-204501ce435c"
    },
    {
        "author": "龔頤正",
        "paragraphs": [
            "吹洞簫兮望極浦，君之歸兮雲在下土。",
            "十風兮五雨，祐我海邦兮汙萊斥鹵。",
            "君不來兮使吾心苦，千秋萬歲兮爲民所怙。"
        ],
        "title": "陳山龍君祠迎享送神曲  其三",
        "id": "90944ccc-fea7-4cf2-8f1d-f078683199d4"
    },
    {
        "author": "部使者",
        "paragraphs": [
            "戶長盡蠲民不病，室家相慶酒頻沾。",
            "農桑課績無遺恨，循吏聲名并兩都。"
        ],
        "title": "贈林次齡",
        "id": "df138b8c-5096-4999-89a2-6a202f4d0fe1"
    },
    {
        "author": "韓彥質",
        "paragraphs": [
            "大曆開真主，羣雄控六飛。",
            "山河千載業，天地一戎衣。",
            "復古邊疆定，銷兵聖母歸。",
            "依然興禮樂，文武徧郊畿。"
        ],
        "title": "高宗皇帝輓詞  其一",
        "id": "100d7abf-94a1-453d-b64c-43158e078294"
    },
    {
        "author": "韓彥質",
        "paragraphs": [
            "爲物聊經世，本無黄屋心。",
            "重明得傳器，大業若遺簪。",
            "典冊褒崇極，庭闈孝養深。",
            "昊天歸德報，不使二毛侵。"
        ],
        "title": "高宗皇帝輓詞  其二",
        "id": "4c0ae34f-b3c1-4fdb-9678-db081e42f1f8"
    },
    {
        "author": "韓彥質",
        "paragraphs": [
            "八秩歸希有，三靈感具衣。",
            "鼎湖龍已遠，汾水雁空飛。",
            "羽衛愁無色，風雲慘不暉。",
            "惟餘功與德，千古歎巍巍。"
        ],
        "title": "高宗皇帝輓詞  其三",
        "id": "8aebcf5a-32f1-49b0-b0fc-5e329661b82c"
    },
    {
        "author": "韓彥古",
        "paragraphs": [
            "清風去無塵，白雲來無心。",
            "一笑玉溪上，落花流水深。"
        ],
        "title": "題大智院明月巢",
        "id": "d7a3c963-b013-4982-813f-cba1a041da56"
    },
    {
        "author": "紹興士人",
        "paragraphs": [
            "自擊牛昌隠，威風震海寰。",
            "待吾謀用日，同共掃完顔。"
        ],
        "title": "題鳴山祠",
        "id": "259c25b5-8384-4a60-abdf-82df1c43de03"
    },
    {
        "author": "何中太",
        "paragraphs": [
            "一峯環合柏蒼蒼，中有金仙古道場。",
            "夜半雨聲來枕上，頓令炎熱變清凉。"
        ],
        "title": "留題延慶院",
        "id": "b55caf45-93a7-46b5-ba79-9a452e902124"
    },
    {
        "author": "雍大椿",
        "paragraphs": [
            "精廬隠東山，氣象嚴竹柏。",
            "入門佛畫好，曉日明金碧。",
            "向來巖名寺，初不覘遺迹。",
            "隠庵中梁秀，邂逅論夙昔。",
            "行前亟指似，雲磴飛雙舄。",
            "始知翠微中，洞穴刊青壁。",
            "莓苔暗龍象，缺甃貯靈液。",
            "開山記乾元，斷碣餘□□。",
            "經營想耆舊，興廢今幾易。",
            "平生泉石心，逮此欣有□。",
            "惜哉荆棘地，尚阻遊人屐。",
            "疇能發其秘，澄觀今藉□。"
        ],
        "title": "東巖寺",
        "id": "f5a51087-e33f-44d0-8fd8-682faba5e863"
    },
    {
        "author": "釋深",
        "paragraphs": [
            "風蕭蕭，葉飄飄。",
            "雲片片，水茫茫。",
            "江干獨立向誰說，天外飛鴻三兩行。"
        ],
        "title": "偈頌六首  其一",
        "id": "26e3afa8-e508-4232-ac4b-30086d5cd7fd"
    },
    {
        "author": "釋深",
        "paragraphs": [
            "龍生龍，鳳生鳳，老鼠養兒緣屋棟。",
            "達磨大師不會禪，歷魏遊梁乾打閧。"
        ],
        "title": "偈頌六首  其二",
        "id": "e05ade10-d443-43e1-9a17-ef27847e13fd"
    },
    {
        "author": "釋深",
        "paragraphs": [
            "桃符休釘，艾人莫縛。",
            "太虛無雲，本自寥廓。",
            "大家拊掌歸去休，擬議思量錯錯錯。"
        ],
        "title": "偈頌六首  其三",
        "id": "1ea752e3-b3d3-47a9-8da2-2f97238486cb"
    },
    {
        "author": "釋深",
        "paragraphs": [
            "維摩默然，普賢廣說。",
            "歷代聖賢，互呈醜拙。",
            "君不見落花三月子規啼，一聲聲是一滴血。"
        ],
        "title": "偈頌六首  其四",
        "id": "589d96f0-989b-48cd-8886-15f0c3d16b37"
    },
    {
        "author": "釋深",
        "paragraphs": [
            "一九二九，相逢不出手。",
            "三九二十七，籬頭吹觱篥。",
            "翻憶小釋迦，雙手抱屈膝。",
            "知不知，實不實，摩訶般若波羅蜜。"
        ],
        "title": "偈頌六首  其五",
        "id": "7a4d2a83-e29f-4d81-9c21-80b73772fe1e"
    },
    {
        "author": "釋深",
        "paragraphs": [
            "東村王老夜燒錢，百萬雄兵带甲眠。",
            "四塞八蠻皆鎮靜，大家拊掌賀堯年。"
        ],
        "title": "偈頌六首  其六",
        "id": "6526d211-58a9-44dd-99ff-698f3ff11017"
    },
    {
        "author": "釋深",
        "paragraphs": [
            "厖眉策起貌稜層，見佛元來却不曾。",
            "南嶽天台相撞著，被人喚作捉齋儈。"
        ],
        "tags": [
            "衡山"
        ],
        "title": "頌古八首  其一",
        "id": "468a8c7f-6080-483b-93fd-ed9fe90c733d"
    },
    {
        "author": "釋深",
        "paragraphs": [
            "龐公倒地，靈照扶起。",
            "至今幾百年，清風猶未已。",
            "猶未已，東海鯉魚千尺觜。"
        ],
        "title": "頌古八首  其二",
        "id": "65857d29-d725-4483-a327-d4b90da90641"
    },
    {
        "author": "釋深",
        "paragraphs": [
            "大家在裏許，南山焦尾虎。",
            "牙爪利如鋒，日輪正當午。"
        ],
        "title": "頌古八首  其三",
        "id": "7440daa9-242c-4047-acb1-55513fdd10cd"
    },
    {
        "author": "釋深",
        "paragraphs": [
            "一人背手抽金鏃，一人反身控角弓。",
            "南北東西競頭看，果然一鴈落寒空。"
        ],
        "title": "頌古八首  其四",
        "id": "0bef8e2c-0bea-4d85-b930-327e2b876db2"
    },
    {
        "author": "釋深",
        "paragraphs": [
            "狗子無佛性，勸君不用舉。",
            "欲透萬重關，須是千鈞弩。"
        ],
        "title": "頌古八首  其五",
        "id": "825a0524-6fad-4e59-b677-c1e87d6cc645"
    },
    {
        "author": "釋深",
        "paragraphs": [
            "行喝也打，禮拜也打。",
            "臨濟大師，可知禮也。"
        ],
        "title": "頌古八首  其六",
        "id": "32c458ba-8faf-4802-a796-baef62d20a7e"
    },
    {
        "author": "釋深",
        "paragraphs": [
            "昨夜三更轉向西，明眼宗師爲指迷。",
            "若於話下尋端的，未免泥中又洗泥。"
        ],
        "title": "頌古八首  其七",
        "id": "451e8923-8e3e-421d-a1cb-170f6f9c137c"
    },
    {
        "author": "釋深",
        "paragraphs": [
            "不點自行，不撥自轉。",
            "伎倆天然，機輪如箭。",
            "如今分付當行家，百歲光陰已不多。",
            "若能直下猛提取，天上人間爭奈何。"
        ],
        "title": "頌古八首  其八",
        "id": "02472ca1-cecb-4004-adf2-265faa4c1a58"
    },
    {
        "author": "釋法空",
        "paragraphs": [
            "一夢江湖已十春，芒鞋不踐馬頭塵。",
            "只知今日了今日，豈料一身愁一身。",
            "南阮固應慚北阮，越人哪得累秦人。",
            "西風不但吹游子，吹老天涯白髮新。"
        ],
        "title": "乞貲曹勣",
        "id": "ec7aca1b-8c06-4d7a-9c97-0eea3cb326bf"
    },
    {
        "author": "張孝祥",
        "paragraphs": [
            "隆興天子開千齡，六龍飛天動潛鱗。",
            "東嘉先生初召對，不欺之論驚廷臣。",
            "誰令浮雲蔽白日，脫幘歸來環堵室。",
            "巍巍烏府憶霜簡，凜凜螭坳有椽筆。",
            "魏公眼力無餘子，與公周旋豈其死。",
            "請公細讀不欺銘，一字之褒如魯史。"
        ],
        "title": "和何子應賦不欺室韻",
        "id": "58482597-371d-474c-a424-b445b4bcdfb4"
    },
    {
        "author": "張孝祥",
        "paragraphs": [
            "繡綳兒啼思塞酥，重牀燎香驅羣胡。",
            "阿環錦襪無尋處，一夜驚眠摇帳柱。",
            "朔方天子神爲謀，三郎歸來長慶樓。",
            "樓前拜舞作奇祟，中興之功不贖罪。",
            "日光玉潔十丈碑，蛟龍蟠拏與天齊。",
            "北望神皋雙淚落，祇今何人老文學。"
        ],
        "title": "讀中興碑",
        "id": "4800ddfc-f554-4b8c-a9ff-4bfbcabac238"
    },
    {
        "author": "張孝祥",
        "paragraphs": [
            "老隆已死畫筆枯，畫歸天上人間無。",
            "公從何處得此圖，眼明嶺海三歎吁。",
            "天策上將天爲徒，指揮羣龍清八區。",
            "褒鄂英衛供掃除，功成告廟金模胡。",
            "歌童舞女不願渠，乃此數士相爲娛。",
            "鐵面苦口談詩書，直欲措世如唐虞。",
            "老隆妙手神所摹，蒼頭廬兒亦敷腴。",
            "祝公歸直承明廬，願持此道補帝裾。"
        ],
        "title": "題張仲欽所藏隆茂宗畫登瀛圖",
        "id": "22f2c18b-3302-40f8-8e6f-baf002758852"
    },
    {
        "author": "張孝祥",
        "paragraphs": [
            "生前官職但執戟，身後一字萬金直。",
            "當時雷霆下收拾，世間不復有遺逸。",
            "上清虛皇手自擇，編星爲囊雲作笈。",
            "流鈴擲火守護密，君從何處見真跡。",
            "知君定通玉帝籍，太微垣中賜餘墨。",
            "龍騰虎卧摹不得，想君神授五色筆。",
            "江南鈎鎖腕中力，釵折屋漏千態出。",
            "整整十卷字猶濕，光彩激射海爲立。",
            "平生我亦有書癖，對此戃怳心若失。",
            "口呿汗下屢太息，十日把玩不得食。",
            "作牋天公拜稽首，乞我此老生時一雙手，爲君痛飲百斛酒。",
            "墨池如江筆如帚，一掃萬字不停肘。"
        ],
        "title": "題蔡濟忠所摹御府米帖",
        "id": "a69602c5-d97a-41c0-a563-979d44baa9b0"
    },
    {
        "author": "張孝祥",
        "paragraphs": [
            "湘江竹深韶不傳，后夔神禹飛上天。",
            "泗濱之磬無人編，帝敕此寶淪深淵。",
            "於乎不知幾千年，奇形異質鬼所鎸。",
            "青虬赤虎遭縛纒，蹙筋怒爪身攣拳。",
            "自從胡塵障中原，神物變化隨霏煙。",
            "金聲玉振義不辱，六丁徙置康廬巔。",
            "靈臺星官未知處，但怪寶氣干霄躔。",
            "王郎齋居敷淺原，飲水泣血天所憐。",
            "空山無人下羣仙，似夢非夢或告旃。",
            "捫蘿獨上果有得，失喜而懼心茫然。",
            "百夫挽取自包裹，解衣更買蠻兒氈。",
            "緘扃不肯鄉人說，知我好古容觀瞻。",
            "焚香再拜婁歎息，安得致之天子前。",
            "安得致之天子前，明堂郊丘備宮縣。",
            "調和正聲薦上帝，簫勺羣慝收戈鋋。",
            "朝廷清明用耆哲，一律四海歸陶甄。",
            "鳳皇來儀獸率舞，復古却到虞韶邊。",
            "是時賦公筆如椽，襞牋爲草登歌篇。"
        ],
        "tags": [
            "庐山"
        ],
        "title": "賦王唐卿廬山所得靈壁石",
        "id": "371174aa-dbfc-4dbc-b2fc-e7be6b73046e"
    },
    {
        "author": "張孝祥",
        "paragraphs": [
            "圩田雨多水拍拍，山田政作龜兆拆。",
            "兩般種田一般苦，一處祈晴一祈雨。",
            "去年水大高田熟，低田不收一粒穀。",
            "只今萬錢糴一斛，浙西排門煮稀粥。",
            "聖神天子如堯湯，曰雨而雨暘而暘。",
            "天公廣大豈有意，爾自作孽非天殃。"
        ],
        "title": "月之四日至南陵大雨江邊之圩已有沒者入鄱陽境中山田乃以無雨爲病偶成一章呈王龜齡",
        "id": "1454406b-b038-488f-af2b-e4c5d36af31f"
    },
    {
        "author": "張孝祥",
        "paragraphs": [
            "范郎紫玉餘半圭，翻手作雲雨雹隨。",
            "龍蛇起陸孔翠飛，雲收雨霽千首詩。",
            "薦以文錦盤珠璣，夜光發屋鄰翁知。",
            "桂州刺史書成癡，單車萬里日夜馳。",
            "囊中已無去年錐，欠此石友相娛嬉。",
            "范郎笑我支牀龜，忽遣致我重寶齎。",
            "金印如斗不願携，愛此直欲忘朝饑。",
            "君行題輿古端溪，溪石醜好紛不齊。",
            "溪邊之人足謾欺，須君眼力爲辨之。",
            "更作萬斛之墨池，爲君大書十丈碑。"
        ],
        "title": "近得一二硯示范達甫笑以爲堪支牀也許送端州大硯作詩以堅其約",
        "id": "58766437-2f30-4ca9-8c0b-36c2effd83c0"
    },
    {
        "author": "張孝祥",
        "paragraphs": [
            "崇寧天子開皇極，發揮神謨詔羣辟。",
            "十八學士天與力，攀鱗附鳳才一日。",
            "翰林尚書古遺直，不作三公奄窀穸。",
            "當時盛事刊樂石，後五十年已今昔。",
            "令我再拜三嘆息，尚有之子似世德，不羸其躬且赫奕。"
        ],
        "title": "劉倅示崇寧上舍題名翰林其父也",
        "id": "ac3182bb-6551-4d03-8537-33c60851a989"
    },
    {
        "author": "張孝祥",
        "paragraphs": [
            "編棕織蒲繩作底，輕凉堅密穩稱趾。",
            "帝庭無復夢絲絇，上客還同貺珠履。",
            "我家江南山水窟，日日行山勞屐齒。",
            "感君投贈欲別時，布襪青鞋從此始。",
            "亨衢知子方著脚，直上雲霄三萬里。",
            "泰階歷盡却歸來，赤舄一雙應几几。"
        ],
        "title": "黄升卿送棕鞋",
        "id": "5b77ed75-505b-4c3a-bb27-adc4958e6802"
    },
    {
        "author": "張孝祥",
        "paragraphs": [
            "張家承平四姓侯，門前列戟金成丘。",
            "南來清貧家立壁，但有萬卷書滿樓。",
            "雲山極觀半空寫，下有花竹秀而野。",
            "閉門讀易已三年，樂天知命忘華顛。",
            "我行湘中識此老，難兄莫年更枯槁。",
            "從來戚畹須表勸，會聽鳴珂趁朝早。",
            "衡陽小隠雖深幽，去天尺五君無留。",
            "貂蟬兜鍪何足道，君必不爲猿鶴羞。"
        ],
        "title": "贈張欽州",
        "id": "8fe78517-c3c3-486a-ac06-372e265bf505"
    },
    {
        "author": "張孝祥",
        "paragraphs": [
            "石渠東觀天尺五，壁星下直圖書府。",
            "琳琅寶鎮出三代，浩瀚簡編照千古。",
            "右文儲硯一百九，鈿匣珠囊護瓊玖。",
            "有時清夜發光怪，諸儒縱觀容拜手。",
            "一收朝蹟歸故園，瓦池葦管涂突煙。",
            "夢尋清都故歷歷，起憑書案空潸然。",
            "眼明見此超萬石，色如馬肝涵玉質。",
            "白圭之玷尚可磨，澀不拒筆滑留墨。",
            "摩挲太息不自已，呼兒汲甘爲湔洗。",
            "天遺至寶瑞吾子，要與詞林壯根柢。",
            "子行飛騫爲時須，西清承明有佳除。",
            "收功翰墨儻乞我，田間自抄種樹書。"
        ],
        "title": "賦沈商卿硯",
        "id": "743149ad-f663-4e46-86a2-b9873488a468"
    },
    {
        "author": "張孝祥",
        "paragraphs": [
            "我船千斛初甚遲，上灘下灘風薄之。",
            "百夫撐挽才得過，水淺舟大行無期。",
            "同來賓客笑鈍滯，一葉自買如鳧鷖。",
            "瞥波急槳亂藻荇，瞬息不見飈車馳。",
            "忽然昨夜雷雨作，黑雲頹山風卷壑。",
            "龍門春漲魚鱉亂，牛渚宵明鬼神惡。",
            "篷翻纜斷泊不得，客只一身無處著。",
            "長年絕叫客驚起，一浪先掀半船水。",
            "囊衣漂盡到巾屢，一夜奔忙沙石裏。",
            "我時甘寢殊不覺，但怪颼颼風到耳。",
            "起來呼酒自勞苦，水滿凉生差可喜。",
            "鄉來笑者今却悲，人生淹速那能知。",
            "明朝轉柁我船快，喚客同船莫嫌隘。"
        ],
        "title": "大雨呈同行諸公",
        "id": "d083ce54-1ae1-4a86-81d7-33ef0784bbae"
    },
    {
        "author": "張孝祥",
        "paragraphs": [
            "吳城山頭三日風，白浪如屋雲埋空。",
            "北來大舸氣勢雄，車帆打鼓聲韸韸。",
            "我船政爾不得去，跼促沙岸如鳬翁。",
            "長年三老屢彈指，六月何曾北風起。",
            "由來官儂多齟齬，世不汝諧神亦爾。",
            "我愧此言呼使前，順風逆風皆偶然。",
            "皇天廣大豈有意，想汝嗔喜庸非偏。",
            "瓶中有粟囊有錢，與汝飽飯姑留連。"
        ],
        "title": "吳城阻風",
        "id": "8091049c-d46c-4c51-b558-22da831b1dee"
    },
    {
        "author": "張孝祥",
        "paragraphs": [
            "玻璃盆中金作堆，藥房桂棟中天開。",
            "洞庭無底蛟蜃惡，君不喚我那能來。",
            "旁船守風四十日，我行昨夜到磊石。",
            "山頭望君乞杯珓，僮僕歡呼得頭擲。",
            "二更南風轉旗脚，打鼓開船曉星落。",
            "秋光凈洗八百里，亭午投君廟前泊。",
            "斬牲釃酒報君德，君今清都豈其食。",
            "聊須醉飽撐船儂，明日依舊行南風。"
        ],
        "tags": [
            "洞庭湖"
        ],
        "title": "金沙堆",
        "id": "042b8904-3a97-4354-88da-0e26ff5dcb7e"
    },
    {
        "author": "張孝祥",
        "paragraphs": [
            "欲雪未雪天模胡，凍行沙尾鶬鴰呼。",
            "北風刮耳立不住，更騎鈍馬穿枯蘆。",
            "兩生憐我意不舒，江頭三日占檣烏。",
            "高堂明朝置安輿，買羊沽酒償勤渠。"
        ],
        "title": "欲雪",
        "id": "d68cfe53-425f-4479-a3a7-f8a2791be2ec"
    },
    {
        "author": "張孝祥",
        "paragraphs": [
            "鑑湖周圍三百里，極目平波清到底。",
            "荷花歲久生滿湖，人來採蓮唱歌起。",
            "賀家千頃水雲鄉，六月荷花風最凉。",
            "短楫輕舟來斷續，山橫曉月正蒼蒼。"
        ],
        "title": "鑑湖納凉",
        "id": "528e662f-30d6-44d8-a353-4c160598ee24"
    },
    {
        "author": "張孝祥",
        "paragraphs": [
            "北風吹來燕山雪，十萬王師方浴鐵。",
            "風纏熊虎靈旗靜，凍合蛟龍寶刀折。",
            "何人夜縛吳元濟，我欲從之九原隔。",
            "東南固自王氣勝，西北那憂陣雲結。",
            "豈無祖逖去誓江，已有辛毗來仗節。"
        ],
        "title": "和沈教授子壽賦雪三首  其一",
        "id": "5697df27-afd3-4bcc-8808-ffc1722dcfcd"
    },
    {
        "author": "張孝祥",
        "paragraphs": [
            "今年米貴更風雪，破屋荒凉冷於鐵。",
            "道人三日不出門，卧聽欹簷竹枝折。",
            "高吟忽送三十韻，覿面未覺千里隔。",
            "比公也自可憐人，家徒四壁衣鶉結。",
            "君不見漢時蘇子卿，窖中齧氈終持節。"
        ],
        "title": "和沈教授子壽賦雪三首  其二",
        "id": "74d65722-c5ed-48f4-aade-c4a4c0383ade"
    },
    {
        "author": "張孝祥",
        "paragraphs": [
            "天公作劇已三白，刮面東風利如鐵。",
            "只今斗米錢數百，更說流民心欲折。",
            "胡兒打圍涂塘北，煙火穹廬一江隔。",
            "陛下宵衣甚焦勞，微臣私憂長鬰結。",
            "爾曹忍凍不足說，我輩何時立奇節。"
        ],
        "title": "和沈教授子壽賦雪三首  其三",
        "id": "46386c7b-c5f1-433a-aa2a-befacdf0e6c0"
    },
    {
        "author": "張孝祥",
        "paragraphs": [
            "老農歌舞手作拍，一雨紛紛稻花拆。",
            "去年秋田旱政苦，史君隨車有甘雨。",
            "旁州不熟我州熟，至今中家有藏穀。",
            "地碓舂秔珠滿斛，老農左餐仍右粥。",
            "史君行矣伊佐湯，緝熙和氣無常暘。",
            "豈徒一雨潤九穀，要爲萬物除千殃。"
        ],
        "title": "鄱陽史君王龜齡閔雨再賦一首",
        "id": "83a549a7-cedd-4bbf-b821-b06c776650ee"
    },
    {
        "author": "張孝祥",
        "paragraphs": [
            "史君憂民出至誠，欲晴未晴天所矜。",
            "白衣老人無逢迎，香火未收東方明。",
            "指揮六龍扶日行，羣陰卷盡見太清。",
            "女擷柔桑男趁耕，熙熙和氣滿春城。",
            "去年歲事已如許，田頭試聽老農語。",
            "淛西更著五日雨，麥根爛盡種不土。"
        ],
        "title": "喜晴賦呈常守葉夢錫",
        "id": "1bdcc1c8-373a-448e-98b5-4dbd0dd6303c"
    },
    {
        "author": "張孝祥",
        "paragraphs": [
            "去年永州逢七夕，今年衡州逢七夕。",
            "往來不敢怨道路，迎送但知慚吏卒。",
            "年年七夕有定時，我行屬天那得知。",
            "東西南北會逢汝，但願强健無所苦。"
        ],
        "title": "七夕",
        "id": "52e19959-9575-430d-a5db-bf29702af088"
    },
    {
        "author": "張孝祥",
        "paragraphs": [
            "玉潭月色冽以清，石室千里猶典刑。",
            "何人遺我雙玉瓶，武夷先生翰林卿。",
            "約束風雨驅雷霆，長鯨夜吸川爲傾。",
            "明朝風止醉不醒，扁舟徑度君山青。"
        ],
        "title": "謝劉恭父玉潭月色真石室之賜",
        "id": "8500b9b7-b967-4439-83d5-4ff7be89c3ca"
    },
    {
        "author": "張孝祥",
        "paragraphs": [
            "蜀江擣麻色勝玉，百金才能致一幅。",
            "君家入則充棟宇，再拜未肯乞纖粟。",
            "爲君破慳作此詩，擔囊揭篋應有時。",
            "比鄰寒亡忌唇齒，君但勤渠送川紙。"
        ],
        "title": "從張欽夫覓紙",
        "id": "d8436f02-fdf3-407d-8ae6-98681f7a02ec"
    },
    {
        "author": "張孝祥",
        "paragraphs": [
            "海涵大陰日西墜，畫角一聲城欲閉。",
            "柴門關上濯足眠，萬事不如高枕睡。",
            "睡鄉廣大能我容，兀兀騰騰興莫窮。",
            "推枕起瞻河漢曉，月明庭竹響清風。"
        ],
        "title": "幽興",
        "id": "a1f4a295-4e9b-4ae5-b57b-4cb68c8afe03"
    },
    {
        "author": "張孝祥",
        "paragraphs": [
            "素王西狩麟，筆削昌斯文。",
            "茂陵一角獸，妙語聞終軍。",
            "壯哉筆硯間，英姿欲拏雲。",
            "名參龜龍瑞，威掃狐兔羣。",
            "豈獨濡毫端，政爾清妖氛。",
            "會當獻君王，玉殿春夜分。",
            "輸寫胸中奇，恩波被無垠。"
        ],
        "title": "麒麟硯滴分韻得文字",
        "id": "55374c1d-d4ed-4108-8d4f-13c7e51507b9"
    },
    {
        "author": "張孝祥",
        "paragraphs": [
            "橫槊能賦詩，下馬具檄草。",
            "忠義乃天賦，勳名要時早。",
            "龍卧南陽客，鷹揚渭濱老。",
            "當其尚棲遲，衆或輕潦倒。",
            "風雲會相遇，氛祲當獨掃。",
            "鳳皇翔千仞，駑馬顧棧皁。",
            "士爲一飽謀，懸知不同道。"
        ],
        "title": "諸公分韻躡冒頓之區落焚老上之龍庭得老庭字  其一",
        "id": "a7124d34-b79b-4565-9a87-987355bab661"
    },
    {
        "author": "張孝祥",
        "paragraphs": [
            "吳甲組練明，吳鈎瑩青萍。",
            "戰士三百萬，猛將森列星。",
            "揮戈却白日，飲渴枯滄溟。",
            "如何天驕子，敢來干大刑。",
            "嗚呼三十年，中原飽羶腥。",
            "陛下極涵容，宗祊甚威靈。",
            "犬羊爾何知，梟獍心未寧。",
            "囊血規射天，蒼蠅混驚霆。",
            "佛狸定送死，榆關不須扃。",
            "虜勢看破竹，我師真建瓴。",
            "便當收咸陽，政爾空朔庭。",
            "明堂朝玉帛，劍佩鳴東丁。",
            "八章車攻詩，十丈燕然銘。",
            "我學益荒落，尚可寫汗青。"
        ],
        "title": "諸公分韻躡冒頓之區落焚老上之龍庭得老庭字  其二",
        "id": "661634de-fb99-480b-8c99-425a64a373b3"
    },
    {
        "author": "張孝祥",
        "paragraphs": [
            "矮胡生南方，託家碧山崖。",
            "採擇供貢篚，扶持上天街。",
            "愧此願慤姿，欲售久未諧。",
            "道傍麴先生，風味故自佳。",
            "逢渠即傾蓋，輸寫能開懷。",
            "刮削出光彩，規繩去欹𠇗。",
            "金玉豈足貴，膠漆真吾儕。",
            "客來有嘉招，二士往必偕。",
            "婆娑止坐隅，供饋煩金釵。",
            "矮胡雖木强，醇德真無涯。",
            "虛心實其腹，居然外形骸。",
            "微物幸見用，棄置理則乖。",
            "毛穎有封國，陶匏薦欽柴。",
            "大藥起世痾，炮燔及根荄。",
            "願子自洗濯，勿受塵埃埋。",
            "暇日肯相從，醉經坐高齋。"
        ],
        "title": "椰子酒榼",
        "id": "c6db3cc0-554b-412e-a49f-1d7a810ef78a"
    },
    {
        "author": "張孝祥",
        "paragraphs": [
            "昨日一尺雪，今朝十分晴。",
            "杲日上積雪，光若虹氣升。",
            "江平鏡新磨，地迥玉琢成。",
            "赭山有令色，令我白眼青。",
            "借馬屋東家，喚客踏層冰。",
            "冒貂挾裘茸，石路五里平。",
            "竹樹紛掩冉，珠幢間霓旌。",
            "野僧不慣客，倉皇門前迎。",
            "屋古少完壁，堂虛有危登。",
            "石上迹宛宛，山腰塔亭亭。",
            "劫火偶不燒，百年費支撐。",
            "我有一尊酒，高處得細傾。",
            "諒非無事飲，憂國空含情。",
            "長歌眇寥廓，歸路已戴星。"
        ],
        "title": "赭山分韻得成葉字  其一",
        "id": "ac4c73cc-e4b4-4d24-9de5-045cbb21b91b"
    },
    {
        "author": "張孝祥",
        "paragraphs": [
            "萬生紛不同，宿昔有定業。",
            "哀哉彼遷民，苦事乃稠疊。",
            "纍纍庭際炊，采采澗底葉。",
            "問渠胡爲來，悲淚不盈睫。",
            "連年避胡亂，生理安可說。",
            "今年更倉皇，芻藁亦焚劫。",
            "扶持過江南，十口四五活。",
            "斗米六百錢，兼旬又風雪。",
            "前時詔書下，振廩要周浹。",
            "聖主甚哀矜，我曹空感咽。",
            "願今兵革罷，復得理歸楫。",
            "傳聞菰蒲中，相殺血新喋。",
            "本是耕田農，饑寒實敺脅。",
            "須公語縣吏，早與支米帖。"
        ],
        "title": "赭山分韻得成葉字  其二",
        "id": "f640b382-69f9-477d-8785-53410830034c"
    },
    {
        "author": "張孝祥",
        "paragraphs": [
            "我本山中人，對山輒忻然。",
            "蹉跎落世網，欲去常拘牽。",
            "蒼鷹著珠韝，側腦思高騫。",
            "青絲絡奔驥，擺脫意乃便。",
            "抑鬰不自聊，沉冥向誰宣。",
            "長懷昭亭山，積翠摩青天。",
            "下有千柱宮，突兀數百年。",
            "往者雪中游，羣峯玉回旋。",
            "飛閣出木末，下睨春無邊。",
            "堂中二老人，龍象開法筵。",
            "炯炯月在空，浩浩海納川。",
            "應庵默無言，妙處心已傳。",
            "如庵說千偈，微辭諦真詮。",
            "靜極炷爐熏，對床且安眠。",
            "更欲捐冠簪，一簞寄三椽。",
            "此志竟不遂，緇塵亂歸韉。",
            "今朝復何朝，却望山中煙。",
            "縹緲見樓觀，鍾梵聲清圓。",
            "我携九節筇，飛步雲蘿巔。"
        ],
        "title": "重入昭亭賦二十韻",
        "id": "0a265999-8e77-4c69-8a83-de634534d040"
    },
    {
        "author": "張孝祥",
        "paragraphs": [
            "佛宮昔誰營，猶挾蓋世氣。",
            "應慚割據醜，稍識苦空味。",
            "重簷隠白日，隆棟湧金地。",
            "耽耽壁間像，尚可將千騎。",
            "鄉來歌舞處，荒棘擁城雉。",
            "惟此悲願成，歷劫更興起。",
            "橫撞鍾萬石，妙響警昏醉。",
            "憶當風雪辰，茲事實經始。",
            "老僧喜成就，膜拜顙有泚。",
            "喚客饌伊蒲，齋房頗深邃。",
            "空巖才跬步，不往獨何謂。",
            "徑携雙竹杖，脚力勇難制。",
            "繡衣兩使者，風誼我所畏。",
            "相逢瘴海上，此樂豈天惠。",
            "山林與心會，風月可回施。",
            "聊乘簿書隙，拚此一日費。",
            "摩挲水邊石，勝處欲專美。",
            "不用濡漆書，公詩即行記。"
        ],
        "title": "登馬氏永寧閣和朱漕元順分韻",
        "id": "d9e661f9-9d43-4b08-ac2d-d4821ddeef43"
    },
    {
        "author": "張孝祥",
        "paragraphs": [
            "今時朱仲欽，文字有奇氣。",
            "潜幽覩天奧，雋永得古味。",
            "袖手閲世紛，虛心餘樂地。",
            "那持瘴野節，不從羽林騎。",
            "埋輪吾宗英，補衮五色雉。",
            "去年對延英，御坐再三起。",
            "憂民甚己溺，稽古乃心醉。",
            "天衢行日月，發軔從此始。",
            "會當紀鴻業，我筆墨先泚。",
            "相期并徵詔，禁殿直清邃。",
            "尚憶此追游，班中語相謂。",
            "我懷江湖去，初服反芰制。",
            "閑邊靜成趣，岐路險多畏。",
            "此事屬兩君，它年儻終惠。",
            "長篇起予病，妙語充法施。",
            "調高和難工，初學慚紙費。",
            "郊原春無數，風日極清美。",
            "已遣具方舟，重游更須記。"
        ],
        "title": "再用韻呈仲欽元順",
        "id": "6282cf9b-ab5f-46e1-84db-aaea7111e7b5"
    },
    {
        "author": "張孝祥",
        "paragraphs": [
            "吾友林少穎，讀書不計屋。",
            "抄書手生繭，照書眼如燭。",
            "往時羣玉府，上直對床宿。",
            "夜半聞吾伊，我睡已再熟。",
            "此君抱高節，雪柏映霜竹。",
            "造物乃兒戲，卧病在空谷。",
            "尚能作手書，寄我成一束。",
            "我懶更愧渠，終歲不報復。",
            "今來見江子，少穎儼在目。",
            "不必不如師，惟子肖甚速。",
            "持身嚴法律，自愛比冰玉。",
            "學官冷徹骨，三月食無肉。",
            "危坐談仁義，口吻若布穀。",
            "時能從我游，騎馬踏溪淥。",
            "定自我輩人，胸次不碌碌。",
            "惟皇開洪業，大厦非一木。",
            "豈有梁棟姿，而令久淹辱。",
            "願子益寵珍，即日馬首北。",
            "我懷山林去，掃迹混樵牧。",
            "躬耕得薄少，持用供水菽。",
            "稍遠聲利場，真勝萬鍾祿。",
            "但恨與子別，醉語成諄複。",
            "因書寄少穎，以寫我心曲。"
        ],
        "title": "贈江清卿",
        "id": "26a25d45-9b0e-4561-a061-19d03ba5e16c"
    },
    {
        "author": "張孝祥",
        "paragraphs": [
            "憶我初識君，屈指今七年。",
            "鹽車著騏驥，駑蹇紛爭先。",
            "謂當對清閑，帝席半夜前。",
            "稍使修世官，復近尺五天。",
            "如何尚朱紱，亦墮嶺海邊。",
            "前山春色多，佳樹午陰圓。",
            "散策履幽徑，方舟下長川。",
            "心目得開明，語笑爲芳鮮。",
            "但恨暝色至，不得窮攀援。",
            "尚欲夜然犀，下照蛟龍淵。",
            "清遊渺難繼，歸夢蒼山巔。",
            "須君換鵝帖，更敘山陰賢。"
        ],
        "title": "和蔡濟忠天字韻",
        "id": "ce589fad-7f65-40f5-8438-98a84951c65d"
    },
    {
        "author": "張孝祥",
        "paragraphs": [
            "胸中五斗棘，厭此十日讀。",
            "紛然湘羅帕，猶作春笋束。",
            "先生擇法眼，一閲不再復。",
            "探囊得至寶，每出輒驚俗。",
            "孟公更超絕，涇渭飽渟滀。",
            "從容了官事，繭紙唾珠玉。",
            "鄙夫聞道晚，衡鑑恐不足。",
            "冥搜夜無寐，慚愧費宮燭。",
            "何時即三昧，屈指社甕熟。",
            "秋容日夕好，應到堂前菊。"
        ],
        "title": "考試呈周茂振舍人陳季陵國正",
        "id": "b069e11f-368f-4940-8318-761306567f2d"
    },
    {
        "author": "張孝祥",
        "paragraphs": [
            "仙人玉步摇，佛子白練衣。",
            "新粧水底明，素手風中揮。",
            "盈盈夜露光，灧灧秋江肥。",
            "寒月分好色，朝霞借餘輝。",
            "遥聞功德水，盡洗幻化非。",
            "惟此妙花幢，坐受諸天圍。",
            "鄉來孤山遊，末覺所見稀。",
            "零落塞草邊，相逢故依依。",
            "結實須及早，要令飽霜威。",
            "采剝登君盤，勿嫌此么微。"
        ],
        "title": "和子雲白蓮",
        "id": "670684bc-8b97-4906-9cb5-003b688ae807"
    },
    {
        "author": "張孝祥",
        "paragraphs": [
            "佳月久不見，忽見如故人。",
            "清風何方來，過我孤竹君。",
            "我有一尊酒，政爲二子斟。",
            "會此風月宵，更覺笑語新。",
            "北城石先生，欲喚不敢頻。",
            "坐上欠此客，長懷渺無津。",
            "南方鳳之徒，瑞世五色文。",
            "鐵石賦梅花，一洗瘴海氛。",
            "臺家須貢珍，我欲列九閽。",
            "且補諫官闕，日酌白獸尊。"
        ],
        "title": "與趙李二同年夜飲有懷石使君惠叔",
        "id": "32f570df-5f98-477a-afeb-1ad3598485e3"
    },
    {
        "author": "張孝祥",
        "paragraphs": [
            "伍君爲濤頭，妬婦名河津。",
            "那知屈大夫，亦作主水神。",
            "我識大夫公，自托腑肺親。",
            "獨醒梗羣昏，聚臭醜一薰。",
            "瀝血摧心肝，懷襄如不聞。",
            "已矣無柰何，質之雲中君。",
            "天門開九重，帝曰哀汝勤。",
            "狹世非汝留，賜汝班列真。",
            "司命馳先驅，太一諏吉辰。",
            "翩然乘回風，脫迹此水濱。",
            "朱宮紫具闕，冠珮儼以珍。",
            "宓妃與娥女，修潔充下陳。",
            "至今幾千年，玉顔凜如新。",
            "楚人殊不知，謂公果沉淪。",
            "年年作端午，兒戲公應嗔。"
        ],
        "title": "金沙堆廟有曰忠潔侯者屈大夫也感之賦詩",
        "id": "1dc1addd-857b-41b0-ac04-cc0945a99e7f"
    },
    {
        "author": "張孝祥",
        "paragraphs": [
            "東皇携春來，屬車載霓裳。",
            "回風作妙舞，雜珮鳴珠璫。",
            "千官玉笋班，再拜稱瑶觴。",
            "酒罷各分瑞，圭琮粲琳琅。",
            "浩蕩涵濡恩，一笑徧八荒。",
            "塵垢得湔洗，焦枯亦輝光。",
            "偉哉造化力，天地爲翕張。",
            "功成了不居，杲日天中央。"
        ],
        "title": "詠雪",
        "id": "2ccd7942-fdc8-415c-9d70-06dea53e62f6"
    },
    {
        "author": "張孝祥",
        "paragraphs": [
            "去年過浯溪，王事有期程。",
            "夜半度湘水，但見天上星。",
            "平生中興碑，夢入紫翠屏。",
            "已辦北歸時，十日窮攀登。",
            "今朝復何朝，忽此短軸橫。",
            "歷歷眼中見，湘山無數青。",
            "白雲著山腰，樓閣秋氣明。",
            "便欲扶短策，下濯滄浪纓。",
            "主人山水仙，妙處心自評。",
            "元順骨已冷，千載交蓋傾。",
            "賞音寄幅紙，益見忠孝情。",
            "題詩疥公畫，託我不朽名。"
        ],
        "title": "題朱元順浯溪圖",
        "id": "8edc6c1a-9c32-46d7-89b5-fa782972758e"
    },
    {
        "author": "張孝祥",
        "paragraphs": [
            "史君天資高，夙昔事幽屏。",
            "長懷渺丘壑，餘習謝鍾鼎。",
            "東籬羲皇人，槁死骨已冷。",
            "凄其千載後，妙處一笑領。",
            "高堂娛白髮，兄弟極整整。",
            "不須南陽泉，壽與日月等。"
        ],
        "title": "寄題向彥績史君采菊堂",
        "id": "2b50f663-1664-464a-96df-6edf6ae64dbf"
    },
    {
        "author": "張孝祥",
        "paragraphs": [
            "飲酒見真性，此酒不可止。",
            "一飲病三日，止酒寧獲已。",
            "飲酒有別腸，勸酒無惡意。",
            "既因酒成病，那識酒真味。",
            "將軍罵不敬，次公醒而狂。",
            "破面棖觸人，不如持空觴。",
            "人言我止酒，似是遣客計。",
            "但使客常滿，客醉我亦醉。"
        ],
        "title": "止酒",
        "id": "6260f5bd-1fd8-4c28-a875-2a0983c05672"
    },
    {
        "author": "張孝祥",
        "paragraphs": [
            "昨日火流金，今日風折膠。",
            "昨著綀布衣，今衣弊縕袍。",
            "赤帝與玄冥，凜凜隔一宵。",
            "聊將擁爐適，換此揮箑勞。",
            "冰炭欲盈懷，炎凉不崇朝。",
            "幻生過隙駒，是身九牛毛。",
            "等是一寒暑，胡爲自詼嘲。",
            "萬法從心生，心靜境亦消。",
            "悟此本來無，絺綌同狐貂。",
            "還當隠吾几，試聽萬竅號。"
        ],
        "title": "昨日極暑今日極寒",
        "id": "8b4838f6-aa3c-4ab3-a9b5-209b3499c079"
    },
    {
        "author": "張孝祥",
        "paragraphs": [
            "高巖劃天門，仄徑通乳穴。",
            "隈堆青螺髺，嵽嵲白玉闕。",
            "外有虎豹蹲，中恐蛟蜃蟄。",
            "東榮俯雷電，西出挾日月。",
            "萬壑生悲風，六月不知熱。",
            "但覺駭心目，未易紀筆舌。",
            "平生山水趣，嶺海最奇絕。",
            "洞府二十四，未厭屐齒折。",
            "晚乃得游此，餘地皆僕妾。",
            "同來六七士，嗜好頗相躡。",
            "舉酒酹山神，慰汝久湮滅。"
        ],
        "title": "初得愛巖",
        "id": "34014338-b63d-4973-8718-ba45d6a5e395"
    },
    {
        "author": "張孝祥",
        "paragraphs": [
            "兩李有佳句，冰雪灑肺肝。",
            "清越石在懸，圓熟珠走盤。",
            "我家十二樓，下俯千仞湍。",
            "誰掣白玉瑣，借與二子看。",
            "臨風度長篴，瘴海爲清寒。",
            "却立望九州，隘陿非所安。",
            "便欲馭長鯤，九萬扶摇摶。",
            "神山在吾牖，弱水空瀰漫。",
            "回首五千劫，不費一指彈。",
            "絕笑塵中年，攝提與涒灘。"
        ],
        "title": "與邵陽李守二子用東坡韻",
        "id": "cc402e21-7e9d-4bff-86ce-9967cbce2673"
    },
    {
        "author": "張孝祥",
        "paragraphs": [
            "李生來嶺南，自挾書一束。",
            "食簞寄蕭寺，矻矻晝夜讀。",
            "餘子讓頭角，文作翻手速。",
            "小試不盡能，它日真可卜。",
            "里中老仙伯，曾對玉堂宿。",
            "高節老彌厲，名蓋斗南北。",
            "掖垣我畏友，不愛萬鍾祿。",
            "卷藏一丘下，勳業所迫逐。",
            "子歸問道要，儲作饑歲穀。",
            "富貴偶然耳，吾欲子金玉。"
        ],
        "title": "奉送李彥國還廬陵",
        "id": "72274e5e-045e-4383-92cb-1dfc7c92b41a"
    },
    {
        "author": "張孝祥",
        "paragraphs": [
            "老火陵穉金，聚作三日熱。",
            "舟行湘江上，蒸煮到魚鱉。",
            "黑雲起東北，一震山石裂。",
            "不知雨來處，但見風卷葉。",
            "銀河倚天瀉，高浪舞飛雪。",
            "只聽打篷聲，已覺凉意愜。",
            "岸傍古佛屋，樓殿頗嵽嵲。",
            "不辭衝泥去，一看雨脚闊。",
            "吾宗紫巖客，窮苦志不懾。",
            "自我來浯溪，奔走已旬浹。",
            "我懶久廢學，愧子來挈挈。",
            "相携得偉觀，爲子熾然說。",
            "願子領話頭，吾今指摽月。"
        ],
        "title": "暑甚得雨與張文伯同登禪智寺",
        "id": "a6800e45-5f20-486e-a9f6-d1ebbb9826fe"
    },
    {
        "author": "張孝祥",
        "paragraphs": [
            "七年暑中行，道路萬里賒。",
            "今夕已七夕，我猶在天涯。",
            "繫船蒼石根，人影散晚沙。",
            "上岸是修竹，仄徑如行蛇。",
            "茅屋四五間，往昔佛所家。",
            "經禪劫火盡，舊觀初萌芽。",
            "牆疊古瓦盆，僧披破袈裟。",
            "喜聞拄杖聲，掃地自點茶。",
            "何以爲我娛，冰雪汲井花。",
            "一洗十日渴，分凉到童髽。",
            "盈盈牛女期，不著雨洗車。",
            "疏星銀漢動，新月玉鈎斜。",
            "更呼老奚官，卷蘆作鳴笳。",
            "莫驚潭中龍，聊起棲樹鴉。"
        ],
        "title": "丙戌七夕入衡陽境獨游岸傍小寺",
        "id": "460f3074-92d1-4e8c-853a-5d42ffe2aeb0"
    },
    {
        "author": "張孝祥",
        "paragraphs": [
            "行行山益高，所見益以奇。",
            "煮茶南臺寺，更上千級梯。",
            "道傍古時松，閲世心已灰。",
            "不與歲月競，况受霜雪威。",
            "路回聞鐘聲，寶剎隠翠微。",
            "排空寫金碧，刓石著栱枅。",
            "門前兜率橋，劫火昔所遺。",
            "神龍厭庳陋，一炬然枯萁。",
            "譚笑舊觀還，殿柱百尺圍。",
            "老禪七十餘，高與此山齊。",
            "大屋貯龍象，空巖走金犀。",
            "齋盂細細參，至味無鹽醯。",
            "頗聞三生藏，中有萬寶齎。",
            "佛牙舍利湧，貝葉旁行稀。",
            "剖蚌慈相尊，破匣血縷飛。",
            "稽首所願觀，爲洗往昔非。",
            "却尋上山路，擬看浴日池。",
            "急雨忽留人，吾其具少須之。"
        ],
        "title": "福嚴",
        "id": "73273cf1-3311-4f1d-8916-d165ff1ee670"
    },
    {
        "author": "張孝祥",
        "paragraphs": [
            "象龍喚不應，竹龍起行雨。",
            "聯綿十車輻，伊軋百舟櫓。",
            "轉此大法輪，救汝旱歲苦。",
            "橫江鎖巨石，濺瀑疊城鼓。",
            "神機日夜運，甘澤高下普。",
            "老農用不知，瞬息了千畝。",
            "抱孫带黄犢，但看翠浪舞。",
            "餘波及井臼，舂玉飲酡乳。",
            "江吳誇七蹋，足繭腰背僂。",
            "此樂殊未知，吾歸當教汝。"
        ],
        "tags": [
            "赞颂",
            "水",
            "农村"
        ],
        "title": "湖湘以竹車激水秔稻如雲書此能仁院壁",
        "id": "ba06967f-bc8c-4c1d-9789-40ae6ee9f4cd"
    },
    {
        "author": "張孝祥",
        "paragraphs": [
            "吾友黄升卿，乃是天下士。",
            "阿翁苦硬節，御坐留諫紙。",
            "辛勤教其子，不但爲科第。",
            "一官法曹掾，整整老胥忌。",
            "吾行桂嶺南，所得但吾子。",
            "願渠自愛惜，窮達初不計。",
            "功名儻來耳，期子以千歲。"
        ],
        "title": "贈黄司法",
        "id": "75fe24d6-3d34-43c3-bf67-77a83f773303"
    },
    {
        "author": "張孝祥",
        "paragraphs": [
            "畏暑倦長道，呼童戒宵征。",
            "三更渡前溪，溪水清且鳴。",
            "舟人自相喚，炬火如疎星。",
            "俯視亂石多，仰見北斗橫。",
            "微微白露下，磔磔宿鳥驚。",
            "竹輿出林薄，十里月漸明。",
            "光采散草木，凉意侵冠纓。"
        ],
        "title": "宵征",
        "id": "2f0e5fdd-a863-40dd-9c08-f9875df332af"
    },
    {
        "author": "張孝祥",
        "paragraphs": [
            "十日行湘江，湘水清而溫。",
            "不療亭午渴，却憶土井渾。",
            "道傍古剎竿，著屋高樹根。",
            "飛泉出山腹，甘冷冰瓶盆。",
            "何止解百憂，一灑塵埃昏。",
            "設供者誰與，稽首兩足尊。"
        ],
        "title": "汎湘江",
        "id": "b69ff364-73cb-4d92-bb26-f8f6013220c9"
    },
    {
        "author": "張孝祥",
        "paragraphs": [
            "七月十五夜，我在祝融峯。",
            "與世隔幾塵，上天通九重。",
            "手取白玉盤，納之朱陵宮。",
            "羣山羅豆豋，萬籟酣笙鏞。",
            "盡酌五湖水，勸我酒一鍾。",
            "爲君賦長言，寫向西北風。"
        ],
        "title": "上封寺",
        "id": "87396c24-d65e-4427-8d09-f398a42d8573"
    },
    {
        "author": "張孝祥",
        "paragraphs": [
            "天公不求金，富媼不復藏。",
            "居然土同價，散作草木芳。",
            "英英園中葵，一心傾太陽。",
            "采采籬下菊，令汝壽命康。",
            "惟此木之犀，更貯萬斛香。",
            "雄姿傲霜雪，鱗甲森青蒼。",
            "三賢鼎足立，正色凜相望。",
            "豈比桃李徒，紅紫紛披昌。",
            "聊息貪者心，來上君子堂。",
            "歲晚從我遊，寘汝兄弟行。"
        ],
        "title": "岸傍偶得木犀",
        "id": "2b481b92-9e19-4b65-a9e1-8416e353cb9e"
    },
    {
        "author": "張孝祥",
        "paragraphs": [
            "我船行荆江，厭此江水渾。",
            "北風知人意，引著清漢濱。",
            "漢濱有佳人，心與漢水白。",
            "涉江弄秋葉，喚客踏明月。",
            "明月永相望，佳人不可忘。",
            "期君以千年，珮我明珠璫。"
        ],
        "title": "王弱翁與余相遇漢口賦古意贈別",
        "id": "d6682c3e-57f7-4400-9ed7-e67fb5fbf60d"
    },
    {
        "author": "張孝祥",
        "paragraphs": [
            "遠遊何方來，峩峩古衣冠。",
            "袖中三百篇，貯月白玉盤。",
            "溪清石瀨急，雪凍銅壺乾。",
            "有如山澤仙，外瘠中氣完。",
            "便合朱絃彈，細著青瑶刊。",
            "懷哉人未識，飛步江風寒。"
        ],
        "title": "贈朱遠遊",
        "id": "740bada4-a648-4275-afda-c51abae45164"
    },
    {
        "author": "張孝祥",
        "paragraphs": [
            "寒梅本無心，適與春風期。",
            "孤根擢歲晚，桃李更媢之。",
            "取我碧玉壺，薦此白雪枝。",
            "故人不可寄，耿耿空自奇。",
            "故人隔湘江，獨立知者稀。",
            "采香正滋蘭，忍饑不食薇。",
            "拏舟許過我，此約不可違。",
            "江南煙雨村，願與子俱歸。"
        ],
        "title": "和張欽夫尋梅",
        "id": "c7fd400a-9855-4cb8-8ab9-144ddfa3372a"
    },
    {
        "author": "張孝祥",
        "paragraphs": [
            "高禪本儒冠，誰令著伽黎。",
            "勞渠千里來，贈我一卷詩。",
            "句法有源流，人物乃清苦。",
            "不用追九僧，政須越諸祖。",
            "君家寒巖師，今代僧中龍。",
            "持此送君行，更去問乃翁。"
        ],
        "title": "黄龍侍者本高覓詩",
        "id": "ddb9c482-e765-487e-87c4-679f74043e36"
    },
    {
        "author": "張孝祥",
        "paragraphs": [
            "仇公昔釣璜，乃得丹竈術。",
            "閉門養真火，贛甕釀新秫。",
            "酒熟分四鄰，丹成活千人。",
            "窮巷不改樂，一室長如春。",
            "我知酒中仙，歲晚當得度。",
            "乘雲見東皇，請誦濁醪賦。"
        ],
        "title": "題濁醪賦後",
        "id": "0ec0d039-f9b9-49c3-8d79-3ccab68e3e81"
    },
    {
        "author": "張孝祥",
        "paragraphs": [
            "已過漢陽岸，却望橫舟山。",
            "秀色挹不盡，西風將夢還。",
            "我昔登橫舟，最愛漢陽樹。",
            "橫舟今不見，樹色只如故。",
            "公舟在青冥，我舟一浮萍。",
            "闌干試拍手，我亦同舉酒。"
        ],
        "title": "屢登橫舟欲賦不成阻風漢口乃追作寄趙富文楊齊伯",
        "id": "9a756be3-e874-453c-862c-e8b03f2c286e"
    },
    {
        "author": "張孝祥",
        "paragraphs": [
            "憶昔姑蘇臺，實與君子別。",
            "一別已六年，音書間何闊。",
            "我行半天下，塵土汙鬚髮。",
            "君亦抱艱棘，衣袂灑清血。",
            "今日復何日，相望一山隔。",
            "我領通玄府，乃在廬山北。",
            "君宦山之南，兵衛森畫戟。",
            "無由接杯酒，但可共明月。",
            "作詩付郵筒，聊復寄消息。"
        ],
        "tags": [
            "庐山"
        ],
        "title": "棲真寄南康錢守",
        "id": "2656814b-e31f-4b94-bd69-362ce92035fc"
    },
    {
        "author": "張孝祥",
        "paragraphs": [
            "昔我初識君，乃在潯陽城。",
            "却數已十年，此地還見君。",
            "積雨楚水高，落日淮山明。",
            "我病不舉酒，何以娛佳賓。",
            "我行不可留，明復與君別。",
            "悠悠千里情，還當付明月。"
        ],
        "title": "黄子餘自海昏見予於九江欲行爲賦此詩",
        "id": "22df6d96-8a19-4923-815d-85a2ea667303"
    },
    {
        "author": "張孝祥",
        "paragraphs": [
            "今代太史公，四海范氏門。",
            "斯文十世澤，斑斑被諸孫。",
            "我識叔西父，白玉比粹溫。",
            "今來見令弟，俊氣百馬奔。",
            "一第溷子耳，勿愧而家尊。",
            "臨分無多言，更酌老瓦盆。"
        ],
        "title": "勸范東叔飲",
        "id": "7ad2202d-4826-45ad-aa15-d85e36880c6b"
    },
    {
        "author": "張孝祥",
        "paragraphs": [
            "五月問修途，今日一百里。",
            "莫投彭澤縣，愧此邑中士。",
            "古觀官道傍，借榻暫少憩。",
            "折腰向道士，乞我五斗米。",
            "聊爲奴僕飯，明日更早起。"
        ],
        "title": "留題彭澤故縣修真觀",
        "id": "9480cfe2-8d94-44f7-b013-e77fd91fb8fa"
    },
    {
        "author": "張孝祥",
        "paragraphs": [
            "雲去月在沙，潦凈秋滿川。",
            "北斗挂落木，西風送歸船。",
            "去年過湘中，夜半投馬鞭。",
            "篝燈洗塵土，所見只屋椽。",
            "雞鳴問前途，殘夢兀擔肩。",
            "那知闌干外，有此山水妍。",
            "微微清露漙，稍稍明河偏。",
            "孤光耿自照，靜極忻所便。",
            "身世兩悠然，吾其遂飛仙。"
        ],
        "title": "湘中館",
        "id": "d0b6fcee-6cf6-4e8b-830f-89e730ec5f09"
    },
    {
        "author": "張孝祥",
        "paragraphs": [
            "吾家中隠君，才比萬斛泉。",
            "短小精悍姿，一劍當雄邊。",
            "去年郴州賊，俯視衡嶽顛。",
            "君從襄陽來，孤忠作戈鋋。",
            "譚笑百雉安，凈洗湖嶺煙。",
            "謂當酬王勳，金印如斗懸。",
            "言歸遽如許，此意誰爲宣。",
            "小隠即居山，大隠即居廛。",
            "夫君處其中，政爾當留連。",
            "早晚有詔書，喚君遠朝天。",
            "欲爲中隠遊，更著三十年。"
        ],
        "title": "中隠",
        "id": "092b1494-fe93-417a-93c8-6cedb9585e8e"
    },
    {
        "author": "張孝祥",
        "paragraphs": [
            "永錫西方來，持論乃據正。",
            "健飯不飲酒，自詭作縣令。",
            "我已識淮父，但未見伯渾。",
            "林林三珠樹，知是難弟昆。",
            "上方顧中原，有君但無臣。",
            "豈有千里足，而令走踆踆。",
            "願子徑入關，請對通明殿。",
            "此事定在我，不必問和戰。"
        ],
        "title": "贈師永錫併簡子西文潜",
        "id": "126c3752-2f76-4080-8422-c9341b2965c0"
    },
    {
        "author": "張孝祥",
        "paragraphs": [
            "此杉已百年，林立官道側。",
            "鬼神所訶護，斤斧不敢迫。",
            "愛此遺直姿，凜凜有正色。",
            "未云支大厦，聊以蔭行客。",
            "作詩調令尹，爲我驛壁刻。",
            "但使杉長存，懸知令清白。"
        ],
        "title": "萍鄉境上有驛傍有老杉餘百本余過而愛之驛無名余名之曰愛直而爲之詩又以告邑大夫趙君公廩曰使繼自今爲令者幸如君之賢也則此杉長存不然將斧斤斯民以自封植於杉何有",
        "id": "52c8d39b-133c-4c58-939e-b8182052294e"
    },
    {
        "author": "張孝祥",
        "paragraphs": [
            "朝遊七星巖，莫上千山觀。",
            "東西兩奇絕，勢略領海半。",
            "長江寫縑素，疊嶂俯杯案。",
            "中有萬雉城，鐵立不可玩。",
            "伏龍起行雨，老樹舞影亂。",
            "衝風挾驚電，意恐崖谷斷。",
            "路懸石磴滑，衆客紛駭汗。",
            "嵌空偶自託，發若鳥集灌。",
            "須臾便開霽，杲日麗清漢。",
            "却坐山巔亭，容我烏幘岸。",
            "長懷付尊酒，別語不容判。",
            "會須九垓外，與子期汗漫。"
        ],
        "tags": [
            "长江"
        ],
        "title": "遊千山觀",
        "id": "aa99af54-2747-4c84-a0d7-cb55ba187010"
    },
    {
        "author": "張孝祥",
        "paragraphs": [
            "夜半雨鳴廊，晨起雪暗空。",
            "不減臘月寒，故作昨日風。",
            "融銀擁山腰，飛花滿裘茸。",
            "辦此了不難，咳唾煩天工。",
            "纖纖園中花，一夕無光容。",
            "凜凜庭下松，巍然兩蒼龍。"
        ],
        "title": "庚辰二月夜雪",
        "id": "9bf61374-6aca-4602-87b7-ef48c392150f"
    },
    {
        "author": "張孝祥",
        "paragraphs": [
            "使君喜食笋，笋脯味勝肉。",
            "秘法不肯傳，閉門課私僕。",
            "君不見金谷饌客本萍虀，豪世藉此真成癡。",
            "但令長須日致饋，不敢求君帳下兒。"
        ],
        "title": "張欽夫笋脯甚佳秘其方不以示人戲遣此詩",
        "id": "5d6203ad-e4d9-46aa-85ca-476a829158ea"
    },
    {
        "author": "張孝祥",
        "paragraphs": [
            "齋厨極蕭條，晚食以當肉。",
            "公來共蔬盤，留語輒更僕。",
            "平生懲沸仍吹虀，欲了官事渠能癡。",
            "何時竟作淮南歸，擊鮮校獵從廬兒。"
        ],
        "title": "蒙和答益奇輒復爲謝",
        "id": "f3733918-2619-498e-9a7c-6fe9059df032"
    },
    {
        "author": "張孝祥",
        "paragraphs": [
            "笋脯登吾盤，可使食無肉。",
            "鮭腥辟三舍，棕栮乃臣僕。",
            "書生長有十甕虀，却笑虎頭骨相癡。",
            "得君新法也大奇，且復從游錦綳兒。"
        ],
        "title": "張欽夫送笋脯與方俱來復作",
        "id": "ee250c3f-0350-450c-afbf-6d9c263a556e"
    },
    {
        "author": "張孝祥",
        "paragraphs": [
            "積雨已連月，長沙尚春寒。",
            "今朝定何朝，喚客來江干。",
            "問訊湘西寺，霧重江漫漫。",
            "聊須萬斛舟，渡此千尺湍。",
            "老松如相迎，翠落頭上冠。",
            "却望城中花，寶髻垂珠鬘。",
            "勸農有故事，般樂非所安。",
            "薄晚會春園，老稚隨馬鞍。",
            "彘肩侑尊酒，呼喚來同盤。",
            "從容及鄙事，爾汝開心肝。",
            "我是耕田夫，偶然此爲官。",
            "飽不知稼穡，愧汝催租瘢。",
            "願言各努力，長年好相看。"
        ],
        "title": "勸農以湘波不動楚山碧花壓闌干春晝長爲韻得干字",
        "id": "37455d58-1269-40d7-8c23-2a08706365bc"
    },
    {
        "author": "張孝祥",
        "paragraphs": [
            "平生交游中，此士故耐久。",
            "不折爲米腰，頗袖斲輪手。",
            "卜居并東郭，草草宮一畝。",
            "日課種樹書，箋題徧窗牖。",
            "花草當姬妾，松竹是朋友。",
            "上堂娛偏親，家飯隨野蔌。",
            "客至即舉詩，興來亦沽酒。",
            "清溪遶屋角，高木老未朽。",
            "翻翻荷見背，戢戢魚駢首。",
            "幽觀天所藏，勝踐我獨後。",
            "不因南軒君，茲遊幾時有。",
            "爲君便買鄰，溪南好岡阜。",
            "我喜君亦狂，呼兒挈尊卣。",
            "一灑塵埃胸，快若苗去莠。",
            "夜凉佳月出，人影散箕斗。",
            "恨我當先歸，君能小留否。"
        ],
        "title": "陳仲思以太夫人高年奉祠便養卜居城東茅屋數間澹如也移花種竹山林丘壑之勝湘州所無食不足而樂有餘謂古之隠君子若仲思者非耶乾道戊子六月某同張欽夫過焉裴回彌日既莫而忘去欽夫欲專壑買鄰欽夫有詩某次韻",
        "id": "f4e55685-c5fa-4df3-bb84-a3765292e72b"
    },
    {
        "author": "張孝祥",
        "paragraphs": [
            "陳子居城東，茆屋三四間。",
            "下有五畝園，灌畦泐清灣。",
            "松柏充羽葆，荷芰作髻鬟。",
            "再拜太夫人，壽比衡麓慳。",
            "我早與子遊，期子到孔顔。",
            "察子意甚真，不與時輩班。",
            "扁舟漾荆渚，餘子頗謗訕。",
            "大道甚坦夷，勿歎行路難。",
            "彼自種荆棘，吾寧翦榛菅。",
            "一醉乘秋風，共此霜月彎。"
        ],
        "title": "贈陳監廟",
        "id": "ae1f63f2-d05e-45dd-a656-8221419d84a8"
    },
    {
        "author": "張孝祥",
        "paragraphs": [
            "將酒澆君車，問君行何如。",
            "初無十萬錢，但有一束書。",
            "往昔千官班，渠曾綴簪裾。",
            "日月九門隔，江湖十年餘。",
            "老榦久凌剝，寒灰費吹噓。",
            "今者尺一追，問津承明廬。",
            "蓬萊道家山，紫極帝所居。",
            "功名儻來爾，步武當徐徐。",
            "遥岑出疎林，淺水行游魚。",
            "臨分再三囑，音信莫我疎。"
        ],
        "title": "送邵懷英分魯直詩韻人間風日不到處天上玉堂森寶書得書字",
        "id": "d9b91388-1c21-4fc3-a605-eeb0565c3ae1"
    },
    {
        "author": "張孝祥",
        "paragraphs": [
            "戊子歲二月，定叟如南山。",
            "行李太匆草，問君何當還。",
            "敬展南陽阡，永慕涕已潸。",
            "畢事却登攬，紓子悲悴顔。",
            "羣峯最高處，眼界窮塵寰。",
            "紫蓋款佛剎，黄庭扣玄關。",
            "夜榻藉雲衲，曉窗闖煙鬟。",
            "野飯薦笋蕨，幽尋翦榛菅。",
            "酒賤可痛飲，詩成要重刪。",
            "勿作賈胡留，閨人賦刀環。",
            "歸時買竹䶉，小破行囊慳。"
        ],
        "title": "送張定叟",
        "id": "9676dcb4-1b5f-4196-93e1-3d4f92a04fc5"
    },
    {
        "author": "張孝祥",
        "paragraphs": [
            "黑雲起我趾，白雨過山脚。",
            "却立朱陵洞，一望紫虛閣。",
            "神丹吾已必，仙臂真可握。",
            "試向靜處聽，空濛有笙鶴。"
        ],
        "title": "朱陵洞",
        "id": "90765e14-0635-4066-b18f-977b89e28a86"
    },
    {
        "author": "張孝祥",
        "paragraphs": [
            "不見已四年，既見還作別。",
            "贈以墨竹屏，况此君子節。",
            "歲月不我留，玉立空山陰。",
            "願言無相忘，因風時寄音。"
        ],
        "title": "題屏風送裘甫歸臨川",
        "id": "c23f1897-0067-41d8-b65d-123ea2646dd2"
    },
    {
        "author": "張孝祥",
        "paragraphs": [
            "陽城所臨州，酒味猶清醇。",
            "我病不能飲，負此盎盎春。",
            "髯吳燒苦笋，喚客車連軫。",
            "名酒隨惡詩，掀髯一笑囅。"
        ],
        "title": "送道州酒與吳伯承",
        "id": "e923fcf6-7412-41e0-bb70-8e1043afef5c"
    },
    {
        "author": "張孝祥",
        "paragraphs": [
            "葵軒新笋生，戢戢水蒼玉。",
            "脫籜便林立，爾輩殊窘束。",
            "黄梅四月雨，念子亦良苦。",
            "十二鳳凰鳴，秋風何處聲。"
        ],
        "title": "葵軒觀笋",
        "id": "22254871-31d2-4369-9e39-a4f71dd91207"
    },
    {
        "author": "張孝祥",
        "paragraphs": [
            "長沙尹氏子，四歲誦萬言。",
            "青松一寸長，歲晚當摩天。",
            "終爲棟梁用，莫作桷與椽。",
            "斫根刳其明，本瘁末亦顛。",
            "持此勸乃翁，閉門養真源。"
        ],
        "title": "贈尹童子夢龍",
        "id": "2be611b8-155f-47ac-a268-c360327f4391"
    },
    {
        "author": "張孝祥",
        "paragraphs": [
            "城中十萬戶，亭脚五千丈。",
            "小退鴈鶩行，却立雲雨上。",
            "主人心如此，坐了鏡中像。",
            "沙尾是我船，煙波更空曠。"
        ],
        "title": "一覽亭",
        "id": "c940f475-5941-4a54-b2c4-796777eb1295"
    },
    {
        "author": "張孝祥",
        "paragraphs": [
            "睡起有佳聲，蕭蕭竹間雨。",
            "蒿廬澹無營，一榻不受暑。",
            "微颸入牖來，喚起香中縷。",
            "撫卷忽超然，空梁走饑鼠。"
        ],
        "title": "睡起",
        "id": "a1ae065c-62c9-4421-a655-3abae552245f"
    },
    {
        "author": "張孝祥",
        "paragraphs": [
            "問訊湘西笋，政得夜來雨。",
            "高標諸枉直，餘味良藥苦。"
        ],
        "title": "吳伯承送苦笋消梅用來韻各賦一篇  其一",
        "id": "95369c60-97bd-425d-afc5-008dcc0fef7e"
    },
    {
        "author": "張孝祥",
        "paragraphs": [
            "脆圓供小摘，不待四月雨。",
            "新詩同咀嚼，學子心獨苦。"
        ],
        "title": "吳伯承送苦笋消梅用來韻各賦一篇  其二",
        "id": "19b50341-6e33-4512-832a-bff4db95f937"
    },
    {
        "author": "張孝祥",
        "paragraphs": [
            "從公覓此紙，欲與蘇待問。",
            "醉中墨鴉黑，北風起雲陣。",
            "明朝酒醒看，爲子傳心印。",
            "子若不領略，取火燒作燼。"
        ],
        "title": "戲書贈蘇待問",
        "id": "8fbabb80-18c5-44ec-b29f-232ea54d725f"
    },
    {
        "author": "張孝祥",
        "paragraphs": [
            "震公住山年，與我共壬子。",
            "瓦礫化金碧，願力一彈指。",
            "鄉來祖師禪，風定月滿天。",
            "語子義第一，饑餐困當眠。"
        ],
        "title": "贈震山主",
        "id": "5d37a497-d1ba-4bbb-b09a-643f542eef01"
    },
    {
        "author": "張孝祥",
        "paragraphs": [
            "早年翰墨場，未見心已親。",
            "筆底三峽流，胸次萬卷春。",
            "相從未淹時，欲別故惱人。",
            "敢賡老仙詩，索去不用頻。"
        ],
        "title": "春盡日送聞人伯卿次家君韻",
        "id": "9a1c1f8c-5730-425f-994f-ac660d942da0"
    },
    {
        "author": "張孝祥",
        "paragraphs": [
            "立之居糟丘，胸有萬斛塵。",
            "歸來卧西窗，涇渭自此分。",
            "汙泥生芙蕖，榛墟有白雲。",
            "莫厭吏事煩，願子清天君。"
        ],
        "title": "洗塵贈張立之判官",
        "id": "ad494df1-7b61-4d0b-b646-5ce71127af85"
    },
    {
        "author": "張孝祥",
        "paragraphs": [
            "久旱一雨足，高低水平分。",
            "老農爾何知，史君甚艱勤。",
            "史君家鴈山，出作無心雲。",
            "四海方立槁，須君來救焚。"
        ],
        "title": "王龜齡賦喜雨諸賢畢和某客行半月未嘗晴也故於末章云  其一",
        "id": "18b832cb-76d3-4209-8720-8834d326a1c0"
    },
    {
        "author": "張孝祥",
        "paragraphs": [
            "客行苦淫潦，道路渺不分。",
            "十步九掀淖，眷言僕夫勤。",
            "昔旱欲訟風，今雨當誅雲。",
            "我已寫綠章，擬向清夜焚。"
        ],
        "title": "王龜齡賦喜雨諸賢畢和某客行半月未嘗晴也故於末章云  其二",
        "id": "0ce50b60-cab5-4855-bc7c-09cc8da1bc30"
    },
    {
        "author": "張孝祥",
        "paragraphs": [
            "山月半池白，水風終夜凉。",
            "蛙聲作鼓吹，芰製爲衣裳。",
            "萬里俱遠客，三人同一觴。",
            "但使嶺海豐，此樂未渠央。"
        ],
        "title": "八桂堂池上賞蓮納凉",
        "id": "d7afc8d0-9628-49b4-bb11-df3e69de4b09"
    },
    {
        "author": "張孝祥",
        "paragraphs": [
            "筒車無停輪，木枧著高格。",
            "秔稌接新潤，草木丐餘澤。",
            "府公爲霖手，號令行頃刻。",
            "願持一勺水，敬往壽南伯。"
        ],
        "title": "前日出城苗猶立槁今日過興安境上田水灌輸鬰然彌望有秋可必乃知賢者之政神速如此輒寄呈交代仲欽秘閣",
        "id": "196fac26-d228-4dd0-98e6-818898b1e5c5"
    },
    {
        "author": "張孝祥",
        "paragraphs": [
            "我遊衡嶽巔，路半此歇脚。",
            "風雷駕飛殿，日月隠傑閣。",
            "闌干十萬里，仰視天一握。",
            "遂訪紫虛君，歸時騎白鶴。"
        ],
        "title": "南臺",
        "id": "dca46e4f-b098-49d0-8aa9-1d06806d50f9"
    },
    {
        "author": "張孝祥",
        "paragraphs": [
            "七夕在衡陽，九日在蘄州。",
            "秋風浩如海，我行尚扁舟。",
            "破帽不堪落，菊花空滿頭。",
            "醉眼忽瞠若，悠然過滄洲。"
        ],
        "title": "書懷",
        "id": "82b3d822-1def-4c53-a8f7-7098d39c9138"
    },
    {
        "author": "張孝祥",
        "paragraphs": [
            "佳月妬纖雲，微和扇東風。",
            "聊持一杯淥，共此千燈紅。",
            "吾宗延閣英，聖學與天通。",
            "且最治郡課，遂收活國功。"
        ],
        "title": "元宵同張欽夫邵懷英分韻得紅旗字  其一",
        "id": "2ab348a9-7737-4193-9403-9a23e2d92467"
    },
    {
        "author": "張孝祥",
        "paragraphs": [
            "邵子坐學官，今日有詔追。",
            "道山萃竹帛，武庫森戈旗。",
            "文武要兩有，腐儒不足爲。",
            "明年燕端門，舉酒還相思。"
        ],
        "title": "元宵同張欽夫邵懷英分韻得紅旗字  其二",
        "id": "3d6c70c6-987e-45a4-ab92-4676817f38ee"
    },
    {
        "author": "張孝祥",
        "paragraphs": [
            "逃秦盧博士，讀書不讀律。",
            "江陵法曹掾，移病滿百日。",
            "燕坐供佛香，青燈照繩床。",
            "肺熱今無恙，門前春草長。"
        ],
        "title": "贈盧司法",
        "id": "89804aa5-e788-43d0-8998-4f5711470eec"
    },
    {
        "author": "張孝祥",
        "paragraphs": [
            "廟錫珍符豈偶然，靈華再見只經年。",
            "祥開二室昭貽燕，根託同楹自屬聯。",
            "上瑞應誠雖紹至，宸衷思孝益增虔。",
            "微臣願考皇天意，不獻終童效異篇。"
        ],
        "title": "進芝草  其一",
        "id": "112391ca-7da1-472d-9611-872bdfe714d2"
    },
    {
        "author": "張孝祥",
        "paragraphs": [
            "煌煌瑞彩映金鋪，元氣回旋即此都。",
            "太史連年書盛事，近臣更日奏新圖。",
            "璇宮薦祉寧虛應，玉葉流芳已兆符。",
            "早晚清塵款原廟，臨觀敢請駐前驅。"
        ],
        "title": "進芝草  其二",
        "id": "c3a10e09-4a8f-4e68-a399-699b88c52033"
    },
    {
        "author": "張孝祥",
        "paragraphs": [
            "風流追數建安年，誰遣朱轓并塞邊。",
            "舉國向來儒服少，是邦端有大夫賢。",
            "須公帷幄收長策，著我江湖刺釣船。",
            "池閣追凉肯臨否，紅粧翠蓋擁三千。"
        ],
        "title": "某頃蒙信陽使君教以邊字韻佳句伏讀降歎病倦答謝甚緩復不能奇仰俟斲削  其一",
        "id": "643dcac9-4070-4423-99b3-305695039c88"
    },
    {
        "author": "張孝祥",
        "paragraphs": [
            "百適歸來又一年，投身烽火戍樓邊。",
            "私憂自笑愚無策，制勝懸知國有賢。",
            "北去燕然堪勒石，西來樊口看燒船。",
            "中州更有王夫子，筆陣猶能獨掃千。"
        ],
        "title": "某頃蒙信陽使君教以邊字韻佳句伏讀降歎病倦答謝甚緩復不能奇仰俟斲削  其二",
        "id": "5af55079-ad51-4063-a07c-6dc80061662d"
    },
    {
        "author": "張孝祥",
        "paragraphs": [
            "相風日日問長年，鷁首遥知近箇邊。",
            "別後情親難過我，故家人物更誰賢。",
            "一尊且對荒城酒，六月休牽上水船。",
            "小此淹留待追詔，公車歸奏牘三千。"
        ],
        "title": "子雲壓境先遣詩次韻",
        "id": "409febc4-c569-4f1d-aa9d-2d778bf7e1b0"
    },
    {
        "author": "張孝祥",
        "paragraphs": [
            "相公早勒太常銘，康樂當家更典刑。",
            "槍急曾看飛鳥過，筆精時作換鵝經。",
            "極知許國心常赤，趁取封侯鬢尚青。",
            "若到都城見知舊，爲言江漢有浮萍。"
        ],
        "title": "送劉伯同侍開府公入覲",
        "id": "e8615f45-f383-4367-95fc-00944dc4710a"
    },
    {
        "author": "張孝祥",
        "paragraphs": [
            "閲世波流險未涯，愛君悃愊靜無華。",
            "高門自惜聯三㦸，飛珮何當乞九霞。",
            "喬木世臣餘故國，采蘋齊女甚宜家。",
            "君王早晚思前席，會有徵書訪賈嘉。"
        ],
        "title": "送子雲倅荆州  其一",
        "id": "2cdb6cf0-5206-4b59-9eca-8d9a84c7e54d"
    },
    {
        "author": "張孝祥",
        "paragraphs": [
            "荆吳相望各天涯，惜別尊前菊未華。",
            "便放扁舟衝駭浪，要看秋日冠輕霞。",
            "新詩滿路分吾子，盛業康時是故家。",
            "好去依劉靜邊瑣，策勳行即賜褒嘉。"
        ],
        "title": "送子雲倅荆州  其二",
        "id": "a56d6f0f-61b8-47cf-a054-7c4e99b9825c"
    },
    {
        "author": "張孝祥",
        "paragraphs": [
            "上瑞來寧玉座憂，夜聲先到竹窗幽。",
            "饑腸已作來年飽，病眼聊須臘月收。",
            "高士清貧無弊履，故人狂興阻扁舟。",
            "却思清曠江邊路，鶉兔成車酒自篘。"
        ],
        "title": "枕上聞雪呈趙郭二丈",
        "id": "5f22911c-2d57-43e9-922d-79fc2e4524c9"
    },
    {
        "author": "張孝祥",
        "paragraphs": [
            "陰雲靄靄草萋萋，晚過東湖雨濕衣。",
            "細柳含煙凝翠色，浮鷗戲水弄晴暉。",
            "輕舟繫纜斜依岸，釣子收綸欲下磯。",
            "湖上人家未扃戶，兒童蓑笠負薪歸。"
        ],
        "title": "湖上晚歸遇雨",
        "id": "9dc9e79b-9e77-4ed1-a943-519d03bbd3fb"
    },
    {
        "author": "張孝祥",
        "paragraphs": [
            "夢想羌廬一段奇，經行那得雨追隨。",
            "晴來見說山逾好，勝處如今我自知。",
            "虛室真人珠咳唾，卍庵老子白鬚眉。",
            "并游三士風流甚，袖手傍觀定有詩。"
        ],
        "tags": [
            "庐山"
        ],
        "title": "雨入廬山",
        "id": "b4894782-f59d-43b2-85c6-a0a827071c05"
    },
    {
        "author": "張孝祥",
        "paragraphs": [
            "借雨尋山故自奇，幕中佳客肯相隨。",
            "清游端拜史君賜，此樂詎容兒輩知。",
            "暗谷水來鳴雜佩，遠峯煙斷出脩眉。",
            "庾樓百尺江千里，遥憶憑高政索詩。"
        ],
        "title": "再和",
        "id": "cd30a886-c81d-4838-a8ea-fa835f462a0a"
    },
    {
        "author": "張孝祥",
        "paragraphs": [
            "山南山北雨生寒，竹樹風煙蒼莽間。",
            "青壁倚天元未見，白衣送酒故相關。",
            "共追蓮社公應許，穩上籃輿我欲還。",
            "後日重來拚一月，細扶藜杖覓孱顔。"
        ],
        "title": "郡侯遣騎至山中餽名醖輒呈長句用黄宰韻",
        "id": "4e727fba-1a96-487a-962e-9f21149a9f9e"
    },
    {
        "author": "張孝祥",
        "paragraphs": [
            "蹇馿衝雪度松林，齧石溪流有令音。",
            "旋摘白雲濡燥吻，更參黄蘗印初心。",
            "嵐開複嶺雲千疊，凍合浮圖玉數尋。",
            "一夢經年歸去好，宦情全薄此情深。"
        ],
        "title": "去年正月三日雪霽入昭亭訪應庵如庵二老今年在臨川追懷昔游用寄卍庵韻",
        "id": "55ae64b3-904e-4440-9c03-4cc2c862a7ac"
    },
    {
        "author": "張孝祥",
        "paragraphs": [
            "憶携拄杖過東林，掣電奔雷聽法音。",
            "青壁倚天元滿眼，白雲出岫本無心。",
            "峩眉江嶮公無度，法眼泉清我欲尋。",
            "手種庭前柏樹子，孤根應比鄉來深。"
        ],
        "title": "卍庵自東林欲還蜀某以報恩招之大人賦詩勸請再次韻",
        "id": "0a4c1dd8-1182-44c2-9615-74cfe6cd7beb"
    },
    {
        "author": "張孝祥",
        "paragraphs": [
            "敬亭松竹古藂林，二老風流舊賞音。",
            "樓閣長開太平象，鐘魚能洗祖師心。",
            "別來黄鵠還千里，盟在白鷗當再尋。",
            "却憶西堂大言客，只今高坐海雲深。"
        ],
        "title": "用韻簡天童應庵",
        "id": "cd39e80c-735e-46db-a754-baf0219482ff"
    },
    {
        "author": "張孝祥",
        "paragraphs": [
            "緩驅千騎出朝京，喚得春回眼界青。",
            "旗脚靈風來廟步，馬蹄山雪過昭亭。",
            "極知太守懷忠款，端爲君王薦德馨。",
            "慚愧去年冬十月，軍書徹夜聽鳴鈴。"
        ],
        "title": "奉陪宣守任史君謁昭亭神祠  其一",
        "id": "a8a51413-55b6-4599-8abb-6175f9c660af"
    },
    {
        "author": "張孝祥",
        "paragraphs": [
            "豐年已卜稻如京，雪盡春從草際青。",
            "竹裏紅旗行點點，松間白塔見亭亭。",
            "暖回宿麥開寒色，風約疎梅度晚馨。",
            "却憶宣城李太白，也將詩句掣齋鈴。"
        ],
        "title": "奉陪宣守任史君謁昭亭神祠  其二",
        "id": "7b2835cb-283a-406a-b6d2-2c932c2abd3c"
    },
    {
        "author": "張孝祥",
        "paragraphs": [
            "紫府仙人自列真，綠章封事更通神。",
            "清塵已作連宵雪，不夜潜回萬屋春。",
            "玉節朱幡來浩蕩，雲車風馬正紛綸。",
            "步虛聲徹朝元路，便挈荷囊款帝闉。"
        ],
        "title": "任守作醮爲民祈福先期而雪是日開霽",
        "id": "69b12bfd-6aa0-4d18-a4ff-78295c35cce3"
    },
    {
        "author": "張孝祥",
        "paragraphs": [
            "逍遥丘壑欲忘年，忽作風蟬蛻骨仙。",
            "鍾阜恰從三昧起，靈巖重要一燈傳。",
            "極知掃迹終無策，且與臨岐快著鞭。",
            "莫作山林城市想，從來大隠故居廛。"
        ],
        "title": "應庵退席蔣山來寄昭亭萬壽三請不得已而去輒贈長句兼簡蘇州內翰尚書  其一",
        "id": "5b88e2bb-b574-4fc6-ba64-aaf6bcf4d91b"
    },
    {
        "author": "張孝祥",
        "paragraphs": [
            "不寄音書又隔年，因師問訊玉堂仙。",
            "碧油早覺儒爲貴，青海應無箭可傳。",
            "憶昔絲綸催喚仗，何時沙路聽鳴鞭。",
            "生涯落寞公知否，準擬松江受一廛。"
        ],
        "title": "應庵退席蔣山來寄昭亭萬壽三請不得已而去輒贈長句兼簡蘇州內翰尚書  其二",
        "id": "c561e567-6be0-4ed8-847f-0f735a6d31ba"
    },
    {
        "author": "張孝祥",
        "paragraphs": [
            "帳殿稱觴送喜頻，德音借與萬方春。",
            "指揮夷夏無遺策，開闔乾坤有至神。",
            "南斗夜纏龍虎氣，北風朝蕩犬羊塵。",
            "明年玉燭王正月，擬上梁園奉貢珍。"
        ],
        "title": "辛巳冬聞德音  其一",
        "id": "4f545223-a6e2-4b31-9298-cb688e8c8a3c"
    },
    {
        "author": "張孝祥",
        "paragraphs": [
            "韃靼奚家款附多，王師直到白溝河。",
            "守江諸將遥分閫，絕漠殘胡競倒戈。",
            "翠蹕春行天動色，牙檣宵濟海無波。",
            "小儒不得參戎事，賦賦新詩續雅歌。"
        ],
        "title": "辛巳冬聞德音  其二",
        "id": "a76bc91e-95f3-46b6-bf8c-bf7356c74093"
    },
    {
        "author": "張孝祥",
        "paragraphs": [
            "邊箭收聲江不波，廬山高處與天摩。",
            "向來只作青鞋計，此去無如紫詔何。",
            "塵滿庾樓煩翦拂，經餘蓮社更摩挲。",
            "文成本自籌帷幄，不數黥彭戰伐多。"
        ],
        "tags": [
            "庐山"
        ],
        "title": "和曾裘父韻送老人赴鎮九江",
        "id": "9ef11d1c-6a5f-4f80-ba6a-fc18d208955f"
    },
    {
        "author": "張孝祥",
        "paragraphs": [
            "青衿陪祀憶初年，老矣齋居重慨然。",
            "俎豆不知鵝鸛事，牲牢空薦犬羊羶。",
            "北來被髮車連野，東去乘槎浪接天。",
            "汲汲兩宮常旰食，受膰歸去淚如川。"
        ],
        "title": "上丁齋宿",
        "id": "111d3566-9434-431e-b4d2-becce1431298"
    },
    {
        "author": "張孝祥",
        "paragraphs": [
            "尚憶池塘夢阿連，當時此意惜無傳。",
            "薪車不障洪河决，喬木終隨故國顛。",
            "柳下煅工真得道，竹林酒友謾稱賢。",
            "先生義慨雲天薄，千載參渠活句禪。"
        ],
        "title": "和總得居士康樂亭韻",
        "id": "22572080-a54f-479b-b9ff-79209af2eb43"
    },
    {
        "author": "張孝祥",
        "paragraphs": [
            "玉珮瓊琚出近班，仙槎從此到人間。",
            "聊須海內無雙士，往鎮坤維百二關。",
            "御府應留霜簡看，鄉人休羨錦衣還。",
            "嗚呼國步艱危日，補衮懸知欠仲山。"
        ],
        "title": "寄張真父舍人  其一",
        "id": "2e62413e-73af-45fd-b55d-a7f025809b52"
    },
    {
        "author": "張孝祥",
        "paragraphs": [
            "投分平生不數人，憶陪文館笑談新。",
            "資中宰樹看成拱，荆府詩筒迹又陳。",
            "已恨別離空歲月，那知解后亦參辰。",
            "古來命駕須千里，薄宦區區愧此身。"
        ],
        "title": "寄張真父舍人  其二",
        "id": "7c8dcae1-0ef8-4be1-b112-fa11cc51e94c"
    },
    {
        "author": "張孝祥",
        "paragraphs": [
            "玉宇無塵夜氣清，銀河徹底素波明。",
            "人應好月同千里，身在高樓近五城。",
            "丹桂定知憐我老，綠尊何惜爲君傾。",
            "建章鳷鵲當年夢，便欲憑空上玉京。"
        ],
        "title": "中秋觀月齊雲樓用孫昌符韻",
        "id": "818d8792-ab8d-4741-bb9b-e4b0613de7b2"
    },
    {
        "author": "張孝祥",
        "paragraphs": [
            "先生早結社中蓮，覆錦憑熊亦偶然。",
            "不向江湖忘魏闕，故應山澤有儒仙。",
            "十洲便著登瀛士，三徑難留避世賢。",
            "我亦經營一丘壑，問公先乞小壺天。"
        ],
        "title": "題魯如晦通隠",
        "id": "0976c6d3-e870-476d-a65b-0fa390651b65"
    },
    {
        "author": "張孝祥",
        "paragraphs": [
            "慕用高名二十年，敢期丹地接周旋。",
            "先生義與雲天薄，老去心如鐵石堅。",
            "夢了瓊崖身益壯，煙銷金塢臭空傳。",
            "一尊莫惜空相屬，宮漏穿花夜色鮮。"
        ],
        "title": "同胡邦衡夜直",
        "id": "6e6c8c13-10fc-481b-87b1-89d922cb68a9"
    },
    {
        "author": "張孝祥",
        "paragraphs": [
            "鳥烏聲樂作初晴，日到南窗氣象新。",
            "天接瓊瑶三萬頃，樹明組練五千人。",
            "已從炎海消陰盭，更與神皋洗戰塵。",
            "曾侍嚴宸知帝力，隆興借與萬方春。"
        ],
        "title": "雪晴成五十六字",
        "id": "a7046cf3-e395-459a-862f-1d2bf7566515"
    },
    {
        "author": "張孝祥",
        "paragraphs": [
            "起居一代文章老，闕寄音書恰二年。",
            "詩債未還緣懶拙，官游如此竟危顛。",
            "會稽舊有探書穴，賀監應尋載酒船。",
            "我欲從公留十日，問公乞句手親編。"
        ],
        "title": "將如會稽寄曾吉甫",
        "id": "4bad6659-7b63-4cb2-91f1-1cf064b168a3"
    },
    {
        "author": "張孝祥",
        "paragraphs": [
            "陌上春風久矣歸，墓頭衰草正迷離。",
            "白頭未抆三年淚，黄壤長埋短世悲。",
            "憶昔追游常并轡，只今獨往更題詩。",
            "兩兒二弟俱冥漠，顧影伶俜欲語誰。"
        ],
        "title": "過昭亭哭二弟墓",
        "id": "baec5142-646e-4dae-9b56-a5193f112d12"
    },
    {
        "author": "張孝祥",
        "paragraphs": [
            "千騎東方白玉鑣，十眉環坐紫檀槽。",
            "安南都護來鰲禁，建武將軍握豹韜。",
            "瘴雨蠻煙驚鼓角，朔雲邊雪滿旌旄。",
            "夕烽不到甘泉殿，尺一徵還近赭袍。"
        ],
        "title": "贈邕州滕史君",
        "id": "051fbc57-c6d3-41d2-a599-ad4ee925a2be"
    },
    {
        "author": "張孝祥",
        "paragraphs": [
            "江山平遠三千里，水石嵌空二百巖。",
            "地闢天開成洞府，峯回路轉有精藍。",
            "九華却立纔堪倚，萬井橫陳我所監。",
            "欲賦齊山無傑句，夢中危壁尚巉巉。"
        ],
        "title": "齊山",
        "id": "7b93b042-e70a-4175-a746-6bd4b60918d9"
    },
    {
        "author": "張孝祥",
        "paragraphs": [
            "同是清都紫府仙，帝教彈壓楚山川。",
            "星躔錯落珠連緯，嶽鎮岧嶢柱倚天。",
            "宮羽在縣金奏合，驊騮參隊寶花鮮。",
            "平生我亦詩成癖，却悔來遲不與編。"
        ],
        "title": "夜讀五公楚東酬唱輒書其後呈龜齡",
        "id": "0afabc86-d0e3-44a4-837e-7064774849b0"
    },
    {
        "author": "張孝祥",
        "paragraphs": [
            "金華老子定臞仙，翰墨文章徧兩川。",
            "遺迹已驚風落木，高名依舊日行天。",
            "人間易得朱顔老，寺壁空懸玉唾鮮。",
            "欲繼三賢歌薤露，嚴詩杜集儻同編。"
        ],
        "title": "薦福觀何卿壁間詩對之悵然次前韻",
        "id": "b58b4e48-d26a-4241-a8f4-4595b413b2bb"
    },
    {
        "author": "張孝祥",
        "paragraphs": [
            "公如韓子定飛仙，更喜門人老玉川。",
            "莫說詩筒頻度嶺，即看侯弁去朝天。",
            "飛龍位正雲霄近，集鳳樓高采色鮮。",
            "我欲扁舟君記否，但教歸去雜民編。"
        ],
        "title": "再用韻作五公詩",
        "id": "f93c6b66-51cc-4364-aaee-11b6e72e5606"
    },
    {
        "author": "張孝祥",
        "paragraphs": [
            "憶曾總領道山仙，自挽狂瀾制百川。",
            "廷策萬言功蓋世，臺評三上力回天。",
            "楚東賸喜詩郵速，天北催頒詔墨鮮。",
            "老我江湖堪野史，看公勳業手親編。"
        ],
        "title": "蒙侍御丈再用韻作送行詩走筆和答迫放船不暇工也",
        "id": "339fa3ec-5955-4c7b-96fe-b7cbc6863141"
    },
    {
        "author": "張孝祥",
        "paragraphs": [
            "使君領客訪金仙，小隊旌旗錦一川。",
            "我欲采芝非辟世，公當立極要擎天。",
            "詩聲政爾容傳稿，僧律何嘗禁割鮮。",
            "一笑番陽逢歲熟，問公鐘磬幾時編。"
        ],
        "title": "龜齡携具同景盧嘉叟餞別於薦福即席再用韻賦四客詩",
        "id": "da6c511c-0436-4498-9135-c7337ee33e6d"
    },
    {
        "author": "張孝祥",
        "paragraphs": [
            "夜橫霜竹夢遊仙，曉到餘干月滿川。",
            "山遶樓臺欲無地，水環洲渚更連天。",
            "明霞一抹朱弦直，芳草分垂綠綬鮮。",
            "却憶洞庭張樂地，石鐘浮磬定同編。"
        ],
        "tags": [
            "洞庭湖"
        ],
        "title": "登清音堂其下琵琶洲也再用韻",
        "id": "f9ca4fee-aa3e-4d89-86cd-86b07c87c8e1"
    },
    {
        "author": "張孝祥",
        "paragraphs": [
            "眼裏紛紛不要同，從教三徑滿蒿蓬。",
            "肯來與子談周易，此去何人識魏公。",
            "家近星辰雙闕北，身居煙浪五湖東。",
            "清臺有日占雲氣，一丈豐碑夜貫虹。"
        ],
        "title": "餘干趙公頙賢宗室也魏公題其堂曰養正且爲作銘取易頤之義刻碑堂上予過之爲賦詩",
        "id": "fd5f5365-6601-4262-9273-5b58c4dd16f9"
    },
    {
        "author": "張孝祥",
        "paragraphs": [
            "黄茅白葦徑才通，忽見晴嵐掃翠空。",
            "從吏只令俱蜑戶，仙山何許是雞籠。",
            "逢人漸覺交游少，問路仍行盜賊中。",
            "自是粗才合粗使，瘴鄉那得便途窮。"
        ],
        "title": "雞籠福地在歷陽將至豐城望一山宛然感之賦詩",
        "id": "9c68341d-c743-45a1-9c61-040859430052"
    },
    {
        "author": "張孝祥",
        "paragraphs": [
            "一崦人家竹樹凉，午陰深處著胡床。",
            "石泉政似煮茗沸，稻花已作炊秔香。",
            "夢到家園歸自好，起尋官路去何長。",
            "塵埃滿面迎西日，底處青山是故鄉。"
        ],
        "title": "午憩道傍人家",
        "id": "bdc6f1c7-2df1-41c4-b46e-bc8f15779c73"
    },
    {
        "author": "張孝祥",
        "paragraphs": [
            "野水瀰漫欲漲川，稻雲烘日更連天。",
            "定無適粵千金橐，可買臨江九段田。",
            "黄犢眠邊高樹蔭，白雞啼處遠炊煙。",
            "此中若許投簪紱，便老耡耰卜數椽。"
        ],
        "title": "入清江界地名九段田沃壤百里黄雲際天他處未有也",
        "id": "b4319769-7308-4544-af5e-06a92e182b64"
    },
    {
        "author": "張孝祥",
        "paragraphs": [
            "乞得東歸一信風，敬持牲酒扣靈宮。",
            "千尋石甃蒼藤合，百歲神倉赤眚空。",
            "浥浥午陰移岸樹，蕭蕭凉意滿船篷。",
            "杖藜更作僧坊去，借壁題詩却未工。"
        ],
        "title": "題吳城廟",
        "id": "33c4848b-dd57-4420-9b1e-a72cc4f5dd84"
    },
    {
        "author": "張孝祥",
        "paragraphs": [
            "鼎席方虛望已隆，上游那得更煩公。",
            "敢言兩鎮成交契，自是孤根累化工。",
            "舊弼新開元帥府，閑官且領太平宮。",
            "歸家凈洗如椽筆，準擬燕然勒駿功。"
        ],
        "title": "呈樞密劉恭父",
        "id": "c7834d5e-6fb2-4835-8684-670799d66a3f"
    },
    {
        "author": "張孝祥",
        "paragraphs": [
            "白彘烏羊見未曾，青蛇赤蟻當常珍。",
            "忽驚海物來登坐，能致南烹有故人。",
            "萬里漂流憐逐食，百年粗糲愧嘗新。",
            "新篘恰趁來時熟，細酌梅花雪片春。"
        ],
        "title": "子功補之遠送海錯甚珍",
        "id": "fd044084-b8ab-459f-a9e2-c5d6eae1be5e"
    },
    {
        "author": "張孝祥",
        "paragraphs": [
            "便合朝陽作鳳鳴，江亭聊此駐脩程。",
            "南瞻御路臨雙闕，東望仙家接五城。",
            "日上白門兵氣靜，春歸淮浦暗潮平。",
            "遥憐莫府文書省，時下滄浪自濯纓。"
        ],
        "title": "張仲欽朝陽亭",
        "id": "91906a1a-a4ba-4b8f-b6fc-0c774729672a"
    },
    {
        "author": "張孝祥",
        "paragraphs": [
            "空巖相望一牛鳴，不要郵籤報水程。",
            "天接海光通外徼，地連江勢挾重城。",
            "絲綸疊至龍恩重，綉斧前驅蜑霧平。",
            "鳳閣鸞臺有虛位，請君從此振朝纓。"
        ],
        "title": "次韻  其一",
        "id": "68e3c890-89e1-4aab-bfb6-3aff25d5ebdd"
    },
    {
        "author": "張孝祥",
        "paragraphs": [
            "饑腸得酒作雷鳴，痛飲狂歌不自程。",
            "坐上波瀾生健筆，歸來鐘鼓動嚴城。",
            "不應此地淹鴻業，盍與吾君致太平。",
            "伏櫪壯心猶未已，須君爲我請長纓。"
        ],
        "title": "次韻  其二",
        "id": "4692b2c3-e11f-4e79-b520-7cc1a8b9f4f6"
    },
    {
        "author": "張孝祥",
        "paragraphs": [
            "似向川人有夙緣，交游存歿最多賢。",
            "今年初識張公子，六月還尋上水船。",
            "萬里親庭心已到，一杯別酒意空傳。",
            "西行賸有新詩句，寄我應書十樣牋。"
        ],
        "title": "送張司戶還蜀",
        "id": "6aec96a0-cc02-47f5-852c-ba30e1b7745f"
    },
    {
        "author": "張孝祥",
        "paragraphs": [
            "收歛經綸寄一麾，戲分風月與煙霏。",
            "醉餘綵筆三千首，老去蒼官四十圍。",
            "露菊漙秋催落帽，蠟花摧夜照更衣。",
            "登臨縱好難留滯，白髮雙親待汝歸。"
        ],
        "title": "和仲彌性煙霏佳句兼簡貳車  其一",
        "id": "b85d52f9-03a7-4b5d-8216-c3b8bb124ea2"
    },
    {
        "author": "張孝祥",
        "paragraphs": [
            "引手星辰逼太微，盪胸雲物散空霏。",
            "莫山好處青成案，秋月明時雪打圍。",
            "竹洗佳人千點淚，荷翻仙子六銖衣。",
            "西巖定有漁翁宿，障雨攔風不肯歸。"
        ],
        "title": "和仲彌性煙霏佳句兼簡貳車  其二",
        "id": "2ccaf960-4ad3-471f-881b-6ce3b9a05321"
    },
    {
        "author": "張孝祥",
        "paragraphs": [
            "九月扁舟下水風，一尊佳處與君同。",
            "眼高四海氛塵外，詩在千山紫翠中。",
            "傾坐只驚談麈白，踏筵不怕舞衫紅。",
            "樓頭今古無窮事，醉倚胡床月滿空。"
        ],
        "title": "庾樓和林黄中韻",
        "id": "f6f17d07-17b7-49f7-843f-372a38720e0a"
    },
    {
        "author": "張孝祥",
        "paragraphs": [
            "簷桷飛翔入太空，下窺廬嶽最高峯。",
            "亭如峴首應遺愛，詩比西湖欲亢宗。",
            "天上喚君從此近，酒邊著我幾時重。",
            "憑闌欲去仍回首，誰與佳名自點胸。"
        ],
        "tags": [
            "西湖"
        ],
        "title": "高遠亭和林黄中韻",
        "id": "bde80641-17ae-4582-beaa-bd723cf445b3"
    },
    {
        "author": "張孝祥",
        "paragraphs": [
            "靈光便滿恒沙界，大士重來七十年。",
            "秋入郊原成樂歲，風隨簫鼓散香煙。",
            "定知蠻獠安三窟，更遣蛟龍閟九淵。",
            "太守憂民但逃責，所忻畢至有群賢。"
        ],
        "title": "與同僚十五人謝晴東明得淵字",
        "id": "1bbea611-cb10-45b6-a2b5-c31b265ce410"
    },
    {
        "author": "張孝祥",
        "paragraphs": [
            "又領諸儒款泮宮，車書同處禮應同。",
            "柏庭老影留江月，竹屋寒聲作社風。",
            "坐客語殘香一穗，候人催起鼓三通。",
            "歸來稅冕仍分肉，更覺休官興未窮。"
        ],
        "title": "釋奠",
        "id": "eeff358f-5625-4ac7-b424-50044ec31297"
    },
    {
        "author": "張孝祥",
        "paragraphs": [
            "昨日離筵酒未醒，今朝風雨暗江亭。",
            "近人積水春全綠，隔岸荒山夜却青。",
            "野吏衣冠行木偶，客船燈火散疎星。",
            "寬程且作三旬約，要看廬山紫翠屏。"
        ],
        "tags": [
            "庐山"
        ],
        "title": "風雨石首呈同行寄荆州僚舊",
        "id": "79bbf2ee-8c38-4223-972c-814d0ada2ec1"
    },
    {
        "author": "張孝祥",
        "paragraphs": [
            "澤畔行吟我獨醒，歸程不計短長亭。",
            "西風送浪頭頭白，芳草隨人段段青。",
            "昨夜疎篷猶窘雨，今朝嚴鼓欲侵星。",
            "無人去喚華容宰，畫我江行作小屏。"
        ],
        "title": "江行再用前韻",
        "id": "c11bb43a-7c18-42c6-bfec-e72dd1d7ada4"
    },
    {
        "author": "張孝祥",
        "paragraphs": [
            "縮肩得句極酸寒，何似黄郎咳唾間。",
            "少日曾經諸老學，傳家自有祖師關。",
            "詞林根柢今誰在，振古風流要力還。",
            "我老故應無用此，因君猶欲更晞顔。"
        ],
        "title": "次韻黄子餘",
        "id": "aa5ac6dd-f9da-44ca-b225-b9fddfcf8975"
    },
    {
        "author": "張孝祥",
        "paragraphs": [
            "作客臨川又一年，却尋歸路淺灘船。",
            "宦游到處真聊爾，別恨何須更黯然。",
            "夾道長紅慚父老，繞城濃碧記山川。",
            "無端此地成留滯，定自從渠有宿緣。"
        ],
        "title": "去臨川書西津漁家",
        "id": "216b9c26-0b3b-4658-abb3-ce86c6a395bd"
    },
    {
        "author": "張孝祥",
        "paragraphs": [
            "珍重池陽魯使君，忘年交契獨情親。",
            "江山佳處公開府，風雨來時我問津。",
            "翠逼筍輿松徑合，綠隨秧馬稻畦新。",
            "東歸賸作登臨好，病怯詩腸故惱人。"
        ],
        "title": "將至池陽呈魯使君",
        "id": "c2d8b768-2ce5-46e0-9bde-77135ca80811"
    },
    {
        "author": "張孝祥",
        "paragraphs": [
            "綠簡朱書自叩真，復爐香霧晚絪縕。",
            "雪花便作茶花白，春色還隨月色新。",
            "江漲不憂堤萬丈，年豐何啻粟千囷。",
            "微生只擬休官去，拜胙歸來吉夢頻。"
        ],
        "title": "上元設醮畢作長句",
        "id": "0d23b696-c796-47de-84d5-c69348ff98dd"
    },
    {
        "author": "張孝祥",
        "paragraphs": [
            "儲祥吳越王家子，媲德蓬萊閣上仙。",
            "湯沐幾年開大國，笄珈長夜揜窮泉。",
            "鸞臺曉月悲塵鏡，鳳軫春風泣斷弦。",
            "木落荄枯何限恨，藁砧應賦悼亡篇。"
        ],
        "title": "齊安郡夫人挽章",
        "id": "dfecd92b-8b5c-47b8-82b7-6752003fce7c"
    },
    {
        "author": "張孝祥",
        "paragraphs": [
            "漢統千齡接，虞衡七政齊。",
            "德馨天自饗，容祲古猶稽。",
            "輿衛鈎陳北，衣冠觀闕西。",
            "雨先清道蹕，寒避禮神圭。",
            "方士朝仙仗，宮垣挾御堤。",
            "廟芝楹疊璧，帝樂字連奎。",
            "虛次尤祗慄，懷親極慘悽。",
            "珠旒依玉色，蘭炬映璇題。",
            "兩相初扶翼，崇壇六降隮。",
            "高靈森欲墮，諸福應如携。",
            "燎夜壇三燭，凌霜甲萬犀。",
            "宗藩申寶酌，祕檢護金泥。",
            "奉引星辰爛，旋歸錦繡迷。",
            "端門臨五鳳，步輦駐雙霓。",
            "日照雲裳委，風含綵筤低。",
            "和聲翔四表，嘉澤浸羣黎。",
            "盛事真寥廓，微生荷奬提。",
            "侍祠叨執爵，著籍繆通閨。",
            "異寵何由報，孤忠誓不睽。",
            "裁詩獨慚晚，猶得并鳧鷖。"
        ],
        "title": "賀郊祀",
        "id": "b597bfbf-5868-4880-a9c3-1a1f9d503926"
    },
    {
        "author": "張孝祥",
        "paragraphs": [
            "歲事今如此，公歸意若何。",
            "倚門親望切，傳舍客愁多。",
            "美讖當圓石，仙游看爛柯。",
            "一科須俯拾，五字要長哦。"
        ],
        "title": "送顔廷藻歸三衢",
        "id": "6a588422-20b9-4f77-9eab-453e8ce91968"
    },
    {
        "author": "張孝祥",
        "paragraphs": [
            "去從公府辟，不爲故人留。",
            "國士真如此，臺家合見收。",
            "聲名早多誤，功業晚方優。",
            "不必毛錐子，相期定遠侯。"
        ],
        "title": "送郭遐齡",
        "id": "58777e30-d41c-4770-9378-897384201bf5"
    },
    {
        "author": "張孝祥",
        "paragraphs": [
            "柏禪工立雪，松壽不凋寒。",
            "筆底波瀾壯，胸中宇宙寬。",
            "登車慵攬轡，投檄願休官。",
            "四海英名滿，懸知袖手難。"
        ],
        "title": "次家君韻  其一",
        "id": "8d4a3444-3b3e-4b04-b10a-508fe02706a6"
    },
    {
        "author": "張孝祥",
        "paragraphs": [
            "憶昔金門直，通班玉殿寒。",
            "風雲黄道近，日月太虛寬。",
            "法錦羅千仗，宮花覆百官。",
            "江湖歲將晚，未覺報君難。"
        ],
        "title": "次家君韻  其二",
        "id": "9bc5d1d2-a604-4a0a-89b0-5f984ad5487f"
    },
    {
        "author": "張孝祥",
        "paragraphs": [
            "木老參天直，江清白日閑。",
            "先生元不死，遺廟亦空山。",
            "文采雲仍似，風流正始間。",
            "平生子嚴子，高處得追攀。"
        ],
        "title": "題玄英先生廟",
        "id": "9f082a15-e596-47cb-8a4a-12511cc91966"
    },
    {
        "author": "張孝祥",
        "paragraphs": [
            "儒名參墨行，詩律傲宗風。",
            "老去能從我，生來未識公。",
            "據梧心已死，行李歲將窮。",
            "應見維摩詰，天花結習空。"
        ],
        "title": "謹和老人貽具圓復之什",
        "id": "47ecfc9a-d2bf-4636-a348-ed111307add2"
    },
    {
        "author": "張孝祥",
        "paragraphs": [
            "陸行忌豺虎，水去怯風波。",
            "世路險猶爾，客中愁更多。",
            "吾生真漫與，天道合如何。",
            "千古興亡意，臨風一放歌。"
        ],
        "title": "和王景文  其一",
        "id": "ef8385b0-ef1e-4af9-bdfd-f1434ddc9441"
    },
    {
        "author": "張孝祥",
        "paragraphs": [
            "斯文到之子，砥柱閲頹波。",
            "致主規模別，傷時疾疢多。",
            "大臣讒賈誼，逆旅欠常何。",
            "無路排閶闔，聊當扣角歌。"
        ],
        "title": "和王景文  其二",
        "id": "4b28e9df-7af1-44a8-a338-565ec313b5de"
    },
    {
        "author": "張孝祥",
        "paragraphs": [
            "王師行六月，淮海靜無波。",
            "元老前籌密，諸軍捷奏多。",
            "西風向蕭瑟，北顧要誰何。",
            "聞說收兵後，謳吟雜雅歌。"
        ],
        "title": "和王景文  其三",
        "id": "0606d445-b1d9-499b-89ad-bf1ee60a995a"
    },
    {
        "author": "張孝祥",
        "paragraphs": [
            "落日邊書急，秋風戰鼓多。",
            "私憂真過計，長算合如何。",
            "盡歛清淮戍，仍收瀚海波。",
            "棲遲一尊酒，幽恨滿關河。"
        ],
        "title": "即事簡蘇廷藻",
        "id": "8bd03aea-649e-477a-bc9c-1080df53474f"
    },
    {
        "author": "張孝祥",
        "paragraphs": [
            "天入南郊白，雲連朔野昏。",
            "弼臣開盛府，殤虜哭新魂。",
            "聞道通軺傳，何當拜寢園。",
            "荒寒歲將晚，愁絕更堪言。"
        ],
        "title": "和韓中父  其一",
        "id": "658e7844-77ba-4bae-8514-a7011323bdec"
    },
    {
        "author": "張孝祥",
        "paragraphs": [
            "東鄰子韓子，憂國忘晨昏。",
            "也作漳濱卧，誰招楚些魂。",
            "舊勳留幕府，新渥到丘園。",
            "家法傳來久，遲君一盡言。"
        ],
        "title": "和韓中父  其二",
        "id": "e61594a5-49c0-4a64-8314-4e1d67ce51d9"
    },
    {
        "author": "張孝祥",
        "paragraphs": [
            "固城朝送客，東壩晚留儂。",
            "浙近風煙好，春回港汊通。",
            "北來愁亂轍，南去喜疎篷。",
            "不是趨朝市，松江學釣翁。"
        ],
        "title": "東壩",
        "id": "36619902-f530-4f64-a99f-81c2372df953"
    },
    {
        "author": "張孝祥",
        "paragraphs": [
            "古縣依山住，肩輿带雨來。",
            "閭閻無地著，巖壑有天開。",
            "野驛編青竹，公庭砌碧苔。",
            "傳聞長官好，小泊亦佳哉。"
        ],
        "title": "過建德",
        "id": "bce1ea25-1260-49ee-a662-8efba7bb904c"
    },
    {
        "author": "張孝祥",
        "paragraphs": [
            "廬山真滿眼，秀句憶東坡。",
            "但遣佳名易，懸知得士多。",
            "雲霄身已近，星象手能摩。",
            "太守文章伯，風行水自波。"
        ],
        "tags": [
            "庐山"
        ],
        "title": "龜齡侍御以番陽士子之意作五峰亭且賦詩某敬和",
        "id": "2e355bf7-7f8b-4c0f-a769-c43c5ef12008"
    },
    {
        "author": "張孝祥",
        "paragraphs": [
            "籍甚韓公子，情親我弟兄。",
            "星沙逢驛使，嶽麓見題名。",
            "共作三年別，相望五日程。",
            "湘江接淮水，寄與濯塵纓。"
        ],
        "title": "過嶽麓見子雲題字偶逢來使因寄二詩  其一",
        "id": "b65e835f-814f-4e5c-ab36-54ed7e72ba40"
    },
    {
        "author": "張孝祥",
        "paragraphs": [
            "故人應問我，客裏定何如。",
            "馬鋪爲行館，雞栖是使車。",
            "四郊多賊壘，五筦欠兵儲。",
            "此去無來鴈，因人數寄書。"
        ],
        "title": "過嶽麓見子雲題字偶逢來使因寄二詩  其二",
        "id": "6effa52f-ef07-4ec3-b5ea-8557127c06e2"
    },
    {
        "author": "張孝祥",
        "paragraphs": [
            "送客古城東，陰晴一日中。",
            "舊憐杉桱碧，新喜荔枝紅。",
            "香火叢祠冷，魚蝦小市空。",
            "明朝萬里別，今夕此尊同。"
        ],
        "title": "送劉子思",
        "id": "e5dc221f-c49e-4032-b519-79bc0e37661b"
    },
    {
        "author": "張孝祥",
        "paragraphs": [
            "一舸駕長風，銀河此路通。",
            "波光連月白，燭影到江紅。",
            "五嶺經星外，千山颶霧中。",
            "不知今夜賞，更有幾人同。"
        ],
        "title": "月夜與蔡濟忠曹公會汎舟自水東歸",
        "id": "790c458a-613d-4164-af1b-de822bc4bdb1"
    },
    {
        "author": "張孝祥",
        "paragraphs": [
            "明庭下溫詔，方岳貢羣賢。",
            "巢鳳山中客，栖鸞地上仙。",
            "魚龍回夜水，鵰鶚在秋天。",
            "添種家鄉桂，歸途快著鞭。"
        ],
        "title": "鹿鳴燕",
        "id": "27c6a1e5-3e50-4a37-814b-0f3df6b454b6"
    },
    {
        "author": "張孝祥",
        "paragraphs": [
            "一雨便清凉，風回百草香。",
            "雲山米家畫，水竹輞川莊。",
            "僧賦蠲新帖，牆榛斬舊行。",
            "歸鞍乘晚霽，空翠滿輕裝。"
        ],
        "title": "訾洲即事",
        "id": "68663907-26cf-4ed3-ad09-57cd4ecd0d81"
    },
    {
        "author": "張孝祥",
        "paragraphs": [
            "親老難爲住，恩深許放歸。",
            "北行湘水闊，南望瘴煙微。",
            "兵衛收門戟，征塵上客衣。",
            "遥知六七月，喜氣滿庭闈。"
        ],
        "title": "罷歸",
        "id": "b7646902-abf0-4dc8-969a-f1e8d4eb4281"
    },
    {
        "author": "張孝祥",
        "paragraphs": [
            "去年秋七月，我犯瘴煙來。",
            "賦少畬田熟，徭歸驛路開。",
            "上恩均雨露，孤迹返蒿萊。",
            "想像山中趣，參差屐齒苔。"
        ],
        "title": "罷歸呈同官  其一",
        "id": "8294438a-d2a8-4c7f-a368-4dcdd411efa2"
    },
    {
        "author": "張孝祥",
        "paragraphs": [
            "嶺水常時急，蠻山是處高。",
            "戶輸無翠羽，溪瘴有黄茅。",
            "游子歸鄉國，斯人滯冗曹。",
            "臨分那忍別，風裏鬢蕭騷。"
        ],
        "title": "罷歸呈同官  其二",
        "id": "0212e2de-f6b9-4cc1-9451-c1eea4633511"
    },
    {
        "author": "張孝祥",
        "paragraphs": [
            "嶺海適相逢，經年颶霧中。",
            "官閑詩格進，祿薄俸囊空。",
            "子昔南征鶴，吾今北去鴻。",
            "江湖渺何許，聽唳九霄風。"
        ],
        "title": "贈江清卿",
        "id": "b0bba639-cb35-46ba-859d-2c48b9e19753"
    },
    {
        "author": "張孝祥",
        "paragraphs": [
            "塵沙行半日，煙火是靈川。",
            "縣只三家市，渠通十斛船。",
            "官空無見俸，稅重有荒田。",
            "太息王郎子，棲遲欲四年。"
        ],
        "title": "過靈川寄張仲欽兼贈王令尹",
        "id": "9a40fad1-cc88-4de4-bc18-818db3c5ff13"
    },
    {
        "author": "張孝祥",
        "paragraphs": [
            "重來滑石鋪，爲愛碧泉鳴。",
            "古甃苔花澀，虛簷桂月明。",
            "喬林通夜氣，密竹動秋聲。",
            "客裏清凉地，悠然一振纓。"
        ],
        "title": "滑石",
        "id": "77968f1b-6497-4307-aa34-c4a7281c7a12"
    },
    {
        "author": "張孝祥",
        "paragraphs": [
            "提封連嶺海，風土似江吳。",
            "仙去山藏乳，商歸斗算珠。",
            "劭農多樂歲，厲俗有通儒。",
            "已過炎關了，吾行且緩驅。"
        ],
        "title": "興安",
        "id": "a8ac9832-1e38-46be-ac6a-284c2e20ac30"
    },
    {
        "author": "張孝祥",
        "paragraphs": [
            "驅馬度炎關，身經瘴野還。",
            "稍餘衣带水，已盡劍鋩山。",
            "海月隨人遠，湘雲似我閑。",
            "不須占紫氣，游戲且人間。"
        ],
        "title": "炎關",
        "id": "943dff76-60e5-4d5c-9e7d-f830257c6257"
    },
    {
        "author": "張孝祥",
        "paragraphs": [
            "見說蒸霞谷，連山只種桃。",
            "補成天五色，散作佛千毫。",
            "月底羣仙下，風前細仗高。",
            "期君成美實，歸獻赤霜袍。"
        ],
        "title": "蒸霞谷爲曹公會賦",
        "id": "e0403071-9493-4deb-aa35-1af9d27a6630"
    },
    {
        "author": "張孝祥",
        "paragraphs": [
            "從此上瀛洲，虹蜺晚未收。",
            "濟川誰作楫，浮海不乘桴。",
            "弱水三萬里，五城十二樓。",
            "讀書羣玉府，風袂揖丹丘。"
        ],
        "title": "登瀛橋爲曹公會賦",
        "id": "6420140c-0894-4a4f-893f-59482ab98ec3"
    },
    {
        "author": "張孝祥",
        "paragraphs": [
            "乞我一枝筇，經行又別峯。",
            "水流仙界葉，風落化城鍾。",
            "錫去泉無恙，車行石有蹤。",
            "却憐磨衲老，曾見兩儒宗。"
        ],
        "title": "丙戌七月望日自南臺遊福嚴書留山中",
        "id": "c8c765f2-0e01-481e-81fa-7d3f77e698f2"
    },
    {
        "author": "張孝祥",
        "paragraphs": [
            "歸途正遼邈，此地更淹留。",
            "落木千山夜，空江萬里秋。",
            "聊爲無事飲，莫賦畔牢愁。",
            "明發催船鼓，風帆過橘洲。"
        ],
        "title": "和萬老",
        "id": "df4b8956-640a-4924-8d2f-04f787d751b8"
    },
    {
        "author": "張孝祥",
        "paragraphs": [
            "吾行聊復爾，處處賈胡留。",
            "天入星沙晚，風連夢澤秋。",
            "未容詩作祟，政要酒澆愁。",
            "明月無人伴，携君鸚鵡洲。"
        ],
        "title": "再和",
        "id": "7b6db304-430f-4310-9463-1c755b22b4a0"
    },
    {
        "author": "張孝祥",
        "paragraphs": [
            "塔上一鈴語，湖頭三日風。",
            "蒼山在煙外，高浪與天通。",
            "市迥薪芻少，僧殘像教空。",
            "不妨留滯好，且看夕陽紅。"
        ],
        "title": "三塔寺阻雨  其一",
        "id": "5c42758c-756c-4d4f-bff5-ccae1b1892a0"
    },
    {
        "author": "張孝祥",
        "paragraphs": [
            "倦客三杯酒，高僧一味茶。",
            "凉風撼楊柳，晴日麗荷花。",
            "鐸語時鳴塔，漁歌晚釣槎。",
            "停艫快清憩，步穩襯明霞。"
        ],
        "title": "三塔寺阻雨  其二",
        "id": "58da28d5-0808-47ad-9756-798cb89cbbac"
    },
    {
        "author": "張孝祥",
        "paragraphs": [
            "別去太匆匆，回船夢澤東。",
            "擬尋行脚路，忽遇打頭風。",
            "梵網威儀在，天花結習空。",
            "它年三百首，吾爲子流通。"
        ],
        "title": "過湘中得詩僧萬致一於書無所不讀非苟得詩名於僧中者余欲與俱還吳中而萬家浯溪將結草庵其上送余至湘陰復歸作四十字以別",
        "id": "73bacaf1-b6e8-41d3-88c4-9fabf0189bbc"
    },
    {
        "author": "張孝祥",
        "paragraphs": [
            "江北我歸去，湘西君卜居。",
            "誰知對床語，勝讀十年書。",
            "不飲清無寐，來朋樂有餘。",
            "明朝千里別，密處幾曾疎。"
        ],
        "title": "欽夫子明定叟夜話舟中欽夫說論語數解天地之心聖人之心盡在是矣明日賦詩以別",
        "id": "43102249-70ee-4877-b0a2-c1acf9a2ce42"
    },
    {
        "author": "張孝祥",
        "paragraphs": [
            "珍重清江掾，相從五見秋。",
            "炎凉無改節，夷險有忠謀。",
            "蓮幕開新府，蒲帆漾小舟。",
            "凄然洞庭野，別意與川流。"
        ],
        "tags": [
            "洞庭湖"
        ],
        "title": "送張立之赴臨江判官",
        "id": "69e44f47-2212-4096-962d-504af04d6229"
    },
    {
        "author": "張孝祥",
        "paragraphs": [
            "百世黄陵廟，凄凉屋數間。",
            "只憐斑楚竹，那記赭湘山。",
            "訪古韓碑在，徵歌屈些閑。",
            "虞嬪更堯女，莫入水仙班。"
        ],
        "title": "黄陵廟",
        "id": "07a76df4-2728-431f-bd0a-3ec46df6cb1c"
    },
    {
        "author": "張孝祥",
        "paragraphs": [
            "鼓發營田市，帆收磊石山。",
            "冰紈六十里，煙髻兩三鬟。",
            "天氣水雲合，人家罾網間。",
            "晚來風更熟，別浦棹歌還。"
        ],
        "title": "磊石",
        "id": "dad9d013-6585-4aad-ab40-a5560fb24c9d"
    },
    {
        "author": "張孝祥",
        "paragraphs": [
            "平生聞赤壁，今日到黄州。",
            "古戍參差月，空江浩蕩秋。",
            "艱難念時事，留滯豈身謀。",
            "索索悲風裏，滄浪亦白頭。"
        ],
        "title": "黄州",
        "id": "d09ebbfd-587f-47ba-a03f-0605eb55d494"
    },
    {
        "author": "張孝祥",
        "paragraphs": [
            "繫船著西日，曳杖過東坡。",
            "暗井蛙成部，荒祠鳥作窠。",
            "老仙騎鶴去，穉子飯牛歌。",
            "興廢何須問，斯文自不磨。"
        ],
        "title": "東坡",
        "id": "de7b4a7f-911b-417c-be75-ac6b5fb2d440"
    },
    {
        "author": "張孝祥",
        "paragraphs": [
            "故人經歲別，連日幾封書。",
            "不識江頭路，仍迂長者車。",
            "追參空幕府，牽挽到賓除。",
            "太息交情薄，多公不我疎。"
        ],
        "title": "過蘄口六奉寺丞仲文親帖之貺今早本約來陳店復勤千騎至冶塘所以招迎之意甚厚感歎不已賦此爲謝",
        "id": "626802b0-984e-4b3d-a3a8-8d02afdacee7"
    },
    {
        "author": "張孝祥",
        "paragraphs": [
            "水落魚成塞，風高鴈欲書。",
            "公爲東道主，我滯北轅車。",
            "邊障無傳警，朝廷有拜除。",
            "江干便迎候，此別未云疎。"
        ],
        "title": "臨發再和",
        "id": "63803e2a-fc69-4ae5-8b2a-8da54959549a"
    },
    {
        "author": "張孝祥",
        "paragraphs": [
            "凄然鴻鴈影，晚歲索衣裘。",
            "惜別湘江夜，歸程楚甸秋。",
            "極知違定省，不敢更淹留。",
            "明月分携處，無言只是愁。"
        ],
        "title": "送仲子弟用同之韻",
        "id": "8f38dbbd-416f-4c5a-864f-ad7830c2af48"
    },
    {
        "author": "張孝祥",
        "paragraphs": [
            "莫吟青玉案，恐弊黑貂裘。",
            "國步艱難日，人間浩蕩秋。",
            "不須鳥工往，且作賈胡留。",
            "後夜回春閣，凄然一段愁。"
        ],
        "title": "送謝夢得歸昭武",
        "id": "ef1317c3-f980-4387-86ee-542e88cdaa6f"
    },
    {
        "author": "張孝祥",
        "paragraphs": [
            "佛剎起香雲，高低一雨均。",
            "使君心未已，閣老句還新。",
            "喜入村鄉樂，凉生甕盎春。",
            "莫嫌知稼穡，我是種田人。"
        ],
        "title": "和欽夫喜雨",
        "id": "44acb55b-d666-4dac-91fe-16dddea5ea0a"
    },
    {
        "author": "張孝祥",
        "paragraphs": [
            "人才收楚産，賓薦謹周官。",
            "就日三吳近，披風七澤寬。",
            "解包珍貢入，瑑玉寶光寒。",
            "簇仗春旗裏，看君策治安。"
        ],
        "title": "詩送荆州進士入都",
        "id": "2d13adf9-5729-46c9-9ce0-c43063f27a17"
    },
    {
        "author": "張孝祥",
        "paragraphs": [
            "城西行半日，佳客偶相隨。",
            "古寺尋修竹，荒園讀斷碑。",
            "三杯午時酒，一簇晚沙旗。",
            "春色從今好，重來未可知。"
        ],
        "title": "城西晚步呈王亮采",
        "id": "e05a17ad-18a3-4413-bf78-edd59c98c8db"
    },
    {
        "author": "張孝祥",
        "paragraphs": [
            "登臨多好處，第一壓雲亭。",
            "水作高低白，山分遠近青。",
            "人家半煙樹，客柁滿春汀。",
            "賸欲留連晚，歸時更摘星。"
        ],
        "title": "壓雲亭",
        "id": "71f459d5-86b8-4299-85b5-935aaf8fd933"
    },
    {
        "author": "張孝祥",
        "paragraphs": [
            "夜投寶覺寺，徑上玉淵亭。",
            "峽束千崖水，天分一段星。",
            "神光行熠燿，空翠矗青冥。",
            "雄觀兼幽趣，悠然寄獨醒。"
        ],
        "title": "玉淵亭",
        "id": "20bf1ff4-616b-4267-83e5-e630a00a0f9e"
    },
    {
        "author": "張孝祥",
        "paragraphs": [
            "瀑水流紅葉，荒祠瑣翠微。",
            "紫霄人不到，白鶴事全非。",
            "苦笋今年少，黄冠竟日饑。",
            "摩挲石龍柱，竚立爲歔欷。"
        ],
        "title": "簡寂觀",
        "id": "bf75870c-7913-4977-90b1-459e64ea48f6"
    },
    {
        "author": "張孝祥",
        "paragraphs": [
            "石側疑無路，峯回別有天。",
            "神泉通玉海，帝畫麗奎躔。",
            "紫闥雖重到，青瑶却未鎸。",
            "直須香案吏，爲寫白雲篇。"
        ],
        "title": "皇甫坦所居",
        "id": "e7a6f671-aa3b-40c1-a1cd-fb6666d8389b"
    },
    {
        "author": "張孝祥",
        "paragraphs": [
            "楚霧侵衣潤，湘江到眼明。",
            "春連嶽麓寺，花滿定王城。",
            "佳客真如此，天公却不晴。",
            "空濛殊可意，沙濕馬蹄輕。"
        ],
        "title": "出郊",
        "id": "5d9b41ac-4dd2-4c66-be4d-623545be8999"
    },
    {
        "author": "張孝祥",
        "paragraphs": [
            "海內朱公子，端能爲我來。",
            "譚諧渺今古，歡喜到輿臺。",
            "日月何曾蔽，風雲會有開。",
            "登臨一杯酒，莫作楚囚哀。"
        ],
        "title": "酬朱元晦登定王臺之作",
        "id": "7a3bc110-97d5-4a63-a64f-5bc28d88c2dc"
    },
    {
        "author": "張孝祥",
        "paragraphs": [
            "得孫當贊喜，喚客便分題。",
            "樓鼓方行夜，天星恰照奎。",
            "熊羆通夢寐，孔釋自提携。",
            "湯餠那應晚，吾來爲止啼。"
        ],
        "title": "吳伯承生孫交游共爲之喜凡七人分韻我亦從來識英物試教啼看定何如某得啼定字  其一",
        "id": "4edb0cbb-0e20-4074-a954-2f089533a721"
    },
    {
        "author": "張孝祥",
        "paragraphs": [
            "吳郎薄軒冕，市隠室垂罄。",
            "兒孫忽成行，乘除乃天定。",
            "我女才三歲，此事當退聽。",
            "賸欲便款門，積雨道苦濘。"
        ],
        "title": "吳伯承生孫交游共爲之喜凡七人分韻我亦從來識英物試教啼看定何如某得啼定字  其二",
        "id": "354fe34a-3a77-40f8-84e0-a1151cc9cc7d"
    },
    {
        "author": "張孝祥",
        "paragraphs": [
            "薦士移書早，論交識面遲。",
            "寬行十里路，細讀百篇詩。",
            "句法能如此，胸中定自奇。",
            "不嫌知己少，莫厭此官卑。"
        ],
        "title": "贈王茂升",
        "id": "852fed70-908f-4c85-9b2d-d548a6cc6c7c"
    },
    {
        "author": "張孝祥",
        "paragraphs": [
            "秋日郊扉樂，心閑景趣閑。",
            "風生疎竹裏，雨在片雲間。",
            "疏港聊通水，關門不礙山。",
            "殘書讀未盡，飛鳥暮雲還。"
        ],
        "title": "秋日郊居",
        "id": "598ef158-ed5b-4b18-9500-5f9f4acf0373"
    },
    {
        "author": "張孝祥",
        "paragraphs": [
            "江月清光冷，波亭夜色奇。",
            "流螢翻露草，倦鵲遶風枝。",
            "素魄不長滿，故人頻語離。",
            "有懷千里恨，若爲一杯辭。"
        ],
        "title": "中秋書事",
        "id": "37359fdf-74d9-4150-a255-6eb42020583a"
    },
    {
        "author": "張孝祥",
        "paragraphs": [
            "請說歸休好，扶行白髮親。",
            "訪醫無遠近，買藥辨新陳。",
            "索酒兼鄰甕，要賓盡里人。",
            "短長無不可，且得是閑身。"
        ],
        "title": "請說歸休好  其一",
        "id": "5a82898d-84a6-490b-b3d7-55881b44a437"
    },
    {
        "author": "張孝祥",
        "paragraphs": [
            "請說歸休好，從今自在閑。",
            "新除疊黄紙，舊隠接青山。",
            "竹遶披風榭，蘆藏釣月灣。",
            "田間四時景，何處不開顔。"
        ],
        "title": "請說歸休好  其二",
        "id": "e5f26309-8653-46a1-857c-2a7c6d0a5252"
    },
    {
        "author": "張孝祥",
        "paragraphs": [
            "月地參差影，風簷取次花。",
            "酒爲春主掌，貧是老生涯。",
            "湖海扁舟去，江淮到處家。",
            "扶持兩仙伯，丹鼎絢彤霞。"
        ],
        "title": "喜歸作",
        "id": "af483949-8ef3-43ac-b9ff-3afc5db670cc"
    },
    {
        "author": "張孝祥",
        "paragraphs": [
            "世德方隆報，君恩未及封。",
            "起家惟子好，弗壽竟誰鍾。",
            "無復時中聖，遥憐不相舂。",
            "隻雞吾阻往，抆淚睇喬松。"
        ],
        "title": "故年家姚公挽章",
        "id": "d4a0ba8a-cfc1-4cdb-992f-2447298eb604"
    },
    {
        "author": "張孝祥",
        "paragraphs": [
            "簾幕垂垂燕子風，宮花春盡翠陰濃。",
            "日長禁直文書靜，寶爇時時一拆封。"
        ],
        "title": "殿廬偶成",
        "id": "cbcf6ec8-38d8-4f36-bc1e-0a57bc95f0a8"
    },
    {
        "author": "張孝祥",
        "paragraphs": [
            "劉郎家具少於車，只有詩囊未厭渠。",
            "乞與丹鉛將底用，點勘腹中行秘書。"
        ],
        "title": "和劉國正覓雌黄  其一",
        "id": "ac04dbac-efa8-47dd-bcd9-5b5046f2d1f4"
    },
    {
        "author": "張孝祥",
        "paragraphs": [
            "蠻牋欹斜落傑句，清似秋月橫蛾眉。",
            "口中雌黄蓋天下，聊欲教我煩新詩。"
        ],
        "title": "和劉國正覓雌黄  其二",
        "id": "a43983ad-3123-44cf-80a0-a4a86af87c98"
    },
    {
        "author": "張孝祥",
        "paragraphs": [
            "滿面宮粧淡淡黄，絳紗封蠟貯幽香。",
            "遥憐未識春消息，乞與一枝教斷腸。"
        ],
        "title": "蠟梅",
        "id": "f4d08498-77c1-4650-ad18-e78a621def5d"
    },
    {
        "author": "張孝祥",
        "paragraphs": [
            "想見秋花插滿頭，遥憐不負此山遊。",
            "一枝併與詩筒饋，氣壓西湖萬斛秋。"
        ],
        "tags": [
            "西湖"
        ],
        "title": "次韻左舉善木樨",
        "id": "a5241d20-06ce-4b85-ba48-568dc90446e6"
    },
    {
        "author": "張孝祥",
        "paragraphs": [
            "帝家好賜矞雲龍，祇到調元六七公。",
            "頼有家山供小草，猶堪詩老薦春風。"
        ],
        "title": "以茶芽焦坑送周德友德友來索賜茶僕無之也  其一",
        "id": "27a05ae2-30cc-4126-958d-2ae4c498ad43"
    },
    {
        "author": "張孝祥",
        "paragraphs": [
            "仇池詩中識焦坑，風味官焙可抗行。",
            "鑽餘權倖亦及我，十輩走前公試烹。"
        ],
        "title": "以茶芽焦坑送周德友德友來索賜茶僕無之也  其二",
        "id": "ddd15721-947e-4ee3-9f09-1ea07ed262b9"
    },
    {
        "author": "張孝祥",
        "paragraphs": [
            "霜凈波平水落灣，我行正在畫圖間。",
            "簾鈎不用怕風日，且看江南江北山。"
        ],
        "title": "蘄春道中",
        "id": "64032cd4-0471-40f5-addf-e47be2433ead"
    },
    {
        "author": "張孝祥",
        "paragraphs": [
            "說河不救癡兒渴，砥柱乃障頹波流。",
            "庾公樓中三昧手，何時歸侍殿西頭。"
        ],
        "title": "次江州王知府叔堅韻  其一",
        "id": "90afada3-9f3c-447e-b4dd-d345c2452acf"
    },
    {
        "author": "張孝祥",
        "paragraphs": [
            "霜餘江北山如畫，歲晚家鄉稻作京。",
            "萬里公方黄鵠舉，扁舟我自白鷗盟。"
        ],
        "title": "次江州王知府叔堅韻  其二",
        "id": "6bd8c527-b0f2-4db9-9f29-6e31848c8ece"
    },
    {
        "author": "張孝祥",
        "paragraphs": [
            "今朝放纜好天色，過午忽作打頭風。",
            "却望江州纔十里，我船且繫蘆花中。"
        ],
        "title": "次江州王知府叔堅韻  其三",
        "id": "d6acb158-3f47-401d-aa49-2edee392bbf2"
    },
    {
        "author": "張孝祥",
        "paragraphs": [
            "廬山突兀上霄漢，使君豪氣與相酬。",
            "廬山雖好不足戀，歸矣當爲蒼生謀。"
        ],
        "tags": [
            "庐山"
        ],
        "title": "次江州王知府叔堅韻  其四",
        "id": "22822689-887d-44f3-9757-6193ee66680d"
    },
    {
        "author": "張孝祥",
        "paragraphs": [
            "連城鼠璞不足唾，千金敝帚誰能酬。",
            "只今機會不容髮，願借前箸君當謀。"
        ],
        "title": "次江州王知府叔堅韻  其五",
        "id": "02f5b08b-3d4a-4488-a413-1272ea709e61"
    },
    {
        "author": "張孝祥",
        "paragraphs": [
            "谷簾釀酒極清美，風味大似主人翁。",
            "我有一尊正傾寫，却思煙雨庾樓中。"
        ],
        "title": "次江州王知府叔堅韻  其六",
        "id": "eeb29c61-4f5b-40dd-a506-644bcff198b5"
    },
    {
        "author": "張孝祥",
        "paragraphs": [
            "何人列屋閉嬋娟，憶對清歌重慨然。",
            "一笑相憐窮相眼，謾撩詩思入愁邊。"
        ],
        "title": "次江州王知府叔堅韻  其七",
        "id": "d132613e-c40d-4952-a66a-1e7a9dcb574d"
    },
    {
        "author": "張孝祥",
        "paragraphs": [
            "經行有恨是陰雨，不見香爐生紫煙。",
            "安得草堂容一榻，聽松聽水日高眠。"
        ],
        "title": "次江州王知府叔堅韻  其八",
        "id": "6ad0f93a-d7a4-45bc-9e45-9009692bffcc"
    },
    {
        "author": "張孝祥",
        "paragraphs": [
            "寒女生來不解粧，天然玉色照孤芳。",
            "疎籬茅舍無端恨，故有幽人與斷腸。"
        ],
        "title": "道間見梅",
        "id": "3752e2f5-ee84-4a9d-a679-fdae32fb4079"
    },
    {
        "author": "張孝祥",
        "paragraphs": [
            "蹇馿夜入定山寺，古屋貯月松風清。",
            "止聞挂塔一鈴語，不見撞鐘千指迎。"
        ],
        "title": "題定山寺  其一",
        "id": "74036989-484f-4684-bcb7-2ec564d30094"
    },
    {
        "author": "張孝祥",
        "paragraphs": [
            "千山蒼茫月東出，萬木擺摇風怒號。",
            "幽人隠几撫羣動，清燈明滅爐煙高。"
        ],
        "title": "題定山寺  其二",
        "id": "fed1b230-ca3a-480d-a7bb-ebf3124d33ca"
    },
    {
        "author": "張孝祥",
        "paragraphs": [
            "一雙分我洞庭秋，梨棗傍觀不那羞。",
            "喚得風霜回齒頰，夜尋清夢五湖舟。"
        ],
        "tags": [
            "洞庭湖"
        ],
        "title": "昭亭食柑",
        "id": "4bc57d56-376b-403e-bdfb-5999b4f19714"
    },
    {
        "author": "張孝祥",
        "paragraphs": [
            "厭聽諸方三昧禪，却思夜雨對床眠。",
            "欲知千偈如翻水，看取朝來綠漲川。"
        ],
        "title": "和如庵  其一",
        "id": "97203246-526a-4999-9895-31ebe8de7c6a"
    },
    {
        "author": "張孝祥",
        "paragraphs": [
            "不談世法不談禪，徹曉齁齁一覺眠。",
            "箇裏神通元不小，回風急雨震山川。"
        ],
        "title": "和如庵  其二",
        "id": "bb5d0d1d-577c-489a-a747-3087228da28e"
    },
    {
        "author": "張孝祥",
        "paragraphs": [
            "朝供爐香夜供燈，閑來落得困瞢騰。",
            "如庵許我參堂去，長作昭亭粥飯僧。"
        ],
        "title": "和如庵  其三",
        "id": "8e7fd72c-6a54-4ec7-9577-71b8a07bf1ff"
    },
    {
        "author": "張孝祥",
        "paragraphs": [
            "一燈分作百千燈，光徧河沙正鬰騰。",
            "稽首應庵休揀擇，直須傳與在家僧。"
        ],
        "title": "和如庵  其四",
        "id": "f5964da2-28ae-4ca6-8146-0f84e4fa7ee0"
    },
    {
        "author": "張孝祥",
        "paragraphs": [
            "道人受偈自然燈，筆底光芒夜夜騰。",
            "詩成十手不供寫，鑿齒敢對彌天僧。"
        ],
        "title": "和如庵  其五",
        "id": "203d6cd6-a5b1-4325-8406-807bdd1623a4"
    },
    {
        "author": "張孝祥",
        "paragraphs": [
            "飛蛾撲撲誤占燈，火色何人要上騰。",
            "我已澹然忘世味，蒲團紙帳只依僧。"
        ],
        "title": "和如庵  其六",
        "id": "e82005e6-7c74-412a-9205-e8561bedd6cc"
    },
    {
        "author": "張孝祥",
        "paragraphs": [
            "四年忽忽兩經過，古岸依然窣堵波。",
            "借我繩牀消午暑，亂蟬鳴處竹陰多。"
        ],
        "title": "楓橋",
        "id": "6c028421-7b7c-434d-bb21-b73607369b3b"
    },
    {
        "author": "張孝祥",
        "paragraphs": [
            "風光獵獵上烏巾，不那西湖爛熳春。",
            "借我繩床對脩竹，爲君一洗軟紅塵。"
        ],
        "tags": [
            "西湖"
        ],
        "title": "題西湖可賦軒",
        "id": "ee062af6-b767-4578-bd52-0658aa750def"
    },
    {
        "author": "張孝祥",
        "paragraphs": [
            "松行石磴兩崎嶇，此去長安路更迂。",
            "底箇官儂强健在，葛巾芒屩自騎馿。"
        ],
        "title": "題胡敦約山行圖",
        "id": "c7312392-bb2a-4771-bf35-666ec1ee1037"
    },
    {
        "author": "張孝祥",
        "paragraphs": [
            "雪壓畦蔬僮手皸，度郎多日欠常珍。",
            "懸知旅食初無恙，窖裏黄芽借得春。"
        ],
        "title": "從張唐卿乞韭黄",
        "id": "7656df48-6798-4182-aac0-e2f3fa7c3867"
    },
    {
        "author": "張孝祥",
        "paragraphs": [
            "韓郎香盡諸緣絕，壞衲篝燈供佛熏。",
            "乞與紙衾綿樣暖，撩教醉裏夢紛紜。"
        ],
        "title": "送紙衾韓中父  其一",
        "id": "9dd13cd9-dd03-4cd7-88a7-06515f68a02a"
    },
    {
        "author": "張孝祥",
        "paragraphs": [
            "了知夢境皆虛妄，妄念常從夢處開。",
            "敗子道心因此夢，夢成還我紙衾來。"
        ],
        "title": "送紙衾韓中父  其二",
        "id": "f002f1a2-01d8-430f-bc05-52452affffa3"
    },
    {
        "author": "張孝祥",
        "paragraphs": [
            "雪中紙衾有奇趣，煖香夜作椒蘭熏。",
            "毗耶丈室本無病，天女爲散花紛紜。"
        ],
        "title": "再用韻  其一",
        "id": "9dff5bf9-39ad-45fb-bd04-8a7b175b9b22"
    },
    {
        "author": "張孝祥",
        "paragraphs": [
            "雪花如席風色惡，擁被圍爐門不開。",
            "我亦窮閻車馬絕，一杯相屬望君來。"
        ],
        "title": "再用韻  其二",
        "id": "bc785968-7834-4ace-87b8-966eca61c05c"
    },
    {
        "author": "張孝祥",
        "paragraphs": [
            "一笑歸來見在身，倒傾江水洗緇塵。",
            "騎馿緩緩東風裏，知有工夫展故人。"
        ],
        "title": "將至宣城和壁間韻寄王宣子",
        "id": "b043e723-884d-4f56-91a0-37cee1996615"
    },
    {
        "author": "張孝祥",
        "paragraphs": [
            "隔江燈火夜深明，見說江城犬不驚。",
            "黠虜頭顱當獻社，使君胸次有長城。"
        ],
        "title": "寄當塗王守叔堅",
        "id": "935fb229-b842-4b77-94ef-e9bce6f28e6f"
    },
    {
        "author": "張孝祥",
        "paragraphs": [
            "舊聞隠靜庭前柏，虎嘯龍吟三十秋。",
            "我亦經營一丘壑，無根樹子却須求。"
        ],
        "title": "隠靜覓杉株",
        "id": "60de9eaf-6226-48f1-b6e4-500788ddd30b"
    },
    {
        "author": "張孝祥",
        "paragraphs": [
            "平湖漠漠雨霏霏，壓水人家燕子飛。",
            "欲向湖東問春色，杏花無數點征衣。"
        ],
        "title": "題夏氏莊",
        "id": "1f993e8a-ff6a-4706-b4ac-dc255641e81e"
    },
    {
        "author": "張孝祥",
        "paragraphs": [
            "夜行水澀舟難進，月白林稀鳥易驚。",
            "老去不堪霜露力，尊中微覺似多情。"
        ],
        "title": "舟中即事",
        "id": "4a42822a-2b6a-47b6-ad0f-bc4b72e0d88f"
    },
    {
        "author": "張孝祥",
        "paragraphs": [
            "開軒種竹仍留客，想見此翁强健時。",
            "借我繩床小盤薄，爲君試讀壁間詩。"
        ],
        "title": "小憩孫氏竹軒觀諸公詩  其一",
        "id": "e7360d4a-d9d9-48c9-b48a-0a38854aefdc"
    },
    {
        "author": "張孝祥",
        "paragraphs": [
            "種竹主人今白髮，題詩客子半青雲。",
            "北來南去何時了，風月依然只此君。"
        ],
        "title": "小憩孫氏竹軒觀諸公詩  其二",
        "id": "a22b2016-4184-4b1f-96b6-18e62d989978"
    },
    {
        "author": "張孝祥",
        "paragraphs": [
            "不復襄王夢裏雲，紛紛縞袂與青裙。",
            "鳴鞭枉送齋中釀，病徹杯觴欠薄醺。"
        ],
        "title": "王龜齡遣妓送酒賜詩走筆爲謝",
        "id": "77074eb1-73e8-4ab9-922c-4b7415e4537f"
    },
    {
        "author": "張孝祥",
        "paragraphs": [
            "湖上童童百畝陰，丹樓碧閣照清深。",
            "不嫌歌板相喧聒，要見桃花印此心。"
        ],
        "title": "與薦福",
        "id": "d75b9ee3-aa45-438a-a889-3a54afbef87a"
    },
    {
        "author": "張孝祥",
        "paragraphs": [
            "中興人物數諸公，遺墨凄然野寺中。",
            "欲訪英靈無處所，獨搔蓬鬢立西風。"
        ],
        "title": "豐城觀音院有胡明仲范伯達汪彥章諸公題字",
        "id": "29916cd6-bfc1-427a-bf01-4dc5b95577f1"
    },
    {
        "author": "張孝祥",
        "paragraphs": [
            "百折崎嶇嶺路頭，一環清駃石間流。",
            "須君凈洗南來眼，此去山川勝北州。"
        ],
        "title": "入桂林歇滑石驛題碧玉泉",
        "id": "9f849929-c302-4187-9f28-5a93f437aaf3"
    },
    {
        "author": "張孝祥",
        "paragraphs": [
            "世事風經兩過，此身遇坎乘流。",
            "折腰不爲五斗，轍環或徧九州。"
        ],
        "title": "明年重過次韻六言",
        "id": "82750917-248a-4e96-a2b8-ba83d5f79959"
    },
    {
        "author": "張孝祥",
        "paragraphs": [
            "登臨不但爲山水，玉節政爾觀民風。",
            "因君引我看勝處，詩在千山煙雨中。"
        ],
        "title": "和都運判院韻輒記即事  其一",
        "id": "2e3273e2-cded-487f-99bf-ff96c75db7a2"
    },
    {
        "author": "張孝祥",
        "paragraphs": [
            "平生烟霞成痼疾，置在朝市殊不宜。",
            "夢尋歸路向何許，淮南小山生桂枝。"
        ],
        "title": "和都運判院韻輒記即事  其二",
        "id": "aeae2a02-02bb-499d-9965-aa6acc6d83a8"
    },
    {
        "author": "張孝祥",
        "paragraphs": [
            "先生名字帝所識，三節在道已相望。",
            "早晚鳴珂朝玉闕，朱衣正在殿中央。"
        ],
        "title": "和都運判院韻輒記即事  其三",
        "id": "f385d737-b4bd-4360-8144-9d91220490e8"
    },
    {
        "author": "張孝祥",
        "paragraphs": [
            "便建油幢上木天，棠陰元不用蒲鞭。",
            "南州小試調元手，國步多難政要賢。"
        ],
        "title": "和都運判院韻輒記即事  其四",
        "id": "3a04e627-6833-49af-9023-38779fbb5c60"
    },
    {
        "author": "張孝祥",
        "paragraphs": [
            "綠簑青笠舟一葉，黄麻紫誥言如綸。",
            "君扶日月行黄道，我向江湖作散人。"
        ],
        "title": "和都運判院韻輒記即事  其五",
        "id": "3aa54239-c02c-4bd0-8a94-7b01b275a919"
    },
    {
        "author": "張孝祥",
        "paragraphs": [
            "盆池雖小亦清深，要看澄泓印此心。",
            "不嫌蛙黽相喧聒，夜靜恐有蛟龍吟。"
        ],
        "title": "和都運判院韻輒記即事  其六",
        "id": "4de92d70-dfd5-424c-82f1-53326eb83dff"
    },
    {
        "author": "張孝祥",
        "paragraphs": [
            "君詩我續貂不足，曹鄶大楚非匹儔。",
            "要知二人唱必和，異日盛事傳中州。"
        ],
        "title": "和都運判院韻輒記即事  其七",
        "id": "8c97bb69-1429-4838-8fdb-2cac4b6c4ba6"
    },
    {
        "author": "張孝祥",
        "paragraphs": [
            "甘言誤我三折臂，良藥爲洗五斗腸。",
            "欲知苦過味方永，請試君家肘後方。"
        ],
        "title": "敬謝經略秘閣餘甘湯  其一",
        "id": "984477ef-8404-44a0-a2d6-af42fc8bb326"
    },
    {
        "author": "張孝祥",
        "paragraphs": [
            "此老才堪上諫坡，南州留滯意如何。",
            "還將苦口劘英主，醫國懸知藥籠多。"
        ],
        "title": "敬謝經略秘閣餘甘湯  其二",
        "id": "f723774d-a23a-4361-9bb4-a8973b770082"
    },
    {
        "author": "張孝祥",
        "paragraphs": [
            "曾侍虛皇玉案前，夜書繭紙筆如椽。",
            "莫嫌此石規模小，一寸玄雲萬斛泉。"
        ],
        "title": "德慶范監州以子石硯寵假雖小而奇戲作  其一",
        "id": "a943ac92-a4fa-4e23-be7f-0a85e06deaaa"
    },
    {
        "author": "張孝祥",
        "paragraphs": [
            "端溪別駕極風流，白璧明珠不暗投。",
            "笑我支床已多許，須君隠几更冥搜。"
        ],
        "title": "德慶范監州以子石硯寵假雖小而奇戲作  其二",
        "id": "3b6c48d6-6434-439e-b180-939e205120e5"
    },
    {
        "author": "張孝祥",
        "paragraphs": [
            "十月西湖冰齒凉，梅間松下小齊房。",
            "幽芳靚色天爲笑，落莫南來也自香。"
        ],
        "tags": [
            "西湖"
        ],
        "title": "以水仙花供都運判院  其一",
        "id": "66d601af-5c40-4b63-932b-50d4099f572b"
    },
    {
        "author": "張孝祥",
        "paragraphs": [
            "瘴土風烟那有此，却疑姑射是前身。",
            "冰肌玉骨誰消得，付與霜臺衣繡人。"
        ],
        "title": "以水仙花供都運判院  其二",
        "id": "af6a0d7c-1b9a-4281-961e-f94d165572a5"
    },
    {
        "author": "張孝祥",
        "paragraphs": [
            "雪屋因君發妙思，作歌可比漢芝房。",
            "根塵巳證清凈慧，鼻觀仍薰知見香。"
        ],
        "title": "再和  其一",
        "id": "b86301be-092e-49f3-a0a1-3578641fd3d9"
    },
    {
        "author": "張孝祥",
        "paragraphs": [
            "玉壺寒露映真色，霧閣雲窗立半身。",
            "可但凌波學仙子，絕憐空谷有佳人。"
        ],
        "title": "再和  其二",
        "id": "24868da1-7559-4068-8ee2-56d990cb2adc"
    },
    {
        "author": "張孝祥",
        "paragraphs": [
            "一麾縻我欠追從，悵望千山紫翠重。",
            "忽向郵筒得新句，知君正在碧蓮峯。"
        ],
        "title": "和仲欽題粉巖",
        "id": "708429ff-ea06-4789-89f7-38b0fa81998d"
    },
    {
        "author": "張孝祥",
        "paragraphs": [
            "齋中寒日影瓏葱，齋外參天十八公。",
            "二十四州民樂否，莫教一物怨途窮。"
        ],
        "title": "仲欽寄民爲重齋詩和答  其一",
        "id": "ca905046-c50c-4174-8f16-fe13cbac0aac"
    },
    {
        "author": "張孝祥",
        "paragraphs": [
            "玉節南來兩使星，埋輪折檻有家聲。",
            "不嫌齋榜民爲重，去國當時一葉輕。"
        ],
        "title": "仲欽寄民爲重齋詩和答  其二",
        "id": "ca05a624-fd53-4af6-a360-3db5d95fbb40"
    },
    {
        "author": "張孝祥",
        "paragraphs": [
            "德意丁寧到綠林，都捐刀劍作齊民。",
            "皇華入奏天顔喜，趁得朝元第四春。"
        ],
        "title": "仲欽寄民爲重齋詩和答  其三",
        "id": "81ea9fd5-90cb-4f41-9203-e81e28ca70ff"
    },
    {
        "author": "張孝祥",
        "paragraphs": [
            "行邊使者幾時回，寄我清風欲滿懷。",
            "已把十詩鎸樂石，爲公滿意落新齋。"
        ],
        "title": "仲欽寄民爲重齋詩和答  其四",
        "id": "9b3398b9-1208-476b-8fbc-efddaca3fe15"
    },
    {
        "author": "張孝祥",
        "paragraphs": [
            "蠻烟瘴雨侵行李，每向南雲有所思。",
            "定自爲民忘涉險，請君細讀寄來詩。"
        ],
        "title": "仲欽寄民爲重齋詩和答  其五",
        "id": "458893e8-5b92-4819-91d2-a606f12342aa"
    },
    {
        "author": "張孝祥",
        "paragraphs": [
            "東窗便種千竿竹，準擬清風六月凉。",
            "傳語報恩珪長老，相煩去作竹街坊。"
        ],
        "title": "贈珪老求竹",
        "id": "da2bd792-1cbc-45e6-8082-9c63d75c46a7"
    },
    {
        "author": "張孝祥",
        "paragraphs": [
            "午陰籬落小裴回，底許清香鼻觀來。",
            "定自霜臺風力峻，故教霜菊暑中開。"
        ],
        "title": "偶得四月菊以奉提刑運使  其一",
        "id": "ae8aa9eb-5fce-4212-88bf-a2254ad03950"
    },
    {
        "author": "張孝祥",
        "paragraphs": [
            "金縷裁衣玉綴裳，掃除瘴暑作秋香。",
            "一杯擬做重陽賞，更借西風一夜凉。"
        ],
        "title": "偶得四月菊以奉提刑運使  其二",
        "id": "190992ab-f577-4bb7-91ef-26bdcf4364aa"
    },
    {
        "author": "張孝祥",
        "paragraphs": [
            "龍焙新春出尚方，細官佳句總堪嘗。",
            "遥知舉案齊眉處，再拜萱堂壽未央。"
        ],
        "title": "偶得新茶獻提刑丈既壽北堂太夫人亦可助齊眉之餉也",
        "id": "84fcf4ef-09c8-410c-91db-fe1166150090"
    },
    {
        "author": "張孝祥",
        "paragraphs": [
            "我夢扁舟震澤風，蒓羹到筯晚盤空。",
            "那知嶺海炎蒸地，也有青絲滿碧籠。"
        ],
        "title": "鄭義寧送蒓菜",
        "id": "8e4013db-f0a0-43c4-baf2-4df769d77077"
    },
    {
        "author": "張孝祥",
        "paragraphs": [
            "北嶽仙人汗漫遊，斯文曾到海邊州。",
            "誰憐詩禮甘公子，牢落青衫向白頭。"
        ],
        "title": "贈甘法曹",
        "id": "95c9f3d6-92ad-4f2d-9e0e-c209901f31f8"
    },
    {
        "author": "張孝祥",
        "paragraphs": [
            "山到湘中青未了，月橫嶺北夜何其。",
            "問字劉郎能載酒，爲渠更賦一篇詩。"
        ],
        "title": "贈劉全州子龜從兄弟",
        "id": "f95e182e-6792-4ed4-96af-c1e77855c074"
    },
    {
        "author": "張孝祥",
        "paragraphs": [
            "一潭秋水不見底，十里暮山無斷頭。",
            "長恨公餘過溪晚，放教明月上扁舟。"
        ],
        "title": "和蔡濟忠溪上",
        "id": "2f9bb5ae-6870-4c16-8e9e-bbda3e5ca8e8"
    },
    {
        "author": "張孝祥",
        "paragraphs": [
            "劉侯贈我筆一束，筆鋒如錐管如玉。",
            "不嫌夜艾剪銀燭，爲君一掃千兔禿。"
        ],
        "title": "廣右無筆劉子思携一束來擇其尤者作字但如此它日中州有筆當愛惜也",
        "id": "453fb632-7ef2-4b9d-80bd-03932f0c88eb"
    },
    {
        "author": "張孝祥",
        "paragraphs": [
            "魁杓歷歷控雲嵐，地闊天虛萬象涵。",
            "不與天公管喉舌，猶堪嶽立鎮湘南。"
        ],
        "title": "登七星山呈仲欽  其一",
        "id": "bf6f2268-534d-45c2-874d-87fc3d870b83"
    },
    {
        "author": "張孝祥",
        "paragraphs": [
            "便驅匹馬出煙嵐，聖主恩深若海涵。",
            "却到璣衡高處望，白雲無數滿江南。"
        ],
        "title": "登七星山呈仲欽  其二",
        "id": "05bcb1f8-2949-40e1-8ef1-4e2376c8d1cc"
    },
    {
        "author": "張孝祥",
        "paragraphs": [
            "火雲飛電遠連天，太息齋厨几不羶。",
            "定自隨車有甘雨，爲言星使早加鞭。"
        ],
        "title": "壽老迓使者以齋素不置餞  其一",
        "id": "89831834-693c-4b7b-a94c-d8dd5e6f99ab"
    },
    {
        "author": "張孝祥",
        "paragraphs": [
            "藩府東行迓繡衣，海雲山月照旌麾。",
            "錦囊賸有新詩句，寄與幽人莫遣遲。"
        ],
        "title": "壽老迓使者以齋素不置餞  其二",
        "id": "304dddfd-d833-4894-b0fc-0b51f3579702"
    },
    {
        "author": "張孝祥",
        "paragraphs": [
            "雙鳬舊作朝天計，一鶚新收薦士書。",
            "不惜持杯相煖熱，白頭慈母最憐渠。"
        ],
        "title": "臨桂令以薦當趨朝置酒召客戲作二十八字遣六從事佐之壽其太夫人",
        "id": "d44dd189-959d-40b7-9ae3-96a821c1577d"
    },
    {
        "author": "張孝祥",
        "paragraphs": [
            "山入烏蠻連越嶲，天開斗野對珠宮。",
            "應憐嶺海長炎熱，乞與清凉萬竅風。"
        ],
        "title": "風洞",
        "id": "d2a0029e-1f6e-4a71-a058-7c288a9d5317"
    },
    {
        "author": "張孝祥",
        "paragraphs": [
            "湘南湘北三十里，六月七月再經過。",
            "紫荆花開白酒賤，柰此湘中風月何。"
        ],
        "title": "羅江驛",
        "id": "c8c28250-40e5-4da5-b4a8-65783a6cf260"
    },
    {
        "author": "張孝祥",
        "paragraphs": [
            "塹山堙谷北防胡，南築堅城更遠圖。",
            "桂海冰天塵不動，那知壠上兩耕夫。"
        ],
        "title": "秦城",
        "id": "9e652534-aec2-46ad-8736-2fb75dc026cd"
    },
    {
        "author": "張孝祥",
        "paragraphs": [
            "浯溪見渠文字古，龜潭有此竹石幽。",
            "王孫賣藥城市去，江雨過時余獨遊。"
        ],
        "title": "龜潭",
        "id": "478bfe4e-5fdb-4cdf-9dbb-fdd1e82c52db"
    },
    {
        "author": "張孝祥",
        "paragraphs": [
            "飛廉盛怒土囊口，美滿風帆真快哉。",
            "後日南山山下過，更留餘力掃塵埃。"
        ],
        "tags": [
            "衡山"
        ],
        "title": "早發衡山",
        "id": "8c39881e-5bec-41e2-bdc9-fe298082d7a3"
    },
    {
        "author": "張孝祥",
        "paragraphs": [
            "岸草汀花對夕陽，滿船新月夜鳴榔。",
            "秋清菡萏紅千柄，風靜瑠璃碧一方。"
        ],
        "tags": [
            "西湖"
        ],
        "title": "西湖",
        "id": "0bf94e6a-543d-4fce-b3f5-4c4c450385e8"
    },
    {
        "author": "張孝祥",
        "paragraphs": [
            "扁舟東去幾時還，身寄雲濤泱漭間。",
            "一夜櫓聲鳴到曉，覺來滿眼是它山。"
        ],
        "title": "舟中  其一",
        "id": "c9d38515-508b-44cf-9604-3794156fcb67"
    },
    {
        "author": "張孝祥",
        "paragraphs": [
            "山圍平遠水浮天，目送歸鴻落照邊。",
            "好趁新年釀雲液，歸來猶及牡丹前。"
        ],
        "title": "舟中  其二",
        "id": "fa8e404b-4729-4d23-848d-d5e37e796b33"
    },
    {
        "author": "張孝祥",
        "paragraphs": [
            "亂山深崦小蹊斜，野水微茫浸斷霞。",
            "一笛晚風生碧樹，始知林裏有人家。"
        ],
        "title": "舟中  其三",
        "id": "04066f8b-8299-4f16-a071-e8571666d102"
    },
    {
        "author": "張孝祥",
        "paragraphs": [
            "南來北去祇紛紛，又過荆山一月春。",
            "笑殺風前桃李樹，飄蓬猶作未歸人。"
        ],
        "title": "舟中  其四",
        "id": "474f5277-bd2d-45f3-a638-7101bb4ba902"
    },
    {
        "author": "張孝祥",
        "paragraphs": [
            "泊船江口夜深深，月傍蓬窗照淺斟。",
            "隔岸漁燈半明滅，不眠空有故人心。"
        ],
        "title": "舟中  其五",
        "id": "69e20ec7-f747-4b91-9c4e-b394ac74c727"
    },
    {
        "author": "張孝祥",
        "paragraphs": [
            "已晴復雨雨還晴，慣閲人間夢不驚。",
            "小立欄干搔短髮，亂雲飛度夕陽城。"
        ],
        "title": "喜雨",
        "id": "0ddee6fd-7cc4-4ccb-8678-9845a8185870"
    },
    {
        "author": "張孝祥",
        "paragraphs": [
            "一杯爲我貰天刑，便覺人間有獨醒。",
            "憶昨金華侍經席，曾分甘露飲春庭。"
        ],
        "title": "謝黄主管",
        "id": "e2d86b90-807d-4a88-bf59-6526e21691c6"
    },
    {
        "author": "張孝祥",
        "paragraphs": [
            "故人春夢誰復見，故園梨花二月天。",
            "丁祝主人時醉賞，荆州寒食又經年。"
        ],
        "title": "有懷",
        "id": "f5b76666-06ed-4da5-85f6-1775ba3f4db6"
    },
    {
        "author": "張孝祥",
        "paragraphs": [
            "參天古木綠陰合，峻極層巒瀑布長。",
            "啼鳥一聲家萬里，依然無語對斜陽。"
        ],
        "title": "廣右道中  其一",
        "id": "aa4eea94-f119-47ac-885c-182a69e21f9d"
    },
    {
        "author": "張孝祥",
        "paragraphs": [
            "觸鼻野花香泛泛，勸歸啼鳥意諄諄。",
            "嶺南三月已煩暑，猶向江頭細問津。"
        ],
        "title": "廣右道中  其二",
        "id": "80efd606-64ed-4128-a1aa-2a74e61bcfe5"
    },
    {
        "author": "張孝祥",
        "paragraphs": [
            "詩卷隨身四十年，忙時參得竹箄禪。",
            "而今投老湘西寺，卧看湘江水拍天。"
        ],
        "title": "贈鹿苑信公詩禪  其一",
        "id": "2af2c3fe-91af-4bbc-b563-ba15f0c00236"
    },
    {
        "author": "張孝祥",
        "paragraphs": [
            "句中有眼悟方知，悟處還同病著錐。",
            "一箇機關無兩用，鳥窠拈起布毛吹。"
        ],
        "title": "贈鹿苑信公詩禪  其二",
        "id": "ef477b5b-992b-4864-b354-e17a484c939b"
    },
    {
        "author": "張孝祥",
        "paragraphs": [
            "海棠開後碧桃開，寒食人家燕子來。",
            "一病閉門三十日，更無屐齒到蒼苔。"
        ],
        "title": "聞德遠與曾裘甫黎師侯會飲范周士所  其一",
        "id": "f0f03485-b0e7-4acd-b741-22b9619b07a5"
    },
    {
        "author": "張孝祥",
        "paragraphs": [
            "張飲名園樂有餘，奉常何苦但齋居。",
            "一杯我亦垂涎甚，病起無聊只羨渠。"
        ],
        "title": "聞德遠與曾裘甫黎師侯會飲范周士所  其二",
        "id": "716bd8b8-65f3-46d2-a3e2-26d04a0261fc"
    },
    {
        "author": "張孝祥",
        "paragraphs": [
            "臞曾句法早知名，新築詩壇五字城。",
            "不要綈袍憐范叔，應將石鼎調彌明。"
        ],
        "title": "聞德遠與曾裘甫黎師侯會飲范周士所  其三",
        "id": "d9135be9-ee39-4247-aa65-c0dd037544ac"
    },
    {
        "author": "張孝祥",
        "paragraphs": [
            "浄色只應撩處士，國香今不落民家。",
            "江城望斷春消息，故遣詩人詠此花。"
        ],
        "title": "水仙",
        "id": "56ac3f4f-8526-4805-a99e-931c72ba6512"
    },
    {
        "author": "張孝祥",
        "paragraphs": [
            "人物千年海嶽翁，筆精墨妙與天通。",
            "傳聞有帖藏張姓，怪底湘江月貫虹。"
        ],
        "tags": [
            "衡山"
        ],
        "title": "賦衡山張氏米帖",
        "id": "9a53463b-02ae-44cb-8bb4-6ec68a3cc88a"
    },
    {
        "author": "張孝祥",
        "paragraphs": [
            "復古殿中留醉墨，只今神品世間無。",
            "衡山尚畫傳家寶，花鴨來禽肯借不。"
        ],
        "tags": [
            "衡山"
        ],
        "title": "借魏元理畫",
        "id": "56719108-300c-4508-b134-8f8f3eb63c1f"
    },
    {
        "author": "張孝祥",
        "paragraphs": [
            "童童翠蓋擁天香，窮巷無人亦自芳。",
            "能致詩豪四公子，不教辜負好風光。"
        ],
        "title": "欽夫折贈海桐賦詩定叟晦夫皆和某敬報况",
        "id": "5fe60e08-623e-4aac-95b8-e7c64d5db2a9"
    },
    {
        "author": "張孝祥",
        "paragraphs": [
            "迺翁幾年在黄閣，郎君四十猶白丁。",
            "一家榮瘁不足道，誰持此意聞天庭。"
        ],
        "title": "贈周義山子季隠",
        "id": "fb60585e-b6b6-4ce6-82c5-327380324aa2"
    },
    {
        "author": "張孝祥",
        "paragraphs": [
            "伐山萬鼓震春雷，春鄉家山挽得回。",
            "定自君王思苦口，便同金鼎薦鹽梅。"
        ],
        "title": "樞密端明先生寵分新茶將以麗句穆然清風久矣不作感歎之餘輒敢屬和  其一",
        "id": "0c5e101e-0bfe-469f-ab97-bfa1e215c6a3"
    },
    {
        "author": "張孝祥",
        "paragraphs": [
            "先生筆勢挾風雷，春色先從筆底回。",
            "却笑粗官成漫與，望林止渴竟無梅。"
        ],
        "title": "樞密端明先生寵分新茶將以麗句穆然清風久矣不作感歎之餘輒敢屬和  其二",
        "id": "be99bab1-b68b-4711-b8bf-2fd6db246333"
    },
    {
        "author": "張孝祥",
        "paragraphs": [
            "詩腸隠隠轉饑雷，春困無人與喚回。",
            "强續新詩終不似，空傳衣鉢向黄梅。"
        ],
        "title": "樞密端明先生寵分新茶將以麗句穆然清風久矣不作感歎之餘輒敢屬和  其三",
        "id": "c5a46a7a-7193-40a0-b06d-c04cb4b90bba"
    },
    {
        "author": "張孝祥",
        "paragraphs": [
            "傳語金山山下龍，乞將上水一帆風。",
            "道人自有飛空錫，只載中泠十丈洪。"
        ],
        "title": "送慈曼如金山迎印老住大溈",
        "id": "e713bdc4-bb22-447c-8688-35f69d9911c0"
    },
    {
        "author": "張孝祥",
        "paragraphs": [
            "萬里清江占一灣，叢生桂樹點幽閑。",
            "誰人得似劉郎子，賦到淮南大小山。"
        ],
        "title": "小山書院",
        "id": "ad2ef610-bbfd-49e1-94a5-211a385aa2f0"
    },
    {
        "author": "張孝祥",
        "paragraphs": [
            "熟顆櫻桃和露摘，新冰削玉辟風開。",
            "南樓縱作一水隔，不遣小舟衝浪來。"
        ],
        "title": "舟中熱甚從鄂守李壽翁乞冰雪櫻桃",
        "id": "1cb0f2a5-29c9-47fc-aea6-d23b86196ee3"
    },
    {
        "author": "張孝祥",
        "paragraphs": [
            "短篷掀舞不得寐，忽枉新詩手自開。",
            "主人留客不作意，更送一江風雨來。"
        ],
        "title": "夜半走筆酬壽翁  其一",
        "id": "2a1353f4-32be-47a1-b6ee-b9c709802fef"
    },
    {
        "author": "張孝祥",
        "paragraphs": [
            "二年塵土堆中坐，一到南樓眼暫開。",
            "風靜江平留不得，待教黄鵠送詩來。"
        ],
        "title": "夜半走筆酬壽翁  其二",
        "id": "bb3b1a44-56c4-4739-a350-153b316e8729"
    },
    {
        "author": "張孝祥",
        "paragraphs": [
            "江州司馬舊知音，流落江湖感更深。",
            "萬里故人明月夜，琵琶不作亦沾襟。"
        ],
        "title": "琵琶亭  其一",
        "id": "ceff8d80-dc3a-4c07-8cf2-6545f74d1923"
    },
    {
        "author": "張孝祥",
        "paragraphs": [
            "潯陽江上琵琶月，彭澤門前楊柳風。",
            "兩賢抵許不相似，哀樂雖殊吾意同。"
        ],
        "title": "琵琶亭  其二",
        "id": "9ee2b530-6358-409b-be04-f3be9080b061"
    },
    {
        "author": "張孝祥",
        "paragraphs": [
            "湖光瀲灧接天浮，風捲銀濤未肯休。",
            "夜岸繫舟來古塔，不妨蹤迹更遲留。"
        ],
        "title": "過三塔寺  其一",
        "id": "68921c0e-9493-47e3-b094-4fc35612c18a"
    },
    {
        "author": "張孝祥",
        "paragraphs": [
            "層巒疊嶂幾重重，萬頃煙波浩渺中。",
            "釣艇未歸饒夕照，耳邊蘆葦戰寒風。"
        ],
        "title": "過三塔寺  其二",
        "id": "ddb31f1c-0bbb-4f20-b587-93588bc72048"
    },
    {
        "author": "張孝祥",
        "paragraphs": [
            "靈源直上與天通，借路來從五老峯。",
            "試向欄干敲拄杖，爲君喚起玉淵龍。"
        ],
        "title": "玉淵",
        "id": "68a70c10-80c1-41cf-b7c8-bcbccdad8e60"
    },
    {
        "author": "張孝祥",
        "paragraphs": [
            "莊田總是昭陵賜，更著官船載御書。",
            "今日殘僧無飯喫，却催積欠意何如。"
        ],
        "title": "萬杉寺  其一",
        "id": "5c4708e1-3d72-4ef4-8a99-17d33a1fc002"
    },
    {
        "author": "張孝祥",
        "paragraphs": [
            "老榦參天一萬株，廬山佳處著浮圖。",
            "只因買斷山中景，破費神龍百斛珠。"
        ],
        "tags": [
            "庐山"
        ],
        "title": "萬杉寺  其二",
        "id": "34a9e005-8001-4737-bbee-b344786d66f6"
    },
    {
        "author": "張孝祥",
        "paragraphs": [
            "朱砂峯下楞伽寺，白髮僧生乙丑年。",
            "乞我一杯清凈水，爲扶脚力上層巔。"
        ],
        "title": "楞伽寺  其一",
        "id": "e3f4a8ec-6852-49de-8146-6950cc72db12"
    },
    {
        "author": "張孝祥",
        "paragraphs": [
            "天圍欲盡三千界，地險真成百二關。",
            "不向中峯最高處，諸君元未識廬山。"
        ],
        "tags": [
            "庐山"
        ],
        "title": "楞伽寺  其二",
        "id": "4387290a-0f36-4033-bab8-3d8d7bc851ed"
    },
    {
        "author": "張孝祥",
        "paragraphs": [
            "山北山南劫火餘，如何留得此僧居。",
            "可憐鐘閣三枝竹，無復山房萬卷書。"
        ],
        "title": "楞伽寺  其三",
        "id": "9ea0d2a5-2e23-4bdb-a67c-2729ef47d2ee"
    },
    {
        "author": "張孝祥",
        "paragraphs": [
            "蒼龍翔舞餘千仞，瀑水奔流欲百盤。",
            "定自山靈憐寂寞，故教臨鏡有窺鸞。"
        ],
        "title": "鸞溪",
        "id": "3201b8c3-4364-42ee-ac05-adb6ecbb5d6c"
    },
    {
        "author": "張孝祥",
        "paragraphs": [
            "水漫春洲到處通，檣竿無數插空濛。",
            "主人只愛堂前木，不放廬山入眼中。"
        ],
        "tags": [
            "庐山"
        ],
        "title": "漪瀾堂",
        "id": "71799122-bb04-4243-9e3e-830cbda34904"
    },
    {
        "author": "張孝祥",
        "paragraphs": [
            "夷齊之清格鄙頑，孳孳盜跖何曾閑。",
            "空齋風定香縷直，但有書冊猶相關。"
        ],
        "title": "和家君韻寄舅氏",
        "id": "6cf570ec-b291-4324-970a-54ce6ddc1914"
    },
    {
        "author": "張孝祥",
        "paragraphs": [
            "萬里歸來無苜蓿，扁舟共載兩猿君。",
            "今日送君向何處，黄鶴山中多白雲。"
        ],
        "title": "送猿翟伯壽",
        "id": "b9fbef85-ba13-48ee-90bb-1024d1560684"
    },
    {
        "author": "張孝祥",
        "paragraphs": [
            "山林城市不相得，此處俱勝天下降。",
            "欲展江天一千里，橫舟西南更開窗。"
        ],
        "title": "奉題富文橫舟",
        "id": "d091c4a2-0705-489b-bcff-50e20963e236"
    },
    {
        "author": "張孝祥",
        "paragraphs": [
            "蓮社高人久寂寥，草堂風物故蕭蕭。",
            "追還舊觀須公等，喚我它年寄一瓢。"
        ],
        "title": "子餘許修草堂遣句勸請",
        "id": "38215bb0-d848-4f8f-91a5-0a3f0304b7ca"
    },
    {
        "author": "張孝祥",
        "paragraphs": [
            "午窗溜雨忽潺潺，想見欣然阡陌間。",
            "敬簡堂中有新事，水滿新池雨滿山。"
        ],
        "title": "次韻南軒喜雨  其一",
        "id": "2c3557d2-165a-46be-8e1e-4f3a113203ba"
    },
    {
        "author": "張孝祥",
        "paragraphs": [
            "北風吹雲如裂絲，赤龍卷水尾倒垂。",
            "雷轟電激不敢駐，驅入吾家喜雨詩。"
        ],
        "title": "次韻南軒喜雨  其二",
        "id": "a43f9e1f-9050-4f0d-b2d4-504f6bd4c629"
    },
    {
        "author": "張孝祥",
        "paragraphs": [
            "天公有意不作難，一雨千里須臾間。",
            "但得湖南今歲熟，我亦腰鎌歸故山。"
        ],
        "title": "次韻南軒喜雨  其三",
        "id": "30f29bc2-cb50-4c7f-ab2b-15b54e5b839b"
    },
    {
        "author": "張孝祥",
        "paragraphs": [
            "使君保障仍繭絲，可憐民屋如罄垂。",
            "今朝一雨秋事了，便可高詠豐年詩。"
        ],
        "title": "次韻南軒喜雨  其四",
        "id": "8df70446-2d21-472d-8038-7280ff8b0045"
    },
    {
        "author": "張孝祥",
        "paragraphs": [
            "頭綱八餠密雲龍，曾侍虛皇拆御封。",
            "今日湘中見新夸，喚回清夢九煙重。"
        ],
        "title": "送茶",
        "id": "4d824148-70cc-40c3-b7c4-22b11f701bc5"
    },
    {
        "author": "張孝祥",
        "paragraphs": [
            "三月新茶猶未識，作詩去問野堂君。",
            "春風有脚家家到，定爲粗官不見分。"
        ],
        "title": "從吳伯承乞茶",
        "id": "2f403859-93ce-4c03-a8a8-56556c57306b"
    },
    {
        "author": "張孝祥",
        "paragraphs": [
            "寶剎憑虛五百仙，猶將心事向塵邊。",
            "煩君試問橋東寺，若箇而今又應緣。"
        ],
        "title": "送僧遊天台",
        "id": "8b9b7b37-c1aa-4d99-bf31-d551a5b68be3"
    },
    {
        "author": "張孝祥",
        "paragraphs": [
            "截得蒼山一段秋，千峯萬壑翠光浮。",
            "虛堂百尺瑠璃簟，對此真堪作卧游。"
        ],
        "title": "石惠叔以石斛爲貺因筆賦詩",
        "id": "66a6bab6-df56-43fd-8d61-22098f9f1dd0"
    },
    {
        "author": "張孝祥",
        "paragraphs": [
            "翁仲無聲石馬閑，墓門蕭瑟鎖青煙。",
            "故人仰卧青松下，落日孤村聞杜鵑。"
        ],
        "title": "題趙知府墓",
        "id": "d4ca0d01-76e4-4cef-89dc-4c3c26878151"
    },
    {
        "author": "張孝祥",
        "paragraphs": [
            "泰常嵩岱拱神州，玉帛閑來四十秋。",
            "却到朱明回北首，憂時淚作九江流。"
        ],
        "tags": [
            "衡山"
        ],
        "title": "朝謁南嶽",
        "id": "d9e49a56-9fcf-42ad-86de-7dba7844e74b"
    },
    {
        "author": "張孝祥",
        "paragraphs": [
            "昔日主人今法從，空留偉觀古城隅。",
            "邦人指點思遺愛，我亦先生屋上烏。"
        ],
        "title": "題方務德靜江所作雪觀",
        "id": "d4bb4ae2-5cbf-4705-831e-3f3048df89c4"
    },
    {
        "author": "張孝祥",
        "paragraphs": [
            "佳句新茶亦太奇，嘗新即日未全遲。",
            "掃除鴈鶩行邊事，細輾春風細讀詩。"
        ],
        "title": "和伯承送茶韻",
        "id": "b6fbed87-4192-4380-af0b-7b7046227b66"
    },
    {
        "author": "張孝祥",
        "paragraphs": [
            "錦籜離離鄉觸藩，怒雷挾雨更追奔。",
            "絕甘頼有吳公子，菌蠢貓頭不足論。"
        ],
        "title": "和伯承惠笋  其一",
        "id": "af5f6491-a180-4fef-b8bc-424131819c62"
    },
    {
        "author": "張孝祥",
        "paragraphs": [
            "楚産惟渠可定交，時時隔壁望煙梢。",
            "已煩穉子來相過，更有新詩送島郊。"
        ],
        "title": "和伯承惠笋  其二",
        "id": "9e8a34bf-64c0-4ffa-aa2a-b0d6c5afb66b"
    },
    {
        "author": "張孝祥",
        "paragraphs": [
            "順寧去覆郎官錦，府谷仍監太府錢。",
            "唯有吾宗老兄弟，閉門依舊絕韋編。"
        ],
        "title": "有懷長沙知識呈欽夫兄弟  其一",
        "id": "4d6ebc8e-9252-44b9-b9e3-9aa82458130b"
    },
    {
        "author": "張孝祥",
        "paragraphs": [
            "春風花柳又芳妍，更接髯郎水竹園。",
            "小閣橫橋俱勝絕，只應欠我共開尊。"
        ],
        "title": "有懷長沙知識呈欽夫兄弟  其二",
        "id": "8d31b129-0999-4b2e-82c4-809137bf3eb9"
    },
    {
        "author": "張孝祥",
        "paragraphs": [
            "召公分陝是東鄰，天遠堂中好主人。",
            "更喜新來黄太史，剩拚佳句了新春。"
        ],
        "title": "有懷長沙知識呈欽夫兄弟  其三",
        "id": "f09507a2-069b-4a3b-afa0-17702487ac7a"
    },
    {
        "author": "張孝祥",
        "paragraphs": [
            "髯郎高卧元無恙，何日湘濱具一舟。",
            "肯約春風同過我，爲公釃酒炙肥牛。"
        ],
        "title": "有懷長沙知識呈欽夫兄弟  其四",
        "id": "6544bc12-0e6b-4648-9da2-51a399f2d589"
    },
    {
        "author": "張孝祥",
        "paragraphs": [
            "洛陽家世邢郎子，間止逍遥自在身。",
            "病肺秋來定甦眚，可能乘興到沙津。"
        ],
        "title": "有懷長沙知識呈欽夫兄弟  其五",
        "id": "2b489f3a-fa90-475b-9ab8-893f4039fe0c"
    },
    {
        "author": "張孝祥",
        "paragraphs": [
            "酴醾壓架玉交加，深院無人有落花。",
            "却憶江南田舍樂，旋敲生火煮新茶。"
        ],
        "title": "題塔子寺",
        "id": "28ff18f5-f319-47c0-834f-c905436bbf69"
    },
    {
        "author": "張孝祥",
        "paragraphs": [
            "柔桑細麥綠油油，雲水烘春爛不收。",
            "馬上困來尋歇處，斷堤寺裏半時留。"
        ],
        "title": "題斷堤寺  其一",
        "id": "85855d4a-6306-409d-aff0-e20df21f2102"
    },
    {
        "author": "張孝祥",
        "paragraphs": [
            "堤邊楊柳密藏鴉，堤上游人兩髻丫。",
            "可惜行春來較晚，誰家留得碧桃花。"
        ],
        "title": "題斷堤寺  其二",
        "id": "f8cb0a9f-db64-4f85-844c-cb4b81cbf200"
    },
    {
        "author": "張孝祥",
        "paragraphs": [
            "古寺留春最得多，紫微花畔海棠窠。",
            "無人歲晚同幽獨，古柏陰森著薜蘿。"
        ],
        "title": "題斷堤寺  其三",
        "id": "da46b445-af18-41b9-b218-b943069db577"
    },
    {
        "author": "張孝祥",
        "paragraphs": [
            "兩林文章翰墨，只今塵上牆陰。",
            "炎凉莫作世態，是非當印吾心。"
        ],
        "title": "德化漪嵐堂感二林碑六言",
        "id": "fd5ff40a-15ed-4e94-8694-950cc4bd65af"
    },
    {
        "author": "張孝祥",
        "paragraphs": [
            "君家稚箭寶茗，賜出太官水衡。",
            "已約髯吳過我，更須君來細評。"
        ],
        "title": "欽夫遣送箭笋日鑄甚珍用所寄伯承韻作六言便請過臨",
        "id": "70965e76-7f73-44ac-9b5a-0b2a147ffcc0"
    },
    {
        "author": "張孝祥",
        "paragraphs": [
            "君詩與物俱妙，鄙夫那敢抗衡。",
            "芭蕉辟君三舍，笋脯亦須改評。"
        ],
        "title": "欽夫和六言再用韻",
        "id": "35f367e5-f8e6-4085-a5ab-c9d0f8f202ed"
    },
    {
        "author": "張孝祥",
        "paragraphs": [
            "素香無脂粉氣，好語諧韶濩音。",
            "有人問西來意，門前秋水沉沉。"
        ],
        "title": "游湖山贈圓禪六言",
        "id": "8c92d4fd-c291-4cfb-a4ff-baffcc0baadc"
    },
    {
        "author": "張孝祥",
        "paragraphs": [
            "桑下不須再宿，囊中莫留一錢。",
            "打鼓退高臺寺，洗脚上五湖船。"
        ],
        "title": "送萬老六言",
        "id": "44a54bf2-5178-4c2c-8355-d3b4f7fcef6c"
    },
    {
        "author": "張孝祥",
        "paragraphs": [
            "微凉入船窗，秋水滿湘浦。",
            "過盡前頭灘，只得夜來雨。"
        ],
        "title": "次東坡先生韻  其一",
        "id": "7cb91ec9-c1d0-4b24-9dc0-dc9213d808f0"
    },
    {
        "author": "張孝祥",
        "paragraphs": [
            "人魚不相及，挂頰以香餌。",
            "因循十年錯，歸計覺今是。"
        ],
        "title": "次東坡先生韻  其二",
        "id": "e7710b2f-04ea-419e-b365-3a0fb14c91db"
    },
    {
        "author": "張孝祥",
        "paragraphs": [
            "悠然望江南，日出煙靄微。",
            "倚門雙白髮，屈指待兒歸。"
        ],
        "title": "次東坡先生韻  其三",
        "id": "65e3e972-6baf-4af3-9ce3-143180ea8f55"
    },
    {
        "author": "張孝祥",
        "paragraphs": [
            "漁師來賣魚，船小風蕩漾。",
            "得錢瞥波去，不怕江流漲。"
        ],
        "title": "次東坡先生韻  其四",
        "id": "82f7ec60-077c-4ffc-99d4-cee5a787fee4"
    },
    {
        "author": "張孝祥",
        "paragraphs": [
            "朝發方良磯，莫宿白水灣。",
            "寬作一月程，須見江南山。"
        ],
        "title": "次東坡先生韻  其五",
        "id": "c9589581-1f2f-4df6-a32c-be5d9b20d6df"
    },
    {
        "author": "張孝祥",
        "paragraphs": [
            "我程可默數，中秋過江池。",
            "趁得江南米，新舂玉滿箕。"
        ],
        "title": "次東坡先生韻  其六",
        "id": "583a195e-ebe6-4d36-8d9d-64dbaecf13b7"
    },
    {
        "author": "張孝祥",
        "paragraphs": [
            "棧羊割肥紅，社甕撥濃綠。",
            "再拜爲親壽，起舞自作曲。"
        ],
        "title": "次東坡先生韻  其七",
        "id": "d549bd6c-54fc-430a-876a-1be74750ca44"
    },
    {
        "author": "張孝祥",
        "paragraphs": [
            "閉門靜觀心，踵息閟天和。",
            "從渠江頭人，尺水一丈波。"
        ],
        "title": "次東坡先生韻  其八",
        "id": "4db9f15d-e59f-4a50-80e3-406c0b3be377"
    },
    {
        "author": "張孝祥",
        "paragraphs": [
            "揮毫高山巔，餘墨走龍蛇。",
            "請收今夜雨，爲汝洗袈裟。"
        ],
        "title": "題福嚴寺行者堂",
        "id": "8b942ff7-8e36-4e32-97e7-3b4e3fa2389d"
    },
    {
        "author": "張孝祥",
        "paragraphs": [
            "我曾到梅塢，正自畫不如。",
            "是處有風月，君無懷故居。"
        ],
        "title": "題梅塢圖",
        "id": "d0f71f1c-9e04-443b-a72b-a3fac0f4fd6b"
    },
    {
        "author": "張孝祥",
        "paragraphs": [
            "趙侯富貴種，自有巖壑姿。",
            "同姓古所敦，早晚踏天墀。"
        ],
        "title": "贈趙簽",
        "id": "8100d5df-c339-4b87-8b67-df17cc15b9e5"
    },
    {
        "author": "張孝祥",
        "paragraphs": [
            "兩峰雙澗水，萬古一篇詩。",
            "玉局竟仙去，空山無此碑。"
        ],
        "title": "歸宗寺",
        "id": "4d23a60b-5a84-47c1-9bcd-2a232c430c6c"
    },
    {
        "author": "張孝祥",
        "paragraphs": [
            "七澤闌干外，茲游亦壯哉。",
            "主人何處去，猶未賦歸來。"
        ],
        "title": "煙雨觀",
        "id": "c9da90f0-7be7-4ab7-a3f3-a9e8700e6888"
    },
    {
        "author": "張孝祥",
        "paragraphs": [
            "我詞不足錄，聊以醒渠醉。",
            "更參三十年，當與風子對。"
        ],
        "title": "題朱元晦所書凱歌卷後",
        "id": "7adc8ff0-3144-4aa6-9a31-b9d781a56e20"
    },
    {
        "author": "張孝祥",
        "paragraphs": [
            "過了鐵圍山，復生金蓮臺。",
            "與問萬上座，一笑愁容開。"
        ],
        "title": "贈萬上座",
        "id": "6729054d-2639-40ae-a535-8f8017fb964f"
    },
    {
        "author": "張孝祥",
        "paragraphs": [
            "吳牛三十角，久與牧相忘。",
            "忽憶淮南路，春風滿柘岡。"
        ],
        "title": "野牧圖  其一",
        "id": "4afc0987-e462-400d-91b2-4ab4b7925b05"
    },
    {
        "author": "張孝祥",
        "paragraphs": [
            "秋晚稻生孫，催科不到門。",
            "人閑牛亦樂，隨意過前村。"
        ],
        "title": "野牧圖  其二",
        "id": "7c8ffa68-b6f9-4ca5-9e5a-e82c7fae5876"
    },
    {
        "author": "張孝祥",
        "paragraphs": [
            "權郎筆墨禪，往者屢參請。",
            "斯人骨已朽，妙處一笑領。"
        ],
        "title": "題畫",
        "id": "c02030d9-bfbb-4aea-9756-577c903cb047"
    },
    {
        "author": "張孝祥",
        "paragraphs": [
            "極目洪波渺，轟轟浪接天。",
            "江心分殿宇，敕賜號寧淵。",
            "日照山如畫，雲濃小似烟。",
            "休尋蓬島地，只此水中仙。"
        ],
        "title": "寧淵觀",
        "id": "c985b836-8c23-4ee4-ad00-dd7d8e93f926"
    },
    {
        "author": "張孝祥",
        "paragraphs": [
            "亭依三塔占清幽，松竹環除翠欲流。",
            "晚色晴開千嶂月，波光冷浸一天秋。",
            "瓊瑶影裏詩僧屋，雲錦香中釣客舟。",
            "風送不知何處笛，雁聲驚起荻花洲。"
        ],
        "title": "寒光亭",
        "id": "e50cae77-bfa9-4200-86cf-ee5130cf6735"
    },
    {
        "author": "張孝祥",
        "paragraphs": [
            "漫有五車書不讀，豈似一編勤過目。",
            "癡兒鬻肆蠹魚書，巨富牙籤塵滿屋。",
            "市南水竹一畝空，平生腹笥史長公。",
            "閉戶却掃得真樂，冥搜萬古窺鴻濛。",
            "淹留歲時亦何有，策勛茲事要持久。",
            "吾家文昌讀書處，好在溪山落君手。",
            "上方治定登文儒，東觀石渠森寶書，望公起直承明廬。",
            "從來海內知名士，須讀人間未讀書。"
        ],
        "title": "讀書堂在烏江即唐張文昌讀書處自五代至宋皆世守之渡江後爲史氏所有",
        "id": "1acff061-fd68-437f-93db-2bfc8ad872c3"
    },
    {
        "author": "張孝祥",
        "paragraphs": [
            "樓上簫聲欲斷魂，仙官分與一枝春。",
            "旋摧粧額添新樣，細撚香鬚數玉塵。",
            "月下精神宜淡貯，雪邊肌體更清勻。",
            "老來花事無消息，只有君詩當寫真。"
        ],
        "title": "咏梅次韻二首  其一",
        "id": "f6b76ea8-c2a5-42bf-bd89-57e107b3e025"
    },
    {
        "author": "張孝祥",
        "paragraphs": [
            "天與孤標不受塵，生憎桃李鬭芳新。",
            "詩成名下無虛士，花在身邊當麗人。",
            "只恐素英欺白髮，試煩纖手插烏巾。",
            "風流今代神仙尉，管得河陽縣裏春。"
        ],
        "title": "咏梅次韻二首  其二",
        "id": "2f737159-6cc8-4426-91f2-f6c39583dd53"
    },
    {
        "author": "張孝祥",
        "paragraphs": [
            "松韻笙竽徑，雲容水墨天。",
            "人行秋色裏，鶑語落花邊。",
            "修竹三間屋，清泉二頃田。",
            "了無官府事，鷄犬慕神仙。"
        ],
        "title": "山居",
        "id": "57ed0378-c4fe-4a01-9310-f079dd1d117b"
    },
    {
        "author": "張孝祥",
        "paragraphs": [
            "金銅隠花古龍澀，朱干大羽紛紜立。",
            "寶鍾玉磬垂丁東，和鸞雍雍八音翕。",
            "鯨吞虎噬二十年，至尊戎衣不解鞍。",
            "里中小兒事刀劍，管鑰擲去塵漫漫。",
            "真儒倏興明典禮，周庠連雲斬荆祀。",
            "銀袍如雲拱翠華，師儒便坐講經旨。"
        ],
        "title": "上辟廱",
        "id": "c310fb21-be0d-4fe4-acdf-79655e3c9a6f"
    },
    {
        "author": "張孝祥",
        "paragraphs": [
            "齋居安穩似乘船，魚躍池光鷺宿煙。",
            "還有一生江海客，釣竿閑放日高眠。"
        ],
        "title": "船齋",
        "id": "6c55cb7e-2e5c-43f9-b740-f3284b082d58"
    },
    {
        "author": "張孝祥",
        "paragraphs": [
            "吳楚山河盡付公，君王長策在平戎。",
            "人才王謝風流似，地望東西節制雄。",
            "赤手尚能探虎穴，白頭空是釣魚翁。",
            "將軍知我非徐庶，不向江邊起卧龍。"
        ],
        "title": "寄方帥  其一",
        "id": "fee8dc74-a5fd-4120-a329-489e0660432b"
    },
    {
        "author": "張孝祥",
        "paragraphs": [
            "賤子如今休說窮，玉麟銅虎信頻通。",
            "君今持橐甘泉裏，我不投書苦海中。",
            "且願耕桑依地主，長教溫飽荷天公。",
            "回思三十三年事，一笑相逢兩禿翁。"
        ],
        "title": "寄方帥  其二",
        "id": "d274f255-aa8e-43fb-ab70-d3cbd122da91"
    },
    {
        "author": "張孝祥",
        "paragraphs": [
            "大麥半枯自浮沉，小麥刺水鋪綠針。",
            "山邊老農望麥熟，出門見水放聲哭。",
            "去年泠泠九月雨，秋苗不收一粒穀。",
            "只今米價貴如玉，併日舉家纔食粥。",
            "小兒索飯門前啼，大兒雖瘦把鋤犂。",
            "晴時種麥耕荒隴，正好下秧無稻畦。"
        ],
        "title": "大麥行",
        "id": "69d22168-ce7f-4d93-8020-c6c96a5848eb"
    },
    {
        "author": "衛博",
        "paragraphs": [
            "黄郎千人英，凜凜霜松姿。",
            "鄴侯三萬卷，載復無遺辭。",
            "十年居太學，辛勤厭朝虀。",
            "詞場事雄俊，傲睨深叢羆。",
            "再拜天子前，袍笏光陸離。",
            "朅來皖水濱，樂哉同襟期。",
            "顧我蓬之心，友婭慚非宜。",
            "朝來擺征衫，悵望當分携。",
            "君家閩海陬，去作楚郢歸。",
            "大哉天宇間，會合固有時。",
            "丈夫志八表，曲士守一涯。",
            "錦衣行未暮，鸞桂先高枝。",
            "清潤照冰玉，唱和共塤箎。",
            "行行得所詣，何必事町畦。",
            "寒江清無波，愛景摇窗扉。",
            "衮衮江上山，萬象供品題。",
            "還登古石城，往和白雪詩。",
            "儻因西飛鴻，寄我長相思。"
        ],
        "title": "送長壽黄主簿",
        "id": "3c14446f-3ca3-44f1-9267-44a79583a260"
    },
    {
        "author": "衛博",
        "paragraphs": [
            "清風被草木，歲歲蕃中園。",
            "佳蔭欲翳空，擢秀何爭妍。",
            "黄楊獨咫尺，更說厄閠年。",
            "惜哉堅正姿，何獨慳於天。"
        ],
        "title": "偶成雜意四首  其一",
        "id": "2998f75c-c1b0-48cb-adca-4cdf0d4f75f1"
    },
    {
        "author": "衛博",
        "paragraphs": [
            "長松栽萬年，必在千仞巔。",
            "卑哉蓬蒿間，斥鷃無高鶱。",
            "如何一杯水，活此橫海鱣。",
            "誰能激滄溟，爲子摶青天。"
        ],
        "title": "偶成雜意四首  其二",
        "id": "b95d2b42-dfda-4034-a1e9-083c264583a4"
    },
    {
        "author": "衛博",
        "paragraphs": [
            "方朔出世士，揮斥隘八極。",
            "乃與優侏儒，饑飽同一食。",
            "調笑劉天子，紿之聊一劇。",
            "此意竟不傳，無人子思側。"
        ],
        "title": "偶成雜意四首  其三",
        "id": "955f3847-3875-45ef-b8ee-60c399447819"
    },
    {
        "author": "衛博",
        "paragraphs": [
            "朝草百幅牋，暮草千函書。",
            "貴人肯首耳，一言躡雲衢。",
            "但見人因子，不見子亦如。",
            "梁間嘯者誰，知是鬼揶揄。"
        ],
        "title": "偶成雜意四首  其四",
        "id": "0b629da6-3b0b-4dba-9e76-8479b3f86e6c"
    },
    {
        "author": "衛博",
        "paragraphs": [
            "我昔懷軍書，西行盡淮泗。",
            "是時敵方張，長江飲渴騎。",
            "憨將何一律，兩地一朝棄。",
            "川原厭膏血，關山接烽燧。",
            "巋然舒子國，屹立干戈地。",
            "中有袴襦民，未可文法治。",
            "瘡痍待良藥，天子念循吏。",
            "誰厭承明直，雅是詩書帥。",
            "淮揚君肯薄，吾丘世寡二。",
            "正須烹鮮手，往述羨魚意。",
            "前驅觸炎熱，弭節及凉吹。",
            "朝衙百吏散，閉閤有餘致。",
            "臨州古云樂，此理敢輕議。",
            "近聞今單于，已遣朝正使。",
            "公師杜征南，郡得漢龔遂。",
            "里閭息愁歎，扞牧殆餘事。",
            "政成多暇日，寄我千金字。",
            "淮魚秋正美，灊山日空翠。",
            "匹馬不作難，爲公十日醉。",
            "頗見有此客，要使州人記。"
        ],
        "tags": [
            "长江"
        ],
        "title": "送楊舒州",
        "id": "09f47378-6d0f-4da3-aac9-1b450ab34e03"
    },
    {
        "author": "衛博",
        "paragraphs": [
            "夜深耿不寐，鼻息聞比鄰。",
            "家童亦倡酬，轟雷隠牀漘。",
            "病夫默欹枕，愈覺展轉頻。",
            "天籟寂不聞，獨此聲輪囷。",
            "懸知鼾睡夫，定非識字人。",
            "不然事紛糾，豈得全其真。",
            "世上學書兒，頗結煩惱因。",
            "多識一丁字，便欲了八垠。",
            "誰甘凍龜縮，競作寒螿呻。",
            "今日爲何時，酣寢圖安身。",
            "往往中夜興，起舞徒逡巡。",
            "大哉出世士，天地衾枕均。",
            "首壓西山巔，氣蓋北海濱。",
            "死生一夢覺，寒暑同屈伸。",
            "時於兩踵間，出息疑氤氳。",
            "蝴蝶亦翩翻，客主誰疎親。",
            "譬如善飲人，號呶觀衆賓。",
            "又如富家翁，經營笑彌貧。",
            "優游木雁際，卒歲誰斧斤。",
            "問我無眼禪，答君妙入神。",
            "我亦起洗醆，軟脚長安春。",
            "垂我大鵬翼，脂我神馬輪。",
            "未經華胥國，聊追葛天民。",
            "夢回復惘然，喚起啼叢榛。"
        ],
        "title": "不寐",
        "id": "d333b80f-1860-4538-bbcb-2c2d55965c0a"
    },
    {
        "author": "衛博",
        "paragraphs": [
            "地偏人跡希，齋厨冷如刷。",
            "老僧挑野菜，豈識腥與血。",
            "饑鼠知自遷，畜貓竟徒設。",
            "我來客南齋，盤餐稍羅列。",
            "烹炮愧寡鮮，棄置謝瑣屑。",
            "二貓亦慕羶，媻跚事爭齧。",
            "小兒强解事，叱逐加撞㧙。",
            "尺箠未去手，二貓復及闑。",
            "懲羹肯吹虀，廢食未因噎。",
            "小兒恚貓癡，提耳當割切。",
            "謝兒兒勿嗔，我曹更癡絕。",
            "要之等爲口，已矣莫中熱。"
        ],
        "title": "二貓詩",
        "id": "2ac1220d-49ee-4485-b33f-2322b0fb2095"
    },
    {
        "author": "衛博",
        "paragraphs": [
            "劍潭百尺深，中有神物蟠。",
            "東流并山脚，鑿鑿穿巑岏。",
            "廣擬一葦航，聲戰兩耳寒。",
            "異哉黄頭郎，放棹隨飛湍。",
            "勢若從天來，千仞轉一圜。",
            "百里不及眴，孰與嶺道難。",
            "長篙信敏手，岸石如劍攢。",
            "江頭憚瘏痡，誰不謀所安。",
            "嗟嗟彼征夫，遭時棄師干。",
            "不裹馬革中，來葬魚腹間。",
            "壯士等死耳，此命良辛酸。",
            "僕夫第知免，笑言雜悲歡。",
            "寧知利害塗，倚伏如毫端。",
            "豈無跛男子，不救爲可歎。",
            "晏安有鴆毒，懷哉宜鑒觀。"
        ],
        "title": "題安流亭",
        "id": "844390ed-7435-4879-be31-64db6d526e9f"
    },
    {
        "author": "衛博",
        "paragraphs": [
            "軟沙挾徑草微微，畫堂甲帳光流離。",
            "堂外花驄瑪瑙覊，傳呼直到黄金墀。",
            "黄金墀下班如剪，蒼槐不動蟠蛟螭。",
            "出門膽落金吾將，歸去泣走銅山兒。",
            "河龍供鯉桂爲醑，御厨珍送絲絡垂。",
            "乾坤整頓萬事了，蹴踏四海乘丹梯。",
            "丈夫生時重意氣，胡爲到處潛傷悲。",
            "鄉里小兒狐白腋，五陵豪客顛倒衣。",
            "酒酣耳熱歌浩蕩，揮斥八極隘九圍。",
            "投戈却日日不住，焚膏尚卜升朝曦。",
            "君看博浪沙中客，圯下偷生天地窄。",
            "相期要看後五日，路逢莫問前一著。"
        ],
        "title": "醉歌行",
        "id": "77ca9438-11e7-4cb0-84a8-6c47656c4ccb"
    },
    {
        "author": "衛博",
        "paragraphs": [
            "先生本是談天口，雲夢胸中吞八九。",
            "一丘一壑未忘情，得之於心應之手。",
            "分裂玄圃翻瀟湘，鬼神夜泣蛟龍藏。",
            "興來八極眇揮灑，陵奪萬象歸微茫。",
            "十日一水五日石，千年王宰今相識。",
            "已知相識意相親，異時直恐空相憶。",
            "跨鯨挾矢滄海遊，袖無贔屭無乃羞。",
            "促迫能事吾豈敢，激昂浩興君應酬。",
            "崩崖壓牀浪翻屋，咫尺端將萬里蹙。",
            "我生有意水石間，枕潄須君一屏足。"
        ],
        "title": "贈王君用求畫小屏",
        "id": "75843a3d-b5ca-47dd-b661-ccc0fd920ec7"
    },
    {
        "author": "衛博",
        "paragraphs": [
            "春衫快馬君來時，寒江穩泛君今歸。",
            "人生聚散定何許，悵望十年三別離。",
            "憶昔見君石城下，雜佩瑶瑜間蘭麝。",
            "三年一鳴驚倒人，欲和薰風奏韶夏。",
            "翰林主人子墨卿，文章意氣飄朝雲。",
            "君歸但掃三千牘，後會却揖賢書登。",
            "離離漠漠霜蕪沒，江上陰風攪寒日。",
            "不用長吟河畔草，與君且盡杯中物。"
        ],
        "title": "送齊六歸石城",
        "id": "b49c1b56-9025-4160-bb12-e47b358fec84"
    },
    {
        "author": "衛博",
        "paragraphs": [
            "梅飄柳墜半春中，庭下緋英細作叢。",
            "刺眼定添新葉綠，傷心應似故園紅。",
            "玄都怨感成塵事，石髓追游滿地風。",
            "報答春光須作意，亂飄繁萼向晴空。"
        ],
        "title": "次韻張司法題鄭少尹庭下緋桃",
        "id": "5faeb121-a1b2-4984-ab63-b237927d6b7f"
    },
    {
        "author": "衛博",
        "paragraphs": [
            "邂逅溪源一夢中，空餘羅袖疊春叢。",
            "生憐烟杏勻肌薄，不分江梅映肉紅。",
            "要識臨塘比西子，便須索酒對東風。",
            "隨君拄杖敲門去，莫惜觥船一棹空。"
        ],
        "title": "張君請同次前韻速鄭少尹賞桃",
        "id": "5c9d3d1c-1e72-479b-bb8b-f80804297cb3"
    },
    {
        "author": "衛博",
        "paragraphs": [
            "綵勝宮花閙九門，挽回和氣入乾坤。",
            "未教柳樹誇青眼，先與梅花作返魂。",
            "不見新蔬行節物，漫將一歲答春溫。",
            "病軀可是能頑巧，偏發天公造化恩。"
        ],
        "title": "十二月十七日病中立春",
        "id": "f0348bde-fc9d-4b31-a967-fdfc66c6f6ad"
    },
    {
        "author": "衛博",
        "paragraphs": [
            "邇來待詔溢金門，詫賦誇詩陋古文。",
            "獨忿典謨誣舊注，直將堯舜望吾君。",
            "公車兩吏催朝奏，乙牘中宸達夜分。",
            "且忍羈孤度殘臘，行看漢殿賞凌雲。"
        ],
        "title": "次韻贈汪解元",
        "id": "dea41f84-0b44-41ee-9460-fddc6a6a93e5"
    },
    {
        "author": "衛博",
        "paragraphs": [
            "匆匆行役駐無因，縞紵相看足禮文。",
            "江闊孤舟誰伴我，夜闌尊酒獨思君。",
            "離筵不用歌三疊，元夕重來月十分。",
            "更欲四方隨孟子，此生安得化爲雲。"
        ],
        "title": "再次前韻送行",
        "id": "608d29b8-06a7-4ed7-af15-f9c7e1c29f63"
    },
    {
        "author": "衛博",
        "paragraphs": [
            "留別詩成語更酸，誰憐索米困長安。",
            "聖朝有意臺萊詠，高士無嫌桂柏寒。",
            "聞道新書行入奏，少陪征棹慰餘歡。",
            "一封臨召君須出，山色溪光不可餐。"
        ],
        "title": "次韻汪解元留別",
        "id": "a6f240fd-1168-453a-8a3e-fd7217f8ff15"
    },
    {
        "author": "衛博",
        "paragraphs": [
            "平湖畫鷁春無際，古寺名花色斬新。",
            "走馬未同追勝處，出門翻作送行頻。",
            "詩成轉覺傷離緒，別去應煩說舊因。",
            "野店無人山月白，明朝尊酒更愁人。"
        ],
        "title": "次韻贈汪解元行",
        "id": "4d866076-df48-4376-a359-366def96c63d"
    },
    {
        "author": "衛博",
        "paragraphs": [
            "十年蹤跡并萍浮，今日行藏謾倚樓。",
            "明月相思淮水外，東風吹夢越江頭。",
            "深深庭院驚春晚，淡淡鶑花稱客愁。",
            "記取追隨休暇日，殷勤陶謝許同遊。"
        ],
        "title": "次韻酬大光見贈",
        "id": "a848feca-e2ab-4faf-aa2f-3f5097c13600"
    },
    {
        "author": "衛博",
        "paragraphs": [
            "西江派別幾經年，聖處騷人總未傳。",
            "遺我驪珠三歎罷，乞君霞佩一翩然。",
            "自聞流水知音趣，苦厭秋蟲傍耳煎。",
            "歸去寒光驚蔀屋，明朝紙價溢都廛。"
        ],
        "title": "次韻謝王使君見贈二首  其一",
        "id": "58d2edfa-5fb4-467a-8387-30c29960be1c"
    },
    {
        "author": "衛博",
        "paragraphs": [
            "功成刻楮謾三年，技拙空慚不可傳。",
            "晚事韓門稱弟子，終期幕府頌燕然。",
            "相看霜幹寒猶在，未許蘭膏明自煎。",
            "祭竈乞隣端有志，只愁多指費囷廛。"
        ],
        "title": "次韻謝王使君見贈二首  其二",
        "id": "8489215e-5613-412d-88da-e5fe9d47c6a0"
    },
    {
        "author": "衛博",
        "paragraphs": [
            "平生不作稻粱謀，身世江湖一舸浮。",
            "顧我方論天下事，喜君還向古人求。",
            "塗窮解識知津意，歲晚應甘短褐憂。",
            "便欲盡携書策賣，東家還許問鄰不。"
        ],
        "title": "次吳國器韻",
        "id": "6a18fcbb-fd04-4c8b-b769-8617c6090acd"
    },
    {
        "author": "衛博",
        "paragraphs": [
            "野棠堤柳固依然，無奈輕寒濕暝烟。",
            "鶑語匆匆無意緒，花時寂寂廢詩篇。",
            "曉來洗出天容靜，空外吹殘雨脚連。",
            "春色便須同檢校，已隨流水半涓涓。"
        ],
        "title": "次何友直韻",
        "id": "f82ca180-35de-4eeb-b869-6308ad93d1de"
    },
    {
        "author": "衛博",
        "paragraphs": [
            "頭角崢嶸冠八龍，相逢宛馬昔從東。",
            "披懷一笑交情重，轉眼三年世事空。",
            "浪迹偶登君子里，歲寒今見古人風。",
            "新詩欲報非瓊玖，涉獵由來愧呂蒙。"
        ],
        "title": "次韻王大光見贈",
        "id": "61265bac-937c-4109-8244-c41a9a975804"
    },
    {
        "author": "衛博",
        "paragraphs": [
            "柳梢梅子暗春城，深院誰家曲水橫。",
            "海燕未來人鬭草，野鳩相喚雨初晴。",
            "韶光縱好都來幾，客抱如今作麽生。",
            "風物不堪頻檢校，曉來花落半階平。"
        ],
        "title": "春晴",
        "id": "36fcbedf-9ec9-4665-ae6b-a6c4a28e9061"
    },
    {
        "author": "衛博",
        "paragraphs": [
            "是非無遇不心亨，此道吾猶及老成。",
            "知己相逢須管鮑，傳家各自歎韋平。",
            "幽居幸有簞瓢樂，高枕從看宇宙清。",
            "富貴儻來安足計，且應尊酒話平生。"
        ],
        "title": "次韻春日書懷",
        "id": "2893a849-a829-4f81-98c9-5540e15933d0"
    },
    {
        "author": "衛博",
        "paragraphs": [
            "胸中逸氣凜橫秋，欬唾珠璣落九州。",
            "堪歎羣兒自相貴，如君百戰未封侯。",
            "相逢不啻平生舊，一笑還從汗漫游。",
            "好去慇懃護行李，要看鯨海試吳鈎。"
        ],
        "title": "送江南聞祕校",
        "id": "82afd055-a859-4925-aadc-ab2379f2c98e"
    },
    {
        "author": "衛博",
        "paragraphs": [
            "失脚塵凡不易收，莫思冠佩裹狙猴。",
            "但逢司馬心相許，便擬中郎賦遠遊。",
            "弱水蓬萊三萬里，仙家日月八千秋。",
            "聞名徑欲茲山穩，不學劉郎世外求。"
        ],
        "title": "過江上",
        "id": "6a091387-820c-4171-be5c-ad12675534db"
    },
    {
        "author": "衛博",
        "paragraphs": [
            "東游吳苑定何年，猶有佳名處處傳。",
            "殆過百聞今果爾，相逢一笑兩欣然。",
            "强藏燕石知君厚，試乞鸞膠爲我煎。",
            "世上功名端易與，共期雲翼跨芝廛。"
        ],
        "title": "答吳子文",
        "id": "32a39030-3c77-4416-b9b8-f501ac4be7b4"
    },
    {
        "author": "衛博",
        "paragraphs": [
            "白玉樓臺近廣寒，冷侵銀海眩光翻。",
            "只應天上梨花老，聊作人間柳絮繁。",
            "慶卜有年先一白，喜隨寬令到千門。",
            "使君浩興憐詩酒，雋飲誰供五石尊。"
        ],
        "title": "和人雪詩",
        "id": "cf315a15-61a3-472e-80f6-9b8d93984caf"
    },
    {
        "author": "衛博",
        "paragraphs": [
            "平生技拙笑屠龍，去國尤慚易道東。",
            "回望飛雲親舍下，不堪伏枕左書空。",
            "四方未了男兒志，一飯長懷國士風。",
            "憐我已深兄弟好，願從之子客東蒙。"
        ],
        "title": "病中書懷",
        "id": "805633a8-d80d-4f98-bb3c-08c3f915d0c7"
    },
    {
        "author": "衛博",
        "paragraphs": [
            "一劍西來又蒯緱，空餘逸氣凜橫秋。",
            "羈情正類南飛鵲，生事渾隨萬里鷗。",
            "歲晚已驚霜入屨，夜寒唯有月當樓。",
            "四方八表男兒志，留滯江干恐白頭。"
        ],
        "title": "書懷  其一",
        "id": "fb9555dd-e683-4f32-a0fb-476c91df3874"
    },
    {
        "author": "衛博",
        "paragraphs": [
            "萬里江山一褐裘，十年蹤跡并萍浮。",
            "囷禾誰展周郎指，負米長懷季路憂。",
            "書劍未酬平昔志，水雲空結異鄉愁。",
            "悠悠萬事書空足，獨立西風自點頭。"
        ],
        "title": "書懷  其二",
        "id": "3e69d9eb-b2db-472b-b4ea-1c4e516810dd"
    },
    {
        "author": "衛博",
        "paragraphs": [
            "瀲色嵐光暖更妍，陰晴恰稱養花天。",
            "惱人春事濃於酒，得意莎茵軟勝綿。",
            "欲把風光供翰墨，直須杖屨躡雲烟。",
            "知君已作東山興，緩步何辭十里阡。"
        ],
        "title": "次韻張君倚春郊且速東山之遊",
        "id": "a50a150c-83a9-4f2a-ab68-2cf47b05e75b"
    },
    {
        "author": "衛博",
        "paragraphs": [
            "花紅水綠鬭春妍，長望江南憶樂天。",
            "黄栗留鳴山寂靜，野棠梨發樹蔫綿。",
            "樓臺三竺將歸路，氣象西湖欲晚烟。",
            "風物不殊鄉國異，好尋歸馬問長阡。"
        ],
        "tags": [
            "西湖"
        ],
        "title": "明日出城愛其平沙淺水有錢塘西湖氣象借前韻呈諸公",
        "id": "aa83e699-68a9-472d-8a1c-8a1fd2009d81"
    },
    {
        "author": "衛博",
        "paragraphs": [
            "東風吹雨半斜斜，青草池塘憶謝家。",
            "池李山桃謾春色，傷心不見洛城花。"
        ],
        "title": "春日書懷  其一",
        "id": "bd4d13f6-823d-49a4-9a72-af01cdc35c0c"
    },
    {
        "author": "衛博",
        "paragraphs": [
            "人世逢春能幾回，區區從使寸心灰。",
            "故園花柳應依舊，萬里歸思獨上來。"
        ],
        "title": "春日書懷  其二",
        "id": "acd8bd42-c62f-4304-a7e7-8c0bd9eaeda8"
    },
    {
        "author": "釋崇嶽",
        "paragraphs": [
            "三人證龜作鱉，有口都不能說。",
            "須彌頂上浪滔滔，大洋海裏遭火爇。",
            "別別，金色頭陀曾漏泄。"
        ],
        "title": "偈頌一百二十三首  其一",
        "id": "18ec7900-97f5-417d-b155-58d519324eca"
    },
    {
        "author": "釋崇嶽",
        "paragraphs": [
            "春風浩蕩，古佛榜樣。",
            "春水潺湲，急著眼看。",
            "燈籠跳入露柱，佛殿走出三門，撞著箇無面目漢。",
            "却道衆口難調，須是臨機妙轉。"
        ],
        "title": "偈頌一百二十三首  其二",
        "id": "19ad992d-e999-44c1-a29e-cb4b82893de6"
    },
    {
        "author": "釋崇嶽",
        "paragraphs": [
            "有問西來便答東，從教人笑我佯聾。",
            "白雲乍可離青嶂，明月難教下碧空。"
        ],
        "title": "偈頌一百二十三首  其三",
        "id": "bff433e8-6bc6-4b46-a4ea-b26a19e89309"
    },
    {
        "author": "釋崇嶽",
        "paragraphs": [
            "萬般施設不如常，又不驚人又久長。",
            "誰知遠煙浪，別有好思量。"
        ],
        "title": "偈頌一百二十三首  其四",
        "id": "91e5fae4-ca01-4612-b933-aa4064e860ab"
    },
    {
        "author": "釋崇嶽",
        "paragraphs": [
            "太虛挂劍全生殺，星馳電卷煙雲豁。",
            "可中誰是出頭人，長嘯一聲天地闊。"
        ],
        "title": "偈頌一百二十三首  其五",
        "id": "96a968fa-7029-44a9-8a5a-f2dd3698e6e2"
    },
    {
        "author": "釋崇嶽",
        "paragraphs": [
            "彌勒真彌勒，分身千百億。",
            "時時示時人，時人皆不識。"
        ],
        "title": "偈頌一百二十三首  其六",
        "id": "19bde5db-8f9e-48eb-b891-328fcec86286"
    },
    {
        "author": "釋崇嶽",
        "paragraphs": [
            "有利無利，不離行市，張公喫酒李公醉。",
            "伸脚打睡有來由，纔放醒醒成忌諱。",
            "非不非，是不是。",
            "遇貴即賤，遇賤即貴。",
            "狸奴白牯念摩訶，祖師不會西來意。"
        ],
        "title": "偈頌一百二十三首  其七",
        "id": "51f730d9-4f13-417a-8789-36092b782ff1"
    },
    {
        "author": "釋崇嶽",
        "paragraphs": [
            "月旦曰朔，月圓曰望。",
            "八字打開，有收有放。",
            "薩怛阿竭，二千年前。",
            "摩醯首羅，頂門正眼。",
            "覿面提持，生鐵門限。",
            "俊底撩起便行，漆桶一任擔板。"
        ],
        "title": "偈頌一百二十三首  其八",
        "id": "54c39f7c-dcc2-4763-b729-c5ff858fb210"
    },
    {
        "author": "釋崇嶽",
        "paragraphs": [
            "一不成，二不是，突出眼睛失却鼻。",
            "少林剛自覓安心，瞎馿不受靈山記。"
        ],
        "title": "偈頌一百二十三首  其九",
        "id": "740dc0e8-d31c-40b5-9fb5-9717dfac1eca"
    },
    {
        "author": "釋崇嶽",
        "paragraphs": [
            "千年田，八百主，郎當屋舍沒人修，不風流處也風流。"
        ],
        "title": "偈頌一百二十三首  其一○",
        "id": "4d71b05e-1b2c-4742-b0dd-f08ba8774d62"
    },
    {
        "author": "釋崇嶽",
        "paragraphs": [
            "生平活計一絲頭，嘯月迎風得自由。",
            "管甚澄江興逆浪，等閑平步過滄洲。"
        ],
        "title": "偈頌一百二十三首  其一一",
        "id": "3f343e2b-b14a-4fa0-8ba8-0532d0131149"
    },
    {
        "author": "釋崇嶽",
        "paragraphs": [
            "妙用縱橫，十方坐斷。",
            "未諳此脈，舉步猶難。"
        ],
        "title": "偈頌一百二十三首  其一二",
        "id": "a7ce4930-0410-4fd3-a3af-75206fd17093"
    },
    {
        "author": "釋崇嶽",
        "paragraphs": [
            "冶父方丈，了無遮障。",
            "拳踢相應，當人不讓。",
            "妙轉綿綿一脈通，誰知滅却臨濟宗。"
        ],
        "title": "偈頌一百二十三首  其一三",
        "id": "3bef3d77-e485-47d2-8e8e-79b1ae937c7d"
    },
    {
        "author": "釋崇嶽",
        "paragraphs": [
            "冶父門風，別無道理。",
            "家田米飯，早眠晏起。",
            "洗面摸著鼻，啜茶滋却嘴。"
        ],
        "title": "偈頌一百二十三首  其一四",
        "id": "3d195e2b-fab5-4212-a117-0ed49d2daf60"
    },
    {
        "author": "釋崇嶽",
        "paragraphs": [
            "冶父山門齋粥粗，文章佛法一時無。",
            "地爐些子無煙火，且與禪人樂有餘。"
        ],
        "title": "偈頌一百二十三首  其一五",
        "id": "255e1f6b-2a63-4bb1-a90a-a41ff5969ca1"
    },
    {
        "author": "釋崇嶽",
        "paragraphs": [
            "晷運推移，日南長至。",
            "上下四維，慶無不利。"
        ],
        "title": "偈頌一百二十三首  其一六",
        "id": "b5173478-246b-402e-a54e-75e744b5125f"
    },
    {
        "author": "釋崇嶽",
        "paragraphs": [
            "雪雪，明明漏泄。",
            "枯木開花，虛空迸裂。",
            "無位真人徹骨寒，燈籠露柱眉毛結。",
            "忽然晴，沒可說，齊賀豐年好時節。"
        ],
        "title": "偈頌一百二十三首  其一七",
        "id": "d0372d08-ddec-4a82-ad6a-8dfe29491977"
    },
    {
        "author": "釋崇嶽",
        "paragraphs": [
            "元正改旦，事事成現。",
            "有時放行，有時坐斷。",
            "不惜兩莖眉，和坐盤掇轉。",
            "佛法世法，都盧一片。",
            "既是佛法世法，如何得成一片。",
            "但辨肯心，必不相賺。"
        ],
        "title": "偈頌一百二十三首  其一八",
        "id": "617c63d9-55eb-4e52-9c1b-cb884a8facf5"
    },
    {
        "author": "釋崇嶽",
        "paragraphs": [
            "今朝結制，叢林體例。",
            "長期短期，似兀如癡。",
            "離四句，絕百非，大家相聚喫莖虀。"
        ],
        "title": "偈頌一百二十三首  其一九",
        "id": "87c73b24-bab4-4010-9232-ec0e8a640631"
    },
    {
        "author": "釋崇嶽",
        "paragraphs": [
            "今朝五月端午節，衲僧門下無一說。",
            "千妖百怪自潛蹤，萬里長天一條鐵。"
        ],
        "title": "偈頌一百二十三首  其二○",
        "id": "48c1fdc0-2d5d-4ea5-bcb9-95b0dde4f1d7"
    },
    {
        "author": "釋崇嶽",
        "paragraphs": [
            "江月照，松風吹，永夜清霄何所爲。",
            "無孔笛吹雲外曲，相逢知我者還稀。"
        ],
        "title": "偈頌一百二十三首  其二一",
        "id": "26ff9162-90ed-4ff3-b749-dc3949f4cb20"
    },
    {
        "author": "釋崇嶽",
        "paragraphs": [
            "十五已前取不得，十五已後捨不得。",
            "正當十五日，築著磕著七花八裂，明眼衲僧只得一橛。"
        ],
        "title": "偈頌一百二十三首  其二二",
        "id": "6f224627-9503-4979-96bb-1e4b043b7de9"
    },
    {
        "author": "釋崇嶽",
        "paragraphs": [
            "入得冶父門，不避冶父劍。",
            "劍下驀翻身，爲君通一線。",
            "喫底劈胸拳，透底生鐵面。",
            "莫怪粗糲藜，方便沒方便。"
        ],
        "title": "偈頌一百二十三首  其二三",
        "id": "a6246ce6-7582-434b-85fa-d4ebe2f1251d"
    },
    {
        "author": "釋崇嶽",
        "paragraphs": [
            "秋光清淺時，白露和煙島。",
            "良哉觀世音，全身入荒草。",
            "一鏃破三關，低頭何處討。"
        ],
        "title": "偈頌一百二十三首  其二四",
        "id": "9fd81abd-5c65-417a-97a9-c11bd2377b34"
    },
    {
        "author": "釋崇嶽",
        "paragraphs": [
            "日可冷，月可熱，衆魔不能壞真說。",
            "且道如何是真說，鉢盂一日兩度濕。"
        ],
        "title": "偈頌一百二十三首  其二五",
        "id": "9bce93b1-021e-44b2-ae7e-2c4fb96418a2"
    },
    {
        "author": "釋崇嶽",
        "paragraphs": [
            "冶父生來百拙，開口都無一說。",
            "今朝指空畫空，笑倒清風明月。"
        ],
        "title": "偈頌一百二十三首  其二六",
        "id": "8278c2b0-e60c-428e-ae00-bcdae4f70259"
    },
    {
        "author": "釋崇嶽",
        "paragraphs": [
            "一方一所，叢林保社。",
            "或廢或興，截鐵斬釘。",
            "推倒嘉州大像，扶起迦葉師兄，管取曹源一派清。"
        ],
        "title": "偈頌一百二十三首  其二七",
        "id": "006d7d16-510d-431e-9529-7f35dde769d0"
    },
    {
        "author": "釋崇嶽",
        "paragraphs": [
            "當陽顯赫，神龍妙訣。",
            "倒嶽傾湫，雷轟電掣。"
        ],
        "title": "偈頌一百二十三首  其二八",
        "id": "591826a9-0fac-4e5e-979e-38dacf592001"
    },
    {
        "author": "釋崇嶽",
        "paragraphs": [
            "有句無句，如藤倚樹。",
            "築著磕著，了無回互，八臂那吒留不住。"
        ],
        "title": "偈頌一百二十三首  其二九",
        "id": "5f1777b4-75f3-4d69-a3db-02508f1afef6"
    },
    {
        "author": "釋崇嶽",
        "paragraphs": [
            "只箇長行粥飯僧，江南江北震乾坤。",
            "而今又却隨他去，討甚楊岐八世孫。"
        ],
        "title": "偈頌一百二十三首  其三○",
        "id": "a83c68c6-a476-4306-a236-39aa81c15e08"
    },
    {
        "author": "釋崇嶽",
        "paragraphs": [
            "入門正路，不容回互。",
            "千人萬人，當陽蹉過。"
        ],
        "title": "偈頌一百二十三首  其三一",
        "id": "20043077-4a1d-4228-9436-e1cdd188b3ea"
    },
    {
        "author": "釋崇嶽",
        "paragraphs": [
            "要行便行，要坐便坐。",
            "自古自今，只是這箇。"
        ],
        "title": "偈頌一百二十三首  其三二",
        "id": "78797571-b1da-4597-9e42-eb225f681a47"
    },
    {
        "author": "釋崇嶽",
        "paragraphs": [
            "一著高一著，一步闊一步。",
            "坐斷佛祖關，迷却來時路。"
        ],
        "title": "偈頌一百二十三首  其三三",
        "id": "827325c4-4e31-4b4d-a0ff-b2487f5ac9e6"
    },
    {
        "author": "釋崇嶽",
        "paragraphs": [
            "十五日已前取不得，十五日已後捨不得。",
            "正當十五日，取即是，捨即是。",
            "問汝問余都不會，可憐只解那斯祁。"
        ],
        "title": "偈頌一百二十三首  其三四",
        "id": "e519ee1b-72b3-46a3-b75a-3505f9211892"
    },
    {
        "author": "釋崇嶽",
        "paragraphs": [
            "薦福住院，事事成現。",
            "露柱燈籠，三門佛殿。",
            "若上若下，和光同塵。",
            "有時又却，神頭鬼面。"
        ],
        "title": "偈頌一百二十三首  其三五",
        "id": "b49aaa11-7ae5-4b35-a72f-40ffaa6627a8"
    },
    {
        "author": "釋崇嶽",
        "paragraphs": [
            "衲僧一拶，鉢盂口闊。",
            "天下楊岐，望林止渴。"
        ],
        "title": "偈頌一百二十三首  其三六",
        "id": "6982e775-33ff-42af-b011-3ce57b70ffbb"
    },
    {
        "author": "釋崇嶽",
        "paragraphs": [
            "元正改旦，來千去萬。",
            "物物咸新，眼上生塵。",
            "拶破多年桃核裏，分明只是舊時人。"
        ],
        "title": "偈頌一百二十三首  其三七",
        "id": "ab4ca548-0fd5-4762-b071-9980bc07960c"
    },
    {
        "author": "釋崇嶽",
        "paragraphs": [
            "張弓架箭魚游網，物外安身鳥入籠。",
            "生殺盡時蠶作繭，如何透得這三重。"
        ],
        "title": "偈頌一百二十三首  其三八",
        "id": "b8b52f47-cb4c-4b9c-9d1f-5e9137c8bf72"
    },
    {
        "author": "釋崇嶽",
        "paragraphs": [
            "達磨九年面壁，二祖立雪齊腰。",
            "三人證龜成鱉，一塊頑銅鈍鐵。"
        ],
        "title": "偈頌一百二十三首  其三九",
        "id": "26dae350-cc84-4da4-81ee-caf633521b6f"
    },
    {
        "author": "釋崇嶽",
        "paragraphs": [
            "殺人刀，活人劍。",
            "那吒眼睛，金剛正焰。",
            "咬定牙關，赤心片片。"
        ],
        "title": "偈頌一百二十三首  其四○",
        "id": "6d7354ab-d37b-4621-a7c5-69997012b923"
    },
    {
        "author": "釋崇嶽",
        "paragraphs": [
            "有解有結，虛空釘橛。",
            "無解無結，咬著生鐵。",
            "二千年代錯流傳，天下衲僧無處雪。",
            "雪不雪，崖崩石裂。"
        ],
        "title": "偈頌一百二十三首  其四一",
        "id": "f996ed50-1148-420e-94cc-33703812647f"
    },
    {
        "author": "釋崇嶽",
        "paragraphs": [
            "莫莫，大海乾枯，須彌倒卓。",
            "逆行順行，將錯就錯，明眼衲僧休卜度。"
        ],
        "title": "偈頌一百二十三首  其四二",
        "id": "6982b2b4-e930-4d81-86c3-8ccd09c9d622"
    },
    {
        "author": "釋崇嶽",
        "paragraphs": [
            "分明月上長珊瑚，一段風光爍太虛。",
            "大地衆生同受用，如來藏裏本來無。"
        ],
        "title": "偈頌一百二十三首  其四三",
        "id": "faea97d5-6bb1-46c9-9b66-344ef961850e"
    },
    {
        "author": "釋崇嶽",
        "paragraphs": [
            "哭不徹，笑不徹，倒腹傾腸向君說。",
            "父子非親知不知，擡頭腦後三斤鐵。"
        ],
        "title": "偈頌一百二十三首  其四四",
        "id": "12c24c18-9b14-4077-882d-449c2f62a694"
    },
    {
        "author": "釋崇嶽",
        "paragraphs": [
            "海上爭馳老柏庭，生憎佛祖長無明。",
            "驀然打箇翻身轉，依舊龍門一派清。"
        ],
        "title": "偈頌一百二十三首  其四五",
        "id": "27657eeb-eb4b-4e5f-8ecb-1b22ed7357b5"
    },
    {
        "author": "釋崇嶽",
        "paragraphs": [
            "仰面不見天，低頭不見地。",
            "喫飯了噇眠，聖諦第一義。"
        ],
        "title": "偈頌一百二十三首  其四六",
        "id": "7b15ee5d-502d-4ad9-8b4f-13526aaed188"
    },
    {
        "author": "釋崇嶽",
        "paragraphs": [
            "今朝正月半，舉箇舊公案。",
            "一燈百千燈，千人萬人看。",
            "百草頭邊，威音那畔。",
            "相逢若是箇中人，終不隨他光影轉。"
        ],
        "title": "偈頌一百二十三首  其四七",
        "id": "dde19f7a-068a-43fc-8dda-c8cd00e57308"
    },
    {
        "author": "釋崇嶽",
        "paragraphs": [
            "萬戶千門到者稀，一挨一拶在臨時。",
            "威音那畔真消息，不是知音莫與知。"
        ],
        "title": "偈頌一百二十三首  其四八",
        "id": "d80b6b58-2a03-4a62-96b1-c659362826ff"
    },
    {
        "author": "釋崇嶽",
        "paragraphs": [
            "薦福少方便，拳頭如掣電。",
            "千眼無摸索，千耳不可見，家家門首透長安。"
        ],
        "title": "偈頌一百二十三首  其四九",
        "id": "cf2d68cc-3911-4e85-9a49-b7b41c1bfb9f"
    },
    {
        "author": "釋崇嶽",
        "paragraphs": [
            "威音那畔真消息，累及瞿曇老祖翁。",
            "四十九年顛倒說，人間天上謾流通。"
        ],
        "title": "偈頌一百二十三首  其五○",
        "id": "e29bf20f-5565-4053-8129-8a73ace1ec05"
    },
    {
        "author": "釋崇嶽",
        "paragraphs": [
            "五月端午，薦福直舉不會，諸方書符呪土。",
            "風從虎兮雲從龍，千妖百怪自潛蹤。"
        ],
        "title": "偈頌一百二十三首  其五一",
        "id": "5b693303-f4af-42cc-862f-e7719e2f2bfb"
    },
    {
        "author": "釋崇嶽",
        "paragraphs": [
            "今朝九月二十，莫怪光陰電急。",
            "游人南北憧憧，不識自家城邑。",
            "眨上眉毛從此入。"
        ],
        "title": "偈頌一百二十三首  其五二",
        "id": "6ab0d396-2046-451b-b90e-a229ddec18db"
    },
    {
        "author": "釋崇嶽",
        "paragraphs": [
            "十方同聚會，箇箇學無爲。",
            "此是選佛場，心空及第歸。"
        ],
        "title": "偈頌一百二十三首  其五三",
        "id": "1eae65ec-0aba-45ee-be10-8c8afe37578b"
    },
    {
        "author": "釋崇嶽",
        "paragraphs": [
            "春風似箭，春雨如膏。",
            "曠劫來事，不隔絲毫。"
        ],
        "title": "偈頌一百二十三首  其五四",
        "id": "c063c436-cb45-4704-a410-a7d7d057b442"
    },
    {
        "author": "釋崇嶽",
        "paragraphs": [
            "行亦禪，坐亦禪，語默動靜體安然。",
            "匝地普天收不得，都來不直半分錢。"
        ],
        "title": "偈頌一百二十三首  其五五",
        "id": "eaffa629-eabb-4ac7-a4a8-e006c835385c"
    },
    {
        "author": "釋崇嶽",
        "paragraphs": [
            "石鞏張弓，魯祖面壁。",
            "正令不行，拗曲作直。"
        ],
        "title": "偈頌一百二十三首  其五六",
        "id": "9cba66dc-f8ff-4be9-b616-5e49c2cccc71"
    },
    {
        "author": "釋崇嶽",
        "paragraphs": [
            "欲得現前，莫存順逆。",
            "祖師來也還見麽，切忌扶籬摸壁。"
        ],
        "title": "偈頌一百二十三首  其五七",
        "id": "0fc9a785-2f30-40b6-bdc2-8f6aa272fce0"
    },
    {
        "author": "釋崇嶽",
        "paragraphs": [
            "空手把鋤頭，蚊子上鐵牛。",
            "步行騎水牛，黄河水逆流。",
            "人從橋上過，猛虎當路坐。",
            "橋流水不流，佛祖是仇讎。"
        ],
        "title": "偈頌一百二十三首  其五八",
        "id": "58b1e986-430b-42dc-863a-5b30e9db79b3"
    },
    {
        "author": "釋崇嶽",
        "paragraphs": [
            "五年於此謾隨緣，去住無心自坦然。",
            "六月霏霏飄瑞雪，須知別是一壺天。"
        ],
        "title": "偈頌一百二十三首  其五九",
        "id": "9d1e7cd3-0063-461c-8c5f-accae97e5f94"
    },
    {
        "author": "釋崇嶽",
        "paragraphs": [
            "有時堆堆坐禪，有時一向打閧。",
            "年來行脚衲僧，都是箇般病痛。",
            "報君知，休打閧。",
            "入門拚却箇渾身，頭頭自有生蛇弄。"
        ],
        "title": "偈頌一百二十三首  其六○",
        "id": "45446a55-2b57-4e4e-a309-a3cf1e65b8c6"
    },
    {
        "author": "釋崇嶽",
        "paragraphs": [
            "五祖老人好語，只爲探頭太過。",
            "香山有箇方便，也要諸人共知。",
            "透得金剛圈，細嚼鐵餕餡。",
            "一飽忘百饑，始信不相賺。"
        ],
        "title": "偈頌一百二十三首  其六一",
        "id": "495383a1-b587-4311-b21a-106f300228c9"
    },
    {
        "author": "釋崇嶽",
        "paragraphs": [
            "年去年來貧復貧，祖師擡脚重千斤。",
            "愁人莫向愁人說，說向愁人愁殺人。"
        ],
        "title": "偈頌一百二十三首  其六二",
        "id": "a3b09552-541a-4402-846d-d14528ac524b"
    },
    {
        "author": "釋崇嶽",
        "paragraphs": [
            "鐵山崩倒壓銀山，盤走珠兮珠走盤。",
            "密把鴛鴦閑繡出，金針終不與人看。"
        ],
        "title": "偈頌一百二十三首  其六三",
        "id": "b5d636e0-2441-46dd-8f50-c7016e09567e"
    },
    {
        "author": "釋崇嶽",
        "paragraphs": [
            "半雨半晴，桃紅李白。",
            "點著便行，不勞啗啄。"
        ],
        "title": "偈頌一百二十三首  其六四",
        "id": "14c35dfa-a958-45de-8f0e-a5d16c45b438"
    },
    {
        "author": "釋崇嶽",
        "paragraphs": [
            "青天白日，悟箇什麽。",
            "咄咄咄，驪珠擊碎蒼龍窟。"
        ],
        "title": "偈頌一百二十三首  其六五",
        "id": "1c13ad4a-4fba-4f0e-96a3-9d1f24ff776d"
    },
    {
        "author": "釋崇嶽",
        "paragraphs": [
            "第七箇沒尾巴，不落羣隊獨露爪牙。",
            "擬心湊泊終難見，須信蓮開火裏花。"
        ],
        "title": "偈頌一百二十三首  其六六",
        "id": "5e1854de-b16f-4c4b-b459-4085440f15f4"
    },
    {
        "author": "釋崇嶽",
        "paragraphs": [
            "靜處閙浩浩，閙中靜悄悄。",
            "鐘動月黄昏，雞鳴五更早。",
            "拄杖子，却懊惱，可惜好光陰，等閑空過了。"
        ],
        "title": "偈頌一百二十三首  其六七",
        "id": "4a7516b3-34f0-4eac-9189-2b6130da55c6"
    },
    {
        "author": "釋崇嶽",
        "paragraphs": [
            "坐斷毗盧頂，超然亙古今。",
            "萬緣俱剔脫，一片祖師心。"
        ],
        "title": "偈頌一百二十三首  其六八",
        "id": "02cb6946-a976-4543-a93e-8274995b4e11"
    },
    {
        "author": "釋崇嶽",
        "paragraphs": [
            "入門一句，賓主歷然。",
            "不勞彈指，天寬地寬。",
            "壺中消息異人間。"
        ],
        "title": "偈頌一百二十三首  其六九",
        "id": "62dbe5d3-4bee-4b63-9e1b-7f7f97a2e852"
    },
    {
        "author": "釋崇嶽",
        "paragraphs": [
            "一著高一著，一步闊一步。",
            "明眼人前，猶涉路布。",
            "鳳棲不在梧桐樹。"
        ],
        "title": "偈頌一百二十三首  其七○",
        "id": "13c2e73f-da2b-494d-9ee5-5a87a60f9b14"
    },
    {
        "author": "釋崇嶽",
        "paragraphs": [
            "佛眼覷不得，祖師提不起。",
            "石裂崖崩，掀翻到底。",
            "不風流處更風流，也是波斯入閙市。"
        ],
        "title": "偈頌一百二十三首  其七一",
        "id": "0eb7de13-73fb-417a-820c-2bc1744f4d09"
    },
    {
        "author": "釋崇嶽",
        "paragraphs": [
            "恁麽恁麽，牽犁拽杷。",
            "不恁麽不恁麽，泥多佛大。",
            "臨濟三玄，趙州勘破鼻孔大。"
        ],
        "title": "偈頌一百二十三首  其七二",
        "id": "66b30820-2789-49e1-989d-6bb87e82f993"
    },
    {
        "author": "釋崇嶽",
        "paragraphs": [
            "欲得大用現前，直下頓忘知見。",
            "諸見若盡，昏霧不生，大智洞然。"
        ],
        "title": "偈頌一百二十三首  其七三",
        "id": "6269077e-5af2-433d-8375-002b72d41711"
    },
    {
        "author": "釋崇嶽",
        "paragraphs": [
            "今朝九月初一，祝聖陞堂已畢。",
            "若是達磨兒孫，瞥轉雲門念七。"
        ],
        "title": "偈頌一百二十三首  其七四",
        "id": "7fae5e18-caf8-482f-b152-aac3fce9d8eb"
    },
    {
        "author": "釋崇嶽",
        "paragraphs": [
            "諸方如法開爐，虎丘家風淡泊。",
            "拈出箇鐵餕餡，箇裏寧容啗啄。",
            "休啗啄，丹霞燒木佛，院主眉鬚落。"
        ],
        "title": "偈頌一百二十三首  其七五",
        "id": "5acc2843-ebc5-4828-a416-34119c02ccb7"
    },
    {
        "author": "釋崇嶽",
        "paragraphs": [
            "一人打氈拍板，一人吹無孔笛。",
            "梵音清雅，令人樂聞。",
            "且道是什麽曲調，洞庭山脚太湖心。"
        ],
        "tags": [
            "太湖",
            "洞庭湖"
        ],
        "title": "偈頌一百二十三首  其七六",
        "id": "eed42cc0-66e5-4d42-89cb-b2dab4a1ab8d"
    },
    {
        "author": "釋崇嶽",
        "paragraphs": [
            "年去實不去，年來實不來。",
            "山僧都不會，露柱笑咍咍。"
        ],
        "title": "偈頌一百二十三首  其七七",
        "id": "7813d589-8290-426c-8a27-2c0c20e4fd8d"
    },
    {
        "author": "釋崇嶽",
        "paragraphs": [
            "深聞淺悟，三更問路。",
            "深悟淺聞，痛處遭針。",
            "胡盧子，放教沉。",
            "莫將閑學解，埋沒祖師心。"
        ],
        "title": "偈頌一百二十三首  其七八",
        "id": "1e9b0c7d-48a0-4f32-a3b2-db7330df357d"
    },
    {
        "author": "釋崇嶽",
        "paragraphs": [
            "總是掩耳偷鈴，殊不知甘贄有收有放，首座徹底惺惺。",
            "雲收雨霽長空闊，一對鴛鴦畫不成。"
        ],
        "title": "偈頌一百二十三首  其七九",
        "id": "f0c2ff63-8e0b-4fe7-b53f-b38983070794"
    },
    {
        "author": "釋崇嶽",
        "paragraphs": [
            "今朝五月五，粗言及細語。",
            "會得也尋常，不會超佛祖。"
        ],
        "title": "偈頌一百二十三首  其八○",
        "id": "3f30e1d6-4350-49d4-bc15-75c73634afb3"
    },
    {
        "author": "釋崇嶽",
        "paragraphs": [
            "去却一，拈却七，佛祖玄關元不識。",
            "百尺竿頭掉臂行，笑指西方日頭出。",
            "透金圈，吞栗棘，明眼衲僧沒氣息。"
        ],
        "title": "偈頌一百二十三首  其八一",
        "id": "9ed4aedf-f366-4615-a1c2-d047db6f0ca5"
    },
    {
        "author": "釋崇嶽",
        "paragraphs": [
            "靈源洞徹，真照無邊。",
            "萬機旋復，十方目前。",
            "聖中聖，天中天，最尊貴，復何言。",
            "文明齊北極，睿算等南山。"
        ],
        "title": "偈頌一百二十三首  其八二",
        "id": "3989c10b-ec57-41b5-a83c-1dd3d3d1f227"
    },
    {
        "author": "釋崇嶽",
        "paragraphs": [
            "懷州牛喫禾，益州馬腹脹。",
            "天下覓醫人，灸豬左膊上。",
            "也好笑，也堪悲，耳垛元來兩片皮。"
        ],
        "title": "偈頌一百二十三首  其八三",
        "id": "5f497632-51ae-438e-a7ef-59401e3ce117"
    },
    {
        "author": "釋崇嶽",
        "paragraphs": [
            "十月瑞慶節，真人降中天。",
            "萬國葵藿心，虔祝一爐煙。",
            "龍圖鳳曆等乾坤，睿算彌隆億萬年。"
        ],
        "title": "偈頌一百二十三首  其八四",
        "id": "bfc40d8e-9ddf-44f7-b6de-a5e2327562a5"
    },
    {
        "author": "釋崇嶽",
        "paragraphs": [
            "一不做，二不休，賓主互換有來由。",
            "焦磚打著連底凍，赤眼撞著火柴頭。"
        ],
        "title": "偈頌一百二十三首  其八五",
        "id": "7ee5aa32-d95a-4c28-9c47-db03fdce1bb5"
    },
    {
        "author": "釋崇嶽",
        "paragraphs": [
            "有句無句，如藤倚樹。",
            "孟八郎漢，便恁麽去。",
            "蘇嚕蘇嚕。"
        ],
        "title": "偈頌一百二十三首  其八六",
        "id": "3eb8ca7f-fe44-452e-aa5f-1cc60512df34"
    },
    {
        "author": "釋崇嶽",
        "paragraphs": [
            "是即全是，非即全非。",
            "大用現前，携手同歸，不知猶自涉離微。"
        ],
        "title": "偈頌一百二十三首  其八七",
        "id": "52e3fb6f-6760-493b-9730-1e60c4d03714"
    },
    {
        "author": "釋崇嶽",
        "paragraphs": [
            "打睡坐禪，坐禪打睡。",
            "有利無利，不離行市。",
            "老黄檗，太憨癡，深耕淺種少人知。"
        ],
        "title": "偈頌一百二十三首  其八八",
        "id": "98d1a0fe-47c5-45f0-98d4-390cef3b1021"
    },
    {
        "author": "釋崇嶽",
        "paragraphs": [
            "世尊三昧，文殊三昧，總在拂子頭上。",
            "卧龍纔奮迅，丹鳳便翺翔。"
        ],
        "title": "偈頌一百二十三首  其八九",
        "id": "cfc9c6bc-6f07-4669-871a-c131290e633e"
    },
    {
        "author": "釋崇嶽",
        "paragraphs": [
            "百丈耳聾，黄檗吐舌。",
            "後代兒孫，半生半滅。",
            "破沙盆，曾漏泄，炎天六月飄霜雪。"
        ],
        "title": "偈頌一百二十三首  其九○",
        "id": "6ee8eab8-7935-4786-a780-5776ad9b012f"
    },
    {
        "author": "釋崇嶽",
        "paragraphs": [
            "傾盡寶山寶，全身入荒草。",
            "若是鳳凰兒，不向那邊討。"
        ],
        "title": "偈頌一百二十三首  其九一",
        "id": "60168841-d8db-4b26-9b12-8f9365a20808"
    },
    {
        "author": "釋崇嶽",
        "paragraphs": [
            "萬法是心光，諸緣惟性曉。",
            "本無迷悟人，只要今日了。"
        ],
        "title": "偈頌一百二十三首  其九二",
        "id": "22c69458-a279-4a8c-a47b-244be7a7b964"
    },
    {
        "author": "釋崇嶽",
        "paragraphs": [
            "靈隠開爐，火種全無。",
            "將無作有，孰辨精粗。",
            "擬議烏藤劈脊摟，從教箇箇嘴盧都。"
        ],
        "title": "偈頌一百二十三首  其九三",
        "id": "2efae49d-8b0f-40d7-90f3-a89043c2b7ff"
    },
    {
        "author": "釋崇嶽",
        "paragraphs": [
            "東過西西過東，主中賓賓中主。",
            "大地全收，千差一舉。",
            "打鼓普請看，通身是泥土。"
        ],
        "title": "偈頌一百二十三首  其九四",
        "id": "1b35c2d0-4c7c-4b42-91ad-6759a36f6afb"
    },
    {
        "author": "釋崇嶽",
        "paragraphs": [
            "仰面不見天，低頭不見地。",
            "眉毛在眼上，鼻孔裏出氣。",
            "易分雪裏粉，難辨墨中煤。"
        ],
        "title": "偈頌一百二十三首  其九五",
        "id": "78c3595e-1184-4b9c-b0c2-98a7eb80e7d0"
    },
    {
        "author": "釋崇嶽",
        "paragraphs": [
            "今朝十五，陞堂直舉。",
            "全主全賓，燈籠露柱。",
            "不是佛，不是祖。",
            "剔起兩莖眉，三更日卓午。"
        ],
        "title": "偈頌一百二十三首  其九六",
        "id": "6c9de24d-7929-48a2-9286-f5e2a574302f"
    },
    {
        "author": "釋崇嶽",
        "paragraphs": [
            "年年此日潑惡水，箇事從悉達多起。",
            "自云遍界獨稱尊，後代兒孫誰管你。"
        ],
        "title": "偈頌一百二十三首  其九七",
        "id": "3e93698f-dac4-42e8-873f-66b15fa96842"
    },
    {
        "author": "釋崇嶽",
        "paragraphs": [
            "忽雨忽晴，天平地平。",
            "釋迦彌勒，打失眼睛。"
        ],
        "title": "偈頌一百二十三首  其九八",
        "id": "fd451dec-1113-45fd-8204-a44e656c51fc"
    },
    {
        "author": "釋崇嶽",
        "paragraphs": [
            "借手行拳，驚羣動衆。",
            "龍門上客，未舉先知。",
            "若不然者，靈隠失利。"
        ],
        "title": "偈頌一百二十三首  其九九",
        "id": "375ab1ac-48ad-4d8e-8dbe-5724754ebb46"
    },
    {
        "author": "釋崇嶽",
        "paragraphs": [
            "大人具大見，大智得大用。",
            "一舉定千差，百發而百中。",
            "密贊中興業，了無毫末共。",
            "福如滄海壽如山，赫赫聲名繼前踵。"
        ],
        "title": "偈頌一百二十三首  其一○○",
        "id": "24d611a0-2db1-4336-a87a-cac508dc1eff"
    },
    {
        "author": "釋崇嶽",
        "paragraphs": [
            "青天復青天，打失髑髏前。",
            "看看日又過，爭教人少年。"
        ],
        "title": "偈頌一百二十三首  其一○一",
        "id": "20b49614-cd82-422a-90ef-33e5dc557e28"
    },
    {
        "author": "釋崇嶽",
        "paragraphs": [
            "道人相見，如如不變。",
            "同氣連枝，略通一線。",
            "笑揖飛來峰，大家看佛面。"
        ],
        "title": "偈頌一百二十三首  其一○二",
        "id": "765bf3cd-8182-4cff-9952-ce0140aada85"
    },
    {
        "author": "釋崇嶽",
        "paragraphs": [
            "西天四七，唐土二三。",
            "天下老和尚，的的相承，不容眨眼，老德山因甚拆却佛殿。"
        ],
        "title": "偈頌一百二十三首  其一○三",
        "id": "8cf0887d-2609-49fe-b282-a80348d918e8"
    },
    {
        "author": "釋崇嶽",
        "paragraphs": [
            "第一義諦，分文不直。",
            "略露機鋒，青天霹靂。",
            "恁麽恁麽，不識不識。"
        ],
        "title": "偈頌一百二十三首  其一○四",
        "id": "a2c3ed2d-3ea3-42a4-9001-10e232bdbfda"
    },
    {
        "author": "釋崇嶽",
        "paragraphs": [
            "急水波心下直鈎，魚龍蝦蟹一時收。",
            "祖師活計無多子，惱亂春風卒未休。"
        ],
        "title": "偈頌一百二十三首  其一○五",
        "id": "2e2d41ca-7ce7-4d89-b144-518dbc2d1589"
    },
    {
        "author": "釋崇嶽",
        "paragraphs": [
            "言無展事，語不投機。",
            "承言者喪，滯句者迷。",
            "和底掀翻了，趙州東院西。"
        ],
        "title": "偈頌一百二十三首  其一○六",
        "id": "91b677ac-f8a1-45ec-a6cf-46dfa7ad70fa"
    },
    {
        "author": "釋崇嶽",
        "paragraphs": [
            "千聖不傳到今日，口上著來無等匹。",
            "洞庭山脚太湖心，行人路上空啾唧。"
        ],
        "tags": [
            "太湖",
            "洞庭湖"
        ],
        "title": "偈頌一百二十三首  其一○七",
        "id": "e0740427-d7fb-4f07-a0af-9de9ba191102"
    },
    {
        "author": "釋崇嶽",
        "paragraphs": [
            "諸佛降生，鼻直眼橫。",
            "打與狗喫，據令而行。",
            "流通正法眼，日午打三更。"
        ],
        "title": "偈頌一百二十三首  其一○八",
        "id": "17c027bc-e97f-4be3-800f-b8de81f609ee"
    },
    {
        "author": "釋崇嶽",
        "paragraphs": [
            "今朝月半，見成公案。",
            "臨濟德山，猶是鈍漢。",
            "靈隠恁麽道，也是不著便。"
        ],
        "title": "偈頌一百二十三首  其一○九",
        "id": "57a0b8ab-d90c-461f-b312-3ff135a5a76e"
    },
    {
        "author": "釋崇嶽",
        "paragraphs": [
            "百尺竿頭弄險，是非海裏橫身。",
            "更有全提底時節，只堪惆悵不堪陳。"
        ],
        "title": "偈頌一百二十三首  其一一○",
        "id": "7678809c-3f50-4fb8-9f3a-90fe9edcf7ac"
    },
    {
        "author": "釋崇嶽",
        "paragraphs": [
            "這僧不妨懵懂，白兆終是惺惺。",
            "不惺惺，藥因救病出金瓶。"
        ],
        "title": "偈頌一百二十三首  其一一一",
        "id": "7d3b1998-8535-49a0-b84d-76fc59167316"
    },
    {
        "author": "釋崇嶽",
        "paragraphs": [
            "不著佛求，不著法求，不著僧求。",
            "揚帆鼓棹，任性優游。",
            "收捨南州與北州，都盧無有一絲頭。"
        ],
        "title": "偈頌一百二十三首  其一一二",
        "id": "46085a79-2ad7-41fc-8da9-130bc137644b"
    },
    {
        "author": "釋崇嶽",
        "paragraphs": [
            "絕羅籠，脫羈鎖。",
            "雖是善因，而招惡果。"
        ],
        "title": "偈頌一百二十三首  其一一三",
        "id": "c85a2bf0-c6ff-4a01-9b4c-ecee5322991b"
    },
    {
        "author": "釋崇嶽",
        "paragraphs": [
            "從門入者，不是家珍。",
            "拶倒燈籠露柱嗔。"
        ],
        "title": "偈頌一百二十三首  其一一四",
        "id": "600536f8-2c6b-4783-a279-a3e040bbaeff"
    },
    {
        "author": "釋崇嶽",
        "paragraphs": [
            "梵志翻著襪，摩耶生悉達。",
            "聲迹不相干，今朝四月八。"
        ],
        "title": "偈頌一百二十三首  其一一五",
        "id": "beefc25a-11c6-47dc-b547-602a7562e066"
    },
    {
        "author": "釋崇嶽",
        "paragraphs": [
            "識不識，見非見。",
            "說易說難，如油入麵。"
        ],
        "title": "偈頌一百二十三首  其一一六",
        "id": "02dfaaf9-a1d8-450b-a03e-2007a920f6a6"
    },
    {
        "author": "釋崇嶽",
        "paragraphs": [
            "世尊良久，維摩默然。",
            "便恁麽去，十萬八千。"
        ],
        "title": "偈頌一百二十三首  其一一七",
        "id": "467e50f9-af6f-4ba5-96c5-e938fd9eaa8d"
    },
    {
        "author": "釋崇嶽",
        "paragraphs": [
            "開爐開爐，柴炭全無。",
            "星兒火種，照徹十虛。"
        ],
        "title": "偈頌一百二十三首  其一一八",
        "id": "7f769ad1-b92b-4882-a891-4f565ad43fcf"
    },
    {
        "author": "釋崇嶽",
        "paragraphs": [
            "有你不有我，有我不有你。",
            "咬定牙關，齊之以禮。"
        ],
        "title": "偈頌一百二十三首  其一一九",
        "id": "4493c2c6-402b-4cca-9d74-33cd5a6599f5"
    },
    {
        "author": "釋崇嶽",
        "paragraphs": [
            "端居丈室，青天白日。",
            "竇八布衫，雲門念七。"
        ],
        "title": "偈頌一百二十三首  其一二○",
        "id": "a492407a-f9e6-477e-be32-cc9240e352e5"
    },
    {
        "author": "釋崇嶽",
        "paragraphs": [
            "一二三四五，五四三二一。",
            "風過樹頭摇，天晴日頭出。",
            "會得日頭出，不會而自屈。"
        ],
        "title": "偈頌一百二十三首  其一二一",
        "id": "08ce1513-6ca8-4ae4-a49f-2eac3b371b49"
    },
    {
        "author": "釋崇嶽",
        "paragraphs": [
            "兩刃交鋒，略通一線。",
            "有耳者聞，有眼者見。"
        ],
        "title": "偈頌一百二十三首  其一二二",
        "id": "a51c6799-cbfc-4a84-b41a-7c44cd77f3d0"
    },
    {
        "author": "釋崇嶽",
        "paragraphs": [
            "達磨達磨，不識這箇。",
            "直指單傳，胡揮亂做。"
        ],
        "title": "偈頌一百二十三首  其一二三",
        "id": "6beb05e2-63d7-4ce2-8861-c4887cd95dcb"
    },
    {
        "author": "釋崇嶽",
        "paragraphs": [
            "開口分明便垛根，指天指地獨稱尊。",
            "成羣作隊隨他轉，幾箇男兒有腦門。"
        ],
        "title": "頌古二十五首  其一",
        "id": "35102474-3547-47bb-879a-d69b17865395"
    },
    {
        "author": "釋崇嶽",
        "paragraphs": [
            "平生心膽向人傾，過犯彌天已不輕。",
            "带累馬師胡亂後，至今錯認定盤星。"
        ],
        "title": "頌古二十五首  其二",
        "id": "8a2c9ad8-71a6-4544-b6f0-a49f28ce000e"
    },
    {
        "author": "釋崇嶽",
        "paragraphs": [
            "坐斷千峰路，穿開碧落天。",
            "那容問端的，端的髑髏前。"
        ],
        "title": "頌古二十五首  其三",
        "id": "ddd7c071-ae88-4fa4-b1d2-3acc79493117"
    },
    {
        "author": "釋崇嶽",
        "paragraphs": [
            "大道透長安，言端語亦端。",
            "臘盡雪消去，春來依舊寒。"
        ],
        "title": "頌古二十五首  其四",
        "id": "e49be32d-d206-4e90-8996-fc695e39809e"
    },
    {
        "author": "釋崇嶽",
        "paragraphs": [
            "分明寫出與君看，意在鈎頭不在盤。",
            "縱使石人開得口，不知猶被舌頭瞞。"
        ],
        "title": "頌古二十五首  其五",
        "id": "8bbc5263-8d79-453d-9ed8-548881f1a3c1"
    },
    {
        "author": "釋崇嶽",
        "paragraphs": [
            "出得出不得，攧落精靈窟。",
            "何處不風流，祖師無妙訣。"
        ],
        "title": "頌古二十五首  其六",
        "id": "b8423c11-b7ca-4bee-be5f-7fcb765833f8"
    },
    {
        "author": "釋崇嶽",
        "paragraphs": [
            "大梅梅子熟，龐老已先知。",
            "正眼驗深要，相逢拍手歸。"
        ],
        "title": "頌古二十五首  其七",
        "id": "f32f39b6-b970-4c92-b1ad-86dfa88c86d0"
    },
    {
        "author": "釋崇嶽",
        "paragraphs": [
            "十月清霜重，臨風徹骨寒。",
            "苦無栖泊處，擺手出長安。"
        ],
        "title": "頌古二十五首  其八",
        "id": "ee84af24-dbc3-47b6-b24e-9012b314074f"
    },
    {
        "author": "釋崇嶽",
        "paragraphs": [
            "京師出大黄，見賊便見贓。",
            "竹杖化龍去，癡人戽夜塘。"
        ],
        "title": "頌古二十五首  其九",
        "id": "06fd9a77-7742-4bdf-bbc8-427b08a5c223"
    },
    {
        "author": "釋崇嶽",
        "paragraphs": [
            "水急魚行澀，峰高鳥不栖。",
            "世情看冷暖，人面逐高低。"
        ],
        "title": "頌古二十五首  其一○",
        "id": "4c07f60d-4642-47d0-bf90-0419e7b967a4"
    },
    {
        "author": "釋崇嶽",
        "paragraphs": [
            "殺活全機覿面提，大家相聚喫莖虀。",
            "後生不省這箇意，只管忙忙打野榸。"
        ],
        "title": "頌古二十五首  其一一",
        "id": "49a4dcca-ec20-4513-90b0-ffe8c9e94710"
    },
    {
        "author": "釋崇嶽",
        "paragraphs": [
            "雲門一曲，徹髓徹骨。",
            "霽雪千峰，寒梅破萼。",
            "啐啄公子，風流鳴木鐸。"
        ],
        "title": "頌古二十五首  其一二",
        "id": "19e9f1f8-a8ed-49c3-83b1-162d4373459d"
    },
    {
        "author": "釋崇嶽",
        "paragraphs": [
            "寒暑分明說向君，不容擬議辨疎親。",
            "匾擔驀折兩頭脫，舉目長空一笑新。"
        ],
        "title": "頌古二十五首  其一三",
        "id": "e7522ab2-e89c-45e0-a02d-67c51e068206"
    },
    {
        "author": "釋崇嶽",
        "paragraphs": [
            "不是風兮不是幡，分明裂破萬重關。",
            "誰知用盡腕頭力，惹得閑名落世間。"
        ],
        "title": "頌古二十五首  其一四",
        "id": "3a667a80-8d19-41f0-979d-c4342b9811ec"
    },
    {
        "author": "釋崇嶽",
        "paragraphs": [
            "雲門小廝兒，作大獅子吼。",
            "鼻孔得半邊，不知失却口。"
        ],
        "title": "頌古二十五首  其一五",
        "id": "172c22ed-72ac-4fd2-b203-3ad8f7bd3631"
    },
    {
        "author": "釋崇嶽",
        "paragraphs": [
            "閃電光中賓主分，虛空背上立綱宗。",
            "祖師活計只如此，後代兒孫掃地空。"
        ],
        "title": "頌古二十五首  其一六",
        "id": "cc3342b6-99ad-4911-97bb-b4647a7d2b27"
    },
    {
        "author": "釋崇嶽",
        "paragraphs": [
            "趙州喫茶去，毒蛇橫古路。",
            "踏著乃知非，佛也不堪做。"
        ],
        "title": "頌古二十五首  其一七",
        "id": "f0b2d1bd-c7f0-4a8f-8e7e-3460301075c6"
    },
    {
        "author": "釋崇嶽",
        "paragraphs": [
            "夫子不識字，達磨不會禪。",
            "大唐天子國，依舊化三千。"
        ],
        "title": "頌古二十五首  其一八",
        "id": "fd422bc4-7803-4adf-a5c1-c1c4d6f38e43"
    },
    {
        "author": "釋崇嶽",
        "paragraphs": [
            "雲開空自闊，葉落即歸根。",
            "回首煙波裏，漁歌過遠村。"
        ],
        "title": "頌古二十五首  其一九",
        "id": "95665ecb-d0f1-40cb-804f-d0548e0b7405"
    },
    {
        "author": "釋崇嶽",
        "paragraphs": [
            "出水何如未出水，蓮花荷葉有來由。",
            "定光金地遥招手，智者江陵暗點頭。"
        ],
        "title": "頌古二十五首  其二○",
        "id": "48daea77-86c0-41c5-b22f-a2d9c845ac76"
    },
    {
        "author": "釋崇嶽",
        "paragraphs": [
            "百丈狸奴面，溈山鬼眼睛。",
            "見人空解笑，弄物不知名。"
        ],
        "title": "頌古二十五首  其二一",
        "id": "8d1a5e40-28de-46f0-b813-07df0f9ccb7a"
    },
    {
        "author": "釋崇嶽",
        "paragraphs": [
            "拄地撐天全體用，夕陽影裏不藏身。",
            "有時獨坐孤峰頂，寂寂猶聞落葉頻。"
        ],
        "title": "頌古二十五首  其二二",
        "id": "70ce1705-1f72-4ef7-9109-e8da862d83f0"
    },
    {
        "author": "釋崇嶽",
        "paragraphs": [
            "描不成兮畫不成，卧龍長怖碧潭清。",
            "擬心湊泊終難會，達者應須暗裏驚。"
        ],
        "title": "頌古二十五首  其二三",
        "id": "0e7462dd-6c53-4ac6-89cb-dc9a2a949128"
    },
    {
        "author": "釋崇嶽",
        "paragraphs": [
            "臘月燒山，天寬地寬。",
            "築著磕著，徹骨毛寒。"
        ],
        "title": "頌古二十五首  其二四",
        "id": "49f5be34-ab4e-4532-a2c3-fee6c380b8de"
    },
    {
        "author": "釋崇嶽",
        "paragraphs": [
            "莫莫，拈出一條斷貫索。",
            "任從我佛及衆生，撩天鼻孔都穿却。"
        ],
        "title": "頌古二十五首  其二五",
        "id": "82fc488a-0b6a-4248-9d75-987daf0784b4"
    },
    {
        "author": "釋崇嶽",
        "paragraphs": [
            "棄輪王位放癡獃，夜半逾城心未灰。",
            "冷坐六年無折合，有何面目出山來。"
        ],
        "title": "釋迦出山相贊",
        "id": "42efd3fe-6d36-49b8-a93e-dc056a311878"
    },
    {
        "author": "釋崇嶽",
        "paragraphs": [
            "四十八弘誓願，百千萬億彌陀。",
            "水鳥樹林開正眼，爲人親切不消多。"
        ],
        "title": "無量壽佛贊",
        "id": "1bdee24e-9cb0-41a8-8913-7cd16573df89"
    },
    {
        "author": "釋崇嶽",
        "paragraphs": [
            "月團團，星斗寒。",
            "風振海，雷破山。",
            "圓通大士，瑞應人間。"
        ],
        "title": "觀音贊",
        "id": "c6faf4e9-9992-47d7-84af-d8920b296603"
    },
    {
        "author": "釋崇嶽",
        "paragraphs": [
            "半生足不履地，軒知路遍天涯。",
            "得箇冬瓜印子，至今目瞠口呿。"
        ],
        "title": "九祖贊",
        "id": "158d14a4-d057-4a05-8bcc-86c71ba0e78c"
    },
    {
        "author": "釋崇嶽",
        "paragraphs": [
            "深入不二門，巧盡翻成拙。",
            "一默定千差，常說熾然說說拙，萬古清風寒徹骨。"
        ],
        "title": "維摩贊",
        "id": "bf817785-7ea6-4d24-9437-a4fc20c60d3e"
    },
    {
        "author": "釋崇嶽",
        "paragraphs": [
            "鳳凰城闕，不通水泄。",
            "少室巖前，話作兩橛。",
            "賺它人家男女，開眼喚龜作鱉。"
        ],
        "title": "達磨贊  其一",
        "id": "d067f630-7cf1-49cc-bcd1-f4f7d70be963"
    },
    {
        "author": "釋崇嶽",
        "paragraphs": [
            "直指西來，分明禍胎。",
            "渡江面壁，偷心未息。",
            "從茲皮髓分張，轟起青天霹靂。"
        ],
        "title": "達磨贊  其二",
        "id": "d1dd3194-8044-4c69-905e-2999d3586cbc"
    },
    {
        "author": "釋崇嶽",
        "paragraphs": [
            "一葦渡江，無處埋藏。",
            "分皮分髓，瞞神謼鬼。",
            "忙忙直向西歸，不知失却隻履。"
        ],
        "title": "達磨贊  其三",
        "id": "bbb0f508-aa9c-4ad2-b4f1-f7c0555abf35"
    },
    {
        "author": "釋崇嶽",
        "paragraphs": [
            "心空及第，深根固蒂。",
            "共說無生，異類中行。",
            "惱亂禪家至今日，不知日午打三更。"
        ],
        "title": "龐居士贊",
        "id": "98716272-7d8d-45eb-b120-c1d890d8a739"
    },
    {
        "author": "釋崇嶽",
        "paragraphs": [
            "一棒一喝，傾湫倒嶽。",
            "凌蔑吾宗，這白拈賊。"
        ],
        "title": "臨濟贊",
        "id": "d1c08c13-96c2-46d4-b26c-d595d4196d8b"
    },
    {
        "author": "釋崇嶽",
        "paragraphs": [
            "千兵不若一將，伎倆何如帳樣。",
            "不識古佛定光，稽首豬頭和尚。"
        ],
        "title": "金華聖者贊",
        "id": "027d2aab-405c-4918-9054-225083f48e4b"
    },
    {
        "author": "釋崇嶽",
        "paragraphs": [
            "趕首座出院，勘三平中箭。",
            "放過韓文公，鈎頭通一線。",
            "謾道晝夜一百八，也是和盲悖訴瞎。"
        ],
        "title": "大巔和尚贊",
        "id": "a9786fdd-228d-42eb-80e9-120ada341dc1"
    },
    {
        "author": "釋崇嶽",
        "paragraphs": [
            "深入虎穴，有屈難雪。",
            "天下應庵，只得一橛。"
        ],
        "title": "應庵師祖贊  其一",
        "id": "b579e66f-e242-4320-b740-cfb70e97c953"
    },
    {
        "author": "釋崇嶽",
        "paragraphs": [
            "虎口裏轉身，拳頭上捏怪。",
            "胡亂三十年，起東山正派。",
            "不知過犯彌天大。"
        ],
        "title": "應庵師祖贊  其二",
        "id": "dc42f8a6-1373-469a-9a69-766616558f7f"
    },
    {
        "author": "釋崇嶽",
        "paragraphs": [
            "咬豬狗之手討甚巴鼻，奮劈胸之拳瞎却頂門。",
            "出達磨身血，斷衲僧命根。",
            "纖毫不肯放過，叢林爲讎爲冤。",
            "箇般種草决，定累及兒孫。"
        ],
        "title": "密庵先師贊",
        "id": "aeaafa6b-13c6-4516-bda2-99aea6102b3a"
    },
    {
        "author": "釋崇嶽",
        "paragraphs": [
            "擊石火裏穿遼天鼻孔，妙轉機前打鳳羅龍。",
            "正法眼，瞎馿邊。",
            "滅却破沙盆，扶臨濟正宗。",
            "門庭峭峻，孰敢當鋒，鐵壁銀山一線通。"
        ],
        "title": "芝山智默長老請贊密庵先師",
        "id": "13a4018a-a33d-4974-a24f-6db980804889"
    },
    {
        "author": "釋崇嶽",
        "paragraphs": [
            "恣拍盲性，用劈胸拳。",
            "併蕩三玄三要，管甚栗棘金圈。",
            "渠儂已是滅胡種，不知將底付兒孫。"
        ],
        "title": "能仁光睦長老畫師頂相請贊",
        "id": "c7b972be-43e7-4276-a024-115e7b660c98"
    },
    {
        "author": "釋崇嶽",
        "paragraphs": [
            "爲人巴鼻，一點渾無。",
            "明眼衲僧，失却鼻孔。",
            "鐵餕餡，金剛圈。",
            "分明開口不在舌頭邊，累及後代結佛祖深冤。"
        ],
        "title": "雲居善開長老請贊",
        "id": "22436d8f-944a-4c3c-a570-ba720efcbff7"
    },
    {
        "author": "釋崇嶽",
        "paragraphs": [
            "人我如山，狠氣如雲。",
            "炊無米飯，接不來人。",
            "電光影裏賓主分，不是冤家不與隣。"
        ],
        "title": "道巖首座請贊",
        "id": "9a31bf20-02c6-4b84-817b-01cc385711a6"
    },
    {
        "author": "釋崇嶽",
        "paragraphs": [
            "這箇漢，太愚癡。",
            "一句子，佛不知。",
            "臨濟老，客作兒。",
            "四天下，更有誰。",
            "擬開口，劈胸椎。",
            "肇首座，莫學伊，學伊彼此落便宜。"
        ],
        "title": "師肇首座請贊",
        "id": "510bab59-82ae-440d-a8e0-bf9a9d84ceda"
    },
    {
        "author": "釋崇嶽",
        "paragraphs": [
            "冤有頭，債有主。",
            "鱉鼻蛇，白額虎。",
            "活捉生擒，當陽直舉，發機須是千鈞弩。"
        ],
        "title": "師警維那請贊",
        "id": "dececf9d-8fbe-4576-b17c-617548e8c104"
    },
    {
        "author": "釋崇嶽",
        "paragraphs": [
            "臘長年高，甚生風彩。",
            "南來北來，無可相待。",
            "黑漆竹篦聊一揮，看你當人在不在。",
            "璉書記，甚尀耐。",
            "鎮海明珠，懸空撲碎。"
        ],
        "title": "希璉書記請贊",
        "id": "9293cb83-674a-4663-98b9-c86d41922ba7"
    },
    {
        "author": "釋崇嶽",
        "paragraphs": [
            "一段風光，寧容描邈。",
            "祖祖相傳，將錯就錯。",
            "不以佛法作人情，掣電機前活卓卓。"
        ],
        "title": "大成藏主請贊",
        "id": "929c0eaa-7bdc-43ae-b46c-7b70529ecc80"
    },
    {
        "author": "釋崇嶽",
        "paragraphs": [
            "心粗膽大，少實多虛。",
            "瞎衲僧眼，斷肘後符。",
            "臨濟東山之道命若懸絲，念念刀耕火種老此殘軀。",
            "寥落林泉意自殊。"
        ],
        "title": "文蔚侍者請贊",
        "id": "a8bdcfa7-eaa7-47d4-afc3-e5623a6db4da"
    },
    {
        "author": "釋崇嶽",
        "paragraphs": [
            "不著佛求，不著法求。",
            "人天眼目，佛祖冤讎。",
            "香岩下指南作北，劍池上看樓打樓。",
            "機輪妙轉一絲頭，不得鯢鯨不肯休。"
        ],
        "title": "惠文伯居士請贊  其一",
        "id": "bcdb14ca-9acb-4bf3-ae51-1e1d0708bacb"
    },
    {
        "author": "釋崇嶽",
        "paragraphs": [
            "這箇賊，無面目。",
            "指東南，看西北。",
            "不住雲居，又憎薦福。",
            "自知不解守叢林，永劫甘心入地獄。"
        ],
        "title": "惠文伯居士請贊  其二",
        "id": "be805885-e513-42f6-b734-47bc48fa93a2"
    },
    {
        "author": "釋崇嶽",
        "paragraphs": [
            "這漢生來無狀，佛祖亦難近傍。",
            "趯出金圈栗蓬，開口不在舌上。"
        ],
        "title": "惠文伯居士請贊  其三",
        "id": "e7376287-2137-4976-975f-1ffc94e9a5a6"
    },
    {
        "author": "釋崇嶽",
        "paragraphs": [
            "是人道渠執拗，不知年老成魔。",
            "偏要時時入室，所招怪恨者多。",
            "阿呵呵，屈指東西誰似它。",
            "咄。"
        ],
        "title": "惠文伯居士請贊  其四",
        "id": "ef5127e8-73f5-4d81-956b-58516ec2582a"
    },
    {
        "author": "釋崇嶽",
        "paragraphs": [
            "肋下三拳，攔顋一掌。",
            "據令而行，誰知痛癢。",
            "轉身一拶驗來端，楊岐種草鐵心肝。"
        ],
        "title": "惠文伯居士請贊  其五",
        "id": "689479ef-80ea-461d-a3d1-877de35a4ce6"
    },
    {
        "author": "釋崇嶽",
        "paragraphs": [
            "無卓錐之地，有無價之寶。",
            "元不用安排，拈來用恰好。",
            "沒人情，佛亦掃。",
            "這般村僧，脫空到老。"
        ],
        "title": "惠文伯居士請贊  其六",
        "id": "0927c438-f524-444e-87d5-17ced86068f6"
    },
    {
        "author": "釋崇嶽",
        "paragraphs": [
            "行脚不到廬山，住院只在江浙。",
            "偏要冷笑諸方，忘却自家百拙。",
            "討便宜，破邪說。",
            "一錐一劄，不妨凜冽。"
        ],
        "tags": [
            "庐山"
        ],
        "title": "惠文伯居士請贊  其七",
        "id": "ef1dc1ba-acec-45af-a8e8-5169099f7164"
    },
    {
        "author": "釋崇嶽",
        "paragraphs": [
            "玲瓏巖畔瞥不瞥，豎起脊梁生鐵橛。",
            "無端林下錯商量，携手相隨入虎穴。",
            "甕裏驀然失却鱉，箇事明明向誰說。",
            "彼時只是此時人，誰知眼裏重添屑。",
            "我携拄杖奔南北，君入西山恣輕忽。",
            "放下蛇頭捋虎鬚，翻身便作白拈賊。",
            "太虛全布目前機，生殺交馳誰敢窺。",
            "我來一笑重相見，鼻孔由來向下垂。",
            "密庵家風徹骨貧，密庵有眼且無筋。",
            "將無作有這些子，透這些子能幾人。",
            "西風落木天宇迥，君兮不住別峰頂。",
            "曹谿一滴杖頭挑，漲起吳江千萬頃。"
        ],
        "title": "送悟藏主還姑蘇",
        "id": "ead9d05f-e432-40f5-a8ae-668386d6d562"
    },
    {
        "author": "釋崇嶽",
        "paragraphs": [
            "曹溪無一滴，誰道庵名亦。",
            "問訊老維摩，鐵壁復鐵壁。"
        ],
        "title": "題張直閣亦庵",
        "id": "b45844e9-3c6f-4ef3-9a35-9539f65dfe66"
    },
    {
        "author": "釋崇嶽",
        "paragraphs": [
            "大道難將萬物齊，先登猶自涉階梯。",
            "翻身直透青霄外，回首方知宇宙低。"
        ],
        "title": "題先登齋",
        "id": "4fbedb8b-fa6d-48b6-9d69-b7a6d57153c9"
    },
    {
        "author": "釋崇嶽",
        "paragraphs": [
            "當頭一著沒巴鼻，坐斷諸方成忌諱。",
            "此心不向白雲閑，一錫飄然下層翠。",
            "晦庵過犯彌天大，居士無端也捏怪。",
            "至今落賺有誰知，也要大家償夙債。"
        ],
        "title": "送聰首座之弋陽兼呈陳郎中",
        "id": "5a50227d-bec8-4350-b057-a0be4b449761"
    },
    {
        "author": "釋崇嶽",
        "paragraphs": [
            "林下相從知幾年，好因緣是惡因緣。",
            "雖然不受靈山記，鼻孔依前著那邊。"
        ],
        "title": "柏庭永和尚出世天禧以頌寄之",
        "id": "6cf8e9c5-2dcb-4de2-ab85-196dd6169693"
    },
    {
        "author": "釋崇嶽",
        "paragraphs": [
            "興福奇兒，福無邊表。",
            "一點靈臺，青天月皎。"
        ],
        "title": "孟知府令嗣求法名興福",
        "id": "7b5be099-0f6c-4f1b-a6ba-172f32029ed6"
    },
    {
        "author": "釋崇嶽",
        "paragraphs": [
            "密在汝邊，諸法亦然。",
            "一舉兩得，無黨無偏。",
            "趙州八百箇中玄，箕裘事業尤堪傳。"
        ],
        "title": "興密",
        "id": "0e1cab05-4100-4d8d-af81-5109b49440b3"
    },
    {
        "author": "釋崇嶽",
        "paragraphs": [
            "真璞無瑕，實際無涯。",
            "心空及第，震耀邦家。"
        ],
        "title": "孟府判令嗣求法名興璞",
        "id": "5752ab4b-216f-4a28-a5d9-c9b84474e1bf"
    },
    {
        "author": "釋崇嶽",
        "paragraphs": [
            "只這一脈，人間顯赫。",
            "妙轉綿綿，甚生標格。"
        ],
        "title": "興一",
        "id": "9fce69b6-25ad-4b21-8a13-40280d163f63"
    },
    {
        "author": "釋崇嶽",
        "paragraphs": [
            "有祖以來，世不可陪。",
            "當機日用，著著全該。"
        ],
        "title": "興祖",
        "id": "e83931d5-e05c-4163-b03c-d7928dfdbca5"
    },
    {
        "author": "釋崇嶽",
        "paragraphs": [
            "見色分明便見心，此心非我亦非人。",
            "臨機不用從它覓，信手拈來著著新。"
        ],
        "title": "示惠文伯宣義二偈  其一",
        "id": "4f107223-d3c8-4302-8cdf-2dcd962b1b50"
    },
    {
        "author": "釋崇嶽",
        "paragraphs": [
            "盤走珠兮珠走盤，靜中消息閙中看。",
            "一毫頭上忘知解，始覺從前被眼瞞。"
        ],
        "title": "示惠文伯宣義二偈  其二",
        "id": "dacbe73f-60e2-40d3-af5c-374788b3699e"
    },
    {
        "author": "釋崇嶽",
        "paragraphs": [
            "如如不動已周遮，理事馳求路轉賒。",
            "直下踏翻樵子徑，知君未到葛洪家。"
        ],
        "title": "示如理道友",
        "id": "7e2e604a-807d-4faa-9bea-9d5eef854284"
    },
    {
        "author": "釋崇嶽",
        "paragraphs": [
            "大辯若訥，大巧若拙。",
            "太清點雲，千江并月。",
            "直爲我容庵，故作如是說。"
        ],
        "title": "題張四直閣容庵",
        "id": "760aee53-47d5-44a6-ad74-29cd3a913b48"
    },
    {
        "author": "釋崇嶽",
        "paragraphs": [
            "世出世間法，和底盡掀翻。",
            "唯此一事實，真金火裏看。"
        ],
        "title": "題王子庸上舍實齋",
        "id": "89efdaec-d9b3-42b4-9ebe-9b6a15752379"
    },
    {
        "author": "釋崇嶽",
        "paragraphs": [
            "路嶮人稀到，窮居稱野情。",
            "雲開空自闊，月落夜深清。",
            "風動數莖草，鳥啼三四聲。",
            "箇中無限意，唯我與誰評。"
        ],
        "title": "山居",
        "id": "002859ce-971b-4ef5-bfc5-8686e576090a"
    },
    {
        "author": "釋崇嶽",
        "paragraphs": [
            "黄鶴樓前一首詩，把將掃箒畫娥眉。",
            "百千諸佛真消息，覿面分明舉似伊。"
        ],
        "title": "惠康伯宣教請陞堂舉張拙秀才問長沙百千諸佛只聞其名未審居何國土沙云黄鶴樓崔顥題後先輩曾題否拙云不曾沙云無事題取一篇好因說偈",
        "id": "fecc7b46-dcef-4af7-bb78-12bc673ba130"
    },
    {
        "author": "釋崇嶽",
        "paragraphs": [
            "相見相從道自親，妙高峰頂謾因循。",
            "業風忽起波濤惡，一錫飄然到七閩。"
        ],
        "title": "送琉書記還長樂  其一",
        "id": "4b370e4c-be9d-4938-90e3-6ce14fb8d2ea"
    },
    {
        "author": "釋崇嶽",
        "paragraphs": [
            "甌閩佛法半生滅，江浙叢林日漸凋。",
            "携手十年如一默，孰云生死不同條。"
        ],
        "title": "送琉書記還長樂  其二",
        "id": "bb4f0d61-c02a-49f0-902a-b37f00f2cf14"
    },
    {
        "author": "釋崇嶽",
        "paragraphs": [
            "迢迢故國三千里，忽憶萓堂送別時。",
            "拄杖生風興何極，楚天遼邈遠山低。"
        ],
        "title": "送琉書記還長樂  其三",
        "id": "322d074a-7512-47b8-9adf-c825589286de"
    },
    {
        "author": "釋崇嶽",
        "paragraphs": [
            "要識先生真實地，龍門浪裏碧崔嵬。",
            "時人著眼這邊立，親切何如到一回。"
        ],
        "title": "題金山郭璞墓",
        "id": "28941471-f33b-48f3-863f-42a3ce6d8c2c"
    },
    {
        "author": "釋崇嶽",
        "paragraphs": [
            "同條端的不同條，箇箇溈山水牯牛。",
            "一做這般蟲豸去，牽犁拽杷幾時休。"
        ],
        "title": "送光長老住顯親",
        "id": "74795e20-cbb3-4ea0-97dd-f883a59a0a84"
    },
    {
        "author": "釋崇嶽",
        "paragraphs": [
            "共處十年真歲寒，山邊水邊相盤桓。",
            "拶倒幾回扶不起，未嘗說著祖師關。"
        ],
        "title": "送鹿野珍禪友還七閩  其一",
        "id": "64477d66-be75-4a84-be0c-d2af90c7b990"
    },
    {
        "author": "釋崇嶽",
        "paragraphs": [
            "密庵的子是冤讎，疾燄過風第二籌。",
            "笑裏一場無折合，不容提掇轉風流。"
        ],
        "title": "送鹿野珍禪友還七閩  其二",
        "id": "7078e7bf-1446-4013-98ce-b3047ba30039"
    },
    {
        "author": "釋崇嶽",
        "paragraphs": [
            "千差坐斷路頭通，萬里鄉關一信風。",
            "不負靈山親記莂，好音專待寄來鴻。"
        ],
        "title": "送鹿野珍禪友還七閩  其三",
        "id": "7010e64f-2521-4e71-a57c-3f189a4873a6"
    },
    {
        "author": "釋崇嶽",
        "paragraphs": [
            "有句無句藤倚樹，鐵壁銀山沒回互。",
            "三千里外面尊堂，一毫頭上全體露。",
            "睦州謾說編蒲屢，新豐賣峭不歸去。",
            "今人不比昔時人，出門便是還鄉路。"
        ],
        "title": "送謙侍者還鄉省親",
        "id": "53e032b0-53a2-4a41-a809-e5cbf8fb590f"
    },
    {
        "author": "釋崇嶽",
        "paragraphs": [
            "相逢不相識，去後空相憶，靈骨撒長江。",
            "清風有何極極識，滔滔浪裏休尋覓。"
        ],
        "tags": [
            "长江"
        ],
        "title": "示智弼禮混源塔",
        "id": "27b7cba5-f53c-45b6-9f05-9ad3c5945918"
    },
    {
        "author": "釋崇嶽",
        "paragraphs": [
            "鑊湯爐炭三禪樂，劍樹刀山大覺場。",
            "此日撥開心地印，了無佛法可商量。"
        ],
        "title": "示丁都院  其一",
        "id": "0943a845-6a8b-4a3a-8ec2-f3f3a2dc0bd1"
    },
    {
        "author": "釋崇嶽",
        "paragraphs": [
            "三千條法爲今時，一性圓明要自知。",
            "會得自知知底事，人間何處不光輝。"
        ],
        "title": "示丁都院  其二",
        "id": "f71e438c-1799-4dec-ab27-0dc6785a418d"
    },
    {
        "author": "釋崇嶽",
        "paragraphs": [
            "拔劍紅塵斬萬機，直教佛祖浪頭低。",
            "我儂贏得呵呵笑，老倒思賢愧不齊。"
        ],
        "title": "思齊化士",
        "id": "5434fc0b-1a17-4f7f-b26c-bb6a5d0d0adb"
    },
    {
        "author": "釋崇嶽",
        "paragraphs": [
            "從來佛法無多子，利益人天越古今。",
            "棒喝交馳難近傍，信知徹底老婆心。"
        ],
        "title": "示葛都院",
        "id": "d99be010-a52d-4dec-ae85-8cc1398c339e"
    },
    {
        "author": "釋崇嶽",
        "paragraphs": [
            "透出重關一瘦筇，湖湘江浙絕行蹤。",
            "自從得箇安心法，禪道先儒只此宗。"
        ],
        "title": "贈蜀中李道士",
        "id": "d767aaf9-2ac0-4af2-9f57-14b58d662d4d"
    },
    {
        "author": "釋崇嶽",
        "paragraphs": [
            "百花香處鷓鴣啼，百歲光陰七十稀。",
            "翻憶世間多少事，落便宜是得便宜。"
        ],
        "title": "尤氏妙蓮請普說舉僧問風穴語默涉離微如何通不犯穴云長憶江南三月裏鷓鴣啼處百花香因說偈",
        "id": "89bb2c95-6767-4cf0-b9ee-29b586995976"
    },
    {
        "author": "釋崇嶽",
        "paragraphs": [
            "內空外空內外空，一聲纔舉迅雷風。",
            "流通佛法無多子，千古靈山氣象雄。"
        ],
        "title": "鞔法鼓求頌",
        "id": "17a12085-183c-424d-a2ce-b824785f23e8"
    },
    {
        "author": "釋崇嶽",
        "paragraphs": [
            "冶父門庭索索，東湖風波甚惡。",
            "知心能有幾人，萬里秋天一鶚。"
        ],
        "title": "送普岩維那",
        "id": "38658380-0baa-4c5d-9b06-758a71a61883"
    },
    {
        "author": "釋崇嶽",
        "paragraphs": [
            "透過重關得自由，相期佛祖雪冤讎。",
            "西湖風景無留戀，南嶽廬山拄杖頭。"
        ],
        "tags": [
            "庐山",
            "衡山",
            "西湖"
        ],
        "title": "正現上人遊廬山",
        "id": "a5e2fc3a-197d-4296-ad95-4d9ba5aa0d07"
    },
    {
        "author": "釋崇嶽",
        "paragraphs": [
            "慣嘗甘草與黄連，大海波濤盡底掀。",
            "誤吸冷泉無味水，方知不在舌頭邊。"
        ],
        "title": "雲翼書記歸鄉",
        "id": "0e51614b-4b7b-431e-b85d-6f40dc6214ab"
    },
    {
        "author": "釋崇嶽",
        "paragraphs": [
            "明明此事不由他，喫飯無端咬著沙。",
            "自己靈光皆喪盡，三千里外摘楊花。"
        ],
        "title": "林上人歸蜀",
        "id": "448a7ba2-ea4e-43e6-b9de-9de33f27502c"
    },
    {
        "author": "釋崇嶽",
        "paragraphs": [
            "黄面瞿曇放搭癡，千方百計討便宜。",
            "而今無著渾身處，却要兒孫蓋覆伊。"
        ],
        "title": "三衢椿監寺修造佛殿",
        "id": "cdcc93c3-dade-4e0b-91c2-8af080da2b27"
    },
    {
        "author": "釋崇嶽",
        "paragraphs": [
            "田園隠密白牛閑，近揖湖光遠對山。",
            "何似踏翻無寸土，上方香積在其間。"
        ],
        "title": "白牛接待",
        "id": "7dcb6af5-5b2d-43b3-aff2-a2344842ad44"
    },
    {
        "author": "釋崇嶽",
        "paragraphs": [
            "劈面三拳，連顋兩堂。",
            "撒手懸崖，喪盡伎倆。",
            "德雲不在別峰上。"
        ],
        "title": "示如凈禪人",
        "id": "8a1d8ec2-3e9e-4ea7-9a45-f47ce3b11897"
    },
    {
        "author": "釋崇嶽",
        "paragraphs": [
            "春風吹落碧桃花，一片流經十萬家。",
            "何似飛來峰下寺，相邀來喫趙州茶。"
        ],
        "title": "茶湯會求頌",
        "id": "9ab208bc-c07e-43ce-a112-4810b7672517"
    },
    {
        "author": "釋崇嶽",
        "paragraphs": [
            "不住煙蘿第一層，翻身要勘嶺南能。",
            "謂言檗嶠三千指，不比黄梅七百僧。"
        ],
        "title": "福州黄檗送廣州化主",
        "id": "68ba9b14-6c73-449a-bc87-58364b645f4d"
    },
    {
        "author": "釋崇嶽",
        "paragraphs": [
            "百草頭邊法戰時，鎗旗未展露全威。",
            "直饒陸羽知端的，也落吾家第二機。"
        ],
        "title": "黄檗送茶化主",
        "id": "159ca5b7-1915-4358-8a5e-93279c2e2c91"
    },
    {
        "author": "釋崇嶽",
        "paragraphs": [
            "少林無孔笛橫吹，此曲誰人和得親。",
            "向曉洛陽江上路，一聲喚起幾多人。"
        ],
        "title": "送泉州化主",
        "id": "f3b1975f-233d-42a2-bbec-fd450e319e8f"
    },
    {
        "author": "釋崇嶽",
        "paragraphs": [
            "滿堂蟠蟄卧僧龍，一片閑雲下碧空。",
            "舒捲當機元自在，從教蚊蚋弄狂風。"
        ],
        "title": "衢州祥符僧堂帳化士",
        "id": "f6f5934a-b0d7-4567-b1e3-5e8b76d62851"
    },
    {
        "author": "釋崇嶽",
        "paragraphs": [
            "參禪悟道染泥沙，見佛與祖生冤家。",
            "破塵破的栽荆棘，壁立萬仞有誵訛。",
            "也大差，也大差，一刀兩段，火裏蓮花。",
            "十分無伎倆，處處有生涯。"
        ],
        "title": "示汪居士",
        "id": "8fbf893f-e235-4aff-ae68-02b291cda4f6"
    },
    {
        "author": "釋崇嶽",
        "paragraphs": [
            "若將此語定宗綱，任是靈山未廝當。",
            "大地撮來無粟粒，令人翻憶老曾郎。"
        ],
        "title": "南侍者還莆陽",
        "id": "d0ec5171-bd44-4fd9-afe3-73e45a8152f3"
    },
    {
        "author": "釋崇嶽",
        "paragraphs": [
            "不學文章不學書，孜孜於道自忘軀。",
            "黄塵堆裏挨身轉，一任清風捲太虛。"
        ],
        "title": "孜侍者行乞",
        "id": "dca91713-1903-452e-a31c-5690bb042187"
    },
    {
        "author": "釋崇嶽",
        "paragraphs": [
            "靈山無法與人傳，臨濟宗風盡滅門。",
            "唯有道人知此意，赤心扶起破砂盆。"
        ],
        "title": "且侍者持鉢",
        "id": "4ce7b378-5677-4370-918d-3d3595ae1a6d"
    },
    {
        "author": "釋崇嶽",
        "paragraphs": [
            "茶飯家常沒可陪，臨機元不在安排。",
            "門前有客來相訪，試問朝從何處來。"
        ],
        "title": "接待",
        "id": "577fb2ae-44e0-4c09-a3be-3750c1096f96"
    },
    {
        "author": "釋崇嶽",
        "paragraphs": [
            "秋風颼颼，乘興悠悠。",
            "因行掉臂，南州北州。",
            "相頭買帽，看樓打樓。",
            "格外知音纔領略，虎頭虎尾一時收。"
        ],
        "title": "超禪人持鉢",
        "id": "f5a73d73-063f-4d59-b6b9-388747f94919"
    },
    {
        "author": "釋崇嶽",
        "paragraphs": [
            "風吹不入，水灑不著。",
            "捩轉玄關，隨緣自若。",
            "任是碧眼胡兒，從頭與汝一杓。",
            "著不著，誰言過水不濕脚。"
        ],
        "title": "祐水頭",
        "id": "747e045a-8140-46d9-8a18-9d52e64e6278"
    },
    {
        "author": "釋崇嶽",
        "paragraphs": [
            "紅爐鼓浪瞥然間，突出銀山照膽寒。",
            "便是馬師胡亂後，要須不被舌頭瞞。"
        ],
        "title": "鹽街坊",
        "id": "32c38278-5c49-46de-a0c4-96903106ae38"
    },
    {
        "author": "釋崇嶽",
        "paragraphs": [
            "千古尹山寺，家風不厭貧。",
            "只將這箇意，接待往來人。"
        ],
        "title": "尹山接待",
        "id": "f0228924-a272-40ef-9135-a80548910885"
    },
    {
        "author": "釋崇嶽",
        "paragraphs": [
            "即心即佛眼中屑，非心非佛轉乖真。",
            "大唐國裏無南北，盡是靈山一會人。"
        ],
        "title": "送化主  其一",
        "id": "92d1c3a3-0c95-40af-995b-477986b8c988"
    },
    {
        "author": "釋崇嶽",
        "paragraphs": [
            "勞生擾擾夢喧譁，夢破喧譁也大差。",
            "雲凈水天江上望，一輪皎潔落誰家。"
        ],
        "title": "送化主  其二",
        "id": "f5d4db00-5e75-4bcd-b692-2221e3a4d453"
    },
    {
        "author": "釋崇嶽",
        "paragraphs": [
            "把得袈裟裹草鞋，相逢只麽笑咍咍。",
            "孔門弟子還知否，曾向靈山及第來。"
        ],
        "title": "送化主  其三",
        "id": "148e0cca-bc2e-4409-b57e-f3bfabc7054c"
    },
    {
        "author": "釋崇嶽",
        "paragraphs": [
            "百億分身利有情，馿顋馬頷實難明。",
            "有時閙裏聊伸手，意在鈎頭不在星。"
        ],
        "title": "送化主  其四",
        "id": "88f75d0d-31ee-491f-a575-4cc5ad306dac"
    },
    {
        "author": "釋崇嶽",
        "paragraphs": [
            "日用分明直似弦，不將佛法污心田。",
            "自言世上無仙客，老倒維摩得半邊。"
        ],
        "title": "送化主  其五",
        "id": "3a64f8da-e176-44a8-9750-2fe44d4aa106"
    },
    {
        "author": "釋崇嶽",
        "paragraphs": [
            "不依本分要參禪，賣了山前祖父田。",
            "赤手出門無活計，好兒終不使爺錢。"
        ],
        "title": "送化主  其六",
        "id": "cca063c8-67c9-4e23-a058-9c94ed4959e3"
    },
    {
        "author": "釋崇嶽",
        "paragraphs": [
            "敗壞多年笤箒樁，等閑拈起定宗綱。",
            "這些標格天然別，不比諸方孟八郎。"
        ],
        "title": "送化主  其七",
        "id": "75ab22cc-d08e-48d0-80dc-dc1ad256b84b"
    },
    {
        "author": "釋崇嶽",
        "paragraphs": [
            "巢穴通霄眼，塵勞無住心。",
            "經行及坐卧，萬古至于今。"
        ],
        "title": "題寄巢",
        "id": "e5efa50a-f2c6-4597-b2a6-8fca7e1be617"
    },
    {
        "author": "釋崇嶽",
        "paragraphs": [
            "日月雙螢火，乾坤一鵲巢。",
            "大千沙界外，總在目前包。"
        ],
        "title": "題有餘齋",
        "id": "1b00b57b-e7ad-4e63-a51f-36e18d385bdd"
    },
    {
        "author": "釋崇嶽",
        "paragraphs": [
            "來無所來，去無所去。",
            "瞥轉玄關，佛祖罔措。"
        ],
        "title": "臨終偈",
        "id": "48e1d9a2-d93e-4711-b6ae-2565c1bbcf99"
    },
    {
        "author": "釋崇嶽",
        "paragraphs": [
            "冤有頭，債有主，撞破砂盆眼卓豎。",
            "不是佛，不是祖，太白峯前只如許。"
        ],
        "title": "應庵密庵同日忌",
        "id": "0ec17e2b-74c6-45d5-b9e9-e245390aa6ee"
    },
    {
        "author": "釋崇嶽",
        "paragraphs": [
            "太白峯高宇宙低，先師靈骨不曾移。",
            "兒孫箇箇且如許，路上行人口似碑。"
        ],
        "title": "亮典座歸中峰菴",
        "id": "f9eb3bb8-18a7-48e8-89f3-5512033fa523"
    },
    {
        "author": "釋崇嶽",
        "paragraphs": [
            "地獄天堂，八字打開，誰知無去亦無來。",
            "若言已得三禪樂，未免將身自活埋。"
        ],
        "title": "頌古六首  其一",
        "id": "08ff09da-43d5-4170-907f-4254f9fd8dcd"
    },
    {
        "author": "釋崇嶽",
        "paragraphs": [
            "一口吸盡西江水，龐老不曾明自己。",
            "爛醉如泥膽似天，鞏縣茶瓶三隻嘴。"
        ],
        "tags": [
            "长江"
        ],
        "title": "頌古六首  其二",
        "id": "6143b530-3b02-4c14-90ed-4585cdd8207d"
    },
    {
        "author": "釋崇嶽",
        "paragraphs": [
            "機輪元不挂絲頭，會有金鱗上直鈎。",
            "驀口一橈猶未徹，踏反船子有來由。"
        ],
        "title": "頌古六首  其三",
        "id": "c0becd2e-dc68-4daa-9e2d-60ba24ddefb5"
    },
    {
        "author": "釋崇嶽",
        "paragraphs": [
            "狗子佛性無，門上釘桃符。",
            "千邪俱不入，百怪盡消除。"
        ],
        "title": "頌古六首  其四",
        "id": "853422cf-3b1e-46cd-82f7-dee2cd97792f"
    },
    {
        "author": "釋崇嶽",
        "paragraphs": [
            "大機圓應，大用直截。",
            "雪峯雲門，只得一橛。",
            "畢竟如何，不說不說。"
        ],
        "title": "頌古六首  其五",
        "id": "dcc894fe-cab1-4825-b7ea-4f7d570110a3"
    },
    {
        "author": "釋崇嶽",
        "paragraphs": [
            "家家盡看野狐兒，鐵笛橫拈撩亂吹。",
            "吹罷不知何處去，夕陽已挂柳梢西。"
        ],
        "title": "頌古六首  其六",
        "id": "196cc071-bd8a-4df7-8c71-b0a58287582b"
    },
    {
        "author": "劉翰",
        "paragraphs": [
            "小亭簾幕垂陰陰，梅香入枕春生屏。",
            "西窗月落翠被冷，鳥聲殘夢東風醒。",
            "三年不喚清溪渡，夢裏瀼西春水路。",
            "江頭女兒雙翠眉，能唱劉郎芳草句。"
        ],
        "title": "翠屏曲",
        "id": "b1cf14d6-a377-410d-81e9-5117e5651c60"
    },
    {
        "author": "劉翰",
        "paragraphs": [
            "一曲歌雲勸玉觴，歸來斜月恰侵床。",
            "小窗細嚼梅花蕊，吐出新詩字字香。"
        ],
        "title": "小宴",
        "id": "995331e3-f991-41eb-a305-58a49e1f5ed3"
    },
    {
        "author": "劉翰",
        "paragraphs": [
            "秋風兮凄凄，山中兮桂枝。",
            "彈余冠兮塵墮，芳草綠兮未歸。",
            "家遥遥兮辭楚荆，傷去國兮重登臨。",
            "扶長劍兮增慨，復鳴鋏兮成音。",
            "採中洲兮蘭芷，望美人兮千里。",
            "我所思兮天一方，共明月兮隔秋水。"
        ],
        "title": "余久客都城秋風思歸作楚語和吳郎採菱叩舷之音",
        "id": "78e52a6d-16b9-4a3b-9224-69b36f262f1f"
    },
    {
        "author": "劉翰",
        "paragraphs": [
            "凄凉池館欲棲鴉，采筆無心賦落霞。",
            "惆悵後庭風味薄，自鋤明月種梅花。"
        ],
        "title": "種梅",
        "id": "ab5c58ec-a19e-442a-bbbc-73ca5d271bf6"
    },
    {
        "author": "劉翰",
        "paragraphs": [
            "啼鶑喚起紗窗夢，紅日滿簾花影弄。",
            "翠屏香字冷薰爐，羅衣疊損金泥鳳。",
            "去年君去燕歸時，今日燕來君未歸。",
            "欲把相思挑錦字，夜寒懶上鴛鴦機。",
            "起來翠袖香羅薄，東風滿地桃花落。"
        ],
        "title": "紅窗怨",
        "id": "418d57ef-64ef-4e1c-b00a-76eca90e7487"
    },
    {
        "author": "劉翰",
        "paragraphs": [
            "輕舟一葉一輕篷，上有蕭蕭鶴髮翁。",
            "昨夜不知何處宿，月明都在笛聲中。"
        ],
        "title": "漁父",
        "id": "2b264442-0340-4cb0-9e45-b24827a056bf"
    },
    {
        "author": "劉翰",
        "paragraphs": [
            "風日蕭蕭兩鬢華，倦尋銀筆賦餘霞。",
            "五更枕上無情雨，三月風前薄命花。",
            "春困有時因病酒，客懷何日不思家。",
            "年來事事心情懶，惟有歸耕策最嘉。"
        ],
        "title": "春晚呈范石湖",
        "id": "92429661-7861-46d2-b778-052191b9c045"
    },
    {
        "author": "劉翰",
        "paragraphs": [
            "靖康詔令文章種，桐邑公侯國老家。",
            "種得人間桃李滿，春風無地不開花。"
        ],
        "title": "上元小亭",
        "id": "8baa4e50-538e-4004-b78f-c0113f0fd8d0"
    },
    {
        "author": "劉翰",
        "paragraphs": [
            "離離芳草滿吳宮，綠到臺城舊苑東。",
            "一夜空江煙水冷，石頭明月雁聲中。"
        ],
        "title": "石頭城",
        "id": "8d17e2ae-66ca-4258-a965-c259722f9089"
    },
    {
        "author": "劉翰",
        "paragraphs": [
            "春冰一片凈無瑕，萬里清光遍海涯。",
            "欲與常娥移桂樹，月中先合種梅花。"
        ],
        "title": "天上月",
        "id": "225a58fb-6f82-40fd-b7a7-4de738f9b988"
    },
    {
        "author": "劉翰",
        "paragraphs": [
            "沉沉芳酌動金波，笑引疏梅泛玉荷。",
            "幾度天寒歸雁少，一番風雨落花多。",
            "功名好在知心懶，富貴重來奈老何。",
            "烏鵲數聲傳喜語，梁間燕子亦能歌。"
        ],
        "title": "春日",
        "id": "521887c0-0035-41a4-a633-53cbde70b367"
    },
    {
        "author": "劉翰",
        "paragraphs": [
            "我家江南同野老，自紡落毛采蘋藻。",
            "清風滿袖讀離騷，半畝幽畦種香草。",
            "門前流水鳴濺濺，日暮歸來自刺船。",
            "遥山數疊作媚嫵，落日斷霞明晚川。",
            "雨餘汀草漲新綠，紅衣濕盡鴛鴦浴。",
            "採蓮女兒何處來，唱我春風湖上曲。",
            "甕頭酒熟方新篘，白魚如銀初上鈎。",
            "呼兒洗杓醉明月，酒酣更作商聲謳。"
        ],
        "title": "江南曲",
        "id": "4584bf49-bce0-46d1-97f4-62a460f68411"
    },
    {
        "author": "劉翰",
        "paragraphs": [
            "江東遥遥八千騎，大戰小戰七十二。",
            "劉郎曉鞭天馬來，踧踏長安開帝里。",
            "子嬰已降隆準公，君王置酒鴻門東。",
            "張良已去玉斗碎，三月火照咸陽紅。",
            "繡衣歸來日將夜，可惜雄心天不借。",
            "當時已失范增謀，尚引長戈到垓下。",
            "刁斗乍急營壘驚，夜深旗尾秋風橫。",
            "玉帳佳人不成夢，月明四面聞歌聲。",
            "拔劍相看淚如雨，我作楚歌君楚舞。",
            "明朝寶馬一聲嘶，江北江東皆漢土。"
        ],
        "title": "鴻門宴",
        "id": "9b7638de-6d24-497b-abc6-6d57616ccac0"
    },
    {
        "author": "劉翰",
        "paragraphs": [
            "漢兵咸陽未休舍，楚王長歌到戲下。",
            "項伯夜入張良營，沛公倉皇出城謝。",
            "自言戮力共攻秦，不意入關成此勳。",
            "閉關籍民備他盜，盡封府庫待將軍。",
            "項莊拔劍項伯起，漢楚興亡在今爾。",
            "鴻門壯士斬關來，慷慨一卮誰懼死。",
            "君不見秦亡鹿走驪山傾，四方盡起諸侯兵。",
            "龍顔隆準泗上長，天之所授誰能爭。",
            "英雄肯落他人手，獨遣謀臣談辯口。",
            "君王間道却歸來，滿地秋聲鳴玉斗。"
        ],
        "title": "玉斗歌",
        "id": "bd638676-ff02-4746-99d1-b6501102d39a"
    },
    {
        "author": "劉翰",
        "paragraphs": [
            "吳歌婉婉清如水，西風曉自閶門起。",
            "雙橈艇子採菱來，翠荇綠濱香十里。",
            "芙蓉影落已知秋，濺濕羅衣眉黛愁。",
            "回聲蕩槳入門去，明月家家秋水流。"
        ],
        "title": "吳門行",
        "id": "9189320d-46d1-4f52-a235-9bbeaae8320e"
    },
    {
        "author": "劉翰",
        "paragraphs": [
            "送客歸來月滿簷，梅花微笑隔疏簾。",
            "酒醒今夜銀屏冷，沉水薰爐旋旋添。"
        ],
        "title": "客去",
        "id": "06a965c5-42c0-47e4-910b-ebbafcec1a25"
    },
    {
        "author": "劉翰",
        "paragraphs": [
            "案成歌舞小春嬌，何事君隨草木彫。",
            "從此巴江江上月，有人和淚獨吹簫。"
        ],
        "title": "哀友人",
        "id": "ce296d4c-9caa-4c24-a0ff-b7f17b04e321"
    },
    {
        "author": "劉翰",
        "paragraphs": [
            "誰將玉笛按凉州，吹徹春風不下樓。",
            "若道聲聲都是恨，不知消得幾多愁。"
        ],
        "title": "聞笛",
        "id": "6bedd015-ad0e-400a-91d9-f6f3fe30cabc"
    },
    {
        "author": "劉翰",
        "paragraphs": [
            "芳草萋萋怨未歸，西池殘夢要題詩。",
            "綠窗昨夜東風小，開遍梅花第幾枝。"
        ],
        "title": "小亭",
        "id": "abc85d7f-d371-4410-80cc-145efa5d2d0d"
    },
    {
        "author": "劉翰",
        "paragraphs": [
            "一笑歸來春尚寒，小梅飄盡雪初殘。",
            "遲遲更待梨花月，醉倚飛雲十二欄。"
        ],
        "title": "題飛雲閣",
        "id": "6cf4eb69-aa52-4541-9438-12fea87c7014"
    },
    {
        "author": "劉翰",
        "paragraphs": [
            "亂鴉啼散玉屏空，一枕新凉一扇風。",
            "睡起秋聲無覓處，滿階梧葉月明中。"
        ],
        "title": "立秋日",
        "id": "4bb6cc30-24df-4684-aaba-3b3d139a8d06"
    },
    {
        "author": "劉翰",
        "paragraphs": [
            "吹入征鴻數字秋。"
        ],
        "title": "句  其一",
        "id": "9a1ba714-919d-4019-95e4-7cb36d871e37"
    },
    {
        "author": "劉翰",
        "paragraphs": [
            "青山經雨菊花盡，白鳥下灘蘆葉盡。"
        ],
        "title": "句  其二",
        "id": "a565217a-f9cf-4a63-a5e5-d6804956a234"
    },
    {
        "author": "沈端節",
        "paragraphs": [
            "荒城難訪十全醫，半篋遺書世共悲。",
            "寧有故人憐阿騖，但餘息女類文姬。",
            "忠籌屢畫平戎策，宦蹟常留墮淚碑。",
            "醉扣西州重回首，山陽鄰笛夜凄其。"
        ],
        "title": "挽于湖",
        "id": "7770bd7b-0744-4e99-b93f-219b29740a95"
    },
    {
        "author": "沈端節",
        "paragraphs": [
            "氣概凌雲孰敢先，中興事業冠英躔。",
            "朝廷議論一言定，翰墨風流四海傳。",
            "恰跨鰲頭升紫閣，忽騎箕尾上青天。",
            "竹林笑傲今陳跡，撫櫬江皋涕泫然。"
        ],
        "title": "復挽",
        "id": "853e34fb-9b11-4cd6-9d6b-cb5e8b3cdc5e"
    },
    {
        "author": "沈端節",
        "paragraphs": [
            "晚出白門下，疲馬踏秋色。",
            "鍾山度蒼翠，慰我遠遊客。",
            "暮投清泉寺，花草獻幽寂。",
            "長廊靜無人，落日照西壁。",
            "平生張于湖，萬里去一息。",
            "翻然九州外，汗漫跨鯨脊。",
            "乾坤能幾時，安用較顔跖。",
            "文章失津梁，所念斯道厄。",
            "夜闌耿不寐，搔首賦蕭索。",
            "懷人感西風，翁仲守孤陌。"
        ],
        "title": "弔于湖墓在秣陵",
        "id": "fe04fc81-ad4d-4737-8cb5-19a282ee3b23"
    },
    {
        "author": "沈端節",
        "paragraphs": [
            "十年帥越倦馳驅，適意方謀一壑居。",
            "賈誼有才終太傅，薛收無壽處中書。",
            "傷心風月江山在，過隙光陰夢幻虛。",
            "紅紫飄零春色盡，後凋松柏獨蕭疏。"
        ],
        "title": "挽于湖",
        "id": "fd73749e-2469-4ff0-9bba-2c6d0aae93d9"
    },
    {
        "author": "沈端節",
        "paragraphs": [
            "讀書渾不問家事，得酒但知延友生。"
        ],
        "title": "句",
        "id": "3a2d22c0-7eee-4610-ab84-0e4f67bc0a5d"
    },
    {
        "author": "李孚",
        "paragraphs": [
            "宮柳不知興廢事，春來還是綠纖纖。"
        ],
        "title": "句",
        "id": "1b4017d7-c02c-495b-9f1b-9bb695c3ca75"
    },
    {
        "author": "陸九韶",
        "paragraphs": [
            "聽聽聽聽聽聽聽，勞我以生天理定。",
            "若還惰懶必饑寒，莫到饑寒方怨命。",
            "虛空自有神明聽。"
        ],
        "title": "誡子弟詞  其一",
        "id": "2db4057b-d42b-44d9-9dab-87d42eb3a3aa"
    },
    {
        "author": "陸九韶",
        "paragraphs": [
            "聽聽聽聽聽聽聽，衣食生身天付定。",
            "酒肉貪多折人壽，經營太甚違天命。",
            "定定定定定定定。"
        ],
        "title": "誡子弟詞  其二",
        "id": "8b358e8c-cf25-489d-a8c5-fad1181a710d"
    },
    {
        "author": "陸九韶",
        "paragraphs": [
            "聽聽聽聽聽聽聽，好將孝弟酬身命。",
            "更將勤儉答天心，莫把妄思損真性。",
            "定定定定定定定，早猛省。"
        ],
        "title": "誡子弟詞  其三",
        "id": "462f65af-b178-4e19-a3bb-d346b3034b44"
    },
    {
        "author": "陸九韶",
        "paragraphs": [
            "凡聞聲，須有省。",
            "照自心，察前境。",
            "若方馳騖速回光，悟得昨非由一頃。",
            "昔人五觀一時領。"
        ],
        "title": "誡子弟詞  其四",
        "id": "a0124e1a-7978-44d3-bd51-8f1b9b222786"
    },
    {
        "author": "陸九韶",
        "paragraphs": [
            "靈泉蓄幽憤，躍石作良馬。",
            "奔騰曳練駛，追風非汎駕。",
            "行健石有跡，氣驕珠汗灑。",
            "何當奮厥志，萬騎陰山下。"
        ],
        "title": "躍馬泉",
        "id": "7035bd14-f85f-432c-a065-ec43ccf349ee"
    },
    {
        "author": "陸九韶",
        "paragraphs": [
            "朅來坐幽亭，恍在崑山曲。",
            "清越聲盈耳，群工琢良玉。",
            "又疑躋金闕，仙班珮相屬。",
            "圓環碎瓊琚，登降互擊觸。",
            "灑然襟袍爽，無處著利欲。",
            "不貪以爲寶，對此景高躅。"
        ],
        "title": "鳴玉泉",
        "id": "7101951e-bcfb-4264-9e9d-399f17d04b6e"
    },
    {
        "author": "陸九韶",
        "paragraphs": [
            "邂逅成山行，往往有異景。",
            "奇峰爭呈露，獨不見試茗。",
            "逶迤即道周，澄泓得幽井。",
            "淆之不可濁，凝然如自省。",
            "龜蒙于越來，儻亦煮石鼎。",
            "豈爲渴者甘，醉夢當一警。"
        ],
        "title": "試茗泉",
        "id": "c38996a1-526d-4493-a7ee-3c0bb999f4db"
    },
    {
        "author": "陸九韶",
        "paragraphs": [
            "玉兔愛佳泉，飲泉化爲石。",
            "規圓立山趾，萬古終不息。",
            "應厭舊星躔，盈稀多缺夕。",
            "自從寄茲蹤，表表無晦蝕。",
            "光彩雖暫埋，體素得不易。",
            "神物豈終潛，早晚照九域。"
        ],
        "title": "月石",
        "id": "dd83df95-f99b-42cd-bbbc-4dd225920e98"
    },
    {
        "author": "陸九齡",
        "paragraphs": [
            "孩提知愛長知欽，古聖相傳只此心。",
            "大抵有基方築室，未聞無址可成岑。",
            "留情傳注翻榛塞，著意精微轉陸沉。",
            "珍重友朋勤切琢，須知至樂在於今。"
        ],
        "title": "鵝湖示同志",
        "id": "76b527df-eaa8-4e12-9789-d87bb6495423"
    },
    {
        "author": "陸九齡",
        "paragraphs": [
            "自從相見白雲間，離別嘗多會聚難。",
            "兩度逢迎當汝水，數年隔闊是曹山。",
            "客來濯足旁僧怪，病不烹茶侍者閒。",
            "不是故人尋舊隠，只應終日閉禪關。"
        ],
        "title": "與僧凈璋",
        "id": "7b13cbb8-ed10-4260-9fe8-c74b9e07fa89"
    },
    {
        "author": "陸九齡",
        "paragraphs": [
            "蕭蕭風雨曉籃輿，沒脛泥深我僕痡。",
            "却憶去年苗欲槁，任從行李且虛徐。"
        ],
        "title": "早過何郎",
        "id": "7d738140-f496-40b0-886f-5de03b1eb3f0"
    },
    {
        "author": "陸九齡",
        "paragraphs": [
            "天地中間本自寬，何須特地起無端。",
            "更宜頓掃從前事，相與携筇一笑歡。"
        ],
        "title": "道間示德甫德稱",
        "id": "4ef671db-e2ff-4a91-8062-ebd94d14d86e"
    },
    {
        "author": "岳霖",
        "paragraphs": [
            "折腰爲米本憂貧，流落天南瘴海濱。",
            "千里雲山空別恨，十年萍梗可傷神。",
            "拊膺但覺丹心壯，覽鏡那堪白髮新。",
            "歸去恩深知感激，只慚無德愧斯民。"
        ],
        "title": "過靈山述懷",
        "id": "4f679cba-3e50-4422-8a4b-c77a932f5fb7"
    },
    {
        "author": "葉祖義",
        "paragraphs": [
            "醉來黑漆屏風上，草寫盧仝月蝕詩。"
        ],
        "title": "句",
        "id": "01ca94af-3622-40b8-98a2-e16269178a09"
    },
    {
        "author": "趙善俊",
        "paragraphs": [
            "我有家山與茂林，閉門肯復事幽尋。",
            "偶來千古雲巖寺，洗盡三生宦海心。",
            "竹綆不停泉溜響，苔花難掩劍痕深。",
            "秋晴借得重陽意，領客登高共醉吟。"
        ],
        "title": "登虎丘寺",
        "id": "2be19f08-d7d4-4fc4-93cc-ee6b2e396d80"
    },
    {
        "author": "高公泗",
        "paragraphs": [
            "平江九百一斤羊，俸薄如何敢買嘗。",
            "只把魚蝦充兩膳，肚皮今作小池塘。"
        ],
        "title": "吳中羊肉價高有感",
        "id": "e38a4796-6ccf-4548-85b6-d8caea8e7251"
    },
    {
        "author": "高公泗",
        "paragraphs": [
            "天宇空青晚更佳，溪頭滑石路欹斜。",
            "山深苦竹方抽笋，日暖甘菘始放花。",
            "莎草牆垣沾燕屎，棘針籬落聚蠶沙。",
            "預知半夏當歸去，梔子開時應到家。"
        ],
        "title": "港口野步懷歸",
        "id": "95a74c7e-961a-475a-857a-63d0c0960170"
    },
    {
        "author": "高公泗",
        "paragraphs": [
            "滔滔逝者若斯夫，不有耆儒孰共扶。",
            "昭揭五條皆達道，由來一本不殊途。",
            "聖經奧義難窮盡，老筆名言妙寫模。",
            "我欲研硃同看易，先生肯往此中無。"
        ],
        "title": "峽塾講中庸第二章",
        "id": "a429b688-6166-4d94-b655-90f1550f2153"
    },
    {
        "author": "白丙",
        "paragraphs": [
            "今日相逢慰別顔，獲參後乘訪龍山。",
            "古仙已去靈蹤在，杖屨尋幽喜共攀。"
        ],
        "title": "龍多山次馮使君韻  其一",
        "id": "1fd485e0-2e8b-4919-bd53-daca81ab817a"
    },
    {
        "author": "白丙",
        "paragraphs": [
            "陰陰雲霧埋仙境，不放山巒容易開。",
            "風伯前驅爲除掃，分明認得使君來。"
        ],
        "title": "龍多山次馮使君韻  其二",
        "id": "198823f8-72c8-47a2-8dc0-6986de5e224c"
    },
    {
        "author": "婁壽",
        "paragraphs": [
            "飛雲過雨灑明月。"
        ],
        "title": "句",
        "id": "ddceae27-661c-4f0a-8c1a-626597679d3e"
    },
    {
        "author": "莊珙",
        "paragraphs": [
            "鑿地一鑑小，清照遠山眉。",
            "不起奔雷浪，微生濯月漪。",
            "林深來屬玉，萍碎引伊尼。",
            "緬想人中鏡，披雲覩更奇。"
        ],
        "title": "鑑軒",
        "id": "f277f7f6-c145-4436-b52c-136affcbb5ca"
    },
    {
        "author": "莊珙",
        "paragraphs": [
            "卜築愔愔不記年，蒲團布衲夙因緣。",
            "一燈明滅照秋雨，殘炷有無縈暮烟。",
            "空谷風篁自成韻，虛窗霜葉警安禪。",
            "昔游尚記春强半，幽鳥相呼細柳眠。"
        ],
        "title": "深靜堂  其一",
        "id": "5a883d96-214f-490a-a01c-7c484573b644"
    },
    {
        "author": "莊珙",
        "paragraphs": [
            "林泉適意可忘年，靜境寥寥斷俗緣。",
            "滿戶清風翻貝葉，半窗晴日裊爐烟。",
            "無塵虛室自生白，隠几安心即是禪。",
            "杖策每來乘逸興，偷閑聊借北窗眠。"
        ],
        "title": "深靜堂  其二",
        "id": "5cd52af6-2716-4044-9004-f9858d9615bc"
    },
    {
        "author": "邵輶",
        "paragraphs": [
            "地勝千巖秀，名高萬古存。",
            "丹崖紀靈躅，紺宇蔽祇園。",
            "樹老垂藤影，池幽浸蘚痕。",
            "會心多興趣，隨意坐林樊。"
        ],
        "title": "寧國寺",
        "id": "3407fdec-7559-440f-bc8a-1a0b088e38fa"
    },
    {
        "author": "邵輶",
        "paragraphs": [
            "池光開凈鏡，山影展修眉。",
            "石冷映碧色，烟輕生翠漪。",
            "乞湖思賀監，觀水咏宣尼。",
            "照坐心神瑩，徜徉殊復奇。"
        ],
        "title": "鑑軒",
        "id": "545c077b-4e23-47b6-bfd9-b0e61f5ff826"
    },
    {
        "author": "撫州樂妓",
        "paragraphs": [
            "同是天邊侍從臣，江頭相遇轉情親。",
            "瑩如臨汝無瑕玉，暖作廬陵有脚春。",
            "五馬今朝成十馬，兩人前日壓千人。",
            "便看飛詔催歸去，共坐中書秉化鈞。"
        ],
        "title": "郡宴合生",
        "id": "2482b78e-c273-4975-928b-a22276682043"
    },
    {
        "author": "尹穡",
        "paragraphs": [
            "南街醫工門如市，爭傳和扁生後世。",
            "膏肓可爲死可起，瓦屑蓬根盡珍劑。",
            "歲月轉久術轉疏，十醫九死一活無。",
            "北市醫工色潛動，大字書牌要驚衆。",
            "偏收棄藥與遺方，縱有神丹亦無用。",
            "實者爲虛熱爲寒，幾因顛倒能全安。",
            "君不見形神枵然卧一室，醫方爭功藥無必。",
            "左手檢方右顧金，兩手雖殊皆劍戟。"
        ],
        "title": "庸醫行",
        "id": "dba296db-2782-43f3-a020-beac4a3c13a0"
    },
    {
        "author": "尹穡",
        "paragraphs": [
            "酬功不惜賞千布，送死惟堪縛一馿。"
        ],
        "title": "句  其一",
        "id": "ca877801-ffaf-4d7b-904a-539df0f9ca1d"
    },
    {
        "author": "尹穡",
        "paragraphs": [
            "景龍只是當時路，不見金錢打著人。"
        ],
        "title": "句  其二",
        "id": "e5aec8a2-5691-4e8e-98b3-77619f17e965"
    },
    {
        "author": "尹穡",
        "paragraphs": [
            "徒然五侍從，不辦一書生。"
        ],
        "title": "句  其三",
        "id": "68bcfe19-6943-4217-b191-44a34ff8bf19"
    },
    {
        "author": "尹穡",
        "paragraphs": [
            "本來饑飽非同鼎，安得浮沈自一舟。"
        ],
        "title": "句  其四",
        "id": "2b2a5597-fc4f-4d27-9789-bd71d67afd95"
    },
    {
        "author": "尹穡",
        "paragraphs": [
            "異日是非憂史謬，終身寒餓羨錢愚。"
        ],
        "title": "句  其五",
        "id": "2e13310d-79fc-4906-bc0e-d3e29e876580"
    },
    {
        "author": "尹穡",
        "paragraphs": [
            "草黄眠失犢，石白動知鷗。"
        ],
        "title": "句  其六",
        "id": "a262de9a-9063-4359-b835-71741c0cdb34"
    },
    {
        "author": "趙端行",
        "paragraphs": [
            "不用爲鼠何數奇，飯牛南山聊自怡。",
            "探穴取虎有奇禍，守株伺兔非全癡。",
            "文成雕龍成卷軸，畫蛇失杯坐添足。",
            "走馬章臺憶舊遊，歲月纔驚羊胛熟。",
            "羊窗要自息獼猴，異□無應心日休。",
            "白衣蒼狗變化見，世事何如牧豬戲。"
        ],
        "title": "少稷賦十二相屬詩戲贈",
        "id": "392d5133-a403-4c54-9b91-b2e4b24b5063"
    },
    {
        "author": "趙端行",
        "paragraphs": [
            "危亭石作關，假道一躋攀。",
            "白鶴何年去，青松盡日閑。",
            "坐時聞遠水，望處小他山。",
            "衲子雲衣厚，寒猶宿此間。"
        ],
        "title": "白鶴關",
        "id": "73090d88-d765-43ba-b1d9-030ed2c8c6c3"
    },
    {
        "author": "朱某",
        "paragraphs": [
            "白首扁舟□訪尋，江山□□□登臨。",
            "□□□是□藏處，□□平生賞愛心。"
        ],
        "title": "紹興乙□中秋後五日乘休沐之□□舟□家爲藏真之游",
        "id": "6baa3a23-a452-4e09-baf3-2f6c915b377b"
    },
    {
        "author": "湖南使者",
        "paragraphs": [
            "自有棋來不計年，古今唯是說爭先。",
            "個中一著如教會，殺盡三千與大千。"
        ],
        "title": "送黄行者",
        "id": "74703210-97d9-405f-aa47-1418605fd4be"
    },
    {
        "author": "强彥文",
        "paragraphs": [
            "空有青山自龍虎，可能荒塚更衣冠。"
        ],
        "title": "句  其一",
        "id": "673c1a47-c190-45e3-b585-f59dd8779a17"
    },
    {
        "author": "强彥文",
        "paragraphs": [
            "遠山初見疑無路，曲徑徐行漸有村。"
        ],
        "title": "句  其二",
        "id": "a77a52cb-99e4-4cf3-b141-31068cbda64f"
    },
    {
        "author": "强彥文",
        "paragraphs": [
            "船中燈火十年話，枕上江湖萬里心。"
        ],
        "title": "句  其三",
        "id": "5c6f40c9-800f-43bd-9cb2-58b29b301dcb"
    },
    {
        "author": "强彥文",
        "paragraphs": [
            "客舍三杯酒，漁舟半夜燈。"
        ],
        "title": "句  其四",
        "id": "33dbbaee-5555-45bb-8279-a48eb9201764"
    },
    {
        "author": "宋沆",
        "paragraphs": [
            "陋巷顔回獨屢空，生涯惟在一瓢中。",
            "太倉腐粟雖山積，非義寧甘君子窮。"
        ],
        "title": "食米倉",
        "id": "b8560b38-0d14-4d34-85d5-9c2ba402cc5e"
    },
    {
        "author": "宋沆",
        "paragraphs": [
            "男必耕耘女必蠶，古人尚爾我何貪。",
            "浴沂時候成春服，歌詠來歸道味甘。"
        ],
        "title": "養蠶",
        "id": "eb02dd5b-3210-4792-8c81-b47a8c092bba"
    },
    {
        "author": "釋惟嶽",
        "paragraphs": [
            "巖頭瀑布瀉寒烟，井底澄清浸月圓。",
            "性水真空周法界，神從何處更移泉。"
        ],
        "title": "神移泉",
        "id": "bb337007-3d46-48ec-8b02-2692e5c19a57"
    },
    {
        "author": "釋惟嶽",
        "paragraphs": [
            "碧虛涵沼沼涵虛，虛沼員同絕欠餘。",
            "夜月麗虛知是影，更誰臨沼照蟾蜍。"
        ],
        "title": "涵虛沼",
        "id": "ec056b11-ea3e-4cec-8de1-7179c5fa8e44"
    },
    {
        "author": "張栻",
        "paragraphs": [
            "眷麓山之面隩，有絃誦之一宮。",
            "鬰青林兮對起，背絕壁之穹隆。",
            "獨樵牧之往來，委榛莽其蒙茸。",
            "試芟夷而却視，翕衆景之來宗。",
            "擢連娟之修竹，森偃蹇之喬松。",
            "山靡靡以旁圍，谷窈窈而潜通。",
            "翩兩翼兮前張，擁千麾兮後從。",
            "带湘江之浮淥，矗遠岫兮橫空。",
            "何地靈之久閟，昉經始乎今公。",
            "怳棟宇之宏開，列闌楯之周重。",
            "撫勝概以獨出，信茲山之有逢。",
            "予揆名而諏義，爰遠取於舞雩之風。",
            "昔洙泗之諸子，侍函丈以從容。",
            "因聖師之有問，各跽陳其所衷。",
            "獨點也之操志，與二三子兮不同。",
            "方舍瑟而鏗然，諒其樂之素充。",
            "味所陳之紆餘，夫何有於事功。",
            "蓋不忘而不助，示何始而何終。",
            "于鳶飛而魚躍，實天理之中庸。",
            "覺唐虞之遺烈，儼洋洋乎目中。",
            "惟夫子之所與，豈虛言之是崇。",
            "嗟學子兮念此，遡千載以希蹤。",
            "希蹤兮奈何，盍務勉乎敬恭。",
            "審操舍兮斯須，凜戒懼兮冥濛。",
            "防物變之外誘，遏氣習之內訌。",
            "浸私意之脫落，自本心之昭融。",
            "斯昔人之妙旨，可實得於予躬。",
            "循點也之所造，極顔氏之深工。",
            "登斯亭而有感，期用力於無窮。"
        ],
        "title": "風雩亭詞",
        "id": "d1d9ff3b-3b87-4e06-b060-3da31a31f368"
    },
    {
        "author": "張栻",
        "paragraphs": [
            "溪交流兮谷幽，山作屏兮層丘。",
            "木偃蹇兮枝相樛，皇胡爲兮于此留。",
            "藹冠佩兮充庭，潔芳馨兮載陳。",
            "純衣兮在御，東風吹兮物爲春。",
            "皇之仁兮其天，四時敘兮何言。",
            "出門兮四顧，渺宇宙兮茫然。"
        ],
        "title": "謁陶唐帝廟詞",
        "id": "81c711cd-8e9b-4e8a-93f1-44da17b98837"
    },
    {
        "author": "張栻",
        "paragraphs": [
            "神之來兮何許，風蕭蕭兮吹雨。",
            "悄屏氣兮若思，嚴霓旌兮來下。",
            "昔公車之自南，民望車以欷歔。",
            "今乘駒兮入廟，亦孔悲兮若初。",
            "秋月兮皎皎，嚴霜兮凜凜。",
            "澤終古兮何窮，噫，微管吾其左袵。",
            "酌荆江以爲醴兮，擷衆芳以爲羞。",
            "歌嗚嗚兮鼓坎坎，惠我民，爲此留。",
            "神之去，何所游。",
            "風颯颯，挾歸輈。",
            "倏昭明兮上征，撫一氣兮橫九州。",
            "有新兮斯宇，竹森森其在戶。",
            "嗟我民兮勿傷，公時來兮一顧。",
            "有新兮斯堂，竹猗猗其在旁。",
            "嗟我民兮勿替，公顧民兮不忘。"
        ],
        "title": "公安竹林祠迎神送神樂章",
        "id": "6befaab4-71e3-448a-a660-f01615b3b4a3"
    },
    {
        "author": "張栻",
        "paragraphs": [
            "彌旬積雨穗生耳，冬壑未渠收潦水。",
            "圍爐情話政爾佳，乃復歸舟行萬里。",
            "三年百感卧湘城，風急鶺鴒原上情。",
            "豈無他人意獨真，每覺軟語溫如春。",
            "少年銳氣凌八區，晚以樂義稱鄉閭。",
            "聞人有急若己如，天報兩子雙明珠。",
            "小隠卜築蘭溪邊，修篁喬木今參天。",
            "是非榮辱不到處，卷書一榻清晝眠。",
            "人言壽骨隠脩眉，慶事鼎鼎供期頤。",
            "豈惟宗族託軌範，政倚晚節增光輝。",
            "有弟有弟復何爲，杜門讀書人謂癡。",
            "故山未遂掃松願，江頭獨立送歸時。"
        ],
        "title": "送八兄",
        "id": "0a8b69da-6322-4919-87dd-34ec384b57ad"
    },
    {
        "author": "張栻",
        "paragraphs": [
            "閉門六月汗如雨，出門褦襶紛塵土。",
            "文書堆案曲肱卧，夢逐征鴻過前浦。",
            "西山突兀不可忘，勇往政須求快睹。",
            "朝暾未升起微風，中流吚啞挾鳴櫓。",
            "長林秀色已在望，有如出語見肝腑。",
            "意行愛此松陰直，眼明還喜碑字古。",
            "高低梵釋著幽居，深隠仙家開閟宇。",
            "忽看宮牆高十丈，學宮峩峩起鄒魯。",
            "斯文政倚講磨切，石室重新豈無補。",
            "危梯徑上不作難，橫欄截出可下俯。",
            "惟茲翼軫一都會，往事繁華雜歌舞。",
            "變遷返覆寧重論，昔日樓臺連宿莽。",
            "邇來人物頗還舊，豈止十年此生聚。",
            "泉流涓涓日循除，華表何時鶴來語。",
            "炎氣知不到山林，茗碗蒲團對香縷。",
            "鼎來杖屨皆勝引，季也亦復同步武。",
            "洛陽年少空白頭，三閭大夫浪自苦。",
            "一笑便覺真理存，高談豈畏丞卿怒。",
            "不圖畫僧聖得知，貌與兒童作夸詡。",
            "請君爲我添草堂，風雨蕭蕭守環堵。"
        ],
        "title": "五士游嶽麓圖",
        "id": "0b527291-28ee-4b4d-8f2e-04cd5f32c57b"
    },
    {
        "author": "張栻",
        "paragraphs": [
            "江湖漫浪歲年晚，雖有梅花誰寄遠。",
            "城中可人獨吳郎，不惜日力供往返。",
            "東郭枝頭玉雪明，下有清淺溪流橫。",
            "新春好趁花前約，莫待飄零空作惡。"
        ],
        "title": "次韻伯承見簡探梅之什且約人日同遊城東",
        "id": "ad2eaece-4043-4114-ac17-f9de043bf748"
    },
    {
        "author": "張栻",
        "paragraphs": [
            "人間炎熱不可耐，君家甕頭春未央。",
            "想當醉倒卧永日，夢遶清淮歸故鄉。",
            "後生那得識此酒，從君乞方還肯否。",
            "徽州作賦爲欷歔，荆州詩來端起予。"
        ],
        "title": "張安國約同賦仇氏㔶甕酒",
        "id": "22978d42-5338-4bbe-8c09-238fd2711de2"
    },
    {
        "author": "張栻",
        "paragraphs": [
            "岷峩山中千歲松，枝虬幹直摩青空。",
            "雪霜剝落中不槁，膏液下與靈泉通。",
            "龜跧鳬伏自磊砢，金堅玉潔仍豐融。",
            "篝明夜取喜得雋，煮鼎朝聽如吟風。",
            "杵成坐上看飛雪，更和酪乳收全功。",
            "當知至味本無味，子若服之壽莫窮。",
            "巽巖脊梁硬如鐵，冠峩切雲佩明月。",
            "百好都隨春夢空，大藥獨傳鴻寶訣。",
            "中霄咀嚼不摇頭，玉池生肥嚥不徹。",
            "憐我百慮形蚤衰，裹贈扶持意何切。",
            "丹砂著根謾爾傳，脂澤釀黍計已拙。",
            "由來妙道初不煩，此法莫從兒輩說。",
            "徑思舉袂揖浮丘，下視塵世真一吷。",
            "朱顔留得亦何爲，追逐同堅歲寒節。"
        ],
        "title": "李仁父寄茯苓酥賦長句謝之",
        "id": "7b409331-43ff-448b-bd25-8ea31539aed4"
    },
    {
        "author": "張栻",
        "paragraphs": [
            "一葦湘可航，風濤逮春深。",
            "裴臺咫尺地，勇往復雨淫。",
            "窗前幾紅藥，俯首如不禁。",
            "悠悠覽物化，了了知予心。",
            "卜鄰得佳士，問學方駸駸。",
            "端如雲間鶴，不受塵埃侵。",
            "應門有長鬚，杖策許相尋。",
            "匪爲食有魚，杞桋采牆陰。",
            "聽我清廟詩，三歎有餘音。",
            "洋洋百世下，斯道豈陸沉。",
            "君看有本源，發端自涔涔。",
            "願君勉勿倦，抱膝試長吟。",
            "儻臻名教樂，何必懷山林。",
            "新詩尚來嗣，庶以貽規箴。"
        ],
        "title": "和吳伯承",
        "id": "4c99a423-93e1-41e8-aff2-2e729b0dd429"
    },
    {
        "author": "張栻",
        "paragraphs": [
            "嘗嗜貴知味，短綆難汲深。",
            "讀書不能發，但自成書淫。",
            "况復翻異說，潢流渺難禁。",
            "豈知言意外，妙此惟微心。",
            "初無古今異，歲月謾駸駸。",
            "五峯講學地，歎息風雨侵。",
            "前時約同途，舊遊愴追尋。",
            "鳴鳳不可見，修竹餘清陰。",
            "斯文天未喪，千載發韶音。",
            "春風滿天宇，魚鳥自飛沉。",
            "河流貫霄極，芥舟膠寸涔。",
            "神交獨吾子，妙處但微吟。",
            "文會匪易得，未應歸故林。",
            "君無泉石癖，膏肓詎須箴。"
        ],
        "title": "用前韻送彪德美",
        "id": "37219cdf-21ae-4501-a87c-b8e2b2351b65"
    },
    {
        "author": "張栻",
        "paragraphs": [
            "元化首萬類，聖學極幾深。",
            "有如亞聖賢，尚謹殆與淫。",
            "淺見僅一斑，歡喜不自禁。",
            "豈知天地全，於穆千聖心。",
            "嗟哉我學子，進道宜駸駸。",
            "立志務弘毅，異說毋交侵。",
            "仁端驗發見，精微試探尋。",
            "超然見大體，皎日破重陰。",
            "重新鄒魯傳，挽回韶濩音。",
            "當年不自勉，與物終堙沉。",
            "神龍倏變化，豈復顧泥涔。",
            "有來南山友，更唱共迭吟。",
            "羣材欲封殖，杞梓看成林。",
            "慇懃勸學子，逆耳成良箴。"
        ],
        "title": "再用前韻",
        "id": "ce1392da-4195-4ad8-8e7a-493079381121"
    },
    {
        "author": "張栻",
        "paragraphs": [
            "陶公千載人，高標跨餘子。",
            "豈無濟時念，歛蔭獨知止。",
            "歸來卧衡門，無慍復何喜。",
            "九日天氣佳，東籬擷芳蕊。",
            "舉頭見南山，佳處政在此。",
            "地偏心則遠，意得道豈否。",
            "張侯謝銀魚，築室娛燕几。",
            "小亭才尋丈，景物自新美。",
            "頗聞雙瞳清，亦復强步履。",
            "不妨數登臨，倚杖看雲起。",
            "高詠悠然篇，飛鴻送千里。"
        ],
        "title": "采菊亭",
        "id": "abafe799-14ee-4994-a750-05a53467e994"
    },
    {
        "author": "張栻",
        "paragraphs": [
            "自吾友若人，歎息恨不早。",
            "相逢未出語，已足慰懷抱。",
            "寒窗逾浹旬，百慮略傾倒。",
            "霜晴不留客，別語詎能好。",
            "不盡此時情，梅邊試深討。"
        ],
        "title": "送楊廷芳三首  其一",
        "id": "dda480fa-d245-4d03-b15b-8f5059dad008"
    },
    {
        "author": "張栻",
        "paragraphs": [
            "昔人忘言處，可到不可會。",
            "還須心眼親，未許一理蓋。",
            "辭章抑爲餘，子已得其最。",
            "當知鄒魯傳，有在文字外。"
        ],
        "title": "送楊廷芳三首  其二",
        "id": "d0778766-5dee-4652-a88f-8d3556dae2d2"
    },
    {
        "author": "張栻",
        "paragraphs": [
            "平生風雨夕，每念名節難。",
            "窮冬百草歇，手自種琅玕。",
            "吾子三十策，字字起三歎。",
            "豈欲求人知，正自一心丹。",
            "請哦碩人詩，匪爲樂考槃。"
        ],
        "title": "送楊廷芳三首  其三",
        "id": "daac3320-7ccb-4cfa-9aea-c9da45e1aaf3"
    },
    {
        "author": "張栻",
        "paragraphs": [
            "虜馬昔飲江，扁舟憶同騖。",
            "翁方爲國謀，客以名義故。",
            "安危匪前料，得失渠異趣。",
            "淮壖渺風雪，王事有程度。",
            "息偃多在床，君車不停駐。",
            "初無作難色，所立詎愆素。",
            "嗟我吳門別，風木歲徂暮。",
            "相逢復湘城，往事忍回顧。",
            "獨餘後凋心，特立凜不懼。",
            "莫邪雖云利，寧作囊錐露。",
            "善藏要有待，小試隨所遇。",
            "終無缺折虞，豈但走狐兔。",
            "吾州得良牧，民力或可裕。",
            "本根頼封殖，彊索費調護。",
            "從容試長思，取急無窘步。",
            "作別忽草草，懷抱復誰付。",
            "他時下瞿唐，訪我林下屨。",
            "儻於功名餘，更講末後句。"
        ],
        "title": "送鮮于大任入成都幕",
        "id": "42080fb7-ff73-497f-a14a-a86f3df3288b"
    },
    {
        "author": "張栻",
        "paragraphs": [
            "遊觀不作難，呼舟度清泚。",
            "新晴宿潦凈，羣山政如洗。",
            "上方著危欄，萬象見根柢。",
            "寒泉自可斟，况復雜肴醴。",
            "高談下夕陽，邂逅玄鑰啟。",
            "中流發浩歌，月色在波底。"
        ],
        "title": "同遊嶽麓分韻得洗字",
        "id": "ca71ec17-fd60-4f94-9529-1a2cbf50067c"
    },
    {
        "author": "張栻",
        "paragraphs": [
            "秋風木葉落，送客麗譙東。",
            "豈懷兒女戀，愛此趣味同。",
            "至理無轍迹，妙在日用中。",
            "聞言有不信，渠自馬牛風。",
            "吾子實所畏，立志高冥鴻。",
            "卓然遊聖門，不受異說訌。",
            "切磋豈不樂，愧非斲鼻工。",
            "於皇太極藴，精微浩無窮。",
            "願言終玩繹，默參元化功。"
        ],
        "title": "送張深道二首  其一",
        "id": "4070713e-03ff-4fc0-b3fc-d2e5ef02fb7c"
    },
    {
        "author": "張栻",
        "paragraphs": [
            "人言底柱險，袖手不敢邇。",
            "孰知人心危，毫釐千萬里。",
            "有來事物繁，酬酢無披靡。",
            "雖云應不難，要且辨真僞。",
            "良知本易直，天機驗所起。",
            "涵濡自日新，日新乃無蔽。",
            "聖學非空言，要領故在此。",
            "吾子端發源，所進渺涯涘。",
            "我雖念不敏，詎敢忘所止。",
            "後會儻有時，深功同舉似。"
        ],
        "title": "送張深道二首  其二",
        "id": "a2ed53f2-6edb-4c88-bdbf-e80e26eb2b1a"
    },
    {
        "author": "張栻",
        "paragraphs": [
            "長江岷山來，灌注天下半。",
            "東行近海門，勇往更瀰漫。",
            "蒼巒忽中流，屹立助傑觀。",
            "孤根入層淵，秀色連兩岸。",
            "我來最奇絕，霜月與璀璨。",
            "褰衣到絕頂，恍若上河漢。",
            "悠然發遐思，俯仰爲三歎。",
            "乾坤無餘藏，今古有長算。",
            "更深寂羣動，樹杪獨鳴鸛。",
            "回頭喚山僧，爲記此公案。"
        ],
        "tags": [
            "长江"
        ],
        "title": "留題金山寺",
        "id": "f714526e-3ba5-4365-ae5e-c22463e91ef8"
    },
    {
        "author": "張栻",
        "paragraphs": [
            "乃祖至和間，忠謀書鼎彝。",
            "但知陛下聖，豈知吾言危。",
            "元祐愛君語，讀者猶涕洟。",
            "典刑今不亡，盛德故在茲。",
            "歲晚子過我，秀若齋房芝。",
            "持身蹈規矩，出語無瑕疵。",
            "向來長安道，詎肯舍靈龜。",
            "萬里一泮宮，行囊幾新詩。",
            "湘山足幽勝，而水清漣漪。",
            "登臨豈不樂，邂逅枌榆思。",
            "我懶抱僻學，絕絃理朱絲。",
            "子獨慕千載，悠然契心期。",
            "豈不爲我留，感此節物移。",
            "臨岐撫陳編，爲子三噫嘻。",
            "高深諒何極，循求有端倪。",
            "願言勉事此，奕葉光前規。"
        ],
        "title": "送范西叔教授西歸",
        "id": "fdb47f60-d573-4e87-8209-b4be36c5199f"
    },
    {
        "author": "張栻",
        "paragraphs": [
            "令君五畝園，不問蓬蒿深。",
            "江梅忽秀發，邂逅成賞音。",
            "一笑領諸客，掃地坐牆陰。",
            "清芳到酒面，落蕊飄衣襟。",
            "月去未忍去，起舞獨微吟。",
            "人自賞晤耳，問花亦何心。",
            "花雖有開落，意則無古今。",
            "須君戒勿折，嘉實看成林。"
        ],
        "title": "王長沙梅園分韻得林字",
        "id": "56bcdd87-e412-4641-947c-93bb15dd0f48"
    },
    {
        "author": "張栻",
        "paragraphs": [
            "自君之西來，吾徒獲三益。",
            "匪惟欣晤言，望見意已適。",
            "俯仰歲再更，交情共金石。",
            "翩然別我去，寧復得此客。",
            "諸公有推轂，詔下亟傳驛。",
            "嘉言久填胸，往覲天咫尺。",
            "豈其湘水邊，而可滯六翮。",
            "雖深惜別思，敢後天下責。",
            "嗟哉善利途，鷄鳴分舜蹠。",
            "浮雲起毫釐，乃有泰山隔。",
            "持身與謀國，茲義貫於一。",
            "君侯天資高，遇事無逼迫。",
            "所立凜不回，舉手謝物役。",
            "保此方寸印，勿受一塵隙。",
            "廓然麗昭回，萬象歸指畫。",
            "富貴豈君心，事業追往昔。",
            "贈言不能工，庶以永無斁。"
        ],
        "tags": [
            "泰山"
        ],
        "title": "送邵懷英赴召",
        "id": "6f1a4c75-e5bd-4ab5-97cf-eb8dd120272e"
    },
    {
        "author": "張栻",
        "paragraphs": [
            "寒收花尚瘦，風靜江不湍。",
            "元戎肅千騎，歷覽無留難。",
            "好景要徐出，微雲故遮闌。",
            "惟春布嘉惠，公豈樂遊觀。",
            "龐眉八十老，扶杖來蹣跚。",
            "去年幸一稔，何以報長官。",
            "酌酒公自勞，得無有愁嘆。",
            "嗟哉三章約，所貴簡且寬。",
            "黄堂載清靜，自覺田里安。",
            "須公出妙語，茲遊記不刊。"
        ],
        "title": "陪安國舍人勞農北郊分韻得闌字",
        "id": "78dfe271-49eb-47ec-be9f-eb07ff764881"
    },
    {
        "author": "張栻",
        "paragraphs": [
            "桐花三月寒，風雨滿江城。",
            "使君晚被酒，千騎過友生。",
            "名談宿霧捲，逸氣孤雲橫。",
            "揮斥看墨妙，笑語皆詩成。",
            "人物有如此，爾輩頼主盟。",
            "更呼南鄰客，共此樽酒傾。",
            "愛我庭下竹，頭角方崢嶸。",
            "永懷冰雪姿，寧復世俗情。",
            "新篇一湔祓，凡木不足程。",
            "願言謹封殖，歲晚長敷榮。"
        ],
        "title": "安國晚酌葵軒分韻得成字",
        "id": "2cef3ad2-f090-4426-a31f-5786f9311e3b"
    },
    {
        "author": "張栻",
        "paragraphs": [
            "桴鼓息荒村，襏襫盛南畝。",
            "永日省文書，呼客共樽酒。",
            "主人出塵姿，宛是靈和柳。",
            "行歸帝所遊，此地豈淹久。"
        ],
        "title": "安國置酒敬簡堂分韻得柳暗六春字  其一",
        "id": "335c2354-7b28-46ee-af41-c89521887163"
    },
    {
        "author": "張栻",
        "paragraphs": [
            "公卧百尺樓，餘子可下瞰。",
            "我每奉談麈，汲古得深探。",
            "身外皆爲餘，此道要無憾。",
            "從渠梅雨天，陰晴遞明暗。"
        ],
        "title": "安國置酒敬簡堂分韻得柳暗六春字  其二",
        "id": "b2f5cd10-734f-4576-8171-71405cfd8788"
    },
    {
        "author": "張栻",
        "paragraphs": [
            "公憎孔壬面，怪石乃寓目。",
            "夜堂發深藏，林立驚滿屋。",
            "我亦苦嗜此，一見下風伏。",
            "何當載而歸，妙策三十六。"
        ],
        "title": "安國置酒敬簡堂分韻得柳暗六春字  其三",
        "id": "efdd3cb0-b47c-4e0a-b0b7-4d4f65d1820f"
    },
    {
        "author": "張栻",
        "paragraphs": [
            "堂下列絲竹，堂上娛佳賓。",
            "相看夜未艾，樂此笑語真。",
            "風流今屬公，我輩但逡巡。",
            "文章千古意，翰墨四時春。"
        ],
        "title": "安國置酒敬簡堂分韻得柳暗六春字  其四",
        "id": "3bb9812d-ed08-45c9-b254-f8b803c75a24"
    },
    {
        "author": "張栻",
        "paragraphs": [
            "驅車望衡嶽，羣山政參差。",
            "微風忽南來，雲幕爲四垂。",
            "炎官挾蓐收，從以萬玉妃。",
            "庭熒亦何有，尺璧仍珠璣。",
            "奇貨吾敢居，妙意良自知。",
            "林巒倏變化，轍迹平高低。",
            "喬松與修竹，錯立呈瑰姿。",
            "清新足遐寄，浩蕩多餘思。",
            "平生湘南道，未省有此奇。",
            "況復得佳友，晤言相追隨。",
            "茅簷舉杯酒，旅榻誦新詩。",
            "更約登絕頂，同觀霽色時。"
        ],
        "title": "同元晦擇之遊嶽道遇大雪馬上作",
        "id": "c8ef0e30-1848-417b-b4b6-cae30871773b"
    },
    {
        "author": "張栻",
        "paragraphs": [
            "君侯起南服，豪氣蓋九州。",
            "頃登文石陛，忠言動宸旒。",
            "坐令聲利場，縮頸仍包羞。",
            "却來卧衡門，無愧自日休。",
            "盡收湖海氣，仰希洙泗游。",
            "不遠關山阻，爲我再月留。",
            "遺經得紬繹，心事兩綢繆。",
            "超然會太極，眼底無全牛。",
            "惟茲斷金友，出處寧殊謀。",
            "南山對床語，匪爲林壑幽。",
            "白雲政在望，歸袂風颼飀。",
            "朝來出別語，已抱離索憂。",
            "妙質貴强矯，精微更窮搜。",
            "毫釐有弗察，體用豈周流。",
            "驅車萬里道，中途可停輈。",
            "勉哉共無斁，邈矣追前修。"
        ],
        "title": "詩送元晦尊兄",
        "id": "0d445223-e6bd-4808-95c0-6f0e6a8a77cb"
    },
    {
        "author": "張栻",
        "paragraphs": [
            "人言南山巔，煙雲聳樓觀。",
            "俯瞰了坤倪，仰攀接天漢。",
            "勇往愧未能，長吟湘水畔。",
            "茲來渺遐思，風雪豈中斷。",
            "行行重行行，敢起自畫歎。",
            "我聞精神交，石裂冰可泮。",
            "陰沴驅層霄，呆日麗旭旦。",
            "决策君勿疑，此理或通貫。"
        ],
        "tags": [
            "衡山"
        ],
        "title": "遊南嶽風雪未已决策登山用春風樓韻",
        "id": "d72953c3-b6b9-4af7-af64-f97b7f8f3420"
    },
    {
        "author": "張栻",
        "paragraphs": [
            "築居湘水濱，歲月亦已久。",
            "寧知負郭東，勝處入君手。",
            "回環烟塢深，有此溪十畝。",
            "朝暾穿林薄，荷氣薰戶牖。",
            "堂堂吾州牧，下馬喚賓友。",
            "主人故喜事，一笑具殽䔩。",
            "汲泉泛崇蓮，洗醆傾稚酒。",
            "淋漓壁間書，自可傳不朽。",
            "我獨留薄莫，并溪時矯首。",
            "人言君不偶，此豈落人後。",
            "觀君眉宇間，似亦挾所有。",
            "隔溪更幽絕，古木蔭高阜。",
            "却立望遥岑，四序列鍾卣。",
            "買山吾計决，便欲剪榛莠。",
            "居然顓一壑，豈羨印如斗。",
            "未知鄰家翁，還肯見容否。"
        ],
        "title": "陪舍人兄過陳仲思溪亭深有買山卜鄰之意舍人兄預以顓壑見名因成古詩贈仲思",
        "id": "dca878df-b064-4c0d-86b0-7fada47b8b46"
    },
    {
        "author": "張栻",
        "paragraphs": [
            "堂堂希白翁，共惟同出自。",
            "百年詩禮傳，名教有樂地。",
            "嗟予力未勝，永抱蓼莪意。",
            "積累蓋百艱，承家豈云易。",
            "惕然履淵冰，中夜耿不寐。",
            "協心望爾曹，勉力紹前志。",
            "歲晚期有成，庶或保無墜。"
        ],
        "title": "送然姪西歸二首  其一",
        "id": "69d0e678-81b8-4e32-9acd-539938deb7ac"
    },
    {
        "author": "張栻",
        "paragraphs": [
            "自子來見我，倏焉十六秋。",
            "一聞沂上音，此意便綢繆。",
            "中間豈不別，會合同轉頭。",
            "今茲舍我去，萬里不復留。",
            "豈不能挽子，懼子爲親憂。",
            "六月送歸船，我思與悠悠。",
            "愛子剛毅資，不作繞指柔。",
            "願子進問學，琢磨須自修。",
            "居然知見廣，百病會有瘳。",
            "誰謂道云遠，行矣當深求。"
        ],
        "title": "送然姪西歸二首  其二",
        "id": "1bf1d4e4-bc2f-4dbe-9c7a-32c9d5d0a504"
    },
    {
        "author": "張栻",
        "paragraphs": [
            "元祐不復見，太史今諸孫。",
            "人物尚論世，典刑故猶存。",
            "酣歌拓金戟，三年佐雄藩。",
            "超然車馬中，高韻獨孤騫。",
            "永懷白鷗盟，修竹滿故園。",
            "得句見眉睫，外慕何足言。",
            "顧以感知己，跋馬向修門。",
            "朝開英俊途，王度待討論。",
            "小試翰林手，乘槎薄崑崙。",
            "我懶卧衡麓，秋風擷蘭蓀。",
            "交遊歎益落，拭目看騰掀。",
            "軒冕豈足貴，政爾名義尊。",
            "執手念相聞，此意古所敦。"
        ],
        "title": "送黄子默",
        "id": "34b6c722-cd41-4722-bdc3-a2ccf493d040"
    },
    {
        "author": "張栻",
        "paragraphs": [
            "入門認溪碧，循流識深源。",
            "念我昔此來，及今七寒暄。",
            "人事幾更變，寒花故猶存。",
            "堂堂武夷翁，道義世所尊。",
            "永袖霖雨手，琴書賁丘園。",
            "當時經行地，尚想語笑溫。",
            "愛此亭下水，固若玻璃盆。",
            "晴看浪花湧，靜見潜鱗翻。",
            "朝昏遞日月，俯仰鑑乾坤。",
            "因之發深感，倚檻更忘言。"
        ],
        "title": "過胡文定公碧泉書堂",
        "id": "d6c0babf-c275-4336-852f-d8df3019c691"
    },
    {
        "author": "張栻",
        "paragraphs": [
            "相逢傾蓋地，回首歎川上。",
            "士窮不足怪，但喜氣愈王。",
            "凜然歲寒姿，儒林有龍象。",
            "棲遲似隠君，矍鑠真詩將。",
            "惟應一彈指，欲了四大藏。",
            "舊習想冰消，豈復留餘恙。",
            "新篇更紆餘，和氣與醖釀。",
            "却思東魯遊，幾載南陽葬。",
            "風霜摧宰木，日月隨過浪。",
            "豈期經世心，晚歲成獨往。",
            "蕭然屋半欹，使我懷抱愴。",
            "獨有千載傳，此事可憑仗。",
            "細觀宇宙間，何得復何喪。",
            "尚期浮雲開，衡嶽來見狀。",
            "秋壑采蘭蓀，霜林收栗橡。",
            "曉看日浮空，夜賞雪侵帳。",
            "更憐二三友，前山屹相望。",
            "文會儻來尋，勝踐天所相。",
            "妙理須細論，長歌却雄放。",
            "褰裳請勿疑，當仁應不讓。"
        ],
        "title": "次韻德美碧泉感舊之什且約胡廣仲伯逢季丘來會上封",
        "id": "d2ce566b-8dff-4fa3-94d8-2ba8dc70b4af"
    },
    {
        "author": "張栻",
        "paragraphs": [
            "雨後溪重碧，木落山增明。",
            "西風肅羣物，感此秋氣清。",
            "振衣千崖表，俯瞰萬籟生。",
            "匪云幽遐慕，政爾未忘情。"
        ],
        "title": "自西園登山",
        "id": "867719dc-93a3-4060-a2fd-d3876373f87c"
    },
    {
        "author": "張栻",
        "paragraphs": [
            "我尋西園路，徑上上封寺。",
            "竹輿不留行，及此秋容霽。",
            "磴危霜葉滑，林空山果墜。",
            "崇蘭供清芬，深壑遞幽吹。",
            "不知山益高，但覺冷侵袂。",
            "路回屹陰崖，突兀聳蒼翠。",
            "故應祝融尊，羣峰拱而侍。",
            "金碧雖在眼，勇往詎容憩。",
            "絕頂極遐觀，脚力聊一試。",
            "昔遊冰雪中，未盡登臨意。",
            "茲來天宇肅，舉目凈纖翳。",
            "遠邇無遁形，高低同一視。",
            "永惟元化功，清濁分萬類。",
            "運行有機緘，浩蕩見根柢。",
            "此理復何窮，臨風但三喟。"
        ],
        "title": "路出祝融背仰見上封寺遂登絕頂",
        "id": "63b3ad60-9ffe-4a84-a0e9-34776c3dc819"
    },
    {
        "author": "張栻",
        "paragraphs": [
            "披衣凜中夜，起步祝融巔。",
            "何許冰雪輪，皎皎飛上天。",
            "清光正在手，空明浩無邊。",
            "羣峯儼環列，玉樹生瓊田。",
            "白雲起我旁，兩腋風翩翩。",
            "舉酒發浩歌，萬籟爲寂然。",
            "寄言平生友，誦我山中篇。"
        ],
        "title": "中夜祝融觀月",
        "id": "fa734645-ad46-48a1-a4ad-ce7373344537"
    },
    {
        "author": "張栻",
        "paragraphs": [
            "浮氣列下陳，天凈澄秋容。",
            "朝暾何處升，彷彿認微紅。",
            "須臾眩衆采，閶闔開九重。",
            "金鉦忽湧出，晃蕩浮雙瞳。",
            "乾坤豁呈露，羣物光芒中。",
            "誰知雷池景，乃與日觀同。",
            "徒傾葵藿心，再拜御曉風。"
        ],
        "title": "晨鐘動雷池望日",
        "id": "f4bc7142-034b-4a5a-85e5-36e9290d4415"
    },
    {
        "author": "張栻",
        "paragraphs": [
            "腰鎌聲相呼，十百南畝穫。",
            "婦持黍漿饋，幼稚走雀躍。",
            "辛勤既百爲，幸此歲不惡。",
            "王租敢不供，大室趣逋約。",
            "雖云粒米多，未辦了升龠。",
            "姑寬目前饑，詎有卒歲樂。",
            "樂歲尚爾爲，一歉更何託。",
            "書生獨多憂，何以救民瘼。"
        ],
        "title": "道旁見穫者",
        "id": "546181af-8031-47cd-b33b-784e956cb4a5"
    },
    {
        "author": "張栻",
        "paragraphs": [
            "羸驂出東郭，靜與幽意期。",
            "尋梅冷入眼，野路信所之。",
            "寒萼靳未吐，我自愛橫枝。",
            "雪花忽排空，成此一段奇。",
            "歲晚故人闊，天寒鴻鴈稀。",
            "南國少霜霰，北山多蕨薇。",
            "坐看節物改，莫遣心事違。",
            "角巾風獵獵，日暮獨吟歸。"
        ],
        "title": "臘後一日尋梅東門外馬上遇雪",
        "id": "466557c5-d02b-416b-a1c6-083bc31ca4cb"
    },
    {
        "author": "張栻",
        "paragraphs": [
            "南州冬多溫，一雪已可貴。",
            "今年臘三白，故足蘇品彙。",
            "朝來并危欄，舉酒聊自慰。",
            "翩翩著客衣，漠漠亂雲氣。",
            "珪璧滿天地，造物初不費。",
            "更邀二三友，晤賞見風味。",
            "燭至僕尚更，酒苦飲亦既。",
            "仍遣探梅花，已折南枝未。"
        ],
        "title": "雪中登樓分韻得未字",
        "id": "d949b8e4-4495-4bde-8318-7e8f6468763b"
    },
    {
        "author": "張栻",
        "paragraphs": [
            "權門極珍羞，未辦食龍肉。",
            "我家湘楚山，籜龍飫奴僕。",
            "淮南戶戶有黄虀，公今徑歸亦不癡。",
            "更包笋脯贈行李，定應笑殺長安兒。"
        ],
        "title": "笋脯一平馳寄因和去歲詩爲一笑春笋未盛尚續致也",
        "id": "3e3ae6c8-4677-4bff-ab2f-2c3e287595e8"
    },
    {
        "author": "張栻",
        "paragraphs": [
            "公來使湘州，氣象日淳美。",
            "不爲察察明，自謂平平耳。",
            "未須走原隰，但使心如水。",
            "儻無耳目蔽，庭戶即千里。",
            "頃聞上封章，便欲返桑梓。",
            "其如矍鑠姿，難著湖山裏。",
            "春風一札下，趣往覲天咫。",
            "新淥渺滄洲，揚舲一何駛。",
            "士方處遠外，憂國抱藴底。",
            "寧應立君前，輔車有或柅。",
            "煌煌四門開，側席問民疻。",
            "百慮願畢陳，高風泚餘子。"
        ],
        "title": "湖南使者邵公召赴行在所寓客張某敬賦以餞行李",
        "id": "573750d8-b050-4c17-a089-f30a41c234ac"
    },
    {
        "author": "張栻",
        "paragraphs": [
            "流水浩無息，游雲去不休。",
            "我思在何許，起步三徑幽。",
            "男子四方志，胡爲守一丘。",
            "盍簪未可期，此意空綢繆。",
            "平生子朱子，砥柱屹橫流。",
            "探古獨遐觀，萬象供雙眸。",
            "結友得林子，苦心事窮搜。",
            "看渠清介姿，便可披羊裘。",
            "昔者千里駕，共我風雪遊。",
            "永言清絕景，祇以好語酬。",
            "居然隔年別，却喜翰墨留。",
            "詩來尚記憶，知子不我尤。",
            "講習今難忘，離索古所憂。",
            "但當勉耘耔，歲晚儻可收。"
        ],
        "title": "次韻元晦擇之雪中見懷",
        "id": "bd7e434d-184f-408a-b138-b4602371ba1e"
    },
    {
        "author": "張栻",
        "paragraphs": [
            "季也有行役，我思獨悠悠。",
            "親朋非不多，子能從之遊。",
            "挂席上湘水，青山挾行舟。",
            "籃輿問嶺路，政爾荔子秋。",
            "人言桂林好，頗復類中州。",
            "近郊多勝概，雉堞冠層樓。",
            "待渠幕府暇，時與同冥搜。",
            "吾子有令姿，胸中富九流。",
            "處世多齟齬，但當付滄洲。",
            "超然擴遐思，詎可耳目謀。",
            "願爲百鍊剛，莫作繞指桑。",
            "昔人不吾欺，子盍試反求。",
            "預想他年歸，此地復綢繆。",
            "刮目看二子，一笑紓百憂。"
        ],
        "title": "送甘甥可大從定叟弟之桂林",
        "id": "00f9f064-fb32-4e35-b49b-6fa7368cf520"
    },
    {
        "author": "張栻",
        "paragraphs": [
            "江樓倚夜闌，樽酒留客醉。",
            "挽衣更小語，不盡今夕意。",
            "吾家德義尊，此豈在名位。",
            "勉哉嗣芬芳，停此寬別思。"
        ],
        "title": "湘中館餞定叟弟分韻得位字",
        "id": "82bb410a-aa95-4604-8d1e-47cee41f2c2f"
    },
    {
        "author": "張栻",
        "paragraphs": [
            "維衡屹南荒，作鎮自開闢。",
            "蟠根結地厚，面勢倚空碧。",
            "陂陀數州境，高下相接迹。",
            "麓山乃其趾，神秀固未極。",
            "定王十里城，處處見山色。",
            "知誰長在眼，嗟此塵中客。",
            "觀風君獨暇，延納到几席。",
            "得句恍忘言，寄興渺今昔。",
            "自君之東來，民瘼極探索。",
            "仁言徹九關，寧懼虎豹厄。",
            "諏詢遍南畝，民肥吾則瘠。",
            "築亭一舒嘯，逮此百憂隙。",
            "看山儻不愧，隠几亦聊適。",
            "寄語後來者，此意當無斁。"
        ],
        "title": "廣漢黄仲秉即轉運使治之東作亭扁以楚翠蓋取杜陵所謂楚岫千峰翠者屬客賦詩",
        "id": "295950e0-6139-4913-a3fa-75bde96a39d6"
    },
    {
        "author": "張栻",
        "paragraphs": [
            "節物歲云暮，九衢塵滿袍。",
            "起我二三友，招要步林皋。",
            "仰看冥飛鴻，俯覽千丈濤。",
            "石徑上深窈，竹風更蕭騷。",
            "杯槃自真率，更起瀉濁醪。",
            "歎我會合難，慰我涉歷勞。",
            "薰然鄉社遊，飲少意已陶。",
            "我亦壽長者，萬里欣所遭。",
            "嗟哉士業艱，逝矣日月滔。",
            "古義重金石，外物真秋毫。",
            "願言共勉厲，勿負岷山高。"
        ],
        "title": "三茅觀李仁父劉文潜員顯道趙溫叔崔子淵置酒分韻得高字",
        "id": "e33cae37-b096-49d4-92eb-a54baf22596b"
    },
    {
        "author": "張栻",
        "paragraphs": [
            "披雲得新腴，煮泉聽松風。",
            "香永味自真，不與餘品同。",
            "悠然泊莫留，歸來隠疎鐘。",
            "念昔湘濱游，年年擷芳叢。",
            "遲日照高嶺，新雷驚蟄龍。",
            "落磑快先啜，鼓腹欣策功。",
            "夜燈紫筠窗，香生編簡中。",
            "誰與共此樂，臭味有鄰翁。",
            "朅來七里城，日月轉飛蓬。",
            "山川豈不好，予憂日忡忡。",
            "酌此差自慰，思君復無窮。"
        ],
        "title": "寒食前三日野步烏龍山中石上往往多新芽手擷盈匊酌玉泉煮之芳甘特甚有懷伯承兄賦此以寄",
        "id": "e3df1fd9-8707-4f8c-a4c2-e854446a8d28"
    },
    {
        "author": "張栻",
        "paragraphs": [
            "平生苕霅夢，邂逅此登臨。",
            "青山秀而遠，溪水潔且深。",
            "浮玉千古色，飛鳳何年音。",
            "小丘闢茺薈，修竹初成林。",
            "居然得此客，領畧還披襟。",
            "已歌棠棣詩，更作伐木吟。",
            "兄嗟弟行役，友念朋盍簪。",
            "情深語更質，意到酒自斟。",
            "荷風生泊莫，凉雨洗遥岑。",
            "翻然放舟去，別緒故難任。",
            "我行日以遠，佳處長會心。",
            "作詩寄余韻，併以謝幽尋。"
        ],
        "title": "六月晦發霅川廣德兄與諸友飲餞于漁山已而皆有詩贈別寄此言謝",
        "id": "a7600878-b298-47cf-b27d-cf38959ac52c"
    },
    {
        "author": "張栻",
        "paragraphs": [
            "我登姑蘇臺，笑指前溪水。",
            "水從具區來，古色映清泚。",
            "明朝泛舟去，兩岸雜蘋芷。",
            "縈紆知幾曲，舉目皆可喜。",
            "稻熟千頃黄，秋入四山紫。",
            "疎鐘度橫塘，青帘穿野市。",
            "忽驚秀氣逼，突兀平地起。",
            "飛閣出林顛，穹石滿山趾。",
            "褰裳上深徑，鳴蟬聲聒耳。",
            "木罅露遐觀，欲進足屢止。",
            "梵宮開何年，金碧煥相倚。",
            "上方納湖光，千里凈如砥。",
            "中峯何亭亭，正爾當燕几。",
            "沙闊鷗鷺微，水落魚龍徙。",
            "雲遶闔閭邦，草迷于越壘。",
            "琴臺俯香徑，不念前王侈。",
            "茲山自古今，詎此能爲疻。",
            "老松獨堅卧，根株互盤峙。",
            "頹然閲滄波，愛此青未已。",
            "我來三日留，幽事付行李。",
            "領畧寧有窮，登臨聊可紀。"
        ],
        "title": "遊靈岩",
        "id": "45ecceca-8590-4722-941f-9b558d88d14e"
    },
    {
        "author": "張栻",
        "paragraphs": [
            "茲泉幾歲月，復此慰渴心。",
            "諒惟獨鍾秀，源委來何深。",
            "在昔抱幽獨，邂逅逢賞音。",
            "希聲聽者難，至味乃可尋。",
            "兀坐正亭午，凉風度清陰。",
            "於焉有深晤，三歎復微吟。"
        ],
        "title": "遊惠山",
        "id": "c55a9853-7d49-493d-beab-55ade81149ed"
    },
    {
        "author": "張栻",
        "paragraphs": [
            "舊聞齊山勝，抱病來登臨。",
            "蒼然俯平湖，秀出幾百尋。",
            "穹石天與巧，修篁近成林。",
            "高攀極巉巖，俯探窮窈深。",
            "愛此堅貞姿，摩挲會予心。",
            "憶行西湖岸，亦復多嶔崟。",
            "頗恨人力勝，刻畫時見侵。",
            "誰知醜石面，乃亦變孔壬。",
            "何如榛莽間，屹立長森森。",
            "天然抱幽獨，妙質逢賞音。",
            "支筇到絕頂，孤亭指遥岑。",
            "樊川有留詠，兀坐一長吟。"
        ],
        "tags": [
            "西湖"
        ],
        "title": "遊池州齊山",
        "id": "61b5960d-e56e-428f-a74a-b6a58cd9cbc1"
    },
    {
        "author": "張栻",
        "paragraphs": [
            "平生子林子，一別今幾春。",
            "寧知林壑中，忽見題墨新。",
            "巉巉屹蒼石，恍若對其人。",
            "徘徊不忍去，我懷誰爲陳。",
            "自子來江東，相去亦已邇。",
            "謂當復相逢，跂首日望子。",
            "云何竟差池，又此隔千里。",
            "憑高久佇立，飛鴻渺煙水。"
        ],
        "title": "齊山石壁間見林擇之題字緬懷其人賦此",
        "id": "dbbbb79e-a614-4968-8296-d474abd3137e"
    },
    {
        "author": "張栻",
        "paragraphs": [
            "千秋馬當廟，千尋獅子磯。",
            "寒風起崖腹，慘澹含陰威。",
            "孤帆駕巨浪，瞬息洲渚非。",
            "忠信儻可仗，神理茲不違。"
        ],
        "title": "過馬當山",
        "id": "56488ac2-2b44-432f-ae35-5b72313e7e58"
    },
    {
        "author": "張栻",
        "paragraphs": [
            "平生乖崖公，及此拜仿像。",
            "凜然風埃外，餘子避英爽。",
            "憶公昔正色，抗論指邪枉。",
            "念當絕其根，所畏日滋長。",
            "晴空轟雷霆，下土走魅魍。",
            "云何廊廟姿，半世江海上。",
            "徒令治郡聲，迄今滿天壤。",
            "論相危及公，亦豈坐倔彊。",
            "嗟哉彼隘俗，利欲扼其吭。",
            "聞公卓絕風，吐舌仍儻怳。",
            "豈知古之人，事業係所養。",
            "臨機隨手應，如爬適苛癢。",
            "李侯亦高世，希蹤自疇曩。",
            "萬里見丹青，高堂闢虛敞。",
            "琅琅壁間記，讀者興慕仰。",
            "我來歲云莫，霜林振餘響。",
            "嘆息重徘徊，題詩詔吾黨。"
        ],
        "title": "過乖崖堂",
        "id": "02190935-ee76-4cbe-ada8-2bcac4184e0f"
    },
    {
        "author": "張栻",
        "paragraphs": [
            "窮冬泝荆江，風急波濤怒。",
            "張君一葉舟，追逐任掀舞。",
            "時從古岸邊，頗得班荆語。",
            "君家岷山下，須眉挾風雨。",
            "萬里垂橐歸，問君自何苦。",
            "兩兒纔過膝，秀色隠眉宇。",
            "昨者試省中，旁觀正如堵。",
            "誦書聲琅琅，亦復記訓詁。",
            "呼前與酬答，進止良應矩。",
            "我爲三咨嗟，每見必摩拊。",
            "祝君須愛惜，事業貴有序。",
            "美質在陶冶，如器無苦窳。",
            "道遠方愁予，速成戒自古。",
            "可使利欲風，居然熏肺腑。",
            "良心人所同，愛敬發端緒。",
            "岷江本一勺，東流貫吳楚。",
            "但當養其源，日進自莫禦。",
            "君歸閉門思，予言或可取。"
        ],
        "title": "張子囦携二子西歸求予詩爲賦此以致鄉黨之義",
        "id": "3ae5adc9-fdc3-41e8-993d-d25ef43825ac"
    }
]