[
    {
        "author": "杜甫",
        "paragraphs": [
            "聞道收宗廟，鳴鑾自陝歸。",
            "傾都看黃屋，正殿引朱衣。",
            "劒外春天遠，巴西敕使稀。",
            "念君輕世亂，匹馬向王畿。"
        ],
        "title": "巴西聞收宮闕送班司馬入京",
        "id": "23deeeb0-58ff-4e9d-8464-ad71bd230433"
    },
    {
        "author": "杜甫",
        "paragraphs": [
            "紫蕚扶千蘂，黃鬚照萬花。",
            "忽疑行暮雨，何事入朝霞。",
            "恐是潘安縣，堪留衛玠車。",
            "深知好顏色，莫作委泥沙。"
        ],
        "tags": [
            "写花",
            "花"
        ],
        "title": "花底",
        "id": "fe45650e-1ae7-4cbd-8106-ba3c09edefeb"
    },
    {
        "author": "杜甫",
        "paragraphs": [
            "只道梅花發，那知柳亦新。",
            "枝枝總到地，葉葉自開春。",
            "紫燕時飜翼，黃鸝不露身。",
            "漢南應老盡，霸上遠愁人。"
        ],
        "title": "柳邊",
        "id": "c06c6f1d-b88f-4169-8df1-6aea35110ec1"
    },
    {
        "author": "杜甫",
        "paragraphs": [
            "文章亦不盡，竇子才縱橫。",
            "非爾更苦節，何人符大名。",
            "讀書雲閣觀，問絹錦官城。",
            "我有浣花竹，題詩須一行。"
        ],
        "title": "送竇九歸成都",
        "id": "f76dcec1-ab9d-432e-a10c-da58ae8ad0b1"
    },
    {
        "author": "杜甫",
        "paragraphs": [
            "塵滿萊蕪甑，堂橫單父琴。",
            "人皆知飲水，公輩不偷金。",
            "梁獄書因上，秦臺鏡欲臨。",
            "獨醒時所嫉，羣小謗能深。",
            "即出黃沙在，何須白髮侵。",
            "使君傳舊德，已見直繩心。"
        ],
        "title": "贈裴南部聞袁判官自來欲有按問",
        "id": "5312939e-9860-410f-b72b-da8477a2f370"
    },
    {
        "author": "杜甫",
        "paragraphs": [
            "無數涪江筏，鳴橈總發時。",
            "別離終不久，宗族忍相遺。",
            "白狗黃牛峽，朝雲暮雨祠。",
            "所過頻問訊，到日自題詩。"
        ],
        "title": "奉使崔都水翁下峽",
        "id": "91177514-d91b-4944-b496-b0f269c71a11"
    },
    {
        "author": "杜甫",
        "paragraphs": [
            "江頭且繫船，爲爾獨相憐。",
            "雲散灌壇雨，春青彭澤田。",
            "頻驚適小國，一擬問高天。",
            "別後巴東路，逢人問幾賢。"
        ],
        "title": "題郪縣郭三十二明府茅屋壁",
        "id": "d4010d4c-2722-4642-b637-2cf560582ceb"
    },
    {
        "author": "杜甫",
        "paragraphs": [
            "江浦雷聲喧昨夜，春城雨色動微寒。",
            "黃鸝竝坐交愁濕，白鷺羣飛大劇乾。",
            "晚節漸於詩律細，誰家數去酒杯寬。",
            "惟吾最愛清狂客，百徧向看意未闌。"
        ],
        "tags": [
            "喜悦",
            "抒情",
            "郁闷",
            "写景",
            "友人"
        ],
        "title": "遣悶戲呈路十九曹長",
        "id": "7eef5518-c3df-4603-90f6-c27d3beb8e4e"
    },
    {
        "author": "杜甫",
        "paragraphs": [
            "新亭有高會，行子得良時。",
            "日動映江幕，風鳴排檻旗。",
            "絕葷終不改，勸酒欲無詞。",
            "已墮峴山淚，因題零雨詩。"
        ],
        "title": "隨章留後新亭會送諸君",
        "id": "fddb5609-2370-40d9-bac7-cc918bd325da"
    },
    {
        "author": "杜甫",
        "paragraphs": [
            "聞說江山好，憐君吏隱兼。",
            "寵行舟遠泛，怯別酒頻添。",
            "推薦非承乏，操持必去嫌。",
            "他時如按縣，不得慢陶潛。"
        ],
        "title": "東津送韋諷攝閬州錄事",
        "id": "2922969a-0b64-4b76-8b6c-6439d02abde9"
    },
    {
        "author": "杜甫",
        "paragraphs": [
            "陳迹隨人事，初秋別此亭。",
            "重來棃葉赤，依舊竹林青。",
            "風幔何時卷，寒砧昨夜聲。",
            "無由出江漢，愁緒月冥冥。"
        ],
        "title": "客舊館",
        "id": "c3e95b39-e022-478a-ab92-a7f7a5fd12e4"
    },
    {
        "author": "杜甫",
        "paragraphs": [
            "聞道王喬舄，名因太史傳。",
            "如何碧雞使，把詔紫微天。",
            "秦嶺愁回馬，涪江醉泛船。",
            "青城漫污雜，吾舅意淒然。"
        ],
        "title": "閬州奉送二十四舅使自京赴任青城",
        "id": "cc83eaf8-ab69-4f5c-9c06-69c67cd72651"
    },
    {
        "author": "杜甫",
        "paragraphs": [
            "高齋常見野，愁坐更臨門。",
            "十月山寒重，孤城月水昏。",
            "葭萌氐種迥，左擔犬戎存。",
            "終日憂奔走，歸期未敢論。"
        ],
        "title": "愁坐",
        "id": "1d5ba079-7c3a-4b81-a2f0-4610ecf38b2b"
    },
    {
        "author": "杜甫",
        "paragraphs": [
            "北池雲水闊，華館闢秋風。",
            "獨鶴元依渚，衰荷且映空。",
            "采菱寒刺上，蹋藕野泥中。",
            "素檝分曹往，金盤小徑通。",
            "萋萋露草碧，片片晚旗紅。",
            "杯酒霑津吏，衣裳與釣翁。",
            "異方初豔菊，故里亦高桐。",
            "搖落關山思，淹留戰伐功。",
            "嚴城殊未掩，清宴已知終。",
            "何補參卿事，歡娛到薄躬。"
        ],
        "title": "陪鄭公秋晚北池臨眺",
        "id": "179a54b5-59cf-40f3-8fae-63d317331dce"
    },
    {
        "author": "杜甫",
        "paragraphs": [
            "五載客蜀郡，一年居梓州。",
            "如何關塞阻，轉作瀟湘游。",
            "世事已黃髮，殘生隨白鷗。",
            "安危大臣在，不必淚長流。"
        ],
        "tags": [
            "忧国忧民",
            "抒怀",
            "感伤"
        ],
        "title": "去蜀",
        "id": "b961a873-0d3a-4be4-afbe-14b127e48d06"
    },
    {
        "author": "杜甫",
        "paragraphs": [
            "收帆下急水，卷幔逐回灘。",
            "江市戎戎暗，山雲淰淰寒。",
            "村荒無徑入，獨鳥怪人看。",
            "已泊城樓底，何曾夜色闌。"
        ],
        "title": "放船",
        "id": "014b2ad0-4cb1-43fb-9901-35e3650f105f"
    },
    {
        "author": "杜甫",
        "paragraphs": [
            "故舊誰憐我，平生鄭與蘇。",
            "存亡不重見，喪亂獨前途。",
            "豪俊何人在，文章埽地無。",
            "羇遊萬里闊，凶問一年俱。",
            "白首中原上，清秋大海隅。",
            "夜臺當北斗，泉路著東吳。",
            "得罪台州去，時危棄碩儒。",
            "移官蓬閣後，穀貴沒潛夫。",
            "流慟嗟何及，銜冤有是夫。",
            "道消詩興廢，心息酒爲徒。",
            "許與才雖薄，追誰跡未拘。",
            "班揚名甚盛，嵇阮逸相須。",
            "會取君臣合，寧銓品命殊。",
            "賢良不必展，廊廟偶然趨。",
            "勝決風塵際，功安造化鑪。",
            "從容拘舊學，慘澹閟陰符。",
            "擺落嫌疑久，哀傷志力輸。",
            "俗依緜谷異，客對雪山孤。",
            "童稚思諸子，交朋列友于。",
            "情乖清酒送，望絕撫墳呼。",
            "瘧病餐巴水，瘡痍老蜀都。",
            "飄零迷哭處，天地日榛蕪。"
        ],
        "title": "哭台州鄭司戶蘇少監",
        "id": "65c98846-6b8b-4319-a10e-d3c5c0fde249"
    },
    {
        "author": "杜甫",
        "paragraphs": [
            "東川詩友合，此贈怯輕爲。",
            "況復傳宗近，空然惜別離。",
            "梅花交近野，草色向平池。",
            "儻憶江邊臥，歸期願早知。"
        ],
        "title": "送王侍御往東川放生池祖席",
        "id": "f41f729c-f562-4abf-9706-57067fcc0135"
    },
    {
        "author": "杜甫",
        "paragraphs": [
            "苒苒谷中寺，娟娟林表峰。",
            "闌干上處遠，結構坐來重。",
            "騎馬行春徑，衣冠起晚鐘。",
            "雲門青寂寂，此別惜相從。"
        ],
        "title": "惠義寺送王少尹赴成都",
        "id": "66c98290-0989-44c8-9f45-1342193ff3b8"
    },
    {
        "author": "杜甫",
        "paragraphs": [
            "避地歲時晚，竄身筋骨勞。",
            "詩書遂牆壁，奴僕且旌旄。",
            "行在僅聞信，此生隨所遭。",
            "神堯舊天下，會見出腥臊。"
        ],
        "title": "避地",
        "id": "6532c143-b684-4399-abfa-4edc7e8de03c"
    },
    {
        "author": "杜甫",
        "paragraphs": [
            "朱櫻此日垂朱實，郭外誰家負郭田。",
            "萬里相逢貪握手，高才却望足離筵。"
        ],
        "title": "惠義寺園送辛員外",
        "id": "2e5493f5-221b-4d85-b367-a36cf73f5645"
    },
    {
        "author": "杜甫",
        "paragraphs": [
            "雙峰寂寂對春臺，萬竹青青照客杯。",
            "細草留連侵坐輭，殘花悵望近人開。",
            "同舟昨日何由得，竝馬今朝未擬迴。",
            "直到緜州始分首，江邊樹裏共誰來。"
        ],
        "title": "又送",
        "id": "086d35f6-842f-46fc-a942-87669c4278ff"
    },
    {
        "author": "杜甫",
        "paragraphs": [
            "客心驚暮序，賓雁下襄州。",
            "共賞重陽節，言尋戲馬遊。",
            "湖風秋戍柳，江雨暗山樓。",
            "且酌東籬菊，聊祛南國愁。"
        ],
        "title": "九日登梓州城",
        "id": "49ba8a46-b588-44fe-8415-e86c3bd6e61e"
    },
    {
        "author": "杜甫",
        "paragraphs": [
            "三月雪連夜，未應傷物華。",
            "只緣春欲盡，留著伴棃花。"
        ],
        "tags": [
            "梨花",
            "写雪",
            "雪"
        ],
        "title": "闕題",
        "id": "f5044be6-11b0-44c7-8480-17a31e0b4637"
    },
    {
        "author": "杜甫",
        "paragraphs": [
            "寒食少天氣，東風多柳花。",
            "小桃知客意，春盡始開花。"
        ],
        "title": "句",
        "id": "a0588679-461e-449d-9758-01d6bc1f6e9d"
    },
    {
        "author": "賈至",
        "paragraphs": [
            "胡羯亂中夏，鑾輿忽南巡。",
            "衣冠陷戎寇，狼狽隨風塵。",
            "豳公秉大節，臨難不顧身。",
            "激昂白刃前，濺血下沾巾。",
            "尚書抱忠義，歷險披荆榛。",
            "扈從出劍門，登翼岷江濱。",
            "時望挹侍郎，公才標縉紳。",
            "亭亭崑山玉，皎皎無緇磷。",
            "顧惟乏經濟，扞牧陪從臣。",
            "永願雪會稽，仗劍清咸秦。",
            "太皇時內禪，神器付嗣君。",
            "新命集舊邦，至德被遠人。",
            "捧冊自南服，奉詔趨北軍。",
            "覲謁心載馳，違離難重陳。",
            "策馬出蜀山，畏途上緣雲。",
            "飲啄叢箐間，棲息虎豹羣。",
            "崎嶇凌危棧，惴慄驚心神。",
            "峭壁上嶔岑，大江下沄沄。",
            "皇風扇八極，異類懷深仁。",
            "元兇誘黠虜，肘腋生妖氛。",
            "明主信英武，威聲赫四鄰。",
            "誓師自朔方，旗幟何繽紛。",
            "鐵騎照白日，旄頭拂秋旻。",
            "將來蕩滄溟，寧止蹴崑崙。",
            "古來有屯難，否泰長相因。",
            "夏康纘禹績，代祖復漢勳。",
            "于役各勤王，驅馳拱紫宸。",
            "豈惟太公望，往昔逢周文。",
            "誰謂三傑才，功業獨殊倫。",
            "感此慰行邁，無爲歌苦辛。"
        ],
        "title": "自蜀奉冊命往朔方途中呈韋左相文部房尚書門下崔侍郎",
        "id": "a64899a4-3471-40d4-a63a-336d1b9145c0"
    },
    {
        "author": "賈至",
        "paragraphs": [
            "朔風吹疎林，積雪在崖巘。",
            "鳴琴草堂響，小澗清且淺。",
            "沈吟東山意，欲去芳歲晚。",
            "悵望黃綺心，白雲若在眼。"
        ],
        "title": "贈裴九侍御昌江草堂彈琴",
        "id": "97c98650-151d-4c52-8504-1e6c66820058"
    },
    {
        "author": "賈至",
        "paragraphs": [
            "謫居瀟湘渚，再見洞庭秋。",
            "極目連江漢，西南浸斗牛。",
            "滔滔盪雲夢，澹澹搖巴丘。",
            "曠如臨渤澥，窅疑造瀛洲。",
            "君山麗中波，蒼翠長夜浮。",
            "帝子去永久，楚詞尚悲秋。",
            "我同長沙行，時事加百憂。",
            "登高望舊國，胡馬滿東周。",
            "宛葉徧蓬蒿，樊鄧無良疇。",
            "獨攀青楓樹，淚灑滄江流。",
            "故人西掖寮，同扈岐陽蒐。",
            "差池盡三黜，蹭蹬各南州。",
            "相去雖地接，不得從之遊。",
            "耿耿雲陽臺，迢迢王粲樓。",
            "跂予暮霞裏，誰謂無輕舟。"
        ],
        "tags": [
            "洞庭湖"
        ],
        "title": "巴陵早秋寄荆州崔司馬吏部閻功曹舍人",
        "id": "b7edf3f0-b1d7-4f79-9b9d-4776b0444b3b"
    },
    {
        "author": "賈至",
        "paragraphs": [
            "今日霖雨霽，颯然高館涼。",
            "秋風吹二毛，烈士加慨慷。",
            "憶昔皇運初，衆賓俱龍驤。",
            "解巾佐幕府，脫劍升明堂。",
            "郁郁被慶雲，昭昭翼太陽。",
            "鯨魚縱大壑，鸑鷟鳴高岡。",
            "信矣草創時，泰階速賢良。",
            "一言頓遭逢，片善蒙恩光。",
            "我生屬聖明，感激竊自彊。",
            "崎嶇郡邑權，連騫翰墨場。",
            "天朝富英髦，多士如珪璋。",
            "盛才溢下位，蹇步徒猖狂。",
            "閉門對羣書，几案在我旁。",
            "枕席相遠遊，聊欲浮滄浪。",
            "八月白露降，玄蟬號枯桑。",
            "艤舟臨清川，迢遞愁思長。",
            "我有同懷友，各在天一方。",
            "離披不相見，浩蕩隔兩鄉。",
            "平生霞外期，宿昔共行藏。",
            "豈無蓬萊樹，歲晏空蒼蒼。"
        ],
        "title": "閑居秋懷寄陽翟陸贊府封丘高少府",
        "id": "1bdc6196-a895-47f1-9ea1-23acfef229b4"
    },
    {
        "author": "賈至",
        "paragraphs": [
            "送君魯郊外，下車上高丘。",
            "蕭條千里暮，日落黃雲秋。",
            "舉酒有餘恨，論邊無遠謀。",
            "河源望不見，旌斾去悠悠。"
        ],
        "title": "送友人使河源",
        "id": "27e67ed7-f172-48d2-90d3-5f3b85ab8cfb"
    },
    {
        "author": "賈至",
        "paragraphs": [
            "我年四十餘，已歎前路短。",
            "羈離洞庭上，安得不引滿。",
            "李侯忘情者，與我同疎懶。",
            "孤帆泣瀟湘，望遠心欲斷。"
        ],
        "tags": [
            "洞庭湖"
        ],
        "title": "送李侍御",
        "id": "ddda8310-964c-48c4-8ffc-2e0b0ae64ee7"
    },
    {
        "author": "賈至",
        "paragraphs": [
            "畫舸欲南歸，江亭且留宴。",
            "日暮湖上雲，蕭蕭若流霰。",
            "昨夜相知者，明發不可見。",
            "惆悵西北風，高帆爲誰扇。"
        ],
        "title": "送耿副使歸長沙",
        "id": "449b2a0e-97b1-4f34-a38e-6d5b54bb9f59"
    },
    {
        "author": "賈至",
        "paragraphs": [
            "扣楫洞庭上，清風千里來。",
            "留歡一杯酒，欲別復裴回。",
            "相見楚山下，漁舟憶釣臺。",
            "羨君還舊里，歸念獨悠哉。"
        ],
        "tags": [
            "洞庭湖"
        ],
        "title": "送夏侯子之江夏",
        "id": "ea16a414-7a81-4e29-bada-88b5ce0e7a56"
    },
    {
        "author": "賈至",
        "paragraphs": [
            "春草紛碧色，佳人曠無期。",
            "悠哉千里心，欲采商山芝。",
            "歎息良會晚，如何桃李時。",
            "懷君晴川上，佇立夏雲滋。"
        ],
        "title": "寓言二首 一",
        "id": "58d09ca0-11c1-411f-96b4-2b5cb21dda95"
    },
    {
        "author": "賈至",
        "paragraphs": [
            "凜凜秋閨夕，綺羅早知寒。",
            "玉砧調鳴杵，始擣機中紈。",
            "憶昨別離日，桐花覆井欄。",
            "今來思君時，白露盈堦漙。",
            "聞有關河信，欲寄雙玉盤。",
            "玉以委貞心，盤以薦嘉餐。",
            "嗟君在萬里，使妾衣帶寬。"
        ],
        "title": "寓言二首 二",
        "id": "206e3471-2e7d-49dd-baf6-26c40052a82a"
    },
    {
        "author": "賈至",
        "paragraphs": [
            "國之重鎮惟幽都，東威九夷北制胡。",
            "五軍精卒三十萬，百戰百勝擒單于。",
            "前臨滹沱後易水，崇山沃野亙千里。",
            "昔時燕山重賢士，黃金築臺從隗始。",
            "倏忽興王定薊丘，漢家又以封王侯。",
            "蕭條魏晉爲橫流，鮮卑竊據朝五州。",
            "我唐區夏餘十紀，軍容武備赫萬祀。",
            "彤弓黃鉞授元帥，墾耕大漠爲內地。",
            "季秋膠折邊草腓，治兵羽獵因出師。",
            "千營萬隊連旌旗，望之如火忽電馳。",
            "匈奴懾竄窮髮北，大荒萬里無塵飛。",
            "君不見隋家昔爲天下宰，窮兵黷武征遼海。",
            "南風不競多死聲，鼓臥旗折黃雲橫。",
            "六軍將士皆死盡，戰馬空鞍歸故營。",
            "時移道革天下平，白環入貢滄海清。",
            "自有農夫已高枕，無勞校尉重橫行。"
        ],
        "title": "燕歌行",
        "id": "2170f7c7-787a-4463-9061-c4f959c15670"
    },
    {
        "author": "賈至",
        "paragraphs": [
            "江南春草初冪冪，愁殺江南獨愁客。",
            "秦中楊柳也應新，轉憶秦中相憶人。",
            "萬里鶯花不相見，登高一望淚沾巾。"
        ],
        "title": "巴陵寄李二戶部張十四禮部",
        "id": "5e190844-b5af-4f96-8560-1fab6dded1cf"
    },
    {
        "author": "賈至",
        "paragraphs": [
            "獨坐思千里，春庭曉景長。",
            "鶯喧翡翠幕，柳覆鬱金堂。",
            "舞蝶縈愁緒，繁花對靚妝。",
            "深情托瑤瑟，弦斷不成章。"
        ],
        "title": "長門怨",
        "id": "d97849fe-a0a9-4e70-8c5f-903a767d55dd"
    },
    {
        "author": "賈至",
        "paragraphs": [
            "日暮銅臺靜，西陵鳥雀歸。",
            "撫弦心斷絕，聽管淚霏微。",
            "靈几臨朝奠，空牀卷夜衣。",
            "蒼蒼川上月，應照妾魂飛。"
        ],
        "title": "銅雀臺",
        "id": "c5f5758f-6d54-4cf5-80f7-aee564991dbb"
    },
    {
        "author": "賈至",
        "paragraphs": [
            "雲陛褰珠扆，天墀覆綠楊。",
            "隔簾妝隱映，向席舞低昂。",
            "鳴佩長廊靜，開冰廣殿涼。",
            "歡餘劍履散，同輦入昭陽。"
        ],
        "title": "侍宴曲",
        "id": "0ed42f3d-1d23-4809-8338-19f6ea4bcf33"
    },
    {
        "author": "賈至",
        "paragraphs": [
            "梅發柳依依，黃鸝歷亂飛。",
            "當歌憐景色，對酒惜芳菲。",
            "曲水浮花氣，流風散舞衣。",
            "通宵留暮雨，上客莫言歸。"
        ],
        "title": "對酒曲二首 一",
        "id": "d405c662-a7cd-4367-b55d-9d022408c27a"
    },
    {
        "author": "賈至",
        "paragraphs": [
            "春來酒味濃，舉酒對春叢。",
            "一酌千憂散，三杯萬事空。",
            "放歌乘美景，醉舞向東風。",
            "寄語尊前客，生涯任轉蓬。"
        ],
        "title": "對酒曲二首 二",
        "id": "fe18dc54-e281-4c8f-a75f-ad03acff753d"
    },
    {
        "author": "賈至",
        "paragraphs": [
            "越井人南去，湘川水北流。",
            "江邊數杯酒，海內一孤舟。",
            "嶺嶠同仙客，京華即舊游。",
            "春心將別恨，萬里共悠悠。"
        ],
        "title": "送陸協律赴端州",
        "id": "87c25012-7161-4495-97a9-0ce825a8201e"
    },
    {
        "author": "賈至",
        "paragraphs": [
            "攜手登臨處，巴陵天一隅。",
            "春生雲夢澤，水溢洞庭湖。",
            "共歎虞飜枉，同悲阮籍途。",
            "長沙舊卑濕，今古不應殊。"
        ],
        "tags": [
            "洞庭湖"
        ],
        "title": "送王員外赴長沙",
        "id": "9d708028-3c83-4bfc-baff-69ee730c16c7"
    },
    {
        "author": "賈至",
        "paragraphs": [
            "聞道衡陽外，由來鴈不飛。",
            "送君從此去，書信定應稀。",
            "雲海南溟遠，煙波北渚微。",
            "勉哉孫楚吏，綵服正光輝。"
        ],
        "title": "送夏侯參軍赴廣州",
        "id": "b0d9ba88-14bc-49b3-b6c9-95ae471e261d"
    },
    {
        "author": "賈至",
        "paragraphs": [
            "月明湘水白，霜落洞庭乾。",
            "放逐長沙外，相逢路正難。",
            "雲歸帝鄉遠，鴈報朔方寒。",
            "此別盈襟淚，雍門不假彈。"
        ],
        "tags": [
            "洞庭湖"
        ],
        "title": "長沙別李六侍御",
        "id": "59f2d984-3c55-48b9-b502-ea30639fb6ad"
    },
    {
        "author": "賈至",
        "paragraphs": [
            "極浦三春草，高樓萬里心。",
            "楚山晴靄碧，湘水暮流深。",
            "忽與朝中舊，同爲澤畔吟。",
            "停杯試北望，還欲淚沾[襟]。"
        ],
        "tags": [
            "岳阳楼"
        ],
        "title": "岳陽樓宴王員外貶長沙",
        "id": "28698238-d4e3-4424-95db-1e5b02216e96"
    },
    {
        "author": "賈至",
        "paragraphs": [
            "白羽插雕弓，蜺旌動朔風。",
            "平明出金屋，扈輦上林中。",
            "逐獸長廊靜，呼鷹御苑空。",
            "王孫莫諫獵，賤妾解當熊。"
        ],
        "title": "詠馮昭儀當熊",
        "id": "d456e2d3-45e4-4fb4-8416-fc8180222042"
    },
    {
        "author": "賈至",
        "paragraphs": [
            "銀燭熏天紫陌長，禁城春色曉蒼蒼。",
            "千條弱柳垂青瑣，百囀流鶯繞建章。",
            "劍佩聲隨玉墀步，衣冠身惹御爐香。",
            "共沐恩波鳳池上，朝朝染翰侍君王。"
        ],
        "tags": [
            "春天",
            "写景",
            "宫中"
        ],
        "title": "早朝大明宮呈兩省僚友",
        "id": "b9abc0f0-8f45-486d-a75d-7aa217f33ddd"
    },
    {
        "author": "賈至",
        "paragraphs": [
            "白馬紫連錢，嘶鳴丹闕前。",
            "聞珂自蝶躞，不要下金鞭。"
        ],
        "title": "白馬",
        "id": "bb760bf0-8d06-4209-84fa-b6cb91689f6e"
    },
    {
        "author": "賈至",
        "paragraphs": [
            "舞怯銖衣重，笑疑桃臉開。",
            "方知漢成帝，虛築避風臺。"
        ],
        "title": "贈薛瑤英",
        "id": "eff32e55-9fd8-4c5d-88e0-f9f32559f037"
    },
    {
        "author": "賈至",
        "paragraphs": [
            "萬里平沙一聚塵，南飛羽檄北來人。",
            "傳道五原烽火急，單于昨夜寇新秦。"
        ],
        "title": "出塞曲",
        "id": "5fe1ad4c-f301-4de3-acdf-e951d718378b"
    },
    {
        "author": "賈至",
        "paragraphs": [
            "草色青青柳色黃，桃花歷亂李花香。",
            "東風不爲吹愁去，春日偏能惹恨長。"
        ],
        "tags": [
            "春天",
            "写景",
            "抒情",
            "愁恨"
        ],
        "title": "春思二首 一",
        "id": "0f9457ea-2e67-459b-ae59-10fa80ed5e25"
    },
    {
        "author": "賈至",
        "paragraphs": [
            "紅粉當壚弱柳垂，金花臘酒解酴醿。",
            "笙歌日暮能留客，醉殺長安輕薄兒。"
        ],
        "title": "春思二首 二",
        "id": "b425026f-95bf-40f7-addf-a1d3e4bf7c60"
    },
    {
        "author": "賈至",
        "paragraphs": [
            "銀河帝女下三清，紫禁笙歌出九城。",
            "爲報延州來聽樂，須知天下欲昇平。"
        ],
        "title": "勤政樓觀樂",
        "id": "c5dc715a-741a-46ef-bd21-d5d00c89fd92"
    },
    {
        "author": "賈至",
        "paragraphs": [
            "梁子工文四十年，詩顛名過草書顛。",
            "白頭仍作功曹掾，祿薄難供沽酒錢。"
        ],
        "title": "贈陝掾梁宏",
        "id": "f2872403-a910-4f7d-80c2-908d1311c0b8"
    },
    {
        "author": "賈至",
        "paragraphs": [
            "今夕秦天一鴈來，梧桐墜葉搗衣催。",
            "思君獨步華亭月，舊館秋陰生綠苔。"
        ],
        "title": "荅嚴大夫",
        "id": "44adc443-78f1-4b99-948b-e651a88d7b71"
    },
    {
        "author": "賈至",
        "paragraphs": [
            "雪晴雲散北風寒，楚水吳山道路難。",
            "今日送君須盡醉，明朝相憶路漫漫。"
        ],
        "title": "送李侍郎赴常州",
        "id": "3c8f9765-45ee-4577-9931-5027f49878b5"
    },
    {
        "author": "賈至",
        "paragraphs": [
            "江上相逢皆舊遊，湘山永望不堪愁。",
            "明月秋風洞庭水，孤鴻落葉一扁舟。"
        ],
        "tags": [
            "洞庭湖"
        ],
        "title": "初至巴陵與李十二白裴九同泛洞庭湖三首 一",
        "id": "375d0ef5-9068-4c2b-9763-18742aeed7c4"
    },
    {
        "author": "賈至",
        "paragraphs": [
            "楓岸紛紛落葉多，洞庭秋水晚來波。",
            "乘興輕舟無近遠，白雲明月弔湘娥。"
        ],
        "tags": [
            "洞庭湖"
        ],
        "title": "初至巴陵與李十二白裴九同泛洞庭湖三首 二",
        "id": "9777f975-441e-4ece-9631-05b32704e042"
    },
    {
        "author": "賈至",
        "paragraphs": [
            "江畔楓葉初帶霜，渚邊菊花亦已黃。",
            "輕舟落日興不盡，三湘五湖意何長。"
        ],
        "tags": [
            "洞庭湖"
        ],
        "title": "初至巴陵與李十二白裴九同泛洞庭湖三首 三",
        "id": "a2272304-9b07-4c4d-89ea-fd6e7c0b1a91"
    },
    {
        "author": "賈至",
        "paragraphs": [
            "日長風煖柳青青，北鴈歸飛入窅冥。",
            "岳陽城上聞吹笛，能使春心滿洞庭。"
        ],
        "tags": [
            "洞庭湖"
        ],
        "title": "西亭春望",
        "id": "ca190099-24f8-4d2d-9482-3fa6cc62a887"
    },
    {
        "author": "賈至",
        "paragraphs": [
            "湘中老人讀黃老，手援紫藟坐碧草。",
            "春至不知湖水深，日暮忘却巴陵道。"
        ],
        "title": "君山",
        "id": "42e7b91f-cc65-4128-8679-2752170df76f"
    },
    {
        "author": "賈至",
        "paragraphs": [
            "今日相逢落葉前，洞庭秋水遠連天。",
            "共說金華舊遊處，回看北斗欲潸然。"
        ],
        "tags": [
            "洞庭湖"
        ],
        "title": "洞庭送李十二赴零陵",
        "id": "76d92edf-ab72-43e4-b359-00383eb8740d"
    },
    {
        "author": "賈至",
        "paragraphs": [
            "雙鶴南飛度楚山，楚南相見憶秦關。",
            "願值迴風吹羽翼，早隨陽鴈及春還。"
        ],
        "title": "江南送李卿",
        "id": "ecc50b50-8998-4041-aa2a-a3fe8c88b325"
    },
    {
        "author": "賈至",
        "paragraphs": [
            "一片仙雲入帝鄉，數聲秋鴈至衡陽。",
            "借問清都舊花月，豈知遷客泣瀟湘。"
        ],
        "title": "送王道士還京",
        "id": "b123426e-64d6-471a-85f1-2b824e1548bd"
    },
    {
        "author": "賈至",
        "paragraphs": [
            "柳絮飛時別洛陽，梅花發後到三湘。",
            "世情已逐浮雲散，離恨空隨江水長。"
        ],
        "tags": [
            "送别",
            "悲愁"
        ],
        "title": "巴陵夜別王八員外",
        "id": "cf74ae03-cc7d-4f15-98d0-8ad8a0eba914"
    },
    {
        "author": "賈至",
        "paragraphs": [
            "西江萬里向東流，今夜江邊駐客舟。",
            "月色更添春色好，蘆風似勝竹風幽。"
        ],
        "title": "別裴九弟",
        "id": "3ed2b527-8482-4bf0-8728-d0c5f828653d"
    },
    {
        "author": "賈至",
        "paragraphs": [
            "疇昔丹墀與鳳池，即今相見兩相悲。",
            "朱崖雲夢三千里，欲別俱爲慟哭時。"
        ],
        "title": "送南給事貶崖州",
        "id": "cd87a4b6-d301-47fa-b138-692a1b7ef226"
    },
    {
        "author": "賈至",
        "paragraphs": [
            "謫宦三年尚未回，故人今日又重來。",
            "聞道崖州一千里，今朝須盡數千杯。"
        ],
        "title": "重別南給事",
        "id": "bd3e613e-ad79-4584-a306-cb7e1b99ff7c"
    },
    {
        "author": "賈至",
        "paragraphs": [
            "江路東連千里潮，青雲北望紫微遙。",
            "莫道巴陵湖水闊，長沙南畔更蕭條。"
        ],
        "tags": [
            "岳阳楼"
        ],
        "title": "岳陽樓重宴別王八員外貶長沙",
        "id": "6b204828-26d1-4051-af94-66b309b83901"
    },
    {
        "author": "錢起",
        "paragraphs": [
            "遠公林下滿青苔，春藥偏宜間石開。",
            "往往幽人尋水見，時時仙蝶隔雲來。",
            "陰陽雕刻花如鳥，對鳳連雞一何小。",
            "春風宛轉虎溪傍，紫翼紅翹翻霽光。",
            "貝葉經前無住色，蓮花會裏暫留香。",
            "蓬山才子憐幽性，白雲陽春動新詠。",
            "應知仙卉老雲霞，莫賞夭桃滿蹊逕。"
        ],
        "title": "紫參歌",
        "id": "2516cd79-8ae0-47b0-9bad-0a807c57dbb1"
    },
    {
        "author": "錢起",
        "paragraphs": [
            "瑤溪碧岸生奇寶，剖質披心出文藻。",
            "良工雕飾明且鮮，得成珍器入芳筵。",
            "含華炳麗金尊側，翠斝瓊觴忽無色。",
            "繁弦急管催獻酬，倏若飛空生羽翼。",
            "𤩌𤩌蘭英照豹斑，滿堂詞客盡朱顏。",
            "花光來去傳香袖，霞影高低傍玉山。",
            "王孫彩筆題新詠，碎錦連珠復輝映。",
            "世情貴耳不貴奇，謾說海底珊瑚枝。",
            "寧及琢磨當妙用，燕歌楚舞長相隨。"
        ],
        "title": "瑪瑙杯歌",
        "id": "5eebe6e3-bd22-46bd-ab32-7bad224e1eae"
    },
    {
        "author": "錢起",
        "paragraphs": [
            "蒔藥穿林復在巘，濃香秀色深能淺。",
            "雲氣垂來裛露偏，松陰占處知春晚。",
            "拂曙殘鶯百囀催，縈泉帶石幾花開。",
            "不隨飛鳥緣枝去，如笑幽人出谷來。",
            "對之不覺忘疎嬾，廢卷荷鋤嫌日短。",
            "豈無萱草樹堦墀，惜爾幽芳世所遺。",
            "但使芝蘭出蕭艾，不辭手足皆胼胝。",
            "寧學陶潛空嗜酒，頹齡捨此事東菑。"
        ],
        "title": "鋤藥詠",
        "id": "f7fd325f-acb2-479e-9c0d-e104a1c519df"
    },
    {
        "author": "錢起",
        "paragraphs": [
            "獨鶴聲哀羽摧折，沙頭一點留殘雪。",
            "三山侶伴能遠翔，五里裴回忍爲別。",
            "驚羣各畏野人機，誰肯相將霞水飛。",
            "不及川鳧長比翼，隨波雙泛復雙歸。",
            "碧海滄江深且廣，目盡天倪安得往。",
            "雲山隔路不隔心，宛頸和鳴長在想。",
            "何時白霧捲青天，接影追飛太液前。"
        ],
        "title": "病鶴篇",
        "id": "d5e0331b-c6c8-458d-b7f6-fd636604ae45"
    },
    {
        "author": "錢起",
        "paragraphs": [
            "至寶未爲代所奇，韞靈示[璞]荆山陲。",
            "獨使虹光天子識，不將清韻世人知。",
            "世人所貴惟燕石，美玉對之成瓦礫。",
            "空山埋照凡幾年，古色蒼痕宛自然。",
            "重溪冪冪暗雲樹，一片熒熒光石泉。",
            "美人之鑒明且徹，玉指提攜嘆奇絕。",
            "試勞香袖拂莓苔，不覺清心皎冰雪。",
            "連城美價幸逢時，命代良工豈見遺。",
            "試作珪璋禮天地，何如瓀𤨟在堦墀。"
        ],
        "title": "片玉篇",
        "id": "e961ac8e-2de7-4ba1-a5a4-e1b810809edf"
    },
    {
        "author": "錢起",
        "paragraphs": [
            "點素凝姿任畫工，霜毛玉羽照簾櫳。",
            "借問飛鳴華表上，何如粉繢彩屏中。",
            "文昌宮近芙蓉闕，蘭室絪緼香且結。",
            "鑪氣朝成緱嶺雲，銀燈夜作華亭月。",
            "日暖花明梁燕歸，應驚片雪在仙闈。",
            "主人顧盼千金重，誰肯裴回五里飛。"
        ],
        "title": "畫鶴篇",
        "id": "23ccbb4e-eccb-4475-9d7f-ad949218c71b"
    },
    {
        "author": "錢起",
        "paragraphs": [
            "君不見聖主旰食憂元元，秋風苦雨暗九門。",
            "鳳凰池裏沸泉騰，蒼龍闕下生雲根。",
            "陰精離畢太淹度，倦鳥將歸不知樹。",
            "愁陰慘淡時殷雷，生靈墊溺若寒灰。",
            "公卿紅粒爨丹桂，黔首白骨封青苔。",
            "貂裘玉食張公子，炰炙熏天戟門裏。",
            "且如歌笑日揮金，應笑禹湯能罪己。",
            "鶴鳴蛙躍正及時，豹隱蘭凋亦可悲。",
            "焉得太阿決屏翳，還令率土見朝曦。"
        ],
        "title": "秋霖曲",
        "id": "31379608-e12f-4ec6-a9f8-42d22388df40"
    },
    {
        "author": "錢起",
        "paragraphs": [
            "琢珉勝水碧，所貴素且貞。",
            "曾無白圭玷，不作浮磬鳴。",
            "捧來太陽前，一片新冰清。",
            "沈沈風憲地，待爾秋已至。",
            "璞堅難爲功，誰怨晚成器。",
            "比德無磷緇，論交亦如此。"
        ],
        "title": "白石枕",
        "id": "a111e08b-ab19-46bf-a23e-9a96cf686321"
    },
    {
        "author": "錢起",
        "paragraphs": [
            "蜀山西南千萬重，仙經最說青城峰。",
            "青城嶔岑倚空碧，遠壓峨嵋吞劍壁。",
            "錦屏雲起易成霞，玉洞花明不知夕。",
            "星臺二妙逐王師，阮瑀軍書王粲詩。",
            "日落猨聲連玉笛，晴來山翠傍旌旗。",
            "綠蘿春月營門近，知君對酒遙相思。"
        ],
        "title": "賦得青城山歌送楊杜二郎中赴蜀軍",
        "id": "0f23bcaa-99bb-4d34-9d68-abd3b9f4d163"
    },
    {
        "author": "錢起",
        "paragraphs": [
            "一賢間氣生，麟趾鳳凰羽。",
            "何意人之望，未爲王者輔。",
            "出鎮忽推才，盛哉文且武。",
            "南越寄維城，雄雄擁甲兵。",
            "鼓門通幕府，天井入軍營。",
            "厥俗多豪侈，古來難致禮。",
            "唯君飲冰心，可酌貪泉水。",
            "忠臣感聖君，徇義不邀勳。",
            "龍鏡逃山魅，霜風破嶂雪。",
            "征途凡幾轉，魏闕如在眼。",
            "向郡海潮迎，指鄉關樹遠。",
            "按節化甌閩，下車佳政新。",
            "應令尉陀俗，還作上皇人。",
            "支離交俊哲，弱冠至華髮。",
            "昔許霄漢期，今嗟鵬鷃別。",
            "圖南不可御，惆悵守薄暮。"
        ],
        "title": "送李大夫赴廣州",
        "id": "96f59cf0-a6ff-49f3-b3f4-a56e4f60b6e8"
    },
    {
        "author": "錢起",
        "paragraphs": [
            "雁門太守能愛賢，麟閣書生亦投筆。",
            "寧唯玉劒報知己，更有龍韜佐師律。",
            "別馬連嘶出御溝，家人幾夜望刀頭。",
            "燕南春草傷心色，薊北黃雲滿眼愁。",
            "聞道輕生能擊虜，何嗟少壯不封侯。"
        ],
        "title": "送崔校書從軍",
        "id": "7350cb9b-0a7e-4927-9cf8-e07c0bd67135"
    },
    {
        "author": "錢起",
        "paragraphs": [
            "長安少年唯好武，金殿承恩爭破虜。",
            "沙場烽火隔天山，鐵騎征西幾歲還。",
            "戰處黑雲霾翰海，愁中明月度陽關。",
            "玉笛聲悲離酌晚，金方路極行人遠。",
            "計日霜戈盡敵歸，回首戎城空落暉。",
            "始笑子卿心計失，徒看海上節旄稀。"
        ],
        "title": "送張將軍征西",
        "id": "8937ea32-aa5d-4003-b363-2cb987360707"
    },
    {
        "author": "錢起",
        "paragraphs": [
            "寸祿榮色養，此行寧歎惜。",
            "自今黃綬采蘭時，不厭丹墀芳草色。",
            "百戰荒城復井田，幾家春樹帶人煙。",
            "黎甿久厭蓬飄苦，遲爾西南惠月傳。"
        ],
        "title": "送修武元少府",
        "id": "cfd2646e-303f-45fa-ad9e-84b1df2fa4fc"
    },
    {
        "author": "錢起",
        "paragraphs": [
            "千里有同心，十年一會面。",
            "當杯緩箏柱，倏忽催離宴。",
            "丹鳳城頭噪晚鴉，行人馬首夕陽斜。",
            "灞上春風留別袂，關東新月宿誰家。",
            "官柳依依兩鄉色，誰能此別不相憶。"
        ],
        "title": "送崔十三東遊",
        "id": "d43835bb-f425-4eaf-b6a3-d20f9c5eec27"
    },
    {
        "author": "錢起",
        "paragraphs": [
            "郢客文章絕世稀，常嗟時命與心違。",
            "十年失路誰知己，千里思親獨遠歸。",
            "雲帆春水將何適，日愛東南暮山碧。",
            "關中新月對離尊，江上殘花待歸客。",
            "名宦無媒自古遲，窮途此別不堪悲。",
            "荷衣垂釣且安命，金馬招賢會有時。"
        ],
        "title": "送鄔三落第還鄉",
        "id": "c735e439-9965-4c38-8a1f-cb7432e9c969"
    },
    {
        "author": "錢起",
        "paragraphs": [
            "陶令南行心自永，江天極目澄秋景。",
            "萬室遙方犬不鳴，雙鳧下處人皆靜。",
            "清風高興得湖山，門柳蕭條雙翟閑。",
            "黃花滿把應相憶，落日登樓北望還。"
        ],
        "title": "送馬明府赴江陵",
        "id": "d38990b6-6ef4-4843-b112-3f7c4ad33e9b"
    },
    {
        "author": "錢起",
        "paragraphs": [
            "崇蘭香死玉簪折，志士吞聲甘徇節。",
            "忠藎不爲明主知，悲來莫向時人說。",
            "滄浪之水見心清，楚客辭天淚滿纓。",
            "百鳥喧喧噪一鶚，上林高枝亦難託。",
            "寧嗟人世棄虞飜，且喜江山得康樂。",
            "自憐黃綬老嬰身，妻子朝來勸隱淪。",
            "桃花洞裏舉家去，此別相思復幾春。"
        ],
        "title": "送畢侍御謫居",
        "id": "5acf3a90-df9f-4a67-b60b-429e2e532e0f"
    },
    {
        "author": "錢起",
        "paragraphs": [
            "離琴彈苦調，美人慘向隅。",
            "頃來荷策干明主，還復扁舟歸五湖。",
            "漢家側席明揚久，豈意遺賢在林藪。",
            "玉堂金馬隔青雲，墨客儒生皆白首。",
            "昨夢芳洲采白蘋，歸期且喜故園春。",
            "稚子只思陶令至，文君不厭馬卿貧。",
            "剡中風月久相憶，池上舊遊應再得。",
            "酒熟寧孤芳杜春，詩成不枉青山色。",
            "念此那能不羨歸，長楊諫獵事皆違。",
            "他日東流一乘興，知君爲我掃荆扉。"
        ],
        "title": "送褚大落第東歸",
        "id": "a3c6b2bf-35cf-40dc-bbcf-cfb5efa9f82e"
    },
    {
        "author": "錢起",
        "paragraphs": [
            "終童之死誰繼出，燕頷儒生今俊逸。",
            "主將早知鸚鵡賦，飛書許載蛟龍筆。",
            "峨嵋玉壘指霞標，鳥沒天低幕府遙。",
            "巴山雨色藏征斾，漢水猨聲咽短簫。",
            "賜璧腰金應可料，才畧縱橫年且妙。",
            "無人不重樂毅賢，何敵能當魯連嘯。",
            "日暮黃雲千里昏，壯心輕別不銷魂。",
            "勤君用却龍泉劒，莫負平生國士恩。"
        ],
        "title": "送傅管記赴蜀軍",
        "id": "b4aa9659-d7cc-4a2c-b5e3-84120124f2ee"
    },
    {
        "author": "錢起",
        "paragraphs": [
            "愁雲破斜照，別酌勸行子。",
            "蓬驚馬首風，雁拂天邊水。",
            "寸晷如三歲，離心在萬里。"
        ],
        "title": "送張少府",
        "id": "d06ef399-b8fa-4427-b32e-4ad1132ff3d7"
    },
    {
        "author": "錢起",
        "paragraphs": [
            "君不見明星映空月，太陽朝升光盡歇。",
            "君不見凋零委路蓬，長風飄舉入雲中。",
            "由來人事何嘗定，且莫驕奢笑踐窮。"
        ],
        "title": "行路難",
        "id": "b8da0b71-c9fb-42cd-b434-6f5a961e845d"
    },
    {
        "author": "錢起",
        "paragraphs": [
            "雨雪紛紛黑山外，行人共指盧龍塞。",
            "萬里飛沙咽鼓鼙，三軍殺氣凝旌斾。",
            "陳琳書記本翩翩，料敵張兵奪酒泉。",
            "聖主好文兼好武，封侯莫比漢皇年。"
        ],
        "title": "盧龍塞行送韋掌記",
        "id": "a312b9b6-ca48-4272-bfcf-d85bee9f537e"
    },
    {
        "author": "錢起",
        "paragraphs": [
            "秋漢飛玉霜，北風掃荷香。",
            "含情紡織孤燈盡，拭淚相思寒漏長。",
            "簷前碧雲靜如水，月弔棲烏啼鳥起。",
            "誰家少婦事鴛機，錦幕雲屏深掩扉。",
            "白玉窗中聞落葉，應憐寒女獨無衣。"
        ],
        "title": "效古秋夜長",
        "id": "0fa910be-23c0-4d4f-a83d-5aa74a36597c"
    },
    {
        "author": "錢起",
        "paragraphs": [
            "僻陋病者居，蒿萊行逕失。",
            "誰知簪紱貴，能問幽憂疾。",
            "珂聲未駐門，蘭氣先入室。",
            "沉痾不冠帶，安得候蓬蓽。",
            "清揚去莫尋，離念頃來侵。",
            "雀栖高窗靜，日出修桐陰。",
            "枕上憶君子，悄悄唯苦心。"
        ],
        "title": "臥病李員外題扉而去",
        "id": "55b8fb1b-fe9d-443a-a3de-6f016fc79fe9"
    },
    {
        "author": "錢起",
        "paragraphs": [
            "山月隨客來，主人興不淺。",
            "今宵竹林下，誰覺花源遠。",
            "惆悵曙鶯啼，孤雲還絕巘。"
        ],
        "title": "酬王維春夜竹亭贈別",
        "id": "5c373cc0-d72c-4bc8-b39e-c48d0564c86e"
    },
    {
        "author": "錢起",
        "paragraphs": [
            "蓬萊紫氣溫如玉，唯予知爾陽春曲。",
            "別來幾日芳蓀綠，百花酒滿不見君，青山一望心斷續。"
        ],
        "title": "山中寄時校書",
        "id": "246b3dad-004b-4b2b-b6ce-a0016cb05e57"
    },
    {
        "author": "錢起",
        "paragraphs": [
            "當年貴得意，文字各爭名。",
            "齊唱陽春曲，唯君金玉聲。",
            "懸黎寶中出，高價世難掩。",
            "鴻羽不低飛，龍津徒自險。",
            "直矜鸚鵡賦，不貴芳桂枝。",
            "少俊蔡邕許，長鳴唐舉知。",
            "梁城下熊軾，朱戟何暐耀。",
            "才子欲歸寧，棠花已含笑。",
            "高門知慶大，子孝覺親榮。",
            "獨攬還珠美，寧唯問絹情。",
            "離筵不盡醉，摻袂一何早。",
            "馬蹄西別輕，樹色東看好。",
            "行塵忽不見，惆悵青門道。"
        ],
        "title": "送李四擢第歸覲省",
        "id": "013121bc-ca81-42c0-a918-0f541b8a65fb"
    },
    {
        "author": "錢起",
        "paragraphs": [
            "荃蕙有奇性，馨香道爲人。",
            "不居衆芳下，寧老空林春。",
            "之子秉高節，攻文還守真。",
            "素書寸陰盡，流水怨情新。",
            "濟濟振纓客，煙霄各致身。",
            "誰當舉玄晏，不使作良臣。"
        ],
        "title": "過曹鈞隱居",
        "id": "a2b44284-b679-43ca-8c72-8c79a6e5cdc1"
    },
    {
        "author": "錢起",
        "paragraphs": [
            "苦節推白首，憐君負此生。",
            "忠藎名空在，家貧道不行。",
            "朝來相憶訪蓬蓽，只謂淵明猶臥疾。",
            "忽見江南弔鶴來，始知天上文星失。",
            "嘗恨知音千古稀，那堪夫子九泉歸。",
            "一聲鄰笛殘陽裏，酹酒空堂淚滿衣。"
        ],
        "title": "哭曹鈞",
        "id": "4d6b5c2b-0e77-497c-9ba9-a394fde9e35b"
    },
    {
        "author": "錢起",
        "paragraphs": [
            "霽來海半山，隱映城上起。",
            "中峰落照時，殘雪翠微裏。",
            "同心久爲別，孤興那對此。",
            "良會何遲遲，清揚瞻則邇。"
        ],
        "title": "東陽郡齋中詣南山招韋十",
        "id": "54ea9954-751e-412e-bb1f-5fdf18cb2f5a"
    },
    {
        "author": "錢起",
        "paragraphs": [
            "候館掃清晝，使車出明光。",
            "森森入郭樹，一道引飛霜。",
            "仰視驄花白，多慚綬色黃。",
            "鷦鷯無羽翼，願假憲烏翔。"
        ],
        "title": "清泥驛迎獻王侍御",
        "id": "1b3c37e1-b0e5-4135-8e19-ebc779029622"
    },
    {
        "author": "錢起",
        "paragraphs": [
            "日落問津處，雲霞殘碧空。",
            "牧牛避田燒，退鷁隨潮風。",
            "迴首故鄉遠，臨流此路窮。",
            "翩翩青冥去，羨彼高飛鴻。"
        ],
        "title": "沭陽古渡作",
        "id": "6ee646bb-07d2-4847-9527-8f90351bbe22"
    },
    {
        "author": "錢起",
        "paragraphs": [
            "白露蠶已絲，空林日淒清。",
            "寥寥晝扉掩，獨臥秋窗明。",
            "寶字比仙藥，羽人寄柴荆。",
            "長吟想風馭，怳若升蓬瀛。"
        ],
        "title": "臥疾荅劉道士",
        "id": "f8c9fb53-1723-4b66-a79f-87bfb7ec5eba"
    },
    {
        "author": "錢起",
        "paragraphs": [
            "別處秋泉聲，至今猶在耳。",
            "何嘗夢魂去，不見雪山子。",
            "新月隔林時，千峰翠微裏。",
            "言忘心更寂，跡滅雲自起。",
            "覺來纓上塵，如洗功德水。"
        ],
        "title": "夢尋西山準上人",
        "id": "c53ae26b-4d36-4eaa-9ff4-004c922bee79"
    },
    {
        "author": "錢起",
        "paragraphs": [
            "九秋旅夜長，萬感何時歇。",
            "蕙花漸寒暮，心事猶楚越。",
            "直躬邅世道，咫步隔天闕。",
            "每聞長樂鐘，載泣靈臺月。",
            "明旦北門外，歸途堪白髮。"
        ],
        "title": "長安旅宿",
        "id": "d3cffd93-4f6e-48c7-9dc2-83dd6fa21ca2"
    },
    {
        "author": "錢起",
        "paragraphs": [
            "秋風過楚山，山靜秋聲晚。",
            "賞心無定極，仙步亦清遠。",
            "返照雲竇空，寒流石苔淺。",
            "羽人昔已去，靈跡欣方踐。",
            "投策謝歸途，世緣從此遣。"
        ],
        "title": "過桐柏山",
        "id": "f911e1be-474d-4147-9500-750d2cae4977"
    },
    {
        "author": "錢起",
        "paragraphs": [
            "春雨暗重城，訟庭深更寂。",
            "終朝人吏少，滿院煙雲集。",
            "溼鳥壓花枝，新苔宜砌石。",
            "掾曹富文史，清興對詞客。",
            "愛爾蕙蘭叢，芳香飽時澤。"
        ],
        "title": "李士曹廳對雨",
        "id": "0f718ec8-d4cf-4257-90a6-f0ec432912a0"
    },
    {
        "author": "錢起",
        "paragraphs": [
            "微雨侵晚陽，連山半藏碧。",
            "林端陟香榭，雲外遲來客。",
            "孤村凝片煙，去水生遠白。",
            "但隹川原趣，不覺城池夕。",
            "更喜眼中人，清光漸咫尺。"
        ],
        "title": "登勝果寺南樓雨中望嚴協律",
        "id": "bd785cf3-0c68-46a9-982d-db3e9f2b2ef8"
    },
    {
        "author": "錢起",
        "paragraphs": [
            "退飛憶林藪，樂業羨黎庶。",
            "四海盡窮途，一枝無宿處。",
            "嚴冬北風急，中夜哀鴻去。",
            "孤燭思何深，寒窗坐難曙。",
            "勞歌待明發，惆悵盈百慮。"
        ],
        "title": "冬夜題旅館",
        "id": "110ea489-e0f3-40c3-8bd1-39936729a6cf"
    },
    {
        "author": "錢起",
        "paragraphs": [
            "采苓日往還。",
            "得性非樵隱，白水到初闊。",
            "青山辭尚近，絕境勝無倪。",
            "歸途興不盡，沮溺時返顧。",
            "牛羊自相引，逍遙不外求。",
            "塵慮從茲泯。"
        ],
        "tags": [
            "终南山"
        ],
        "title": "自終南山晚歸",
        "id": "0f579259-77b8-4ba0-b038-c60b889d9dd2"
    },
    {
        "author": "錢起",
        "paragraphs": [
            "鵾雞鳴早霜，秋水寒旅涉。",
            "漁人昔鄰舍，相見具舟楫。",
            "出浦興未盡，向山心更愜。",
            "村落通白雲，茅茨隱紅葉。",
            "東臯滿時稼，歸客欣復業。"
        ],
        "title": "早渡伊川見舊鄰作",
        "id": "2833e66b-f317-4aee-af70-8a930b72142e"
    },
    {
        "author": "錢起",
        "paragraphs": [
            "行役不遑安，在幽機轉發。",
            "山谷無明晦，溪霞自興沒。",
            "朝櫛杉下風，夕飲石上月。",
            "懿爾青雲士，垂纓朝鳳闕。",
            "寧知採竹人，每食慙薇蕨。"
        ],
        "title": "夕發箭場巖下作",
        "id": "84ec4a9f-4157-4f7c-a8f5-4e53e6a9fbf7"
    },
    {
        "author": "錢起",
        "paragraphs": [
            "彼岸聞山鐘，仙舟過苕水。",
            "松門入幽映，石徑趨迤邐。",
            "初月開草堂，遠公方覯止。",
            "忘言在閑夜，凝念得微理。",
            "泠泠功德池，相與滌心耳。"
        ],
        "title": "同李五夕次香山精舍訪憲上人",
        "id": "55657e38-4ff1-4748-82dc-a106734b8521"
    },
    {
        "author": "錢起",
        "paragraphs": [
            "山觀海頭雨，懸沫動煙樹。",
            "只疑蒼茫裏，鬱島欲飛去。",
            "大塊怒天吳，驚潮蕩雲路。",
            "羣真儼盈想，一葦不可渡。",
            "惆悵赤城期，願假輕鴻馭。"
        ],
        "title": "雨中望海上懷鬱林觀中道侶",
        "id": "ad241b3f-bcd8-4109-8ac5-851c49649215"
    },
    {
        "author": "錢起",
        "paragraphs": [
            "長安不可望，遠處邊愁起。",
            "輦轂混戎夷，山河空表裏。",
            "黃雲壓城闕，斜照移烽壘。",
            "漢幟遠成霞，胡馬來如蟻。",
            "不知涿鹿戰，早晚蚩尤死。",
            "渴日候河清，沈憂催暮齒。"
        ],
        "title": "廣德初鑾駕出關後登高愁望二首 一",
        "id": "ad777e0a-f3da-4a4b-a139-de6842496d6c"
    },
    {
        "author": "錢起",
        "paragraphs": [
            "愁看秦川色，慘慘雲景晦。",
            "乾坤暫運行，品物遺覆載。",
            "黃塵漲戎馬，紫氣隨龍斾。",
            "掩泣指關東，日月妖氛外。",
            "臣心寄遠水，朝海去如帶。",
            "周德更休明，天衢佇開泰。"
        ],
        "title": "廣德初鑾駕出關後登高愁望二首 二",
        "id": "6d9b4f82-3950-4467-b739-73c9feccb36e"
    },
    {
        "author": "錢起",
        "paragraphs": [
            "賞心無遠近，芳月好登望。",
            "勝事引幽人，山下復山上。",
            "將尋洞中藥，復愛湖外嶂。",
            "古壁苔入雲，陰溪樹穿浪。",
            "誰言世緣絕，更惜知音曠。",
            "鶯啼綠蘿春，迴首還惆悵。"
        ],
        "title": "獨往覆釜山寄郎士元",
        "id": "2d477b0e-74c8-4d79-83dc-678b0f95769a"
    },
    {
        "author": "錢起",
        "paragraphs": [
            "列郡皆用武，南征所從誰。",
            "諸侯重才畧，見子如瓊枝。",
            "撫劍感知己，出門方遠辭。",
            "煙波帶幕府，海日生紅旗。",
            "問我何功德，負恩留玉墀。",
            "銷魂把別袂，媿爾酬明時。"
        ],
        "title": "送王季友赴洪州幕下",
        "id": "106ecd31-b4b2-4419-a7ed-6153e8edb5e8"
    },
    {
        "author": "錢起",
        "paragraphs": [
            "結交意不薄，匪席言莫違。",
            "世義隨波久，人生知己稀。",
            "先鳴誓相達，未遇還相依。",
            "一望金門詔，三看黃鳥飛。",
            "暝投同旅食，朝出易儒衣。",
            "嵇向林廬接，攜手行將歸。"
        ],
        "title": "客舍贈鄭賁",
        "id": "939ffd54-cf19-4caa-beaa-9e6e7e21e26c"
    },
    {
        "author": "錢起",
        "paragraphs": [
            "隱者守恬泊，春山日深淨。",
            "誰知蟠木材，得性無人境。",
            "座隅泉出洞，竹上雲起嶺。",
            "飢貁入山廚，飲虹過藥井。",
            "前溪堪放逸，仲月好風景。",
            "遊目來遠思，摘芳寄汝潁。"
        ],
        "title": "山中春仲寄上王恒潁川沈沖",
        "id": "60dddd12-62e4-4ed4-ac46-ffdd5d3194f6"
    },
    {
        "author": "錢起",
        "paragraphs": [
            "入仕無知言，遊方隨世道。",
            "平生願開濟，遇物干懷抱。",
            "已阻青雲期，甘同散樗老。",
            "客遊南海曲，坐見韶陽蚤。",
            "舊國別佳人，他鄉思芳草。",
            "惜無鴻鵠翅，安得凌蒼昊。"
        ],
        "title": "南中春意",
        "id": "8b73dd1d-d744-4620-965f-163b4b45127d"
    },
    {
        "author": "錢起",
        "paragraphs": [
            "木落蒼山空，當軒秋水色。",
            "清旦振衣坐，永吟意何極。",
            "願言金丹壽，一假鸞鳳翼。",
            "日夕開真經，言忘心更默。",
            "玄都有仙子，採藥早相識。",
            "煙霞難再期，焚香空歎息。"
        ],
        "title": "東陵藥堂寄張道士",
        "id": "c8ca42aa-af38-44f6-88f6-b2b510fe5b00"
    },
    {
        "author": "錢起",
        "paragraphs": [
            "涼雨門巷深，窮居成習靜。",
            "獨吟愁霖雨，更使秋思永。",
            "疲痾苦昏墊，日夕開軒屏。",
            "草木森已悲，衾幬清且冷。",
            "如何遊宦客，江海隨泛梗。",
            "延首長相思，憂襟孰能整。"
        ],
        "title": "苦雨憶皇甫冉",
        "id": "e72009f8-45a1-4dd7-9981-4146223b7696"
    },
    {
        "author": "錢起",
        "paragraphs": [
            "天階崇黼黻，世路有趨競。",
            "獨抱中孚爻，誰知苦寒詠。",
            "行潦難朝海，散材空遇聖。",
            "豈無鳴鳳時，其如問津命。",
            "所思青山郭，再夢綠蘿徑。",
            "林泉春可遊，羨爾得其性。"
        ],
        "title": "寄任山人",
        "id": "df243c22-a6e7-4b60-9428-7d253ba4f371"
    },
    {
        "author": "錢起",
        "paragraphs": [
            "屏翳忽騰氣，浮陽慘無暉。",
            "千峰挂飛雨，百尺搖翠微。",
            "震電閃雲逕，奔流翻石磯。",
            "倚巖假松蓋，臨水羨荷衣。",
            "不得采苓去，空思乘月歸。",
            "且憐東臯上，水色侵荆扉。"
        ],
        "title": "登秦嶺半巖遇雨",
        "id": "26f494c7-13e8-42e6-9b7c-ff9296fa699b"
    },
    {
        "author": "錢起",
        "paragraphs": [
            "向山看霽色，步步豁幽性。",
            "返照亂流明，寒空千嶂淨。",
            "石門有餘好，霞殘月欲映。",
            "上詣遠公廬，孤峰懸一逕。",
            "雲裏隔窗火，松下聞山磬。",
            "客到兩忘言，猨心與禪定。"
        ],
        "title": "杪秋南山西峰題準上人蘭若",
        "id": "a9962e0d-5b78-44d6-b6db-fad25dddaf80"
    },
    {
        "author": "錢起",
        "paragraphs": [
            "安排常任性，偃臥晚開戶。",
            "樵客荷蓑歸，向來春山雨。",
            "殘雲虹未落，返景霞初吐。",
            "時鳥鳴村墟，新泉遶林圃。",
            "堯年尚恬泊，鄰里成太古。",
            "室邇人遂遙，相思怨芳杜。"
        ],
        "title": "田園雨後贈鄰人",
        "id": "11e193d2-f374-43c1-b475-94751f6569b8"
    },
    {
        "author": "錢起",
        "paragraphs": [
            "崖石亂流處，竹深斜照歸。",
            "主人臥磻石，心耳滌清暉。",
            "春雷近作解，空谷半芳菲。",
            "雲棟綵虹宿，藥圃蝴蝶飛。",
            "惡囂慕嘉遯，幾夜瞻少微。",
            "相見竟何說，忘情同息機。"
        ],
        "title": "天門谷題孫逸人石壁",
        "id": "3c004054-61d3-442e-b15c-07ee460b9cfe"
    },
    {
        "author": "錢起",
        "paragraphs": [
            "蟲鳴歸舊里，田野秋農閑。",
            "即事敦夙尚，衡門方再關。",
            "夕陽入東籬，爽氣高前山。",
            "霜蕙後時老，巢禽知暝還。",
            "侍臣黃樞寵，鳴玉青雲間。",
            "肯想觀魚處，寒泉照髮斑。"
        ],
        "title": "藍溪休沐寄趙八給事",
        "id": "b8a394a4-9136-4b82-9875-2eb2796fc597"
    },
    {
        "author": "錢起",
        "paragraphs": [
            "山色不厭遠，我行隨處深。",
            "蹟幽青蘿逕，思絕孤霞岑。",
            "獨鶴引過浦，鳴猨呼入林。",
            "褰裳百泉裏，一步一清心。",
            "王子在何處，隔雲雞犬音。",
            "折麻定延佇，乘月期招尋。"
        ],
        "title": "遊輞川至南山寄谷口王十六",
        "id": "a8610b5a-7535-4772-955d-e31edbb5687c"
    },
    {
        "author": "錢起",
        "paragraphs": [
            "獨遊屢忘歸，況此隱淪處。",
            "濯髮清泠泉，月明不能去。",
            "更憐垂綸叟，靜若沙上鷺。",
            "一論白雲心，千里滄洲趣。",
            "蘆中夜火盡，浦口秋山曙。",
            "歎息分枝禽，何時更相遇。"
        ],
        "tags": [
            "向往",
            "写人",
            "渔夫",
            "写人诗",
            "感慨",
            "隐居"
        ],
        "title": "藍田溪與漁者宿",
        "id": "abb4dc83-2b30-4924-9e78-dbf3dbd84b70"
    },
    {
        "author": "錢起",
        "paragraphs": [
            "悲風隕涼葉，送歸怨南楚。",
            "窮年將別離，寸晷申宴語。",
            "長淮流不盡，征櫂忽復舉。",
            "碧落半愁雲，黃鶴時顧侶。",
            "遊宦且未達，前途各修阻。",
            "分袂一相嗟，良辰更何許。"
        ],
        "title": "淮上別范大",
        "id": "82b40e28-bad6-4349-a1f5-b87a4a8353fb"
    },
    {
        "author": "錢起",
        "paragraphs": [
            "永夜不可度，蛩吟秋雨滴。",
            "寂寞想章臺，始歎雲泥隔。",
            "雷聲匪君車，猶時過我廬。",
            "電影非君燭，猶能明我目。",
            "如何瓊樹枝，夢裏看不足。",
            "望望佳期阻，愁生寒草綠。"
        ],
        "title": "離居夜雨奉寄李京兆",
        "id": "29a648c9-f4bd-410b-9365-7abf073cd174"
    },
    {
        "author": "錢起",
        "paragraphs": [
            "用法本禁邪，盡心翻自極。",
            "畢公在囹圄，世事何糺纆。",
            "翠鳳呈其瑞，虞羅寄鎩翼。",
            "囚中千念時，窗外百花色。",
            "落景閉圜扉，春蟲網叢棘。",
            "古人不念文，紛淚莫霑臆。"
        ],
        "title": "歎畢少府以持法無隱見繫",
        "id": "6307f77c-5aae-4837-ab68-507f4add7149"
    },
    {
        "author": "錢起",
        "paragraphs": [
            "支離鮮兄弟，形影如手足。",
            "但遂飲冰節，甘辭代耕祿。",
            "斑衣在林巷，始覺無羈束。",
            "交柯低戶陰，閑鳥將雛宿。",
            "窮通世情阻，日夜苔徑綠。",
            "誰言北郭貧，能分晏嬰粟。"
        ],
        "title": "小園招隱",
        "id": "99ca19fa-6ba1-4f1f-9de5-1460c4386357"
    },
    {
        "author": "錢起",
        "paragraphs": [
            "返真難合道，懷舊仍無弔。",
            "浮俗漸澆淳，斯人誰繼妙。",
            "聲容在心耳，寧覺阻言笑。",
            "玄堂閉幾春，拱木齊雲嶠。",
            "鶴傳居士舞，猨得蘇門嘯。",
            "酹酒片陽微，空山想埋照。"
        ],
        "title": "過溫逸人舊居",
        "id": "122d575f-769c-4a90-a7c1-c7a5c134a9c2"
    },
    {
        "author": "錢起",
        "paragraphs": [
            "晨光起宿露，池上判黎甿。",
            "借問秋泉色，何如拙宦情。",
            "磨鉛辱利用，策蹇愁前程。",
            "昨夜明月滿，中心如鵲驚。",
            "負恩時易失，多病績難成。",
            "坐惜寒塘晚，霜風吹杜蘅。"
        ],
        "title": "縣內水亭晨興聽訟",
        "id": "7b0c1013-99b2-4cee-a26d-22c9c24df2a2"
    },
    {
        "author": "錢起",
        "paragraphs": [
            "匡濟難道合，去留隨興牽。",
            "偶爲謝客事，不顧平子田。",
            "魏闕賁翹楚，此身長棄捐。",
            "箕裘空在念，咄咄誰推賢。",
            "無用即明代，養痾仍壯年。",
            "日夕望佳期，帝鄉路幾千。",
            "秋風晨夜起，零落愁芳荃。"
        ],
        "title": "海畔秋思",
        "id": "725b1b9c-cfc9-4782-bbf4-a0c28693e67d"
    },
    {
        "author": "錢起",
        "paragraphs": [
            "南山轉羣木，昏曉擁山翠。",
            "小澤近龍居，清蒼常雨氣。",
            "君家北原上，千金買勝事。",
            "丹闕退朝廻，白雲迎賞至。",
            "新晴村落外，處處煙景異。",
            "片水明斷岸，餘霞入古寺。",
            "東臯指歸翼，目盡有餘意。"
        ],
        "title": "太子李舍人城東別業",
        "id": "a851dad9-2c0f-4085-bc4a-2886f25c907c"
    },
    {
        "author": "錢起",
        "paragraphs": [
            "種黍傍煙溪，榛蕪兼沮洳。",
            "亦知生計薄，所貴隱身處。",
            "橡栗石上村，莓苔水中路。",
            "蕭然授衣日，得此還山趣。",
            "汲井愛秋泉，結茅因古樹。",
            "閑雲與幽鳥，對我不能去。",
            "寄謝鴛鷺羣，狎鷗拙所慕。"
        ],
        "title": "谷口新居寄同省朋故",
        "id": "cc7da4c6-4993-4dcf-b784-26208e23a113"
    },
    {
        "author": "錢起",
        "paragraphs": [
            "內史用堯意，理京宣惠慈。",
            "氣和祥則降，孰謂天難知。",
            "濟旱露爲兆，有如塤應篪。",
            "豈無夭桃樹，灑此甘棠枝。",
            "玉色與人淨，珠光臨筆垂。",
            "協風與之俱，物性皆熙熙。",
            "何必鳳池上，方看作霖時。"
        ],
        "title": "京兆尹廳前甘棠樹降甘露",
        "id": "fcc295d7-ba1d-43b3-a9a3-7739771ccde7"
    },
    {
        "author": "錢起",
        "paragraphs": [
            "萬計各無成，寸心日悠漫。",
            "浮生竟何窮，巧曆不能算。",
            "流落四海間，辛勤百年半。",
            "商歌向秋月，哀韻兼浩歎。",
            "寤寐怨佳期，美人隔霄漢。",
            "寒雲度窮水，別業遶垂幔。",
            "窗中問談雞，長夜何時旦。"
        ],
        "title": "秋夜作",
        "id": "9b11b665-e4ea-4edd-a46b-51f191183111"
    },
    {
        "author": "錢起",
        "paragraphs": [
            "六府且未盈，三農爭務作。",
            "貧民乏井稅，塉土皆墾鑿。",
            "禾黍入寒雲，茫茫半山郭。",
            "秋來積霖雨，霜降方銍獲。",
            "中田聚黎甿，反景空村落。",
            "顧慚不耕者，微祿同衛鶴。",
            "庶追周任言，敢負謝生諾。"
        ],
        "title": "觀村人牧山田",
        "id": "6eae5ecc-fda0-4ced-ac00-b93e573e381c"
    },
    {
        "author": "錢起",
        "paragraphs": [
            "楚竹青玉潤，從來湘水陰。",
            "緘書取直節，君子知虛心。",
            "入用隨憲簡，積文不受金。",
            "體將丹鳳直，色映秋霜深。",
            "寧肯假伶倫，謬爲龍鳳吟。",
            "唯將翰院客，昔祕瑤華音。",
            "長跪捧嘉貺，歲寒慚所欽。"
        ],
        "title": "裴侍郎湘川迴以青竹筒相遺因而贈之",
        "id": "e46d6dff-6b75-4e72-8637-707d78481256"
    },
    {
        "author": "錢起",
        "paragraphs": [
            "日昃石門裏，松聲山寺寒。",
            "香雲空靜影，定水無驚湍。",
            "洗足解塵纓，忽覺天形寬。",
            "清鐘揚虛谷，微月深重巒。",
            "噫我朝露世，翻浮與波瀾。",
            "行運遘憂患，何緣親盤桓。",
            "庶將鏡中象，盡作無生觀。"
        ],
        "title": "東城初陷與薛員外王補闕暝投南山佛寺",
        "id": "43dd39dd-c995-43b1-8d5b-6256b3861891"
    },
    {
        "author": "錢起",
        "paragraphs": [
            "太清霽雲雷，陽春陶物象。",
            "明牧行春令，仁風助昇長。",
            "時和俗勤業，播殖農厥壤。",
            "陰陰桑陌連，漠漠水田廣。",
            "郡中忽無事，方外還獨往。",
            "日暮駐歸軒，湖山有佳賞。",
            "宣城傳逸韻，千載誰此響。"
        ],
        "title": "奉和張荆州巡農晚望",
        "id": "0a7c167c-1831-413c-99c5-6c86bb7ff512"
    },
    {
        "author": "錢起",
        "paragraphs": [
            "水國嘗獨往，送君還念茲。",
            "湖山遠近色，昏旦煙霞時。",
            "子好謝公跡，常吟孤嶼詩。",
            "果乘扁舟去，若與白鷗期。",
            "野趣及春好，客遊欣此辭。",
            "入雲投館僻，采碧過帆遲。",
            "江上日迴首，琴中勞別思。",
            "春鴻刷歸翼，一寄杜蘅枝。"
        ],
        "title": "送包何東遊",
        "id": "18a33a4e-11a3-46e7-82e2-b231241fd4ca"
    },
    {
        "author": "錢起",
        "paragraphs": [
            "靖節昔高尚，令孫嗣清徽。",
            "舊廬雲峰下，獻歲車騎歸。",
            "去俗因解綬，憶山得採薇。",
            "田疇春事起，里巷相尋稀。",
            "淵明醉乘興，閑門秪掩扉。",
            "花禽驚曙月，鄰女上鳴機。",
            "畢娶願已果，養恬志寧違。",
            "吾當挂朝服，同爾緝荷衣。"
        ],
        "title": "酬陶六辭秩歸舊居見柬",
        "id": "7f1c1974-9bd4-4c4e-acf2-aac18a4f65b6"
    },
    {
        "author": "錢起",
        "paragraphs": [
            "孤客倦夜坐，聞猨乘早發。",
            "背溪已斜漢，登棧尚殘月。",
            "重峰轉森爽，幽步更超越。",
            "雲木聳鶴巢，風蘿掃虎穴。",
            "人羣從自遠，世役終難歇。",
            "入山非買山，采竹異采蕨。",
            "誰見子牟意，悁勞書魏闕。"
        ],
        "title": "奉使採箭簳竹谷中晨興赴嶺",
        "id": "96a483bc-6822-490e-a891-e13f609af452"
    },
    {
        "author": "錢起",
        "paragraphs": [
            "子陵江海心，高跡此閑放。",
            "漁舟在溪水，曾是敦夙尚。",
            "朝霽收雲物，垂綸獨清曠。",
            "寒花古岸傍，唳鶴晴沙上。",
            "紛吾好貞逸，不遠來相訪。",
            "已接方外遊，仍陪郢中唱。",
            "歡言盡佳酌，高興延秋望。",
            "日暮浩歌還，紅霞亂青嶂。"
        ],
        "title": "同嚴逸人東溪泛舟",
        "id": "bb61ff3e-c0ed-42c4-9d5f-932620e10267"
    },
    {
        "author": "錢起",
        "paragraphs": [
            "雞鳴孤煙起，靜者能卜築。",
            "喬木出雲心，閑門掩山腹。",
            "貧交喜相見，把臂歡不足。",
            "空林留宴言，永日清耳目。",
            "泉聲冷尊俎，荷氣香童僕。",
            "往往仙犬鳴，樵人度深竹。",
            "酒酣出谷口，世網何羈束。",
            "始願今不從，區區折腰祿。"
        ],
        "title": "過沈氏山居",
        "id": "c560cd98-91e5-4ff0-933f-5e6c97689ac0"
    },
    {
        "author": "錢起",
        "paragraphs": [
            "日與麋鹿羣，賢哉買山叟。",
            "龐眉忽相見，避世一何久。",
            "林栖古崖曲，野事佳春後。",
            "瓠葉覆荆扉，栗苞垂甕牖。",
            "獨歌還獨酌，不耕亦不耦。",
            "磽田隔雲溪，多雨長稂莠。",
            "煙霞得情性，身世同芻狗。",
            "寄謝營道人，天真此翁有。"
        ],
        "title": "贈柏巖老人",
        "id": "4377489d-f898-43dd-869b-2b183e4dd616"
    },
    {
        "author": "錢起",
        "paragraphs": [
            "橫笛聲轉悲，羽觴酣欲別。",
            "舉目叩關遠，離心不可說。",
            "邊陲勞帝念，日下降才傑。",
            "路極巴水長，天銜劍峰缺。",
            "單車動夙夜，越境正炎節。",
            "星橋過客稀，火井蒸雲熱。",
            "陰符能制勝，千里在坐決。",
            "始見儒者雄，長纓繫餘孽。"
        ],
        "title": "送薛判官赴蜀",
        "id": "74d34a61-03e5-4a1d-be37-db75682317ef"
    },
    {
        "author": "錢起",
        "paragraphs": [
            "儒者久營道，詔書方問賢。",
            "至精一耀世，高步誰同年。",
            "何樹可棲鳳，高梧枝拂天。",
            "脫身鳧舄裏，載筆虎闈前。",
            "日月傳軒后，衣冠真列仙。",
            "則知驪龍珠，不祕清泠泉。",
            "才子貴難見，郢歌空復傳。",
            "惜哉效顰客，心想勞嬋娟。"
        ],
        "title": "詔許昌崔明府拜補闕",
        "id": "01b077b6-659b-436b-9085-3c693bd0f48c"
    },
    {
        "author": "錢起",
        "paragraphs": [
            "蝴蝶弄和風，飛花不知晚。",
            "王孫尋芳草，步步忘路遠。",
            "況我愛青山，涉趣皆遊踐。",
            "縈迴必中路，陰晦陽復顯。",
            "古岸生新泉，霞峰映雪巘。",
            "交枝花色異，奇石雲根淺。",
            "碧洞志忘歸，紫芝行可搴。",
            "應嗤嵇叔夜，林臥方沈湎。"
        ],
        "title": "仲春晚尋覆釜山",
        "id": "718d9e5a-34a7-4aca-b678-59d3b46cdac3"
    },
    {
        "author": "錢起",
        "paragraphs": [
            "一聞白雪唱，願見清揚久。",
            "誰謂結綬來，得陪趨府後。",
            "小邑藍溪上，卑棲愜所偶。",
            "忘言復連牆，片月亦攜手。",
            "草色同春逕，鶯聲共高柳。",
            "美景百花時，平生一盃酒。",
            "聖朝法天地，以我爲芻狗。",
            "秩滿歸白雲，期君訪谷口。"
        ],
        "title": "贈東鄰鄭少府",
        "id": "ddc729cd-09a7-4178-bd40-9284abbc7222"
    },
    {
        "author": "錢起",
        "paragraphs": [
            "樂道隨去處，養和解朝簪。",
            "茅堂近丹闕，佳致亦何深。",
            "退食不趨府，忘機還在林。",
            "清風亂流上，永日小山陰。",
            "解籜雨中竹，將雛花際禽。",
            "物華對幽寂，弦酌兼詠吟。",
            "自昔仰高步，及茲勞所欽。",
            "郢歌叨繼組，知己復知音。"
        ],
        "title": "謝張法曹萬頃小山暇景見憶",
        "id": "6ab9a8e7-1c8c-46bd-b852-7d7fa4451978"
    },
    {
        "author": "錢起",
        "paragraphs": [
            "寧辭園令秩，不改淵明調。",
            "解印無與言，見山始一笑。",
            "幽人還絕境，誰道苦奔峭。",
            "隨雲剩渡溪，出門更垂釣。",
            "吾廬青霞裏，窗樹玄猨嘯。",
            "微月清風來，方知散髮妙。"
        ],
        "title": "罷章陵令山居過中峰道者二首 一",
        "id": "f6b17d14-af6f-4bb9-9ccd-5fd486bfac52"
    },
    {
        "author": "錢起",
        "paragraphs": [
            "丘壑趣如此，暮年始棲偃。",
            "賴遇無心雲，不笑歸來晚。",
            "鳴鳩拂紅枝，初服傍清畎。",
            "昨日山僧來，猶嫌嘉遯淺。",
            "託君紫陽家，路滅心更遠。",
            "梯雲創其居，抱犢上絕巘。",
            "杏田溪一曲，霞境峰幾轉。",
            "路石挂飛泉，謝公應在眼。",
            "願言攜手去，採藥長不返。"
        ],
        "title": "罷章陵令山居過中峰道者二首 二",
        "id": "b98c9db8-b90e-47e2-8c01-ba9272aeb2ba"
    },
    {
        "author": "錢起",
        "paragraphs": [
            "晨策趣無涯，名山深轉秀。",
            "三休變覆景，萬轉迷宇宙。",
            "攀崖到天窗，入洞窮玉溜。",
            "側逕蹲怪石，飛蘿擲驚狖。",
            "花間鍊藥人，雞犬和乳竇。",
            "散髮便迎客，采芝仍滿袖。",
            "郭璞賦遊仙，始願今可就。"
        ],
        "title": "登覆釜山遇道人二首 一",
        "id": "cba72aae-1578-4a21-a2ff-3dd200e1ff52"
    },
    {
        "author": "錢起",
        "paragraphs": [
            "真氣重嶂裏，知君嘉遯幽。",
            "山堦壓丹穴，藥井通洑流。",
            "道者帶經出，洞中攜我遊。",
            "欲驂白蜺去，且爲紫芝留。",
            "忽憶武陵事，別家疑數秋。"
        ],
        "title": "登覆釜山遇道人二首 二",
        "id": "e4c64173-3d40-45fc-8f6b-a9e76e38b50e"
    },
    {
        "author": "錢起",
        "paragraphs": [
            "秋日西山明，勝趣引孤策。",
            "桃源數曲盡，洞口兩岸坼。",
            "還從罔象來，忽得仙靈宅。",
            "霓裳誰之子，霞酌能止客。",
            "殘陽在翠微，攜手更登歷。",
            "林行拂煙雨，溪望亂金碧。",
            "飛鳥下天窗，褭松際雲壁。",
            "稍尋玄蹤遠，宛入寥天寂。",
            "願言葛仙翁，終年鍊玉液。"
        ],
        "title": "尋華山雲臺觀道士",
        "id": "2ceb871e-c8a7-488a-95e9-46d34a6f088f"
    },
    {
        "author": "錢起",
        "paragraphs": [
            "離客窮海陰，蕭辰歸思結。",
            "一隨浮雲滯，幾怨黃鵠別。",
            "妙年即沈痾，生事多所闕。",
            "劒中負明義，枕上惜玄髮。",
            "之子良史才，華簪偶時哲。",
            "相思千里道，愁望飛鳥絕。",
            "歲暮冰雪寒，淮湖不可越。",
            "百年去心慮，孤影守薄劣。",
            "獨餘慕侶情，金石無休歇。"
        ],
        "title": "海上臥病寄王臨",
        "id": "5c154375-4cf7-4a77-b792-b211e2dc4842"
    },
    {
        "author": "錢起",
        "paragraphs": [
            "郭南雲水佳，訟簡野情發。",
            "紫芝每相引，黃綬不能緤。",
            "稍入石門幽，始知靈境絕。",
            "冥搜未寸晷，仙逕俄九折。",
            "蟠木蓋石梁，崩岸露雲穴。",
            "數峰拔崑崙，秀色與空澈。",
            "玉氣交晴虹，桂花留曙月。",
            "半巖採珉者，一點如片雪。",
            "真賞無前程，奇觀寧暫輟。",
            "更聞東林磬，可聽不可說。",
            "興中尋覺化，寂爾諸象滅。"
        ],
        "title": "登玉山諸峰偶至悟真寺",
        "id": "2bdc4aa6-9b3f-4243-9d45-825d13267797"
    },
    {
        "author": "錢起",
        "paragraphs": [
            "藏器待時少，知人自古難。",
            "遂令丹穴鳳，晚食金琅玕。",
            "誰謂兵戈際，鳴琴方一彈。",
            "理煩善用簡，濟猛能兼寬。",
            "夙夜念黎庶，寢興非宴安。",
            "洪波未靜壑，何樹不驚鸞。",
            "鳧舄傍京輦，甿心懸灌壇。",
            "高槐暗苦雨，長劍生秋寒。",
            "旅食還爲客，饑年亦盡歡。",
            "親勞攜斗水，往往救泥蟠。",
            "但恐酬明義，蹉跎芳歲闌。"
        ],
        "title": "長安客舍贈李行父明府",
        "id": "6f50b001-74c4-4c85-a2a3-626560010c86"
    },
    {
        "author": "錢起",
        "paragraphs": [
            "伯牙道喪來，弦絕無人續。",
            "誰知絕唱後，更有難和曲。",
            "層峰與清流，逸勢競奔蹙。",
            "清文不出戶，仿像皆在目。",
            "霧雪看滿懷，蘭荃坐盈掬。",
            "孤光碧潭月，一片崑崙玉。",
            "初見歌陽春，韶光變枯木。",
            "再見吟白雪，便覺雲肅肅。",
            "則知造化源，方寸能展縮。",
            "斯文不易遇，清爽心豈足。",
            "願言書諸紳，可以爲佩服。"
        ],
        "title": "美楊侍御清文見示",
        "id": "426d940d-bdcc-4ea8-bcdd-018eb4e9f030"
    },
    {
        "author": "錢起",
        "paragraphs": [
            "自樂魚鳥性，寧求農牧資。",
            "淺深愛巖壑，疏鑿盡幽奇。",
            "雨花相助好，鶯鳴春草時。",
            "種蘭入山翠，引葛上花枝。",
            "風露拆紅紫，緣溪復映池。",
            "新泉香杜若，片石引江蘺。",
            "宛謂武陵洞，潛鷹造化移。",
            "杖策攜煙客，滿袖掇芳蕤。",
            "蝴蝶舞留我，仙雞閑傍籬。",
            "但令黃精熟，不慮韶光遲。",
            "笑指雲蘿逕，樵人那得知。"
        ],
        "title": "山居新種花藥與道土同遊賦詩",
        "id": "34f5e0f3-6c43-46fd-b73b-d3e4579545cf"
    },
    {
        "author": "錢起",
        "paragraphs": [
            "蟠木無匠伯，終年棄山樊。",
            "苦心非良知，安得入君門。",
            "忽忝英達顧，寧窺造化恩。",
            "螢光起腐草，雲翼騰沈鯤。",
            "片石世何用，良工心所存。",
            "一叨尉京甸，三省慚黎元。",
            "賢尹正趨府，僕夫儼歸軒。",
            "眼中縣胥色，耳裏蒼生言。",
            "居人散山水，即景真桃源。",
            "鹿聚入田逕，雞鳴隔嶺村。",
            "飡和俗久清，到邑政空論。",
            "且嘉訟庭寂，前階滿芳蓀。"
        ],
        "title": "初黃綬赴藍田縣作",
        "id": "2dbaa97c-7606-44ca-9dbd-ea6f62448025"
    },
    {
        "author": "錢起",
        "paragraphs": [
            "入谷逢雨花，香綠引幽步。",
            "招提饒泉石，萬轉同一趣。",
            "向背森碧峰，淺深羅古樹。",
            "堯皇未登極，此地曾隱霧。",
            "祕讖得神謀，因高思虎踞。",
            "太陽忽臨照，物象俄光煦。",
            "梵王宮始開，長者金先布。",
            "白水入禪境，碭山通覺路。",
            "往往無心雲，猶起潛龍處。",
            "仍聞七祖後，佛子繼調御。",
            "溪鳥投慧燈，山蟬飽甘露。",
            "不作解纓客，寧知捨筏喻。",
            "身世已悟空，歸途復何去。"
        ],
        "title": "歸義寺題震上人壁",
        "id": "9b388c43-8ac8-412d-b310-d063c4149afa"
    },
    {
        "author": "錢起",
        "paragraphs": [
            "睿想入希夷，真遊到具茨。",
            "玉鑾登嶂遠，雲輅出花遲。",
            "泉壑凝神處，陽和布澤時。",
            "六龍多順動，四海正雍熙。"
        ],
        "title": "奉和聖製登會昌山應制",
        "id": "8ca2e832-3b2c-479c-ba5a-173018656d79"
    },
    {
        "author": "錢起",
        "paragraphs": [
            "萬點瑤臺雪，飛來錦帳前。",
            "瓊枝應比淨，鶴髮敢爭先。",
            "散影成花月，流光透竹煙。",
            "今朝謝家興，幾處郢歌傳。"
        ],
        "title": "省中對雪寄元判官拾遺昆季",
        "id": "cd4a34f9-8b94-4729-af0f-6e14d6dce327"
    },
    {
        "author": "錢起",
        "paragraphs": [
            "舍下虎溪徑，煙霞入暝開。",
            "柴門兼竹靜，山月與僧來。",
            "心瑩紅蓮水，言忘綠茗杯。",
            "前峰曙更好，斜漢欲西迴。"
        ],
        "title": "山齋獨坐喜玄上人夕至",
        "id": "e24f1757-676d-440e-a4aa-40759524f9e8"
    },
    {
        "author": "錢起",
        "paragraphs": [
            "涼夜褰簾好，輕雲過月初。",
            "碧空河色淺，紅葉露聲虛。",
            "道阻天難問，機忘世易疎。",
            "不知雙翠鳳，棲棘復何如。"
        ],
        "title": "秋夜寄張韋二主簿",
        "id": "91fbd4dc-24ea-4f79-8a47-69744f4acd35"
    },
    {
        "author": "錢起",
        "paragraphs": [
            "握手雲棲路，澘然恨幾重。",
            "誰知綠林盜，長占彩霞峰。",
            "心死池塘草，聲悲石徑松。",
            "無因芳杜月，琴酒更相逢。"
        ],
        "title": "歸故山路逢鄰居隱者",
        "id": "66f4e9d7-1d9a-41b7-bbe7-b2dedede83dd"
    },
    {
        "author": "錢起",
        "paragraphs": [
            "不醉百花酒，傷心千里歸。",
            "獨收和氏玉，還採舊山薇。",
            "出處離心盡，榮枯會面稀。",
            "預愁芳草色，一徑入衡闈。"
        ],
        "title": "落第劉拾遺相送東歸",
        "id": "c8b24b6c-5c3e-4292-b4ab-dd39f8fe13c6"
    },
    {
        "author": "錢起",
        "paragraphs": [
            "夜雨深館靜，苦心黃卷前。",
            "雲陰留墨沼，螢影傍華編。",
            "夢鳥富清藻，通經仍妙年。",
            "何愁丹穴鳳，不飲玉池泉。"
        ],
        "title": "和劉七讀書",
        "id": "88a56b30-c190-4149-9876-6751971c2597"
    },
    {
        "author": "錢起",
        "paragraphs": [
            "暮天微雨散，涼吹片帆輕。",
            "雲物高秋節，山川孤客情。",
            "霜蘋留楚水，寒鴈別吳城。",
            "宿浦有歸夢，愁猨莫夜鳴。"
        ],
        "title": "早下江寧",
        "id": "0d825ed4-f12c-47f9-b1c4-f07beafa26ea"
    },
    {
        "author": "錢起",
        "paragraphs": [
            "孤樹延春日，他山捲曙霞。",
            "客心湖上鴈，歸思日邊花。",
            "行李迷方久，歸期涉歲賒。"
        ],
        "title": "登復州南樓",
        "id": "870497b5-1b87-4628-8312-ca514ec68006"
    },
    {
        "author": "錢起",
        "paragraphs": [
            "節物堪爲樂，江湖有主人。",
            "舟行深更好，山趣久彌新。",
            "尊酒平生意，煙花異國春。",
            "城南無夜月，長袖莫留賓。"
        ],
        "title": "江陵晦日陪諸官泛舟",
        "id": "1ddd99a6-8dde-485c-afdb-a774d9c4daef"
    },
    {
        "author": "錢起",
        "paragraphs": [
            "山城日易夕，愁生先掩扉。",
            "俸薄不沽酒，家貧忘授衣。",
            "露重蕙花落，月冷莎難飛。",
            "効拙慚無補，雲林歎再歸。"
        ],
        "title": "縣城秋夕",
        "id": "11afd30d-0798-46ec-b62d-28bfe2cbc1ba"
    },
    {
        "author": "錢起",
        "paragraphs": [
            "一笑不可得，同心相見稀。",
            "摘菱頻貰酒，待月未扃扉。",
            "星影低驚鵲，蟲聲傍旅衣。",
            "卑棲歲已晚，共羨鴈南飛。"
        ],
        "title": "秋夜梁七兵曹同宿二首 一",
        "id": "4a95630b-2c86-4bcc-b735-eb3176a8d023"
    },
    {
        "author": "錢起",
        "paragraphs": [
            "好欲棄吾道，今宵又遇君。",
            "老夫相勸酒，稚子待題文。",
            "月下誰家笛，城頭幾片雲。",
            "如何此幽興，明日重離羣。"
        ],
        "title": "秋夜梁七兵曹同宿二首 二",
        "id": "db9d91d8-9d41-4922-82a7-1c8d23f66238"
    },
    {
        "author": "錢起",
        "paragraphs": [
            "赤縣新秋夜，文人藻思催。",
            "鐘聲自仙掖，月色近霜臺。",
            "一葉兼螢度，孤雲帶鴈來。",
            "明朝紫書下，應問長卿才。"
        ],
        "title": "和萬年成少府寓直",
        "id": "e034e19d-8938-4d73-934c-4a656426dbc3"
    },
    {
        "author": "錢起",
        "paragraphs": [
            "佳期難再得，清夜此雲林。",
            "帶竹新泉冷，穿花片月深。",
            "含毫凝逸思，酌水話幽心。",
            "不覺星河轉，山枝驚曙禽。"
        ],
        "title": "春夜過長孫繹別業",
        "id": "a8d2011c-dc24-4e9a-a795-92e7473c7ad1"
    },
    {
        "author": "錢起",
        "paragraphs": [
            "誰知白雲外，別有綠蘿春。",
            "苔繞溪邊徑，花深洞裏人。",
            "逸妻看種藥，稚子伴垂綸。",
            "潁上逃堯者，何如此養真。"
        ],
        "title": "題溫處士山居",
        "id": "80f35550-53c7-4dd4-a386-0710a32fd153"
    },
    {
        "author": "錢起",
        "paragraphs": [
            "郢人何苦調，飲水仍布衾。",
            "煙火晝不起，蓬蒿春欲深。",
            "前庭少喬木，鄰舍聞新禽。",
            "雖有徵賢詔，終傷不遇心。"
        ],
        "title": "題陳季壁",
        "id": "3e3ff051-fdb1-404f-9e68-934a16173b9d"
    },
    {
        "author": "錢起",
        "paragraphs": [
            "沈冥衆所遺，咫尺絕佳期。",
            "始覺衡門下，翛然太古時。",
            "雞聲共鄰巷，燭影隔茅茨。",
            "坐惜牛羊逕，芳蓀白露滋。"
        ],
        "title": "贈鄰居齊六司倉",
        "id": "3f205b0a-46af-47d6-84c4-7e446aa0a9e3"
    },
    {
        "author": "錢起",
        "paragraphs": [
            "秋空萬里淨，嘹唳獨南征。",
            "風急翻霜冷，雲開見月驚。",
            "塞長怯去翼，影滅有餘聲。",
            "悵望遙天外，鄉愁滿目生。"
        ],
        "title": "送征鴈",
        "id": "c28f2ecf-ebf2-4509-a621-b726f62af5a2"
    },
    {
        "author": "錢起",
        "paragraphs": [
            "滅跡人間世，忘歸象外情。",
            "竹壇秋月冷，山殿夜鐘清。",
            "仙侶披雲集，霞杯達曙斜。",
            "同歡不可再，朝暮赤龍迎。"
        ],
        "title": "宴鬱林觀張道士房",
        "id": "d1497c98-2f27-4350-aacd-dff5667b4ca6"
    },
    {
        "author": "錢起",
        "paragraphs": [
            "客到衡門下，林香蕙草時。",
            "好風能自至，明月不須期。",
            "秋日翻荷影，晴光脆柳枝。",
            "留歡美清夜，寧覺曉鐘遲。"
        ],
        "title": "秋夕與梁鍠文宴",
        "id": "a795cf16-8572-40f7-91dc-37300ae34782"
    },
    {
        "author": "錢起",
        "paragraphs": [
            "悽然雙樹下，垂淚遠公房。",
            "燈續生前火，爐添沒後香。",
            "陰堦明片雪，寒竹響空廊。",
            "寂滅應爲樂，塵心徒自傷。"
        ],
        "title": "哭空寂寺玄上人",
        "id": "e2070b3e-05ee-448c-b938-55313c1e0930"
    },
    {
        "author": "錢起",
        "paragraphs": [
            "勝景不易遇，入門神頓清。",
            "房房占山色，處處分泉聲。",
            "詩思竹間得，道心松下生。",
            "何時來此地，擺落世間情。"
        ],
        "title": "題精舍寺",
        "id": "7fae3e2e-eca8-4e95-a80d-f04ff4a0a139"
    },
    {
        "author": "錢起",
        "paragraphs": [
            "碧落忘歸處，佳期不厭逢。",
            "晚涼生玉井，新暑避煙松。",
            "欲醉流霞酌，還醒度竹鐘。",
            "更憐琪樹下，歷歷見遙峰。"
        ],
        "title": "開元觀遇張侍御",
        "id": "fd320057-e939-44de-9e43-3b0dc118f8c4"
    },
    {
        "author": "錢起",
        "paragraphs": [
            "舊居三顧後，晚節重幽尋。",
            "野逕到門盡，山窗連竹陰。",
            "昔年鶯山谷，今日鳳歸林。",
            "物外凌雲操，誰能繼此心。"
        ],
        "tags": [
            "终南山"
        ],
        "title": "和人秋歸終南山別業",
        "id": "f6cbbc32-11dd-42a0-9ab1-dcf9033bcaa0"
    },
    {
        "author": "錢起",
        "paragraphs": [
            "灞陵誰寵葬，漢主念蕭何。",
            "盛業留青史，浮榮逐逝波。",
            "隴雲仍作雨，薤露已成歌。",
            "悽愴平津閣，秋風弔客過。"
        ],
        "title": "故相國苗公挽歌",
        "id": "abb5650b-f4be-4bcd-9d25-a04c06f66612"
    },
    {
        "author": "錢起",
        "paragraphs": [
            "苦雨滴蘭砌，秋風生葛衣。",
            "潢污三逕絕，砧杵四鄰稀。",
            "分與玄豹隱，不爲湘燕飛。",
            "慚君角巾折，猶肯問衡闈。"
        ],
        "title": "酬劉員外雨中見寄",
        "id": "cd2c5bc7-370f-4fb8-a5c0-47c9cdf17218"
    },
    {
        "author": "錢起",
        "paragraphs": [
            "秀色橫千里，歸雲積幾重。",
            "欲依毛女岫，初卷少姨峰。",
            "蓋影隨征馬，衣香拂臥龍。",
            "秪應函谷上，真氣日溶溶。"
        ],
        "title": "賦得歸雲送李山人歸華山",
        "id": "b9282ea7-ac4d-4f66-a960-517e1420d1b7"
    },
    {
        "author": "錢起",
        "paragraphs": [
            "茅屋多新意，芳林昨試移。",
            "野人知石路，戲鳥認花枝。",
            "慢水縈蓬戶，閑雲挂竹籬。",
            "到家成一醉，歸馬不能騎。"
        ],
        "title": "過裴長官新亭",
        "id": "0102e9d2-3488-495e-a148-393235f77168"
    },
    {
        "author": "錢起",
        "paragraphs": [
            "龍節知無事，江城不掩扉。",
            "詩傳過客遠，書到故人稀。",
            "坐嘯看潮起，行春送鴈歸。",
            "望舒三五夜，思盡謝玄暉。"
        ],
        "title": "寄郢州郎士元使君",
        "id": "9b51f625-6e0f-4814-9fd0-5477aea04478"
    },
    {
        "author": "錢起",
        "paragraphs": [
            "偶與息心侶，忘歸才子家。",
            "玄談兼藻思，綠茗代榴花。",
            "岸幘看雲卷，含毫任景斜。",
            "松喬若逢此，不復醉流霞。"
        ],
        "title": "過長孫宅與朗上人茶會",
        "id": "f0b251a5-be1f-43fe-bcf5-f87911834bdd"
    },
    {
        "author": "錢起",
        "paragraphs": [
            "不遂青雲望，愁看黃鳥飛。",
            "棃花度寒食，客子未春衣。",
            "世事隨時變，交情與我違。",
            "空餘主人柳，相見却依依。"
        ],
        "title": "下第題長安客舍",
        "id": "18e0b8cc-e35e-44c2-9756-c08d1bd2a2f6"
    },
    {
        "author": "錢起",
        "paragraphs": [
            "無雙錦帳郎，絕境有林塘。",
            "鶴靜疎羣羽，蓬開失衆芳。",
            "晴山看不厭，流水趣何長。",
            "日晚催歸騎，鐘聲下夕陽。"
        ],
        "title": "陪考功王員外城東池亭宴",
        "id": "3c80573c-dcba-49fb-a6e0-7560e4e049bf"
    },
    {
        "author": "錢起",
        "paragraphs": [
            "不知香署客，謝病翠微間。",
            "去幄蘭將老，辭車雉亦閑。",
            "近窗雲出洞，當戶竹連山。",
            "對酒溪霞晚，家人採蕨還。"
        ],
        "title": "過孫員外藍田山居",
        "id": "0184a8fb-c02b-4699-b211-6e812551c1f7"
    },
    {
        "author": "錢起",
        "paragraphs": [
            "黃卷在窮巷，歸來生道心。",
            "五株衰柳下，三徑小園深。",
            "倒薤翻成字，寒花不假林。",
            "龐眉謝羣彥，獨酌且閑吟。"
        ],
        "title": "秋園晚沐",
        "id": "e38096c1-8394-4dec-89f3-de0e43594944"
    },
    {
        "author": "錢起",
        "paragraphs": [
            "晦日連苦雨，動息更邅迴。",
            "生事萍無定，愁心雲不開。",
            "翟門悲暝雀，墨竈上寒苔。",
            "始信宜城守，乘流畏曝腮。"
        ],
        "title": "窮秋對雨",
        "id": "4389f1ff-feca-448f-9542-a8e9d2dabeb2"
    },
    {
        "author": "錢起",
        "paragraphs": [
            "夜來詩酒興，月滿謝公樓。",
            "影閉重門靜，寒生獨樹秋。",
            "鵲驚隨葉散，螢遠入煙流。",
            "今夕遙天末，清光幾處愁。"
        ],
        "tags": [
            "月亮",
            "秋天"
        ],
        "title": "裴迪南門秋夜對月",
        "id": "51c06436-24b4-4161-a8d0-d5e63547b52c"
    },
    {
        "author": "錢起",
        "paragraphs": [
            "製錦蜀江靜，飛鳧漢闕遙。",
            "一茲風靡草，再視露盈條。",
            "旅望多愁思，秋天更泬寥。",
            "河陽傳麗藻，清韻入歌謠。"
        ],
        "title": "和蜀縣段明府秋城望歸期",
        "id": "715c0b46-b62a-47f1-9ebc-485d96308141"
    },
    {
        "author": "錢起",
        "paragraphs": [
            "卑棲却得性，每與白雲歸。",
            "徇祿仍懷橘，看山免採薇。",
            "暮禽先去馬，新月待開扉。",
            "霄漢時回首，知音青瑣闈。"
        ],
        "title": "晚歸藍田酬王維給事贈別",
        "id": "b8d11097-ddd2-4ec5-9bcd-e47676e01f82"
    },
    {
        "author": "錢起",
        "paragraphs": [
            "芳信來相續，同心遠更親。",
            "數重雲外樹，不隔眼中人。",
            "夢寐花驄色，相思黃鳥春。",
            "更聞公幹病，一夜二毛新。"
        ],
        "title": "再得畢侍御書聞巴中臥病",
        "id": "f3afa795-acd1-41ca-a63a-a5d2d6bf4e03"
    },
    {
        "author": "錢起",
        "paragraphs": [
            "愁人待曉雞，秋雨暗淒淒。",
            "度燭螢時滅，傳書鴈漸低。",
            "客來知計誤，夢裏泣津迷。",
            "無以逃悲思，寒螿處處啼。"
        ],
        "title": "宿新里館",
        "id": "6685f109-3162-4c45-be83-60f02090bebe"
    },
    {
        "author": "錢起",
        "paragraphs": [
            "泉壑帶茅茨，雲霞生薜帷。",
            "竹憐新雨後，山愛夕陽時。",
            "閑鷺棲常早，秋花落更遲。",
            "家童掃蘿逕，昨與故人期。"
        ],
        "tags": [
            "唐诗三百首",
            "写景",
            "五言律诗",
            "邀请"
        ],
        "title": "谷口書齋寄楊補闕",
        "id": "b700208d-d859-4e36-96bf-883c81d4df0f"
    },
    {
        "author": "錢起",
        "paragraphs": [
            "不厭晴林下，微風度葛巾。",
            "寧唯北牕月，自謂上皇人。",
            "叢篠輕新暑，孤花占晚春。",
            "寄言莊叟蝶，與爾得天真。"
        ],
        "title": "衡門春夜",
        "id": "4c45d431-e735-4f15-9068-45a4b3cf300c"
    },
    {
        "author": "錢起",
        "paragraphs": [
            "食貧無盡日，有願幾時諧。",
            "長嘯秋光晚，誰知志士懷。",
            "朝煙不起竈，寒葉欲連堦。",
            "飲水仍留我，孤燈點夜齋。"
        ],
        "title": "題吳通微主人",
        "id": "fe7bf6cc-0541-4615-95f7-a16d90404617"
    },
    {
        "author": "錢起",
        "paragraphs": [
            "鄉心不可問，秋氣又相逢。",
            "飄泊方千里，離悲復幾重。",
            "迴雲隨去鴈，寒露滴鳴蛩。",
            "延頸遙天末，如聞故國鐘。"
        ],
        "title": "晚次宿預館",
        "id": "b87a2865-9ecd-410d-b86f-b1abb2bee2fb"
    },
    {
        "author": "錢起",
        "paragraphs": [
            "山中人不見，雲去夕陽過。",
            "淺瀨寒魚少，叢蘭秋蝶多。",
            "老年疎世事，幽性樂天和。",
            "酒熟思才子，溪頭望玉珂。"
        ],
        "title": "藍上茅茨期王維補闕",
        "id": "0acbf434-aeb8-4d14-89d9-fbdc5ae84e01"
    },
    {
        "author": "錢起",
        "paragraphs": [
            "養拙慣雲臥，爲郎如鳥棲。",
            "不知仙閣峻，惟覺玉繩低。",
            "帳喜香煙暖，詩慚賜筆題。",
            "未央春漏促，殘夢謝晨雞。"
        ],
        "title": "春宵寓直",
        "id": "deb27b44-93ee-4123-ab36-8a612f0392b8"
    },
    {
        "author": "錢起",
        "paragraphs": [
            "性拙偶從宦，心閑多掩扉。",
            "雖看北堂草，不忘舊山薇。",
            "花月霽來好，雲泉堪夢歸。",
            "如何建章漏，催著早朝衣。"
        ],
        "title": "新昌里言懷",
        "id": "bb9fec75-f8e3-4c8a-8e59-5c8ba7c1c4d5"
    },
    {
        "author": "錢起",
        "paragraphs": [
            "一夕盈千念，方知別者勞。",
            "衰榮難會面，魂夢暫同袍。",
            "片月臨堦早，晴河度鴈高。",
            "應憐蔣生逕，秋露滿蓬蒿。"
        ],
        "title": "秋夜寄袁中丞王員外",
        "id": "30e8595b-bbcc-4ff3-873f-a5618e4c2c1f"
    },
    {
        "author": "錢起",
        "paragraphs": [
            "初服棲窮巷，重陽憶舊遊。",
            "門閑謝病日，心醉授衣秋。",
            "酒盡寒花笑，庭空暝雀愁。",
            "今朝落帽客，幾處管弦留。"
        ],
        "title": "九日閑居寄登高數子",
        "id": "ecf2dcb8-310d-42f1-821d-7a5b85727a89"
    },
    {
        "author": "錢起",
        "paragraphs": [
            "斜日片帆陰，春風孤客心。",
            "山來指樵路，岸去惜花林。",
            "海氣蒸雲黑，潮聲隔雨深。",
            "鄉愁不可道，浦宿聽猨吟。"
        ],
        "title": "晚入宣城界",
        "id": "871c7846-e164-4c7b-ad22-07884332ded1"
    },
    {
        "author": "錢起",
        "paragraphs": [
            "東林生早涼，高枕遠公房。",
            "大士看心後，中宵清漏長。",
            "驚蟬出暗柳，微月隱迴廊。",
            "何事沈痾久，含毫問藥王。"
        ],
        "title": "靜夜酬通上人問疾",
        "id": "26443368-af44-4a33-8f76-ec7f78d87448"
    },
    {
        "author": "錢起",
        "paragraphs": [
            "野寺千家外，閑行晚暫過。",
            "炎氛臨水盡，夕照傍林多。",
            "境對知心妄，人安覺政和。",
            "繩牀搖麈尾，佳趣滿滄波。"
        ],
        "title": "奉陪使君十四叔晚憩大雲門寺",
        "id": "a9eb063a-1b77-427e-9cce-9d9cec335a16"
    },
    {
        "author": "錢起",
        "paragraphs": [
            "朝花飛暝林，對酒傷春心。",
            "流年催素髮，不覺映華簪。",
            "垂老遇知己，酬恩看寸陰。",
            "如何紫芝客，相憶白雲深。"
        ],
        "title": "省中春暮酬嵩陽焦道士見招",
        "id": "f0e9fe34-bbb9-4763-be64-4d7ea74b65ec"
    },
    {
        "author": "錢起",
        "paragraphs": [
            "寧知待漏客，清夜此從容。",
            "暫別迎車雉，還隨護法龍。",
            "香煙輕上月，林嶺靜聞鐘。",
            "郢曲傳甘露，塵心洗幾重。"
        ],
        "title": "酬苗發員外宿龍池寺見寄",
        "id": "f38e3009-6e49-4f94-b999-fe189c1e87ce"
    },
    {
        "author": "錢起",
        "paragraphs": [
            "淑麗詩傳美，徽章禮飾哀。",
            "有恩加象服，無日祀高禖。",
            "曉月孤秋殿，寒山出夜臺。",
            "通靈深眷想，青鳥獨飛來。"
        ],
        "title": "貞懿皇后挽詞",
        "id": "e25d8397-9aa0-434d-8a0e-6bfe7df1ef90"
    },
    {
        "author": "錢起",
        "paragraphs": [
            "欲知愚谷好，久別與春還。",
            "鶯暖初歸樹，雲晴却戀山。",
            "石田耕種少，野客性情閑。",
            "求仲應難見，殘陽且掩關。"
        ],
        "title": "歲初歸舊山",
        "id": "6a25f4ca-5260-4f87-a6e1-4769ff842b47"
    },
    {
        "author": "錢起",
        "paragraphs": [
            "白髮壯心死，愁看國步移。",
            "關山慘無色，親愛忽驚離。",
            "影絕龍分劍，聲衰鳥戀枝。",
            "茫茫雲海外，相憶不相知。"
        ],
        "title": "鑾駕避狄歲寄別韓雲卿",
        "id": "7b36c019-2f0c-433b-b1a9-a4b5dec9b64b"
    },
    {
        "author": "錢起",
        "paragraphs": [
            "薄質慚加首，愁陰幸庇身。",
            "卷舒無定日，行止必依人。",
            "已沐脂膏惠，寧辭雨露頻。",
            "雖同客衣色，不染洛陽塵。"
        ],
        "title": "詠白油帽送客",
        "id": "e38349c3-2b96-4c2a-8516-706cb95510b8"
    },
    {
        "author": "錢起",
        "paragraphs": [
            "淵明遺愛處，山芥綠芳初。",
            "翫此春陰色，猶滋夜雨餘。",
            "隔溪煙葉小，覆石雪花舒。",
            "采采還相贈，瑤華信不如。"
        ],
        "title": "藍上採石芥寄前李明府",
        "id": "e5aa54cc-b4d0-4246-9231-f92ef9ab0402"
    },
    {
        "author": "錢起",
        "paragraphs": [
            "遠近化人天，王城指日邊。",
            "宰君迎說法，童子伴隨緣。",
            "到處花爲雨，行時杖出泉。",
            "今霄松月下，門閉想安禪。"
        ],
        "title": "送贇法師往上都",
        "id": "8dc69405-d3a4-49dd-80e6-1c5e4b43efc5"
    },
    {
        "author": "錢起",
        "paragraphs": [
            "遠宦碧雲外，此行佳興牽。",
            "湖山入閭井，鷗鳥傍神仙。",
            "斜日背鄉樹，春潮迎客船。",
            "江樓新詠發，應與政聲傳。"
        ],
        "title": "送沈少府還江寧",
        "id": "db418a55-123e-4532-8e52-3ba2e870cee3"
    },
    {
        "author": "錢起",
        "paragraphs": [
            "湖山不可厭，東望有餘情。",
            "片玉登科後，孤舟任興行。",
            "月中嚴子瀨，花際楚王城。",
            "歲暮雲臯鶴，聞天更一鳴。"
        ],
        "title": "送虞說擢第東遊",
        "id": "0ff3b2e1-ed3d-4593-8f48-3a9cf9847db9"
    },
    {
        "author": "錢起",
        "paragraphs": [
            "隨緣忽西去，何日返東林。",
            "世路寧磋別，空門久息心。",
            "人煙一飯少，山雪獨行深。",
            "天外猨啼處，誰聞清梵音。"
        ],
        "title": "送少微師西行",
        "id": "3ff36d5d-66cc-48ce-9c48-924ef008666f"
    },
    {
        "author": "錢起",
        "paragraphs": [
            "徇祿近滄海，乘流看碧霄。",
            "誰知仙吏去，宛與世塵遙。",
            "遠帆背歸鳥，孤舟抵上潮。",
            "懸知訟庭靜，窗竹日蕭蕭。"
        ],
        "title": "送崑山孫少府",
        "id": "81df76ac-bed1-4083-94ee-133c494cbf20"
    },
    {
        "author": "錢起",
        "paragraphs": [
            "制勝三軍勁，澄清萬里餘。",
            "星飛龐統驥，箭發魯連書。",
            "海月低雲斾，江霞入錦車。",
            "遙知太阿劍，計日斬鯨魚。"
        ],
        "title": "送屈突司馬充安西書記",
        "id": "1d34a063-6d37-4826-a56d-27929651e4c6"
    },
    {
        "author": "錢起",
        "paragraphs": [
            "三歎把離袂，七哀深我情。",
            "雲天愁遠別，豺虎擁前程。",
            "駐馬戀攜手，隔河聞哭聲。",
            "相思昏若夢，淚眼幾時明。"
        ],
        "title": "送時暹避難適荆南",
        "id": "1499f490-bfb2-4440-b758-d76ded7d60d3"
    },
    {
        "author": "錢起",
        "paragraphs": [
            "東去有餘意，春風生賜衣。",
            "鳳凰銜詔下，才子采蘭歸。",
            "斗酒百花裏，情人一笑稀。",
            "別離須計日，相望在彤闈。"
        ],
        "title": "送邊補闕東歸省覲",
        "id": "9d113ec8-5790-4724-a680-475c54639a07"
    },
    {
        "author": "錢起",
        "paragraphs": [
            "抱琴爲傲吏，孤棹復南行。",
            "幾度秋江水，皆添白雪聲。",
            "佳期來客夢，幽思緩王程。",
            "佐牧無勞問，心和政自平。"
        ],
        "title": "送彈琴李長史往洪州",
        "id": "a7b30c8b-c4b4-497b-9747-341109ffb41c"
    },
    {
        "author": "錢起",
        "paragraphs": [
            "至人無滯跡，謁帝復思玄。",
            "魏闕辭花綬，春山有杏田。",
            "紫霞開別酒，黃鶴舞離弦。",
            "今夜思君夢，遙遙入洞天。"
        ],
        "title": "送宋徵君讓官還山",
        "id": "3aede046-f51a-4cfc-8c28-68a202505e94"
    },
    {
        "author": "錢起",
        "paragraphs": [
            "得意今如此，清光不可攀。",
            "臣心堯日下，鄉思楚雲間。",
            "楊柳依歸棹，芙蓉棲舊山。",
            "采蘭兼衣錦，何似買臣還。"
        ],
        "title": "送陳供奉恩勅放歸覲省",
        "id": "07439c01-0f4e-4587-b5a3-3a4883367827"
    },
    {
        "author": "錢起",
        "paragraphs": [
            "憐君展驥去，能解倚門愁。",
            "就養仍榮祿，還鄉即晝遊。",
            "橘花低客舍，蓴菜繞歸舟。",
            "與報垂綸叟，知吾世網留。"
        ],
        "title": "送外甥范勉赴任常州長史兼覲省",
        "id": "21ce82b1-4c6f-4601-8493-bd83b9a3e116"
    },
    {
        "author": "錢起",
        "paragraphs": [
            "春風起東道，握手望京關。",
            "柳色從鄉至，鶯聲送客還。",
            "嘶驂顧近驛，歸路出他山。",
            "舉目情難盡，羈離失志間。"
        ],
        "title": "隴右送韋三還京",
        "id": "882e2711-9385-4212-9879-8ca7c429e6c8"
    },
    {
        "author": "錢起",
        "paragraphs": [
            "憶家望雲路，東去獨依依。",
            "水宿隨漁火，山行到竹扉。",
            "寒花催酒熟，山犬喜人歸。",
            "遙羨書窗下，千峰出翠微。"
        ],
        "title": "送元評事歸山居",
        "id": "ac3f71b3-42d0-4998-b94b-e52565966adf"
    },
    {
        "author": "錢起",
        "paragraphs": [
            "理邑想無事，鳴琴不下堂。",
            "井田通楚越，津市半漁商。",
            "盧橘垂殘雨，紅蓮拆早霜。",
            "送君催白首，臨水獨思鄉。"
        ],
        "title": "送武進韋明府",
        "id": "33b28be1-bac7-4cb9-9d18-f20cf995eb47"
    },
    {
        "author": "錢起",
        "paragraphs": [
            "執簡朝方下，乘軺去不賒。",
            "感恩輕遠道，入幕比還家。",
            "碣石春雲色，邯鄲古樹花。",
            "飛書報明主，烽火靜天涯。"
        ],
        "title": "送上官侍御",
        "id": "e57b65b7-0644-43db-9cb7-24c1f048abd1"
    },
    {
        "author": "錢起",
        "paragraphs": [
            "失志思浪跡，知君晦近名。",
            "出關塵漸遠，過郢興彌清。",
            "山盡溪初廣，人閑舟自行。",
            "探幽無旅思，莫畏楚猨鳴。"
        ],
        "title": "送郭秀才制舉下第南遊",
        "id": "697a2b30-e242-4535-a940-f1813ccae9bc"
    },
    {
        "author": "錢起",
        "paragraphs": [
            "楚鄉飛鳥沒，獨與碧雲還。",
            "破鏡催歸客，殘陽見舊山。",
            "詩成流水上，夢盡落花間。",
            "儻寄相思字，愁人定解顏。"
        ],
        "tags": [
            "离别",
            "惜别",
            "友情"
        ],
        "title": "送夏侯審校書東歸",
        "id": "2fa9b03f-f99b-4a0a-9ce6-e690bef3d02c"
    },
    {
        "author": "錢起",
        "paragraphs": [
            "漢家仍用武，才子晚成名。",
            "惆悵江陵去，誰知魏闕情。",
            "碧雲愁楚水，春酒醉宜城。",
            "定想褰帷政，還聞坐嘯聲。"
        ],
        "title": "送衛功曹赴荆南",
        "id": "e8903dec-37ab-4e3c-94f6-8028f5560c69"
    },
    {
        "author": "錢起",
        "paragraphs": [
            "東土忽無事，專城復任賢。",
            "喜觀班瑞禮，還在偃兵年。",
            "膏雨帶滎水，歸人耕圃田。",
            "遙知下車日，萬井起新煙。"
        ],
        "title": "送馬使君赴鄭州",
        "id": "77a72612-f6ed-4316-9e1a-9580744de2d8"
    },
    {
        "author": "錢起",
        "paragraphs": [
            "無事共干世，多時廢隱淪。",
            "相看戀簪組，不覺老風塵。",
            "勸酒憐今別，傷心倍去春。"
        ],
        "title": "送郎四補闕東歸",
        "id": "6e37e031-c670-4905-a417-756155eabbfd"
    },
    {
        "author": "錢起",
        "paragraphs": [
            "春草晚來色，東門愁送君。",
            "盛才仍下位，明代負奇文。",
            "且樂神仙道，終隨鴛鷺羣。",
            "梅生寄黃綬，不日在青雲。"
        ],
        "title": "送陸三出尉",
        "id": "61c08a87-013c-433f-9c57-5bfcf8cea376"
    },
    {
        "author": "錢起",
        "paragraphs": [
            "年少工文客，言離却解顏。",
            "不嗟荆寶退，能喜綵衣還。",
            "新月來前館，高陽出故關。",
            "相思東北望，燕趙隔青山。"
        ],
        "title": "送安都秀才北還",
        "id": "58b76ad1-a9b1-4fb5-af59-5fc8cd7e3417"
    },
    {
        "author": "錢起",
        "paragraphs": [
            "林表吳山色，詩人思不忘。",
            "向家流水便，懷橘綵衣香。",
            "滿酌留歸騎，前程未夕陽。",
            "愴茲江海去，誰惜杜蘅芳。"
        ],
        "title": "送褚十一澡擢第歸吳覲省",
        "id": "2338e8b5-844c-472a-a4e4-2937308e2fa9"
    },
    {
        "author": "錢起",
        "paragraphs": [
            "南望瀟湘渚，詞人遠憶家。",
            "客心隨楚水，歸棹宿江花。",
            "不畏心期阻，惟愁面會賒。",
            "雲天有飛翼，方寸佇瑤華。"
        ],
        "title": "送費秀才歸衡州",
        "id": "921db4f3-4649-4ec8-849c-676d47aecd3c"
    },
    {
        "author": "錢起",
        "paragraphs": [
            "事邊仍戀主，舉酒復悲歌。",
            "粉署含香別，轅門載筆過。",
            "鶯聲出漢苑，柳色過漳河。",
            "相憶情難盡，離居春草多。"
        ],
        "title": "送陸郎中",
        "id": "92bac245-5bd3-48dd-96ed-55580b4daab7"
    },
    {
        "author": "錢起",
        "paragraphs": [
            "上國隨緣住，來途若夢行。",
            "浮天滄海遠，去世法舟輕。",
            "水月通禪觀，魚龍聽梵聲。",
            "惟憐一燈影，萬里眼中明。"
        ],
        "tags": [
            "唐诗三百首",
            "送别",
            "五言律诗",
            "惜别"
        ],
        "title": "送僧歸日本",
        "id": "15274300-bd45-4898-ab14-9a3dead4b620"
    },
    {
        "author": "錢起",
        "paragraphs": [
            "行人臨水去，新詠復新悲。",
            "萬里高秋月，孤山遠別時。",
            "挂帆嚴子瀨，酹酒敬亭祠。"
        ],
        "title": "送楊皞擢第遊江南",
        "id": "b9615ed8-64d5-4106-b37e-feca45697b6c"
    },
    {
        "author": "錢起",
        "paragraphs": [
            "青絲絡驄馬，去府望梁城。",
            "節下趨庭處，秋來懷橘情。",
            "別筵寒日晚，歸路碧雲生。",
            "千里相思夜，愁看新月明。"
        ],
        "title": "送田倉曹歸覲",
        "id": "5642c138-026d-482f-bef7-c83eff52cf97"
    },
    {
        "author": "錢起",
        "paragraphs": [
            "邊事多勞役，儒衣逐鼓鼙。",
            "日寒關樹外，峰盡塞雲西。",
            "河廣篷難度，天遙鴈漸低。",
            "班超封定遠，之子去思齊。"
        ],
        "title": "送張管書記",
        "id": "cd52cc4e-6e22-4b4c-96a1-0e55a5cf67fe"
    },
    {
        "author": "錢起",
        "paragraphs": [
            "絳節引雕戈，鳴騶動玉珂。",
            "戎城去日遠，漢使隔年多。",
            "鴈宿常連雪，沙飛半渡河。",
            "明光朝即邇，[杕]杜早成歌。"
        ],
        "title": "送蕭常侍北使",
        "id": "64921405-3e4e-4666-8dba-07e13c6b0294"
    },
    {
        "author": "錢起",
        "paragraphs": [
            "幾年深道要，一舉過賢關。",
            "名與玄珠出，鄉宜晝錦還。",
            "蓮舟同宿浦，柳岸向家山。",
            "欲見寧親孝，儒衣稚子斑。"
        ],
        "title": "送李棲桐道舉擢第還鄉省侍",
        "id": "da7e5017-c5ed-43a9-9400-e1a77958aa19"
    },
    {
        "author": "錢起",
        "paragraphs": [
            "去世能成道，遊仙不定家。",
            "歸期千歲鶴，行邁五雲車。",
            "海上春應盡，壺中日未斜。",
            "不知相憶處，琪樹幾枝花。"
        ],
        "title": "送柳道士",
        "id": "ab8714f5-9716-490c-ba80-04926c6c4849"
    },
    {
        "author": "錢起",
        "paragraphs": [
            "衣冠周柱史，才學我鄉人。",
            "受命辭雲陛，傾城送使臣。",
            "去程滄海月，歸思上林春。",
            "始覺儒風遠，殊方禮樂新。"
        ],
        "title": "送陸珽侍御使新羅",
        "id": "ecaec030-04ce-4401-b30a-a9424d79b486"
    },
    {
        "author": "錢起",
        "paragraphs": [
            "萬里三韓國，行人滿目愁。",
            "辭天使星遠，臨水澗霜秋。",
            "雲佩迎仙島，虹旌過蜃樓。",
            "定知懷魏闕，迴首海西頭。"
        ],
        "title": "重送陸侍御使日本",
        "id": "bf5e6e60-ad0d-4fdc-93c3-55ef968b2615"
    },
    {
        "author": "錢起",
        "paragraphs": [
            "鄉路歸何早，雲間喜擅名。",
            "思親盧橘熟，帶雨客帆輕。",
            "夜火臨津驛，晨鐘隔浦城。",
            "華亭養仙羽，計日再飛鳴。"
        ],
        "title": "送陸贄擢第還蘇州",
        "id": "71e47eff-9cd4-4a6a-b186-3af398e97267"
    },
    {
        "author": "錢起",
        "paragraphs": [
            "南風起別袂，心到衡湘間。",
            "歸客楚山遠，孤舟雲水閑。",
            "愛君採蓮處，花島連家山。",
            "得意且寧省，人生難此還。"
        ],
        "title": "送虞說擢第南歸覲省",
        "id": "f44a29ef-6aeb-4316-a987-13e730fa54d1"
    },
    {
        "author": "錢起",
        "paragraphs": [
            "有意兼程去，飄然二翼輕。",
            "故鄉多久別，春草不傷情。",
            "洗鉢泉初暖，焚香曉更清。"
        ],
        "title": "送原公南遊",
        "id": "637e0642-9318-471d-b191-f0548b99dfe2"
    },
    {
        "author": "錢起",
        "paragraphs": [
            "秋日思還客，臨流語別難。",
            "楚城將坐嘯，郢曲有餘悲。",
            "山晚桂花老，江寒蘋葉衰。",
            "應須楊得意，更誦長卿辭。"
        ],
        "title": "送萬兵曹赴廣陵",
        "id": "45a484be-7542-4810-9abd-3363a55deaf0"
    },
    {
        "author": "錢起",
        "paragraphs": [
            "欲知儒道貴，縫掖見諸侯。",
            "且感千金諾，寧辭萬里遊。",
            "鴈峰侵瘴遠，桂水出雲流。",
            "坐惜離居晚，相思綠蕙秋。"
        ],
        "title": "送李判官赴桂州幕",
        "id": "0c2c9bd8-aa22-4ad2-b36a-8cd3a74dff86"
    },
    {
        "author": "錢起",
        "paragraphs": [
            "平津東閣在，別是竹林期。",
            "萬葉秋聲裏，千家落照時。",
            "門隨深巷靜，窗過遠鐘遲。",
            "客位苔生處，依然又賦詩。"
        ],
        "title": "題蘇公林亭",
        "id": "c6f0de4d-03de-41d8-9a8e-362dd1e7adf6"
    },
    {
        "author": "錢起",
        "paragraphs": [
            "無限寒雲色，蒼茫淺更深。",
            "從龍如有瑞，捧日不成陰。",
            "積翠全低嶺，虛明半出林。",
            "帝鄉遙在目，鐵馬又駸駸。"
        ],
        "title": "賦得寒雲輕重色送子恂入京",
        "id": "ad02adcf-723b-444d-94eb-ad88a922cb82"
    },
    {
        "author": "錢起",
        "paragraphs": [
            "曙色傳芳意，分明錦繡叢。",
            "蘭生齊後日，花發夜來風。",
            "不向三峰裏，全勝一縣中。",
            "遙知大苑內，應待五花驄。"
        ],
        "title": "賦得叢蘭曙後色送梁侍御人京",
        "id": "b7a8cf84-8ca8-4c19-848d-2c0a85e9979d"
    },
    {
        "author": "錢起",
        "paragraphs": [
            "曉日餘冰上，春池一鏡明。",
            "多從履處薄，偏向飲時清。",
            "比雪光仍在，因風片不成。",
            "更隨舟楫去，猶可助堅貞。"
        ],
        "title": "賦得餘冰",
        "id": "38e89878-ecf2-487f-9e70-ce7eec141b1c"
    },
    {
        "author": "錢起",
        "paragraphs": [
            "起見西樓月，依依向浦斜。",
            "動搖生淺浪，明滅照寒沙。",
            "水渚猶疑雪，梅林不辨花。",
            "送君無可贈，持此代瑤華。"
        ],
        "title": "賦得浦口望斜月送皇甫判官",
        "id": "a72f6dee-8210-4c3e-b57a-11c96b4ba978"
    },
    {
        "author": "錢起",
        "paragraphs": [
            "極目煙霞外，孤舟一使星。",
            "興中尋白雪，夢裏過滄溟。",
            "夜月松江戍，秋風竹塢亭。",
            "不知行遠近，芳草日青青。"
        ],
        "title": "賦得綿綿思遠道送岑判官入嶺",
        "id": "d0af63d3-04d0-4f96-a760-fdf7ea775311"
    },
    {
        "author": "錢起",
        "paragraphs": [
            "花院日扶疎，江雲自卷舒。",
            "主人熊軾任，歸客稚門車。",
            "曙月稀星裏，春煙紫禁餘。",
            "行看石頭戍，記得是南徐。"
        ],
        "title": "江寧春夜裴使君席送蕭員外",
        "id": "4adde461-704c-44bf-a173-f9d16560efcb"
    },
    {
        "author": "錢起",
        "paragraphs": [
            "東水將孤客，南行路幾千。",
            "虹翻潮上雨，鳥落瘴中天。",
            "謫去寧留恨，思歸豈待年。",
            "銜杯且一醉，別淚莫潸然。"
        ],
        "title": "送薛八謫居",
        "id": "6835ebd2-0605-408a-b22f-cc4bdd01f5cc"
    },
    {
        "author": "錢起",
        "paragraphs": [
            "歸客愛鳴榔，南征憶舊鄉。",
            "江山追宋玉，雲雨憶荆王。",
            "醉裏宜城近，歌中郢路長。",
            "憐君從此去，日夕望三湘。"
        ],
        "title": "送衡陽歸客",
        "id": "65a66bc7-8f3c-4181-8a52-c3f36f44593f"
    },
    {
        "author": "錢起",
        "paragraphs": [
            "別思亂無緒，妖氛猶未清。",
            "含香五夜客，持賦十年兄。",
            "霜拂金波樹，星迴玉斗城。",
            "自憐江上鶴，垂翅羨飛鳴。"
        ],
        "title": "送員外侍御入朝",
        "id": "9e6d149a-cb0c-4d0a-98cb-7a9807f5bc80"
    },
    {
        "author": "錢起",
        "paragraphs": [
            "歸舟同不繫，纖草剩忘憂。",
            "禁掖曾通籍，江城舊列侯。",
            "暮帆依夏口，春雨夢荆州。",
            "何日朝雲陛，隨君拜冕旒。"
        ],
        "title": "送李諫議歸荆州",
        "id": "a122b31d-4d92-4ea9-b5b9-26aacfabfba5"
    },
    {
        "author": "錢起",
        "paragraphs": [
            "薄稅歸天府，輕徭賴使臣。",
            "歡霑賜帛老，恩及卷綃人。",
            "去問殊官俗，來經幾劫春。",
            "東南御亭上，莫問有風塵。"
        ],
        "title": "送元中丞江淮轉運",
        "id": "158c3e3b-5f59-4b94-84c4-7353d437ac56"
    },
    {
        "author": "錢起",
        "paragraphs": [
            "少年從事好，此去別愁輕。",
            "滿座詩人興，隨君郢路行。",
            "蒹葭侵驛樹，雲水抱山城。",
            "遙愛下車日，江臯春草生。"
        ],
        "title": "送唐別駕赴郢州",
        "id": "6f3f4eee-eb4c-46a6-8104-3e79b82760e2"
    },
    {
        "author": "錢起",
        "paragraphs": [
            "多才白華子，初擅桂枝名。",
            "嘉慶送歸客，新秋帶雨行。",
            "離人背水去，喜鵲近家迎。",
            "別贈難爲此，衰年畏後生。"
        ],
        "title": "送鄭巨及第後歸覲",
        "id": "5610b026-455e-4bcb-871f-2fcfb028aacb"
    },
    {
        "author": "錢起",
        "paragraphs": [
            "香花閉一林，真士此看心。",
            "行道白雲近，然燈翠壁深。",
            "梵筵清水月，禪坐冷山陰。",
            "更說東溪好，明朝乘興尋。"
        ],
        "title": "宿遠上人蘭若",
        "id": "c8fd3313-7058-4b9d-9564-7cd94a77a05f"
    },
    {
        "author": "錢起",
        "paragraphs": [
            "野興引才子，獨行幽徑遲。",
            "雲留下山處，鳥靜出溪時。",
            "拙宦不忘隱，歸休常在茲。",
            "知音倘相訪，炊黍掃茅茨。"
        ],
        "title": "酬元祕書晚出藍溪見寄",
        "id": "ebd8f4d7-775c-49d4-999e-ca5300464d28"
    },
    {
        "author": "錢起",
        "paragraphs": [
            "有別時留恨，銷魂況在今。",
            "風濤初振海，鵷鷺各辭林。",
            "舊國關河絕，新秋草露深。",
            "陸機嬰世網，應負故山心。"
        ],
        "title": "別張起居",
        "id": "9e74768e-6bef-49ce-b838-bdb3bd30ea98"
    },
    {
        "author": "錢起",
        "paragraphs": [
            "秋堂復夜闌，舉目盡悲端。",
            "霜堞鳥聲苦，更樓月色寒。",
            "美人深別意，斗酒少留歡。",
            "明發將何贈，平生雙玉盤。"
        ],
        "title": "郭司徒廳夜宴",
        "id": "e3425dd3-21da-490e-97fd-10172f811ebc"
    },
    {
        "author": "錢起",
        "paragraphs": [
            "還家百戰後，訪故幾人存。",
            "兄弟得相見，榮枯何處論。",
            "新詩添卷軸，舊業見兒孫。",
            "點檢平生事，焉能出蓽門。"
        ],
        "title": "初至京口示諸弟",
        "id": "d6d723fc-04be-4802-9241-01541140c5e9"
    },
    {
        "author": "錢起",
        "paragraphs": [
            "汲井向新月，分流入衆芳。",
            "溼花低桂影，翻葉靜泉光。",
            "露下添餘潤，蜂驚引暗香。",
            "寄言養生客，來此共提筐。"
        ],
        "title": "月下洗藥",
        "id": "a8f42b5f-825f-40f6-bc7b-9987a77f9f26"
    },
    {
        "author": "錢起",
        "paragraphs": [
            "東閣一何靜，鶯聲落日愁。",
            "夔龍暫爲別，昏旦思兼秋。",
            "蕙草出籬外，花枝寄竹幽。",
            "上方傳雅頌，七夕讓風流。"
        ],
        "title": "晚春永寧墅小園獨坐寄上王相公",
        "id": "d5f4c0a5-e669-4943-85bd-6b9c2f15d98d"
    },
    {
        "author": "錢起",
        "paragraphs": [
            "谷口逃名客，歸來遂野心。",
            "薄田供歲酒，喬木待新禽。",
            "溪路春雲重，山廚夜火深。",
            "桃源應漸好，仙客許相尋。"
        ],
        "title": "歲暇題茅茨",
        "id": "e15628e8-7fe3-49d3-a007-16563c6ea5ce"
    },
    {
        "author": "錢起",
        "paragraphs": [
            "霞景青山上，誰知此勝遊。",
            "龍沙傳往事，菊酒對今秋。",
            "步石隨雲起，題詩向水流。",
            "忘歸更有處，松下片雲幽。"
        ],
        "title": "九日登玉山",
        "id": "c5f3ef7b-7f39-432f-89c0-21796198025c"
    },
    {
        "author": "錢起",
        "paragraphs": [
            "金榜開青瑣，驕奢半隱淪。",
            "玉簫惟送酒，羅袖愛留賓。",
            "竹館煙催瞑，梅園雪誤春。",
            "滿朝辭賦客，盡是入林人。"
        ],
        "title": "宴崔駙馬玉山別業",
        "id": "33995463-1861-4c9f-a172-99cefa8b94f8"
    },
    {
        "author": "錢起",
        "paragraphs": [
            "黃鳥鳴園柳，新陽改舊陰。",
            "春來此幽興，宛是謝公心。",
            "掃逕蘭芽出，添池山影深。",
            "虛名隨振鷺，安得久棲林。"
        ],
        "title": "春谷幽居",
        "id": "88ad8702-4be6-43e9-af9b-ba168afc50bb"
    },
    {
        "author": "錢起",
        "paragraphs": [
            "得地移根遠，交柯遶指柔。",
            "露香濃結桂，池影鬬蟠虬。",
            "黛葉輕筠綠，金花笑菊秋。",
            "何如南海外，雨露隔炎洲。"
        ],
        "title": "賦得池上雙丁香樹",
        "id": "189b5ead-688e-46b3-8d16-699ef1f70b05"
    },
    {
        "author": "錢起",
        "paragraphs": [
            "數畝園林好，人知賢相家。",
            "結茅書閣儉，帶水槿籬斜。",
            "古樹生春蘚，新荷卷落花。",
            "聖恩加玉鉉，安得臥青霞。"
        ],
        "title": "題樊川杜相公別業",
        "id": "15d66eb1-8986-4601-b6fa-44de684fc5ea"
    },
    {
        "author": "錢起",
        "paragraphs": [
            "乞還方未遂，日夕望雲林。",
            "況復逢青草，何妨問此心。",
            "閉門公務散，枉策故情深。",
            "遙夜他鄉宿，同君梁甫吟。"
        ],
        "title": "酬盧十一過宿",
        "id": "28e1d8fc-0aac-4a3b-91c0-1064e8d13c06"
    },
    {
        "author": "錢起",
        "paragraphs": [
            "曉日早鶯啼，江城旅思迷。",
            "微官同寄傲，移疾阻招攜。",
            "遠水閭閻內，青山稚堞西。",
            "王孫莫久臥，春草欲萋萋。"
        ],
        "title": "崔十四宅問候",
        "id": "3ec80e34-9397-4132-9568-b1d1c9f5f295"
    },
    {
        "author": "錢起",
        "paragraphs": [
            "莫言山路僻，還被好風催。",
            "行客淒涼過，村籬冷落開。",
            "晚溪寒水照，晴日數蜂來。",
            "重憶江南酒，何因把一杯。"
        ],
        "title": "山路見梅感而有作",
        "id": "a853ea87-07a2-401d-85ab-ff6ad9767bdc"
    },
    {
        "author": "錢起",
        "paragraphs": [
            "昔聞生澗底，今見起毫端。",
            "衆草此時沒，何人知歲寒。",
            "豈能裨棟宇，且欲出門闌。",
            "只在丹青筆，凌雲也不難。"
        ],
        "title": "詠門上畫松上元王杜三相公",
        "id": "92d5420b-996a-47cc-a58a-7c23cc5ba0d1"
    },
    {
        "author": "錢起",
        "paragraphs": [
            "信風催過客，早發梅花橋。",
            "數鴈起前渚，千艘爭便潮。",
            "將隨浮雲去，日惜故山遙。",
            "惆悵煙波末，佳期在碧霄。"
        ],
        "title": "早發東陽",
        "id": "366418c8-3215-4ab6-9d95-3fea73f419ef"
    },
    {
        "author": "錢起",
        "paragraphs": [
            "南行風景好，昏旦水臯閑。",
            "春色郢中樹，晴霞湖上山。",
            "去家旅帆遠，回首暮潮還。",
            "蕙草知何贈，故人雲漢間。"
        ],
        "title": "舟中寄李起居",
        "id": "7e9f77a6-9622-49f9-a00e-a41ccd302cb2"
    },
    {
        "author": "錢起",
        "paragraphs": [
            "秋館煙雨合，重城鐘漏深。",
            "佳期阻清夜，孤興發離心。",
            "燭影出綃幕，蟲聲連素琴。",
            "此時蓬閣友，應念昔同衾。"
        ],
        "title": "夜雨寄寇校書",
        "id": "927c9bec-9136-454d-b94a-8270b58d1a42"
    },
    {
        "author": "錢起",
        "paragraphs": [
            "粉署花驄入，丹霄紫誥垂。",
            "直廬驚漏近，賜被覺霜移。",
            "漢主前瑤席，穰侯許鳳池。",
            "應憐後行鴈，空羨上林枝。"
        ],
        "title": "喜李侍御拜郎官入省",
        "id": "2f38327e-33d4-4a5f-9311-7a29de57ddc3"
    },
    {
        "author": "錢起",
        "paragraphs": [
            "小雨飛林頂，浮涼入晚多。",
            "能知留客處，偏與好風過。",
            "濯錦飜紅蕊，跳珠亂碧荷。",
            "芳尊深幾許，此興可酣歌。"
        ],
        "title": "蘇端林亭對酒喜雨",
        "id": "d2a53e73-debe-4b43-a3b8-fb9d157aaec6"
    },
    {
        "author": "錢起",
        "paragraphs": [
            "上林春更好，賓鴈不知歸。",
            "顧影憐青籞，傳聲入紫微。",
            "夜陪池鷺宿，朝出苑花飛。",
            "寧憶寒鄉侶，鸞凰一見稀。"
        ],
        "title": "見上林春鴈翔青雲寄楊起居李員外",
        "id": "c5082a98-967f-45dd-aa62-6a0217f71d65"
    },
    {
        "author": "錢起",
        "paragraphs": [
            "含毫意不淺，微月上簾櫳。",
            "門靜吏人息，心閑囹圄空。",
            "繁星入疎樹，驚鵲倦秋風。",
            "始覺牽卑劇，宵眠亦在公。"
        ],
        "title": "偶成",
        "id": "30ba5613-6830-4f6b-b6dd-d2bb46e7dfdd"
    },
    {
        "author": "錢起",
        "paragraphs": [
            "日入林島異，鶴鳴風草間。",
            "孤帆泊枉渚，飛雨來前山。",
            "客意念留滯，川途忽阻艱。",
            "赤亭仍數里，夜待安流還。"
        ],
        "title": "漁潭值雨",
        "id": "642cb2fc-86b1-47be-9d21-17a21e956df4"
    },
    {
        "author": "錢起",
        "paragraphs": [
            "鶯鳴蕙草綠，朝興情人期。",
            "林沼忘言處，鴛鴻養翮時。",
            "春泉滋藥暖，晴日度花遲。",
            "此會無辭醉，良辰難再追。"
        ],
        "title": "題蕭丞小池",
        "id": "7db02472-06a9-4006-8618-7fc64e6da99b"
    },
    {
        "author": "錢起",
        "paragraphs": [
            "雨露滿儒服，天心知子虛。",
            "還勞五經笥，更訪百家書。",
            "贈別傾文苑，光華比使車。",
            "晚雲隨客散，寒樹出關疎。",
            "相見應朝夕，歸期在玉除。"
        ],
        "title": "送集賢崔八叔承恩括圖書",
        "id": "4e3b6637-7090-4b8f-bbd3-54b114e1ddb1"
    },
    {
        "author": "錢起",
        "paragraphs": [
            "纓佩不爲美，人羣寧免辭。",
            "杳然黃鵠去，未負白雲期。",
            "此別清興盡，高秋臨水時。",
            "好山枉帆僻，浪跡到家遲。",
            "他日詔書下，梁鴻安可追。"
        ],
        "title": "送張五員外東歸楚州",
        "id": "2450dd9e-ced8-4ce2-b6f0-3bdc3631ab19"
    },
    {
        "author": "錢起",
        "paragraphs": [
            "去名即棲遁，何必歸滄浪。",
            "種藥幽不淺，杜門喧自忘。",
            "林眠多曉夢，鴉散驚初陽。",
            "片雪幽雲至，迴風鄰果香。",
            "佳期碧天末，惆悵紫蘭芳。"
        ],
        "title": "閑居寄包何",
        "id": "5fda79b9-7fe8-4f5a-a38d-1cfa9d7bc5cd"
    },
    {
        "author": "錢起",
        "paragraphs": [
            "禪林絕過客，柱史正焚香。",
            "馴鴿不猜隼，慈雲能護霜。",
            "驄聲隔暗竹，吏事散空廊。",
            "霄漢期鴛鷺，狐狸避憲章。",
            "遶堦春色至，屈草待君芳。"
        ],
        "title": "津梁寺尋李侍御",
        "id": "cce789ae-4e39-4b0d-9aba-9424144389ce"
    },
    {
        "author": "錢起",
        "paragraphs": [
            "惆悵佳期阻，園林秋景閑。",
            "終朝碧雲外，唯見暮禽還。",
            "泉石思攜手，煙霞不閉關。",
            "杖藜仍把菊，對卷也看山。",
            "望望離心起，非君誰解顏。"
        ],
        "title": "山園秋晚寄杜黃裳少府",
        "id": "0ce3d9b7-7247-4172-a3bb-2abf95e6b64e"
    },
    {
        "author": "錢起",
        "paragraphs": [
            "萬重雲樹下，數畝子平居。",
            "野院羅泉石，荆扉背里閭。",
            "早冬耕鑿暇，弋雁復烹魚。",
            "靜掃寒花徑，唯邀傲吏車。",
            "晚來留客好，小雪下山初。"
        ],
        "title": "東溪杜野人致酒",
        "id": "ce62dd6c-a9da-4bb1-a9b2-66824fdcda91"
    },
    {
        "author": "錢起",
        "paragraphs": [
            "數歲白雲裏，與君同采薇。",
            "樹深煙不散，溪靜鷺忘飛。",
            "更憶東巖趣，殘陽破翠微。",
            "脫巾花下醉，洗藥月前歸。",
            "風景今還好，如何與世違。"
        ],
        "title": "憶山中寄舊友",
        "id": "1e5e1e08-1ffb-4923-a607-59470b231998"
    },
    {
        "author": "錢起",
        "paragraphs": [
            "祿微賴學稼，歲起歸衡茅。",
            "窮達戀明主，耕桑亦近郊。",
            "夜來霽山雪，陽氣動林梢。",
            "蘭蕙暖初吐，春鳩鳴欲巢。",
            "蓬萊時入夢，知子憶貧交。"
        ],
        "title": "東臯早春寄郎四校書",
        "id": "d4ea0292-30c1-4c35-9c28-e610184254a8"
    },
    {
        "author": "錢起",
        "paragraphs": [
            "霞景已斜照，煙溪方暝投。",
            "山家歸路僻，轍跡亂泉流。",
            "野老採薇暇，蝸廬招客幽。",
            "麏麚突荒院，鸕鵲步閑疇。",
            "偶此愜真性，令人輕宦遊。"
        ],
        "title": "玉山東溪題李叟屋壁",
        "id": "d3ee3ceb-3231-4131-a343-819ced236a14"
    },
    {
        "author": "錢起",
        "paragraphs": [
            "新豐佳氣滿，聖主在溫泉。",
            "雲曖龍行處，山明日馭前。",
            "順風求至道，側席問遺賢。",
            "靈雪瑤墀降，晨霞綵仗懸。",
            "滄溟不讓水，疵賤也朝天。"
        ],
        "title": "溫泉宮禮見",
        "id": "54257db5-62c2-41db-8544-fb50aec77eec"
    },
    {
        "author": "錢起",
        "paragraphs": [
            "遊目隨山勝，迴橈愛浦長。",
            "往來幽不淺，昏旦興難忘。",
            "木末看歸翼，蓮西失夕陽。",
            "人聲指閭井，野趣惜林塘。",
            "稍近垂楊路，菱舟擁岸香。"
        ],
        "title": "遊襄陽泉石晚歸",
        "id": "1c2c401b-c1cc-4f1d-8340-516a94623607"
    },
    {
        "author": "錢起",
        "paragraphs": [
            "何事重逢迎，春醪晚更清。",
            "林端花自老，池上月初明。",
            "路入仙郎次，烏連柱史名。",
            "竹陰疎柰院，山翠傍蕪城。",
            "引滿不辭醉，風來待曙更。"
        ],
        "title": "夏日陪史郎中宴杜郎中果園",
        "id": "7ba9c076-eec4-4a12-9c78-b4379864e15f"
    },
    {
        "author": "錢起",
        "paragraphs": [
            "荷蓑趣南逕，戴勝鳴條枚。",
            "溪雨有餘潤，土膏寧厭開。",
            "溝塍落花盡，耒耜度雲迴。",
            "誰道耦耕倦，仍兼勝賞催。",
            "日長農有暇，悔不帶經來。"
        ],
        "title": "南溪春耕",
        "id": "8558df16-4368-4416-9be3-fcc3350284f6"
    },
    {
        "author": "錢起",
        "paragraphs": [
            "善鼓雲和瑟，常聞帝子靈。",
            "馮夷空自舞，楚客不堪聽。",
            "苦調淒金石，清音入杳冥。",
            "蒼梧來怨慕，白芷動芳馨。",
            "流水傳瀟浦，悲風過洞庭。",
            "曲終人不見，江上數峰青。"
        ],
        "tags": [
            "洞庭湖",
            "思慕",
            "音乐",
            "爱情",
            "以景结情",
            "哀怨"
        ],
        "title": "省試湘靈鼓瑟",
        "id": "e2dbfc77-725a-4aac-af95-f54e8e73d2e3"
    },
    {
        "author": "錢起",
        "paragraphs": [
            "欃槍一掃滅，閶闔九重開。",
            "海晏鯨鯢盡，天旋日月來。",
            "聖情蘇品物，龍御闢雲雷。",
            "曉漏移仙仗，朝陽出帝臺。",
            "周慚散馬出，禹讓濬川迴。",
            "欲識封人願，南山舉酒杯。"
        ],
        "title": "觀法駕自鳳翔迴",
        "id": "d4781b27-2f82-41f7-ac3f-75c0c5e36458"
    },
    {
        "author": "錢起",
        "paragraphs": [
            "谷口好泉石，居人能陸沈。",
            "牛羊下山小，煙火隔雲深。",
            "一逕入溪色，數家連竹陰。",
            "藏虹辭晚雨，驚隼落殘禽。",
            "涉趣皆流目，將歸羨在林。",
            "却思黃綬事，辜負紫芝心。"
        ],
        "title": "題玉山村叟屋壁",
        "id": "ac1f760e-ae13-4cfd-81c8-23078f643e80"
    },
    {
        "author": "錢起",
        "paragraphs": [
            "官小志已足，時清免負薪。",
            "卑棲且得地，榮耀不關身。",
            "自愛賞心處，叢篁流水濱。",
            "荷香度高枕，山色滿南鄰。",
            "道在即爲樂，機忘寧厭貧。",
            "却愁丹鳳詔，來訪漆園人。"
        ],
        "title": "縣中池竹言懷",
        "id": "44f744e6-ab04-4af4-82e9-5a28fe9142a2"
    },
    {
        "author": "錢起",
        "paragraphs": [
            "守靜信推分，灌園樂在茲。",
            "且忘堯舜力，寧顧尚書期。",
            "晚景采蘭暇，空林散帙時。",
            "卷荷藏露滴，黃口觸蟲絲。",
            "三徑與囂遠，一瓢常自怡。",
            "情人半雲外，風月詎相思。"
        ],
        "title": "山園棲隱",
        "id": "a111b81f-c4b1-4bc9-95fe-f714055f8888"
    },
    {
        "author": "錢起",
        "paragraphs": [
            "車徒鳳掖東，去去洛陽宮。",
            "暫以青蒲隔，還看紫禁同。",
            "經過乘雨露，瀟灑出鴛鴻。",
            "官署名臺下，雲山舊苑中。",
            "暮天雙闕靜，秋月九重空。",
            "且喜成周地，詩人播國風。"
        ],
        "title": "送王諫議任東都居守",
        "id": "bca69516-afc2-4fac-8169-22591527282c"
    },
    {
        "author": "錢起",
        "paragraphs": [
            "決勝無遺策，辭天便起纓。",
            "出身唯殉死，報國且能兵。",
            "受命麒膦殿，參謀驃騎營。",
            "短簫催別酒，斜日駐前旌。",
            "義勇千夫敵，風沙萬里行。",
            "幾年丹闕下，侯印錫書生。"
        ],
        "title": "送鄭書記",
        "id": "fbda7bf3-886d-49a8-b855-117d39ac92e2"
    },
    {
        "author": "錢起",
        "paragraphs": [
            "林下不成興，仲容微祿牽。",
            "客程千里遠，別念一帆懸。",
            "欲歡卑棲去，其如勝趣偏。",
            "雲山深郡郭，花木淨潮田。",
            "坐嘯帷應下，離居月復圓。",
            "此時知小阮，相憶綠尊前。"
        ],
        "title": "送族姪赴任",
        "id": "49544d4a-9de5-439d-b034-b66dff009d1a"
    },
    {
        "author": "錢起",
        "paragraphs": [
            "始願今如此，前途復若何。",
            "無媒獻詞賦，生事日蹉跎。",
            "不遇張華識，空悲甯戚歌。",
            "故山歸夢遠，新歲客愁多。",
            "刷羽思喬木，登龍恨失波。",
            "散才非世用，回音謝雲蘿。"
        ],
        "title": "長安落第作",
        "id": "3e0c11c1-816c-40a7-86bc-41a98d7f3fad"
    },
    {
        "author": "錢起",
        "paragraphs": [
            "愛君藍水上，種杏近成田。",
            "拂逕清陰合，臨流彩實懸。",
            "清香和宿雨，佳色出晴煙。",
            "懿此傾筐贈，想知懷橘年。",
            "芳馨來滿袖，瓊玖願詶篇。",
            "把玩情何極，雲林若眼前。"
        ],
        "title": "酬長孫繹藍溪寄杏",
        "id": "aed12ad5-d797-4487-8f0b-0126d16d8f62"
    },
    {
        "author": "錢起",
        "paragraphs": [
            "隱來未得道，歲去媿雲松。",
            "茅屋空山暮，荷衣白露濃。",
            "唯憐石苔色，不染世人蹤。",
            "潭靜宜孤鶴，山深絕遠鐘。",
            "有時丹竈上，數點綵霞重。",
            "勉事壺公術，仙期待赤龍。"
        ],
        "title": "藥堂秋暮",
        "id": "628be1f2-39fd-4c2c-b1e6-07d9a1cf5ba2"
    },
    {
        "author": "錢起",
        "paragraphs": [
            "萬化一朝盡，窮泉悲此君。",
            "如何丹竈術，能誤紫芝焚。",
            "不遂蒼生望，空留封禪文。",
            "遠年隨逝水，真氣盡浮雲。",
            "山閉龍蛇蟄，林寒麋鹿羣。",
            "傷心載酒地，仙菊爲誰薰。"
        ],
        "title": "哭常徴君",
        "id": "c56c0d66-ebe7-4504-8808-cdbb935fa756"
    },
    {
        "author": "錢起",
        "paragraphs": [
            "年壯才仍美，時來道易行。",
            "寵兼三獨任，威肅貳師營。",
            "將略過南仲，天心寄北京。",
            "雲旂臨塞色，龍笛出關聲。",
            "漢月隨霜去，邊塵計日清。",
            "漸知王事好，文武用書生。"
        ],
        "title": "送鮑中丞赴太原軍營",
        "id": "8be3de21-22b3-43eb-bd76-e9a343252aa4"
    },
    {
        "author": "錢起",
        "paragraphs": [
            "國用資戎事，臣勞爲主憂。",
            "將徴任土貢，更發濟川舟。",
            "擁傳星還去，過池鳳不留。",
            "唯高飲水節，稍淺別家愁。",
            "落葉淮邊雨，孤山海上秋。",
            "遙知謝公興，微月上江樓。"
        ],
        "title": "奉送劉相公江淮催轉運",
        "id": "287bc2ee-eb64-4d40-9f02-07052ccea9ca"
    },
    {
        "author": "錢起",
        "paragraphs": [
            "翠羽雖成夢，遷鶯尚後羣。",
            "名逃郄詵策，興發謝玄文。",
            "昏旦扁舟去，江山幾路分。",
            "上潮吞海日，歸雁出湖雲。",
            "詩思應須苦，猨聲莫厭聞。",
            "離居見新月，那得不思君。"
        ],
        "title": "送李秀才落第遊荆楚",
        "id": "8f1b66c6-16e3-4ae0-9982-31f1edeb14bd"
    },
    {
        "author": "錢起",
        "paragraphs": [
            "掖垣攜愛客，勝地賞年光。",
            "向竹過賓館，尋山到妓堂。",
            "歌聲掩金谷，舞態出平陽。",
            "地滿簪裾影，花添蘭麝香。",
            "鶯啼春未老，酒冷日猶長。",
            "安石風流事，須歸問省郎。"
        ],
        "title": "奉陪郭常侍宴滻川山池",
        "id": "1cc95944-7f7d-494e-b1d4-38f59aff1696"
    },
    {
        "author": "錢起",
        "paragraphs": [
            "戎狄寇周日，衣冠適洛年。",
            "客亭新驛騎，歸路舊人煙。",
            "吾道將東矣，秋風更颯然。",
            "雲愁百戰地，樹隔兩鄉天。",
            "旅思蓬飄陌，驚魂雁怯弦。",
            "今朝一尊酒，莫惜醉離筵。"
        ],
        "title": "寇中送張司馬歸洛",
        "id": "a42f270e-43f2-4a27-a30d-d9c662e0ca17"
    },
    {
        "author": "錢起",
        "paragraphs": [
            "池館蟪蛄聲，梧桐秋露晴。",
            "月臨朱戟靜，河近畫樓明。",
            "捲幔浮涼入，聞鐘永夜清。",
            "片雲懸曙斗，數雁過秋城。",
            "羽扇揚風暇，瑤琴悵別情。",
            "江山飛麗藻，謝朓讓前名。"
        ],
        "title": "奉和宣城張太守南亭秋夕懷友",
        "id": "de6284ed-d6da-4b87-a501-c4f7ae4e7066"
    },
    {
        "author": "錢起",
        "paragraphs": [
            "空谷春雲滿，愚公晦跡深。",
            "一隨玄豹隱，幾換綠蘿陰。",
            "絕徑人稀道，芳蓀我獨尋。",
            "廚煙住峭壁，酒氣出重林。",
            "蝴蝶晴還舞，黃鸝晚暫吟。",
            "所思青瑣客，瑤草寄幽心。"
        ],
        "title": "過山人所居因寄諸遺補",
        "id": "8728fa66-2c0e-479f-b876-258a492939e9"
    },
    {
        "author": "錢起",
        "paragraphs": [
            "磻石老紅鮮，徴君臥幾年。",
            "飛泉出林下，一徑過崖巔。",
            "雞犬逐人靜，雲霞宜地偏。",
            "終朝數峰勝，不遠一壺前。",
            "仲月霽春雨，香風生藥田。",
            "丹溪不可別，瓊草色芊芊。"
        ],
        "title": "過鳴臯隱者",
        "id": "95016fcd-87f8-4828-9d26-b9a2b43c5a89"
    },
    {
        "author": "錢起",
        "paragraphs": [
            "悔作掃門事，還吟招隱詩。",
            "今年芳草色，不失故山期。",
            "遙想白雲裏，采苓春日遲。",
            "溪花藏石徑，巖翠帶茅茨。",
            "九轉莫飛去，三迴良在茲。",
            "還嗤茂陵客，貧病老明時。"
        ],
        "title": "送楊錥歸隱",
        "id": "377877bd-d58d-4ffc-b26f-de48862aeb00"
    },
    {
        "author": "錢起",
        "paragraphs": [
            "承顏看彩服，不覺別丹墀。",
            "味道能忘病，過庭更學詩。",
            "繚垣多畫戟，遠岫入書帷。",
            "竹靜攜琴處，林香讓果時。",
            "聲同叨眷早，交澹在年衰。",
            "更枉兼金贈，難爲繼組詞。"
        ],
        "title": "酬劉起居臥病見寄",
        "id": "1dc509bf-e84f-4620-a96e-1cae4e90568e"
    },
    {
        "author": "錢起",
        "paragraphs": [
            "將門高勝霍，相子寵過韋。",
            "宦貴攀龍後，心傾待士時。",
            "壺觴開雅宴，鴛鷺眷相隨。",
            "舞退燕姬曲，歌徴謝朓詩。",
            "晚鐘過竹靜，醉客出花遲。",
            "莫惜留餘興，良辰不可追。"
        ],
        "title": "陪南省諸公宴殿中李監宅",
        "id": "29662366-bce9-48c6-8472-b01e35ce558b"
    },
    {
        "author": "錢起",
        "paragraphs": [
            "日愛蘅茅下，閑觀山海圖。",
            "幽人自守樸，窮谷也名愚。",
            "倒嶺和溪雨，新泉到戶樞。",
            "叢蘭齊稚子，蟠木老潛夫。",
            "憶戴差過剡，遊仙慣入壺。",
            "濠梁時一訪，莊叟亦吾徒。"
        ],
        "title": "山齋讀書寄時校書杜叟",
        "id": "a93b3a91-73b6-4087-8757-5a8f1c8d4161"
    },
    {
        "author": "錢起",
        "paragraphs": [
            "雲卷東臯下，歸來省故蹊。",
            "泉移憐石在，林長覺原低。",
            "舊里情難盡，前山賞未迷。",
            "引藤看古木，嘗酒咒春雞。",
            "興與時髦背，年將野老齊。",
            "才微甘引退，應得遂霞棲。"
        ],
        "title": "晚歸藍田舊居",
        "id": "fd4b2d0e-0589-42d8-8360-5d464a7f69ba"
    },
    {
        "author": "錢起",
        "paragraphs": [
            "誰謂江山阻，心親夢想偏。",
            "容輝常在目，離別任經年。",
            "郡國通流水，雲霞共遠天。",
            "行春鶯幾囀，遲客月頻圓。",
            "雁有歸鄉羽，人無訪戴船。",
            "願徴黃霸入，相見玉堦前。"
        ],
        "title": "寄袁州李嘉祐員外",
        "id": "c3a14148-94d9-47f2-afff-9f9ef345b018"
    },
    {
        "author": "錢起",
        "paragraphs": [
            "玄雲低禁苑，飛雪滿神州。",
            "虛白生臺榭，寒光入冕旒。",
            "粉凝宮壁靜，乳結洞門幽。",
            "細繞迴風轉，輕隨落羽浮。",
            "怒濤堆砌石，新月孕簾鉤。",
            "爲報詩人道，豐年頌聖猷。"
        ],
        "title": "禁闈玩雪寄薛左丞",
        "id": "f71df05c-fb92-4309-bdd7-42b4bac260e0"
    },
    {
        "author": "錢起",
        "paragraphs": [
            "隱几無名老，何年此陸沈。",
            "丘園自得性，婚嫁不嬰心。",
            "歲計因山薄，霞棲在谷深。",
            "設罝連草色，曬藥背松陰。",
            "觸興雲生岫，隨耕鳥下林。",
            "搘頤笑來客，頭上有朝簪。"
        ],
        "title": "春暮過石龜谷題溫處士林園",
        "id": "640ccaba-b1a4-4514-a86d-a11cbc79ba83"
    },
    {
        "author": "錢起",
        "paragraphs": [
            "交情頻更好，子有古人風。",
            "晤語清霜裏，平生苦節同。",
            "心惟二仲合，室乃一瓢空。",
            "落葉寄秋菊，愁雲低夜鴻。",
            "薄寒燈影外，殘漏雨聲中。",
            "明發南昌去，迴看御史驄。"
        ],
        "title": "宿畢侍御宅",
        "id": "e9d6adb6-6033-4175-baaf-97f3db090c78"
    },
    {
        "author": "錢起",
        "paragraphs": [
            "濟旱惟宸慮，爲霖即上台。",
            "雲銜七曜起，雨拂九門來。",
            "綸閣飛絲度，龍渠激霤迴。",
            "色翻池上藻，香裛鼎前杯。",
            "湘燕皆舒翼，沙鱗豈曝腮。",
            "尺波應萬假，虞海載沿洄。"
        ],
        "title": "中書遇雨",
        "id": "e43ced07-3782-4596-86e0-e748eccd9622"
    },
    {
        "author": "錢起",
        "paragraphs": [
            "去家隨旅雁，幾日到南荆。",
            "行邁改鄉邑，苦辛淹晦明。",
            "畏途在淫雨，未暮息趨程。",
            "窮木對秋館，寒鵶愁古城。",
            "迷津坐爲客，對酒默含情。",
            "感激念知己，匣中孤劒鳴。"
        ],
        "title": "適楚次徐城",
        "id": "d7edac9b-6714-4330-95e9-0b695484bd0c"
    },
    {
        "author": "錢起",
        "paragraphs": [
            "同心而早世，天道亦何論。",
            "獨有山陽宅，平生永不諼。",
            "青溪引白鳥，流涕弔芳蓀。",
            "蔓草入空室，叢篁深毀垣。",
            "舊遊還在眼，神理更忘言。",
            "唯見東山月，人亡不去門。"
        ],
        "title": "經李蒙潁陽舊居",
        "id": "2c539004-fd69-4e60-98ae-21cabb9fcb5d"
    },
    {
        "author": "錢起",
        "paragraphs": [
            "當年不出世，知子餐霞人。",
            "樂道復安土，遺榮長隱身。",
            "蘅茅古林曲，秔稻清江濱。",
            "桂棹爲漁暇，荷衣禦暑新。",
            "欵顏行在役，幽興惜今晨。",
            "分手天涯去，再來芳杜春。"
        ],
        "title": "贈漢陽隱者",
        "id": "55f7b8d1-9abc-4f67-bef9-8e252e8913eb"
    },
    {
        "author": "錢起",
        "paragraphs": [
            "巨魚縱大壑，遂性似乘時。",
            "奮躍風生鬣，騰凌浪鼓鰭。",
            "龍攄回地軸，鯤化想天池。",
            "方快吞舟意，尤殊在藻嬉。",
            "傾危嗟幕燕，隱晦誚泥龜。",
            "喻士逢明主，才猷得所施。"
        ],
        "title": "巨魚縱大壑",
        "id": "13b8dada-0713-4533-b800-e16730f3cb2e"
    },
    {
        "author": "錢起",
        "paragraphs": [
            "文武資人望，謀猷簡聖情。",
            "南州初臥鼓，東土復維城。",
            "寄重分符去，威仍出閫行。",
            "斗牛移八座，日月送雙旌。",
            "別戀瞻天起，仁風應物生。",
            "佇聞收組練，鏘玉會承明。"
        ],
        "title": "送李九歸河北",
        "id": "343b032d-f3e3-4653-8f66-693c4759b9ed"
    },
    {
        "author": "錢起",
        "paragraphs": [
            "多年金馬客，名遂動歸輪。",
            "佐郡紫書下，過門朱綬新。",
            "揚舲望海嶽，入境背風塵。",
            "水驛偏乘月，梅園別受春。",
            "帶經臨府吏，鱠鯉待鄉人。",
            "始見美高士，逍遙在搢紳。"
        ],
        "title": "送丁著作佐台郡",
        "id": "61919d72-7cf7-4cb0-892a-f7c1375e2cbf"
    },
    {
        "author": "錢起",
        "paragraphs": [
            "太白明無象，皇威未戢戈。",
            "諸侯持節鉞，千里控山河。",
            "漢驛雙旌度，胡沙七騎過。",
            "驚蓬連雁起，牧馬入雲多。",
            "不賣盧龍塞，能消瀚海波。",
            "須傳出師頌，莫奏式微歌。"
        ],
        "title": "送王使君赴太原行營",
        "id": "55a514f9-8f2d-4808-9dbe-2b5bd9fb2c3a"
    },
    {
        "author": "錢起",
        "paragraphs": [
            "共許徐方牧，能臨河內人。",
            "郡移棠轉茂，車至鹿還馴。",
            "吏事嘉師旅，鴛行惜搢紳。",
            "別心傾祖席，愁望盡征輪。",
            "紫誥徴黃晚，蒼生借寇頻。",
            "願言青瑣拜，早及上林春。"
        ],
        "title": "送王使君移鎮淮南",
        "id": "1bc9b969-9c4a-4eb5-b04b-f4f35e62ec47"
    },
    {
        "author": "錢起",
        "paragraphs": [
            "美政惟兄弟，時人數俊賢。",
            "皇枝雙玉樹，吏道二梅仙。",
            "自理堯唐俗，唯將禮讓傳。",
            "采蘭花萼聚，就日雁行聯。",
            "黃綬俄三載，青雲未九遷。",
            "廟堂爲宰制，幾日試龍泉。"
        ],
        "title": "李四勸爲尉氏尉李七勉爲開封尉",
        "id": "ba7ba1ff-412a-4712-882e-a2ec1b98b51d"
    },
    {
        "author": "錢起",
        "paragraphs": [
            "際晚綠煙起，入門芳樹深。",
            "不才叨下客，喜宴齒諸簪。",
            "夜月仍攜妓，清風更在林。",
            "彩毫揮露色，銀燭動花陰。",
            "自接通家好，應知待士心。",
            "向隅逢故識，茲夕願披襟。"
        ],
        "title": "春夜宴任六昆季宅",
        "id": "ec9a1596-11c5-4ec6-8703-7aca554401a7"
    },
    {
        "author": "錢起",
        "paragraphs": [
            "在林非避世，守拙自離羣。",
            "弱羽謝風水，窮愁依典墳。",
            "良知不遐棄，新詠獨相聞。",
            "能使幽興苦，坐忘清景曛。",
            "前山帶喬木，暮鳥聯歸雲。",
            "向夕野人思，難忘騎省文。"
        ],
        "title": "閑居酬張起居見贈",
        "id": "bf85b33f-2983-438d-9ece-150704d32a5e"
    },
    {
        "author": "錢起",
        "paragraphs": [
            "才妙心仍遠，名疎跡可追。",
            "清秋聞禮暇，新雨到山時。",
            "勝事唯愁盡，幽尋不厭遲。",
            "弄雲憐鶴去，隔水許僧期。",
            "賢相敦高躅，雕龍憶所思。",
            "芙蓉洗清露，願比謝公詩。"
        ],
        "title": "奉和王相公秋日戲贈元校書",
        "id": "26943b87-d7f6-4b6d-85ee-f503574d8e48"
    },
    {
        "author": "錢起",
        "paragraphs": [
            "衣冠在漢庭，臺榭接天成。",
            "彩鳳翻簫曲，祥鱣入館名。",
            "歌鐘芳月曙，林嶂碧雲生。",
            "亂水歸潭淨，高花映竹明。",
            "退朝追宴樂，開閤醉簪纓。",
            "長袖留嘉客，棲烏下禁城。"
        ],
        "title": "過楊駙馬亭子",
        "id": "8cf83e73-37ad-49f3-a32f-849763a9c582"
    },
    {
        "author": "錢起",
        "paragraphs": [
            "把手意難盡，前山日漸低。",
            "情人那忍別，宿鳥尚同棲。",
            "寸晷戀言笑，佳期欲阻暌。",
            "離雲愁出岫，去水咽分溪。",
            "莊叟幾虛說，楊朱空自迷。",
            "傷心獨歸路，秋草更萋萋。"
        ],
        "title": "山下別杜少府",
        "id": "52f9fa21-bd71-4ad3-b35b-572d2871e34d"
    },
    {
        "author": "錢起",
        "paragraphs": [
            "能清謝朓思，暫下承明廬。",
            "遠山新水下，寒臯微雨餘。",
            "更憐歸鳥去，宛到臥龍居。",
            "笑指叢林上，閑雲自卷舒。",
            "寧心鳴鳳日，却意釣璜初。",
            "處貴有餘興，伊周位不如。"
        ],
        "title": "晚出青門望終南別業",
        "id": "330ad11e-9ff8-4a63-94c0-c8ea9d8c1da5"
    },
    {
        "author": "錢起",
        "paragraphs": [
            "疏傅獨知止，曾參善愛親。",
            "江山侍行邁，長幼出囂塵。",
            "握手想千古，此心能幾人。",
            "風光滿長陌，草色傍征輪。",
            "日夕望荆楚，鶯鳴芳杜新。",
            "漁煙月下淺，花嶼水中春。",
            "點翰遙相憶，含情向白蘋。"
        ],
        "title": "送嚴士良侍奉詹事南遊",
        "id": "6987da5d-1275-4ac6-9694-2b84e5649bc8"
    },
    {
        "author": "錢起",
        "paragraphs": [
            "子喬來魏闕，明主賜衣簪。",
            "從宦辭人事，同塵即道心。",
            "還追大隱跡，寄此鳳城陰。",
            "昨夜新煙雨，池臺清且深。",
            "伏泉通粉壁，迸筍出花林。",
            "晚沐常多暇，春醪時獨斟。",
            "西南漢宮月，復對綠窗琴。"
        ],
        "title": "題祕書王迪城北池亭",
        "id": "2190396c-d2fe-4c15-ac78-3cec3d332d26"
    },
    {
        "author": "錢起",
        "paragraphs": [
            "入門花柳暗，知是近臣居。",
            "大隱心何遠，高風物自疎。",
            "翛然靜者事，宛得上皇餘。",
            "雞犬偷仙藥，兒童授道書。",
            "清吟送客後，微月上城初。",
            "彩筆有新詠，文星垂太虛。",
            "承恩金殿宿，應薦馬相如。"
        ],
        "title": "過王舍人宅",
        "id": "70327e7a-b43e-446d-8e1b-7e9960187f27"
    },
    {
        "author": "錢起",
        "paragraphs": [
            "不知誰氏子，鍊魄家洞天。",
            "鶴待成丹日，人尋種杏田。",
            "靈山含道氣，物性皆自然。",
            "白鹿顧瑞草，驪龍蟠玉泉。",
            "得茲象外趣，便割區中緣。",
            "石竇采雲母，霞堂陪列仙。",
            "主人善止客，柯爛忘歸年。"
        ],
        "title": "過瑞龍觀道士",
        "id": "4f7faa58-f813-4378-b330-1ad84df49fa8"
    },
    {
        "author": "錢起",
        "paragraphs": [
            "天樸非外假，至人常晏如。",
            "心期邈霄漢，詞律響瓊琚。",
            "舉酒常歎息，無人達子虛。",
            "夜光失隋掌，驥騄伏鹽車。",
            "考室晉山下，歸田秦歲初。",
            "寒雲隨路合，落照下城餘。",
            "千里還同術，無勞怨索居。"
        ],
        "title": "送沈仲",
        "id": "19cff319-a64c-48e5-9d65-72d343467291"
    },
    {
        "author": "錢起",
        "paragraphs": [
            "名貫四科首，班宜二妙齊。",
            "如何厭白簡，未得步金閨。",
            "寓直晦秋雨，吟餘聞遠雞。",
            "漏聲過旦冷，雲色向窗低。",
            "誰謂霄漢近，翻嗟心事暌。",
            "蘭滋人未握，霜曉鶚還棲。",
            "佇見田郎字，親勞御筆題。"
        ],
        "title": "和韋侍御寓直對雨",
        "id": "abdfd24a-c447-4736-bff8-b602262b0cd3"
    },
    {
        "author": "錢起",
        "paragraphs": [
            "六合紆玄覽，重軒啓上清。",
            "石林飛棟出，霞頂泰堦平。",
            "拂曙鑾輿上，晞陽瑞雪晴。",
            "翠微回日馭，丹巘駐天行。",
            "御氣升銀漢，垂衣俯錦城。",
            "山通玉苑迥，河抱紫關明。",
            "感物乾文動，凝神道化成。",
            "周王陟喬嶽，列辟讓英聲。"
        ],
        "title": "奉和聖製登朝元閣",
        "id": "b4113be6-a9a4-4a1d-b35b-9c0d61ecf35f"
    },
    {
        "author": "錢起",
        "paragraphs": [
            "守貴常思儉，平津此意深。",
            "能卑丞相宅，何謝故人心。",
            "種蕙初抽帶，移篁不改陰。",
            "院梅朝助鼎，池鳳夕歸林。",
            "覺路經中得，滄州夢裏尋。",
            "道高仍濟代，恩重豈投簪。",
            "報國誰知己，推賢共作霖。",
            "興來文雅振，清韻擲雙金。"
        ],
        "title": "奉和杜相公移長興宅奉呈元相公",
        "id": "2557d68d-62fd-4a67-a4fc-1a926ec74c43"
    },
    {
        "author": "錢起",
        "paragraphs": [
            "再命果良願，幾年勤說詩。",
            "上公頻握髮，才子共垂帷。",
            "琢玉成良器，出門偏愴離。",
            "腰章佐墨綬，耀錦到茅茨。",
            "樹老見家日，潮平歸縣時。",
            "衣催蓮女織，頌聽海人詞。",
            "鴻鵠志應在，荃蘭香未衰。",
            "金門定回音，雲路有佳期。"
        ],
        "title": "送任先生任唐山丞",
        "id": "cf0bd1f5-19cd-4465-944c-b1eda8c18787"
    },
    {
        "author": "錢起",
        "paragraphs": [
            "釋子吾家寶，神清慧有餘。",
            "能翻梵王字，妙盡伯英書。",
            "遠鶴無前侶，孤雲寄太虛。",
            "狂來輕世界，醉裏得真如。",
            "飛錫離鄉久，寧親喜臘初。",
            "故池殘雪滿，寒柳霽煙疎。",
            "壽酒還嘗藥，晨餐不薦魚。",
            "遙知禪誦外，健筆賦閑居。"
        ],
        "tags": [
            "离别",
            "冬天"
        ],
        "title": "送外甥懷素上人歸鄉侍奉",
        "id": "734082e0-4ce9-41a5-bd6d-5079e9dd8894"
    },
    {
        "author": "錢起",
        "paragraphs": [
            "出守求人瘼，推賢動聖情。",
            "紫臺初下詔，皁蓋始專城。",
            "寵借飛霜簡，威加却月營。",
            "雲衢降五馬，林木引雙旌。",
            "夙仰敦詩禮，嘗聞偃甲兵。",
            "戍樓雲外靜，訟閣竹間清。",
            "化佇還珠美，心將片玉貞。",
            "寇恂朝望重，計日謁承明。"
        ],
        "title": "送張中丞赴桂州",
        "id": "9c12c75e-bc0c-42b9-9cf4-8ac4551fe6d0"
    },
    {
        "author": "錢起",
        "paragraphs": [
            "翊聖銜恩重，頻年按節行。",
            "安危皆報國，文武不緣名。",
            "受脤乃調鼎，爲霖更洗兵。",
            "幕開丞相閣，旗總貳師營。",
            "料敵知無戰，安邊示有征。",
            "代雲橫馬首，燕雁拂笳聲。",
            "去鎮關河靜，歸看日月明。",
            "欲知瞻戀切，遲暮一書生。"
        ],
        "title": "送王相公赴范陽",
        "id": "3255bc39-f3ff-4c7b-9ac9-ccc21176db06"
    },
    {
        "author": "錢起",
        "paragraphs": [
            "鳳輦幸秦久，周人徯帝情。",
            "若非君敏德，誰鎮洛陽城。",
            "前席命才彥，舉朝推令名。",
            "綸言動北斗，職事守東京。",
            "鄭履下天去，蘧輪滿路聲。",
            "出關秋樹直，對闕遠山明。",
            "肅肅保釐處，水流宮苑清。",
            "長安日西笑，朝夕衮衣迎。"
        ],
        "title": "送蔣尚書居守東都",
        "id": "e39a5238-d181-487d-808d-000779ef2d19"
    },
    {
        "author": "錢起",
        "paragraphs": [
            "能荷鐘鼎業，不矜紈綺榮。",
            "侯門三事後，儒服一書生。",
            "昔志學文史，立身爲士英。",
            "驪珠難隱耀，臯鶴會長鳴。",
            "休命且隨牒，候時常振纓。",
            "寒蟬思關柳，匹馬向蒲城。",
            "秋日黯將暮，黃河如欲清。",
            "黎人思坐嘯，知子樹佳聲。"
        ],
        "tags": [
            "黄河"
        ],
        "title": "送李兵曹赴河中",
        "id": "31a82e8a-53af-4220-9393-d779aa38b6a4"
    },
    {
        "author": "錢起",
        "paragraphs": [
            "心期悵已阻，交道復何如。",
            "自我辭丹闕，惟君到故廬。",
            "忘機貧負米，憶戴出無車。",
            "鄰犬吠初服，家人愁斗儲。",
            "秋堂入閑夜，雲月思離居。",
            "窮巷聞砧冷，荒枝應鵲疎。",
            "宦名隨落葉，生事感枯魚。",
            "臨水仍揮手，知音未棄余。"
        ],
        "title": "罷官後酬元校書見贈",
        "id": "d8267ac9-1f33-4532-a703-d641f992c721"
    },
    {
        "author": "錢起",
        "paragraphs": [
            "文士皆求遇，今人誰至公。",
            "靈臺一寄宿，楊柳再春風。",
            "更惜忘形友，頻年失志同。",
            "羽毛齊燕雀，心事阻鴛鴻。",
            "留滯慚歸養，飛鳴恨觸籠。",
            "橘懷鄉夢裏，書去客愁中。",
            "殘雪迷歸雁，韶光棄斷蓬。",
            "吞悲問唐舉，何路出屯蒙。"
        ],
        "title": "同鄔戴關中旅寓",
        "id": "ea805a63-234b-4905-bf2b-eb1386df69a6"
    },
    {
        "author": "錢起",
        "paragraphs": [
            "明代少知己，夜光頻暗投。",
            "迍邅終薄命，動息盡窮愁。",
            "自欲歸飛鷁，當爲不繫舟。",
            "雙垂素絲淚，幾弊皁貂裘。",
            "暮鳥棲幽樹，孤雲出舊丘。",
            "蛩悲衣褐夕，雨暗轉蓬秋。",
            "客裏馮諼劒，歌中甯戚牛。",
            "主人能縱酒，一醉且忘憂。"
        ],
        "title": "新豐主人",
        "id": "f525551a-715b-428d-8d6e-9dfe7d5a7181"
    },
    {
        "author": "錢起",
        "paragraphs": [
            "冥搜過物表，洞府次溪傍。",
            "已入瀛洲遠，誰言仙路長。",
            "孤煙出深竹，道侶正焚香。",
            "鳴磬愛山靜，步虛宜夜涼。",
            "仍同象帝廟，更上紫霞岡。",
            "霽月懸琪樹，明星映碧堂。",
            "傾思丹竈術，願采玉芝芳。",
            "儻把浮丘袂，乘雲別舊鄉。"
        ],
        "title": "夕遊覆釜山道士觀因登玄元廟",
        "id": "412b1025-4c86-495c-a2d0-07393f01d36b"
    },
    {
        "author": "錢起",
        "paragraphs": [
            "盛業山河列，重名劒履榮。",
            "珥貂爲相子，開閤引時英。",
            "美景池臺色，佳期宴賞情。",
            "詞人載筆至，仙妓出花迎。",
            "暗竹朱輪轉，迴塘玉佩鳴。",
            "舞衫招戲蝶，歌扇隔啼鶯。",
            "飲德心皆醉，披雲興轉清。",
            "不愁懽樂盡，積慶在和羹。"
        ],
        "title": "陪郭常侍令公東亭宴集",
        "id": "502bbda5-2aff-47f8-85e8-f97686c59769"
    },
    {
        "author": "錢起",
        "paragraphs": [
            "下馬失炎暑，重門深綠篁。",
            "宮臣禮嘉客，林表開蘭堂。",
            "茲夕興難盡，澄罍照墨塲。",
            "鮮風吹印綬，密坐皆馨香。",
            "美景惜文會，清吟遲羽觴。",
            "東林晚來好，目極趣何長。",
            "鳥道挂疎雨，人家殘夕陽。",
            "城隅擁歸騎，留醉戀瓊芳。"
        ],
        "title": "太子李舍人城東別業與二三文友逃暑",
        "id": "f51694bd-8955-4c4d-9ed6-673c2fbb5321"
    },
    {
        "author": "錢起",
        "paragraphs": [
            "古也憂婚嫁，君能樂性腸。",
            "長男棲月宇，少女炫霓裳。",
            "問爾餐霞處，春山芝桂旁。",
            "鶴前飛九轉，壺裏駐三光。",
            "與我開龍嶠，披雲靜藥堂。",
            "胡麻兼藻綠，石髓隔花香。",
            "帝力言何有，椿年喜漸長。",
            "窅然高象外，寧不傲羲皇。"
        ],
        "title": "柏崖老人號無名先生男削髮女黃冠自以雲泉獨樂命予賦詩",
        "id": "dbda2c85-f609-450a-8e93-a6c8f2723372"
    },
    {
        "author": "錢起",
        "paragraphs": [
            "半面喜投分，數年欽盛名。",
            "常思夢顏色，誰憶訪柴荆。",
            "忽聽欵扉響，欣然倒屣迎。",
            "蓬蒿駐騶馭，雞犬傍簪纓。",
            "酌水即嘉宴，新知甚故情。",
            "僕夫視日色，棲鳥催車聲。",
            "自爾宴言後，至今門館清。",
            "何當更乘興，林下已苔生。"
        ],
        "title": "贈李十六",
        "id": "7acefb15-1b2f-4b16-b2a5-812ad64f5942"
    },
    {
        "author": "錢起",
        "paragraphs": [
            "鳳扆任匡濟，雲溪難退還。",
            "致君超列辟，得道在榮班。",
            "朱戟繚垣下，高齋芳樹間。",
            "隔花開遠水，廢卷愛晴山。",
            "晚沐值清興，知音同解顏。",
            "藉蘭開賜酒，留客下重關。",
            "仙犬逐人靜，朝車映竹閑。",
            "則知真隱逸，未必謝區寰。"
        ],
        "title": "裴僕射東亭",
        "id": "e63fc312-4dce-4035-b83a-2d781cbf1a80"
    },
    {
        "author": "錢起",
        "paragraphs": [
            "幾年家絕壑，滿徑種芳蘭。",
            "帶石買松貴，通溪漲水寬。",
            "誦經連谷響，吹律減雲寒。",
            "誰謂桃源裏，天書問考槃。",
            "一從解蕙帶，三入偶蟬冠。",
            "今夕復何夕，歸休尋舊歡。",
            "片雲隔蒼翠，春雨半林湍。",
            "藤長穿松蓋，花繁壓藥欄。",
            "景深青眼下，興絕綵毫端。",
            "笑向同來客，登龍此地難。"
        ],
        "title": "中書王舍人輞川舊居",
        "id": "9dd02167-1740-4788-b07d-c411ae73db13"
    },
    {
        "author": "錢起",
        "paragraphs": [
            "千里趨魏闕，一言簡聖聰。",
            "河流引關外，國用贍秦中。",
            "有詔許其策，隨山興此功。",
            "連雲積石阻，計日安波通。",
            "飛櫂轉年穀，利人勝歲豐。",
            "言歸漢陽路，拜手蓬萊宮。",
            "紫殿賜衣出，青門酣酌同。",
            "晚陽過微雨，秋水見新鴻。",
            "坐惜去車遠，愁看離館空。",
            "因思郢川守，南楚滿清風。"
        ],
        "title": "送襄陽盧判官奏開河事",
        "id": "fe3ad884-f353-40a0-a854-5b8761bd3b64"
    },
    {
        "author": "錢起",
        "paragraphs": [
            "德佐調梅用，忠輸擊虜年。",
            "子房推廟略，漢主託兵權。",
            "受命榮中禁，分麾鎮左賢。",
            "風生黑山道，星下紫微天。",
            "始願文經國，俄看武定邊。",
            "鬼方堯日遠，幕府代雲連。",
            "汗馬將行矣，盧龍已肅然。",
            "關防驅使節，花月眷離筵。",
            "自忝知音遇，而今感義偏。",
            "淚聞橫吹落，心逐去旌懸。",
            "帝念夔能政，時須說濟川。",
            "勞還應即爾，朝暮玉墀前。"
        ],
        "title": "奉送戶部李郎中充晉國副節度出塞",
        "id": "30292448-c593-430a-b123-b82914c79ea6"
    },
    {
        "author": "錢起",
        "paragraphs": [
            "文星垂太虛，辭伯綜羣書。",
            "彩筆下鴛掖，褒衣來石渠。",
            "典墳探奧旨，造化覩權輿。",
            "述聖魯宣父，通經漢仲舒。",
            "窗明宜縹帶，地肅近丹除。",
            "清晝刪詩暇，高秋作賦初。",
            "露盤侵漢聳，宮柳度鵶疎。",
            "靜對連雲閣，晴聞過闕車。",
            "舊僚云出矣，晚歲復何如。",
            "海嶠瞻歸路，江城夢直廬。",
            "含毫思兩鳳，望遠寄雙魚。",
            "定笑巴歌拙，還參麗曲餘。"
        ],
        "title": "奉和中書常舍人晚秋集賢院即事寄徐薛二侍御",
        "id": "2b8a3c93-5ee4-45fe-a45d-67f843332e30"
    },
    {
        "author": "錢起",
        "paragraphs": [
            "青瑣留才子，春池靜禁林。",
            "自矜仙島勝，宛在掖垣深。",
            "引派彤庭裏，含虛玉砌陰。",
            "漲來知聖澤，清處見天心。",
            "蘭氣飄紅岸，文星動碧潯。",
            "鳳棲長近日，虬臥欲爲霖。",
            "席寵雖高位，流謙乃素襟。",
            "焚香春漏盡，假寐曉鶯吟。",
            "丹地宜清泚，朝陽復照臨。",
            "司言兼逸趣，鼓興接知音。",
            "六義驚摛藻，三臺響擲金。",
            "爲憐風水外，落羽此漂沈。"
        ],
        "title": "和范郎中宿直中書曉翫清池贈南省同僚兩垣遺補",
        "id": "cf18450f-5fc1-409e-a265-e964ff5ce00b"
    },
    {
        "author": "錢起",
        "paragraphs": [
            "漢家賢相重英奇，蟠木何材也見知。",
            "不意雲霄能自致，空驚鵷鷺忽相隨。",
            "臘雪初明柏子殿，春光欲上萬年枝。",
            "獨慙皇鑒明如日，未厭春光向玉墀。"
        ],
        "title": "同程九早入中書",
        "id": "3e041093-c6eb-4280-8a91-4ad04f25fd93"
    },
    {
        "author": "錢起",
        "paragraphs": [
            "王孫興至幽尋好，芳草春深景氣和。",
            "藥院愛隨流水入，山齋喜與白雲過。",
            "猶嫌巢鶴窺人遠，不厭叢花對客多。",
            "醉來倚玉無餘事，目送歸鴻笑復歌。"
        ],
        "title": "仲春宴王補闕城東小池",
        "id": "2fecb85f-b511-4ca3-9dde-d6ef7c762e26"
    },
    {
        "author": "錢起",
        "paragraphs": [
            "西日橫山含碧空，東方吐月滿禪宮。",
            "朝瞻雙頂青冥上，夜宿諸天色界中。",
            "石潭倒獻蓮花水，塔院空聞松柏風。",
            "萬里故人能尚爾，知君視聽我心同。"
        ],
        "title": "夜宿靈臺寺寄郎士元",
        "id": "4639195c-ea55-4380-a88f-c1b3dca3282e"
    },
    {
        "author": "錢起",
        "paragraphs": [
            "半日吳村帶晚霞，閑門高柳亂飛鵶。",
            "橫雲嶺外千重樹，流水聲中一兩家。",
            "愁人昨夜相思苦，閏月今年春意賒。",
            "自歎梅生頭似雪，却憐潘令縣如花。"
        ],
        "title": "題郎士元半日吳村別業兼呈李長官",
        "id": "3e4849dc-c411-49fa-8664-20a58b0493fd"
    },
    {
        "author": "錢起",
        "paragraphs": [
            "連步青溪幾萬重，有時共立在孤峯。",
            "齋到盂空餐雪麥，經傳金字坐雲松。",
            "呻吟獨臥猷川水，振錫先聞長樂鐘。",
            "回望羣山攜手處，離心一一涕無從。"
        ],
        "title": "猷川雪後送僧粲臨還京時避世臥疾",
        "id": "ffdf18b6-9fd6-4e38-ba7e-ca42b6ab0ae9"
    },
    {
        "author": "錢起",
        "paragraphs": [
            "未央月曉度疎鐘，鳳輦時巡出九重。",
            "雪霽山門迎瑞日，雲開水殿候飛龍。",
            "經寒不入宮中樹，佳氣常薰仗外峯。",
            "遙羨枚臯扈仙蹕，偏承霄漢渥恩濃。"
        ],
        "title": "和李員外扈駕幸溫泉宮",
        "id": "c3363fa1-91fa-4810-b7cf-161aad333d1c"
    },
    {
        "author": "錢起",
        "paragraphs": [
            "長信螢來一葉秋，蛾眉淚盡九重幽。",
            "鳷鵲觀前明月度，芙蓉闕下絳河流。",
            "鴛衾久別難爲夢，鳳管遙聞更起愁。",
            "誰分昭陽夜歌舞，君王玉輦正淹留。"
        ],
        "title": "長信怨",
        "id": "ee331a15-7015-4bee-bac7-d0527b76fd7f"
    },
    {
        "author": "錢起",
        "paragraphs": [
            "雲間陸生美且奇，銀章朱綬暎金羈。",
            "自料抱材將致遠，寧嗟趨府暫牽卑。",
            "東城社日催巢燕，上苑秋聲散御梨。",
            "朝夕詔書還柏署，行看飛隼集高枝。"
        ],
        "title": "送河南陸少府",
        "id": "33dedd52-529b-4ca2-a5b4-60893317358a"
    },
    {
        "author": "錢起",
        "paragraphs": [
            "湖南遠去有餘情，蘋葉初齊白芷生。",
            "謾說簡書催物役，遙知心賞緩王程。",
            "興過山寺先雲到，嘯引江帆帶月行。",
            "幕下由來貴無事，佇聞談笑靜黎甿。"
        ],
        "title": "送李評事赴潭州使幕",
        "id": "cfabc25e-fd75-4b27-97cd-414d624a330b"
    },
    {
        "author": "錢起",
        "paragraphs": [
            "玉柱金罍醉不歡，雲山驛道向東看。",
            "鴻聲斷續暮天遠，柳影蕭疎秋日寒。",
            "霜降幽林霑蕙若，弦驚翰苑失鴛鸞。",
            "秋來回首君門阻，馬上應歌行路難。"
        ],
        "title": "送李九貶南陽",
        "id": "527965e4-6f69-4397-9af0-fd9474e092e8"
    },
    {
        "author": "錢起",
        "paragraphs": [
            "柱史纔年四十強，鬚髯玄髮美清揚。",
            "朝天繡服乘恩貴，出使星軺滿路光。",
            "錦水繁花添麗藻，峨嵋明月引飛觴。",
            "多才自有雲霄望，計日應追鴛鷺行。"
        ],
        "title": "送裴頔侍御使蜀",
        "id": "902d6e35-87bd-4557-bc5a-003cacb20c3f"
    },
    {
        "author": "錢起",
        "paragraphs": [
            "離舟解纜到斜暉，春水東流燕北飛。",
            "才子學詩趨露冕，棠花含笑待斑衣。",
            "稍聞江樹啼猨近，轉覺山林過客稀。",
            "借問還珠盈合浦，何如鯉也入庭闈。"
        ],
        "title": "送韋信愛子歸覲",
        "id": "57a1cf23-a1e4-47eb-b08d-36631dd271ca"
    },
    {
        "author": "錢起",
        "paragraphs": [
            "舊識相逢情更親，攀歡甚少愴離頻。",
            "黃綬罷來多遠客，青山何處不愁人。",
            "日斜官樹聞蟬滿，雨過關城見月新。",
            "梁國遺風重詞賦，諸侯應念馬卿貧。"
        ],
        "title": "送興平王少府遊梁",
        "id": "9b004bc6-935f-4859-9d56-a93f45b698e3"
    },
    {
        "author": "錢起",
        "paragraphs": [
            "鳳凰銜詔與何人，善政多才寵寇恂。",
            "臺上鴛鸞爭送遠，岳陽雲樹待行春。",
            "自憐黃閣知音在，不厭彤幨出守頻。",
            "應笑馮唐衰且拙，世情相見白頭新。"
        ],
        "title": "送張員外出牧岳州",
        "id": "3e03a8de-bba1-46b9-869b-5eb61b3850a4"
    },
    {
        "author": "錢起",
        "paragraphs": [
            "飛花落絮滿河橋，千里傷心送客遙。",
            "不惜芸香染黃綬，惟憐鴻羽下青霄。",
            "雲衢有志終驤首，吏道無媒且折腰。",
            "急管繁弦催一醉，頹陽不駐引征鑣。"
        ],
        "title": "送孫十尉溫縣",
        "id": "fc49f117-2ca9-4e87-bf92-b7a93c4f37f3"
    },
    {
        "author": "錢起",
        "paragraphs": [
            "芳歲歸人嗟轉蓬，含情回首灞陵東。",
            "蛾眉不入秦臺鏡，鷁羽還驚宋國風。",
            "世事悠揚春夢裏，年光寂寞旅愁中。",
            "勸君稍盡離筵酒，千里佳期難再同。"
        ],
        "title": "送鍾評事應宏詞下第東歸",
        "id": "0adb2c4d-8ba5-4029-9f06-9254dd8d6172"
    },
    {
        "author": "錢起",
        "paragraphs": [
            "蕙葉青青花亂開，少年趨府下蓬萊。",
            "甘泉未獻揚雄賦，吏道何勞賈誼才。",
            "征陌獨愁飛蓋遠，離筵只惜暝鐘催。",
            "欲知別後相思處，願植瓊枝向柏臺。"
        ],
        "title": "送嚴維尉河南",
        "id": "cb486444-73c0-4e6f-9a77-033bb7454764"
    },
    {
        "author": "錢起",
        "paragraphs": [
            "二十爲郎事漢文，鴛雛驥子自爲羣。",
            "筆精已許臺中妙，劒術還令世上聞。",
            "歸覲屢經槐里月，出師常笑棘門軍。",
            "莫言來往朝天遠，看取鳴鞘入斷雲。"
        ],
        "title": "送馬員外拜官覲省",
        "id": "adfe6e15-6cce-4379-bc88-d77b442bc2ef"
    },
    {
        "author": "錢起",
        "paragraphs": [
            "萊子晝歸今始好，潘園景色夏偏濃。",
            "夕陽流水吟詩去，明月青山出竹逢。",
            "兄弟相歡初讓果，鄉人爭賀舊登龍。",
            "佳期少別俄千里，雲樹愁看過幾重。"
        ],
        "title": "送冷朝陽擢第後歸金陵覲省",
        "id": "4cbbbeb3-f615-43dd-88c9-7fea8fbe1aab"
    },
    {
        "author": "錢起",
        "paragraphs": [
            "詩人九日憐芳菊，筵客高齋宴浙江。",
            "漁浦浪花搖素壁，西陵樹色入秋窗。",
            "木奴向熟懸金實，桑落新開瀉玉缸。",
            "四子醉時爭講習，笑論黃霸舊爲邦。"
        ],
        "title": "九日宴浙江西亭",
        "id": "e68121e3-9861-445c-ad71-53ef99bf90e1"
    },
    {
        "author": "錢起",
        "paragraphs": [
            "紫微晴雪帶恩光，繞仗偏隨鴛鷺行。",
            "長信月留寧避曉，宜春花滿不飛香。",
            "獨看積素凝清禁，已覺輕寒讓太陽。",
            "題柱盛名兼絕唱，風流誰繼漢田郎。"
        ],
        "title": "和王員外雪晴早朝",
        "id": "12ee4679-d01b-40c7-95aa-5a419bf96aff"
    },
    {
        "author": "錢起",
        "paragraphs": [
            "木槿花開畏日長，時搖輕扇倚繩牀。",
            "初晴草蔓緣新筍，頻雨苔衣染舊牆。",
            "十旬河朔應虛醉，八柱天台好納涼。",
            "無事始然知靜勝，深垂紗帳詠滄浪。"
        ],
        "title": "避暑納涼",
        "id": "526e8971-c795-45e2-9e36-d62771bd67b6"
    },
    {
        "author": "錢起",
        "paragraphs": [
            "楚狂身世恨情多，似病如憂正是魔。",
            "花萼敗春多寂寞，葉陰迎夏已清和。",
            "鸝黃好鳥搖深樹，細白佳人著紫羅。",
            "軍旅閱詩裁不得，可憐風景遣如何。"
        ],
        "title": "早夏",
        "id": "6a049502-7724-450f-9ca4-d1a5d9fc0677"
    },
    {
        "author": "錢起",
        "paragraphs": [
            "三峯花畔碧堂懸，錦里真人此得仙。",
            "玉體纔飛西蜀雨，霓裳欲向大羅天。",
            "彩雲不散燒丹竈，白鹿時藏種玉田。",
            "幸入桃源因去世，方期丹訣一延年。"
        ],
        "title": "題嵩陽焦道士石壁",
        "id": "8d210949-8fc9-490f-b130-12b2cbeb3243"
    },
    {
        "author": "錢起",
        "paragraphs": [
            "定力無涯不可稱，未知何代坐禪僧。",
            "默默山門宵閉月，熒熒石壁晝然燈。",
            "四時樹長書經葉，萬歲巖懸拄杖藤。",
            "昔日捨身緣救鴿，今時出見有飛鷹。"
        ],
        "title": "題延州聖僧穴",
        "id": "9b1ba89a-046a-4f9b-a38f-f619d1f85a52"
    },
    {
        "author": "錢起",
        "paragraphs": [
            "爽氣朝來萬里清，憑高一望九秋輕。",
            "不知鳳沼霖初霽，但覺堯天日轉明。",
            "四野山河通遠色，千家砧杵共秋聲。",
            "遙想青雲丞相府，何時開閤引書生。"
        ],
        "title": "樂遊原晴望上中書李侍郎",
        "id": "c666b745-582a-422d-ad62-82a63cdee472"
    },
    {
        "author": "錢起",
        "paragraphs": [
            "自哂鄙夫多野性，貧居數畝半臨湍。",
            "谿雲雜雨來茅屋，山雀將雛到藥欄。",
            "仙籙滿牀閑不厭，陰符在篋老羞看。",
            "更憐童子宜春服，花裏尋師指杏壇。"
        ],
        "title": "幽居春暮書懷",
        "id": "04cd52a7-6cc1-4fcf-8fb3-a15fa9f7a293"
    },
    {
        "author": "錢起",
        "paragraphs": [
            "故向箕山訪許由，林泉物外自清幽。",
            "松上挂瓢枝幾變，石間洗耳水空流。",
            "綠苔唯見遮三徑，青史空傳謝九州。",
            "緬想古人增歎惜，颯然雲樹滿巖秋。"
        ],
        "title": "謁許由廟",
        "id": "c38d9a61-5006-4c44-855e-2a396d3c542d"
    },
    {
        "author": "錢起",
        "paragraphs": [
            "丞相幕中題鳳人，文章心事每相親。",
            "從軍誰謂仲宣樂，入室方知顏子貧。",
            "杯裏紫茶香代酒，琴中綠水靜留賓。",
            "欲知別後相思意，唯願瓊枝入夢頻。"
        ],
        "title": "過張成侍御宅",
        "id": "db2bbc2b-6c36-45cc-afdd-8fb1f0bec4eb"
    },
    {
        "author": "錢起",
        "paragraphs": [
            "上林諫獵知才薄，尺組承恩愧命牽。",
            "潢潦難滋滄海潤，螢光空盡太陽前。",
            "虛名濫接登龍士，野性寧忘種黍田。",
            "相國無私人守樸，何辭老去上皇年。"
        ],
        "title": "酬考功楊員外見贈佳句",
        "id": "456018c4-321c-48f3-bafd-9b7240e5587c"
    },
    {
        "author": "錢起",
        "paragraphs": [
            "永嘉風景入新年，才子詩成定可憐。",
            "夢裏還鄉不相見，天涯憶戴復誰傳。",
            "花傾曉露垂如淚，鶯拂遊絲斷若弦。",
            "願得回風吹海雁，飛書一宿到君邊。"
        ],
        "title": "寄永嘉王十二",
        "id": "ef32c93e-f044-4031-b566-3c4bd658a396"
    },
    {
        "author": "錢起",
        "paragraphs": [
            "日暮窮途淚滿襟，雲天南望羨飛禽。",
            "阮腸暗與孤鴻斷，江水遙連別恨深。",
            "明月既能通憶夢，青山何用隔同心。",
            "秦楚眼看成絕國，相思一寄白頭吟。"
        ],
        "title": "七盤嶺阻寇聞李端公先到南楚",
        "id": "2ab8a9b1-54d3-4bc5-896b-29d69ee4641e"
    },
    {
        "author": "錢起",
        "paragraphs": [
            "誰憶顏生窮巷裏，能勞馬跡破春苔。",
            "忽看童子掃花處，始愧夕郎題鳳來。",
            "斜景適隨詩興盡，好風纔送珮聲回。",
            "豈無雞黍期他日，惜此殘春阻綠杯。"
        ],
        "title": "酬趙給事相尋不遇留贈",
        "id": "09d05f44-f973-4257-810d-fc07960cefae"
    },
    {
        "author": "錢起",
        "paragraphs": [
            "日暖風恬種藥時，紅泉翠壁薜蘿垂。",
            "幽溪鹿過苔還靜，深樹雲來鳥不知。",
            "青瑣同心多逸興，春山載酒遠相隨。",
            "却慙身外牽纓冕，未勝杯前倒接䍦。"
        ],
        "title": "山中酬楊補闕見過",
        "id": "82a8441a-23a3-47c0-8470-6264e4a58486"
    },
    {
        "author": "錢起",
        "paragraphs": [
            "慧眼沙門真遠公，經行宴坐有儒風。",
            "香緣不絕簪裾會，禪想寧妨藻思通。",
            "曙後鑪煙生不滅，晴來堦色並歸空。",
            "狂夫入室無餘事，唯與天花一笑同。"
        ],
        "title": "同王錥起居程浩郎中韓翃舍人題安國寺用上人院",
        "id": "69438f82-ac49-4093-85d4-99095b68d968"
    },
    {
        "author": "錢起",
        "paragraphs": [
            "知己知音同舍郎，如何咫尺阻清揚。",
            "每恨蒹葭傍芳樹，多慚新燕入華堂。",
            "重花不隔陳蕃榻，修竹能深夫子牆。",
            "唯有早朝趨鳳閤，朝時憐羽接鴛行。"
        ],
        "title": "尋司勳李郎中不遇",
        "id": "de300810-8cb8-4686-9d07-3a07bd3d68bc"
    },
    {
        "author": "錢起",
        "paragraphs": [
            "紫泥何日到滄州，笑向東陽沈隱侯。",
            "黛色晴峯雲外出，縠文江水縣前流。",
            "使臣自欲論公道，才子非關厭薄遊。",
            "溪畔秋蘭雖可佩，知君不得少停舟。"
        ],
        "title": "贈張南史",
        "id": "0c1b9d40-b0ec-4079-a196-8bc53bb27fc4"
    },
    {
        "author": "錢起",
        "paragraphs": [
            "逍遙心地得關關，偶被功名涴我閑。",
            "有壽亦將歸象外，無詩兼不戀人間。",
            "何窮默識輕洪範，未喪斯文勝大還。",
            "筐篋靜開難似此，蕊珠春色海中山。"
        ],
        "title": "暇日覽舊詩因以題詠",
        "id": "5c03561b-a191-4c44-b2e5-e10adc3d4605"
    },
    {
        "author": "錢起",
        "paragraphs": [
            "漢家無事樂時雍，羽獵年年出九重。",
            "玉帛不朝金闕路，旌旗長繞綵霞峰。",
            "且貪原獸輕黃屋，寧畏漁人犯白龍。",
            "薄暮方歸長樂觀，垂楊幾處綠烟濃。"
        ],
        "title": "漢武出獵",
        "id": "3a8cfcc3-22c6-42f5-b021-fea5eb7e3081"
    },
    {
        "author": "錢起",
        "paragraphs": [
            "賢王駟馬退朝初，小苑三春帶雨餘。",
            "林沼葱蘢多貴氣，樓臺隱暎接天居。",
            "仙雞引敵穿紅藥，宮燕銜泥落綺疏。",
            "自歎平生相識願，何如今日廁應徐。"
        ],
        "title": "宴曹王宅",
        "id": "1b32f372-cbd1-4bfd-a495-4ff49fff4bef"
    },
    {
        "author": "錢起",
        "paragraphs": [
            "久飛鴛掖出時髦，耻負平生稽古勞。",
            "玉樹滿庭家轉貴，雲衢獨步位初高。",
            "能迂騶馭尋蝸舍，不惜瑤華報木桃。",
            "應念潛郎守貧病，常悲休沐對蓬蒿。"
        ],
        "title": "重贈趙給事",
        "id": "7dc6041e-860b-401c-b6f3-0543da9de095"
    },
    {
        "author": "錢起",
        "paragraphs": [
            "二月黃鶯飛上林，春城紫禁曉陰陰。",
            "長樂鐘聲花外盡，龍池柳色雨中深。",
            "陽和不散窮途恨，霄漢長懷捧日新。",
            "獻賦十年猶未遇，羞將白髮對華簪。"
        ],
        "tags": [
            "唐诗三百首",
            "援引",
            "七言律诗"
        ],
        "title": "贈闕下裴舍人",
        "id": "42f17f00-bbc1-4b5b-82c1-3e9e012725ba"
    },
    {
        "author": "錢起",
        "paragraphs": [
            "能以功成疎寵位，不將心賞負雲霞。",
            "林間客散孫弘閣，城上山宜綺季家。",
            "蝴蝶晴連池岸草，黃鸝晚出柳園花。",
            "日陪鯉也趨文苑，誰道門生隔絳紗。"
        ],
        "title": "登劉賓客高齋",
        "id": "11964ccb-20f2-4a42-9ae2-d6a3e11ef7dc"
    },
    {
        "author": "錢起",
        "paragraphs": [
            "流水辭山花別枝，隨風一去絕還期。",
            "昨夜故人泉下宿，今朝白髮鏡中垂。",
            "音徽寂寂空成夢，容範朝朝無見時。",
            "旦暮餘生幾息在，不應存沒未嘗悲。"
        ],
        "title": "哭辛霽",
        "id": "a5a048bc-d553-4d3e-8133-a66fb269b879"
    },
    {
        "author": "錢起",
        "paragraphs": [
            "孤煙一點綠溪湄，漁父幽居即舊基。",
            "飢鷺不驚收釣處，閑麛應乳負暄時。",
            "茅齋對雪開尊好，穉子焚枯飯客遲。",
            "勝事宛然懷抱裏，頃來新得謝公詩。"
        ],
        "title": "和慕容法曹尋漁者寄城中故人",
        "id": "eff1088d-b577-4eef-af9a-5a4eaeec8c25"
    },
    {
        "author": "錢起",
        "paragraphs": [
            "山花照塢復燒溪，樹樹枝枝盡可迷。",
            "野客未來枝畔立，流鶯已向樹邊啼。",
            "從容只是愁風起，眷戀常須向日西。",
            "別有妖妍勝桃李，攀來折去亦成蹊。"
        ],
        "title": "山花",
        "id": "bafddb95-1efe-4217-93e4-9b3972338bc0"
    },
    {
        "author": "錢起",
        "paragraphs": [
            "楊柳出關色，東行千里期。",
            "酒酣暫輕別，路遠始相思。",
            "欲識離心盡，斜陽到海時。"
        ],
        "title": "送楊著作歸東海",
        "id": "b9d26f69-3e18-49a5-b5dd-06d1f3bb9436"
    },
    {
        "author": "錢起",
        "paragraphs": [
            "芳草忽無色，王孫復入關。",
            "長河侵驛道，匹馬傍雲山。",
            "愁見離居久，螢飛秋月閑。"
        ],
        "title": "送李協律還東京",
        "id": "66d4ad7b-5e1e-400c-80c8-78c2a9f8333c"
    },
    {
        "author": "錢起",
        "paragraphs": [
            "蟋蟀已秋思，蕙蘭仍碧滋。",
            "蹉跎獻賦客，歎息此良時。",
            "日夕雲臺下，商歌空自悲。"
        ],
        "title": "秋館言懷",
        "id": "498451d1-f974-48a5-89a4-23f3b3b6ae19"
    },
    {
        "author": "錢起",
        "paragraphs": [
            "城隅勞心處，雪後歲芳開。",
            "山暎千花出，泉經萬井來。",
            "翔鸞欲下舞，上客且留杯。"
        ],
        "title": "和劉明府宴縣前山亭",
        "id": "dc5e25c0-ab54-49e2-b2e6-1b243c97492e"
    },
    {
        "author": "錢起",
        "paragraphs": [
            "苦雨暗秋徑，寒花垂紫苔。",
            "愁中綠尊盡，夢裏故人來。",
            "果有相思字，銀鉤新月開。"
        ],
        "title": "新雨喜得王卿書問",
        "id": "a9ae84e5-db56-4118-899e-9ceed7305800"
    },
    {
        "author": "錢起",
        "paragraphs": [
            "能棲杏梁際，不與黃雀羣。",
            "夜影寄紅燭，朝飛高碧雲。",
            "含情別故侶，花月惜春分。"
        ],
        "title": "賦得巢燕送客",
        "id": "d38cd1a9-1a77-427f-8335-9900de6ef133"
    },
    {
        "author": "錢起",
        "paragraphs": [
            "角巾高枕向晴山，訟簡庭空不用關。",
            "秋風窗下琴書靜，夜景門前人吏閑。",
            "稍覺淵明歸思遠，東臯月出片雲還。"
        ],
        "title": "題張藍田訟堂",
        "id": "461d3eec-5f92-4719-aeeb-78e90fa2cd53"
    },
    {
        "author": "錢起",
        "paragraphs": [
            "傾酒向漣漪，乘流東去時。",
            "寸心同尺璧，投此報馮夷。"
        ],
        "title": "江行無題一百首 一",
        "id": "a9954337-1b5e-429f-8f95-2981538834df"
    },
    {
        "author": "錢起",
        "paragraphs": [
            "江曲全縈楚，雪飛半自秦。",
            "峴山回首望，如別故關人。"
        ],
        "title": "江行無題一百首 二",
        "id": "dca3c00b-981f-4438-a463-af4241a73685"
    },
    {
        "author": "錢起",
        "paragraphs": [
            "浦煙函夜色，冷日轉秋旻。",
            "自有沈碑石，清光不照人。"
        ],
        "title": "江行無題一百首 三",
        "id": "066880b9-50d7-4cdd-b469-c2397f84d0df"
    },
    {
        "author": "錢起",
        "paragraphs": [
            "楚岸雲空合，楚城人不來。",
            "只今誰善舞，莫恨發陽臺。"
        ],
        "title": "江行無題一百首 四",
        "id": "e480fc9f-c04f-4c9e-a6f4-6d6b117ed1c4"
    },
    {
        "author": "錢起",
        "paragraphs": [
            "行背青山郭，吟當白露秋。",
            "風流無屈宋，空詠古荆州。"
        ],
        "title": "江行無題一百首 五",
        "id": "0247264f-83a0-4ecc-ba6a-52e0d9c6d80d"
    },
    {
        "author": "錢起",
        "paragraphs": [
            "晚來漁父喜，罾重欲收遲。",
            "恐有長江使，金錢願贖龜。"
        ],
        "tags": [
            "长江"
        ],
        "title": "江行無題一百首 六",
        "id": "1798fcfb-db04-4e2e-8eb0-e191e869662e"
    },
    {
        "author": "錢起",
        "paragraphs": [
            "去指龍沙路，徒懸象闕心。",
            "夜涼無遠夢，不爲偶聞砧。"
        ],
        "title": "江行無題一百首 七",
        "id": "cb2de258-03b2-4ce0-8eef-eab5466be8cd"
    },
    {
        "author": "錢起",
        "paragraphs": [
            "霽雲疎有葉，雨浪細無花。",
            "穩放扁舟去，江天自有涯。"
        ],
        "title": "江行無題一百首 八",
        "id": "f9008e72-9fb6-466f-8a7d-45e360c3ceab"
    },
    {
        "author": "錢起",
        "paragraphs": [
            "好日當秋半，層波動旅腸。",
            "已行千里外，誰與共秋光。"
        ],
        "title": "江行無題一百首 九",
        "id": "d7d1b5b1-2eb2-43f7-b6b9-4622b89328d4"
    },
    {
        "author": "錢起",
        "paragraphs": [
            "潤色非東里，官曹更建章。",
            "宦遊難自定，來喚櫂船郎。"
        ],
        "title": "江行無題一百首 十",
        "id": "354a2455-baa5-44c0-b715-32db5623e31d"
    },
    {
        "author": "錢起",
        "paragraphs": [
            "夜江清未曉，徒惜月光沈。",
            "不是因行樂，堪傷老大心。"
        ],
        "title": "江行無題一百首 十一",
        "id": "9efe7a9d-f1a2-4a46-baee-e920cc1bb585"
    },
    {
        "author": "錢起",
        "paragraphs": [
            "翳日多喬木，維舟取束薪。",
            "靜聽江叟語，俱是厭兵人。"
        ],
        "title": "江行無題一百首 十二",
        "id": "fd1f32cc-2635-4f4f-9aee-c0838a4641aa"
    },
    {
        "author": "錢起",
        "paragraphs": [
            "箭漏日初短，汀煙草未衰。",
            "雨餘雖更綠，不是采蘋時。"
        ],
        "title": "江行無題一百首 十三",
        "id": "c34f8f3b-b66e-422a-9681-8c2793dd2c8b"
    },
    {
        "author": "錢起",
        "paragraphs": [
            "山雨夜來漲，喜魚跳滿江。",
            "岸沙平欲盡，垂蓼入船窗。"
        ],
        "title": "江行無題一百首 十四",
        "id": "b1fd20a8-7b31-4be6-b52c-50ca1cacc781"
    },
    {
        "author": "錢起",
        "paragraphs": [
            "渚邊新雁下，舟上獨淒涼。",
            "俱是南來客，憐君綴一行。"
        ],
        "title": "江行無題一百首 十五",
        "id": "8b3bb07b-f7fc-4f95-9fe4-1894cd89f90b"
    },
    {
        "author": "錢起",
        "paragraphs": [
            "牽路沿江狹，沙崩岸不平。",
            "盡知行處險，誰肯載時輕。"
        ],
        "title": "江行無題一百首 十六",
        "id": "f26fff9e-5bcc-44c9-a5d0-b2323c8c0f77"
    },
    {
        "author": "錢起",
        "paragraphs": [
            "雲密連江暗，風斜著物鳴。",
            "一杯真戰將，笑爾作愁兵。"
        ],
        "title": "江行無題一百首 十七",
        "id": "96b815a7-4598-4f97-bd81-27b1b926bfeb"
    },
    {
        "author": "錢起",
        "paragraphs": [
            "柳拂斜開路，籬邊數戶村。",
            "可能還有意，不掩向江門。"
        ],
        "title": "江行無題一百首 十八",
        "id": "4f87da9b-d715-4bc5-8ab8-319d5e0427a4"
    },
    {
        "author": "錢起",
        "paragraphs": [
            "不識桓公渴，徒吟子美詩。",
            "江清唯獨看，心外更誰知。"
        ],
        "title": "江行無題一百首 十九",
        "id": "bfac02cb-8b1a-4160-a8dd-ab5dbf02f247"
    },
    {
        "author": "錢起",
        "paragraphs": [
            "憔悴異靈均，非讒作逐臣。",
            "如逢漁父問，未是獨醒人。"
        ],
        "title": "江行無題一百首 二十",
        "id": "9b5fd5f3-be0b-406d-afc1-4ceea464b034"
    },
    {
        "author": "錢起",
        "paragraphs": [
            "水涵秋色靜，雲帶夕陽高。",
            "詩癖非吾病，何妨吮短毫。"
        ],
        "title": "江行無題一百首 二十一",
        "id": "51acc5b7-2e40-4af4-8273-9ec745a3fa7b"
    },
    {
        "author": "錢起",
        "paragraphs": [
            "登舟非古岸，還似阻西陵。",
            "箕伯無多少，回頭詎不能。"
        ],
        "title": "江行無題一百首 二十二",
        "id": "27eac145-8bc9-4ad6-aa09-d39c3d63beea"
    },
    {
        "author": "錢起",
        "paragraphs": [
            "帆翅初張處，雲鵬怒翼同。",
            "莫愁千里路，自有到來風。"
        ],
        "title": "江行無題一百首 二十三",
        "id": "12b892e7-6526-4ee4-89f4-eb79942c3148"
    },
    {
        "author": "錢起",
        "paragraphs": [
            "秋雲久無雨，江燕社猶飛。",
            "却笑舟中客，今年未得歸。"
        ],
        "title": "江行無題一百首 二十四",
        "id": "5a93db04-65b7-4609-ac1b-0c79b0384158"
    },
    {
        "author": "錢起",
        "paragraphs": [
            "佳節雖逢菊，浮生正似萍。",
            "故山何處望，荒岸小長亭。"
        ],
        "title": "江行無題一百首 二十五",
        "id": "8316417c-7ccf-4c24-a1ad-9900a18891c4"
    },
    {
        "author": "錢起",
        "paragraphs": [
            "行到楚江岸，蒼茫人正迷。",
            "秖知秦塞遠，格磔鷓鴣啼。"
        ],
        "title": "江行無題一百首 二十六",
        "id": "a8acb52b-3a97-4242-b9fb-72bb8ab45389"
    },
    {
        "author": "錢起",
        "paragraphs": [
            "月下江流靜，村荒人語稀。",
            "鷺鷥雖有伴，仍共影雙飛。"
        ],
        "title": "江行無題一百首 二十七",
        "id": "49d7fc45-498b-478f-b010-148e72262877"
    },
    {
        "author": "錢起",
        "paragraphs": [
            "斗轉月未落，舟行夜已深。",
            "有村知不遠，風便數聲砧。"
        ],
        "title": "江行無題一百首 二十八",
        "id": "a556bfdf-a6ad-458d-9dee-2e4e1b6a5582"
    },
    {
        "author": "錢起",
        "paragraphs": [
            "櫂驚沙鳥迅，飛濺夕陽波。",
            "不顧魚多處，應防一目羅。"
        ],
        "title": "江行無題一百首 二十九",
        "id": "6ff5ac3c-c010-49c7-9d29-f5f60ff6e5df"
    },
    {
        "author": "錢起",
        "paragraphs": [
            "漸覺江天遠，難逢故國書。",
            "可能無往事，空食鼎中魚。"
        ],
        "title": "江行無題一百首 三十",
        "id": "6a6b608c-491c-431f-836c-ec6069fd71c9"
    },
    {
        "author": "錢起",
        "paragraphs": [
            "岸草連荒色，村聲樂稔年。",
            "晚晴初穫稻，閑却采蓮船。"
        ],
        "title": "江行無題一百首 三十一",
        "id": "fb79253f-28b5-4190-94e8-50d10c97bd5b"
    },
    {
        "author": "錢起",
        "paragraphs": [
            "灘淺爭遊鷺，江清易見魚。",
            "怪來吟未足，秋物欠紅蕖。"
        ],
        "title": "江行無題一百首 三十二",
        "id": "c248c958-dd2f-4921-844e-2b0d07a970b8"
    },
    {
        "author": "錢起",
        "paragraphs": [
            "蛩響依莎草，螢飛透水煙。",
            "夜涼誰詠史，空泊運租船。"
        ],
        "title": "江行無題一百首 三十三",
        "id": "a07de9ca-7fc1-42d0-816a-11bf68772fc8"
    },
    {
        "author": "錢起",
        "paragraphs": [
            "睡穩葉舟輕，風微浪不驚。",
            "任君蘆葦岸，終夜動秋聲。"
        ],
        "title": "江行無題一百首 三十四",
        "id": "29d10afb-167b-4911-992f-953bc524b2cd"
    },
    {
        "author": "錢起",
        "paragraphs": [
            "自念平生意，曾期一郡符。",
            "豈知因謫宦，斑鬢入江湖。"
        ],
        "title": "江行無題一百首 三十五",
        "id": "2cfcf661-af73-4357-adb8-90fc89f732f7"
    },
    {
        "author": "錢起",
        "paragraphs": [
            "煙渚復煙渚，畫屏休畫屏。",
            "引愁天末去，數點暮山青。"
        ],
        "title": "江行無題一百首 三十六",
        "id": "955b7180-969b-4698-a5ef-d2a5c96451d2"
    },
    {
        "author": "錢起",
        "paragraphs": [
            "水天涼夜月，不是惜清光。",
            "好物隨人祕，秦淮憶建康。"
        ],
        "title": "江行無題一百首 三十七",
        "id": "a24b7060-4a1b-4829-8ccf-d040f7e41fcf"
    },
    {
        "author": "錢起",
        "paragraphs": [
            "古來多思客，搖落恨江潭。",
            "今日秋風至，蕭疎獨沔南。"
        ],
        "title": "江行無題一百首 三十八",
        "id": "ab54142f-68a2-456a-92ea-d4f6826537c6"
    },
    {
        "author": "錢起",
        "paragraphs": [
            "暎竹疑村好，穿蘆覺渚幽。",
            "漸安無曠土，薑芋當農收。"
        ],
        "title": "江行無題一百首 三十九",
        "id": "a38f17bc-0465-48c4-8b37-782a8e59de5a"
    },
    {
        "author": "錢起",
        "paragraphs": [
            "秋風動客心，寂寂不成吟。",
            "飛上危檣立，啼烏報好音。"
        ],
        "title": "江行無題一百首 四十",
        "id": "1b1b5adc-d4b9-44c6-b097-8bbbd11a62df"
    },
    {
        "author": "錢起",
        "paragraphs": [
            "見底高秋水，開懷萬里天。",
            "旅吟還有伴，沙柳數枝蟬。"
        ],
        "title": "江行無題一百首 四十一",
        "id": "6ee9124b-f8e7-4aac-b846-0117b2171621"
    },
    {
        "author": "錢起",
        "paragraphs": [
            "九日自佳節，扁舟無一杯。",
            "曹園舊尊酒，戲馬憶高臺。"
        ],
        "title": "江行無題一百首 四十二",
        "id": "8d23ebcf-8141-4288-a6f3-e4e01ca8ef9a"
    },
    {
        "author": "錢起",
        "paragraphs": [
            "兵火有餘燼，貧村纔數家。",
            "無人爭曉渡，殘月下寒沙。"
        ],
        "title": "江行無題一百首 四十三",
        "id": "04bcbc77-4097-472c-a3d5-a4d8c21ac6a9"
    },
    {
        "author": "錢起",
        "paragraphs": [
            "渚禽菱芡足，不向稻粱爭。",
            "靜宿涼灣月，應無失侶聲。"
        ],
        "title": "江行無題一百首 四十四",
        "id": "8b9fb9d0-0521-4f02-8f34-74943fabc134"
    },
    {
        "author": "錢起",
        "paragraphs": [
            "輕雲未護霜，樹杪橘初黃。",
            "信是知名物，微風過水香。"
        ],
        "title": "江行無題一百首 四十五",
        "id": "b4cc0a52-7920-4761-a653-c3df127cd4aa"
    },
    {
        "author": "錢起",
        "paragraphs": [
            "渺渺望天涯，清漣浸赤霞。",
            "難逢星漢使，烏鵲日乘槎。"
        ],
        "title": "江行無題一百首 四十六",
        "id": "e7536ba5-753e-4e99-b8ee-3a50c2eb0a79"
    },
    {
        "author": "錢起",
        "paragraphs": [
            "土曠深耕少，江平遠釣多。",
            "生平皆棄本，金革竟如何。"
        ],
        "title": "江行無題一百首 四十七",
        "id": "cb8871e5-463f-4938-b81e-02055b78f8b3"
    },
    {
        "author": "錢起",
        "paragraphs": [
            "海月非常物，等閑不可尋。",
            "披沙應有地，淺處定無金。"
        ],
        "title": "江行無題一百首 四十八",
        "id": "81ccc894-ee3e-4860-bf31-d158c6468751"
    },
    {
        "author": "錢起",
        "paragraphs": [
            "風晚冷颼颼，蘆花已白頭。",
            "舊來紅葉寺，堪憶玉京秋。"
        ],
        "title": "江行無題一百首 四十九",
        "id": "886af2c8-32c9-4c69-a6f1-875b96ae75f6"
    },
    {
        "author": "錢起",
        "paragraphs": [
            "風好來無陣，雲閑去有蹤。",
            "釣歌無遠近，應喜罷艨艟。"
        ],
        "title": "江行無題一百首 五十",
        "id": "2fd941af-cdd1-4a75-a0e3-e80fa2d164b6"
    },
    {
        "author": "錢起",
        "paragraphs": [
            "吳疆連楚甸，楚俗異吳鄉。",
            "漫把尊中物，無人啄蟹筐。"
        ],
        "title": "江行無題一百首 五十一",
        "id": "ec1f2d9c-2c0e-4cf6-918f-6acc281e325c"
    },
    {
        "author": "錢起",
        "paragraphs": [
            "岸綠野煙遠，江紅斜照微。",
            "撐開小漁艇，應到月明歸。"
        ],
        "title": "江行無題一百首 五十二",
        "id": "a4e1637f-77c1-4939-814f-16a060e7658a"
    },
    {
        "author": "錢起",
        "paragraphs": [
            "雨餘江始漲，漾漾見流薪。",
            "曾歎河中木，斯言憶古人。"
        ],
        "title": "江行無題一百首 五十三",
        "id": "df62d1c9-611b-4a9b-bb73-4d2ecd7a2de7"
    },
    {
        "author": "錢起",
        "paragraphs": [
            "葉舟維夏口，煙野獨行時。",
            "不見頭陀寺，空懷幼婦碑。"
        ],
        "title": "江行無題一百首 五十四",
        "id": "348fbc99-c047-4510-9cc3-c8067423c804"
    },
    {
        "author": "錢起",
        "paragraphs": [
            "晚泊武昌岸，津亭疎柳風。",
            "數株曾手植，好事憶陶公。"
        ],
        "title": "江行無題一百首 五十五",
        "id": "2d3a6835-caa8-45c1-9873-0e2a2ad3406f"
    },
    {
        "author": "錢起",
        "paragraphs": [
            "墜露曉猶濃，秋花不易逢。",
            "涉江雖已晚，高樹搴芙蓉。"
        ],
        "title": "江行無題一百首 五十六",
        "id": "f72f4b11-6788-4e6f-8459-1a3fad13d4a9"
    },
    {
        "author": "錢起",
        "paragraphs": [
            "舟航依浦定，星斗滿江寒。",
            "若比陰霾日，何妨夜未闌。"
        ],
        "title": "江行無題一百首 五十七",
        "id": "a6731314-59b8-44f9-b3bb-bdb29dec16d7"
    },
    {
        "author": "錢起",
        "paragraphs": [
            "近戍離金落，孤岑望火門。",
            "唯將知命意，瀟灑向乾坤。"
        ],
        "title": "江行無題一百首 五十八",
        "id": "2e33620c-bf93-45e7-b799-f01ffa5f2288"
    },
    {
        "author": "錢起",
        "paragraphs": [
            "叢菊生堤上，此花長後時。",
            "有人還採掇，何必在春期。"
        ],
        "title": "江行無題一百首 五十九",
        "id": "5fafa242-2cc4-40da-a37a-00dce75c22f0"
    },
    {
        "author": "錢起",
        "paragraphs": [
            "夕景殘霞落，秋寒細雨晴。",
            "短纓何用濯，舟在月中行。"
        ],
        "title": "江行無題一百首 六十",
        "id": "e131a01d-e149-44b7-8f97-fa93420d46e6"
    },
    {
        "author": "錢起",
        "paragraphs": [
            "堤壞漏江水，地坳成野塘。",
            "晚荷人不折，留取作秋香。"
        ],
        "title": "江行無題一百首 六十一",
        "id": "be9a4dde-30fd-4ab0-9fb0-0c0955b1622a"
    },
    {
        "author": "錢起",
        "paragraphs": [
            "左宦終何路，攄懷亦自寬。",
            "襞牋嘲白鷺，無意喻梟鸞。"
        ],
        "title": "江行無題一百首 六十二",
        "id": "a8ef9ce9-fad2-486e-8eb6-96511a84631b"
    },
    {
        "author": "錢起",
        "paragraphs": [
            "樓空人不歸，雲似去時衣。",
            "黃鶴無心下，長應笑令威。"
        ],
        "title": "江行無題一百首 六十三",
        "id": "72a08eb7-6097-4134-909d-c528366d8939"
    },
    {
        "author": "錢起",
        "paragraphs": [
            "白帝朝驚浪，潯陽暮暎雲。",
            "等閑生險易，世路秖如君。"
        ],
        "title": "江行無題一百首 六十四",
        "id": "98553acc-8158-4b44-bba4-4b793afbfbe5"
    },
    {
        "author": "錢起",
        "paragraphs": [
            "櫓慢開輕浪，帆虛帶白雲。",
            "客船雖狹小，容得庾將軍。"
        ],
        "title": "江行無題一百首 六十五",
        "id": "fc0f8809-e809-47b5-bf87-93d08ac28d50"
    },
    {
        "author": "錢起",
        "paragraphs": [
            "風雨正甘寢，雲霓忽晚晴。",
            "放歌雖自遣，一歲又崢嶸。"
        ],
        "title": "江行無題一百首 六十六",
        "id": "63a4cbf8-8db3-46a4-ab49-ffd90776ba32"
    },
    {
        "author": "錢起",
        "paragraphs": [
            "靜看秋江水，風微浪漸平。",
            "人間馳競處，塵土自波成。"
        ],
        "title": "江行無題一百首 六十七",
        "id": "7190d9c3-dc2e-45f7-9afe-3e7cad21dd36"
    },
    {
        "author": "錢起",
        "paragraphs": [
            "風勁帆方疾，風回櫂却遲。",
            "較量人世事，不校一毫釐。"
        ],
        "title": "江行無題一百首 六十八",
        "id": "da1e4b47-8cfb-4fd3-9fad-61dd9304bd29"
    },
    {
        "author": "錢起",
        "paragraphs": [
            "咫尺愁風雨，匡廬不可登。",
            "秖疑雲霧窟，猶有六朝僧。"
        ],
        "tags": [
            "庐山"
        ],
        "title": "江行無題一百首 六十九",
        "id": "1dcde895-c371-410d-b870-0ee3f99b0c86"
    },
    {
        "author": "錢起",
        "paragraphs": [
            "幽思正遲遲，沙邊濯弄時。",
            "自憐非博物，猶未識鳧葵。"
        ],
        "title": "江行無題一百首 七十",
        "id": "22d5ec8b-4f39-4a81-b769-0b5a7a7f336e"
    },
    {
        "author": "錢起",
        "paragraphs": [
            "曾有煙波客，能歌西塞山。",
            "落帆唯待月，一釣紫菱灣。"
        ],
        "title": "江行無題一百首 七十一",
        "id": "22a798b3-a39a-4936-8066-7de3068d3f6b"
    },
    {
        "author": "錢起",
        "paragraphs": [
            "千頃水紋細，一拳嵐影孤。",
            "君山寒樹綠，曾過洞庭湖。"
        ],
        "tags": [
            "洞庭湖"
        ],
        "title": "江行無題一百首 七十二",
        "id": "455630f7-af7d-4ce2-a2d1-fcca3274fed7"
    },
    {
        "author": "錢起",
        "paragraphs": [
            "光闊重湖水，低斜遠雁行。",
            "未曾無興詠，多謝沈東陽。"
        ],
        "title": "江行無題一百首 七十三",
        "id": "86dd5754-3960-4be4-b26a-4f7b2f4ea20d"
    },
    {
        "author": "錢起",
        "paragraphs": [
            "晚菊繞江壘，忽如開古屏。",
            "莫言時節過，白日有餘馨。"
        ],
        "title": "江行無題一百首 七十四",
        "id": "ca289f6b-ff7d-4b55-9459-ba8a2e516835"
    },
    {
        "author": "錢起",
        "paragraphs": [
            "秋寒鷹隼健，逐雀下雲空。",
            "知是江湖闊，無心擊塞鴻。"
        ],
        "title": "江行無題一百首 七十五",
        "id": "ba042478-1814-4fcb-aa06-c72ab4e7fe72"
    },
    {
        "author": "錢起",
        "paragraphs": [
            "日落長亭晚，山門步障青。",
            "可憐無酒分，處處有旗亭。"
        ],
        "title": "江行無題一百首 七十六",
        "id": "3182c836-007b-4cb8-9dc2-3e09463390a5"
    },
    {
        "author": "錢起",
        "paragraphs": [
            "江草何多思，冬青尚滿洲。",
            "誰能驚鵩鳥，作賦爲沙鷗。"
        ],
        "title": "江行無題一百首 七十七",
        "id": "7e5f39c5-8b87-4b9a-b41b-c774bcf5c107"
    },
    {
        "author": "錢起",
        "paragraphs": [
            "遠岸無行樹，經霜有半紅。",
            "停船搜好句，題葉贈江楓。"
        ],
        "title": "江行無題一百首 七十八",
        "id": "253fd2bb-cb59-4abd-a729-7ee497940a3f"
    },
    {
        "author": "錢起",
        "paragraphs": [
            "身世比行舟，無風亦暫休。",
            "敢言終破浪，唯願穩乘流。"
        ],
        "title": "江行無題一百首 七十九",
        "id": "ecec07dc-9a38-48ac-8454-7124346a047c"
    },
    {
        "author": "錢起",
        "paragraphs": [
            "數畝蒼苔石，煙濛鶴卵洲。",
            "定因詞客遇，名字始風流。"
        ],
        "title": "江行無題一百首 八十",
        "id": "5087b097-5cff-459b-9c86-70b6f858425a"
    },
    {
        "author": "錢起",
        "paragraphs": [
            "興閑停桂楫，路好過松門。",
            "不負佳山水，還開酒一尊。"
        ],
        "title": "江行無題一百首 八十一",
        "id": "d044a64a-26c5-4bec-9c1f-79570e41a0d9"
    },
    {
        "author": "錢起",
        "paragraphs": [
            "幽懷念煙水，長恨隔龍沙。",
            "今日膝王閣，分明見落霞。"
        ],
        "title": "江行無題一百首 八十二",
        "id": "a20d7657-10ef-4fa2-ad3d-50987eea10a9"
    },
    {
        "author": "錢起",
        "paragraphs": [
            "短楫休敲桂，孤根自駐萍。",
            "自憐非劒氣，空向斗牛星。"
        ],
        "title": "江行無題一百首 八十三",
        "id": "31c7fc3b-d002-40a1-aad0-c39183066fe5"
    },
    {
        "author": "錢起",
        "paragraphs": [
            "江流何渺渺，懷古獨依依。",
            "漁父非賢者，蘆中但有磯。"
        ],
        "title": "江行無題一百首 八十四",
        "id": "6af7442b-0e6f-44d9-883c-dd5b3c5e126c"
    },
    {
        "author": "錢起",
        "paragraphs": [
            "高浪如銀屋，江風一發時。",
            "筆端降太白，才大語終奇。"
        ],
        "title": "江行無題一百首 八十五",
        "id": "a641d29c-670e-4ecb-9c68-703f7159bb79"
    },
    {
        "author": "錢起",
        "paragraphs": [
            "細竹漁家路，晴陽看結繒。",
            "喜來邀客坐，分與折腰菱。"
        ],
        "title": "江行無題一百首 八十六",
        "id": "bd692bf4-7d92-4c73-a316-89fd80100c66"
    },
    {
        "author": "錢起",
        "paragraphs": [
            "幸有煙波興，寧辭筆硯勞。",
            "緣情無怨刺，却似反離騷。"
        ],
        "title": "江行無題一百首 八十七",
        "id": "339d2c0a-8297-464b-b37c-4755924c0a56"
    },
    {
        "author": "錢起",
        "paragraphs": [
            "平湖五百里，江水想通波。",
            "不奈扁舟去，其如決計何。"
        ],
        "title": "江行無題一百首 八十八",
        "id": "85ae906f-5c82-4dd0-989d-233257f5ae6a"
    },
    {
        "author": "錢起",
        "paragraphs": [
            "數峯雲斷處，去岸暎高山。",
            "身到韋江日，猶應未得閑。"
        ],
        "title": "江行無題一百首 八十九",
        "id": "c5123ca9-2423-4dba-a90a-dfcd3c2b6da5"
    },
    {
        "author": "錢起",
        "paragraphs": [
            "一灣斜照水，三版順風船。",
            "未敢相邀約，勞生秖自憐。"
        ],
        "title": "江行無題一百首 九十",
        "id": "2f9e107a-aced-4b09-927b-bf1493e64921"
    },
    {
        "author": "錢起",
        "paragraphs": [
            "江雨正霏微，江村晚渡稀。",
            "何曾妨釣艇，更待得魚歸。"
        ],
        "title": "江行無題一百首 九十一",
        "id": "2046e3de-19c0-4737-9f42-e24c6c114991"
    },
    {
        "author": "錢起",
        "paragraphs": [
            "沙上獨行時，高吟到楚詞。",
            "難將垂岸蓼，盈把當江蘺。"
        ],
        "title": "江行無題一百首 九十二",
        "id": "52804721-9e5c-4cd5-a58a-c47a491dcc85"
    },
    {
        "author": "錢起",
        "paragraphs": [
            "新野舊樓名，潯陽勝賞情。",
            "照人長一色，江月共淒清。"
        ],
        "title": "江行無題一百首 九十三",
        "id": "9d3c4f0d-bf0c-491d-9a12-aa58789ffcf3"
    },
    {
        "author": "錢起",
        "paragraphs": [
            "願飲西江水，那吟北渚愁。",
            "莫敎留滯跡，遠比蔡昭侯。"
        ],
        "tags": [
            "长江"
        ],
        "title": "江行無題一百首 九十四",
        "id": "8a081071-eb67-404c-84a6-9f48a44520eb"
    },
    {
        "author": "錢起",
        "paragraphs": [
            "湖口分江水，東流獨有情。",
            "當時好風物，誰伴謝宣城。"
        ],
        "title": "江行無題一百首 九十五",
        "id": "e9c591e2-fb02-4826-b151-9f41ff835970"
    },
    {
        "author": "錢起",
        "paragraphs": [
            "潯陽江畔菊，應似古來秋。",
            "爲問幽棲客，吟時得酒不。"
        ],
        "title": "江行無題一百首 九十六",
        "id": "0c080f84-6840-4b71-a73c-f22d4b02c153"
    },
    {
        "author": "錢起",
        "paragraphs": [
            "高峯有佳號，千尺倚寒松。",
            "若使鑪煙在，猶應爲上公。"
        ],
        "title": "江行無題一百首 九十七",
        "id": "79757dc2-3afd-45bf-9998-465bd4aea1cb"
    },
    {
        "author": "錢起",
        "paragraphs": [
            "萬木已清霜，江邊村事忙。",
            "故溪黃稻熟，一夜夢中香。"
        ],
        "title": "江行無題一百首 九十八",
        "id": "28edc830-20a8-42d9-bfbf-d1480e3d8b7b"
    },
    {
        "author": "錢起",
        "paragraphs": [
            "楚水苦縈迴，征帆落又開。",
            "可緣非直路，却有好風來。"
        ],
        "title": "江行無題一百首 九十九",
        "id": "65baec29-200b-4e33-9fde-aa80e3828fba"
    },
    {
        "author": "錢起",
        "paragraphs": [
            "遠謫歲時晏，暮江風雨寒。",
            "仍愁繫舟處，驚夢近長灘。"
        ],
        "title": "江行無題一百首 一百",
        "id": "580221e9-8b31-406a-b280-dcd513ac7362"
    },
    {
        "author": "錢起",
        "paragraphs": [
            "夜月霽未好，雲泉堪夢歸。",
            "如何建章漏，催著早朝衣。"
        ],
        "title": "言懷",
        "id": "10c7bd29-22f7-407c-bd5e-0253598689d5"
    },
    {
        "author": "錢起",
        "paragraphs": [
            "月黑雁飛高，單于夜遁逃。",
            "欲將輕騎逐，大雪滿弓刀。"
        ],
        "tags": [
            "唐诗三百首",
            "战争",
            "冬天",
            "将军",
            "乐府",
            "边塞",
            "赞美"
        ],
        "title": "和張僕射塞下曲",
        "id": "c8210485-a1f4-4c76-a1f6-2f5e57d39d29"
    },
    {
        "author": "錢起",
        "paragraphs": [
            "謗言三至後，直道歎何如。",
            "今日藍溪水，無人不夜魚。"
        ],
        "title": "送李明府去官",
        "id": "8697e254-8a73-4e3e-b485-caf95c32e466"
    },
    {
        "author": "錢起",
        "paragraphs": [
            "一官叨下秩，九棘謝知音。",
            "芳草文園路，春愁滿別心。"
        ],
        "title": "赴章陵詶李卿贈別",
        "id": "bc239060-b916-4be2-8c12-84635b56b26b"
    },
    {
        "author": "錢起",
        "paragraphs": [
            "燕趙悲歌士，相逢劇孟家。",
            "寸心言不盡，前路日將斜。"
        ],
        "title": "逢俠者",
        "id": "f453e0ad-09b1-4877-af85-1c38a42456e1"
    },
    {
        "author": "錢起",
        "paragraphs": [
            "軒騎來相訪，漁樵悔晚歸。",
            "更憐垂露跡，花裏點牆衣。"
        ],
        "title": "郎員外見尋不遇",
        "id": "6fcfa6f8-6cd9-49fd-b727-d1652b676310"
    },
    {
        "author": "錢起",
        "paragraphs": [
            "不見承明客，愁聞長樂鐘。",
            "馬卿何早世，漢主欲登封。"
        ],
        "title": "過李侍御宅",
        "id": "b52a9754-58e2-4148-a1c0-9b750317ea0d"
    },
    {
        "author": "錢起",
        "paragraphs": [
            "野竹通溪冷，秋泉入戶鳴。",
            "亂來人不到，芳草上堦生。"
        ],
        "title": "宿洞口館",
        "id": "98082caf-de2a-4836-8990-24273b55de1c"
    },
    {
        "author": "錢起",
        "paragraphs": [
            "采菊偏相憶，傳香寄便風。",
            "今朝竹林下，莫使桂尊空。"
        ],
        "title": "九日寄姪箊箕等",
        "id": "f3e8284c-313e-4635-8519-4f2f929d163c"
    },
    {
        "author": "錢起",
        "paragraphs": [
            "豔靜如籠月，香寒未逐風。",
            "桃花徒照地，終被笑妖紅。"
        ],
        "title": "梨花",
        "id": "e00cf508-6def-4daf-8e9b-71fce922a6f9"
    },
    {
        "author": "錢起",
        "paragraphs": [
            "藥徑深紅蘚，山窗滿翠微。",
            "羨君花下酒，蝴蝶夢中飛。"
        ],
        "title": "題崔逸人山亭",
        "id": "07307446-f121-4be3-a68f-2146773a1091"
    },
    {
        "author": "錢起",
        "paragraphs": [
            "望山登春臺，目盡趣難極。",
            "晚景下平阡，花際霞峯色。"
        ],
        "title": "藍田溪雜詠二十二首 登臺",
        "id": "b24f6be9-2176-458b-8870-ee6ec54d1397"
    },
    {
        "author": "錢起",
        "paragraphs": [
            "靜宜樵隱度，遠與車馬隔。",
            "有時行藥來，喜遇歸山客。"
        ],
        "title": "藍田溪雜詠二十二首 板橋",
        "id": "7c088869-d8a1-448d-a880-b2c7a92977fc"
    },
    {
        "author": "錢起",
        "paragraphs": [
            "片霞照仙井，泉底桃花紅。",
            "那知幽石下，不與武陵通。"
        ],
        "title": "藍田溪雜詠二十二首 石井",
        "id": "3aad932f-b802-42ec-831c-c2734e20a1f0"
    },
    {
        "author": "錢起",
        "paragraphs": [
            "引蔓出雲樹，垂綸覆巢鶴。",
            "幽人對酒時，苔上閑花落。"
        ],
        "title": "藍田溪雜詠二十二首 古藤",
        "id": "dd47ef5a-fcb2-4e2a-9e85-f910de2fd173"
    },
    {
        "author": "錢起",
        "paragraphs": [
            "池上靜難厭，雲間欲去晚。",
            "忽背夕陽飛，乘興清風遠。"
        ],
        "title": "藍田溪雜詠二十二首 晚歸鷺",
        "id": "15ef0190-f37a-4dd2-b2f2-efbd06e5c252"
    },
    {
        "author": "錢起",
        "paragraphs": [
            "幾轉到青山，數重度流水。",
            "秦人入雲去，知向桃源裏。"
        ],
        "title": "藍田溪雜詠二十二首 洞仙謠",
        "id": "17fb29eb-2dde-4301-85fb-ec22ca57c6cb"
    },
    {
        "author": "錢起",
        "paragraphs": [
            "春畦生百藥，花葉香初霽。",
            "好容似風光，偏來入叢蕙。"
        ],
        "title": "藍田溪雜詠二十二首 藥圃",
        "id": "7c4e26bd-7682-40db-ac9a-7748a093ab71"
    },
    {
        "author": "錢起",
        "paragraphs": [
            "淨與溪色連，幽宜松雨滴。",
            "誰知古石上，不染世人跡。"
        ],
        "title": "藍田溪雜詠二十二首 石上苔",
        "id": "546f15ef-b30b-43cd-b97d-0b2591abe2b9"
    },
    {
        "author": "錢起",
        "paragraphs": [
            "遠岫見如近，千里一窗裏。",
            "坐來石上雲，乍謂壺中起。"
        ],
        "title": "藍田溪雜詠二十二首 窗裏山",
        "id": "98b3a815-e691-4539-99dc-b8bcf13391e2"
    },
    {
        "author": "錢起",
        "paragraphs": [
            "暗歸草堂靜，半入花園去。",
            "有時載酒來，不與清風遇。"
        ],
        "title": "藍田溪雜詠二十二首 竹間路",
        "id": "006adf6f-0796-40ae-9143-224e5036cba0"
    },
    {
        "author": "錢起",
        "paragraphs": [
            "幽鳥清漣上，興來看不足。",
            "新篁壓水低，昨夜鴛鴦宿。"
        ],
        "title": "藍田溪雜詠二十二首 竹嶼",
        "id": "4639b839-235b-4c5e-8355-29c2b797fd3c"
    },
    {
        "author": "錢起",
        "paragraphs": [
            "穿雲來自遠，激砌流偏駛。",
            "能資庭戶幽，更引海禽至。"
        ],
        "title": "藍田溪雜詠二十二首 砌下泉",
        "id": "f954ad6f-bac4-417a-96ae-0489e9fbf9f4"
    },
    {
        "author": "錢起",
        "paragraphs": [
            "乍依菱蔓聚，盡向蘆花滅。",
            "更喜好風來，數片翻晴雪。"
        ],
        "title": "藍田溪雜詠二十二首 戲鷗",
        "id": "7f5eb3c6-2a14-4f80-a59d-a19296ae310e"
    },
    {
        "author": "錢起",
        "paragraphs": [
            "風送出山鐘，雲霞度水淺。",
            "欲知聲盡處，鳥滅寥天遠。"
        ],
        "title": "藍田溪雜詠二十二首 遠山鐘",
        "id": "702741c8-6f14-4f92-9e2c-195ede060535"
    },
    {
        "author": "錢起",
        "paragraphs": [
            "永日興難忘，掇芳春陂曲。",
            "新晴花枝下，愛此苔水綠。"
        ],
        "title": "藍田溪雜詠二十二首 東陂",
        "id": "684bb5ef-edb0-45c7-b3fe-0e3fdadfc958"
    },
    {
        "author": "錢起",
        "paragraphs": [
            "臨池構杏梁，待客歸煙塘。",
            "水上褰簾好，蓮開杜若香。"
        ],
        "title": "藍田溪雜詠二十二首 池上亭",
        "id": "45cab612-ae5c-4262-891d-2a1f0a2a28e6"
    },
    {
        "author": "錢起",
        "paragraphs": [
            "有意蓮葉間，瞥然下高樹。",
            "擘波得潛魚，一點翠光去。"
        ],
        "title": "藍田溪雜詠二十二首 銜魚翠鳥",
        "id": "16b9f041-fd22-452c-a23e-137ee4703aee"
    },
    {
        "author": "錢起",
        "paragraphs": [
            "幽石生芙蓉，百花慚美色。",
            "遠笑越溪女，聞芳不可識。"
        ],
        "title": "藍田溪雜詠二十二首 石蓮花",
        "id": "3018b75e-666f-4dcb-9baa-cc5050fd2165"
    },
    {
        "author": "錢起",
        "paragraphs": [
            "亂石跳素波，寒聲聞幾處。",
            "颼颼暝風引，散出空林去。"
        ],
        "title": "藍田溪雜詠二十二首 潺湲聲",
        "id": "d2634eec-d22c-4240-bf42-6c8aa9fe364e"
    },
    {
        "author": "錢起",
        "paragraphs": [
            "雖因朔風至，不向瑤臺側。",
            "唯助苦寒松，偏明後彫色。"
        ],
        "title": "藍田溪雜詠二十二首 松下雪",
        "id": "1ea81bc9-8f2c-45ed-9eec-04156a93b9fa"
    },
    {
        "author": "錢起",
        "paragraphs": [
            "田鶴望碧霄，無風亦自舉。",
            "單飛後片雲，早晚及前侶。"
        ],
        "title": "藍田溪雜詠二十二首 田鶴",
        "id": "8f65b5ec-4058-4515-bc68-719d1e163a0d"
    },
    {
        "author": "錢起",
        "paragraphs": [
            "家住鳳城南，門臨古陂曲。",
            "時憐上林雁，半入池塘宿。"
        ],
        "title": "藍田溪雜詠二十二首 題南陂",
        "id": "41d92717-d215-40e4-b0bc-ae82ad0a2f32"
    },
    {
        "author": "錢起",
        "paragraphs": [
            "歲去人頭白，秋來樹葉黃。",
            "搔頭向黃葉，與爾共悲傷。"
        ],
        "title": "傷秋",
        "id": "a1d20fd6-5e74-4643-a77e-956d949927c9"
    },
    {
        "author": "錢起",
        "paragraphs": [
            "東山殘雨挂斜暉，野客巢由指翠微。",
            "別酒稍酣乘興去，知君不羨白雲歸。"
        ],
        "title": "送崔山人歸山",
        "id": "c627c9cb-f2e3-49ad-bfb9-3639b5ffdbf3"
    },
    {
        "author": "錢起",
        "paragraphs": [
            "連山畫出暎禪扉，粉壁香筵滿翠微。",
            "坐來鑪氣縈空散，共指晴雲向嶺歸。"
        ],
        "title": "題禮上人壁畫山水",
        "id": "473f9647-7a46-44ef-a302-ec4795d11019"
    },
    {
        "author": "錢起",
        "paragraphs": [
            "江華勝事接湘濱，千里湖山入興新。",
            "才子思歸催去櫂，汀花且爲駐殘春。"
        ],
        "title": "送歐陽子還江華郡",
        "id": "a9197f16-9922-4614-8b04-4a7ed7330780"
    },
    {
        "author": "錢起",
        "paragraphs": [
            "谷口春殘黃鳥稀，辛夷花盡杏花飛。",
            "始憐幽竹山窗下，不改清陰待我歸。"
        ],
        "tags": [
            "抒情",
            "写景"
        ],
        "title": "暮春歸故山草堂",
        "id": "5f1dcbca-e2c9-4a43-be80-9d51f23a6dab"
    },
    {
        "author": "錢起",
        "paragraphs": [
            "畫戟朱樓暎晚霞，高梧寒柳度飛鴉。",
            "門前不見歸軒至，城上愁看落日斜。"
        ],
        "title": "訪李卿不遇",
        "id": "f3eb2a78-af4b-4fae-b92b-d7f637c40f7d"
    },
    {
        "author": "錢起",
        "paragraphs": [
            "竹下忘言對紫茶，全勝羽客醉流霞。",
            "塵心洗盡興難盡，一樹蟬聲片影斜。"
        ],
        "title": "與趙莒茶讌",
        "id": "b1c83a00-7713-4cbf-85c6-970cde2b6170"
    },
    {
        "author": "錢起",
        "paragraphs": [
            "芍藥花開出舊欄，春衫掩淚再來看。",
            "主人不在花長在，更勝青松守歲寒。"
        ],
        "title": "故王維右丞堂前芍藥花開悽然感懷",
        "id": "4f5f758b-ba23-44d3-b26e-e7b0f9e728e7"
    },
    {
        "author": "錢起",
        "paragraphs": [
            "大學三年聞琢玉，東堂一舉早成名。",
            "借問還家何處好，玉人含笑下機迎。"
        ],
        "title": "送張參及第還家",
        "id": "46aa871a-fb98-4e33-94a7-3d250c069b34"
    },
    {
        "author": "錢起",
        "paragraphs": [
            "月照溪邊一罩蓬，夜聞清唱有微風。",
            "小樓深巷敲方響，水國人家在處同。"
        ],
        "title": "夜泊鸚鵡洲",
        "id": "1caa9b60-cd4d-4439-aeb7-b213034c7860"
    },
    {
        "author": "錢起",
        "paragraphs": [
            "瀟湘何事等閑回，水碧沙明兩岸苔。",
            "二十五弦彈夜月，不勝清怨却飛來。"
        ],
        "tags": [
            "咏物",
            "思乡",
            "写鸟",
            "咏物诗",
            "鸟"
        ],
        "title": "歸雁",
        "id": "c0408a74-2d10-4fd2-a7b3-1206d341be96"
    },
    {
        "author": "錢起",
        "paragraphs": [
            "水遶冰渠漸有聲，氣融煙塢晚來明。",
            "東風好作陽和使，逢草逢花報發生。"
        ],
        "title": "春郊",
        "id": "8ba31a1d-ab47-46fd-927d-342561972d35"
    },
    {
        "author": "錢起",
        "paragraphs": [
            "降士林霑蕙草寒，弦驚翰苑失鴛鸞。",
            "秋中回首君門阻，馬上應歌行路難。"
        ],
        "title": "晚歸嚴明府題門",
        "id": "23f178cd-1724-4283-acba-9ca26452bde2"
    },
    {
        "author": "錢起",
        "paragraphs": [
            "斗酒忘言良夜深，紅萱露滴鵲驚林。",
            "欲知別後思今夕，漢水東流是寸心。"
        ],
        "title": "秋夜送趙冽歸襄陽",
        "id": "e5980c45-6386-4d47-a777-3855fe8c70a7"
    },
    {
        "author": "錢起",
        "paragraphs": [
            "驥足駸駸吳越關，屏星復與紫書還。",
            "已知從事元無事，城上愁看海上山。"
        ],
        "title": "送符別駕還郡",
        "id": "cb877f52-1ffe-4c77-83c4-ecf32a854dca"
    },
    {
        "author": "錢起",
        "paragraphs": [
            "三軍版築脫金刀，黎庶翻慚將士勞。",
            "不憶新城連嶂起，唯驚畫角入雲高。"
        ],
        "title": "同王員外隴城絕句",
        "id": "f34518c9-3f0d-4d26-ac73-8906b9555189"
    },
    {
        "author": "錢起",
        "paragraphs": [
            "故城門外春日斜，故城門裏無人家。",
            "市朝欲認不知處，漠漠野田空草花。"
        ],
        "title": "過故洛城",
        "id": "165bf110-88b1-49a4-90c2-ef16d75281be"
    },
    {
        "author": "錢起",
        "paragraphs": [
            "長楊殺氣連雲飛，漢主秋畋正掩圍。",
            "重門日晏紅塵出，數騎胡人獵獸歸。"
        ],
        "title": "校獵曲",
        "id": "ce5bf0e4-244b-47f2-88fe-9d9a0ab89aa2"
    },
    {
        "author": "錢起",
        "paragraphs": [
            "亂水東流落照時，黃花滿徑客行遲。",
            "林端忽見南山色，馬上還吟陶令詩。"
        ],
        "title": "晚過橫灞寄張藍田",
        "id": "2fabfce9-658e-432b-bd5e-a289140e78d7"
    },
    {
        "author": "錢起",
        "paragraphs": [
            "今日陶家野興偏，東籬黃菊映秋田。",
            "浮雲暝鳥飛將盡，始達青山新月前。"
        ],
        "title": "九日田舍",
        "id": "f4e43f9b-d3b8-498f-9807-0d741f09ebf5"
    },
    {
        "author": "錢起",
        "paragraphs": [
            "花繁柳暗九門深，對飲悲歌淚滿襟。",
            "數日鶯花皆落羽，一回春至一傷心。"
        ],
        "title": "長安落第",
        "id": "5cc12f04-d1df-4531-a479-3d566e41e35c"
    },
    {
        "author": "元結",
        "paragraphs": [
            "猗皇至聖兮，至惠至仁。",
            "德施蘊蘊，蘊蘊如何。",
            "不全不缺，莫知所貺。"
        ],
        "title": "二風詩   一",
        "id": "31012621-1bac-4c06-9d83-39e1dd2bf304"
    },
    {
        "author": "元結",
        "paragraphs": [
            "猗皇至聖兮，至儉至明。",
            "化流瀛瀛，瀛瀛如何。",
            "不虢不赩，莫知其極。"
        ],
        "title": "二風詩   二",
        "id": "e17941fc-e05a-4c23-9f3b-7ca461c66d78"
    },
    {
        "author": "元結",
        "paragraphs": [
            "至化之深兮，猗猗娭娭。",
            "如煦如吹，如負如持。",
            "而不知其慈，故莫周莫止，靜和而止。"
        ],
        "title": "二風詩   一",
        "id": "633d9d0c-bc4e-4042-b97d-d23bdbdc2f9a"
    },
    {
        "author": "元結",
        "paragraphs": [
            "至化之極兮，瀛瀛溶溶。",
            "如涵如封，如隨如從。",
            "而不知其功，故莫由莫己，順時而理。"
        ],
        "title": "二風詩   二",
        "id": "ae9fe376-c4b4-4483-a9d6-0aacd8c46635"
    },
    {
        "author": "元結",
        "paragraphs": [
            "至哉勤績，不盈不延。",
            "誰能頌之，我請頌焉。",
            "於戲勞王，勤亦何極。",
            "濟爾九土，山川溝洫。"
        ],
        "title": "二風詩   一",
        "id": "afa55dab-a4d9-4b0e-a50b-3d005af8225a"
    },
    {
        "author": "元結",
        "paragraphs": [
            "至哉儉德，不豐不敷。",
            "誰能頌之，我請頌夫。",
            "於戲勞王，儉亦何深。",
            "戒爾萬代，奢侈荒淫。"
        ],
        "title": "二風詩   二",
        "id": "627f459c-0528-4528-af44-653bf07b8401"
    },
    {
        "author": "元結",
        "paragraphs": [
            "至哉茂功，不升不圯。",
            "誰能頌之，我請頌矣。",
            "於戲勞王，功亦何大。",
            "去爾兆庶，洪湮災害。"
        ],
        "title": "二風詩   三",
        "id": "8dfcdc1d-0ef3-4d04-8264-e45c2a2a1291"
    },
    {
        "author": "元結",
        "paragraphs": [
            "爲君之道，何以爲明。",
            "功不濫賞，罪不濫刑。",
            "讜言則聽，諂言不聽。",
            "王至是然，可爲明焉。"
        ],
        "title": "二風詩",
        "id": "ef4ef79e-b0f0-49b8-9e84-e48091c47b20"
    },
    {
        "author": "元結",
        "paragraphs": [
            "理何爲兮，系修文德。",
            "加之清一，莫不順則。",
            "意彼刑法，設以化人。",
            "致使無之，而化益純。",
            "所謂代刑，以道去殺。",
            "嗚呼嗚呼，人不斯察。"
        ],
        "title": "二風詩",
        "id": "8c927eca-8188-4df5-b23f-1c08d336101c"
    },
    {
        "author": "元結",
        "paragraphs": [
            "國有世謨，仁信勤歟。",
            "王實惛荒，終亡此乎。",
            "焉有力恣諂惑，而不亡其國。",
            "嗚呼亡王，忍爲此心。",
            "敢正亡王，永爲世箴。"
        ],
        "title": "二風詩",
        "id": "4c8844aa-297a-4b71-945d-be7b76e9b861"
    },
    {
        "author": "元結",
        "paragraphs": [
            "嘻乎王家，曾有凶王。",
            "中世失國，豈非驕荒。",
            "復復之難，令則可忘。"
        ],
        "title": "二風詩   一",
        "id": "fd7aed72-22c2-4bc0-b14d-9cd6f81a61ee"
    },
    {
        "author": "元結",
        "paragraphs": [
            "嘻乎亂王，王心何思。",
            "暴淫虐惑，無思不爲。",
            "生人冤怨，言何極之。"
        ],
        "title": "二風詩   二",
        "id": "e0b6700d-4b71-4ec7-ad56-f36d19217aff"
    },
    {
        "author": "元結",
        "paragraphs": [
            "夫爲君上兮，慈順明恕。",
            "可以化人，忍行昏恣。",
            "獨樂其身，一徇所欲。"
        ],
        "title": "二風詩   一",
        "id": "34c8fe9f-2b12-4a0d-946e-3521d1963454"
    },
    {
        "author": "元結",
        "paragraphs": [
            "夫爲君上兮，兢慎儉約。",
            "可以保身，忍行荒惑。",
            "虐暴於人，前世失國。"
        ],
        "title": "二風詩   二",
        "id": "fb2aa59e-c19b-4dfc-a7b2-b8950927b2ad"
    },
    {
        "author": "元結",
        "paragraphs": [
            "賢聖爲上兮，必儉約戒身。",
            "鑒察化人，所以保福也。",
            "如何不思，荒恣是爲。",
            "上下隔塞，人神怨奰。",
            "敖惡無厭，不畏顛墜。"
        ],
        "title": "二風詩   一",
        "id": "5d5430c2-ffe3-4e11-8052-d3c76e65c984"
    },
    {
        "author": "元結",
        "paragraphs": [
            "聖賢爲上兮，必用賢正。",
            "黜姦佞之臣，所以長久也。",
            "如何反是，以爲亂矣。",
            "寵邪信惑，近佞好諛。",
            "廢嫡立庶，忍爲禍謨。"
        ],
        "title": "二風詩   二",
        "id": "0092551d-9fee-4aba-a7b0-cf7d4d88a9a8"
    },
    {
        "author": "元結",
        "paragraphs": [
            "夫何傷兮，傷王乎。",
            "欲何爲乎，將蠹枯矣。",
            "無人救乎，蠹枯及矣。",
            "不可救乎，嗟傷王。",
            "自爲人君，變爲人奴。",
            "爲人君者，忘戒乎。"
        ],
        "title": "二風詩",
        "id": "6eab1b5c-be2b-448c-bf89-ccc3538b1f48"
    },
    {
        "author": "元結",
        "paragraphs": [
            "吾人苦兮，水深深。",
            "網罟設兮，水不深。"
        ],
        "title": "補樂歌十首  一",
        "id": "bc9049ec-2403-4e98-ae90-0a5d1a43e0af"
    },
    {
        "author": "元結",
        "paragraphs": [
            "吾人苦兮，山幽幽。",
            "網罟設兮，山不幽。"
        ],
        "title": "補樂歌十首  二",
        "id": "98a88ab8-d2ee-4d0f-bfb8-9b8da55fbf87"
    },
    {
        "author": "元結",
        "paragraphs": [
            "猗太帝兮，其智如神。",
            "分草實兮，濟我生人。"
        ],
        "title": "補樂歌十首  一",
        "id": "91ee9dce-e5b4-4475-8931-a7fa153c2517"
    },
    {
        "author": "元結",
        "paragraphs": [
            "猗太帝兮，其功如天。",
            "均四時兮，成我豐年。"
        ],
        "title": "補樂歌十首  二",
        "id": "48a397ac-99aa-473d-97be-242f8cbfd656"
    },
    {
        "author": "元結",
        "paragraphs": [
            "玄雲溶溶兮，垂雨蒙蒙。",
            "類我聖澤兮，涵濡不窮。"
        ],
        "title": "補樂歌十首  一",
        "id": "3c7c3863-d174-4288-91b5-51fb9bfc0049"
    },
    {
        "author": "元結",
        "paragraphs": [
            "玄雲漠漠兮，含暎逾光。",
            "類我聖德兮，溥被無方。"
        ],
        "title": "補樂歌十首  二",
        "id": "c55496ff-61fd-426c-bdbe-44f34dbc91ac"
    },
    {
        "author": "元結",
        "paragraphs": [
            "聖德至深兮，奫奫如淵。",
            "生類娭娭兮，孰知其然。"
        ],
        "title": "補樂歌十首",
        "id": "52b57a1a-491a-4bfd-b8fa-5beeb8258252"
    },
    {
        "author": "元結",
        "paragraphs": [
            "植植萬物兮，滔滔根莖。",
            "五德涵柔兮，渢渢而生。",
            "其生如何兮秞秞，天下皆自我君兮化成。"
        ],
        "title": "補樂歌十首",
        "id": "674e1155-eeba-4ff7-8a56-1a76b8909918"
    },
    {
        "author": "元結",
        "paragraphs": [
            "我有金石兮，擊考崇崇。",
            "與汝歌舞兮，上帝之風。",
            "由六合兮，英華渢渢。"
        ],
        "title": "補樂歌十首  一",
        "id": "d9fcd9a1-0683-42df-81a9-daeb1dd16e00"
    },
    {
        "author": "元結",
        "paragraphs": [
            "我有絲竹兮，韻和泠泠。",
            "與汝歌舞兮，上帝之聲。",
            "由六合兮，根底嬴嬴。"
        ],
        "title": "補樂歌十首  二",
        "id": "4b6faef7-0a07-4959-bbe7-fdbdbad2feed"
    },
    {
        "author": "元結",
        "paragraphs": [
            "元化油油兮，孰知其然。",
            "至德汨汨兮，順之以先。"
        ],
        "title": "補樂歌十首  一",
        "id": "27097d2b-436d-459f-9fb1-8c707bc2b17e"
    },
    {
        "author": "元結",
        "paragraphs": [
            "元化浘浘兮，孰知其然。",
            "至道泱泱兮，由之以全。"
        ],
        "title": "補樂歌十首  二",
        "id": "6310a88f-cb65-4b15-a872-d01f6c26e160"
    },
    {
        "author": "元結",
        "paragraphs": [
            "森森羣象兮，日見生成。",
            "欲聞朕初兮，玄封冥冥。"
        ],
        "title": "補樂歌十首  一",
        "id": "aff72fe0-de9c-456d-b120-eab05f9eda7d"
    },
    {
        "author": "元結",
        "paragraphs": [
            "洋洋至化兮，日見深柔。",
            "欲聞大濩兮，大淵油油。"
        ],
        "title": "補樂歌十首  二",
        "id": "928bf486-9360-4a41-a975-69ca93267685"
    },
    {
        "author": "元結",
        "paragraphs": [
            "茫茫下土兮，乃生九州。",
            "山有長岑兮，川有深流。"
        ],
        "title": "補樂歌十首  一",
        "id": "28d35608-b5e6-4d52-9699-31684e78ba1e"
    },
    {
        "author": "元結",
        "paragraphs": [
            "茫茫下土兮，乃均四方。",
            "國有安乂兮，野有封疆。"
        ],
        "title": "補樂歌十首  二",
        "id": "5aeefab6-e37b-44e4-9d17-d7e0e351afb2"
    },
    {
        "author": "元結",
        "paragraphs": [
            "茫茫下土兮，乃歌萬年。",
            "上有茂功兮，下戴仁天。"
        ],
        "title": "補樂歌十首  三",
        "id": "85e6b7ca-44ee-4eb2-a9cd-5a2a0acdfc60"
    },
    {
        "author": "元結",
        "paragraphs": [
            "萬姓苦兮，怨且哭。",
            "不有聖人兮，誰護育。"
        ],
        "title": "補樂歌十首  一",
        "id": "ca0b0804-ac39-4452-8947-6c85d7f8b49e"
    },
    {
        "author": "元結",
        "paragraphs": [
            "聖人生兮，天下和。",
            "萬姓熙熙兮，舞且歌。"
        ],
        "title": "補樂歌十首  二",
        "id": "caf12362-3844-4689-a986-400da794c62e"
    },
    {
        "author": "元結",
        "paragraphs": [
            "東南三千里，沅湘爲太湖。",
            "湖上山谷深，有人多似愚。",
            "嬰孩寄樹顛，就水捕鷠鱸。",
            "所歡同鳥獸，身意復何拘。",
            "吾行遍九州，此風皆已無。",
            "吁嗟聖賢敎，不覺久躊躕。"
        ],
        "tags": [
            "太湖"
        ],
        "title": "系樂府十二首 思太古",
        "id": "5de3245d-8e8a-44df-88a4-d154aaca2983"
    },
    {
        "author": "元結",
        "paragraphs": [
            "援車登隴坂，窮高遂停駕。",
            "延望戎狄鄉，巡迴復悲咤。",
            "滋移有情敎，草木猶可化。",
            "聖賢禮讓風，何不遍西夏。",
            "父子忍猜害，君臣敢欺詐。",
            "所適今若斯，悠悠欲安舍。"
        ],
        "title": "系樂府十二首 隴上歎",
        "id": "ceb3818f-a14f-4399-9591-c9afbe18c38c"
    },
    {
        "author": "元結",
        "paragraphs": [
            "嘗聞古天子，朝會張新樂。",
            "金石無全聲，宮商亂清濁。",
            "東驚且悲歎，節變何煩數。",
            "始知中國人，耽此亡純朴。",
            "爾爲外方客，何爲獨能覺。",
            "其音若或在，蹈海吾將學。"
        ],
        "title": "系樂府十二首 頌東夷",
        "id": "225c1ea9-a830-4f1f-a636-22f707d6ee94"
    },
    {
        "author": "元結",
        "paragraphs": [
            "南風發天和，和氣天下流。",
            "能使萬物榮，不能變羈愁。",
            "爲愁亦何爾，自請說此由。",
            "諂競實多路，苟邪皆共求。",
            "嘗聞古君子，指以爲深羞。",
            "正方終莫可，江海有滄洲。"
        ],
        "title": "系樂府十二首 賤士吟",
        "id": "ebccd8ed-9a95-4ea7-b6ff-b86b1785a3ba"
    },
    {
        "author": "元結",
        "paragraphs": [
            "誰能聽欸乃，欸乃感人情。",
            "不恨湘波深，不怨湘水清。",
            "所嗟豈敢道，空羨江月明。",
            "昔聞扣斷舟，引釣歌此聲。",
            "始歌悲風起，歌竟愁雲生。",
            "遺曲今何在，逸爲漁父行。"
        ],
        "title": "系樂府十二首 欸乃曲",
        "id": "99a389e7-18b4-4296-84b9-8e997cab2700"
    },
    {
        "author": "元結",
        "paragraphs": [
            "誰知苦貧夫，家有愁怨妻。",
            "請君聽其詞，能不爲酸悽。",
            "所憐抱中兒，不如山下麑。",
            "空念庭前地，化爲人吏蹊。",
            "出門望山澤，回頭心復迷。",
            "何時見府主，長跪向之啼。"
        ],
        "title": "系樂府十二首 貧婦詞",
        "id": "50381aa5-f88e-4886-a498-18f45e97639b"
    },
    {
        "author": "元結",
        "paragraphs": [
            "躊躕古塞關，悲歌爲誰長。",
            "日行見孤老，羸弱相提將。",
            "聞其呼怨聲，聞聲問其方。",
            "方言無患苦，豈棄父母鄉。",
            "非不見其心，仁惠誠所望。",
            "念之何可說，獨立爲悽傷。"
        ],
        "title": "系樂府十二首 去鄉悲",
        "id": "21ada893-7d16-4468-937b-0a7a8ee748a3"
    },
    {
        "author": "元結",
        "paragraphs": [
            "借問多壽翁，何方自修育。",
            "惟云順所然，忘情學草木。",
            "始知世上術，勞苦化金玉。",
            "不見充所求，空聞肆耽欲。",
            "清和存王母，潛濩無亂黷。",
            "誰正好長生，此言堪佩服。"
        ],
        "title": "系樂府十二首 壽翁興",
        "id": "cfa4d6c9-c2db-4f82-b023-0307f930d079"
    },
    {
        "author": "元結",
        "paragraphs": [
            "農臣何所怨，乃欲干人主。",
            "不識天地心，徒然怨風雨。",
            "將論草木患，欲說昆蟲苦。",
            "巡迴宮闕傍，其意無由吐。",
            "一朝哭都市，淚盡歸田畝。",
            "謠頌若采之，此言當可取。"
        ],
        "tags": [
            "乐府",
            "怀古",
            "新乐府辞"
        ],
        "title": "系樂府十二首 農臣怨",
        "id": "f5e45181-f322-4a49-9d21-550e336a52bc"
    },
    {
        "author": "元結",
        "paragraphs": [
            "客來自江漢，云得雙大龜。",
            "且言龜甚靈，問我君何疑。",
            "自昔保方正，顧嘗無妄私。",
            "順和固鄙分，全守真常規。",
            "行之恐不及，此外將何爲。",
            "惠恩如可謝，占問敢終辭。"
        ],
        "title": "系樂府十二首 謝大龜",
        "id": "c95d62a4-e333-4701-b69f-2f57ce986cd6"
    },
    {
        "author": "元結",
        "paragraphs": [
            "古昔有遺歎，所歎何所爲。",
            "有國遺賢臣，萬事爲冤悲。",
            "所遺非遺望，所遺非可遺。",
            "所遺非遺用，所遺在遺之。",
            "嗟嗟山海客，全獨竟何辭。",
            "心非膏濡類，安得無不遺。"
        ],
        "title": "系樂府十二首 古遺歎",
        "id": "1c9669ce-7d0f-4971-b8ae-454bf357c24a"
    },
    {
        "author": "元結",
        "paragraphs": [
            "下客無黃金，豈思主人憐。",
            "客言勝黃金，主人然不然。",
            "珠玉成彩翠，綺羅如嬋娟。",
            "終恐見斯好，有時去君前。",
            "豈知保忠信，長使令德全。",
            "風聲與時茂，歌頌萬千年。"
        ],
        "title": "系樂府十二首 下客謠",
        "id": "dabbc6bb-8c93-4605-b262-6aa32751bc54"
    },
    {
        "author": "元結",
        "paragraphs": [
            "漫惜故城東，良田野草生。",
            "說向縣大夫，大夫勸我耕。",
            "耕者我爲先，耕者相次焉。",
            "誰愛故城東，今爲近郭田。"
        ],
        "title": "漫歌八曲 故城東",
        "id": "5755fd35-e989-4652-947c-50f1de083f8e"
    },
    {
        "author": "元結",
        "paragraphs": [
            "江北有大洲，洲上堪力耕。",
            "此中宜五穀，不及西陽城。",
            "城畔多野桑，城中多古荒。",
            "衣食可力求，此外何所望。"
        ],
        "title": "漫歌八曲 西陽城",
        "id": "372431b1-0e60-4753-9431-0e5bcf1efa9c"
    },
    {
        "author": "元結",
        "paragraphs": [
            "樊水欲東流，大江又北來。",
            "樊山當其南，此中爲大回。",
            "回中魚好遊，回中多釣舟。",
            "漫欲作漁人，終焉無所求。"
        ],
        "title": "漫歌八曲 大回中",
        "id": "c1e68d61-a599-4f76-9fab-3eb4b4780564"
    },
    {
        "author": "元結",
        "paragraphs": [
            "叢石橫大江，人言是釣臺。",
            "水石相衝激，此中爲小回。",
            "回中浪不惡，復在武昌郭。",
            "來客去客船，皆向此中泊。"
        ],
        "title": "漫歌八曲 小回中",
        "id": "8c0c4d2b-a459-4a8b-9597-4d479f018863"
    },
    {
        "author": "元結",
        "paragraphs": [
            "將牛何處去，耕彼故城東。",
            "相伴有田父，相歡惟牧童。"
        ],
        "title": "漫歌八曲 將牛何處去二首 一",
        "id": "f7834822-cd95-4e21-b8b3-62cedc27237d"
    },
    {
        "author": "元結",
        "paragraphs": [
            "將牛何處去，耕彼西陽城。",
            "叔閑修農具，直者伴我耕。"
        ],
        "title": "漫歌八曲 將牛何處去二首 二",
        "id": "be507efa-076a-4e9b-9e70-429ee5397a15"
    },
    {
        "author": "元結",
        "paragraphs": [
            "將船何處去，釣彼大回中。",
            "叔靜能鼓橈，正者隨弱翁。"
        ],
        "title": "漫歌八曲 將船何處去二首 一",
        "id": "eb987de1-0ad9-48da-9e95-889ae8a67633"
    },
    {
        "author": "元結",
        "paragraphs": [
            "將船何處去，送客小回南。",
            "有時逢惡客，還家亦少酣。"
        ],
        "title": "漫歌八曲 將船何處去二首 二",
        "id": "2eed9dc8-bbda-4944-be74-875d0b45493a"
    },
    {
        "author": "元結",
        "paragraphs": [
            "天曠莽兮杳泱茫，氣浩浩兮色蒼蒼。",
            "上何有兮人不測，積清寥兮成元極。",
            "彼元極兮靈且異，思一見兮藐難至。",
            "思不從兮空自傷，心慅𢜱兮意惶懹。",
            "思假翼兮鸞鳳，乘長風兮上羾。",
            "揖元氣兮本深實，餐至和兮永終日。"
        ],
        "title": "引極三首 思元極",
        "id": "11ebef0c-519d-4391-9edb-e6bac07a8b8e"
    },
    {
        "author": "元結",
        "paragraphs": [
            "山鑿落兮眇嶔岑，雲溶溶兮木棽棽。",
            "中何有兮人不覩，遠欹差兮閟仙府。",
            "彼仙府兮深且幽，望一至兮藐無由。",
            "望不從兮知如何，心混混兮意渾和。",
            "思假足兮虎豹，超阻絕兮凌趠。",
            "詣仙府兮從羽人，餌五靈兮保清真。"
        ],
        "title": "引極三首 望仙府",
        "id": "4e66faec-7b74-49a9-a93e-56d6dd41f4dc"
    },
    {
        "author": "元結",
        "paragraphs": [
            "海浩淼兮汩洪溶，流蘊蘊兮濤洶洶。",
            "下何有兮人不聞，深溢漭兮居潛君。",
            "彼潛君兮聖且神，思一見兮藐無因。",
            "思不從兮空踟躕，心回迷兮意縈紆。",
            "思假鱗兮鯤龍，激沆浪兮奔從。",
            "拜潛君兮索玄寶，佩元符兮軌皇道。"
        ],
        "title": "引極三首 懷潛君",
        "id": "6e9d26c9-bc53-452b-a4aa-6c4f7651983d"
    },
    {
        "author": "元結",
        "paragraphs": [
            "招太靈兮山之巔，山屹𡵉兮水淪漣。",
            "祠之櫴兮眇何年，木修修兮草鮮鮮。",
            "嗟魑魅兮淫厲，自古昔兮崇祭。",
            "禧太靈兮端清，予願致夫精誠。",
            "久愵兮㤝㤝，招捃𢹝兮呼風。",
            "風之聲兮起颸颸，吹玄雲兮散而浮。",
            "望太靈兮儼而安，澹油溶兮都清閑。"
        ],
        "title": "演興四首 招太靈",
        "id": "3df458a9-2e7c-47af-85aa-844731ab9bd3"
    },
    {
        "author": "元結",
        "paragraphs": [
            "山之乳兮葺太祠，木孫爲桷兮木母榱。",
            "雲纓爲𣓍兮愚木栭，洞淵禪兮揭巍巍。",
            "塗木蘭兮蒔糅蔫，被弱草兮禘礿聯。",
            "仡渾洪兮馥闐闐，管化石兮洞刳天。",
            "翹修釤兮掉蕪殳，靈巫𧮢兮舞顒干。",
            "薦天𩷨兮酒陽泉，獻水芸兮飯霜秈，與太靈兮千萬年。"
        ],
        "title": "演興四首 初祀",
        "id": "32a0cecf-b0fc-4415-8294-2c31f20d5f52"
    },
    {
        "author": "元結",
        "paragraphs": [
            "登高峰兮俯幽谷，心悴悴兮念羣木。",
            "見樗栲兮相陰覆，憐梫榕兮不豐茂。",
            "見榛梗之森梢，閔樅橎兮合蠹。",
            "槢橈橈兮未堅，椲桹桹兮可屈。",
            "櫁林樽兮不香，拔丰茸兮已實。",
            "豈元化之不均兮，非雨露之偏殊。",
            "諒理性之不等於順時兮，不如瘞吾心以冥想。",
            "終念此兮不怡，佁予莫識天地之意兮。",
            "願截惡木之根，傾梟獍之古巢。",
            "取囗童以爲薪，割大木使飛焰。",
            "徯枯腐之燒焚，實非吾心之不仁惠也。",
            "豈恥夫善惡之相紛，且欲畚三河之膏壤。",
            "裨濟水之清漣，將封灌乎善木。",
            "令橚橚以梴梴，尚畏乎衆善之未茂兮。",
            "爲衆惡之所挑凌，思聚義以爲曹。",
            "令敷扶以相勝，取方所以柯如兮。",
            "吾將出於南荒，求壽藤與蟠木。",
            "吾將出於東方，祈有德而來歸。",
            "輔神檉與堅香，且憂顒之翩翩。",
            "又愁㺠奔馳，及陰陽兮不和。",
            "惡此土之失時，今神檉兮不茂。",
            "使堅香兮不滋，重嗟惋兮何補。",
            "每齊心以精意，切援祝於神明。",
            "冀感通於天地，猶恐衆妖兮木魅。",
            "魍魎兮山精，山誤惑於靈心。",
            "經紿于言兮不聽，敢引佩以指水，誓吾心兮自明。"
        ],
        "title": "演興四首 訟木魅",
        "id": "d8b5697a-7d05-4f21-9508-0577f5a0afcf"
    },
    {
        "author": "元結",
        "paragraphs": [
            "囗羣山以延想，吾獨閔乎嶺中。",
            "彼嶺中兮何有，有天含之玉峰。",
            "殊閟絕之極顛，上聞產乎翠茸。",
            "欲采之以將壽，眇不知夫所從。",
            "大淵蘊蘊兮絕嶘岌岌，非梯梁以通險。",
            "當無路兮可入，彼猛毒兮曹聚。",
            "必憑託乎阻修，常儗儗兮伺人。",
            "又如何兮不愁，彼妖精兮變怪。",
            "必假見於風雨，常閃閃而伺人。",
            "又如何兮不苦，欲仗仁兮託信。",
            "將徑往兮不難，久懹懹以㥄惋。",
            "却遲迴而永歎，懼大靈兮不知。",
            "以予心爲永惟，若不可乎遂已。",
            "吾終保夫直方，則必蒙皮篥以爲矢。",
            "弦毋筱以爲弧，化毒銅以爲戟。",
            "刺棘竹以爲殳，得猛烈之材。",
            "獲與之而並驅，且舂刺乎惡毒。",
            "又引射夫妖怪，盡羣類兮使無。",
            "令善仁兮不害，然後采梫榕以駕深。",
            "收樅橞兮梯險，躋予身之飄飄。",
            "承予步之𨁹𨁹，入嶺中而登玉峰。",
            "極閟絕而求翠茸，將吾壽兮隨所從。",
            "思未得兮馬如龍，獨翳蔽於山顛。",
            "久低迴而慍瘀，空仰訟於上玄。",
            "彼至精兮必應，寧古有而今無。",
            "將與身而皆亡，豈言之而已乎。"
        ],
        "title": "演興四首 閔嶺中",
        "id": "a45108e0-a158-4982-875b-d2c52bb6868b"
    },
    {
        "author": "元結",
        "paragraphs": [
            "煬皇嗣君位，隋德滋昏幽。",
            "日作及身禍，以爲長世謀。",
            "居常恥前王，不思天子遊。",
            "意欲出明堂，便登浮海舟。",
            "令行山川改，功與玄造侔。",
            "河淮可支合，峰𡻮生回溝。",
            "封隕下澤中，作山防逸流。",
            "船𦫃狀龍鷁，若負宮闕浮。",
            "荒娛未央極，始到滄海頭。",
            "忽見海門山，思作望海樓。",
            "不知新都城，已爲征戰丘。",
            "當時有遺歌，歌曲太冤愁。",
            "四海非天獄，何爲非天囚。",
            "天囚正凶忍，爲我萬姓讐。",
            "人將引天釤，人將持天鎪。",
            "所欲充其心，相與絕悲憂。",
            "自得隋人歌，每爲隋君羞。",
            "欲歌當陽春，似覺天下秋。",
            "更歌曲未終，如有怨氣浮。",
            "奈何昏王心，不覺此怨尤。",
            "遂令一夫唱，四海欣提矛。",
            "吾聞古賢君，其道常靜柔。",
            "慈惠恐不足，端和忘所求。",
            "嗟嗟有隋氏，惛惛誰與儔。"
        ],
        "title": "閔荒詩一首",
        "id": "dff2314f-d61f-4047-b361-4ef09d69caad"
    },
    {
        "author": "元結",
        "paragraphs": [
            "天下昔無事，僻居養愚鈍。",
            "山野性所安，熙然自全順。",
            "忽逢暴兵起，閭巷見軍陣。",
            "將家瀛海濱，自棄同芻糞。",
            "往在乾元初，聖人啓休運。",
            "公車詣魏闕，天子垂清問。",
            "敢誦王者箴，亦獻當時論。",
            "朝廷愛方直，明主嘉忠信。",
            "屢授不次官，曾與專征印。",
            "兵家未曾學，榮利非所徇。",
            "偶得兇醜降，功勞媿方寸。",
            "爾來將四歲，慙恥言可盡。",
            "請取冤者辭，爲吾忝官引。",
            "冤辭何者苦，萬邑餘灰燼。",
            "冤辭何者悲，生人盡鋒刃。",
            "冤辭何者甚，力役遇勞困。",
            "冤辭何者深，孤弱亦哀恨。",
            "無謀救冤者，祿位安可近。",
            "而可愛軒裳，其心又干進。",
            "此言非所戒，此言敢貽訓。",
            "實欲辭無能，歸耕守吾分。"
        ],
        "title": "忝官引",
        "id": "e0ed1ba3-07a4-43a1-bb5f-6f987c1ae54c"
    },
    {
        "author": "元結",
        "paragraphs": [
            "軍國多所需，切責在有司。",
            "有司臨郡縣，刑法競欲施。",
            "供給豈不憂，徴斂又可悲。",
            "州小經亂亡，遺人實困疲。",
            "大鄉無十家，大族命單羸。",
            "朝餐是草根，暮食仍木皮。",
            "出言氣欲絕，意速行步遲。",
            "追呼尚不忍，況乃鞭撲之。",
            "郵亭傳急符，來往跡相追。",
            "更無寬大恩，但有迫促期。",
            "欲令鬻兒女，言發恐亂隨。",
            "悉使索其家，而又無生資。",
            "聽彼道路言，怨傷誰復知。",
            "去冬山賊來，殺奪幾無遺。",
            "所願見王官，撫養以惠慈。",
            "奈何重驅逐，不使存活爲。",
            "安人天子命，符節我所持。",
            "州縣忽亂亡，得罪復是誰。",
            "逋緩違詔令，蒙責固其宜。",
            "前賢重守分，惡以禍福移。",
            "亦云貴守官，不愛能適時。",
            "顧惟孱弱者，正直當不虧。",
            "何人采國風，吾欲獻此辭。"
        ],
        "title": "舂陵行",
        "id": "70a9345f-ef55-49e7-bf2e-73f08951e9d4"
    },
    {
        "author": "元結",
        "paragraphs": [
            "昔歲逢太平，山林二十年。",
            "泉源在庭戶，洞壑當門前。",
            "井稅有常期，日[晏]猶得眠。",
            "忽然遭世變，數歲親戎旃。",
            "今來典斯郡，山夷又紛然。",
            "城小賊不屠，人貧傷可憐。",
            "是以陷隣境，此州獨見全。",
            "使臣將王命，豈不如賊焉。",
            "今彼徴斂者，迫之如火煎。",
            "誰能絕人命，以作時世賢。",
            "思欲委符節，引竿自刺船。",
            "將家就魚麥，歸老江湖邊。"
        ],
        "tags": [
            "唐诗三百首",
            "同情",
            "五言古诗"
        ],
        "title": "賊退示官吏",
        "id": "1ce94bde-41ec-42b8-abef-e1e1be55be7c"
    },
    {
        "author": "元結",
        "paragraphs": [
            "天下未偃兵，儒生預戎事。",
            "功勞安可問，且有忝官累。",
            "昔常以荒浪，不敢學爲吏。",
            "況當在兵家，言之豈容易。",
            "忽然向三嶺，境外爲偏帥。",
            "時多尚矯詐，進退多欺貳。",
            "縱有一直方，則上似姦智。",
            "誰爲明信者，能辨此勞畏。"
        ],
        "title": "寄源休",
        "id": "71d967c8-59de-4234-971d-b79f9d8c7d8d"
    },
    {
        "author": "元結",
        "paragraphs": [
            "冬來三度雪，農者歡歲稔。",
            "我麥根已濡，各得在倉廩。",
            "天寒未能起，孺子驚人寢。",
            "云有山客來，籃中見冬簟。",
            "燒柴爲溫酒，煮鱖爲作瀋。",
            "客亦愛桮尊，思君共桮飲。",
            "所嗟山路閑，時節寒又甚。",
            "不能苦相邀，興盡還就枕。"
        ],
        "title": "雪中懷孟武昌",
        "id": "e5d6d028-bd4e-4bd4-ad0e-95fa09027379"
    },
    {
        "author": "元結",
        "paragraphs": [
            "自顧無功勞，一歲官再遷。",
            "跼身班次中，常竊媿恥焉。",
            "加以久荒浪，惛愚性頗全。",
            "未知在冠冕，不合無拘牽。",
            "勤強所不及，於人或未然。",
            "豈忘惠君子，恕之識見偏。",
            "且欲因我心，順爲理化先。",
            "彼云萬物情，有願隨所便。",
            "愛君得自遂，令我空淵禪。"
        ],
        "title": "與党評事",
        "id": "62f02b7c-271e-40dc-bae5-d37bd604d87a"
    },
    {
        "author": "元結",
        "paragraphs": [
            "衆坐吾獨歡，或問歡爲誰。",
            "高人党茂宗，復來官憲司。",
            "昔吾順元和，與世行自遺。",
            "茂宗正作吏，日有趨走疲。",
            "及吾汙冠冕，茂宗方矯時。",
            "誚吾順讓者，乃是干進資。",
            "今將問茂宗，茂宗欲何辭。",
            "若云吾無心，此來復何爲。",
            "若云吾有羞，於此還見嗤。",
            "誰言萬類心，閑之不可窺。",
            "吾欲喻茂宗，茂宗宜聽之。",
            "長轅有修轍，馭者令爾馳。",
            "山谷安可怨，筋力當自悲。",
            "嗟嗟党茂宗，可爲識者規。"
        ],
        "title": "與党侍御",
        "id": "c1eb6703-a927-458a-aa4c-b9d6c1cbbf62"
    },
    {
        "author": "元結",
        "paragraphs": [
            "昔年苦逆亂，舉族來南奔。",
            "日行幾十里，愛君此山村。",
            "峰谷呀回映，誰家無泉源。",
            "修竹多夾路，扁舟皆到門。",
            "瀼溪中曲濱，其陽有閑園。",
            "鄰里昔贈我，許之及子孫。",
            "我嘗有匱乏，鄰里能相分。",
            "我嘗有不安，鄰里能相存。",
            "斯人轉貧弱，力役非無冤。",
            "終以瀼濱訟，無令天下論。"
        ],
        "title": "與瀼溪鄰里",
        "id": "1c5764dc-acd1-4d0b-b286-ee42f02fe138"
    },
    {
        "author": "元結",
        "paragraphs": [
            "風霜枯萬物，退谷如春時。",
            "窮冬涸江海，桮湖澄清漪。",
            "湖盡到谷口，單船近堦墀。",
            "湖中更何好，坐見大江水。",
            "欹石爲水涯，半山在湖裏。",
            "谷口更何好，絕壑流寒泉。",
            "松桂蔭茅舍，白雲生坐邊。",
            "武昌不干進，武昌人不厭。",
            "退谷正可遊，桮湖任來泛。",
            "湖上有水鳥，見人不飛鳴。",
            "谷口有山獸，往往隨人行。",
            "莫將車馬來，令我鳥獸驚。"
        ],
        "title": "招孟武昌",
        "id": "46c03530-4479-4300-a884-aa4c01ea91a2"
    },
    {
        "author": "元結",
        "paragraphs": [
            "海內厭兵革，騷騷十二年。",
            "陽華洞中人，似不知亂焉。",
            "誰能家此地，終老可自全。",
            "草堂背巖洞，幾峰軒戶前。",
            "清渠匝庭堂，出門仍灌田。",
            "半崖盤石徑，高亭臨極巔。",
            "引望見何處，迤逶隴北川。",
            "杉松幾萬株，蒼蒼滿前山。",
            "巖高瞹華陽，飛溜何潺潺。",
            "洞深迷遠近，但覺多洄淵。",
            "晝遊興未盡，日暮不欲眠。",
            "探燭飲洞中，醉昏漱寒泉。",
            "始知天下心，耽愛各有偏。",
            "陶家世高逸，公忍不獨然。",
            "無或畢婚嫁，竟爲俗務牽。"
        ],
        "title": "招陶別駕家陽華作",
        "id": "003f1ce0-0730-4b63-8254-dcc5cb1f07af"
    },
    {
        "author": "元結",
        "paragraphs": [
            "小溪在城下，形勝堪賞愛。",
            "尤宜春水滿，水石更殊怪。",
            "長山勢迴合，井邑相縈帶。",
            "石林繞舜祠，西南正相對。",
            "階庭無爭訟，郊境罷守衛。",
            "時時溪上來，勸引辭學輩。",
            "今誰不務武，儒雅道將廢。",
            "豈忘二三子，旦夕相勉勵。"
        ],
        "title": "遊石溪示學者",
        "id": "4da9f13e-bb20-4c1f-bbbe-002875780fe7"
    },
    {
        "author": "元結",
        "paragraphs": [
            "顧吾漫浪久，不欲有所拘。",
            "每到潓泉上，情性可安舒。",
            "草堂在山曲，澄瀾涵階除。",
            "松竹陰幽徑，清源湧坐隅。",
            "築塘列圃畦，引流灌時蔬。",
            "復在郊郭外，正堪靜者居。",
            "愜心則自適，喜尚人或殊。",
            "此中若可安，不服銅虎符。"
        ],
        "title": "遊潓泉示泉上學者",
        "id": "5d17336b-4ae9-4f78-95c2-587ef08a2b1f"
    },
    {
        "author": "元結",
        "paragraphs": [
            "往年在瀼濱，瀼人皆忘情。",
            "今來遊瀼鄉，瀼人見我驚。",
            "我心與瀼人，豈有辱與榮。",
            "瀼人異其心，應爲我冠纓。",
            "昔賢惡如此，所以辭公卿。",
            "貧窮老鄉里，自休還力耕。",
            "況曾經逆亂，日厭聞戰爭。",
            "尤愛一溪水，而能存讓名。",
            "終當來其濱，飲啄全此生。"
        ],
        "title": "喻瀼溪鄉舊遊",
        "id": "a726b574-1dd4-405a-89bd-65de7eff48ec"
    },
    {
        "author": "元結",
        "paragraphs": [
            "漫遊樊水陰，忽見舊部曲。",
            "尚言軍中好，猶望有所屬。",
            "故令爭者心，至死終不足。",
            "與之一桮酒，喻使燒戎服。",
            "兵興向十年，所見堪歎哭。",
            "相逢是遺人，當合識榮辱。",
            "勸汝學全生，隨我畬退谷。"
        ],
        "title": "喻舊部曲",
        "id": "3b7815a3-4caf-4ca1-ad20-ddc9a43c1861"
    },
    {
        "author": "元結",
        "paragraphs": [
            "山澤多飢人，閭里多壞屋。",
            "戰爭且未息，徴斂何時足。",
            "不能救人患，不合食天粟。",
            "何況假一官，而苟求其祿。",
            "近年更長吏，數月未爲速。",
            "來者罷而官，豈得不爲辱。",
            "勸爲辭府主，從我遊退谷。",
            "谷中有寒泉，爲爾洗塵服。"
        ],
        "title": "喻常吾直",
        "id": "bed27c62-2af7-44cb-9323-1921228e336f"
    },
    {
        "author": "元結",
        "paragraphs": [
            "東鄰有漁父，西鄰有山僧。",
            "各問其性情，變之俱不能。",
            "公爲二千石，我爲山海客。",
            "志業豈不同，今已殊名跡。",
            "相里不相類，相友且相異。",
            "何況天下人，而欲同其意。",
            "人意苟不同，分寸不相容。",
            "漫問軒裳客，何如耕釣翁。"
        ],
        "title": "漫問相里黃州",
        "id": "026e96c8-4a76-4b8c-8c06-d07cff6d8ea3"
    },
    {
        "author": "元結",
        "paragraphs": [
            "自厭久荒浪，於時無所任。",
            "耕釣以爲事，來家樊水陰。",
            "甚醉或漫歌，甚閑亦漫吟。",
            "不知愚僻意，稱得雲客心。",
            "雲客方持斧，與人正相臨。",
            "符印隨坐起，守位常森森。",
            "縱能有相招，豈暇來山林。"
        ],
        "title": "詶裴雲客",
        "id": "402d45dc-7d64-4a0a-b731-79551c95ba91"
    },
    {
        "author": "元結",
        "paragraphs": [
            "積[雪]閑山路，有人到庭前。",
            "云是孟武昌，令獻苦雪篇。",
            "長吟未及終，不覺爲淒然。",
            "古之賢達者，與世竟何異。",
            "不能救時患，諷諭以全意。",
            "知公惜春物，豈非愛時和。",
            "知公苦陰雪，傷彼災患多。",
            "姦兇正驅馳，不合問君子。",
            "林鶯與野獸，無乃怨於此。",
            "兵興向九歲，稼穡誰能憂。",
            "何時不發卒，何日不殺牛。",
            "耕者日已少，耕牛日已希。",
            "皇天復何忍，更又恐斃之。",
            "自經危亂來，觸物堪傷歎。",
            "見君問我意，只益胸中亂。",
            "山禽飢不飛，山木凍皆折。",
            "懸泉化爲冰，寒水近不熱。",
            "出門望天地，天地皆昏昏。",
            "時見雙峰下，雪中生白雲。"
        ],
        "title": "酬孟武昌苦雪",
        "id": "05dda800-bd7b-43f0-b0f4-6edeafa87e5f"
    },
    {
        "author": "元結",
        "paragraphs": [
            "往年壯心在，嘗欲濟時難。",
            "奉詔舉州兵，令得誅暴叛。",
            "上將屢顛覆，偏師嘗救亂。",
            "未曾弛戈甲，終日領簿案。",
            "出入四五年，憂勞忘昏旦。",
            "無謀靜兇醜，自覺愚且愞。",
            "豈欲皁櫪中，爭食麧與藖。",
            "去年辭職事，所懼貽憂患。",
            "天子許安親，官又得閑散。",
            "自家樊水上，性情尤荒慢。",
            "雲山與水木，似不憎吾漫。",
            "以茲忘時世，日益無畏憚。",
            "漫醉人不嗔，漫眠人不喚。",
            "漫遊無遠近，漫樂無早晏。",
            "漫中漫亦忘，名利誰能算。",
            "聞君勸我意，爲君一長歎。",
            "人誰年八十，我已過其半。",
            "家中孤弱子，長子未及冠。",
            "且爲兒童主，種藥老谿澗。"
        ],
        "title": "漫酬賈沔州",
        "id": "dc7dd19a-d828-4de2-98fe-74df8749af86"
    },
    {
        "author": "元結",
        "paragraphs": [
            "吾聞近南海，乃是魑魅鄉。",
            "忽見孟夫子，歡然遊此方。",
            "忽喜海風來，海帆又欲張。",
            "漂漂隨所去，不念歸路長。",
            "君有失母兒，愛之似阿陽。",
            "始解隨人行，不欲離君傍。",
            "相勸早旋歸，此言慎勿忘。"
        ],
        "title": "送孟校書往南海",
        "id": "aaed3490-f5ca-49a9-ab8f-71f1076ecde7"
    },
    {
        "author": "元結",
        "paragraphs": [
            "誰能守清躅，誰能嗣世儒。",
            "吾見何君饒，爲人有是夫。",
            "黜官二十年，未曾暫崎嶇。",
            "終不病貧賤，寥寥無所拘。",
            "忽然逢知己，數月領官符。",
            "猶是尚書郎，收賦來江湖。",
            "人皆悉蒼生，隨意極所須。",
            "比盜無兵甲，似偷又不如。",
            "公能獨寬大，使之力自輸。",
            "吾欲探時謠，爲公伏奏書。",
            "但恐抵忌諱，未知肯聽無。",
            "不然且相送，醉歡於坐隅。"
        ],
        "title": "別何員外",
        "id": "9938bb6d-a473-47ef-85ab-593cdd20df75"
    },
    {
        "author": "元結",
        "paragraphs": [
            "廣亭蓋小湖，湖亭實清曠。",
            "軒窗幽水石，怪異尤難狀。",
            "石尊能寒酒，寒水宜初漲。",
            "岸曲坐客稀，桮浮上搖漾。",
            "遠水入簾幕，淅[瀝]吹酒舫。",
            "欲去未回時，飄飄正堪望。",
            "酣興思共醉，促酒更相向。",
            "舫去若驚鳧，溶瀛滿湖浪。",
            "朝來暮忘返，暮歸獨惆悵。",
            "誰肯愛林泉，從吾老湖上。"
        ],
        "title": "宴湖上亭作",
        "id": "6c91f7e8-ba76-47bd-ac59-4233162a86a4"
    },
    {
        "author": "元結",
        "paragraphs": [
            "風霜雖慘然，出遊熙天正。",
            "登臨日暮歸，置酒湖上亭。",
            "高燭照泉深，光華溢軒楹。",
            "如見海底日，曈曈始欲生。",
            "夜寒閉窗戶，石溜何清泠。",
            "若在深洞中，半崖聞水聲。",
            "醉人疑舫影，呼指遞相驚。",
            "何故有雙魚，隨吾酒舫行。",
            "醉昏能誕語，勸醉能忘情。",
            "坐無拘忌人，勿限醉與醒。"
        ],
        "title": "夜宴石魚湖作",
        "id": "b1db1e6c-cd83-41be-888b-1b0b90fada97"
    },
    {
        "author": "元結",
        "paragraphs": [
            "我從蒼梧來，將耕舊山田。",
            "踟躕爲故人，且復停歸船。",
            "日夕得相從，轉覺和樂全。",
            "愚愛涼風來，明月正滿天。",
            "河漢望不見，幾星猶粲然。",
            "中夜興欲酣，改坐臨清川。",
            "未醉恐天旦，更歌促繁弦。",
            "歡娛不可逢，請君莫言旋。"
        ],
        "title": "劉侍御月夜讌會",
        "id": "2285ba09-f9ff-4059-8767-5ecbd1564e9c"
    },
    {
        "author": "元結",
        "paragraphs": [
            "漫家郎亭下，復在樊水邊。",
            "去郭五六里，扁舟到門前。",
            "山竹繞茅舍，庭中有寒泉。",
            "西邊雙石峰，引望堪忘年。",
            "四鄰皆漁父，近渚多閑田。",
            "且欲學耕釣，於斯求老焉。"
        ],
        "title": "樊上漫作",
        "id": "05766fb0-03b0-4a47-99f3-77c0328e8b12"
    },
    {
        "author": "元結",
        "paragraphs": [
            "時節方大暑，試來登殊亭。",
            "憑軒未及息，忽若秋氣生。",
            "主人既多閑，有酒共我傾。",
            "坐中不相異，豈恨醉與醒。",
            "漫歌無人聽，浪語無人驚。",
            "時復一回望，心目出四溟。",
            "誰能守纓佩，日與災患幷。",
            "請君誦此意，令彼惑者聽。"
        ],
        "title": "登殊亭作",
        "id": "dbfa8be1-1e8f-467a-9fb4-d761158c4f69"
    },
    {
        "author": "元結",
        "paragraphs": [
            "吾愛石魚湖，石魚在湖裏。",
            "魚背有酒樽，繞魚是湖水。",
            "兒童坐小舫，載酒勝一桮。",
            "座中令酒舫，空去復滿來。",
            "湖岸多欹石，石下流寒泉。",
            "醉中一盥漱，快意無比焉。",
            "金玉吾不須，軒冕吾不愛。",
            "且欲坐湖畔，石魚長相對。"
        ],
        "title": "石魚湖上作",
        "id": "b06bff50-6bb7-41ca-8381-ef41b3916169"
    },
    {
        "author": "元結",
        "paragraphs": [
            "東泉人未知，在我左山東。",
            "引之傍山來，垂流落庭中。",
            "宿霧含朝光，掩映如殘虹。",
            "有時散成雨，飄灑隨清風。",
            "衆源發淵竇，殊怪皆不同。",
            "此流又高懸，{汸番}{汸番}在長空。",
            "山林何處無，茲地不可逢。",
            "吾欲解纓佩，便爲泉上翁。"
        ],
        "title": "引東泉作",
        "id": "6e574bdd-9a0c-4eff-9be6-c135b92da944"
    },
    {
        "author": "元結",
        "paragraphs": [
            "出門見南山，喜逐松徑行。",
            "窮高欲極遠，始到白雲亭。",
            "長山繞井邑，登望宜新晴。",
            "州渚曲湘水，縈迴隨郡城。",
            "九疑千萬峰，嵺嵺天外青。",
            "煙雲無遠近，皆傍林嶺生。",
            "俯視松竹間，石水何幽清。",
            "涵映滿軒戶，娟娟如鏡明。",
            "何人病惛濃，積醉且未醒。",
            "與我一登臨，爲君安性情。"
        ],
        "title": "登白雲亭",
        "id": "fe939b59-a6d6-4460-b5d6-aa2f66de38c1"
    },
    {
        "author": "元結",
        "paragraphs": [
            "問吾常讌息，泉上何處好。",
            "獨有潓陽亭，令人可終老。",
            "前軒臨潓泉，憑几漱清流。",
            "外物自相擾，淵淵還復休。",
            "有時出東戶，更欲簷下坐。",
            "非我意不行，石渠能留我。",
            "峰石若鱗次，欹垂復旋迴。",
            "爲我引潓泉，泠泠簷下來。",
            "天寒宜泉溫，泉寒宜天暑。",
            "誰到潓陽亭，其心肯思去。"
        ],
        "title": "潓陽亭作",
        "id": "e9b9a7fe-021b-4460-93f3-1e21f675b99f"
    },
    {
        "author": "元結",
        "paragraphs": [
            "九疑第二峰，其上有仙壇。",
            "杉松映飛泉，蒼蒼在雲端。",
            "何人居此處，云是魯女冠。",
            "不知幾百歲，燕坐餌金丹。",
            "相傳羽化時，雲鶴滿峰巒。",
            "婦中有高人，相望空長歎。"
        ],
        "title": "登九疑第二峰",
        "id": "a608d961-74ee-4db7-83b9-b5687a702d26"
    },
    {
        "author": "元結",
        "paragraphs": [
            "小山爲郡城，隨水能縈紆。",
            "亭亭最高處，今是西南隅。",
            "杉大老猶在，蒼蒼數十株。",
            "垂陰滿城上，枝葉何扶疎。",
            "乃知四海中，遺事誰謂無。",
            "及觀茅閣成，始覺形勝殊。",
            "憑軒望熊湘，雲榭連蒼梧。",
            "天下正炎熱，此然冰雪俱。",
            "客有在中坐，頌歌復何如。",
            "公欲舉遺材，如此佳木歟。",
            "公方庇蒼生，又如斯閣乎。",
            "請達謠頌聲，願公且踟躕。"
        ],
        "title": "題孟中丞茅閣",
        "id": "8507a4df-995b-4ba7-b026-58011fa4cf69"
    },
    {
        "author": "元結",
        "paragraphs": [
            "巉巉小山石，數峰對窊亭。",
            "窊石堪爲樽，狀類不可名。",
            "巡迴數尺間，如見小蓬瀛。",
            "尊中酒初漲，始有島嶼生。",
            "豈無日觀峰，直下臨滄溟。",
            "愛之不覺醉，醉臥還自醒。",
            "醒醉在尊畔，始爲吾性情。",
            "若以形勝論，坐隅臨郡城。",
            "平湖近階砌，近山復青青。",
            "異木幾十株，林條冒簷楹。",
            "盤根滿石上，皆作龍蛇形。",
            "酒堂貯釀器，戶牖皆罌缾。",
            "此尊可常滿，誰是陶淵明。"
        ],
        "title": "窊尊詩",
        "id": "973ff843-3249-4773-9dc6-5ea401a75d33"
    },
    {
        "author": "元結",
        "paragraphs": [
            "朝陽巖下湘水深，朝陽洞口寒泉清。",
            "零陵城郭夾湘岸，巖洞幽奇帶郡城。",
            "荒蕪自古人不見，零陵徒有先賢傳。",
            "水石爲娛安可羨，長歌一曲留相勸。"
        ],
        "title": "朝陽巖下歌",
        "id": "dd6566e5-d270-4f8f-b728-1d1caf612932"
    },
    {
        "author": "元結",
        "paragraphs": [
            "無爲洞口春水滿，無爲洞傍春雲白。",
            "愛此踟躕不能去，令人悔作衣冠客。",
            "洞傍山僧皆學禪，無求無欲亦忘年。",
            "欲問其心不能問，我到山中得無悶。"
        ],
        "title": "無爲洞口作",
        "id": "f87dae1d-ff4d-4bfe-bd72-5537690b2242"
    },
    {
        "author": "元結",
        "paragraphs": [
            "九疑山深幾千里，峰谷崎嶇人不到。",
            "山中舊有仙姥家，十里飛泉遶丹竈。",
            "如今道士三四人，茹芝鍊玉學輕身。",
            "霓裳羽蓋傍臨壑，飄颻似欲來雲鶴。"
        ],
        "title": "宿無爲觀",
        "id": "27d1ca25-fd7f-4df5-b442-c7a3a88b1865"
    },
    {
        "author": "元結",
        "paragraphs": [
            "長松萬株遶茅舍，怪石寒泉近巖下。",
            "老翁八十猶能行，將領兒孫行拾稼。",
            "吾羨老翁居處幽，吾愛老翁無所求。",
            "時俗是非何足道，得似老翁吾即休。"
        ],
        "title": "宿洄溪翁宅",
        "id": "56443d34-cb16-4ab9-ab21-87e5b005d71a"
    },
    {
        "author": "元結",
        "paragraphs": [
            "長松亭亭滿四山，山間乳竇流清泉。",
            "洄溪正在此山裏，乳水松膏常灌田。",
            "松膏乳水田肥良，稻苗如蒲米粒長。",
            "糜色如珈玉液酒，酒熟猶聞松節香。",
            "溪邊老翁年幾許，長男頭白孫嫁女。",
            "問言只食松田米，無藥無方向人語。",
            "浯溪石下多泉源，盛暑大寒冬大溫。",
            "屠蘇宜在水中石，洄溪一曲自當門。",
            "吾今欲作洄溪翁，誰能住我舍西東。",
            "勿憚山深與地僻，羅浮尚有葛仙翁。"
        ],
        "title": "說洄溪招退者",
        "id": "c2d84f66-1a8b-4780-aa15-84c95ab8c2a9"
    },
    {
        "author": "元結",
        "paragraphs": [
            "扁舟欲到瀧口湍，春水湍瀧上水難。",
            "投竿來泊丹崖下，得與崖翁盡一歡。",
            "丹崖之亭當石顛，破竹半山引寒泉。",
            "泉流掩映在木杪，有若白鳥飛林間。",
            "往往隨風作霧雨，濕人巾履滿庭前。",
            "丹崖翁，愛丹崖，棄官幾年崖下家。",
            "兒孫棹船抱酒甕，醉裏長歌揮釣車。",
            "吾將求退與翁遊，學翁歌醉在魚舟。",
            "官吏隨人往未得，却望丹崖慙復羞。"
        ],
        "title": "宿丹崖翁宅",
        "id": "18f86499-351b-42bd-90d6-45436c1a5f21"
    },
    {
        "author": "元結",
        "paragraphs": [
            "石魚湖，似洞庭，夏水欲滿君山青。",
            "山爲樽，水爲沼，酒徒歷歷坐洲島。",
            "長風連日作大浪，不能廢人運酒舫。",
            "我持長瓢坐巴丘，酌飲四坐以散愁。"
        ],
        "tags": [
            "唐诗三百首",
            "洞庭湖"
        ],
        "title": "石魚湖上醉歌",
        "id": "8af643c9-a8b0-49b7-b8e9-88920ab0bbd8"
    },
    {
        "author": "元結",
        "paragraphs": [
            "靈橘無根井有泉，世間如夢又千年。",
            "鄉園不見重歸鶴，姓字今爲第幾仙。",
            "風[泠]露壇人悄悄，地閑荒徑草綿綿。",
            "如何躡得蘇君跡，白日霓旌擁上天。"
        ],
        "title": "橘井",
        "id": "a35aca1e-b114-43f9-b3ef-60f276460fbe"
    },
    {
        "author": "元結",
        "paragraphs": [
            "石宮春雲白，白雲宜蒼苔。",
            "拂雲踐石徑，俗士誰能來。"
        ],
        "title": "石宮四詠 一",
        "id": "ab39fe05-ff7b-4e2a-afaa-c064c943f9b2"
    },
    {
        "author": "元結",
        "paragraphs": [
            "石宮夏水寒，寒水宜高林。",
            "遠風吹蘿蔓，野客熙清陰。"
        ],
        "title": "石宮四詠 二",
        "id": "1b4f2085-e64e-4cbe-812c-48267789e2f8"
    },
    {
        "author": "元結",
        "paragraphs": [
            "石宮秋氣清，清氣宜山谷。",
            "落葉逐霜風，幽人愛松竹。"
        ],
        "title": "石宮四詠 三",
        "id": "1f913afb-aba1-4188-a0bb-6cd4eb41b45a"
    },
    {
        "author": "元結",
        "paragraphs": [
            "石宮冬日煖，煖日宜溫泉。",
            "晨光靜水霧，逸者猶安眠。"
        ],
        "title": "石宮四詠 四",
        "id": "3762be96-0fc5-4f02-86ee-c436b45777d3"
    },
    {
        "author": "元結",
        "paragraphs": [
            "偶存名跡在人間，順俗與時未安閑。",
            "來謁大官兼問政，扁舟却入九疑山。"
        ],
        "title": "欸乃曲五首 一",
        "id": "97b3b7ab-d951-4223-8b87-db0511992cd5"
    },
    {
        "author": "元結",
        "paragraphs": [
            "湘江二月春水平，滿月和風宜夜行。",
            "唱橈欲過平陽戍，守吏相呼問姓名。"
        ],
        "title": "欸乃曲五首 二",
        "id": "28b0c472-6417-4d62-b24e-ad9332d1f453"
    },
    {
        "author": "元結",
        "paragraphs": [
            "千里楓林煙雨深，無朝無暮有猨吟。",
            "停橈靜聽曲中意，好是雲山韶濩音。"
        ],
        "title": "欸乃曲五首 三",
        "id": "4883ae05-25e9-430c-8f05-31a773c50032"
    },
    {
        "author": "元結",
        "paragraphs": [
            "零陵郡北湘水東，浯溪形勝滿湘中。",
            "溪口石顛堪自逸，誰能相伴作漁翁。"
        ],
        "title": "欸乃曲五首 四",
        "id": "64fd365f-f13a-4771-aa8e-34608d876bc2"
    },
    {
        "author": "元結",
        "paragraphs": [
            "下瀧船似入深淵，上瀧船似欲昇天。",
            "瀧南始到九疑郡，應絕高人乘興船。"
        ],
        "title": "欸乃曲五首 五",
        "id": "b936eede-f4f1-452b-9e76-36296458d3ff"
    },
    {
        "author": "張繼",
        "paragraphs": [
            "連山盡塞水縈迴，山上戍門臨水開。",
            "珠簾直下一百丈，日暖遊鱗自相向。",
            "昔人愛險閉層城，今人復愛閑江清。",
            "沙洲楓岸無來客，草綠花開山鳥鳴。"
        ],
        "title": "郢城西樓吟",
        "id": "a45549d8-eb02-40aa-a886-6931685485b7"
    },
    {
        "author": "張繼",
        "paragraphs": [
            "寒臯那可望，旅客又初還。",
            "迢遰高樓上，蕭疎涼野間。",
            "暮晴依遠水，秋興屬連山。",
            "浮客時相見，霜彫朱翠顏。"
        ],
        "title": "登丹陽樓",
        "id": "5cd07518-64b9-42ea-9712-9f2ad7b621c6"
    },
    {
        "author": "張繼",
        "paragraphs": [
            "流落時相見，悲歡共此情。",
            "興因尊酒洽，愁爲故人輕。",
            "暗滴花莖露，斜暉月過城。",
            "那知橫吹笛，江外作邊聲。"
        ],
        "title": "春夜皇甫冉宅歡宴",
        "id": "94a669b6-d2e4-4411-b892-d65089ae39ee"
    },
    {
        "author": "張繼",
        "paragraphs": [
            "寂寂訟庭幽，森森戟戶秋。",
            "山光隱危堞，湖色上高樓。",
            "禹穴探書罷，天台作賦遊。",
            "雲浮將越客，歲晚共淹留。"
        ],
        "title": "會稽秋晚奉呈于太守",
        "id": "e43130c5-2867-4e65-bba6-25f689b13576"
    },
    {
        "author": "張繼",
        "paragraphs": [
            "舊隱人如在，清風亦似秋。",
            "客星沈夜壑，釣石俯春流。",
            "鳥向喬枝聚，魚依淺瀨遊。",
            "古來芳餌下，誰是不吞鉤。"
        ],
        "title": "題嚴陵釣臺",
        "id": "900be949-2749-4c74-a8d1-532e99efa64f"
    },
    {
        "author": "張繼",
        "paragraphs": [
            "晚霽龍門雨，春生汝穴風。",
            "鳥啼官路靜，花發毀垣空。",
            "鳴玉慙時輩，垂絲學老翁。",
            "舊遊人不見，惆悵洛城東。"
        ],
        "tags": [
            "春天",
            "感伤"
        ],
        "title": "清明日自西午橋至瓜巖村有懷",
        "id": "55b05ee5-c0de-46ce-8265-ec644b42ec4c"
    },
    {
        "author": "張繼",
        "paragraphs": [
            "洛陽天子縣，金谷石崇鄉。",
            "草色侵官道，花枝出苑牆。",
            "書成休逐客，賦罷遂爲郎。",
            "貧賤非吾事，西遊思自強。"
        ],
        "title": "洛陽作",
        "id": "e5f74cd1-e8a6-4018-9367-2b57c1447ef2"
    },
    {
        "author": "張繼",
        "paragraphs": [
            "微涼風葉下，楚俗轉清閑。",
            "候館臨秋水，郊扉掩暮山。",
            "月明潮漸近，露濕雁初還。",
            "浮客了無定，萍流淮海間。"
        ],
        "title": "晚次淮陽",
        "id": "85260447-8d31-45e4-ab91-1cfd4b3972d7"
    },
    {
        "author": "張繼",
        "paragraphs": [
            "遊客淹星紀，裁詩鍊土風。",
            "今看乘傳去，那與問津同。",
            "南郡迎徐子，臨川謁謝公。",
            "思歸一惆悵，於越古亭中。"
        ],
        "title": "送竇十九判官使江南",
        "id": "8304ab24-253c-401b-8bf4-37266799553f"
    },
    {
        "author": "張繼",
        "paragraphs": [
            "楚客自相送，霑裳春水邊。",
            "晚來風信好，併發上江船。",
            "花映新林岸，雲開瀑布泉。",
            "愜心應在此，佳句向誰傳。"
        ],
        "tags": [
            "庐山"
        ],
        "title": "江上送客遊廬山",
        "id": "10cd87b1-fae0-4741-b32e-140d49041c4f"
    },
    {
        "author": "張繼",
        "paragraphs": [
            "故交日零落，心賞寄何人。",
            "幸與馮唐遇，心同跡復親。",
            "語言未終夕，離別又傷春。",
            "結念湓城下，聞猨詩興新。"
        ],
        "title": "酬張二十員外前國子博士竇叔向",
        "id": "e621e1c0-04bc-4870-89e7-7936572f2929"
    },
    {
        "author": "張繼",
        "paragraphs": [
            "江城昨夜雪如花，郢客登樓齊望華。",
            "夏禹壇前仍聚玉，西施浦上更飛沙。",
            "簾櫳向晚寒風度，睥睨初晴落景斜。",
            "數處微明銷不盡，湖山清映越人家。"
        ],
        "title": "會稽郡樓雪霽",
        "id": "ff93ce4f-fb1c-4295-9e35-b6fc630bff5d"
    },
    {
        "author": "張繼",
        "paragraphs": [
            "城上西樓倚暮天，樓中歸望正淒然。",
            "近郭亂山橫古渡，野莊喬木帶新烟。",
            "北風吹雁聲能苦，遠客辭家月再圓。",
            "陶令好文常對酒，相招那惜醉爲眠。"
        ],
        "title": "馮翊西樓",
        "id": "1c0cb286-827a-4a68-8d6d-1f6b986645ac"
    },
    {
        "author": "張繼",
        "paragraphs": [
            "齊宋傷心地，頻年此用兵。",
            "女停襄邑杼，農廢汶陽耕。",
            "國使乘軺去，諸侯擁節迎。",
            "深仁荷君子，薄賦恤黎甿。",
            "火燎原猶熱，波搖海未平。",
            "應將否泰理，一問魯諸生。"
        ],
        "title": "送鄒判官往陳留",
        "id": "d926ce6f-a80f-40e2-b740-242f9ea05735"
    },
    {
        "author": "張繼",
        "paragraphs": [
            "東越秋城夜，西人白髮年。",
            "寒城警刁斗，孤憤抱龍泉。",
            "鳳輦棲岐下，鯨波鬬洛川。",
            "量空海陵粟，賜乏水衡錢。",
            "投閣嗤揚子，飛書代魯連。",
            "蒼蒼不可問，余亦賦思玄。"
        ],
        "title": "酬李書記校書越城秋夜見贈",
        "id": "844ec228-a176-473b-bd71-09b4dd21c294"
    },
    {
        "author": "張繼",
        "paragraphs": [
            "調與時人背，心將靜者論。",
            "終年帝城裏，不識五侯門。"
        ],
        "title": "感懷",
        "id": "43ba68f8-c518-49e0-8f27-77e8ffabc5e5"
    },
    {
        "author": "張繼",
        "paragraphs": [
            "遼陽望河縣，白首無由見。",
            "海上珊瑚枝，年年寄春燕。"
        ],
        "title": "長相思",
        "id": "91291a8c-47e3-4a46-9e15-6c27b10e8fff"
    },
    {
        "author": "張繼",
        "paragraphs": [
            "京口情人別久，揚州估客來疎。",
            "潮至潯陽回去，相思無處通書。"
        ],
        "title": "奉寄皇甫補闕",
        "id": "a59763dd-5f7d-4638-9cf2-7602de1c7945"
    },
    {
        "author": "張繼",
        "paragraphs": [
            "月落烏啼霜滿天，江楓漁父對愁眠。",
            "姑蘇城外寒山寺，夜半鐘聲到客船。"
        ],
        "tags": [
            "唐诗三百首",
            "写景",
            "秋天",
            "七言绝句",
            "思乡",
            "秋"
        ],
        "title": "楓橋夜泊",
        "id": "3cda5a92-ffa2-4af0-9217-97ce36113705"
    },
    {
        "author": "張繼",
        "paragraphs": [
            "耕夫召募逐樓船，春草青青萬頃田。",
            "試上吳門窺郡郭，清明幾處有新煙。"
        ],
        "tags": [
            "清明节",
            "清明",
            "感伤"
        ],
        "title": "閶門即事",
        "id": "f9942866-5b89-4e55-9d2e-9f3dea01aa2f"
    },
    {
        "author": "張繼",
        "paragraphs": [
            "流年一日復一日，世事何時是了時。",
            "試向東林問禪伯，遣將心地學琉璃。"
        ],
        "title": "安公房問法",
        "id": "ea3f7ed0-3704-4ff2-aa5e-1727b20e3a7c"
    },
    {
        "author": "張繼",
        "paragraphs": [
            "紫陽宮女捧丹砂，王母令過漢帝家。",
            "春風不肯停仙馭，却向蓬萊看杏花。"
        ],
        "title": "上清詞",
        "id": "f3830974-b0c2-41cb-8682-8e519d571754"
    },
    {
        "author": "張繼",
        "paragraphs": [
            "吳鄉歲貢足嘉賓，後進之中見此人。",
            "別業更臨洙泗上，擬將書卷對殘春。"
        ],
        "title": "送顧況泗上覲叔父",
        "id": "4a9c46cb-b60d-439c-885e-c4dc8522940f"
    },
    {
        "author": "張繼",
        "paragraphs": [
            "何事千年遇聖君，坐令雙鬢老江雲。",
            "南行更入山深淺，岐路悠悠水自分。"
        ],
        "title": "留別",
        "id": "31f400e2-15f2-42d3-a337-51ee398fe760"
    },
    {
        "author": "張繼",
        "paragraphs": [
            "獨受主恩歸，當朝似者稀。",
            "玉壺分御酒，金殿賜春衣。",
            "拂席流鶯醉，鳴鞭駿馬肥。",
            "滿臺簪白筆，捧手戀清輝。"
        ],
        "title": "送張中丞歸使幕",
        "id": "6ddba990-be61-4c15-8acc-5cfa2ad30d80"
    },
    {
        "author": "張繼",
        "paragraphs": [
            "世故他年別，心期此夜同。",
            "千峰孤燭外，片雨一更中。",
            "酒客逢山簡，詩人得謝公。",
            "自憐驅匹馬，拂曙向關東。"
        ],
        "title": "華州夜宴庾侍御宅",
        "id": "2a91dc5b-5b7b-44f8-ba5b-e426951e84f5"
    },
    {
        "author": "張繼",
        "paragraphs": [
            "相見談經史，江樓坐夜闌。",
            "風聲吹戶響，燈影照人寒。",
            "俗薄交游盡，時危出處難。",
            "衰年逢二妙，亦得悶懷寬。"
        ],
        "title": "贈章八元",
        "id": "8dd18e2a-6500-4f6a-8361-ef2413521581"
    },
    {
        "author": "張繼",
        "paragraphs": [
            "石勢虎蹲伏，山形龍屈盤。",
            "寺開梁殿閣，墳掩晉衣冠。",
            "出澗泉聲細，斜陽塔影寒。",
            "近城多囗囗，棲息此中安。"
        ],
        "title": "城西虎跑寺",
        "id": "aca6f047-eeed-483f-8d9f-9c83f4f00a7b"
    },
    {
        "author": "張繼",
        "paragraphs": [
            "開甕臘酒熟，主人心賞同。",
            "斜陽疎竹上，殘雪亂山中。",
            "更喜宣城印，朝廷與謝公。"
        ],
        "title": "禇主簿宅會畢庶子錢員外郎使君",
        "id": "ce5a5c50-315f-4168-8918-f9ddbbe533a2"
    },
    {
        "author": "張繼",
        "paragraphs": [
            "黃閣開幃幄，丹墀拜冕旒。",
            "位高湯左相，權總漢諸侯。",
            "不改周南化，仍分趙北憂。",
            "雙旌過易水，千騎入幽州。",
            "塞草連天幕，邊風動地愁。",
            "無因隨遠道，結束佩吳鉤。"
        ],
        "title": "奉送王相公赴幽州",
        "id": "b4035127-0cb0-4e48-a911-a3562f2dab57"
    },
    {
        "author": "張繼",
        "paragraphs": [
            "昔年高接李膺歡，日泛仙舟醉碧瀾。",
            "詩句亂隨青草落，酒腸俱逐洞庭寬。",
            "浮生聚散雲相似，往事冥微夢一般。",
            "今日片帆城下去，秋風回首淚闌干。"
        ],
        "tags": [
            "洞庭湖"
        ],
        "title": "重經巴丘",
        "id": "7ed10709-e340-479a-9c93-8e29d8277300"
    },
    {
        "author": "張繼",
        "paragraphs": [
            "淒淒霜日上高臺，水國秋涼客思哀。",
            "萬疊銀山寒浪起，一行斜字早鴻來。",
            "誰家搗練孤城暮，何處題衣遠信回。",
            "江漢路長身不定，菊花三笑旅懷開。"
        ],
        "title": "九日巴丘楊公臺上宴集",
        "id": "3475f453-0fc1-42c6-910a-ec8484e603fa"
    },
    {
        "author": "張繼",
        "paragraphs": [
            "靈巖有路入煙霞，臺殿高低釋子家。",
            "風滿迴廊飄墜葉，水流絕澗泛秋花。",
            "青松閱世風霜古，翠竹題詩歲月賒。",
            "誰謂無生真可學，山中亦自有年華。"
        ],
        "title": "遊靈巖",
        "id": "876ff9cb-ace3-47e6-9d04-5a22a5752168"
    },
    {
        "author": "張繼",
        "paragraphs": [
            "漢家宗室獨稱賢，遺事閑中見舊編。",
            "偶過河間尋往跡，却憐荒冢帶寒煙。",
            "頻求千古書連帙，獨對三雍策幾篇。",
            "雅樂未興人已逝，雄歌依舊大風傳。"
        ],
        "title": "河間獻王墓",
        "id": "4112dcaf-c39a-44b0-9fb1-ab4c5fdc6ec1"
    },
    {
        "author": "張繼",
        "paragraphs": [
            "齊魯西風草樹秋，川原高下過東州。",
            "道邊白鶴來華表，陌上蒼麟臥古丘。",
            "九曲半應非禹跡，三山何處是仙洲。",
            "徑行俯仰成今古，却憶當年賦遠遊。"
        ],
        "title": "秋日道中",
        "id": "8fe0c679-7ec9-4b3a-86a6-9518c8718428"
    },
    {
        "author": "張繼",
        "paragraphs": [
            "天寶承平奈樂何，華清宮殿鬱嵯峩。",
            "朝元閣峻臨秦嶺，羯鼓樓高俯渭河。",
            "玉樹長飄雲外曲，霓裳閑舞月中歌。",
            "只今惟有溫泉水，嗚咽聲中感慨多。"
        ],
        "title": "華清宮",
        "id": "d9947ed4-f396-410d-a04a-c6858a730c3c"
    },
    {
        "author": "張繼",
        "paragraphs": [
            "春申祠宇空山裏，古柏陰陰石泉水。",
            "日暮江南無主人，彌令過客思公子。",
            "蕭條寒景傍山村，寂寞誰知楚相尊。",
            "當時珠履三千客，趙使懷慚不敢言。"
        ],
        "title": "春申君祠",
        "id": "6ee0bf7f-f501-49a3-a15b-77159956f8bf"
    },
    {
        "author": "張繼",
        "paragraphs": [
            "人日兼春日，長懷復短懷。",
            "遙知雙彩勝，併在一金釵。"
        ],
        "title": "人日代客子是日立春",
        "id": "163c87f2-5544-458c-9e88-31719dc59127"
    },
    {
        "author": "張繼",
        "paragraphs": [
            "經月愁聞雨，新年苦憶君。",
            "何時共登眺，整屐待晴雲。"
        ],
        "title": "寄鄭員外",
        "id": "ae33fbbe-2f0e-4a1f-b2de-af3fd985ed3b"
    },
    {
        "author": "張繼",
        "paragraphs": [
            "重門敞春夕，燈燭靄餘輝。",
            "醉我百尊酒，留連夜未歸。"
        ],
        "title": "飲李十二宅",
        "id": "2f71c2d0-da57-4878-852c-a720cba83ae5"
    },
    {
        "author": "張繼",
        "paragraphs": [
            "板橋人渡泉聲，茅檐日午雞鳴。",
            "莫嗔焙茶煙暗，却喜曬穀天晴。"
        ],
        "title": "山家",
        "id": "f8610a25-205d-458c-a6d7-610300ad65b8"
    },
    {
        "author": "張繼",
        "paragraphs": [
            "心事數莖白髮，生涯一片青山。",
            "空林有雪相待，古道無人獨還。"
        ],
        "title": "歸山",
        "id": "572278ce-3eea-4123-b65f-648dde36642d"
    },
    {
        "author": "張繼",
        "paragraphs": [
            "綵樓歌館正融融，一騎星飛錦帳空。",
            "老盡名花春不管，年年啼鳥怨東風。"
        ],
        "title": "金谷園",
        "id": "89c9f595-69f0-40d4-a615-e167b06ef75d"
    },
    {
        "author": "張繼",
        "paragraphs": [
            "雲淡山橫日欲斜，郵亭下馬對殘花。",
            "自從身逐征西府，每到開時不在家。"
        ],
        "title": "郵亭",
        "id": "4946eef1-7a7c-4ae4-a6b2-637c75497ce3"
    },
    {
        "author": "張繼",
        "paragraphs": [
            "白馬馱經事已空，斷碑殘剎見遺蹤。",
            "蕭蕭茅屋秋風起，一夜雨聲羈思濃。"
        ],
        "tags": [
            "抒情",
            "愁绪",
            "写景"
        ],
        "title": "宿白馬寺",
        "id": "3a973f96-694c-4be6-af39-769b046af14f"
    },
    {
        "author": "張繼",
        "paragraphs": [
            "碧瓦朱楹白晝閑，金衣寶扇曉風寒。",
            "摩雲觀閣高如許，長對河流出斷山。"
        ],
        "title": "明德宮",
        "id": "36f57d25-83c2-4f54-967c-07bac26a113e"
    },
    {
        "author": "張繼",
        "paragraphs": [
            "六國平來四海家，相君當代擅才華。",
            "誰知頌德山頭石，却與他人戒後車。"
        ],
        "title": "讀嶧山碑",
        "id": "37041167-72dc-4eb2-a545-f078fa57b755"
    },
    {
        "author": "張繼",
        "paragraphs": [
            "漢月經時掩，胡塵與歲深。"
        ],
        "title": "句",
        "id": "f9ae435b-f153-407f-bbb0-960493b8ae80"
    },
    {
        "author": "韓翃",
        "paragraphs": [
            "寒色凝羅幕，同人清夜期。",
            "玉杯留醉處，銀燭送歸時。",
            "獨坐隔千里，空吟對雪詩。"
        ],
        "title": "令狐員外宅宴寄中丞",
        "id": "aa4b7824-0d42-4c9d-ae3c-6431180ae9ad"
    },
    {
        "author": "韓翃",
        "paragraphs": [
            "開甕臘酒熟，主人心賞同。",
            "斜陽疎竹上，殘雪亂天中。",
            "更喜宣城印，朝廷與謝公。"
        ],
        "title": "禇主簿宅會畢庶子錢員外郎使君",
        "id": "9ac2eff6-b6c7-4207-82df-2d34070e5637"
    },
    {
        "author": "韓翃",
        "paragraphs": [
            "渭城寒食罷，送客歸遠道。",
            "烏帽背斜暉，青驪踏春草。",
            "酒醒孤燭夜，衣冷千山早。",
            "去事沈尚書，應憐詞賦好。"
        ],
        "title": "送李明府赴滑州",
        "id": "c74950d3-3194-4abe-a37c-03a623d03636"
    },
    {
        "author": "韓翃",
        "paragraphs": [
            "斂版辭漢廷，進帆歸楚幕。",
            "三江城上轉，九里人家泊。",
            "好酒近宜城，能詩謝康樂。",
            "雨晴西山樹，日出南昌郭。",
            "竹露點衣巾，湖煙濕扃鑰。",
            "主人蒼玉佩，後騎黃金絡。",
            "高視領八州，相期同一鶚。",
            "行當報知己，從此飛寥廓。"
        ],
        "title": "送李司直赴江西使幕",
        "id": "a59a323a-a14b-4b70-824a-fe3ace60a2b6"
    },
    {
        "author": "韓翃",
        "paragraphs": [
            "封作天齊王，清祠太山下。",
            "魯公秋賽畢，曉日回高駕。",
            "從騎盡幽幷，同人皆沈謝。",
            "自矜文武足，一醉寒溪夜。"
        ],
        "title": "祭嶽回重贈孟都督",
        "id": "6ec8ecbf-4fa2-43d9-9784-c2ad286783a8"
    },
    {
        "author": "韓翃",
        "paragraphs": [
            "人言壽春遠，此去先秋到。",
            "孤客小翼舟，諸生高翅帽。",
            "淮風生竹簟，楚雨移茶竈。",
            "若在八公山，題詩一相報。"
        ],
        "title": "送南少府歸壽春",
        "id": "cfc88940-1d1b-4fb9-bae8-f45ffa0c50bf"
    },
    {
        "author": "韓翃",
        "paragraphs": [
            "愛君青袍色，芳草能相似。",
            "官重法家流，名高墨曹吏。",
            "春衣淮上宿，美酒江邊醉。",
            "楚酪沃雕胡，湘羹糝香餌。",
            "前朝山水國，舊日風流地。",
            "蘇山逐青驄，江家驅白鼻。",
            "右軍尚少年，三領東方騎。",
            "亦過小丹陽，應知百城貴。"
        ],
        "title": "贈別崔司直赴江東兼簡常州獨孤使君",
        "id": "d3b05afb-8775-4a13-9f16-849263f9bfb7"
    },
    {
        "author": "韓翃",
        "paragraphs": [
            "驅車過閩越，路出饒陽西。",
            "仙山翠如畫，簇簇生虹蜺。",
            "羣峯若侍從，衆阜如嬰提。",
            "巖巒互吞吐，嶺岫相追攜。",
            "中有月輪滿，皎潔如圓珪。",
            "玉皇恣遊覽，到此神應迷。",
            "嫦娥曳霞帔，引我同攀躋。",
            "騰騰上天半，玉鏡懸飛梯。",
            "瑤池何悄悄，鸞鶴煙中棲。",
            "回頭望塵事，露下寒淒淒。"
        ],
        "title": "經月巖山",
        "id": "c239cd63-cdb7-4686-abdb-81ff57b34097"
    },
    {
        "author": "韓翃",
        "paragraphs": [
            "春流送客不應賒，南入徐州見柳花。",
            "朱雀橋邊看淮水，烏衣巷裏問王家。",
            "千閭萬井無多事，闢戶開門向山翠。",
            "楚雲朝下石頭城，江燕雙飛瓦棺寺。",
            "吳士風流甚可親，相逢嘉賞日應新。",
            "從來此地夸羊酪，自有蓴羹定却人。"
        ],
        "title": "送客之江寧",
        "id": "14aa9c1f-54ae-4f29-a17c-b6036a3e1bca"
    },
    {
        "author": "韓翃",
        "paragraphs": [
            "東風香草路，南客心容與。",
            "白皙吳王孫，青蛾柳家女。",
            "都門數騎出，河口片帆舉。",
            "夜簟眠橘洲，春衫傍楓嶼。",
            "山陰政簡甚從容，到罷唯求物外蹤。",
            "落日花邊剡溪水，晴烟竹裏會稽峯。",
            "才子風流蘇伯玉，同官曉暮應相逐。",
            "加餐共愛鱸魚肥，醒酒仍憐甘蔗熟。",
            "知君鍊思本清新，季子如今德有鄰。",
            "他日如尋始寧墅，題詩早晚寄西人。"
        ],
        "title": "送山陰姚丞攜妓之任兼寄山陰蘇少府",
        "id": "a38dec81-0d4f-4006-83d4-db613d6b837b"
    },
    {
        "author": "韓翃",
        "paragraphs": [
            "髯參軍，髯參軍。",
            "身爲北州吏，心寄東山雲。",
            "坐見淒淒芳草綠，遙思往日晴江曲。",
            "刺船頻向剡中回，捧被曾過越人宿。",
            "花裏鶯啼白日高，春樓把酒送車螯。",
            "狂歌好愛陶彭澤，佳句唯稱謝法曹。",
            "平生樂事多如此，忍爲浮名隔千里。",
            "一雁南飛動客心，思歸何待秋風起。"
        ],
        "title": "和高平朱參軍思歸作",
        "id": "5e46030b-de70-4088-a6f1-46e61fdabf1d"
    },
    {
        "author": "韓翃",
        "paragraphs": [
            "朝爲三室印，晚爲三蜀人。",
            "遙知下車日，正及巴山春。",
            "縣道橘花裏，驛流江水濱。",
            "公門輙無事，賞地能相親。",
            "解衣初醉綠芳夕，應採蹲鴟薦佳客。",
            "霽水遠暎西川時，閑望碧雞飛古祠。",
            "愛君樂事佳興發，天外銅梁多夢思。"
        ],
        "title": "贈別成明府赴劒南",
        "id": "d8eafbe3-395b-4dc4-9ae3-42003a5466e4"
    },
    {
        "author": "韓翃",
        "paragraphs": [
            "黃驄少年舞雙戟，目視旁人皆辟易。",
            "百戰能誇隴上兒，一身復作雲中客。",
            "寒風動地氣蒼茫，橫吹先悲出塞長。",
            "敲石軍中傳夜火，斧冰河畔汲朝漿。",
            "前鋒直指陰山外，虜騎紛紛膽應碎。",
            "匈奴破盡人看歸，金印酬功如斗大。"
        ],
        "title": "送孫潑赴雲中",
        "id": "954bc2e7-212b-4af0-afc2-f9230822a784"
    },
    {
        "author": "韓翃",
        "paragraphs": [
            "還家不落春風後，數日應沽越人酒。",
            "池畔花深鬬鴨欄，橋邊雨洗藏鴉柳。",
            "遙憐內舍著新衣，復向鄰家醉落暉。",
            "把手閑歌香橘下，空山一望鷓鴣飛。"
        ],
        "title": "送客還江東",
        "id": "106fa284-594d-40c0-8b5a-e5a46200ce6a"
    },
    {
        "author": "韓翃",
        "paragraphs": [
            "元戎車右早飛聲，御史府中新正名。",
            "翰墨已齊鍾大理，風流好繼謝宣城。",
            "從軍曉別龍驤幕，六騎先驅嘶近郭。",
            "前路應留白玉臺，行人輙美黃金絡。",
            "使君下馬愛瀛洲，簡貴將求物外遊。",
            "聽訟不聞烏布帳，迎賓暫著紫綈裘。",
            "公庭日夕羅山翠，功遂心閑無一事。",
            "移書或問島邊人，立仗時呼鈴下吏。",
            "事業初傳小夏侯，中年劒笏在西州。",
            "浮雲飛鳥兩相忘，他日依依城上樓。"
        ],
        "title": "送夏侯侍郎",
        "id": "237ab4c2-46bc-41a0-9251-aab124a09103"
    },
    {
        "author": "韓翃",
        "paragraphs": [
            "莫嗟太常屈，便入蘇門嘯。",
            "裏在應未遲，勿作我身料。",
            "輕雲日下不成陰，出對流芳攪別心。",
            "萬雉城東春水闊，千人鄉北晚花深。",
            "舊竹青青常繞宅，到時疎曠應自適。",
            "佳期縱得上宮遊，旅食還爲北邙客。",
            "路出司州勝景長，西山翠色帶清漳。",
            "仙人磯近茱萸澗，銅雀臺臨野馬岡。",
            "屢道主人多愛士，何辭策馬千餘里。",
            "高譚魏國訪先生，修刺平原過內史。",
            "一舉青雲在早秋，恐君從此便淹留。",
            "有錢莫向河間用，載筆須來闕下遊。"
        ],
        "title": "送李湜下第歸衛州便遊河北",
        "id": "b033c94b-3357-4241-af63-1a2196ee4c1d"
    },
    {
        "author": "韓翃",
        "paragraphs": [
            "嶼花晚，山日長，蕙帶麻襦食草堂。",
            "一片水光飛入戶，千竿竹影亂登牆。",
            "園梅熟，家醞香。",
            "新溼頭巾不復篸，相看醉倒臥藜牀。"
        ],
        "title": "張山人草堂會王方士",
        "id": "031187e0-1ef2-4f5a-82c8-c2d0f20f4369"
    },
    {
        "author": "韓翃",
        "paragraphs": [
            "起家得事平原侯，晚出都門辭舊遊。",
            "草色連綿幾千里，青驪躞蹀路旁子。",
            "花深近縣宿河陽，竹暎春舟渡淇水。",
            "鄴下淹留佳賞新，羣公舊日心相親。",
            "金盤曉鱠朱衣鮒，玉簟霄迎翠羽人。",
            "王程書使前期促，他日應知舉鞭速。",
            "寒水浮瓜五月時，把君衣袖長河曲。"
        ],
        "title": "送蓨縣劉主簿楚",
        "id": "7c8d0bf9-b654-4546-9019-8bae5e3de2e3"
    },
    {
        "author": "韓翃",
        "paragraphs": [
            "玉山宴坐移年月，錫杖承恩詣丹闕。",
            "先朝親與會龍華，紫禁鳴鐘白日斜。",
            "宮女焚香把經卷，天人就席禮袈裟。",
            "禪牀久臥虎溪水，蘭若初開鳳城裏。",
            "不出囂塵見遠公，道成何必青蓮宮。",
            "朝持藥缽千家近，暮倚繩牀一室空。",
            "掖垣揮翰君稱美，遠客陪遊問真理。",
            "薄宦深知誤此心，回心願學雷居士。"
        ],
        "title": "題玉山觀禪師蘭若",
        "id": "ae355c43-35bf-4bcb-8381-6018739b2b48"
    },
    {
        "author": "韓翃",
        "paragraphs": [
            "上書一見平津侯，劒笏斜齊秣陵尉。",
            "朝垂綬帶迎遠客，暮鎖印囊飛上吏。",
            "長樂花深萬井時，同官無事有歸期。",
            "回船對酒三生渚，繫馬焚香五願祠。",
            "日日澄江帶山翠，綠芳都在經過地。",
            "行人看射領軍堂，遊女題詩光宅寺。",
            "風流才調愛君偏，此別相逢定幾年。",
            "惆悵浮雲迷遠道，張侯樓上月娟娟。"
        ],
        "title": "贈別上元主簿張著",
        "id": "23073075-096d-449e-8467-acb59dbe4d9c"
    },
    {
        "author": "韓翃",
        "paragraphs": [
            "未央宮殿金開鑰，詔引賢良卷珠箔。",
            "花間賜食近丹墀，烟裏揮毫對青閣。",
            "萬年枝影轉斜光，三道先成君激昂。",
            "谷水直言身不顧，郄詵高第轉名香。",
            "綠槐陰陰出關道，上有蟬聲下秋草。",
            "奴子平頭駿馬肥，少年白皙登王畿。",
            "五侯客舍偏留宿，一縣人家爭看歸。",
            "南向千峯北臨水，佳期賞地應窮此。",
            "賦詩或送鄭行人，舉酒常陪魏公子。",
            "自憐寂寞會君稀，猶著前時博士衣。",
            "我欲低眉問知己，若將無用廢東歸。"
        ],
        "title": "別氾水縣尉",
        "id": "ac1bd837-2808-4935-b9da-9122efede732"
    },
    {
        "author": "韓翃",
        "paragraphs": [
            "寵光五世要青組，出入珠宮引簫鼓。",
            "醉舞雄王玳瑁牀，嬌嘶駿馬珊瑚柱。",
            "胡兒夾鼓越婢隨，行捧玉盤嘗荔枝。",
            "羅山道士請人送，林邑使臣調象騎。",
            "愛君一身遊上國，闕下名公如舊識。",
            "萬里初懷印綬歸，湘江過盡嶺花飛。",
            "五侯焦石烹江筍，千戶沈香染客衣。",
            "別後想君難可見，蒼梧雲裏空山縣。",
            "汗苑芳菲入夏闌，待君障日蒲葵扇。"
        ],
        "title": "別李明府",
        "id": "0fd231d3-c040-4a2c-9b0b-5b96297cb884"
    },
    {
        "author": "韓翃",
        "paragraphs": [
            "官騎連西向楚雲，朱軒出餞晝紛紛。",
            "百城兼領安南國，雙筆遙揮王左君。",
            "一路諸侯爭館穀，洪池高會荆臺曲。",
            "玉顏送酒銅[鞮]歌，金管留人石頭宿。",
            "北雁初回江燕飛，南湖春暖著春衣。",
            "湘君祠對空山掩，漁父焚香日暮歸。",
            "百事無留到官後，重門寂寂垂高柳。",
            "零陵過贈石香溪，洞口人來飲醇酒。",
            "登樓暮結邵陽情，萬里蒼波煙靄生。",
            "他日新詩應見報，還如宣遠在安城。"
        ],
        "title": "送中兄典邵州",
        "id": "e1dc7007-90f2-438c-af82-c439fddf8907"
    },
    {
        "author": "韓翃",
        "paragraphs": [
            "漢相見王陵，揚州事張禹。",
            "風帆木蘭檝，水國蓮花府。",
            "百丈清江十月天，寒城鼓角曉鐘前。",
            "金爐促膝諸曹吏，玉管繁華美少年。",
            "有時過向長干地，遠對湖光近山翠。",
            "好逢南苑看人歸，也向西池留客醉。",
            "高柳垂煙橘帶霜，朝遊石渚暮橫塘。",
            "紅牋色奪風流座，白苧詞傾翰墨場。",
            "夫子前年入朝後，高名籍籍時賢口。",
            "共憐詩興轉清新，繼遠家聲在此身。",
            "屈指待爲青瑣客，回頭莫羨白亭人。"
        ],
        "title": "送萬巨",
        "id": "453c27da-982c-4f5f-90a7-0c7076edfff0"
    },
    {
        "author": "韓翃",
        "paragraphs": [
            "白雲縣北千山口，青歲欲開殘雪後。",
            "前驅錦帶魚皮鞮，側佩金璋虎頭綬。",
            "南鄭侯家醉落暉，東關陌上著鞭歸。",
            "愁看野馬隨官騎，笑取秦人帶客旗。",
            "使者下車憂疾苦，豪吏銷聲出公府。",
            "萬里歌鐘相慶時，巴童聲節渝兒舞。"
        ],
        "title": "送巴州楊使君",
        "id": "bc77ee9a-1a6e-41a7-8f73-f53658d9b362"
    },
    {
        "author": "韓翃",
        "paragraphs": [
            "中朝理章服，南國隨旌旆。",
            "臘酒湘城隅，春衣楚江外。",
            "垂簾白角簟，下筯鱸魚鱠。",
            "雄筆佐名公，虛舟應時輩。",
            "按俗承流幾路清，平明山靄春江雲。",
            "湓城詩贈魚司馬，汝水人逢王右軍。",
            "綠蘋白芷遙相引，孤興幽尋知不近。",
            "井上銅人行見無，湖中石燕飛應盡。",
            "禮門前直事仙郎，腰垂青綬領咸陽。",
            "花間五馬迎君日，雨霽煙開玉女岡。"
        ],
        "title": "送王侍御赴江西兼寄李袁州",
        "id": "401c0315-b40c-4e97-a5ab-170e5f89d34b"
    },
    {
        "author": "韓翃",
        "paragraphs": [
            "少年結綬騁金羈，許下如看瓊樹枝。",
            "入里親過朗陵伯，出門高視潁川兒。",
            "西遊太府東乘傳，泗上諸侯誰不羨。",
            "時輩寧將白筆期，高流竚向丹霄見。",
            "何事飜飛不及羣，虎班突騎來紛紛。",
            "吳江垂釣楚山醉，身寄滄波心白雲。",
            "中歲胡塵靜如掃，一官又罷行將老。",
            "薛公薦士得君初，囗領黃金千室餘。",
            "機盡獨親沙上鳥，家貧唯向釜中魚。",
            "囗囗囗囗囗囗囗，囗出重門煙樹裏。",
            "感物吟詩對暮天，懷人倚杖臨秋水。",
            "別離幾日問前期，鳴雁亭邊人去時。",
            "獨坐不堪朝與夕，高風蕭索亂蟬悲。"
        ],
        "title": "寄雍丘竇明府",
        "id": "6fbf4e85-efba-44ca-9b46-2801503c0981"
    },
    {
        "author": "韓翃",
        "paragraphs": [
            "少年親事冠軍侯，中歲仍遷北衮州。",
            "露冕寧夸漢車服，下帷常討魯春秋。",
            "後齋草色連高閣，車簡人稀獨行樂。",
            "閑心近掩陶使君，詩興遙齊謝康樂。",
            "遠山重疊水逶迤，落日東城閑望時。",
            "不見雙親辦豐膳，能留五馬盡佳期。",
            "北場爭轉黃金勒，愛客華亭賞秋色。",
            "卷簾滿地鋪氍毹，吹角鳴弦開玉壺。",
            "願學平原十日飲，此時不忍歌驪駒。"
        ],
        "title": "贈衮州孟都督",
        "id": "98d0d315-550f-4d8b-8ace-cdd49236425d"
    },
    {
        "author": "韓翃",
        "paragraphs": [
            "平蕪霽色寒城下，美酒百壺爭勸把。",
            "連呼寶劒銳頭兒，少駐金羈大頭馬。",
            "一飲留歡分有餘，寸心懷思復何如。",
            "他時相憶若相問，青瑣門前開素書。"
        ],
        "title": "別孟都督",
        "id": "eb457113-7980-48ef-877e-c3de1b067021"
    },
    {
        "author": "韓翃",
        "paragraphs": [
            "長頭大鼻鬢如雪，早歲連兵劒鋒折。",
            "千金盡去無斗儲，雙袖破來空百結。",
            "獨戀郊扉已十春，高陽酒徒連此身。",
            "路傍誰識鄭公子，谷口應知漢逸人。",
            "兒女相悲探井臼，前功豈在他人後。",
            "勸君不得學淵明，且策驢車辭五柳。"
        ],
        "title": "送別鄭明府",
        "id": "c7248b9c-2699-4a66-ba2e-01a0807a39c8"
    },
    {
        "author": "韓翃",
        "paragraphs": [
            "翩翩馬上郎，執簡佩銀章。",
            "西向洛陽歸鄠杜，回頭結念蓮花府。",
            "朝辭芳草萬歲街，暮宿春山一泉塢。",
            "青青樹色傍行衣，乳燕流鶯相間飛。",
            "遠過三峯臨八水，幽尋佳賞偏如此。",
            "殘花片片細柳風，落日疎鐘小槐雨。",
            "相思掩泣復何如，公子門前人漸疎。",
            "幸有心期當小暑，葛衣紗帽望回車。"
        ],
        "title": "贈別王侍御赴上都",
        "id": "6ee323cc-a68c-4f34-8e4a-0672602e2752"
    },
    {
        "author": "韓翃",
        "paragraphs": [
            "兩年戴武弁，趨侍明光殿。",
            "一朝簪惠文，客事信陵君。",
            "簡異當朝執，香非寓直熏。",
            "差肩何記室，攜手李將軍。",
            "玉鐙初回酸棗館，金鈿正舞石榴裙。",
            "忽驚萬事隨流水，不見雙旌逐塞雲。",
            "感舊撫心多寂寂，與君相遇頭初白。",
            "暫誇五首軍中詩，還憶萬年枝下客。",
            "昨日留歡今送歸，空披秋水暎斜暉。",
            "閑吟佳句對孤鶴，惆悵寒霜落葉稀。"
        ],
        "title": "贈別太常李博士兼寄兩省舊遊",
        "id": "b157863a-33fe-47b1-9126-761e6f0f075d"
    },
    {
        "author": "韓翃",
        "paragraphs": [
            "萬里長城家，一生唯報國。",
            "腰垂紫文綬，手控黃金勒。",
            "高視黑頭翁，遙吞白騎賊。",
            "先麾牙門將，轉鬬黃河北。",
            "帳下親兵皆少年，錦衣承日繡行纏。",
            "轆轤寶劒初出鞘，宛轉角弓初上弦。",
            "步人抽箭大如笛，前把兩矛後雙戟。",
            "左盤右射紅塵中，鶻入鴉羣有誰敵。",
            "殺將破軍白日餘，回旃舞旆北風初。",
            "郡公楯鼻好磨墨，走馬爲君飛羽書。"
        ],
        "tags": [
            "黄河"
        ],
        "title": "寄哥舒僕射",
        "id": "9e49be0f-69ae-44a6-a0d6-dcd636c6452f"
    },
    {
        "author": "韓翃",
        "paragraphs": [
            "紫府先生舊同學，腰垂彤管貯靈藥。",
            "耻論方士小還丹，好飲仙人太玄酪。",
            "芙蓉山頂玉池西，一室平臨萬仞溪。",
            "晝灑瑤臺五雲溼，夜行金燭七星齊。",
            "回身暫下青冥裏，方外相尋有知己。",
            "賣鮓市中何許人，釣魚坐上誰家子。",
            "青青百草雲臺春，煙駕霓衣白角巾。",
            "露葉獨歸仙掌去，迴風片雨謝時人。"
        ],
        "title": "贈別華陰道士",
        "id": "deb7ecd2-0f91-4d70-ab88-1de2c571da6c"
    },
    {
        "author": "韓翃",
        "paragraphs": [
            "寒塘斂暮雪，臘鼓迎春早。",
            "匹馬五城人，重裘千里道。",
            "淮山輕露溼，江樹狂風掃。",
            "楚縣久醞醲，揚州百花好。",
            "練湖東望接雲陽，女市西遊入建康。",
            "行樂遠誇紅布旆，風流近賭紫香囊。",
            "詩家行輩如君少，極目苦心懷謝朓。",
            "煙開日上板橋南，吳岫青青出林表。"
        ],
        "title": "送崔秀才赴上元兼省叔父",
        "id": "6629f32a-e163-4400-8684-a459c3b6bb52"
    },
    {
        "author": "韓翃",
        "paragraphs": [
            "南陵八月天，暮色遠峰前。",
            "楚竹青陽路，吳江赤馬船。",
            "籝金諸客貴，佩玉主人賢。",
            "終日應相逐，歸期定幾年。"
        ],
        "title": "贈別韋兵曹歸池州",
        "id": "0a0f3730-bf09-4e6a-8fc4-d713b40149df"
    },
    {
        "author": "韓翃",
        "paragraphs": [
            "小縣春山口，公孫吏隱時。",
            "楚歌催晚醉，蠻語入新詩。",
            "桂水遙相憶，花源暗有期。",
            "郢門千里外，莫怪尺書遲。"
        ],
        "title": "寄武陵李少府",
        "id": "e09998e4-ec09-4118-ac1b-92f7b53b2f7c"
    },
    {
        "author": "韓翃",
        "paragraphs": [
            "結客平陵下，當年倚俠遊。",
            "傳看轆轤劍，醉脫驦驌裘。",
            "翠羽雙鬟妾，珠簾百尺樓。",
            "春風坐相待，晚日莫淹留。"
        ],
        "title": "贈張建",
        "id": "19cd68eb-40b6-45d2-8010-912fee03f160"
    },
    {
        "author": "韓翃",
        "paragraphs": [
            "上客佩雙劍，東城喜再遊。",
            "舊從張博望，新事鄭長秋。",
            "踏水回金勒，看風試錦裘。",
            "知君不久住，漢將掃旄頭。"
        ],
        "title": "送監軍李判官",
        "id": "6723cc17-8c0f-4924-b703-bd1ae7e66bdc"
    },
    {
        "author": "韓翃",
        "paragraphs": [
            "家在趙邯鄲，歸心輙自歡。",
            "晚杯狐腋暖，春雪馬毛寒。",
            "孟月途中破，輕冰水上殘。",
            "到時楊柳色，奈向故園看。"
        ],
        "title": "送客歸廣平",
        "id": "7f75b9eb-4723-433f-9a55-3241ddd9c4ff"
    },
    {
        "author": "韓翃",
        "paragraphs": [
            "千里東歸客，孤心憶舊游。",
            "片帆依白水，高枕臥青州。",
            "柏寢寒蕪變，梧臺宿雨收。",
            "知君心興遠，每上海邊樓。"
        ],
        "title": "送張儋水路歸北海",
        "id": "03aa2c0d-a012-4541-b8e6-e4661f8dd9ab"
    },
    {
        "author": "韓翃",
        "paragraphs": [
            "魯客多歸興，居人悵別情。",
            "雨餘衫袖冷，風急馬蹄輕。",
            "秋草靈光殿，寒雲曲阜城。",
            "知君拜親後，少婦下機迎。"
        ],
        "title": "送故人歸魯",
        "id": "78d01744-4b3b-4562-ac43-9832e61e0648"
    },
    {
        "author": "韓翃",
        "paragraphs": [
            "一騎西南遠，翩翩入劍門。",
            "客衣筒布潤，山舍荔枝繁。",
            "古廟祠金馬，春江帶白黿。",
            "自應成旅逸，愛客有王孫。"
        ],
        "title": "送故人歸蜀",
        "id": "8e7a1341-509d-4548-b45e-2d223e034977"
    },
    {
        "author": "韓翃",
        "paragraphs": [
            "長簟迎風早，空城澹月華。",
            "星河秋一雁，砧杵夜千家。",
            "節候看應晚，心期臥亦賒。",
            "向來吟秀句，不覺已鳴鴉。"
        ],
        "tags": [
            "唐诗三百首",
            "写景",
            "酬答",
            "五言律诗"
        ],
        "title": "酬程延秋夜即事見贈",
        "id": "ce493923-7c4b-41a9-94e9-cf95741c018c"
    },
    {
        "author": "韓翃",
        "paragraphs": [
            "駿馬淮南客，歸時引望新。",
            "江聲六合暮，楚色萬家春。",
            "白苧歌西曲，黃苞寄北人。",
            "不知心賞後，早晚見行塵。"
        ],
        "title": "送郭贊府歸淮南",
        "id": "7e328454-fcde-4d6e-bfd6-578cc7a83c1e"
    },
    {
        "author": "韓翃",
        "paragraphs": [
            "雙林彼上人，詩興轉相親。",
            "竹裏經聲晚，門前山色春。",
            "卷簾苔點淨，下筯藥苗新。",
            "記取無生理，歸來問此身。"
        ],
        "title": "題龍興寺澹師房",
        "id": "e10aa405-b065-4c47-857e-335a1e41e935"
    },
    {
        "author": "韓翃",
        "paragraphs": [
            "南使孤帆遠，東風任意吹。",
            "楚雲殊不斷，江鳥暫相隨。",
            "月淨鴛鴦水，春生豆蔻枝。",
            "賞稱佳麗地，君去莫應知。"
        ],
        "title": "送客遊江南",
        "id": "9faf1d2f-d95e-4365-8987-6209027074af"
    },
    {
        "author": "韓翃",
        "paragraphs": [
            "遠水流春色，回風送落暉。",
            "人趨雙節近，馬遞百花歸。",
            "山驛嘗官酒，關城度客衣。",
            "從來赤管筆，提向幕中稀。"
        ],
        "title": "送高員外赴淄青使幕",
        "id": "1cf37fa7-e435-414d-b713-b6af827ebb54"
    },
    {
        "author": "韓翃",
        "paragraphs": [
            "到來心自足，不見亦相親。",
            "說法思居士，忘機憶丈人。",
            "微風吹藥案，晴日照茶巾。",
            "幽興殊未盡，東城飛暮塵。"
        ],
        "title": "尋胡處士不遇",
        "id": "3fab5b68-7192-44a7-80ef-7d8d88a8bb93"
    },
    {
        "author": "韓翃",
        "paragraphs": [
            "採藥三山罷，乘風五日歸。",
            "翦荷成舊屋，剉蘗染新衣。",
            "玉粒指應久，丹砂驗不微。",
            "坐看青節引，要與白雲飛。"
        ],
        "title": "贈張道者",
        "id": "4596de8d-d072-4e80-b359-a4cc9905d8e0"
    },
    {
        "author": "韓翃",
        "paragraphs": [
            "平津東閣在，別是竹林期。",
            "萬葉秋聲裏，千家落照時。",
            "門隨深巷靜，窗過遠鐘遲。",
            "客舍苔生處，依依又賦詩。"
        ],
        "title": "題蘇許公林亭",
        "id": "e55d4da1-30b7-4498-b456-650ec5ca908c"
    },
    {
        "author": "韓翃",
        "paragraphs": [
            "過江秋色在，詩興與歸心。",
            "客路隨楓岸，人家掃橘林。",
            "潮聲當晝起，山翠近南深。",
            "幾日華陽洞，寒花引獨尋。"
        ],
        "title": "送元詵還江東",
        "id": "d98b5dcd-5189-4e53-948a-9be6745b10d4"
    },
    {
        "author": "韓翃",
        "paragraphs": [
            "桂水隨去遠，賞心知有餘。",
            "衣香楚山橘，手鱠湘波魚。",
            "芳芷不共把，浮雲悵離居。",
            "遙想汩羅上，弔屈秋風初。"
        ],
        "title": "送客遊江南",
        "id": "d4e73e49-bf61-4ef5-a45a-60feff913a4a"
    },
    {
        "author": "韓翃",
        "paragraphs": [
            "少年爲長史，東去事諸侯。",
            "坐覺千閭靜，閑隨五馬遊。",
            "行人楚國道，暮雪鬱林州。",
            "他日知相憶，春風海上樓。"
        ],
        "title": "送海州姚別駕",
        "id": "85cc7beb-8663-4cf2-9ae6-d02f2bc2035d"
    },
    {
        "author": "韓翃",
        "paragraphs": [
            "謝公鄰里在，日夕問佳期。",
            "春水人歸後，東田花盡時。",
            "下樓閑待月，行樂笑題詩。",
            "他日吳中路，千山入夢思。"
        ],
        "title": "送夏侯審",
        "id": "11b6c062-596f-467a-89ab-ac3d2e52641d"
    },
    {
        "author": "韓翃",
        "paragraphs": [
            "孤舟行遠近，一路過湘東。",
            "官屬張廷尉，身隨杜幼公。",
            "山河映湘竹，水驛帶青楓。",
            "萬里思君處，秋江夜雨中。"
        ],
        "title": "送趙評事赴洪州使幕",
        "id": "5cfb41db-b6a7-4ec1-b254-6720d26601ae"
    },
    {
        "author": "韓翃",
        "paragraphs": [
            "少年兼柱史，東至舊徐州。",
            "遠屬平津閣，前驅博望侯。",
            "向營淮水滿，吹角楚天秋。",
            "客夢依依處，寒山對白樓。"
        ],
        "title": "送李侍御赴徐州行營",
        "id": "2ef99529-2556-4540-b085-b892572cd861"
    },
    {
        "author": "韓翃",
        "paragraphs": [
            "過淮芳草歇，千里又東歸。",
            "野水吳山出，家林越鳥飛。",
            "荷香隨去棹，梅雨點行衣。",
            "無數滄江客，如君達者稀。"
        ],
        "title": "送李秀才歸江南",
        "id": "146e6923-f487-44c2-b053-293bbb390b6a"
    },
    {
        "author": "韓翃",
        "paragraphs": [
            "披衣聞客至，關鎖此時開。",
            "鳴罄夕陽盡，捲簾秋色來。",
            "名香連竹徑，清梵出花臺。",
            "身在心無住，他方到幾回。"
        ],
        "title": "題僧房",
        "id": "e96257fa-e83d-4c41-96f3-b78e53831550"
    },
    {
        "author": "韓翃",
        "paragraphs": [
            "壽陽南渡口，斂笏見諸侯。",
            "五兩楚雲暮，千家淮水秋。",
            "開簾對芳草，送客上春洲。",
            "請問山中桂，王孫幾度遊。"
        ],
        "title": "送壽州陳錄事",
        "id": "20de4d54-9f65-41e9-9c59-00f87670207a"
    },
    {
        "author": "韓翃",
        "paragraphs": [
            "客路青蕪遍，關城白日低。",
            "身趨雙節近，名共五雲齊。",
            "遠水公田上，春山郡舍西。",
            "無因得攜手，東望轉悽悽。"
        ],
        "title": "送趙陸司兵歸使幕",
        "id": "e11a480e-d654-42bd-9ffb-c73a36b28441"
    },
    {
        "author": "韓翃",
        "paragraphs": [
            "淮南芳草色，日夕引歸船。",
            "御史王元貺，郎官顧彥先。",
            "光風千日暖，寒食百花燃。",
            "惆悵佳期近，澄江與暮天。"
        ],
        "title": "送蔣員外端公歸淮南",
        "id": "81e75b1d-cebd-497a-9418-ba49ea11332b"
    },
    {
        "author": "韓翃",
        "paragraphs": [
            "千峰對古寺，何異到西林。",
            "幽罄蟬聲下，閑窗竹翠陰。",
            "詩人謝客興，法侶遠公心。",
            "寂寂爐煙裏，香花欲暮深。"
        ],
        "title": "題慈仁寺竹院",
        "id": "b2c3957f-77eb-42bc-a2ae-0337b317a053"
    },
    {
        "author": "韓翃",
        "paragraphs": [
            "東方千馬騎，出望使君時。",
            "暮雪行看盡，春城到莫遲。",
            "路人趨墨幘，官柳度青絲。",
            "他日鈴齋內，知君亦賦詩。"
        ],
        "title": "贈鄆州馬使君",
        "id": "6fdca876-c4f1-470e-8a67-870d125662d5"
    },
    {
        "author": "韓翃",
        "paragraphs": [
            "獨受主恩歸，當朝似者稀。",
            "玉壺分御酒，金殿賜春衣。",
            "拂席流鶯醉，鳴鞭駿馬肥。",
            "滿臺簪白筆，捧手戀清暉。"
        ],
        "title": "送張丞歸使幕",
        "id": "e7ba668e-13bd-43f5-8957-a35b65d22a69"
    },
    {
        "author": "韓翃",
        "paragraphs": [
            "挂席逐歸流，依依望虎丘。",
            "殘春過楚縣，夜雨宿吳洲。",
            "野寺吟詩入，溪橋折筍游。",
            "到官無一事，清靜有諸侯。"
        ],
        "title": "贈長洲何主簿",
        "id": "92d193cc-bb31-43b0-b068-47192b8b75ec"
    },
    {
        "author": "韓翃",
        "paragraphs": [
            "平陵車馬客，海上見旌旗。",
            "舊驛千山下，殘花一路時。",
            "春衣過水冷，暮雨出關遲。",
            "莫道青州客，迢迢在夢思。"
        ],
        "title": "送崔過歸淄青幕府",
        "id": "5ad4c6b9-3f4e-4bc6-b14d-d3aed0ce3bd7"
    },
    {
        "author": "韓翃",
        "paragraphs": [
            "薛公門下人，公子又相親。",
            "玉佩迎初夜，金壺醉老春。",
            "葛衣香有露，羅幕靜無塵。",
            "更羨風流外，文章是一秦。"
        ],
        "title": "田倉曹東亭夏夜飲得春字",
        "id": "aa33df0c-ba55-4d68-b66e-5dc0ca6d4dfb"
    },
    {
        "author": "韓翃",
        "paragraphs": [
            "端笏事龍樓，思閑輙告休。",
            "新調赭白馬，暫試黑貂裘。",
            "珠履迎佳客，金錢與莫愁。",
            "座中豪貴滿，誰道不風流。"
        ],
        "title": "贈王逖",
        "id": "b6e8b758-e69f-41c5-9aa7-a5581b95f176"
    },
    {
        "author": "韓翃",
        "paragraphs": [
            "東門送遠客，車馬正紛紛。",
            "舊識張京兆，新隨劉領軍。",
            "行驄看暮雨，歸雁踏青雲。",
            "一去藂臺北，佳聲幾日聞。"
        ],
        "title": "送深州吳司馬歸使幕",
        "id": "8a1b96b6-a498-472c-95ea-db26750163f8"
    },
    {
        "author": "韓翃",
        "paragraphs": [
            "世故他年別，心期此夜同。",
            "千峰孤燭外，片雨一更中。",
            "酒客逢山簡，詩人得謝公。",
            "自憐驅匹馬，拂曙向關東。"
        ],
        "title": "華亭夜宴庾侍御宅",
        "id": "dd6ce904-eab8-49b5-b11d-59e879262177"
    },
    {
        "author": "韓翃",
        "paragraphs": [
            "北客悲秋色，田園憶去來。",
            "披衣朝易水，匹馬夕燕臺。",
            "風翦荷花碎，霜迎栗罅開。",
            "賞心知不淺，累月故人杯。"
        ],
        "title": "送客之上谷",
        "id": "7241e2c5-7d41-4cbd-86d7-9be3e63208f7"
    },
    {
        "author": "韓翃",
        "paragraphs": [
            "西掖歸來後，東林靜者期。",
            "遠峰春雪裏，寒竹暮天時。",
            "笑說金人偈，閑聽寶月詩。",
            "更憐茶興在，好出下方遲。"
        ],
        "title": "同中書劉舍人題青龍上房",
        "id": "15520925-c4b7-4f94-a3dd-e79e48420c45"
    },
    {
        "author": "韓翃",
        "paragraphs": [
            "玉管簫聲合，金盃酒色殷。",
            "聽歌吳季札，縱飲漢中山。",
            "稱壽爭離席，留歡輙上關。",
            "莫言辭客醉，猶得曳裾還。"
        ],
        "title": "宴吳王宅",
        "id": "5011f528-4984-4fd1-a7dc-bb41a033c017"
    },
    {
        "author": "韓翃",
        "paragraphs": [
            "春城乞食還，高論此中閑。",
            "僧臘堦前樹，禪心江上山。",
            "疎簾看雪卷，深戶映花關。",
            "晚送門人出，鐘聲杳靄間。"
        ],
        "title": "題薦福寺衡嶽暕師房",
        "id": "4bcfad28-8899-4e64-a87c-5d45a7dddd37"
    },
    {
        "author": "韓翃",
        "paragraphs": [
            "青春帶文綬，去事魏征西。",
            "上路金羇出，中人玉筯齊。",
            "當歌酒萬斛，看獵馬千蹄。",
            "自有從軍樂，何須怨解攜。"
        ],
        "title": "送戴廸赴鳳翔幕府",
        "id": "b444a852-7d07-490b-a0fd-a880e200216f"
    },
    {
        "author": "韓翃",
        "paragraphs": [
            "千人插羽迎，知是范宣城。",
            "暮雪楚山冷，春江漢水清。",
            "紅鮮供客飯，翠竹引舟行。",
            "一別何時見，相思芳草生。"
        ],
        "title": "送郢州郎使君",
        "id": "c747b1e2-2035-40be-acfa-ec1ae2d352de"
    },
    {
        "author": "韓翃",
        "paragraphs": [
            "白羽逐青絲，翩翩南下時。",
            "巴人迎道路，蠻帥引旌旗。",
            "暮雨山開少，秋江葉落遲。",
            "功成益地日，應見竹郎祠。"
        ],
        "title": "送李中丞赴辰州",
        "id": "8d94a7b3-72a6-46ff-859f-b92a2db403df"
    },
    {
        "author": "韓翃",
        "paragraphs": [
            "金羈映驌驦，後騎佩干將。",
            "把酒春城晚，鳴鞭曉路長。",
            "帶冰新溜澀，間雪早梅香。",
            "明日懷賢處，依依御史牀。"
        ],
        "title": "送劉侍御赴陝州",
        "id": "19a3c463-3ce0-4051-b182-578fe08cd3d9"
    },
    {
        "author": "韓翃",
        "paragraphs": [
            "積雪臨階夜，重裘對酒時。",
            "中丞違沈約，才子送丘遲。",
            "一路三江上，孤舟萬里期。",
            "辰州佳興在，他日寄新詩。"
        ],
        "title": "李中丞宅夜宴送丘侍御赴江東便往辰州",
        "id": "c099d08d-a94e-43e2-9d4c-ed3718f6c64b"
    },
    {
        "author": "韓翃",
        "paragraphs": [
            "春草東江外，翩翩北路歸。",
            "官齊魏公子，身逐謝玄暉。",
            "山色隨行騎，鶯聲傍客衣。",
            "主人池上酌，攜手暮花飛。"
        ],
        "title": "送李侍御歸宣州使幕",
        "id": "0186b0f2-2b80-4b51-a488-dd8d9d3733d4"
    },
    {
        "author": "韓翃",
        "paragraphs": [
            "東門留客處，沽酒用錢刀。",
            "秋水牀下急，斜暉林外高。",
            "金羇絡騕褭，玉匣閉豪曹。",
            "去日隨戎幕，東風見伯勞。"
        ],
        "title": "東城水亭宴李侍御副使",
        "id": "6e2768c1-3384-4c56-b865-dc2ab0e03210"
    },
    {
        "author": "韓翃",
        "paragraphs": [
            "謝監憶山程，辭家萬里行。",
            "寒衣傍楚色，孤枕宿潮聲。",
            "小寇不足問，新詩應漸清。",
            "府公相待日，引斾出江城。"
        ],
        "title": "送祕書謝監赴江西使幕",
        "id": "d2dac645-ea92-432b-bc76-6656f5515a94"
    },
    {
        "author": "韓翃",
        "paragraphs": [
            "新領州從事，曾爲朝大夫。",
            "江城竹使待，山路橘官扶。",
            "片雨三江道，殘秋五葉湖。",
            "能令詩思好，楚色與寒蕪。"
        ],
        "title": "送江陵元司錄",
        "id": "4fb425e3-3a20-479a-b171-f4cc68a1825e"
    },
    {
        "author": "韓翃",
        "paragraphs": [
            "二十青宮吏，成名似者稀。",
            "承顏陸郎去，攜手謝娘歸。",
            "夜月回孤燭，秋風試夾衣。",
            "扁舟楚水上，來往速如飛。"
        ],
        "title": "送李舍人攜家歸江東覲省",
        "id": "71a22c58-646f-4873-b4c2-37882778875b"
    },
    {
        "author": "韓翃",
        "paragraphs": [
            "東城躍紫騮，西路大刀頭。",
            "上客劉公幹，元戎郭細侯。",
            "一軍偏許國，百戰又防秋。",
            "請問蕭關道，胡塵早晚收。"
        ],
        "title": "送劉侍御赴令公行營",
        "id": "ed4a9d77-5c29-469c-8165-6ea61fd94f1a"
    },
    {
        "author": "韓翃",
        "paragraphs": [
            "江城驛路長，煙樹過雲陽。",
            "舟領青絲纜，人歌白玉郎。",
            "葛衣行柳翠，花簟宿荷香。",
            "別有心期處，湖光滿訟堂。"
        ],
        "title": "送蘇州姚長史",
        "id": "30dafbe3-d073-47c6-8162-f13c61e9676d"
    },
    {
        "author": "韓翃",
        "paragraphs": [
            "縣舍江雲裏，心閑境又偏。",
            "家貧陶令酒，月俸沈郎錢。",
            "黃蘗香山路，青楓暮雨天。",
            "時聞引車騎，竹外到銅泉。"
        ],
        "title": "送金華王明府",
        "id": "37fad560-b78b-470a-99c6-a557958d0b3c"
    },
    {
        "author": "韓翃",
        "paragraphs": [
            "拜慶承天寵，朝來辭漢宮。",
            "玉杯分湛露，金勒借追風。",
            "古驛秋山下，平蕪暮雨中。",
            "翩翩魏公子，人看渡關東。"
        ],
        "title": "送田倉曹汴州覲省",
        "id": "ba3767e8-52a3-4a53-a56a-7f5dd77dee68"
    },
    {
        "author": "韓翃",
        "paragraphs": [
            "白面誰家郎，青驪照地光。",
            "桃花開綬色，蘇合借衣香。",
            "暮雪連峰近，春江海市長。",
            "風流似張緒，別後見垂楊。"
        ],
        "title": "送張渚赴越州",
        "id": "2da8b3fa-3e96-4b18-b529-24422f24f4ef"
    },
    {
        "author": "韓翃",
        "paragraphs": [
            "共列中台貴，能齊物外心。",
            "回車青閣晚，解帶碧茸深。",
            "寒水分畦入，晴花度竹尋。",
            "題詩更相憶，一字重千金。"
        ],
        "title": "奉和元相公家園即事寄王相公",
        "id": "0d11d2ba-6ffb-4f62-92f5-6e8e9b099e97"
    },
    {
        "author": "韓翃",
        "paragraphs": [
            "銀角桃枝杖，東門贈別初。",
            "幽州尋馬客，灞岸送驢車。",
            "野飯秋山靜，行衣落照餘。",
            "燕南羣從少，此去意何如。"
        ],
        "title": "送道士姪歸池陽",
        "id": "27deddfa-8ab0-426b-b849-b55405959d5b"
    },
    {
        "author": "韓翃",
        "paragraphs": [
            "數刻是歸程，花間落照明。",
            "春衣香不散，駿馬汗猶輕。",
            "南渡春流淺，西風片雨晴。",
            "朝還會相就，飯爾五侯鯖。"
        ],
        "title": "送劉長上歸城南別業",
        "id": "04d20df6-acac-4dcb-a54b-1be98c4e740e"
    },
    {
        "author": "韓翃",
        "paragraphs": [
            "常知罷官意，果與世人疎。",
            "復此涼風起，仍聞濠上居。",
            "故山期採菊，秋水憶觀魚。",
            "一去蓬蒿逕，羨君閑有餘。"
        ],
        "title": "贈張五諲歸濠州別業",
        "id": "13221990-df4d-4102-a1d6-381d15d089f8"
    },
    {
        "author": "韓翃",
        "paragraphs": [
            "懷錄兼就養，更懷趨府心。",
            "晴山東里近，春水北門深。",
            "新綬映芳草，舊家依遠林。",
            "還乘鄭小駟，躞蹀縣城陰。"
        ],
        "title": "送營城李少府",
        "id": "f03a16fb-dbb5-438e-994b-c51f89e1efbb"
    },
    {
        "author": "韓翃",
        "paragraphs": [
            "城中金絡騎，出餞沈東陽。",
            "九月寒露白，六關秋草黃。",
            "齊謳聽處妙，魯酒把來香。",
            "醉後著鞭去，梅山道路長。"
        ],
        "title": "魯中送魯使君歸鄭州",
        "id": "b26ec135-4929-4076-a792-be57d748e820"
    },
    {
        "author": "韓翃",
        "paragraphs": [
            "後輩傳佳句，高流愛美名。",
            "青春事賀監，黃卷問張生。",
            "暮雪重裘醉，寒山匹馬行。",
            "此回將詣闕，幾日諫書成。"
        ],
        "title": "送夏侯校書歸上都",
        "id": "59c50aa1-116c-4c99-bad7-83468ccd958a"
    },
    {
        "author": "韓翃",
        "paragraphs": [
            "萬里向南湘，孤舟入桂陽。",
            "諸侯迎上客，小吏拜官郎。",
            "春服橦花細，初筵木槿芳。",
            "看承雨露速，不待荔枝香。"
        ],
        "title": "送李明府赴連州",
        "id": "a36d2096-432b-4a13-8527-0110a781f74f"
    },
    {
        "author": "韓翃",
        "paragraphs": [
            "東嶽昔有事，兩臣朝望歸。",
            "驛亭開歲酒，齋舍著新衣。",
            "上客鍾大理，主人陶武威。",
            "仍隨御史馬，山路滿光輝。"
        ],
        "tags": [
            "泰山"
        ],
        "title": "送盧大理趙侍御祭東嶽兼寄孟衮州",
        "id": "3318ab7f-2f67-47df-af04-a611064d22bb"
    },
    {
        "author": "韓翃",
        "paragraphs": [
            "舟師分水國，漢將領秦官。",
            "麾下同心吏，軍中囗囗端。",
            "吳門秋露溼，楚驛暮天寒。",
            "豪貴東山去，風流勝謝安。"
        ],
        "title": "送皇甫大夫赴浙東",
        "id": "afa6753b-8bdb-4e63-a41c-88a0f9294c6a"
    },
    {
        "author": "韓翃",
        "paragraphs": [
            "東人相見罷，秋草獨歸時。",
            "幾日孫弘閣，當年謝朓詩。",
            "寒山葉落早，多雨路行遲。",
            "好憶金門步，功名自有期。"
        ],
        "title": "送韋秀才",
        "id": "8d420df8-bf77-44be-9254-8b514a4f6b9b"
    },
    {
        "author": "韓翃",
        "paragraphs": [
            "南驅匹馬會心期，東望扁舟愜夢思。",
            "熨斗山前春色早，香爐峰頂暮煙時。",
            "空林欲訪龐居士，古寺應懷遠法師。",
            "兩地由來堪取興，三賢他日幸留詩。"
        ],
        "title": "送客一歸襄陽二歸潯陽",
        "id": "7a3afe60-f683-4e4f-a11d-ecfd38c7dc98"
    },
    {
        "author": "韓翃",
        "paragraphs": [
            "主人持節拜荆州，走馬應從一路遊。",
            "斑竹岡連山雨暗，枇杷門向楚天秋。",
            "佳期笑把齋中酒，遠意閑登城上樓。",
            "文體此時看又別，吾知小庾甚風流。"
        ],
        "title": "送故人赴江陵尋庾牧",
        "id": "d31a6edd-8609-47c6-9973-7f5c5fbb3eb7"
    },
    {
        "author": "韓翃",
        "paragraphs": [
            "相風竿影曉來斜，渭水東流去不賒。",
            "枕上未醒秦地酒，舟前已見陝人家。",
            "春橋楊柳應齊葉，古縣棠棃也作花。",
            "好是吾賢佳賞地，行逢三月會連沙。"
        ],
        "title": "送客水路歸陝",
        "id": "01a80b15-c6bc-4315-8dbc-fd2285f8b4aa"
    },
    {
        "author": "韓翃",
        "paragraphs": [
            "長干道上落花朝，羨爾當年賞事饒。",
            "下筯已憐鵝炙美，開籠不奈鴨媒嬌。",
            "春衣晚入青楊巷，細馬初過皂莢橋。",
            "相訪不辭千里遠，西風好借木蘭橈。"
        ],
        "title": "送丹陽劉太真",
        "id": "64523283-a09b-490b-ae50-f88023ecff9e"
    },
    {
        "author": "韓翃",
        "paragraphs": [
            "東歸復得采真遊，江水迎君日夜流。",
            "客舍不離青雀舫，人家舊在白鷗洲。",
            "風吹山帶遙知雨，露溼荷裳已報秋。",
            "聞道泉明居止近，籃輿相訪爲淹留。"
        ],
        "title": "送客歸江州",
        "id": "f7641ad3-b54a-476a-a72a-097328b264c1"
    },
    {
        "author": "韓翃",
        "paragraphs": [
            "花源一曲映茅堂，清論閑階坐夕陽。",
            "麈尾手中毛已脫，蟹螯尊上味初香。",
            "春深黃口傳窺樹，雨後青苔散點牆。",
            "更道小山宜助賞，呼兒舒簟醉巖芳。"
        ],
        "title": "題張逸人園林",
        "id": "2a4a17b2-9471-40ba-ab49-1b83297af8a8"
    },
    {
        "author": "韓翃",
        "paragraphs": [
            "藏頭不復見時人，愛此雲山奉養真。",
            "露色點衣孤嶼曉，花枝妨帽小園春。",
            "時攜幼稚諸峰上，閑濯眉須一水濱。",
            "興罷歸來還對酌，茅檐挂著紫荷巾。"
        ],
        "title": "又題張逸人園林",
        "id": "f2203760-0a7a-4392-8da7-159116242be4"
    },
    {
        "author": "韓翃",
        "paragraphs": [
            "明光細甲照錏鍛，昨日承恩拜虎牙。",
            "膽大欲期姜伯約，功多不讓李輕車。",
            "青巾校尉遙相許，墨矟將軍莫大誇。",
            "闕下來時親伏奏，胡塵未盡不爲家。"
        ],
        "title": "送劉將軍",
        "id": "12aea2eb-9568-42b6-860d-24b40fb86825"
    },
    {
        "author": "韓翃",
        "paragraphs": [
            "風流不減杜陵時，五十爲郎未是遲。",
            "孺子亦知名下士，樂人爭唱卷中詩。",
            "身齊吏部還多醉，心顧尚書自有期。",
            "要路眼青知己在，不應窮巷久低眉。"
        ],
        "title": "送鄭員外",
        "id": "eeea4c43-7ada-46ae-81a9-ad4975aec522"
    },
    {
        "author": "韓翃",
        "paragraphs": [
            "江城五馬楚雲邊，不羨雍容畫省年。",
            "才子舊稱何水部，使君還繼謝臨川。",
            "射堂草遍收殘雨，官路人稀對夕天。",
            "雖臥郡齋千里隔，與君同見月初圓。"
        ],
        "title": "寄徐州鄭使君",
        "id": "af2e4d75-735e-4f63-a81e-b1b9915d2c2c"
    },
    {
        "author": "韓翃",
        "paragraphs": [
            "都門霽後不飛塵，草色萋萋滿路春。",
            "雙兔坡東千室吏，三鴉水上一歸人。",
            "愁眠客舍衣香滿，走渡河橋馬汗新。",
            "少婦比來多遠望，應知蟢子上羅巾。"
        ],
        "title": "送襄垣王君歸南陽別墅",
        "id": "dbb1cb69-0620-43f0-ba72-ea57020358d9"
    },
    {
        "author": "韓翃",
        "paragraphs": [
            "少年結客散黃金，中歲連兵掃綠林。",
            "渤海名王曾折首，漢家諸將盡傾心。",
            "行人去指徐州近，飲馬回看泗水深。",
            "喜見明時鍾太尉，功名一似舊淮陰。"
        ],
        "title": "送王誕渤海使赴李太守行營",
        "id": "63f3c6dc-30dc-4c1f-98ac-744cfaf96abf"
    },
    {
        "author": "韓翃",
        "paragraphs": [
            "歸舟一路轉青蘋，更欲隨潮向富春。",
            "吳郡陸機稱地主，錢塘蘇小是鄉親。",
            "葛花滿把能消酒，梔子同心好贈人。",
            "早晚重過魚浦宿，遙憐佳句篋中新。"
        ],
        "title": "送王少府歸杭州",
        "id": "174be7d0-c5ca-4f82-8e5f-1e08cac85403"
    },
    {
        "author": "韓翃",
        "paragraphs": [
            "青雲自致晚應遙，朱邸新婚樂事饒。",
            "飲罷更憐雙袖舞，試來偏愛五花驕。",
            "帳裏爐香春夢曉，堂前燭影早更朝。",
            "更說毬場新雨歇，王孫今日定相邀。"
        ],
        "title": "贈王隨",
        "id": "367c97eb-901c-4688-ab45-2ee634454c0a"
    },
    {
        "author": "韓翃",
        "paragraphs": [
            "仙臺下見五城樓，風物淒淒宿雨收。",
            "山色遙連秦樹晚，砧聲近報漢宮秋。",
            "疎松影落空壇靜，細草香閑小洞幽。",
            "何用別尋方外去，人間亦自有丹丘。"
        ],
        "tags": [
            "唐诗三百首",
            "向往",
            "七言律诗",
            "游历"
        ],
        "title": "同題仙游觀",
        "id": "b411ce1e-ac09-4427-ab32-f8dc7a57e566"
    },
    {
        "author": "韓翃",
        "paragraphs": [
            "雙龍闕下拜恩初，天子令君注起居。",
            "載筆已齊周右史，論詩更事謝中書。",
            "行聞漏滴隨金仗，入對爐煙侍玉除。",
            "賀客自知來獨晚，青驪不見意何如。"
        ],
        "title": "訪王起居不遇留贈",
        "id": "a3e8a1e0-aa8d-488f-86e9-7957ba5e46cd"
    },
    {
        "author": "韓翃",
        "paragraphs": [
            "征南官屬似君稀，才子當今劉孝威。",
            "蠻府參軍趨傳舍，交州刺史拜行衣。",
            "前臨瘴海無人過，却望衡陽少雁飛。",
            "爲報蒼梧雲影道，明年早送客帆歸。"
        ],
        "title": "送劉評事赴廣州使幕",
        "id": "0205d533-59d4-4fb4-a9e1-f447f6de1134"
    },
    {
        "author": "韓翃",
        "paragraphs": [
            "青絲䋏引木蘭船，名遂身歸拜慶年。",
            "落日澄江烏榜外，秋風疎柳白門前。",
            "橋通小市家林近，山帶平湖野寺連。",
            "別後依依寒食裏，共君攜手在東田。"
        ],
        "title": "送冷朝陽還上元",
        "id": "a3ed689f-6083-4041-b4d2-8f294506ee0c"
    },
    {
        "author": "韓翃",
        "paragraphs": [
            "信陵門下識君偏，駿馬輕裘正少年。",
            "寒雨送歸千里外，東風沈醉百花前。",
            "身隨玉帳心應愜，官佐龍符勢又全。",
            "久客未知何計是，參差去借汶陽田。"
        ],
        "title": "送高別駕歸汴州",
        "id": "00877f47-5209-41c9-b25c-2c0ba2caf637"
    },
    {
        "author": "韓翃",
        "paragraphs": [
            "腰佩雕弓漢射聲，東歸銜命見雙旌。",
            "青絲玉勒康侯馬，孟水金堤滑伯城。",
            "臘雪夜看宜縱飲，寒蕪晝獵不妨行。",
            "懷君又隔千山遠，別後春風百草生。"
        ],
        "title": "送康洗馬歸滑州",
        "id": "301b1228-db1f-47f2-9425-a732c65ef0ad"
    },
    {
        "author": "韓翃",
        "paragraphs": [
            "家封薛縣異諸田，報主榮親義兩全。",
            "僕射臨戎謝安石，大夫持憲杜延年。",
            "金裝晝出羅千騎，玉案晨飡直萬錢。",
            "應念一身留闕下，闔門遙寄魯西偏。"
        ],
        "title": "寄上田僕射",
        "id": "17fb8726-a553-4a26-bd21-7a344ae6c902"
    },
    {
        "author": "韓翃",
        "paragraphs": [
            "幾回奏事建章宮，聖主偏知漢將功。",
            "身著紫衣趨闕下，口銜丹詔出關東。",
            "蟬聲驛路秋山裏，草色河橋落照中。",
            "遠憶故人滄海別，當年好躍五花驄。"
        ],
        "title": "送王光輔歸青州兼寄儲侍郎",
        "id": "bafe4ffc-feca-4394-848c-a3b06d7bbdda"
    },
    {
        "author": "韓翃",
        "paragraphs": [
            "垂楊拂岸草茸茸，繡戶簾前花影重。",
            "鱠下玉盤紅縷細，酒開金甕綠醅濃。",
            "中朝駙馬何平叔，南國詞人陸士龍。",
            "落日泛舟同醉處，回潭百丈映千峰。"
        ],
        "title": "宴楊駙馬山池",
        "id": "b7029b05-dbc0-4c17-84b9-3582767b67ba"
    },
    {
        "author": "韓翃",
        "paragraphs": [
            "行行獨出故關遲，南望千山無盡期。",
            "見舞巴童應暫笑，聞歌蜀道又堪悲。",
            "孤城晚閉清江上，匹馬寒嘶白露時。",
            "別後此心君自見，山中何事不相思。"
        ],
        "title": "送長史李少府入蜀",
        "id": "7d22c6b8-dc91-46dd-bfe3-8fbbec90b121"
    },
    {
        "author": "韓翃",
        "paragraphs": [
            "不妨高臥順流歸，五兩行看掃翠微。",
            "鼯鼠夜喧孤枕近，鵁鶄曉避客船飛。",
            "一壺先醉桃枝簟，百和初熏苧布衣。",
            "君到新林江口泊，吟詩應賞謝玄暉。"
        ],
        "title": "送客還江東",
        "id": "e388e44d-dfde-4c11-a146-5de448497720"
    },
    {
        "author": "韓翃",
        "paragraphs": [
            "立身榮貴復何如，龍節紅旗從板輿。",
            "妙略多推霍驃騎，能文獨見沈尚書。",
            "臨風高會千門帳，映水連營百乘車。",
            "他日感恩慙未報，舉家猶似涸池魚。"
        ],
        "title": "寄令狐尚書",
        "id": "ac9a971b-9802-4303-a76d-fafaa49563df"
    },
    {
        "author": "韓翃",
        "paragraphs": [
            "丹墀列士主恩同，廄馬翩翩出漢宮。",
            "奉引乘輿金仗裏，親嘗賜食玉盤中。",
            "晝趨行殿旌門北，夜宿齋房刻漏東。",
            "明日駕迴承雨露，齊將萬歲及春風。"
        ],
        "title": "扈從郊廟因呈兩省諸公",
        "id": "2a68c6d1-adc3-4c46-aaf0-4a199170c382"
    },
    {
        "author": "韓翃",
        "paragraphs": [
            "白皙風流似有鬚，一門豪貴領蒼梧。",
            "三峰亭暗橘邊宿，八桂林香節下趨。",
            "玉樹羣兒爭翠羽，金盤少妾揀明珠。",
            "懷君樂事不可見，騣馬翩翩新虎符。"
        ],
        "title": "送端州馮使君",
        "id": "0bf15138-71d8-4a73-8b8e-d9c7654c9e80"
    },
    {
        "author": "韓翃",
        "paragraphs": [
            "鄰家不識鬬雞翁，閉戶能齊隱者風。",
            "顧步曾爲小山客，成名因事大江公。",
            "一身千里寒蕪上，單馬重裘臘月中。",
            "寂寂故園行見在，暮天殘雪洛城東。"
        ],
        "title": "送王府張參軍附學及第東歸",
        "id": "3ca0e586-2804-4c73-9190-1ccc18267e00"
    },
    {
        "author": "韓翃",
        "paragraphs": [
            "綠絲帆繂桂爲檣，過盡淮山楚水長。",
            "萬里移家背春穀，一官行府向東陽。",
            "風流好愛杯中物，豪蕩仍欺陌上郎。",
            "別後心期如在眼，猨聲煙色樹蒼蒼。"
        ],
        "title": "送齊明府赴東陽",
        "id": "aea75aac-91ff-4299-8d32-43ef9da2b346"
    },
    {
        "author": "韓翃",
        "paragraphs": [
            "故園衰草帶滎波，歲晚知如君思何。",
            "輕橐歸時魯縞薄，寒衣縫處鄭綿多。",
            "萬人都督鳴騮送，百里邦君枉騎過。",
            "累路盡逢知己在，曾無對酒不高歌。"
        ],
        "title": "魯中送從事歸滎陽",
        "id": "880aa6dd-56a3-4432-9d27-f77f724ef37d"
    },
    {
        "author": "韓翃",
        "paragraphs": [
            "莫言水國去迢迢，白馬吳門見不遙。",
            "楓樹林中經楚雨，木蘭舟上蹋江潮。",
            "空山古寺千年石，草色寒隄百尺橋。",
            "早晚盧家蘭室在，珊瑚玉佩徹青霄。"
        ],
        "title": "衮州送李明府使蘇州便赴告期",
        "id": "9c9db622-4daa-499a-81d6-d991e2b426cd"
    },
    {
        "author": "韓翃",
        "paragraphs": [
            "故園此日多心賞，窗下泉流竹外雲。",
            "近館應逢沈道士，比鄰自識卞田君。",
            "離宮樹影登山見，上苑鐘聲過雪聞。",
            "相勸早移丹鳳闕，不須常戀白鷗羣。"
        ],
        "title": "送田明府歸終南別業",
        "id": "cf9d968d-510c-4646-8bf6-7844b70a18fb"
    },
    {
        "author": "韓翃",
        "paragraphs": [
            "時輩已爭先，吾兄未著鞭。",
            "空嗟鑷鬚日，猶是屈腰年。",
            "不以殊方遠，仍論水地偏。",
            "襄橙隨客路，漢竹引歸船。",
            "雲木巴東峽，林泉峴北川。",
            "池餘騎馬處，宅似臥龍邊。",
            "夜簟千峰月，朝窗萬井煙。",
            "朱荷江女院，青稻楚人田。",
            "縣舍多瀟灑，城樓入醉眠。",
            "黃苞柑正熟，紅縷鱠仍鮮。",
            "坐厭牽絲倦，因從解綬旋。",
            "初辭五斗米，唯奉一囊錢。",
            "室好生虛白，書耽守太玄。",
            "櫪中嘶欵段，階下引潺湲。",
            "落照淵明柳，春風叔夜弦。",
            "絳紗儒客帳，丹訣羽人篇。",
            "雅論承安石，新詩與惠連。",
            "興清湖見底，襟豁霧開天。",
            "魏闕心猶繫，周才道豈捐。",
            "一丘無自逸，三府會招賢。"
        ],
        "title": "家兄自山南罷歸獻詩敘事",
        "id": "866044e3-2a37-485d-aca7-3de867948317"
    },
    {
        "author": "韓翃",
        "paragraphs": [
            "黃閣開帷幄，丹墀侍冕旒。",
            "位高湯左相，權總漢諸侯。",
            "不改周南化，仍分趙北憂。",
            "雙旌過易水，千騎入幽州。",
            "塞草連天暮，邊風動地秋。",
            "無因隨遠道，結束佩吳鉤。"
        ],
        "title": "奉送王相公縉赴幽州巡邊",
        "id": "362e5391-9347-48d7-a42a-35efebb88ba3"
    },
    {
        "author": "韓翃",
        "paragraphs": [
            "三十事諸侯，賢豪冠北州。",
            "桃花迎駿馬，蘇合染輕裘。",
            "觀妓將軍第，題詩關尹樓。",
            "青林朝送客，綠嶼晚回舟。",
            "好栗分通子，名香贈莫愁。",
            "洗杯新酒熟，把燭故人留。",
            "百雉歸雲過，千峰宿雨收。",
            "蒹葭露下晚，菡萏水中秋。",
            "憶昨陪行樂，常時接獻酬。",
            "佳期雖霧散，惠問亦川流。",
            "開卷酲堪解，含毫思苦抽。",
            "無因達情意，西望日悠悠。"
        ],
        "title": "寄贈虢州張參軍",
        "id": "27400495-0bfe-4223-a30b-a6c4a1ef4816"
    },
    {
        "author": "韓翃",
        "paragraphs": [
            "五馬渭橋東，連嘶逐曉風。",
            "當年紫髯將，他日黑頭公。",
            "不異金吾寵，兼齊玉帳雄。",
            "閉營春雪下，吹角暮山空。",
            "香麝松陰裏，寒猨黛色中。",
            "郡齋多賞事，好與故人同。"
        ],
        "title": "送李中丞赴商州",
        "id": "0c45227f-c9a5-403e-a742-01a617a66ce2"
    },
    {
        "author": "韓翃",
        "paragraphs": [
            "駿馬繡障泥，紅塵撲四蹄。",
            "歸時何太晚，日照杏花西。"
        ],
        "title": "漢宮曲二首 一",
        "id": "cd5b7b5d-6e30-449b-a44a-be293eb76a9d"
    },
    {
        "author": "韓翃",
        "paragraphs": [
            "繡幕珊瑚鉤，春開翡翠樓。",
            "深情不肯道，嬌倚鈿箜篌。"
        ],
        "title": "漢宮曲二首 二",
        "id": "794686a6-fc91-4d55-a50d-dfeda75dc75b"
    },
    {
        "author": "韓翃",
        "paragraphs": [
            "封疆七百里，祿秩二千石。",
            "擁節祠太山，寒天霜草白。"
        ],
        "title": "陪孟都督祭嶽途中有贈",
        "id": "ceae777e-f781-4d5a-ab55-33cd1a42effa"
    },
    {
        "author": "韓翃",
        "paragraphs": [
            "山中今夜何人，闕下當年近臣。",
            "青瑣應須早去，白雲何用相親。"
        ],
        "title": "宿甑山",
        "id": "d1a3295b-4d6e-40f6-99c6-ea38df448c9b"
    },
    {
        "author": "韓翃",
        "paragraphs": [
            "一身趨侍丹墀，西路翩翩去時。",
            "惆悵青山綠水，何年更是來期。"
        ],
        "title": "別甑山",
        "id": "1abbe7d9-55cc-4f8c-9f81-e2e402a10900"
    },
    {
        "author": "韓翃",
        "paragraphs": [
            "年華近逼清明，落日微風送行。",
            "黃鳥綿蠻芳樹，紫騮躞蹀東城。",
            "花間一杯促膝，煙外千里含情。",
            "應渡淮南信宿，諸侯擁斾相迎。"
        ],
        "title": "送陳明府赴淮南",
        "id": "6688025a-ec4e-4857-997f-de52f7f13346"
    },
    {
        "author": "韓翃",
        "paragraphs": [
            "江口千家帶楚雲，江花亂點雪紛紛。",
            "春風落日誰相見，青翰舟中有鄂君。"
        ],
        "title": "送客知鄂州",
        "id": "e169bdee-e544-4a38-b659-f3acb51b9df6"
    },
    {
        "author": "韓翃",
        "paragraphs": [
            "春城無處不飛花，寒食東風御柳斜。",
            "日暮漢宮傳蠟燭，輕煙散入五侯家。"
        ],
        "tags": [
            "唐诗三百首",
            "清明",
            "寒食节",
            "典故",
            "七言绝句",
            "讽刺"
        ],
        "title": "寒食",
        "id": "77ac62ee-6396-4ac0-a3ab-cb84ba2e5cd0"
    },
    {
        "author": "韓翃",
        "paragraphs": [
            "駿馬牽來御柳中，鳴鞭欲向渭橋東。",
            "紅蹄亂蹋春城雪，花頷驕嘶上苑風。"
        ],
        "title": "羽林騎",
        "id": "41a1a003-673c-461e-800c-5520dcad7400"
    },
    {
        "author": "韓翃",
        "paragraphs": [
            "鴛鴦赭白齒新齊，晚日花中散碧蹄。",
            "玉勒斗回初噴沫，金鞭欲下不成嘶。"
        ],
        "title": "看調馬",
        "id": "976e4304-0924-4e80-9c5c-60c6646a9705"
    },
    {
        "author": "韓翃",
        "paragraphs": [
            "湘竹斑斑湘水春，衡陽太守虎符新。",
            "朝來笑向歸鴻道，早晚南飛見主人。"
        ],
        "title": "寄贈衡州楊使君",
        "id": "394d5a0d-3970-4d74-a541-2d7f2aaa4f60"
    },
    {
        "author": "韓翃",
        "paragraphs": [
            "浮雲不共此山齊，山靄蒼蒼望轉迷。",
            "曉月暫飛高樹裏，秋河隔在數峰西。"
        ],
        "tags": [
            "写山",
            "写景",
            "描写山"
        ],
        "title": "宿石邑山中",
        "id": "575b9318-2d52-480d-8b79-4203109700fb"
    },
    {
        "author": "韓翃",
        "paragraphs": [
            "長樂花枝雨點銷，江城日暮好相邀。",
            "春樓不閉葳蕤鎖，綠水回通宛轉橋。"
        ],
        "title": "江南曲",
        "id": "084a7bf6-dfe9-4f11-99b2-55ce23b21fa9"
    },
    {
        "author": "韓翃",
        "paragraphs": [
            "蓬萊闕下是天家，上路新回白鼻騧。",
            "急管晝催平樂酒，春衣夜宿杜陵花。"
        ],
        "title": "贈張千牛",
        "id": "d63caf47-6edc-46d4-b5b8-cacede26dc50"
    },
    {
        "author": "韓翃",
        "paragraphs": [
            "五柞宮中過臘看，萬年枝上雪花殘。",
            "綺窗夜閉玉堂靜，素綆朝穿金井寒。"
        ],
        "title": "漢宮曲二首 一",
        "id": "6fc6b384-e4bf-4bc9-8d65-33804cc1ae82"
    },
    {
        "author": "韓翃",
        "paragraphs": [
            "家在長陵小市中，珠簾繡戶對春風。",
            "君王昨日移仙仗，玉輦迎將入漢宮。"
        ],
        "title": "漢宮曲二首 二",
        "id": "041dffad-e61e-47eb-9aae-31b5150784a0"
    },
    {
        "author": "韓翃",
        "paragraphs": [
            "王孫別舍擁朱輪，不羨空名樂此身。",
            "門外碧潭春洗馬，樓前紅燭夜迎人。"
        ],
        "title": "贈李翼",
        "id": "ac7e882c-576b-479f-bc7b-88aa5b00fed6"
    },
    {
        "author": "韓翃",
        "paragraphs": [
            "千點斕斒玉勒驄，青絲結尾繡纏騣。",
            "鳴鞭曉出章臺路，葉葉春衣楊柳風。"
        ],
        "title": "少年行",
        "id": "c3e790d3-91fa-4575-89d1-0cdd3701bb5c"
    },
    {
        "author": "韓翃",
        "paragraphs": [
            "白雲斜日影深松，玉宇瑤壇知幾重。",
            "把酒題詩人散後，華陽洞裏有疎鐘。"
        ],
        "title": "題玉真觀李祕書院",
        "id": "85c8567d-7db9-4c84-8352-86f530b1de88"
    },
    {
        "author": "韓翃",
        "paragraphs": [
            "官柳青青匹馬嘶，迴風暮雨入銅鞮。",
            "佳期別在春山裏，應是人蓡五葉齊。"
        ],
        "title": "送客之潞府",
        "id": "9220d0e0-b30f-4186-8d35-945cdd49c036"
    },
    {
        "author": "韓翃",
        "paragraphs": [
            "南過猨聲一逐臣，回看秋草淚霑巾。",
            "寒天暮雪空山裏，幾處蠻家是主人。"
        ],
        "title": "送客貶五溪",
        "id": "dc554577-3009-4589-9e39-f06493a654a3"
    },
    {
        "author": "韓翃",
        "paragraphs": [
            "舊事仙人白兔公，掉頭歸去又乘風。",
            "柴門流水依然在，一路寒山萬木中。"
        ],
        "title": "送齊山人歸長白山",
        "id": "a5cc1b29-4977-48c0-92eb-a08063abf06b"
    },
    {
        "author": "韓翃",
        "paragraphs": [
            "烏紗靈壽對秋風，悵望浮雲濟水東。",
            "官樹陰陰鈴閣暮，州人轉憶白頭翁。"
        ],
        "title": "寄裴鄆州",
        "id": "fdc1bcb7-09a3-47fe-a04f-05a8543a0086"
    },
    {
        "author": "韓翃",
        "paragraphs": [
            "五營河畔列旌旗，吹角鳴鼙日暮時。",
            "曾是信陵門下客，兩迴相弔不勝悲。"
        ],
        "title": "梁城贈一二同幕",
        "id": "27622d64-c196-4bbf-9cbd-89ca4d3cf99e"
    },
    {
        "author": "韓翃",
        "paragraphs": [
            "河流曉天，濮水清煙。",
            "日暖昆吾臺上，春深顓頊城邊。",
            "鶯聲亂啁鵠囗，花片細點龍泉。",
            "西望情人早至，猶應得醉芳年。"
        ],
        "title": "河上寄故人",
        "id": "8dd25e7d-c935-4eb6-993e-144a95798d50"
    },
    {
        "author": "韓翃",
        "paragraphs": [
            "愛遠登高塵眼開。",
            "爲憐蕭寺上經臺，山川誰識龍蛇蟄。",
            "天地自迎風雨來，柳放寒條秋已老。",
            "雁搖孤翼暮空迴，何人會得其中事。",
            "又被殘花落日催。"
        ],
        "title": "留題寧川香蓋寺壁",
        "id": "b26105a2-d9e4-4f3a-a0d4-1adb67facb0f"
    },
    {
        "author": "韓翃",
        "paragraphs": [
            "章臺柳，章臺柳，顏色青青今在否？縱使長條似舊垂，也應攀折他人手。"
        ],
        "title": "寄柳氏",
        "id": "25a3e97e-464e-4d18-a912-1c1cf82b175d"
    },
    {
        "author": "獨孤及",
        "paragraphs": [
            "朔風剪塞草，寒露日夜結。",
            "行行到瀛壖，歸思生暮節。",
            "驛樓見萬里，延首望遼碣。",
            "遠海入大荒，平蕪際窮髮。",
            "舊國在夢想，故人胡且越。",
            "契闊阻風期，荏苒成雨別。",
            "海西望京口，兩地各天末。",
            "索居動經秋，再笑知曷月。",
            "日南望中盡，唯見飛鳥滅。",
            "音塵未易得，何由慰飢渴。"
        ],
        "title": "海上寄蕭立",
        "id": "effc7dbe-9c0c-4dcf-aaab-d9a64a308bac"
    },
    {
        "author": "獨孤及",
        "paragraphs": [
            "祗役匪遑息，經時客三秦。",
            "還家問節候，知到上巳辰。",
            "山縣何所有，高城閉青春。",
            "和風不吾欺，桃杏滿四鄰。",
            "舊友適遠別，誰當接歡欣。",
            "呼兒命長瓢，獨酌湘吳醇。",
            "一酌一朗詠，既酣意亦申。",
            "言筌暫兩忘，霞月祗相新。",
            "裴子塵表物，薛侯席上珍。",
            "寄書二傲吏，何日同車茵。",
            "詎肯使空名，終然羈此身。",
            "他年解桎梏，長作海上人。"
        ],
        "title": "三月三日自京到華陰於水亭獨酌寄裴六薛八",
        "id": "24ef8bab-1d3b-468f-97f5-d6518a5429cc"
    },
    {
        "author": "獨孤及",
        "paragraphs": [
            "昔余馬首東，君在海北汭。",
            "盡屏簿領書，相與議巖穴。",
            "載來詣佳境，每山有車轍。",
            "長嘯林木動，高歌唾壺缺。",
            "此辭月未周，虜馬嘶絳闕。",
            "猛虎踞大道，九州當中裂。",
            "聞君棄孤城，猶自握漢節。",
            "恥栖惡木影，忍與故山別。",
            "脫舄挂嶺雲，冏然若鳥逝。",
            "唯留潺湲水，分付練溪月。",
            "爾來大谷梨，白花再成雪。",
            "關梁限天險，歡樂竟兩絕。",
            "大盜近削平，三川今底寧。",
            "句芒布春令，屏翳收雷霆。",
            "伊洛日夜漲，鳴臯蘭杜青。",
            "騫騫兩黃鵠，何處遊青冥。",
            "疇昔切玉刃，應如新發硎。",
            "及時當樹勳，高懸景鐘銘。",
            "莫抱白雲意，徑往丹丘庭。",
            "功成儻長揖，然後謀滄溟。"
        ],
        "title": "代書寄上裴六冀劉二潁",
        "id": "60eb6632-93f6-4d37-b50f-b4e9d7acc503"
    },
    {
        "author": "獨孤及",
        "paragraphs": [
            "鄉路風雪深，生事憂患迫。",
            "天長波瀾廣，高舉無六翮。",
            "獨立寒夜移，幽境思彌積。",
            "霜月照膽淨，銀河入簷白。",
            "沽酒聊自勞，開樽坐簷隙。",
            "主人奏絲桐，能使高興劇。",
            "清機暫無累，獻酢更絡繹。",
            "慷慨葛天歌，愔愔廣陵陌。",
            "既醉萬事遺，耳熱心亦適。",
            "視身兀如泥，瞪目傲今昔。",
            "故人間城闕，音信兩脉脉。",
            "別時前盟在，寸景莫自擲。",
            "心與白日鬬，十無一滿百。",
            "寓形薪火內，甘作天地客。",
            "與物無親疎，斗酒勝竹帛。",
            "何必用自苦，將貽古賢責。"
        ],
        "title": "客舍月下對酒醉後寄畢四燿",
        "id": "997a7b34-550b-4f06-b160-ceedf658540e"
    },
    {
        "author": "獨孤及",
        "paragraphs": [
            "故鄉隔西日，水去連長天。",
            "前路知幾許，但指天南邊。",
            "愴恨極浦外，隱映青山連。",
            "東風滿帆來，五兩如弓弦。",
            "遙羨繡衣客，冏然馬首先。",
            "得餐武昌魚，不顧潯陽田。",
            "屈指數別日，忽乎成兩年。",
            "百花已滿眼，春草漸碧鮮。",
            "豈是離居時，奈何于役牽。",
            "洞庭有深涉，曷日期歸旋。",
            "且作異鄉料，詎知攜手緣。",
            "離憂未易銷，莫道樽酒賢。"
        ],
        "tags": [
            "洞庭湖"
        ],
        "title": "下弋陽江舟中代書寄裴侍御",
        "id": "6f278530-500b-4239-9fd7-cd476af8b08e"
    },
    {
        "author": "獨孤及",
        "paragraphs": [
            "種田不遇歲，策名不遭時。",
            "胡塵晦落日，西望泣路岐。",
            "猛虎嘯北風，麕麚皆載馳。",
            "深泥駕疲牛，踸踔余何之。",
            "詰屈白道轉，繚繞清溪隨。",
            "荒谷嘯山鬼，深林啼子規。",
            "長歎指故山，三奏歸來詞。",
            "不逢眼中人，調苦車逶遲。",
            "士繇松筠操，幼深瓊樹姿。",
            "別來平安否，何階一申眉。",
            "白雲失帝鄉，遠水恨天涯。",
            "昂藏雙威鳳，曷月還西枝。",
            "努力愛華髮，盛年振羽儀。",
            "但令迍難康，不負滄洲期。",
            "莫作新亭泣，徒使夷吾嗤。"
        ],
        "title": "癸卯歲赴南豐道中聞京師失守寄權士繇韓幼深",
        "id": "832f06ec-eb60-4f11-8564-bb3a7e8629a8"
    },
    {
        "author": "獨孤及",
        "paragraphs": [
            "海岸望青瑣，雲長天漫漫。",
            "十年不一展，知有關山難。",
            "適逢阮始平，立馬問長安。",
            "取公詠懷詩，示我江海瀾。",
            "暫若窺武庫，森然矛戟寒。",
            "眼明遺頭風，心悅忘朝餐。",
            "大駕今返正，熊羆扈鳴鑾。",
            "公遊鳳凰沼，獻可在筆端。",
            "繫越有長纓，封關祗一丸。",
            "冏然翔寥廓，仰望慚羽翰。",
            "嘉會不我與，相思歲雲殫。",
            "唯當袖佳句，持比青琅玕。"
        ],
        "title": "賈員外處見中書賈舍人巴陵詩集覧之懷舊代書寄贈",
        "id": "25721b8d-4d53-4494-9e32-f4ce981c4dfb"
    },
    {
        "author": "獨孤及",
        "paragraphs": [
            "皖水望番禺，迢迢青天末。",
            "鴻鴈飛不到，音塵何由達。",
            "獨有輿人歌，隔雲聲諠聒。",
            "皆稱府君仁，百越賴全活。",
            "推誠魚鱉信，持正魑魅怛。",
            "疲民保中和，性足無夭閼。",
            "天子咨四岳，佇公濟方割。",
            "幾時復旋歸，入踐青瑣闥。",
            "賤子託明德，繚若松上葛。",
            "別離鄙恡生，結念思所豁。",
            "門欄關山阻，岐路天地闊。",
            "唯憑萬里書，持用慰飢渴。"
        ],
        "title": "代書寄上李廣州",
        "id": "59ef1225-521f-4e5d-8015-b5f2f306640c"
    },
    {
        "author": "獨孤及",
        "paragraphs": [
            "救物智所昧，學仙願未從。",
            "行藏兩乖角，蹭蹬風波中。",
            "薄宦耻降志，臥痾非養蒙。",
            "閉關涉兩旬，羇思浩無窮。",
            "鸑鷟何處來，雙舞下碧空。",
            "離別隔雲雨，惠然此相逢。",
            "把手賀疾間，舉杯欣酒濃。",
            "新詩見久要，清論激深衷。",
            "高館舒夜簟，開門延微風。",
            "火雲赫嵯峨，日暮千萬峯。",
            "遙指故山笑，相看撫號鐘。",
            "聲和由心清，事感知氣同。",
            "出處未易料，且歌緩愁容。",
            "願君崇明德，歲暮如青松。"
        ],
        "title": "夏中詶于逖畢燿問病見贈",
        "id": "63eb44fd-c33b-462a-a22d-1dff34b55115"
    },
    {
        "author": "獨孤及",
        "paragraphs": [
            "少讀黃帝書，肯不笑機事。",
            "意猶負深衷，未免名跡累。",
            "厭貧學干祿，欲徇賓王利。",
            "甘爲風波人，豈復江海意。",
            "擔簦平臺下，是日飲羇思。",
            "逢君道寸心，暫喜一交臂。",
            "緒言未及竟，離念已復至。",
            "甯[陵]望南丘，雲雨成兩地。",
            "途殊跡方間，河廣流且駛。",
            "暮帆望不及，覽贈心欲醉。",
            "愛君如金錫，昆弟皆茂異。",
            "奕赫連絲衣，榮養能錫類。",
            "君子道未長，深藏青雲器。",
            "巨鱗有縱時，今日不足議。",
            "唯當加餐飯，好我袖中字。",
            "別離動經年，莫道分首易。"
        ],
        "title": "詶梁二十宋中所贈兼留別梁少府",
        "id": "7416f975-2ef2-4b64-81fa-41e24a9dc04e"
    },
    {
        "author": "獨孤及",
        "paragraphs": [
            "滄海疾風起，洪波駭恬鱗。",
            "已無濟川分，甘作乘桴人。",
            "揮手謝秣陵，舉帆指甌閩。",
            "安和風塵表，偶與瓊瑤親。",
            "共悲行路難，況逢江南春。",
            "故園忽如夢，返復知何辰。",
            "曠野豺虎滿，深山蘭蕙新。",
            "枉君灞陵什，廻首徒酸辛。"
        ],
        "title": "庚子歲避地至玉山詶韓司馬所贈",
        "id": "8082376a-6f93-46f4-9e4e-ea1e6a600c93"
    },
    {
        "author": "獨孤及",
        "paragraphs": [
            "駟馬上太行，修途亙遼碣。",
            "王程無留駕，日昃未遑歇。",
            "請問此何時，恢台朱明月。",
            "長蛇稽天討，上將方北伐。",
            "明主命使臣，皇華得時傑。",
            "已忘羊腸險，豈憚濕風熱。",
            "搖策汗滂滄，登岸思紆結。",
            "炎雲如煙火，谿谷將恐竭。",
            "晝景赩可畏，涼飆何由發。",
            "山長飛鳥墮，目極行車絕。",
            "趙魏方俶擾，安危俟明哲。",
            "歸路豈不懷，飲冰有苦節。",
            "會同傳檄至，疑議立談決。",
            "況有阮元瑜，翩翩秉書札。",
            "起予歌赤坂，永好踰白雪。",
            "誰念剖竹人，無因執羈紲。"
        ],
        "title": "奉和李大夫同呂評事太行苦熱行兼寄院中諸公",
        "id": "0faec6a8-f7d3-44bf-b69b-db48b9e74f11"
    },
    {
        "author": "獨孤及",
        "paragraphs": [
            "早歲慕五嶽，嘗爲塵機礙。",
            "孰知天柱峯，今與郡齋對。",
            "隱嶙抱元氣，氤氳含青靄。",
            "雲崖媚遠空，石壁寒古塞。",
            "漢皇南遊日，望秩此昭配。",
            "法駕到谷口，禮容振荒外。",
            "焚柴百神趨，執玉萬方會。",
            "天旋物順動，德布澤霶霈。",
            "講武威已耀，學仙功未艾。",
            "黃金竟何成，洪業遽淪昧。",
            "度世若一瞬，昨朝已千載。",
            "如今封禪壇，唯見雲雨晦。",
            "長望哀往古，勞生慚大塊。",
            "清暉幸相娛，幽獨知所賴。",
            "寒城春方正，初日明可愛。",
            "萬殊喜陽和，余亦荷時泰。",
            "山色日夜綠，下有清淺瀨。",
            "愧作拳僂人，沈迷簿書內。",
            "登臨歎拘限，出處悲老大。",
            "況聽郢中曲，復識湘南態。",
            "思免物累牽，敢令道機退。",
            "瞞然誦佳句，持此秋蘭佩。"
        ],
        "title": "詶皇甫侍御望天灊山見示之作",
        "id": "30a03a87-348d-477a-9f49-962ce991f8a8"
    },
    {
        "author": "獨孤及",
        "paragraphs": [
            "結綠處燕石，卞和不必知。",
            "所以王佐才，未能忘茅茨。",
            "罷官梁山外，穫稻楚水湄。",
            "適會傅巖人，虛舟濟川時。",
            "天網忽搖頓，公才難棄遺。",
            "鳳凰翔千仞，今始一鳴岐。",
            "上馬指國門，舉鞭射書帷。",
            "預知大人賦，掩却歸來詞。",
            "天子方在宥，朝廷張四維。",
            "料君能獻可，努力副疇咨。",
            "舊友滿皇州，高冠飛翠蕤。",
            "相逢絳闕下，應道軒車遲。",
            "高侯秉戎翰，策馬觀西夷。",
            "方從幕中事，參謀王者師。",
            "賈生去洛陽，焜耀琳瑯姿。",
            "芳名動北步，逸韻陵南皮。",
            "肅肅舉鴻毛，冷然順風吹。",
            "波流有同異，由是限別離。",
            "漢塞隔隴底，秦川連鎬池。",
            "白雲日夜滿，道里安可思。",
            "夢想浩盈積，物華愁變衰。",
            "因君附錯刀，送遠益淒其。",
            "四海各橫絕，九霄應易期。",
            "不知故巢燕，決起棲何枝。"
        ],
        "title": "送陳兼應辟兼寄高適賈至",
        "id": "5d2e9ee1-99e7-4116-93c3-f3cf68e44527"
    },
    {
        "author": "獨孤及",
        "paragraphs": [
            "君把一尺詔，南遊濟滄浪。",
            "受恩忘險艱，不道歧路長。",
            "戎狄方搆患，休牛殊未遑。",
            "三秦千倉空，戰卒如餓狼。",
            "委輸資外府，諏謀寄賢良。",
            "有才當陳力，安得遂翱翔。",
            "豈不慎井賦，賦均人亦康。",
            "遙知軒車到，萬室安耕桑。",
            "火伏金氣騰，昊天欲蒼茫。",
            "寒蟬慘巴鄧，秋色愁沅湘。",
            "昨日攜手西，於今芸再黃。",
            "歡娛詎幾許，復向天一方。",
            "蹢躅話世故，惆悵舉離觴。",
            "共求數刻歡，戲謔君此堂。",
            "今日把手笑，少時各他鄉。",
            "身名同風波，聚散未易量。",
            "曷月還朝天，及時開智囊。",
            "前期儻猶闊，加飯勉自強。"
        ],
        "title": "送相里郎中赴江西",
        "id": "3d130680-3936-409c-a214-f9e0257a27eb"
    },
    {
        "author": "獨孤及",
        "paragraphs": [
            "北登渤澥島，廻首秦東門。",
            "誰尸造物功，鑿此天池源。",
            "澒洞吞百谷，周流無四垠。",
            "廓然混茫際，望見天地根。",
            "白日自中吐，扶桑如可捫。",
            "超遙蓬萊峰，想像金臺存。",
            "秦帝昔經此，登臨冀飛翻。",
            "揚旌百神會，望日羣山奔。",
            "徐福竟何成，羨門徒空言。",
            "唯見石橋足，千年潮水痕。"
        ],
        "title": "觀海",
        "id": "42da4617-5aaf-4a12-8d01-d64fd9cecae5"
    },
    {
        "author": "獨孤及",
        "paragraphs": [
            "年長心易感，況爲憂患纏。",
            "壯圖迫世故，行止兩茫然。",
            "王旅方伐叛，虎臣皆被堅。",
            "魯人著儒服，甘就南山田。",
            "挈榼上高磴，超遙望平川。",
            "滄江大如綖，隱映入遠天。",
            "荒服何所有，山花雪中然。",
            "寒泉得日景，吐霤鳴湔湔。",
            "舉酒勸白雲，唱歌慰頹年。",
            "微風度竹來，韻我號鍾弦。",
            "一彈一引滿，耳熱知心宣。",
            "曲終余亦酣，起舞山水前。",
            "人生幾何時，太半百憂煎。",
            "今日羇愁破，始知濁酒賢。"
        ],
        "title": "初晴抱琴登馬退山對酒望遠醉後作",
        "id": "2fa64671-b74f-44f4-b685-99878869f07f"
    },
    {
        "author": "獨孤及",
        "paragraphs": [
            "萬峰蒼翠色，雙溪清淺流。",
            "已符東山趣，況值江南秋。",
            "白露天地肅，黃花門館幽。",
            "山公惜美景，肯爲芳樽留。",
            "五馬照池塘，繁弦催獻酬。",
            "臨風孟嘉帽，乘興李膺舟。",
            "騁望傲千古，當歌遺四愁。",
            "豈令永和人，獨擅山陰遊。"
        ],
        "title": "同徐侍郎五雲溪新庭重陽宴集作",
        "id": "df79e604-7c77-456d-97dc-9292f55c67c4"
    },
    {
        "author": "獨孤及",
        "paragraphs": [
            "遠山媚平楚，宿雨漲清溪。",
            "沿泝任舟檝，歡言無町畦。",
            "酒酣相視笑，心與白鷗齊。"
        ],
        "title": "雨晴後陪王員外泛後湖得溪字",
        "id": "ccbc2bb1-3369-4f62-85b7-b90af85e03ea"
    },
    {
        "author": "獨孤及",
        "paragraphs": [
            "溪口聞法鼓，停橈登翠屏。",
            "攀雲到金界，合掌開禪扃。",
            "鬱律衆山抱，空濛花雨零。",
            "老僧指香樓，云是不死庭。",
            "眇眇于越路，茫茫春草青。",
            "遠山噴百谷，繚繞馳東溟。",
            "目極道何在，境照心亦冥。",
            "騞然諸根空，破結如破瓶。",
            "下視三界狹，但聞五濁腥。",
            "山中有良藥，吾欲隳天形。"
        ],
        "title": "題思禪寺上方",
        "id": "dc01e269-75e6-4f68-8ce1-ea2615ba9719"
    },
    {
        "author": "獨孤及",
        "paragraphs": [
            "皇運偶中變，長蛇食中土。",
            "天蓋西北傾，衆星隕如雨。",
            "胡塵動地起，千里聞戰鼓。",
            "死人成爲阜，流血塗草莽。",
            "策馬何紛紛，捐軀抗豺虎。",
            "甘心赴國難，誰謂荼葉苦。",
            "天子初受命，省方造區宇。",
            "斬鯨安溟波，截鼇作天柱。",
            "三微復正統，五玉歸文祖。",
            "不圖漢官儀，今日忽再覩。",
            "升高望京邑，佳氣連海浦。",
            "寶鼎歊景雲，明堂舞干羽。",
            "虎臣囗激昂，囗囗囗禦侮。",
            "腐儒著縫掖，何處議鄒魯。",
            "西上轘轅山，丘陵橫今古。",
            "和氣蒸萬物，臘月春靄吐。",
            "得爲太平人，窮達不足數。",
            "他日遇封禪，著書繼三五。"
        ],
        "title": "季冬自嵩山赴洛道中作",
        "id": "556a1fa5-a3d2-48cb-bfb7-354c057e042f"
    },
    {
        "author": "獨孤及",
        "paragraphs": [
            "雨罷山翠鮮，泠泠東風好。",
            "斷崖雲生處，是向峯頂道。",
            "誰謂峯頂遠，跂予可瞻討。",
            "忘緣祛天機，脫屐恨不早。",
            "祗恐歲云暮，遂與空名老。",
            "心往跡未幷，慚愧山上草。"
        ],
        "tags": [
            "庐山"
        ],
        "title": "早發若峴驛望廬山",
        "id": "bef2cc78-10ff-4c56-8db2-7c496b1891b5"
    },
    {
        "author": "獨孤及",
        "paragraphs": [
            "日沈諸山昏，寂歷羣動宿。",
            "孤舟獨不繫，風水夜相逐。",
            "雲歸恆星白，霜下天地肅。",
            "月輪大如盤，金波入空谷。",
            "魏闕萬里道，羇念千慮束。",
            "倦飛思故巢，敢望桐與竹。",
            "沈吟登樓賦，中夜起三復。",
            "憂來無良方，歸候春酒熟。"
        ],
        "title": "寒夜溪行舟中作",
        "id": "5cf815ef-1a26-4115-9b66-81baff361615"
    },
    {
        "author": "獨孤及",
        "paragraphs": [
            "少年事遠遊，出入燕與秦。",
            "離居歲周天，猶作勞歌人。",
            "負劒渡潁水，歸馬自知津。",
            "緣源到舊廬，攬涕尋荒榛。",
            "鄰里喜相勞，壺觴展殷勤。",
            "酒蘭擊筑語，及此離會因。",
            "丈夫隨世波，豈料百年身。",
            "今日負鄙願，多慙故山春。"
        ],
        "title": "壬辰歲過舊居",
        "id": "7ceb6380-ba87-46cd-a32e-e257aea18af1"
    },
    {
        "author": "獨孤及",
        "paragraphs": [
            "往歲衣褐見，受服金馬門。",
            "擬將忠與貞，來酬主人恩。",
            "天地暫雷雨，洪波生平原。",
            "窮鱗遂蹭蹬，夙昔事罕存。",
            "幸逢帝出震，授鉞清東藩。",
            "白日忽再中，萬方咸駿奔。",
            "王風從西來，春光滿乾坤。",
            "蟄蟲競飛動，余亦辭籠樊。",
            "遭遇思自強，寵辱安足言。",
            "唯將四方志，廻首謝故園。"
        ],
        "title": "丙戌歲正月出洛陽書懷",
        "id": "ef546ff5-da19-4063-98ad-5a3cfae0849d"
    },
    {
        "author": "獨孤及",
        "paragraphs": [
            "誰謂鄉可望，望在天地涯。",
            "但有時命同，萬里共歲華。",
            "昨夜南山雨，殷雷坼萌芽。",
            "源桃不余欺，先發秦人家。",
            "寂寂戶外掩，遲遲春日斜。",
            "源桃默無言，秦人獨長嗟。",
            "不惜中腸苦，但言會合賒。",
            "思歸吾誰訴，笑向南枝花。"
        ],
        "title": "傷春懷歸",
        "id": "57afc121-9250-46ba-9503-6d19b0b49ff1"
    },
    {
        "author": "獨孤及",
        "paragraphs": [
            "百花結成子，春物捨我去。",
            "流年惜不得，獨坐空閨暮。",
            "心自有所待，甘爲物華悞。",
            "未必千黃金，買得一人顧。"
        ],
        "title": "雜詩",
        "id": "56f2dfa5-3d19-4b8f-a6da-8323290985ba"
    },
    {
        "author": "獨孤及",
        "paragraphs": [
            "獺祭川水大，人家春日長。",
            "獨謠晝不暮，搔首慙年芳。",
            "靡草知節換，含葩向新陽。",
            "不嫌三徑深，爲我生池塘。",
            "亭午井竈閑，雀聲響空倉。",
            "花落沒屐齒，風動羣木香。",
            "歸路雲水外，天涯杳茫茫。",
            "獨卷萬里心，深入山鳥行。",
            "芳景勿相迫，春愁未遽忘。"
        ],
        "title": "山中春思",
        "id": "7aa53beb-a128-45f2-9bec-c2a15a0843c7"
    },
    {
        "author": "獨孤及",
        "paragraphs": [
            "崖口雨足收，清光洗高天。",
            "虹蜺斂殘靄，山水含碧鮮。",
            "遠空霞破露月輪，薄雲片片成魚鱗。",
            "五陵如薺渭如帶，目極千里關山春。",
            "朝來爽氣未易說，畫取花峯贈遠人。"
        ],
        "title": "雨後公超谷北原眺望寄高拾遺",
        "id": "12286fc2-c262-43e8-817d-020327e8c690"
    },
    {
        "author": "獨孤及",
        "paragraphs": [
            "關西仕時俱稚容，彪彪之鬢始相逢。",
            "天地變化縣城改，獨有故人交態在。",
            "不言會合跡未幷，猶以歲寒心相待。",
            "洛陽居守寄酇侯，君著貂冠參運籌。",
            "高閣連雲騎省夜，新文會友涼風秋。",
            "青袍白面昔攜手，冉冉府趨君記否。",
            "雲分雨散十五年，始得一笑樽酒前。",
            "未遑少留驟遠別，況值旅鴈鳴秋天。",
            "二華舊遊如夢想，他時再會何由緣。",
            "賴君贈我郢中曲，別後相思被管弦。"
        ],
        "title": "自東都還濠州奉詶王八諫議見贈",
        "id": "740e4166-38a6-4fa4-8ecb-5ff6eacc6de7"
    },
    {
        "author": "獨孤及",
        "paragraphs": [
            "君不見官渡河兩岸，三月楊柳枝。",
            "千條萬條色，一一勝綠絲。",
            "花作鉛粉絮，葉成翠羽帳。",
            "此時送遠人，悵望春水上。",
            "遠客折楊柳，依依兩含情。",
            "夾郎木蘭舟，送郎千里行。",
            "郎把紫泥書，東征覲庭闈。",
            "脫却貂襜褕，新著五綵衣。",
            "雙鳳幷兩翅，將雛東南飛。",
            "五兩得便風，幾日到揚州。",
            "莫貪揚州好，客行剩淹留。",
            "郎到官渡頭，春闌已應久。",
            "殷勤道遠別，爲謝大堤柳。",
            "攀條儻相憶，五里一回首。",
            "明年柳枝黃，問郎還家否。"
        ],
        "title": "官渡柳歌送李員外承恩往揚州覲省",
        "id": "bc326cee-2472-4d7d-8c4c-97a590a72ade"
    },
    {
        "author": "獨孤及",
        "paragraphs": [
            "驛樓漲海壖，秋月寒城邊。",
            "相見自不足，況逢主人賢。",
            "夜清酒濃人如玉，一斗何啻直十千。",
            "木蘭爲樽金爲杯，江南急管盧女弦。",
            "齊童如花解郢曲，起舞激楚歌採蓮。",
            "固知別多相逢少，樂極哀至心嬋娟。",
            "少留莫辭醉，前路方悠然。",
            "明日分飛儻相憶，祗應遙望西南天。"
        ],
        "title": "東平蓬萊驛夜宴平盧楊判官醉後贈別姚太守置酒留宴",
        "id": "68a65221-277b-4996-8d68-fed7604c1b8c"
    },
    {
        "author": "獨孤及",
        "paragraphs": [
            "東風動地吹花發，渭城桃李千樹雪。",
            "芳菲可愛不可留，武陵歸客心欲絕。",
            "金華省郎惜佳辰，秪持棣蕚照青春。",
            "君家自是成蹊處，況有庭花作主人。"
        ],
        "title": "同岑郎中屯田韋員外花樹歌",
        "id": "8cd0788b-f590-4c33-afb9-22ca04af73e0"
    },
    {
        "author": "獨孤及",
        "paragraphs": [
            "飢虎呀呀立當路，萬夫震恐百獸怒。",
            "彤弓金鏃當者誰，鳴鞭飛控流星馳。",
            "居然畫中見真態，若務除惡不顧私。",
            "時和年豐五兵已，白額未誅壯士耻。",
            "分銖遠邇懸彀中，不中不發思全功。",
            "捨矢如破石可裂，應弦盡敵山爲空。",
            "殺氣滿堂觀者駭，颯若崖谷生長風。",
            "精微入神在毫末，作繢造物可同功。",
            "方叔秉鉞受命新，丹青起予氣益振。",
            "底綏靜難巧可擬，嗟歎不足聲成文。",
            "他時代天育萬物，亦以此道安斯民。"
        ],
        "title": "和李尚書畫射虎圖歌",
        "id": "76c709fa-28a8-4635-a6c8-997b24e696fb"
    },
    {
        "author": "獨孤及",
        "paragraphs": [
            "憶得去年春風至，中庭桃李映瑣窗。",
            "美人挾瑟對芳樹，玉顏亭亭與花雙。",
            "今年新花如舊時，去年美人不在茲。",
            "借問離居恨深淺，祗應獨有庭花知。"
        ],
        "title": "和贈遠",
        "id": "99e0eca3-2edb-4967-b656-f055cf439e8a"
    },
    {
        "author": "獨孤及",
        "paragraphs": [
            "䔿䔿葉成幄，璀璀花落架。",
            "花前離心苦，愁至無日夜。",
            "人去藤花千里強，藤花無主爲誰芳。",
            "相思歷亂何由盡，春日迢迢如線長。"
        ],
        "title": "和題藤架",
        "id": "b85c4c4a-f589-49a8-a7cb-c31467ce625c"
    },
    {
        "author": "獨孤及",
        "paragraphs": [
            "何地離念劇，江臯風雪時。",
            "艱難傷遠道，老大怯前期。",
            "疇昔行藏計，祗將力命推。",
            "能令書信數，猶足緩相思。"
        ],
        "title": "江上代書寄裴使君",
        "id": "3060b96f-1373-4ab8-b5cd-e602ce9b4151"
    },
    {
        "author": "獨孤及",
        "paragraphs": [
            "障深聞道晚，根鈍出塵難。",
            "濁劫相從慣，迷途自謂安。",
            "得知身垢妄，始喜額珠完。",
            "欲識真如理，君嘗法味看。"
        ],
        "title": "詣開悟禪師問心法次第寄韓郎中",
        "id": "9a6006f8-1767-4d21-b631-fdeb28721ec8"
    },
    {
        "author": "獨孤及",
        "paragraphs": [
            "昨日看搖落，驚秋方怨咨。",
            "幾經開口笑，復及看花時。",
            "世事空名束，生涯素髮知。",
            "山山春草滿，何處不相思。"
        ],
        "title": "登後湖傷春懷京師故舊",
        "id": "58fbfdb2-6dc9-4ba8-ba75-827a3c78c4d3"
    },
    {
        "author": "獨孤及",
        "paragraphs": [
            "天書到法堂，朽質被榮光。",
            "自笑無功德，殊恩謬激揚。",
            "還登建禮署，猶忝會稽章。",
            "佳句慙相及，稱仁豈易當。"
        ],
        "title": "暮春於山谷寺上方遇恩命加官賜服詶皇甫侍御見賀之作",
        "id": "c80e4104-8e5e-491f-97d2-9beb82d5802c"
    },
    {
        "author": "獨孤及",
        "paragraphs": [
            "殷疑曙霞染，巧類匣刀裁。",
            "不怕南風熱，能迎小暑開。",
            "遊蜂憐色好，思婦感年催。",
            "覽贈添離恨，愁腸日幾廻。"
        ],
        "title": "荅李滁州題庭前石竹花見寄",
        "id": "e502aa21-de65-4abd-99ab-ba4773dfbf7e"
    },
    {
        "author": "獨孤及",
        "paragraphs": [
            "春物行將老，懷君意詎堪。",
            "朱顏因酒強，白髮對花慙。",
            "日日思瓊樹，書書話玉潭。",
            "知同百口累，曷日辦抽簪。"
        ],
        "title": "得李滁州書以玉潭莊見託因書春思以詩代荅",
        "id": "007e3153-8214-4631-a64e-49c8f2e00a6b"
    },
    {
        "author": "獨孤及",
        "paragraphs": [
            "從來招隱地，未有剖符人。",
            "山水能成癖，巢夷擬獨親。",
            "猪肝無足累，馬首敢辭勤。",
            "掃灑潭中月，他時望德鄰。"
        ],
        "title": "荅李滁州憶玉潭新居見寄",
        "id": "9c35c1f4-6edd-4626-976d-59bc295d93e3"
    },
    {
        "author": "獨孤及",
        "paragraphs": [
            "膠漆常投分，荆蠻各倦遊。",
            "帝鄉今獨往，溝水便分流。",
            "甘作遠行客，深慙不繫舟。",
            "思君帶將緩，豈直日三秋。"
        ],
        "title": "將赴京答李紓贈別",
        "id": "0fe49699-594f-4b6e-807f-020a98bc4eff"
    },
    {
        "author": "獨孤及",
        "paragraphs": [
            "至公無暇日，高閣閉秋天。",
            "肘印拘王事，籬花思長年。",
            "績成心不有，慮澹物猶牽。",
            "竊效泉魚躍，因聞郢曲妍。"
        ],
        "title": "和張大夫秋日有懷呈院中諸公",
        "id": "ff9ada12-e2d1-4ac7-87b0-faf835b9b730"
    },
    {
        "author": "獨孤及",
        "paragraphs": [
            "上略當分閫，高情善閉關。",
            "忘機羣動息，無戰五兵閑。",
            "鈴閣風傳漏，書窗月滿山。",
            "方知秋興作，非惜二毛斑。"
        ],
        "title": "和大夫秋夜書情即事",
        "id": "e706dda5-841a-4397-a760-5ad1edaee1a2"
    },
    {
        "author": "獨孤及",
        "paragraphs": [
            "謂子文章達，當年羽翼高。",
            "一經俄白首，三命尚青袍。",
            "未遇須藏器，安卑莫告勞。",
            "盤根儻相值，試用發硎刀。"
        ],
        "title": "送虢州王錄事之任",
        "id": "dd1a92df-e874-48ad-ae81-3ba96fa08dac"
    },
    {
        "author": "獨孤及",
        "paragraphs": [
            "臨難敢橫行，遭時取盛名。",
            "五兵常典校，四十又專城。",
            "浪逐樓船破，風從虎竹生。",
            "島夷今可料，繫頸有長纓。"
        ],
        "title": "送長孫將軍拜歙州之任",
        "id": "415110b9-d043-4d70-aaaa-c738d2e79f2d"
    },
    {
        "author": "獨孤及",
        "paragraphs": [
            "夙昔皆黃綬，差池復瑣闈。",
            "上田無晚熟，逸翮果先飛。",
            "前路舟休繫，故山雲不歸。",
            "王程儻未復，莫遣鯉書稀。"
        ],
        "title": "送何員外使湖南",
        "id": "d8fbb630-1b97-47a2-951e-0e11e8ce2758"
    },
    {
        "author": "獨孤及",
        "paragraphs": [
            "冢司方眘選，劇縣得英髦。",
            "固是攀雲漸，何嗟趨府勞。",
            "楚山迎驛路，漢水漲秋濤。",
            "騫翥方茲始，看君六翮高。"
        ],
        "title": "送江陵全少卿赴府任",
        "id": "dfbedb71-d49c-4452-9863-177aca5e81ae"
    },
    {
        "author": "獨孤及",
        "paragraphs": [
            "充賦名今遂，安親事不違。",
            "甲科文比玉，歸路錦爲衣。",
            "海運同鵾化，風帆若鳥飛。",
            "知君到三逕，松菊有光輝。"
        ],
        "title": "送虞秀才擢第歸長沙",
        "id": "bb747f2c-dbcc-43ec-a73e-e3ee70eaeaca"
    },
    {
        "author": "獨孤及",
        "paragraphs": [
            "舊聞陽翟縣，西接鳳高山。",
            "作吏同山隱，知君處劇閑。",
            "少年當効用，遠道豈辭艱。",
            "遲子揚名後，方期綵服還。"
        ],
        "title": "送陽翟張主簿之任",
        "id": "9a39a30e-316a-4cc7-bc7e-857aabde0eb4"
    },
    {
        "author": "獨孤及",
        "paragraphs": [
            "多君有奇略，投筆佐元戎。",
            "已佩郎官印，兼乘御史驄。",
            "使星隨驛騎，歸路有秋風。",
            "莫道無書札，他年懷袖空。"
        ],
        "title": "送游員外赴淮西",
        "id": "2ec9dd01-04f7-4713-93f4-5113ff4a5d9f"
    },
    {
        "author": "獨孤及",
        "paragraphs": [
            "使君朱兩轓，春日整東轅。",
            "芳草成臯路，青山涼水源。",
            "勉修循吏跡，以謝主人恩。",
            "當使仁風動，遙聽輿頌諠。"
        ],
        "title": "送馬鄭州",
        "id": "3444a2ca-ee8d-4537-a1af-d0060bb80ea1"
    },
    {
        "author": "獨孤及",
        "paragraphs": [
            "妙年能致身，陳力復安親。",
            "不憚關山遠，寧辭簿領勤。",
            "過江雲滿路，到縣海爲鄰。",
            "每歎違心賞，吳門正早春。"
        ],
        "title": "送義烏韋明府",
        "id": "270864c0-5af6-4afc-ad50-a8352f533854"
    },
    {
        "author": "獨孤及",
        "paragraphs": [
            "論齒弟兄列，爲邦前後差。",
            "十年方一見，此別復何嗟。",
            "極目故關道，傷心南浦花。",
            "少時相憶處，招手望行車。"
        ],
        "title": "送陳王府張長史還京",
        "id": "d8258bd2-118c-4db1-8ee8-02ba00bf5430"
    },
    {
        "author": "獨孤及",
        "paragraphs": [
            "單醪敢獻酢，曲沼荷經過。",
            "泛覽親魚鳥，夤緣涉芰荷。",
            "劇談增惠愛，美景借清和。",
            "明日汀洲草，依依奈別何。"
        ],
        "title": "水西館泛舟送王員外",
        "id": "3e761c18-6176-4adc-b1dc-42d297995958"
    },
    {
        "author": "獨孤及",
        "paragraphs": [
            "政成機不擾，心愜宴忘疲。",
            "去燭延高月，傾罍就小池。",
            "舞盤廻雪動，弦奏躍魚隨。",
            "自是山公興，誰令下士知。"
        ],
        "title": "李卿東池夜宴得池字",
        "id": "42f61ca0-8a41-470d-8fe8-d5de63db5ac0"
    },
    {
        "author": "獨孤及",
        "paragraphs": [
            "是菊花開日，當君乘興秋。",
            "風前孟嘉帽，月下庾公樓。",
            "酒解留征客，歌能破別愁。",
            "醉歸無以贈，祗奉萬年酬。"
        ],
        "title": "九月九日李蘇州東樓宴",
        "id": "9a41dbd6-e1d7-462d-9e71-8259ec5e7061"
    },
    {
        "author": "獨孤及",
        "paragraphs": [
            "檀欒千畝綠，知是辟疆園。",
            "遠岫當庭戶，諸花覆水源。",
            "主人邀盡醉，林鳥助狂言。",
            "莫問愁多少，今皆付酒樽。"
        ],
        "title": "蕭文學山池宴集",
        "id": "a3db26dd-97dc-480a-a07f-521d91c2c72d"
    },
    {
        "author": "獨孤及",
        "paragraphs": [
            "三徑何寂寂，主人山上山。",
            "亭空簷月在，水落釣磯閑。",
            "藥院雞犬靜，酒壚苔蘚班。",
            "知君少機事，當待暮雲還。"
        ],
        "title": "與韓侍御同尋李七舍人不遇題壁留贈",
        "id": "6dbc7bc5-67e6-4648-b376-b0bd6f809b98"
    },
    {
        "author": "獨孤及",
        "paragraphs": [
            "各牽于役間遊遨，獨坐相思正鬱陶。",
            "長跪讀書心蹔緩，短章投我曲何高。",
            "宦情緣木知非願，王事敦人敢告勞。",
            "所歎在官成遠別，徒言岏水纔容舠。"
        ],
        "title": "喜辱韓十四郎中書兼封近詩示代書題贈",
        "id": "29caf0d7-6d84-4b60-975d-d2acce3b89e4"
    },
    {
        "author": "獨孤及",
        "paragraphs": [
            "沙禽相呼曙色分，漁浦鳴桹十里聞。",
            "正當秋風渡楚水，況值遠道傷離羣。",
            "津頭却望後湖岸，別處已隔東山雲。",
            "停艫目送北歸翼，惜無瑤華持寄君。"
        ],
        "title": "早發龍沮館舟中寄東海徐司倉鄭司戶",
        "id": "7cb201dc-c6ee-45c2-a3e8-55f422fe789b"
    },
    {
        "author": "獨孤及",
        "paragraphs": [
            "愛君修政若修身，鰥寡來歸乳雉馴。",
            "堂上五弦銷暇日，邑中千室有陽春。",
            "謂乘鳧舄朝天子，却愧猪肝累主人。",
            "辭後讀君懷縣作，定知三歲字猶新。"
        ],
        "title": "詶常郿縣見贈",
        "id": "26d26522-f5d4-402c-9be6-2d9019d4f1a2"
    },
    {
        "author": "獨孤及",
        "paragraphs": [
            "梵宮香閣攀霞上，天柱孤峯指掌看。",
            "漢主馬蹤成蔓草，法王身相示空棺。",
            "雲扶踴塔青霄庳，松蔭禪庭白日寒。",
            "不見戴逵心莫展，賴將新贈比琅玕。"
        ],
        "title": "登山谷寺上方答皇甫侍御臥疾闕陪車騎之後",
        "id": "065d04e0-474e-41be-8f82-e5e47f41112d"
    },
    {
        "author": "獨孤及",
        "paragraphs": [
            "正當楚客傷春地，豈是騷人道別時。",
            "俱徇空名嗟欲老，況將行役料前期。",
            "勞生多故應同病，羸馬單車莫自悲。",
            "明日相望隔雲水，解顔唯有袖中詩。"
        ],
        "title": "答皇甫十六侍御北歸留別作",
        "id": "6827814b-c6e3-4c66-884f-42d714338fa1"
    },
    {
        "author": "獨孤及",
        "paragraphs": [
            "相逢遽歎別離牽，三見江臯惠草鮮。",
            "白髮俱生歡未再，滄州獨往意何堅。",
            "愁看郡內花將歇，忍過山中月屢圓。",
            "終日望君休汝騎，愧無堪報起予篇。"
        ],
        "title": "答李滁州見寄",
        "id": "abf81fb1-69da-456b-b5db-b2048c8a2868"
    },
    {
        "author": "獨孤及",
        "paragraphs": [
            "郎官作掾心非好，儒服臨戎政已聞。",
            "說劒嘗宗漆園吏，戒嚴應笑棘門軍。",
            "遙知抵掌論皇道，時復吟詩向白雲。",
            "百越待君言即敘，相思不敢愴離羣。"
        ],
        "title": "得柳員外書封寄近詩書中兼報新主行營兵馬因代書戲答",
        "id": "dfaaaf11-9ead-4921-a71e-1f60be94af03"
    },
    {
        "author": "獨孤及",
        "paragraphs": [
            "望遠思歸心易傷，況將衰鬢偶年光。",
            "時攀芳樹愁花盡，晝掩高齋厭日長。",
            "甘比流波辭舊浦，忍看新草遍橫塘。",
            "因君贈我江楓詠，春思如今未易量。"
        ],
        "title": "同皇甫侍御齋中春望見示之作",
        "id": "7b29732f-3ca8-45c3-a894-c1caaa21622e"
    },
    {
        "author": "獨孤及",
        "paragraphs": [
            "去水流年日並馳，年光客思兩相隨。",
            "咨嗟斑鬢今承弁，慙愧新荷又發池。",
            "楊柳逶迤愁遠道，鷓鴣啁哳怨南枝。",
            "憶君何啻同瓊樹，但向春風送別離。"
        ],
        "title": "傷春贈遠",
        "id": "e9f0c9ff-9301-4ad3-99f5-7283edd3aa6d"
    }
]