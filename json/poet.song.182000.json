[
    {
        "author": "劉宰",
        "paragraphs": [
            "金科天上耿星辰，丹筆年來有屈伸。",
            "子去平反供母笑，民知寬大頌君仁。",
            "祇今茂苑題輿客，曾是瓊林合席人。",
            "若問殘生煩寄語，扁舟長占五湖春。"
        ],
        "title": "送平江趙法曹",
        "id": "13c0c6dc-b49f-4432-94c3-7bbcd73824ac"
    },
    {
        "author": "劉宰",
        "paragraphs": [
            "玉樓工就故人仙，宿草離離起暮煙。",
            "曾說項斯誰復記，尚懷中散子真賢。",
            "鼎來窮巷方今日，勝讀殘編已十年。",
            "西望猶能話離索，秋風來共釣魚船。"
        ],
        "title": "送黄子弘歸吳門",
        "id": "54c1693f-0603-4526-b21b-51bdad584afe"
    },
    {
        "author": "劉宰",
        "paragraphs": [
            "美矣吾邦此大夫，仁中有勇信今無。",
            "治侔東里興鄉校，政壓西門送女巫。",
            "謀廣生員來共學，力排淫祀警羣愚。",
            "一陶風俗成醇厚，千古聲名泰華俱。"
        ],
        "title": "代邑士上趙百里",
        "id": "f4064224-c5a4-462f-a28c-aaeaffa8b9cf"
    },
    {
        "author": "劉宰",
        "paragraphs": [
            "借蔬香積共晨炊，客裏良辰總不知。",
            "孺子從渠均胙肉，南翁無處聽巴詞。",
            "神鴉得志飽終日，巢燕有心來及時。",
            "風雨聒人聾轉甚，半鍾濁酒可能治。"
        ],
        "title": "社日僧舍風雨",
        "id": "2164eea9-a506-4028-b715-3210e577c952"
    },
    {
        "author": "劉宰",
        "paragraphs": [
            "聞君築室水雲鄉，一榻翛然獨老龐。",
            "近挹荷香供几案，遠邀山翠入軒窗。",
            "自歌自笑遊鱼樂，時去時來白鳥雙。",
            "何日過門成夜泊，一樽相與對銀缸。"
        ],
        "title": "寄題戴氏別墅",
        "id": "705cec76-7c72-4f38-adf8-de916c35563e"
    },
    {
        "author": "劉宰",
        "paragraphs": [
            "勸駕丁寧自漢興，禮行郡國玉鏘鳴。",
            "使君珍重新開宴，多士連翩喜策名。",
            "月窟一枝傳好信，風帆千里送脩程。",
            "主賓後會君知否，紫橐青袍對寵榮。"
        ],
        "title": "和趙龍圖鹿鳴宴韻二首  其一",
        "id": "d4203ef7-558f-46c3-923b-2a65cde03ae9"
    },
    {
        "author": "劉宰",
        "paragraphs": [
            "預宴當年記夙興，笙歌堂上正和鳴。",
            "別來幾送龍門客，去後空題雁塔名。",
            "麋鹿羣中便野性，蜩鳩飛處笑雲程。",
            "羞肴也到茅簷下，磊塊堆盤里社榮。"
        ],
        "title": "和趙龍圖鹿鳴宴韻二首  其二",
        "id": "ca1b203a-fcf3-42f4-8253-7388aa92a0c9"
    },
    {
        "author": "劉宰",
        "paragraphs": [
            "先生人物眇應劉，千載詩亡獨泝流。",
            "五字還堪薦郊廟，一官何事老林丘。",
            "章泉樂處知何似，南澗良朋亦健不。",
            "欲拜龐公何日是，夢隨飛鶴過山頭。"
        ],
        "title": "和趙章泉見寄二首  其一",
        "id": "aa0e15b8-59cd-45e6-aee5-6377242458c7"
    },
    {
        "author": "劉宰",
        "paragraphs": [
            "平生暗裏識曹劉，眼底誰爲第一流。",
            "錦里正應推老杜，魯人亦解說東丘。",
            "騎馿頗忘推敲否，上馬還能矍鑠不。",
            "此去相思君會取，菊黄梅蘂上枝頭。"
        ],
        "title": "和趙章泉見寄二首  其二",
        "id": "2d007be7-fa1d-43a3-97c8-f1aa3c951a51"
    },
    {
        "author": "劉宰",
        "paragraphs": [
            "之子交游柳與劉，朅來聲聞水東流。",
            "懸知此去居三館，可但當年記九丘。",
            "滄海狎鷗猶好在，紅塵沒馬肯回不。",
            "短篇爲寄章泉老，莫聽浮沉付石頭。"
        ],
        "title": "用韻煩蔣延陵寄前詩至章泉",
        "id": "d4591478-8ab0-4429-9b6a-170b60b45aa2"
    },
    {
        "author": "劉宰",
        "paragraphs": [
            "白社相從遠與劉，可憐衲子溷儒流。",
            "自嗟達巷知夫子，緬想諸荀從太丘。",
            "書寄洪喬空爾耳，詩編杜集可容不。",
            "前山底處堪長望，我欲携筇上上頭。"
        ],
        "title": "謝章泉再以前韻見寄三首  其一",
        "id": "fe717594-cc7a-4132-be3c-4732334b3b53"
    },
    {
        "author": "劉宰",
        "paragraphs": [
            "解印歸來白社劉，風流靖節許同流。",
            "詩來幾說鶑求友，老去自慚狐首丘。",
            "會合由來天幸耳，殷勤還識我心不。",
            "春回是處堪行樂，能復携錢掛杖頭。"
        ],
        "title": "謝章泉再以前韻見寄三首  其二",
        "id": "4673acf7-3126-46fd-90e1-30953dd13d48"
    },
    {
        "author": "劉宰",
        "paragraphs": [
            "書賢從事我非劉，傑句君爭萬壑流。",
            "擬學岑參酬杜甫，可能列子識壺丘。",
            "倦游審已懸車矣，問字猶多載酒不。",
            "無限相思梅發處，手摧殘雪嗅枝頭。"
        ],
        "title": "謝章泉再以前韻見寄三首  其三",
        "id": "591f9d68-eb0b-4ed6-b815-bcf2fea0504a"
    },
    {
        "author": "劉宰",
        "paragraphs": [
            "自笑當年躍冶金，老來文物見彬彬。",
            "登名已喜多三邑，擢秀懸知敵萬人。",
            "晴日琴堂開宴好，春風瓊苑拜恩新。",
            "惟餘卧病江湖客，坐看聯翩對玉宸。"
        ],
        "title": "和邑大夫勸駕韻",
        "id": "4e183a0b-0e41-4b92-a168-11105770d13d"
    },
    {
        "author": "劉宰",
        "paragraphs": [
            "梅仙西上古仙鄉，梅蘂先春特地香。",
            "自是邾人聞魯柝，懸知晉盜避秦疆。",
            "名山久合清蕪穢，窮巷猶聞缺蓋藏。",
            "惠政由來要全美，須君努力佐琴堂。"
        ],
        "title": "送張端衡尉句容二首  其一",
        "id": "0b0d63fd-b6b1-428d-817b-a8a59b1f4d84"
    },
    {
        "author": "劉宰",
        "paragraphs": [
            "去鄉喜見似鄉人，君去家山祇比鄰。",
            "令長垂髫同里社，交承握手記城闉。",
            "絃歌堂上寧忘舊，樽俎筵中必告新。",
            "若也從容問無恙，爲言魚鳥已情親。"
        ],
        "title": "送張端衡尉句容二首  其二",
        "id": "335e16a8-1e46-4b76-8d12-851707c80249"
    },
    {
        "author": "劉宰",
        "paragraphs": [
            "疾風吹雨洗塵寰，北渚津頭水沒灘。",
            "千里送君黄鵠舉，一生笑我白鷗閒。",
            "清名已至雲霄上，逸氣還充宇宙間。",
            "此去西湖重回首，淡煙疎柳認孤山。"
        ],
        "tags": [
            "西湖"
        ],
        "title": "送王去非服除造朝",
        "id": "7b8ef311-7ccc-4af2-ab2b-efcc2a6d41a9"
    },
    {
        "author": "劉宰",
        "paragraphs": [
            "風月平分古治中，掛帆直指水晶宮。",
            "祇今第宅多親貴，自昔閭閻有阨窮。",
            "勿用彌縫乖直道，毋煩歌舞競新功。",
            "舉頭見日長安近，詔入元非藉子公。"
        ],
        "title": "送張晉望倅湖州",
        "id": "d2611439-cf35-46d3-b86b-1c7e10b57fd9"
    },
    {
        "author": "劉宰",
        "paragraphs": [
            "句曲山頭白鶴飛，遥憐綵棒正宣威。",
            "仙家有喜迎仙吏，客路無塵點客衣。",
            "月澹郊原從犬卧，秋高籬落任雞肥。",
            "子真東野齊名在，莫向西風苦念歸。"
        ],
        "title": "代柬寄張端衡",
        "id": "248554f1-8208-4901-b003-6b91ee82e3ae"
    },
    {
        "author": "劉宰",
        "paragraphs": [
            "老樹槎牙記佛廬，露啼蛩弔百年餘。",
            "鼎新堂殿誰爲此，壯觀林泉我弗如。",
            "身上無華惟布縷，盂中舐味祇山蔬。",
            "野僧勤瘁能如許，罪或無多乞赦除。"
        ],
        "title": "爲布金寺僧慧鑑作呈趙守",
        "id": "569d8e26-e757-49d2-8ea7-ee1d6b6dfa6e"
    },
    {
        "author": "劉宰",
        "paragraphs": [
            "清才寧合駕緹車，天上新分竹使符。",
            "此去專城重摩撫，向來涉筆幾嗟吁。",
            "南州想見歌何暮，北府猶聞戒疾驅。",
            "更恐掖垣須敏手，未應千騎出重湖。"
        ],
        "title": "送高桂陽之任二首  其一",
        "id": "5af8e79f-a5d8-4ade-98a2-45049fd44b52"
    },
    {
        "author": "劉宰",
        "paragraphs": [
            "一笑相逢此道同，別來木末幾青紅。",
            "自憐老去北窗下，猶得身棲廣厦中。",
            "良夜擬乘千里月，神山竟隔一帆風。",
            "贈行更愧留行者，遮道歌翻別駕功。"
        ],
        "title": "送高桂陽之任二首  其二",
        "id": "c8de9880-dec5-4a4d-b229-49021262ec3b"
    },
    {
        "author": "劉宰",
        "paragraphs": [
            "索居靈瑣久塵埃，一讀新篇病眼開。",
            "妄意嚴詩編杜集，敢陪郭隗上燕臺。",
            "紆朱晚歲徒云爾，養素平生壯矣哉。",
            "更許韓非書傳尾，遺榮何止被雲來。"
        ],
        "title": "和趙章泉寄詩韻",
        "id": "1365cc44-83cf-4328-b855-ada1564e76c6"
    },
    {
        "author": "劉宰",
        "paragraphs": [
            "車來流水馬如龍，北上精藍西復東。",
            "雅意只貪山在近，高標誰與子相同。",
            "門開正好來三益，文就何妨送五窮。",
            "擬向巖前分半席，可能闢地著隣翁。"
        ],
        "title": "次姜君玉韻且賀北固新居  其一",
        "id": "2b149ca2-2899-4174-966d-8f74f0801890"
    },
    {
        "author": "劉宰",
        "paragraphs": [
            "門外青山跨伏龍，山頭未曉日生東。",
            "竹林已喜王戎近，蓮社還堪惠遠同。",
            "盛事正應符地勝，清才豈必坐詩窮。",
            "欲成善頌陪張老，自笑尊前一禿翁。"
        ],
        "title": "次姜君玉韻且賀北固新居  其二",
        "id": "063e8d69-f7b5-4814-86f6-3ce6e99fd929"
    },
    {
        "author": "劉宰",
        "paragraphs": [
            "汲取人間第二泉，釀成天上酌神仙。",
            "渠儂得此良佳矣，我輩爲之或未然。",
            "職守近來成漫浪，湖山佳處且回旋。",
            "向陽花木逢春易，會取聲名動日邊。"
        ],
        "title": "送張端袤赴潘葑",
        "id": "510c85de-8459-4c50-85c8-f3994e03f20b"
    },
    {
        "author": "劉宰",
        "paragraphs": [
            "之子通才不受拘，妙年文史足三餘。",
            "司征關市方共二，宴啟華堂正樂胥。",
            "錦帳笙歌香霧繞，禪房風月夜窗虛。",
            "後生取舍能如此，問信寧非遠器歟。"
        ],
        "title": "和柴監",
        "id": "cd23f079-07dc-4085-a3a4-9c48338eb6b0"
    },
    {
        "author": "劉宰",
        "paragraphs": [
            "幾年黌宇傍城隈，禮樂文章蔽草萊。",
            "逵道一朝隨地闢，宮牆數仞倚天開。",
            "舉頭日月清光近，入眼湖山秀氣來。",
            "寄語鄉邦頭角士，龍門此去會風雷。"
        ],
        "title": "學門肇開爲諸兄賀",
        "id": "5e8f722a-0858-44f4-8188-1f769f3a7d4c"
    },
    {
        "author": "劉宰",
        "paragraphs": [
            "之子胸中不外營，軒亭水到自渠成。",
            "詞章妙處窺騷雅，師友平生祇弟兄。",
            "元凱一門兼衆美，夷齊千古擅雙清。",
            "新詩有贈不知報，衰拙如余盍負荆。"
        ],
        "title": "和尤伯華廣德使君怡亭對雨  其一",
        "id": "3f13eec4-d796-40d7-8d25-fd6dbde9499b"
    },
    {
        "author": "劉宰",
        "paragraphs": [
            "軒亭闓爽喜新營，燕雀應來賀厦成。",
            "樽酒兩忘賢與聖，韋編相對弟和兄。",
            "詩如綉段從頭好，人似冰壺徹底清。",
            "寄語金昆同石友，道逢何日許班荆。"
        ],
        "title": "和尤伯華廣德使君怡亭對雨  其二",
        "id": "4587ad48-4285-4fd8-b2ec-c561ad78e82b"
    },
    {
        "author": "劉宰",
        "paragraphs": [
            "翛然風骨一臞仙，誤走紅塵逐世緣。",
            "亦欲名同天壤壽，且須句與日星懸。",
            "後湖廢沼生春草，南郭遺墟起暮煙。",
            "聞道錦囊時有得，故山花鳥亦欣然。"
        ],
        "title": "勉張兄立民作詩",
        "id": "6e1e3f15-4a89-4166-a57e-acd46de61b5d"
    },
    {
        "author": "劉宰",
        "paragraphs": [
            "門外平湖百頃寬，庭前翠竹繞欄干。",
            "鳥啼花笑四時好，几浄窗明六月寒。",
            "賸可琴書供晝永，不妨絃管到更闌。",
            "留行莫爲歌楊柳，作計應須趁牡丹。"
        ],
        "title": "趣劉聖與寓王甫桂墅",
        "id": "de57a86f-d5af-492d-bd6d-89e6277a7b11"
    },
    {
        "author": "劉宰",
        "paragraphs": [
            "君住柟溪第幾山，我家北渚水雲間。",
            "二千里遠來非易，三五朝留勿作難。",
            "有子已知頭角異，安心寧恤鬢毛斑。",
            "尺書頻寄問無恙，共樂生前日月閒。"
        ],
        "title": "送戴子家歸永嘉",
        "id": "ae07eb4d-3d48-4137-b3a0-1a080b106134"
    },
    {
        "author": "劉宰",
        "paragraphs": [
            "別時庭戶正秋清，劃見園林翠織成。",
            "吳下余思頻刮目，渭陽子豈遂忘情。",
            "堤間飛蓋分垂柳，水面浮舟約半萍。",
            "乘興時來共清話，相望能隔幾牛鳴。"
        ],
        "title": "癸未寄王甥",
        "id": "d802cfee-7b4f-4ad1-a93a-a32747d564ad"
    },
    {
        "author": "劉宰",
        "paragraphs": [
            "冠製殊常袖更寬，風流王謝出長干。",
            "筆端雲錦呈天巧，胸次冰壺挹露寒。",
            "未許歸期占信宿，想應喜色動門闌。",
            "賢昆自有長生術，爲覓仙家九轉丹。"
        ],
        "title": "贈尤丞季端",
        "id": "0066373d-4a20-4ff6-b5f0-2fd0d04f706b"
    },
    {
        "author": "劉宰",
        "paragraphs": [
            "叔世誰憐族派同，高情真有古人風。",
            "宗分大小稽周典，惠匝親疎比范公。",
            "二頃開端能不吝，一編垂訓可無窮。",
            "欲書盛事傳千載，預愧衰孱語不工。"
        ],
        "title": "讀張氏義莊畫一寄持甫輅院",
        "id": "faf38d94-308e-439e-ac6f-5ee115c9d7ff"
    },
    {
        "author": "劉宰",
        "paragraphs": [
            "甕牖篝燈一笑同，地爐燒火愧家風。",
            "論財以義輕浮俗，論道歸儒識至公。",
            "行異於時方易沮，理趨於數要深窮。",
            "老來狂斐君無誚，他石猶堪付玉工。"
        ],
        "title": "再韻謝張持甫過訪二首  其一",
        "id": "ede8a7e1-ee39-42b7-ab54-c00b16e268b4"
    },
    {
        "author": "劉宰",
        "paragraphs": [
            "道自周衰說異同，眼明伊洛振遺風。",
            "過人高行非難事，入聖微言本大公。",
            "道在鬼神常共在，術窮天地本無窮。",
            "三才並處君知否，不爾何裨造化工。"
        ],
        "title": "再韻謝張持甫過訪二首  其二",
        "id": "db453413-46cf-4c3b-8981-1a2125e7cea5"
    },
    {
        "author": "劉宰",
        "paragraphs": [
            "詞場聞奪錦標歸，好是斑衣映綠衣。",
            "永日湖山供賞詠，好風宮殿正清微。",
            "堂新六桂光宸翰，庭秀雙芝煥彩闈。",
            "肯向長安誇得意，妙年伯玉已知非。"
        ],
        "title": "賀趙居父登第",
        "id": "0b4df1ee-bffe-4c2f-8ab1-fecd5c578a47"
    },
    {
        "author": "劉宰",
        "paragraphs": [
            "塊坐經年不入山，山僮拍手笑衰顔。",
            "登高猶喜心期在，望遠還驚目力慳。",
            "雲氣蒼茫自羈旅，煙波飄蕩幾惸鰥。",
            "朝來舊雨添新雨，誰識安危指顧間。"
        ],
        "title": "碧雲即事",
        "id": "f49a2d57-2f08-4343-96c6-9da984ac4614"
    },
    {
        "author": "劉宰",
        "paragraphs": [
            "我生場屋慣周旋，得失從知豈偶然。",
            "天理先須盡人事，時文端的本塵編。",
            "日烘甕牖朝先起，雪壓茅齋夜不眠。",
            "萬里夷塗從此去，著鞭寧怕祖生先。"
        ],
        "title": "秋闈後勉子姪",
        "id": "c01ad9df-b266-405d-a70a-46f69b844f03"
    },
    {
        "author": "劉宰",
        "paragraphs": [
            "鐵甕城中十萬家，哀絃促管競繁華。",
            "晝長獨有揚雄宅，天遠空浮博望槎。",
            "讀罷離騷想芳草，吟成梁父對菱花。",
            "客來莫問行藏事，且共盧仝七椀茶。"
        ],
        "title": "寄范黄中運管",
        "id": "9807656d-c1ca-4d78-8796-80881706f205"
    },
    {
        "author": "劉宰",
        "paragraphs": [
            "男邦養士擬侯邦，師帥寧分彼一方。",
            "明辨正須煩幕府，作成庶不異州庠。",
            "紫金山迥連三島，甘露樓高俯八荒。",
            "六代豪華猶在目，停橈毋惜小徜徉。"
        ],
        "title": "奉送諸兄謁府",
        "id": "b5f169c5-84b0-4ce6-a759-71cf7c46458c"
    },
    {
        "author": "劉宰",
        "paragraphs": [
            "七十衰翁入市歸，感今懷昔淚沾衣。",
            "人稀舊識居猶是，俗競新華質已非。",
            "九府泉慳誰改作，五材兵去孰防微。",
            "西山不屬銀緋客，只合高歌詠采薇。"
        ],
        "title": "甲午至節後同諸兄入市歸有感",
        "id": "40c9b85e-0d26-4aa1-91df-50bf7620614c"
    },
    {
        "author": "劉宰",
        "paragraphs": [
            "學詩常擬邵堯夫，問道曾謁楊慈湖。",
            "堯夫之詩呈大樸，慈湖之學澄太虛。",
            "羨君優游兩者間，傲視軒冕如蘧廬。",
            "何時從我山中居，絕勝泛綠依紅蕖。"
        ],
        "title": "贈陳內機",
        "id": "5e8bf540-53a5-498e-a2f2-13a60ad0ce29"
    },
    {
        "author": "劉宰",
        "paragraphs": [
            "郭內無田負郭居，酒中有趣酒尊疎。",
            "波間屢聽濯纓曲，架上時繙種樹書。",
            "萬里長風摧岸柳，一天清露屬園蔬。",
            "故人欲問平安信，爲說年來頗晏如。"
        ],
        "title": "送友人入京",
        "id": "d5319ee3-b631-462b-a627-026ebdef274e"
    },
    {
        "author": "劉宰",
        "paragraphs": [
            "泥滑滑，僕姑姑，喚晴喚雨無時無。",
            "曉窗未曙聞啼呼，更勸沽酒提壺蘆。",
            "年來貴，無酒沽。"
        ],
        "title": "開禧紀事二首  其一",
        "id": "0fda75b9-6e76-4800-96a8-2fce3f9c93be"
    },
    {
        "author": "劉宰",
        "paragraphs": [
            "婆餠焦，車載板。",
            "餠焦有味婆可食，有板盈車死不晚。",
            "君不見比來翁姥盡饑死，狐狸嘬骨烏啄眼。"
        ],
        "title": "開禧紀事二首  其二",
        "id": "fee8a08a-4df8-4a3b-b98a-88fd32a0d388"
    },
    {
        "author": "劉宰",
        "paragraphs": [
            "近聞李郭舟，送往涉重湖。",
            "我欲與之俱，鷁飛過宋都。",
            "死生見交情，嗟我失東隅。",
            "歸來整杖屨，顔厚見彼姝。",
            "念昔擔簦日，籃縷出無襦。",
            "公子載與歸，樽酒日相娛。",
            "所愧身爲客，如彼繞樹烏。",
            "食苹鹿在野，呦呦呼其𪋯。",
            "鴻鴈稽來書，提壺空勸沽。",
            "輸君山中行，梅梢嗅紫萸。",
            "又有好事人，開宴勤招呼。",
            "翻然棄舟楫，躍馬問長途。",
            "嗟我困行役，勝遊那能覦。",
            "方今神聖君，南風歌有虞。",
            "所須賢與能，搜羅遍八區。",
            "公等梁棟姿，咳唾玉與珠。",
            "尚從山澤遊，此理良可吁。",
            "翻思六月息，豈即非南圖。",
            "料公賜環日，禍轉當亡胡。",
            "願借尚方劍，先斬張禹顱。",
            "小子雖不敏，敢效一得愚。"
        ],
        "title": "儀真呈友人",
        "id": "4dd980ea-f299-455d-93cb-a1e6f8264c1f"
    },
    {
        "author": "劉宰",
        "paragraphs": [
            "官舍若幽居，四圍山水綠。",
            "中有超詣士，簿書厭拘束。",
            "邂逅文字飲，交契如金玉。",
            "朱絃發清音，紋楸理新局。",
            "一盃復一盃，夜闌更秉燭。",
            "木落天宇寬，蟹肥酒初熟。",
            "相期壯觀游，憑高重送目。",
            "勿令兒曹知，此味我所獨。"
        ],
        "title": "章倉席上",
        "id": "7ae41f11-98a2-4fa7-9151-ec9e074f1bf0"
    },
    {
        "author": "劉宰",
        "paragraphs": [
            "四山委蒼翠，一沼湛清漣。",
            "雲飛松竹留，石墮藤蘿牽。",
            "泉音亂絲竹，鳥語賡笑言。",
            "斯亭作者誰，俛仰四百年。",
            "棟宇有興廢，篇章足流傳。",
            "官道紛往來，此地曠周旋。",
            "乃知造物意，以遺靜者便。",
            "我來旱暵餘，龜兆坼平田。",
            "攀崖遡源委，石竇鳴涓涓。",
            "摩挲兩石魚，變化定何年。"
        ],
        "title": "東陽道旁涵碧亭",
        "id": "c5dc03a1-8eca-4eb5-bcd5-9d6ddf7fae4b"
    },
    {
        "author": "劉宰",
        "paragraphs": [
            "朝來不成寢，啼烏繞西東。",
            "似欲砭我愚，無虞終有凶。",
            "挽衣行太息，飛鳴鵲當空。",
            "似欲慰我心，正直神所容。",
            "舉手謝烏鵲，憂喜當何從。",
            "吉凶兩不到，我在阿堵中。"
        ],
        "title": "謝烏鵲",
        "id": "813803ca-a701-4937-bee4-7c83770bd508"
    },
    {
        "author": "劉宰",
        "paragraphs": [
            "間維有常度，曜靈無停輈。",
            "翩翩葉辭柯，過眼綠已稠。",
            "弱榦不盈尺，忽已高岑樓。",
            "念昔過庭日，朋來悉良儔。",
            "我年未成童，子少無與侔。",
            "我質本駑駘，蹇步畏阻脩。",
            "子如渥洼駒，猛氣已食牛。",
            "當時二老人，笑語懽且酬。",
            "門戶各有托，寧計才與不。",
            "登門如昨日，星紀跡再周。",
            "二老安在哉，體魄歸山丘。",
            "隔屋聞讀書，玉樹鏘琳球。",
            "呼燈使來前，秀氣炯雙眸。",
            "問之垂九齡，屬對解冥搜。",
            "感此傷我心，淚下不可收。",
            "來者日已長，逝者挽不留。",
            "其間我與子，能閲幾春秋。",
            "寧復青衿佩，與子從親游。",
            "幸子齒猶壯，有母方白頭。",
            "刷翮凌青霄，足勝負米由。",
            "而我風樹悲，耿耿何時休。",
            "四十已無聞，過是夫何求。",
            "矧復病日侵，見面良可羞。",
            "竹實不療饑，芰製非寒裘。",
            "躬耕苦勤勞，代耕多悔尤。",
            "學仙竟誰成，百年等浮漚。",
            "俛仰天地間，身世真悠悠。",
            "時雨漲綠池，好風交平疇。",
            "嚶嚶出谷鳥，汎汎川上鷗。",
            "遇景適會心，曠望聊夷猶。"
        ],
        "title": "訪陳廷瑞有感",
        "id": "bb1bf092-7607-42c5-9edd-55db128989a5"
    },
    {
        "author": "劉宰",
        "paragraphs": [
            "昔謁三茅君，蹇步窮躋攀。",
            "是時秋已高，爽氣薄千山。",
            "三峯斂神秀，突兀超塵寰。",
            "世變逮狂秦，風俗如髦蠻。",
            "舌在不敢語，冥默疑心訕。",
            "咸陽貴公卿，高門擁旗旛。",
            "牽犬上蔡門，回首涕空潸。",
            "積骸草木腥，流血川原殷。",
            "所以三君子，決去披榛菅。",
            "不以寸草榮，易我白日閒。",
            "徘徊茲山巔，放蕩紫翠間。",
            "數窮會有歸，山空水潺潺。",
            "高風起遐想，往躅芬芝蘭。",
            "想此弄明月，想此發清彈。",
            "茲壇梯玉京，茲臺凝金丹。",
            "羣仙或朋來，洞戶敞幽關。",
            "縹緲鈞天奏，依約雲旗翻。",
            "古澗會流泉，點筆依石闌。",
            "遺墨墮中流，染此亂石黫。",
            "世情喜虛誕，誑記誰能刪。",
            "峭壁起道邊，雨濕苔蘚斑。",
            "剝蘚訪舊題，歲月猶班班。",
            "當時往來人，逸翮超籠樊。",
            "應期後千載，綠鬢炯朱顔。",
            "御風游汗漫，騎鯨出頹瀾。",
            "或乘白鶴歸，翩躚從妖嫺。",
            "寥寥竟誰成，遺蹟空浩歎。",
            "愚生百世下，逐妄笑冥頑。",
            "幽尋昔未極，雲卧衣裳單。",
            "杖屨陟層巘，此懷今未闌。",
            "矧聞廊廟議，出師銳除殘。",
            "將軍賈餘勇，弭節期白檀。",
            "已覺賦斂頻，更恐戍役煩。",
            "聖主哀元元，絡繹寬詔頒。",
            "官守孤王明，根節滋吏姦。",
            "擬追三君游，物表寄衰孱。",
            "彼美江夫子，拊字周惸瘝。",
            "寧甘催科拙，不使杼柚殫。",
            "坐令句曲天，忘此世道艱。",
            "儻許占一丘，結廬樹牆藩。",
            "渴飲玉井泉，饑挹朝霞餐。",
            "永無垂老別，寧憂行路難。",
            "寄書新過鴈，一諾未應慳。"
        ],
        "title": "懷茅山寄句容江大夫",
        "id": "717f3a7a-f40a-49bf-bc53-c7fd0356feea"
    },
    {
        "author": "劉宰",
        "paragraphs": [
            "遠山亞歸雲，近山留夕照。",
            "澄江橫浄練，怒風收衆竅。",
            "東南佳山水，此地宅其要。",
            "連甍三萬家，金璧互輝耀。",
            "閒房列歌舞，傑觀富登眺。",
            "物理會有極，却慮成悲嘯。",
            "我家三茅峯，一室倚青峭。",
            "下有荆溪水，水深魚可釣。",
            "歸歟有成計，靜坐觀衆妙。",
            "功名付公等，連茹祇明詔。",
            "他年問無恙，短策寄嶺嶠。",
            "浩歌暢幽懷，狂斐君勿誚。"
        ],
        "title": "松風軒晚望",
        "id": "15be6ffd-b6b0-456b-8909-dd43a712b8b8"
    },
    {
        "author": "劉宰",
        "paragraphs": [
            "遠山亞歸雲，黯淡與天一。",
            "近山過餘雨，浄掃峯已出。",
            "式喜鳩喚婦，寧憂月離畢。",
            "擔簦彼誰子，蹇步泥沒膝。",
            "舉頭望天末，一笑失愁疾。",
            "應知扶桑東，明朝浴晴日。"
        ],
        "title": "漫塘晚望",
        "id": "4992ac41-d88a-4e97-802c-efbdab1b3e4a"
    },
    {
        "author": "劉宰",
        "paragraphs": [
            "入臘甫自茲，得雪殊不晚。",
            "凝寒祛厲氣，積潤滋麥本。",
            "清興浩無極，步屐忘足蹇。",
            "扣門呼石交，頸縮語猶謇。",
            "挾携事登眺，南去還北反。",
            "所向游目礙，窘若虎就圈。",
            "歸來漫塘上，四望與天遠。",
            "蓑重漁舟歸，煙橫樵舍飯。",
            "稜層敞瑶池，燦爛開瓊苑。",
            "玉龍擁寒城，銀海迷疊巘。",
            "頗喜漫翁貧，覽富逾北阮。",
            "呼兒具杯酌，採掇翻蔬畹。",
            "不辭多酌我，自愧飲河鼴。",
            "少焉斂夕氛，桂魄爭婉娩。",
            "翻思造化工，舒卷意難忖。",
            "方其陰風壯，一噫萬象偃。",
            "聚將藪澤平，散欲天壤混。",
            "端疑冰山固，可但拳石狠。",
            "及其遂離析，去去不可挽。",
            "日月麗太清，草木被餘煖。",
            "區分鏡出匣，渙散渠決堰。",
            "向來天壤間，了不計增損。",
            "呼吸一氣爾，人當解茲悃。",
            "恭惟聖明君，憂民中繾綣。",
            "方冬祈瑞應，此足慰勤懇。",
            "貴瑞不貴多，真宰亦知撙。",
            "公等調元手，聖世須補衮。",
            "未應事閒曠，崖壑慣棲遯。",
            "我智拙於鳩，一枝聊自穩。",
            "但喜占豐年，努力務耕墾。"
        ],
        "title": "漫塘觀雪分韻得遠字",
        "id": "841171db-c9c8-4a77-8ccf-f71f8215987d"
    },
    {
        "author": "劉宰",
        "paragraphs": [
            "淮浙千萬山，茲山鍾秀異。",
            "山中四時好，雪景更佳耳。",
            "危登俯八荒，豈無超詣士。",
            "春游眩紅紫，秋賞挹蒼翠。",
            "衝寒繚冰崖，問訊世能幾。",
            "山神出奇觀，似慰遠來意。",
            "漫空飛六花，匝地掩蕪穢。",
            "頗疑羣玉府，飄墮人間世。",
            "又疑姑射僊，與物洗疵癘。",
            "意行輒有得，曠望了無際。",
            "便欲呼雲車，御風駕六氣。",
            "舉酒酹初平，逍遥聊卒歲。"
        ],
        "title": "崇禧夜坐",
        "id": "3ff42521-0ed6-4671-91b5-3b1f4273c6c9"
    },
    {
        "author": "劉宰",
        "paragraphs": [
            "我宋百年間，人物兩漢上。",
            "堂堂司馬公，奧學邁舒向。",
            "廬陵祖韓孟，首以六經唱。",
            "升堂子曾子，功亦孟氏抗。",
            "荆舒徇偏見，晚拂天下望。",
            "斯文價金玉，表表足相尚。",
            "一編誰纂聚，百世得宗匠。",
            "晴窗一開卷，璀璨羅萬象。",
            "餘功墮毫穎，雲煙起千嶂。",
            "老我憂患餘，苦學殊少壯。",
            "適越資章甫，篋笥增冗長。",
            "之子秀儒林，筆力錦江浪。",
            "九原如可作，四子推輩行。",
            "殷勤特送似，或可起遺忘。",
            "漆園有傲吏，所樂在閒曠。",
            "插架有全書，引領祈拜貺。",
            "所志逍遥游，不受鵾鵬誑。",
            "他年子奮飛，榮問日休暢。",
            "濠梁如有意，回首問無恙。"
        ],
        "title": "簡張槃齋以國朝四君子文易南華經",
        "id": "29a686a2-6326-45bc-86f7-8280955738e4"
    },
    {
        "author": "劉宰",
        "paragraphs": [
            "虛館怯朝寒，幽夢不可續。",
            "展轉復展轉，萬感起心曲。",
            "世塗嗟枘鑿，親養悲風木。",
            "悔往舌噬臍，念來弓擬鵠。",
            "悠悠穹壤間，方寸浪馳逐。",
            "西山有仙子，胸次湛寒玉。",
            "何年白鶴歸，就我雲邊宿。",
            "挽衣起凝睇，飛鷗下平綠。"
        ],
        "title": "宿雲邊感懷",
        "id": "00a16523-a0da-4411-be18-6a0593fdd93c"
    },
    {
        "author": "劉宰",
        "paragraphs": [
            "羣居厭囂煩，兀坐悵離索。",
            "動靜兩何心，求端徯先覺。",
            "張氏好兄弟，同游得先諾。",
            "重以臨邛客，雍容出蓮幕。",
            "二難秀金枝，高會困酬酢。",
            "客來驚醉夢，倒屣出簾箔。",
            "符子方下帷，訓子傳家學。",
            "湯子方涉筆，詞賦工雕斵。",
            "閉門各有適，跫然聞剝啄。",
            "錢君丈人行，邂逅同出郭。",
            "衝飈翼飛蓋，宿潤沾芒屩。",
            "山僧迎戶外，蕭散出林鶴。",
            "升堂忽起敬，先正事超卓。",
            "於今國猶活，繄爾盡忠恪。",
            "禪房燈火闇，遺像丹青落。",
            "惟餘我輩人，往事記其略。",
            "緬懷百年後，賢愚一丘貉。",
            "風爐催煮茗，胸次澆磊落。",
            "開軒一凝睇，偉觀奪巖壑。",
            "古木矯龍蛇，藤蘿喧鳥雀。",
            "亭亭階前竹，左右森矛矟。",
            "老榦欲摩空，穉綠猶含籜。",
            "微風度疎櫺，萬竅呈笙籥。",
            "鼎來聞歌呼，冠带亦褒博。",
            "汝豈陳孟公，四坐爲驚愕。",
            "禍福寧所知，字畫妄穿鑿。",
            "俳優時所拙，掀髯資一噱。",
            "山僧如有意，太息事殊昨。",
            "衆真擁靈君，昨夢非冥漠。",
            "人情良易感，意氣隨飄泊。",
            "焉知宋玉賦，浪費屠門嚼。",
            "朝雲無定姿，密意終難托。",
            "棄置勿重陳，聲色等臭惡。",
            "觴行奉壺矢，尚想古樂樂。",
            "圍棊對空枰，白日忽飛雹。",
            "勢成秦始大，計誤魯日削。",
            "將士兒戯爾，迴旋守宮鑰。",
            "車馬或殆煩，俘虜到幃幄。",
            "張拳合奇偶，奮臂幾攫摶。",
            "嘉名襲百子，覆射師方朔。",
            "數窮或自蹈，世事真難度。",
            "情性漸浩浩，奧義相磨琢。",
            "壽夭徵彭殤，小大稽鵬鸒。",
            "天高何所懸，地垕何所著。",
            "孰怒而雷震，孰笑而電爍。",
            "興王悼煢獨，季世慘炮烙。",
            "道隆此何幸，道降此何薄。",
            "生乎誰汝恩，逝矣誰汝虐。",
            "毫釐有必爭，司馬振鐃鐲。",
            "義正誓不屈，勇士赴鼎鑊。",
            "少焉兩忘言，水浄潛鱗灼。",
            "行樂未有極，暮霞橫日脚。",
            "催歸走童隸，欲去仍復却。",
            "顧瞻忽有念，鬰悒忘諧謔。",
            "鑿井成先志，結甃石鑿鑿。",
            "危亭俯逵道，棟宇更旁拓。",
            "北牖瞰清渠，西軒粲花藥。",
            "借問彼何營，游手事蒲博。",
            "荆簪田家婦，羣居勇奔躍。",
            "有問不能對，彼豈棄耕穫。",
            "似言歲苦饑，貨鬻逮錢鎛。",
            "多謝賢令君，惻怛憂民瘼。",
            "精誠徹高厚，一雨洗炎熇。",
            "種藝貴及時，少稽溝澮涸。",
            "丁錢曾幾何，秋苗遺合勺。",
            "牌追甚星火，胥吏踰毒蠚。",
            "或云勾稽職，久矣廢矩彠。",
            "催科苦重疊，受害徧貧弱。",
            "丁壯腹難枵，努力重鋤穫。",
            "老婦徒跣去，詎敢辭笞掠。",
            "暮歸已戴星，晨出雞咿喔。",
            "疾行君勿嗤，寸步千里邈。",
            "吾聞古哲王，重本抑末作。",
            "豈其倚市門，餘財暨丹雘。",
            "而此力田民，往往困椎剝。",
            "令君誠昭昭，忠告期諤諤。",
            "念此久忘歸，露濡襟袖渥。",
            "餘香來佛殿，幽響動簷鐸。",
            "空庭炳雙燭，木末翻鳥鵲。",
            "清興浩無涯，洗盞復更酌。",
            "殘盃屏督郵，珍送來絲絡。",
            "茲懽誠有餘，茲會歎難數。",
            "別駕人中仙，精爽排秋鶚。",
            "六年脫曹尉，緹車佐方嶽。",
            "少須尺一詔，歸持紫荷橐。",
            "堂堂蒲圻掾，少學鄙衛霍。",
            "棲遲綰黄綬，百鍊斂鋒鍔。",
            "踞鞍尚堪行，投筆清河洛。",
            "含山控邊陲，壯志方蹻蹻。",
            "逝將策殊勳，恩光輝棣萼。",
            "粹然六君子，總抱荆山璞。",
            "或登賢能書，拏雲出頭角。",
            "或游王侯間，健筆驅蛟鱷。",
            "或欲振家聲，塵言束高閣。",
            "行矣拔連茹，大廷副親擢。",
            "誰其戀鄉邑，株守甘齷齪。",
            "惟予與世違，自分同尺蠖。",
            "他時一樽酒，重赴山僧約。"
        ],
        "title": "東禪百韻",
        "id": "d996bc68-c541-41e4-82ea-b48dfa00d32a"
    },
    {
        "author": "劉宰",
        "paragraphs": [
            "微生嘆數奇，衰疾久見面。",
            "遥聞鄉大夫，今日潘懷縣。",
            "列宿羅胸中，可但書萬卷。",
            "撫字究衷曲，誅求無俗見。",
            "已多鍾子知，且上北海薦。",
            "顧以疾自歉，往見身如絆。",
            "緬想滄浪臺，吏退足清燕。",
            "詩壇建旗鼓，來往紛俊彥。",
            "未修維梓敬，徒起臨淵羨。",
            "邂逅得披承，英風起衰懦。",
            "靦顔謝不敏，多言幾誕謾。",
            "歸來飭泓穎，秋暑尚嚴憚。",
            "居然得新詩，大篇驚趣辦。",
            "瑟縮綴苦語，緘題寄回便。",
            "何當重扣門，一奏白石粲。"
        ],
        "title": "和丹陽徐文度令君",
        "id": "3267f53e-0922-458e-a22f-07d004537c0a"
    },
    {
        "author": "劉宰",
        "paragraphs": [
            "峩峩三茅峯，秀出雲雨上。",
            "疑有避世士，卜築便幽曠。",
            "菊英當朝餐，蘭佩拂千障。",
            "我行未之見，徘徊幾惆悵。",
            "子居山之西，昔聞今見之。",
            "厭和下里曲，浩歌商山芝。",
            "山林久寂寥，遲子相發揮。",
            "間關整車軸，萬里端自茲。",
            "特苗天所扤，念此令人悲。",
            "毋爲舍靈龜，旁觀時朵頤。"
        ],
        "title": "送友人歸茅山",
        "id": "2a1b6971-1c5a-440b-b71c-6ab7a4b0db83"
    },
    {
        "author": "劉宰",
        "paragraphs": [
            "絕代有佳人，潔齊處深宮。",
            "組織成文章，黼黻可帝躬。",
            "蘭菊媚幽姿，桃李自春風。",
            "出門非所識，所識非所從。",
            "婉孌彼誰女，剪製了不工。",
            "膏沐倚市門，苟爲悅己容。",
            "顧盼若有得，芻雉靡不同。",
            "出門惟所之，諧笑繚西東。",
            "寄語道傍人，取舍須至公。",
            "榮華一時耳，禮義百年中。"
        ],
        "title": "因石令君行有感成古詩一章呈丞尉二丈不知退之亦肯效孟郊樊宗師以文滑稽否",
        "id": "c3a897c9-9c3d-4e57-959f-676644bb6a13"
    },
    {
        "author": "劉宰",
        "paragraphs": [
            "我家荆溪東，矮屋八九間。",
            "石田人不耕，自占水一灣。",
            "十年去城市，樂此清晝閒。",
            "飽聞西州英，奧學窺孔顔。",
            "見賢豈無時，冰開水潺潺。",
            "朅來潔齊俟，一語開冥頑。",
            "錦機神所祕，啟示不吾慳。",
            "追隨妙高臺，勇往不作艱。",
            "蹇步驅弗前，逸駕杳難攀。",
            "惆悵默無言，詩卷慚空還。",
            "三茅在何許，天末聳髻鬟。",
            "勝處不可窮，老我嘗窺斑。",
            "幽人去不歸，夜鶴守松關。",
            "夫君金玉姿，秀氣超人寰。",
            "興來得同遊，句就知難刪。",
            "應同太史筆，有副藏名山。"
        ],
        "title": "和李果州同遊茅山贈",
        "id": "f5715555-4bc2-43fd-b97e-7c611e4dd39f"
    },
    {
        "author": "劉宰",
        "paragraphs": [
            "物我未忘情，無情惟止水。",
            "底事山中泉，客來如有喜。",
            "悠然鏡面平，倏爾魚眼生。",
            "少焉開笑面，似與客逢迎。",
            "客喜泉豈知，泉笑客何有。",
            "邂逅深山中，聊結無情友。"
        ],
        "title": "喜客泉",
        "id": "86d316b4-6426-4d5b-aff7-9240809c3d9f"
    },
    {
        "author": "劉宰",
        "paragraphs": [
            "大化賦羣有，脩短亦天只。",
            "彭殤誰得失，鵬鷃均適己。",
            "我今識其然，昏旦視生死。",
            "青青竹籬下，不種桃與李。",
            "老薺怙春柔，叢蒿薦芳旨。",
            "耘耡藉人力，四時自終始。",
            "屬饜幸朝夕，過計胡爲爾。",
            "勿笑趙孟偷，甚矣吾衰矣。"
        ],
        "title": "夜夢續句",
        "id": "db7746a6-d10e-4493-ba9c-66719ae5c477"
    },
    {
        "author": "劉宰",
        "paragraphs": [
            "高槐障午暑，巨竹摇清風。",
            "中郎百世英，一官此從容。",
            "心事付盟鷗，年光占候蟲。",
            "客來欲有言，一笑撫雙松。",
            "曰余不負丞，哦詩有新工。",
            "天意亦憐才，要施及物功。",
            "適此歲薦饑，旱氣日藴隆。",
            "雨應長官祈，猶未周四封。",
            "鴈鶩抱文書，朋來立庭中。",
            "公曰旱既甚，此理貴感通。",
            "潔齊走羣望，精意格蒼穹。",
            "西山殷其雷，萬疊聳雲峯。",
            "南湖飛霹靂，彷彿追蛟龍。",
            "斯須天壤間，萬象俱晦蒙。",
            "飛湍連日夜，一洗旱魃空。",
            "樹藝走丁壯，讙呼沸兒童。",
            "歲功已權輿，餘閒清缿筩。",
            "行歌何所云，丞哉寧負公。"
        ],
        "title": "喜雨柬權邑蔡丞",
        "id": "dd98fa98-b06e-4fad-a9ef-7767a114a8b0"
    },
    {
        "author": "劉宰",
        "paragraphs": [
            "聞道王明府，仁聲已四傳。",
            "催科能不擾，賦入自爭先。",
            "理到頑民服，仁漸黠吏悛。",
            "俊良搜士類，疾苦訪氓編。",
            "義役頒成制，巫風變昔年。",
            "已聞銷珥筆，直欲弛蒲鞭。",
            "未可徒寬治，還疑執德偏。",
            "碧雲江外合，愛助正拳拳。"
        ],
        "title": "代柬寄當塗大夫王去非",
        "id": "046da9f6-577d-4632-8405-de2464485b2c"
    },
    {
        "author": "劉宰",
        "paragraphs": [
            "老去疎文會，朋來愜素心。",
            "結廬慚遠引，挈榼荷親臨。",
            "反旆孤成約，臨池得勝尋。",
            "鳥飛青嶂遠，魚戲碧波深。",
            "揮麈荷香度，開樽柳色侵。",
            "已欣年洊稔，猶冀雨爲霖。",
            "學道心無得，爲農力不任。",
            "每因情款款，常恐歲駸駸。",
            "坐久便徐步，觴頻怯滿斟。",
            "非因苦衰疾，豈憚豁煩襟。",
            "羈旅忘家食，辛勤念子衿。",
            "範模資伯父，燈火惜分陰。",
            "一第均兒戲，微言久陸沈。",
            "簞瓢誠有味，山水會知音。",
            "子事增吾感，吾言豈子箴。",
            "他年黄鵠舉，莫忘候蟲吟。"
        ],
        "title": "謝諸友移具游德及亭",
        "id": "e6dcdc48-c5e2-4d4e-8bb3-549ed8e614f4"
    },
    {
        "author": "劉宰",
        "paragraphs": [
            "平生秀嵓翁，嘉遯輕朝衣。",
            "聖世重特招，趣駕不容違。",
            "我豈匏瓜哉，先聖固所睎。",
            "長江一萬里，舟行疾如飛。",
            "東南盛人物，十九飫甘肥。",
            "頗藉子公力，寧知伯玉非。",
            "秀嵓曰異哉，我本起布韋。",
            "豈比淮之水，東下雜於淝。",
            "論奏了不阿，正直鬼神依。",
            "讒言嗟止棘，曰歸詠采薇。",
            "歲晏江濤平，雨雪從霏微。",
            "懸知到家日，花竹遶山扉。"
        ],
        "tags": [
            "长江"
        ],
        "title": "送李秀嵓歸蜀",
        "id": "5a61b412-e9f2-452d-bab4-3385f2ae2808"
    },
    {
        "author": "劉宰",
        "paragraphs": [
            "鷦鷯巢枝寬，大鵬溟海窄。",
            "不齊物之情，大小貴安宅。",
            "一區揚子雲，衡宇陶彭澤。",
            "何妨輪鞅稀，所憎廛市迫。",
            "吾宗携家來，寒暑已屢革。",
            "寓舍得賈區，開門即廣陌。",
            "四鄰共壁立，而無藩牆隔。",
            "晝通燔炙芬，夜悉笑語啞。",
            "麕至窘賓朋，雨立愧臧獲。",
            "傳聞三徑地，經始得長策。",
            "良材蔽川下，賤售非難索。",
            "露廩發陳積，香飯流匙白。",
            "羣工闖戶外，拱手聽規畫。",
            "願速大厦成，却展摶風翮。"
        ],
        "title": "趣劉倅聖與建第",
        "id": "a3fe70dd-6d1b-48ee-ba00-564a96e85320"
    },
    {
        "author": "劉宰",
        "paragraphs": [
            "我本山澤人，飄然如野鶴。",
            "夫君九臯來，氣類頗相若。",
            "相逢宿不再，別去天一角。",
            "君從浮丘游，度世得良藥。",
            "渴飲瑶池水，饑向芝田啄。",
            "引脰試一鳴，羣僊相唯諾。",
            "嗟余侶鷗鷺，迴翔一丘壑。",
            "刺天見羣飛，老氣鼓不作。",
            "客來傳好音，重會欣有約。",
            "追隨忽幾月，至哉天下樂。",
            "亦知僊凡異，所向終落落。",
            "分飛又茲始，後會杳難度。",
            "歸從浮丘侶，爲我試商略。",
            "雖愧毛骨凡，頗亦志念慤。",
            "願乞刀圭劑，一洗性昏濁。",
            "從君清都游，共聽鈞天樂。"
        ],
        "title": "送胡伯量",
        "id": "2e4de856-57b9-43a6-bae3-619ef554fed5"
    },
    {
        "author": "劉宰",
        "paragraphs": [
            "折臂最小兒，骨聳顙微廣。",
            "弗說螺螄小，可以吞大象。",
            "那敢謂其然，且幸日稍長。",
            "顧似陶家郎，智識殊不爽。",
            "强令侍師席，跳踉繞函丈。",
            "胡能辨滋味，舍魚取熊掌。",
            "但見蔬菓列，攫取如技癢。",
            "嘉餽得虎臠，新獵出林莽。",
            "對之懶下箸，殺氣猶可想。",
            "呼兒食之既，睥睨尚來往。",
            "饕餮我所羞，跌蕩或稱賞。",
            "服猛豈渠能，過奬謝吾黨。",
            "深慚如敝帚，有誤千金享。"
        ],
        "title": "次聖與小兒啖虎脯篇",
        "id": "f9a98ede-846b-450f-b9ab-0354ce6e8f06"
    },
    {
        "author": "劉宰",
        "paragraphs": [
            "環坐正無悰，駢頭得嘉餽。",
            "鮮明訝銀尺，廉纖非蠆尾。",
            "肩聳乍驚雷，腮紅新出水。",
            "芼以薑桂椒，未熟香浮鼻。",
            "河魨愧有毒，江鱸慚寡味。",
            "更咨座上客，送歸煩玉指。",
            "飣餖雜青紅，百巧出刀匕。",
            "翩翩鶴來翔，粲粲花呈媚。",
            "頗疑壺中景，髣髴具盤底。",
            "又疑三神山，幻化出人世。",
            "更於屬饜餘，想像無窮意。",
            "知君束裝冗，不敢折簡致。",
            "厚賜何可忘，因筆聊舉似。"
        ],
        "title": "走筆謝王去非遣餽江鱭",
        "id": "00cbb915-e1f0-4c50-b390-5d39c3b4f9cf"
    },
    {
        "author": "劉宰",
        "paragraphs": [
            "多病早休官，自是臺無餽。",
            "東門享鶢鶋，寧若龜曳尾。",
            "有酒可斟酌，有力給薪水。",
            "朗詠淵明詩，如斲郢人鼻。",
            "所期免朝饑，敢幸嘗異味。",
            "大胾來隣邑，細縷出纖指。",
            "一見喜折屐，三思食失匕。",
            "珍非我可常，竈非吾敢媚。",
            "胡可狥口腹，有若囊無底。",
            "諸君有用學，土苴足經世。",
            "龍肝與鳳髓，何求不適意。",
            "此豈費萬錢，正自不難致。",
            "貴賤理則殊，氣味固相似。"
        ],
        "title": "再韻爲鱭鱠虎臠解嘲",
        "id": "cf821398-6872-46d0-80b5-c2c852159afd"
    },
    {
        "author": "劉宰",
        "paragraphs": [
            "巨浸邑東南，西北起培塿。",
            "意恐七澤翻，遺此鎮其後。",
            "我來雪霜降，陽和開歲首。",
            "平波十萬頃，如鏡照妍醜。",
            "尚想雷霆擊，水立蛟龍走。",
            "微此一抔土，羣生魚鱉久。",
            "山人豈解此，采掇競薪槱。",
            "飛香識早梅，柴門深處有。",
            "攀條情正濃，催歸回鷁首。",
            "幽懷殊未愜，陶寫頼詩友。",
            "春事甫權輿，重來多載酒。",
            "會有不速客，带索老榮叟。"
        ],
        "title": "次劉聖與遊土山韻",
        "id": "c83be8b5-8b9f-4283-9e74-4add7dda3a9c"
    },
    {
        "author": "劉宰",
        "paragraphs": [
            "達官須親民，未竟法應再。",
            "昔君治姑孰，報政甫初載。",
            "桃李春正華，風木養不待。",
            "至今田里間，往往誦遺愛。",
            "薦章交公車，夷塗了無礙。",
            "自詭更治民，得邑仍勇退。",
            "坐看積薪上，笑謝及瓜代。",
            "赤縣官山陰，銅章喜重佩。",
            "平湖带城郭，崇山鎮溟海。",
            "道中勤顧接，何者非勝槩。",
            "鵞池湛清漣，蘭亭霏翠靄。",
            "溪流西走剡，夜雪曾訪戴。",
            "此地君故家，舊游詳往載。",
            "公餘信足樂，俗敝良可嘅。",
            "盜販人鬭狠，淫祀家禳禬。",
            "緩縱固不可，激之或生害。",
            "厥田惟中中，厥賦上上倍。",
            "豪家窘輸送，勺合無容貸。",
            "貧家慣逋負，符移費追逮。",
            "行之苟失中，上下交怨懟。",
            "臺府相鼎立，征求常意外。",
            "稽違速譴呵，抑絕虞冒昧。",
            "犴獄當盡心，夜寄或百輩。",
            "去來不敢詰，猶豫即招悔。",
            "譁徒陷平民，更欲脫有辠。",
            "朝方得其情，莫祈當路改。",
            "過客紛如織，刺口說行在。",
            "丐求小不愜，百計工組繢。",
            "我知夫子心，此去專勞來。",
            "豈其懾聲勢，左盼而右睞。",
            "然須處心平，更須臨事耐。",
            "勿恃事理直，抗論多慷慨。",
            "勿謂氣類同，不虞趨嚮背。",
            "先入勿偏聽，未信勿忠誨。",
            "小遲歲月間，足致治平最。",
            "庶策三載勳，亟應千齡會。"
        ],
        "title": "分韻送王去非之官山陰得再字",
        "id": "bed2e526-f7f0-4ba2-98ea-82fb75ad22e7"
    },
    {
        "author": "劉宰",
        "paragraphs": [
            "之子雲霞居，地隔千萬山。",
            "三年三過我，一見一開顔。",
            "袖出西游編，字字破天慳。",
            "可憐東門享，不及海上閒。",
            "後會不可期，天步方艱難。",
            "贈別可無言，鳥倦宜知還。",
            "白髮暮倚閭，山空水潺潺。",
            "道逢兩倫魁，風采照人寰。",
            "出處各有適，爲問二者間。",
            "李周兩太史，筆削凜二班。",
            "爲問靜中得，何方濟時艱。",
            "老我疾病餘，癙憂涕空潸。",
            "回鴈可寄書，勿諉殆且煩。"
        ],
        "title": "送王深道歸黄巖雲霞居并簡李微之周子靖吳毅夫蔣良貴",
        "id": "dffdde2f-2981-40fc-82e7-a49a782d70d9"
    },
    {
        "author": "劉宰",
        "paragraphs": [
            "定夫江海士，瘦骨如臞仙。",
            "翩然及吾門，不假左右先。",
            "我方厭塵埃，一笑喜相延。",
            "肩懸兩破囊，既見始解纏。",
            "我欲具杯酒，割雞烹小鮮。",
            "自言乃長齋，不受世葷羶。",
            "少休入西山，幽尋徧崖顛。",
            "山空四無人，白眼問青天。",
            "洞口得老翁，守死易一編。",
            "高談慰寂寞，其然豈其然。",
            "去去不忍別，解衣示勤拳。",
            "及歸已彌旬，爲我少留連。",
            "道逢一病媼，背僂兩足攣。",
            "津頭見羈旅，數口依敗船。",
            "料理窮晨昏，奔走環市廛。",
            "足攣不良行，結廬倚牆垣。",
            "船敗不可航，買舟捐萬錢。",
            "爲慮極靡密，要使終安全。",
            "詰旦擬東還，既夕重周旋。",
            "嗟子塵外客，而結區中緣。",
            "吾衰不能爾，愧汗與涕漣。",
            "或疑破囊中，探用若流泉。",
            "子豈費長房，一壺掛簷前。",
            "或疑瞿曇老，濟世法無邊。",
            "勤君爲此來，昏頑警沈綿。",
            "君師魯東家，二說當捨旃。",
            "理一而分殊，先儒有遺言。",
            "君歸更商略，書來慰殘年。"
        ],
        "title": "贈江西吳定夫",
        "id": "6b7ffb3f-a661-4ec3-b30a-de3c345adb46"
    },
    {
        "author": "劉宰",
        "paragraphs": [
            "我欲遊廬山，江長水茫茫。",
            "我欲謁弘齋，老去力不遑。",
            "羨子勇決策，去若飛鴻翔。",
            "及登夫子門，必升夫子堂。",
            "想見七十翁，神清氣揚揚。",
            "客來語時事，慷慨激中腸。",
            "客去竟無言，高歌詠虞唐。",
            "子行當寄書，欲言浩難量。",
            "問我今何爲，爲言老農桑。",
            "論交四十年，會短別苦長。",
            "至今風雨夜，晤語思對床。",
            "所幸天壤間，日月同輝光。",
            "何妨一寸心，千里遥相望。",
            "小蟹有益友，勁氣摩穹蒼。",
            "及其即之溫，百卉粲朝陽。",
            "特苗天所扤，雙鳥鳴相將。",
            "閩嶠幾時歸，猿鶴久悲涼。",
            "憑將一語寄，毋使三徑荒。"
        ],
        "tags": [
            "庐山"
        ],
        "title": "送潘兄謁李弘齋",
        "id": "ceacdb99-377f-4157-b68a-07dbc9588b0a"
    },
    {
        "author": "劉宰",
        "paragraphs": [
            "投閒三十年，日與木石俱。",
            "暮景際休明，搜羅逮樵漁。",
            "洪造賜甄收，羣公交薦書。",
            "殷勤奉明詔，婉孌辭田廬。",
            "一寒不自揣，五窮暗揶揄。",
            "行行步京畿，迎勞多軒車。",
            "眼青見故人，皆歎此老臞。",
            "形容不自惜，奈此氣昏愚。",
            "席間迷舊識，筆底誤新書。",
            "十目所共睹，一語良非虛。",
            "儻昧知止戒，不反田園居。",
            "去去入脩門，蹇步接天衢。",
            "深虞眩聞見，狂易滋發舒。",
            "籲天寫真情，浩歌賦歸歟。"
        ],
        "title": "吳門道歸書懷",
        "id": "c56d7b0c-5a9f-4973-b18e-8fbcc7153768"
    },
    {
        "author": "劉宰",
        "paragraphs": [
            "君家九華山，山翠常在目。",
            "雞犬聲相聞，山腰幾隣曲。",
            "本固枝葉蕃，無若君之族。",
            "當年紫橐翁，一念要親睦。",
            "俸餘不自有，買田徧谿谷。",
            "計口給之食，昏旦常陸續。",
            "吉凶更資助，常使有餘畜。",
            "只今大江南，盛事君家獨。",
            "君歸廣此意，勝處新卜築。",
            "周遭植名花，中間敞家塾。",
            "少長驅之學，毋間親疏屬。",
            "庶幾子又孫，更衍無窮福。",
            "亦使紫橐翁，百世流清馥。"
        ],
        "tags": [
            "九华山"
        ],
        "title": "贈九華程兄",
        "id": "eefeb99c-ebc9-4974-9670-07615da8d882"
    },
    {
        "author": "劉宰",
        "paragraphs": [
            "向來肉食昧遠謀，坐談欲復千古讎。",
            "良平不逐勝詭游，毛錐竟作書生羞。",
            "楚山蒼蒼楚水流，甲光向日金鱗稠。",
            "酒闌一笑看吳鈎，將軍意氣傾九州。",
            "先生身短智則脩，百鍊可使繞指柔。",
            "安邊端藉帷幄籌，泮宮還獻馘與囚。",
            "英聲南來動冕旒，貂蟬未必生兜鍪。"
        ],
        "title": "送王穎叔分教山陽",
        "id": "38fca92e-878a-4877-a2ed-fbc215a2e3e6"
    },
    {
        "author": "劉宰",
        "paragraphs": [
            "老人抱甕真拙謀，五利多方無一讎。",
            "嗟予老矣盍倦游，犢鼻豈恤王孫羞。",
            "舍西白鳥湛清流，舍東古木鳴蟬稠。",
            "晚風徐來月一鈎，從渠飛鳶墮炎州。",
            "君門有詔道阻脩，饑來聊復擷芳柔。",
            "諸君行矣攄良籌，鍾儀不慮南冠囚。",
            "野人何自瞻前旒，所願邊封脫兜鍪。"
        ],
        "title": "再韻謝和章之辱",
        "id": "735ff23f-6fda-488a-a9e8-03061dd930e0"
    },
    {
        "author": "劉宰",
        "paragraphs": [
            "由來道同相爲謀，利交始合終相讎。",
            "灌竇空如父子游，耳餘莫刷千古羞。",
            "臞張不與俗同流，常棣相輝華萼稠。",
            "侯生得句魚上鈎，句法不減韋蘇州。",
            "王子簡古師穆脩，時亦枯枝蔓新柔。",
            "坐談不知改更籌，絕勝雙鳥各處囚。",
            "可能無策上凝旒，夕烽猶照萬兜鍪。"
        ],
        "title": "再用韻呈同席者",
        "id": "38ee43d5-6685-4518-bf17-cecfbfd3f904"
    },
    {
        "author": "劉宰",
        "paragraphs": [
            "平波淺草橫塘路，曾挽扁舟衝急雨。",
            "朱顔綠鬢氣崔嵬，欲斥九關揮玉女。",
            "萬古功名付汗青，九天光寵生門戶。",
            "邯鄲一夢兩周星，霜壓孤蓬日始晴。",
            "風樹不停身已老，病容衰鬢鬼猶驚。",
            "東烏西兔自昏曉，北來南征幾時了。",
            "海上欲覓安期瓜，山間却值孫登笑。",
            "澤畔殷勤訊漁父，掉頭不言吾已悟。",
            "蚤求富貴晚長年，老少不同均計誤。",
            "連年旱魃失祈禳，人肝不厭犬豕腸。",
            "今年稻肥家有酒，萬事且付無何有。"
        ],
        "title": "舟過橫塘有感",
        "id": "f6be5dea-9ceb-4464-84a0-c8b9858b396f"
    },
    {
        "author": "劉宰",
        "paragraphs": [
            "退之抗表出潮陽，高風萬世爲美談。",
            "衡開雲氣偶然爾，浪占顯晦吾所慚。",
            "皇華使者課第一，詔歸臺省陪朝參。",
            "獻疏豈止一痛哭，引去自言七不堪。",
            "留行隠几卧不應，一麾出守天西南。",
            "利名百念已灰冷，掃除不盡山水貪。",
            "行遍金焦到茅阜，知有佳處須窮探。",
            "春花秋葉事已過，惟有山髮呈䰐鬖。",
            "山神頗亦愧岑寂，夜奏萬谷笙鐘酣。",
            "起看瓊樹繞琳宇，更馳玉馬無停驂。",
            "子猷好事古無比，雪中求往固所諳。",
            "青鞋直上最高頂，天風縹緲吹楩楠。",
            "兩峯相對如拱立，上公衮冕朝子男。",
            "羣山斂退就平地，滅沒不見如紀譚。",
            "巨浸東連大洋海，浩蕩直與天涯涵。",
            "却顧淮源赤山下，僅若覆水盈罃甔。",
            "久留不奈景清絕，山腰下轉臨深潭。",
            "客來客去泉自湧，可能喜笑靜中含。",
            "嵌崖往往記遺蹟，舊雨剝蝕苔蘚篸。",
            "客懷感此重太息，學仙便欲老石龕。",
            "癡狂正復自譏笑，曠望聊爾依精藍。",
            "元符舊事不可問，翠微傑觀猶耽耽。",
            "有田連阡不輸稅，飽食豈計皇恩覃。",
            "渠儂不知游子恨，寶鑰屢啟彫龍函。",
            "留連信宿苦未厭，一笑相屬樂且湛。",
            "龐眉道士庸中佼，成書自許窺老聃。",
            "扣門有問不得吐，退自包裹如春蠶。",
            "髯李於書頗涉獵，醫卜並試仍多婪。",
            "提携瓶酒味苦短，黄獨屢薦山肴甘。",
            "坐談衮衮不知曉，林杪忽送鐘聲韽。",
            "人生離別易感愴，况我垂白今毿毿。",
            "明朝日出山下路，宿雲散盡開晴嵐。",
            "君歸千騎圍晝錦，我留古木繚茅庵。",
            "期君再整沖天翼，老我甘作書中蟫。"
        ],
        "title": "代賦三十韻呈李果州",
        "id": "56b1e815-b4aa-461f-b091-6b2d9fb0af15"
    },
    {
        "author": "劉宰",
        "paragraphs": [
            "我居市北子市南，中間萬口喧春蠶。",
            "子來自南我自北，繚繞東西厭匍匐。",
            "塊坐不言中有得，谷鳥一聲驚晝息。",
            "翻然却念友多聞，獨有君家好弟昆。",
            "嘯軒團團朝至昏，古往今來入討論。",
            "興來握手眇乾坤，一鼓平沙萬馬奔。",
            "隔牆更喚符夫子，青眼相看忘汝爾。",
            "金丸屢墮銅壺冰，欲竟書囊了無底。",
            "不辭勇往問荀陳，脩竹亭前一欠伸。",
            "朝來好語聞行人，老龍駕雨上天津。"
        ],
        "title": "畏雨不出簡張端袤昆仲符伯壽諸兄",
        "id": "cc3800a4-4e79-4fae-969b-06b1fe7a3d09"
    },
    {
        "author": "劉宰",
        "paragraphs": [
            "髯李魁然玉抱璞，淡陳蕭散出林鶴。",
            "華陽洞口笑相逢，天風自奏鈞天樂。",
            "飛雲出岫本無心，大隠不必皆山林。",
            "朱絃自振山水音，王喬梅福古猶今。",
            "君不見洛之南涯溫生北涯石，明月灘頭弄澄碧。",
            "河陽御史一張羅，曉猿自掩松關寂。",
            "久旱得雨方一犁，山南種豆猶其時。",
            "山僮倚擔遲君歸，語君雨過黄獨肥，亦有晚笋穿疎籬。",
            "急歸燒笋煮黄獨，北山移文可無續。"
        ],
        "title": "速陳李二居士還茅山",
        "id": "2f5d44ae-6e3e-42f7-82ed-4558a6a7dc16"
    },
    {
        "author": "劉宰",
        "paragraphs": [
            "西崗水與洮湖通，脩梁自昔橫西東。",
            "百年興廢人不同，誰其記者竹庵翁。",
            "喜君架木續前功，朝曦夕照明垂虹。",
            "地脈不斷和氣鍾，紆朱曳紫還家風。",
            "邂逅歸來一畝宮，幽花野草迷青紅。",
            "躬耕會有年穀豐，笑詠五柳卑揚雄。",
            "可但日高花影重，羅帷醉起酣笙鐘。"
        ],
        "title": "喜西崗橋成并書邦美東西橋記後",
        "id": "576eecf9-792d-488d-b460-ce7c23aab4da"
    },
    {
        "author": "劉宰",
        "paragraphs": [
            "詩筒四出走中涓，詩句萬選如青錢。",
            "曰余借舟期七賢，共嗅梅花咀芳鮮。",
            "津頭幾度喚長年，晝眠乃若經笥邊。",
            "舉頭急雪風中旋，瞪視不見山之巔。",
            "八窗玲瓏繡佛前，同來且結西方緣。",
            "小軒宛若壺中天，玉琴不斷雨聲傳。",
            "諾君再宿余敢愆，從君索句發春妍。"
        ],
        "title": "和劉聖與顧龍山約客韻",
        "id": "95be08ef-4f67-490c-b39d-6665dc668607"
    },
    {
        "author": "劉宰",
        "paragraphs": [
            "章泉先生虎豹章，餘子駭逐狐兔藏。",
            "少陵遊不返衡湘，孤吟風月老林塘。",
            "鴐鵞不送我置傍，悵望空勞水一方。",
            "廣文別日天未霜，殷勤寄音示無忘。",
            "新詩寫作鴻鴈行，憐我病骨猶嵇康。",
            "續貂聊復寄歸航，宮牆百雉如金湯。",
            "登門歲月知何當，江湖極目煙波滄。"
        ],
        "title": "寄和趙章泉",
        "id": "b8992ca4-420e-4473-b353-6acdd0107a5b"
    },
    {
        "author": "劉宰",
        "paragraphs": [
            "天下江山推第一，多景名樓信端的。",
            "君家正占多景前，第一風光環燕席。",
            "梁邑歸來縣債了，驊騮得路乾坤小。",
            "錦衣聊復效晝游，戶庭鬰葱佳氣繞。",
            "手栽松菊成三徑，更敞軒楹臨綠沼。",
            "客來寧厭馬喧櫪，夜宴不知雞戒曉。",
            "辟書聞又上公車，連帥親題仲舉輿。",
            "只今淮上未安集，二虜南望猶睢盱。",
            "要知兩淮須保障，保障一撤長江孤。",
            "邊臣之慮不及此，但知椎剝供苞苴。",
            "紅女去機農釋耒，荆榛滿野號鼪鼯。",
            "君官其間踰十載，洞識本末知盈虛。",
            "願君亟分刺史符，稍回和氣還邊隅。",
            "盡收徂詐入赤籍，有功必賞罪必誅。",
            "招來耕桑徧隴畝，撫摩一意淪肌膚。",
            "人知親上死其長，荷戈不憚供前驅。",
            "闞如當道卧於菟，犬羊遯走寧復餘。",
            "更歸未用師黄石，且侍玉皇香案側。",
            "不惟文武見全才，要與清朝分淑慝。"
        ],
        "tags": [
            "长江"
        ],
        "title": "寄呈王浩翁府判",
        "id": "e8a9e679-c419-45d3-a792-9441c04d1ed2"
    },
    {
        "author": "劉宰",
        "paragraphs": [
            "靖州風物最五溪，畬田歲入人不饑，淘沙得金遨以嬉。",
            "瘴煙不逐嶺雲西，六花瑞臘春臺熙，尤便逐客過往稀。",
            "理亂黜陟了不知，夫子豈欲居九夷，要尊主勢扶時危。",
            "有言不用時我違，翻然不受好爵縻，向來鄉行誰可睎。",
            "平生易名慕者誰，蘇陳凜凜百世師，畏塗萬折甘如飴。",
            "求仁得仁固其宜，大明當天照隠微，直前一疏可忘之。",
            "江湖後會端有期，暗香微動寒梅枝，臨別不用長嗟咨。"
        ],
        "title": "送魏華甫侍郎謫靖州",
        "id": "fb47a8e8-6265-40ed-8f13-9213143f2781"
    },
    {
        "author": "劉宰",
        "paragraphs": [
            "東溟之水浩無窮，蜀江滾滾來朝宗。",
            "聖神天子坐法宮，日月所照梯航通。",
            "君才當代相如雄，雲煙落紙聲摩空。",
            "西來闡教臨辟雍，冠带濟濟如雲從。",
            "力排黨論開至公，鳳鳴駭矚朝陽桐。",
            "太常正徯肅臣工，歸舟却泝蜀江風。",
            "蜀天萬里車書同，不應一士無留中。",
            "篙師捩柁毋匆匆，趣回有詔紫泥封。"
        ],
        "title": "送王常博歸蜀",
        "id": "7fdd98c0-42f7-41fe-bbc6-411cf40453d4"
    },
    {
        "author": "劉宰",
        "paragraphs": [
            "一年三伏秋後前，大火更借炎官權。",
            "竹林杖屨北窗眠，君方陸走水行船。",
            "君言半世苦迍邅，一官遲次安且便。",
            "瓜時驟及非偶然，今我不往人爭先。",
            "交承久宦思田園，側身東望心悁悁。",
            "民情厭舊期改絃，今我不往人煩冤。",
            "左符再下催行軒，欲挽君留胡得焉。",
            "君才明敏性靜專，天府四舉賢書連。",
            "民淳不假綵棒懸，定知學子來差肩。",
            "酌君薦藕侑新蓮，青白不受汙塗遷。",
            "贈君以筆并吳牋，官閒鐵硯勤磨研。",
            "敬亭山下有臞仙，耕雲釣雪老林泉。",
            "癢疴預欲知民編，少屈從之古道邊。",
            "長官報政將朝天，集英唱第吾同年。",
            "賸欲因君寄短篇，有言不盡中勤拳。",
            "相逢一笑開初筵，爲說故人今白顛。"
        ],
        "title": "奉送符伯壽尉太平",
        "id": "efc91dc1-a300-4b42-b153-720dfb88a7b1"
    },
    {
        "author": "劉宰",
        "paragraphs": [
            "長江之水西南來，江北江南圖畫開。",
            "君從何處得此景，錦帆似泛長江回。",
            "槎牙老樹連荒島，兩兩人家出林杪。",
            "鷗飛欲下洲渚寬，雲橫不斷關山杳。",
            "圖窮雙嶼金焦峙，仙宮縹緲浮寒水。",
            "柂樓捩轉吳波平，閶闔中天日月明。"
        ],
        "tags": [
            "长江"
        ],
        "title": "題解生山水圖",
        "id": "58458993-0b7b-45cb-a70e-db0a8d3a53ee"
    },
    {
        "author": "劉宰",
        "paragraphs": [
            "華陽洞口玉糝羊，世人傳得神人方。",
            "雪團入口桂椒香，能令老者壽而康。",
            "瑶池玉佩正丁當，箬包聊薦九霞觴。",
            "世言神仙不鮮食，初平山中果何物。",
            "桃源更有避秦人，割雞爲黍迎來賓。"
        ],
        "title": "玉糝羊歌",
        "id": "05738778-bad2-4849-bd58-fb5c010bde54"
    },
    {
        "author": "劉宰",
        "paragraphs": [
            "采石江頭風晝息，掀天雪浪平如席。",
            "沿崖小泊客心寬，攀蘿曾看望夫石。",
            "天涯望斷人不歸，露寒猶想淚霑衣。",
            "爭似石翁携石姥，年年對峙夾岡道。",
            "人歸人去我何心，雨沐風餐人自老。",
            "比翼鳥，連理枝。",
            "年多物化徒爾爲，長生殿裏知不知。"
        ],
        "title": "石翁姥",
        "id": "25c236d9-ec5a-4cc8-9642-e1dcaad0788a"
    },
    {
        "author": "劉宰",
        "paragraphs": [
            "儀真在昔發運司，承平舊事猶可稽。",
            "歲漕東南六百萬石米，自淮入汴趨京師。",
            "周原六轡光陸離，建臺想像因遺基。",
            "水浮陸走舟車馳，轉輸十九資殘寇。",
            "古今事異吁可悲，民力已困國不支。",
            "長才入幕宜深思，皇華使者須良規。"
        ],
        "title": "送趙居父入淮東漕幕",
        "id": "099e301f-eb3f-43c0-a471-9ac5c6050841"
    },
    {
        "author": "劉宰",
        "paragraphs": [
            "昨日雅鳴繞庭樹，道上行人色驚懼。",
            "試呼行者問如何，身爲戶長催殘稅。",
            "稅殘自昔稱難理，三年尤非四年比。",
            "加之逐保有逃戶，每一申明官長怒。",
            "人逃信矣田不逃，其奈逃田不知處。",
            "厥初經界失區畫，比近立租相什伯。",
            "大家置産錢欲輕，小家鬻産價欲增。",
            "上田只割下田賦，賦存田盡因逃去。",
            "或因土瘠遂流移，歲久田侵人不知。",
            "更有鄉胥迫科抑，多推少割隨胸臆。",
            "民愚而神難盡欺，往往增入逃戶籍。",
            "以茲逃戶日增多，戶長蚩蚩奈若何。",
            "向來差役多輕重，戶長之中中産衆。",
            "比來里正多義役，各欲供須有全力。",
            "搜羅中産無孑遺，戶長人人家四壁。",
            "官司禱雨徧明神，施行寬政蠲房緡。",
            "房緡僅可寬游手，那得實惠霑農民。",
            "千錢代輸猶可出，今日方輸又明日。",
            "父兮母兮叫不聞，遺體鞭笞同木石。",
            "日日雅鳴期會到，血洒公庭深不掃。",
            "遂令著處聽雅鳴，魂飛魄散心如擣。",
            "和氣致祥乖致異，已甘旱魃來爲祟。",
            "忽驚雅散鵲交飛，高枝報喜仍低枝。",
            "萬口懽呼聲動地，府今盡放三年稅。",
            "曳鈴走卒天上來，立張大牓當衢市。",
            "黠胥駭愕頓兩足，戶長仰天攢十指。",
            "瘡痍未愈失呻吟，感激過深仍涕淚。",
            "又說新租亦寬限，四年舊欠寧不爾。",
            "亦知經賦難逭責，少紓庶可容催索。",
            "使君從善真如流，仁人之言爲慮周。",
            "畫諾一時良易易，幾人共拜更生賜。",
            "人意會同天意感，急足未回時雨至。",
            "始知此術勝祈禳，開闔陰陽俄頃耳。",
            "何妨甘澤尚愆期，我作此詩禱告之。",
            "象龍可仆蜥蜴縱，蛟龍自起霹靂隨。",
            "謂予不信難强語，請驗吾邦今日雨。",
            "詩成欲謝更有祈，新租輸送此其時。",
            "分科本色歸上戶，細民勿使折納遲。",
            "四年逃閣尚充數，積弊那能倉卒去。",
            "且應除豁見真的，孰恃强梁敢逋負。",
            "若然民病八九瘳，閒暇何妨版籍修。",
            "推排得人弊可見，逃租十失五可收。",
            "更令義役廣前制，戶長里胥同一體。",
            "庶幾二役適均平，不使貧民偏受敝。",
            "豈惟澍雨快一朝，縱有凶年皆樂歲。",
            "報喜不惟乾鵲噪，丈人屋上烏亦好。"
        ],
        "title": "雅去鵲來篇",
        "id": "65df97a4-f53d-4fc3-b827-aebd5e043c0e"
    },
    {
        "author": "劉宰",
        "paragraphs": [
            "非崖非巔，壁立蒼然。",
            "野花炯炯媚朝日，樛木繚繞棲寒煙。",
            "歸乎歸乎，幽深此便。",
            "居乎居乎，市聲晝喧。",
            "紛去住於吾心，定取舍於吾言。",
            "竹色一軒秋雨後，荷花十里晚風前。",
            "錦城不似還家樂，獨立津頭欲問船。"
        ],
        "title": "秋日題儀真寓廨時秩滿俟代",
        "id": "d0ebfe9d-5e5a-4e0f-8491-58da975eda16"
    },
    {
        "author": "劉宰",
        "paragraphs": [
            "野有犬，林有烏。",
            "犬餓得食聲咿嗚，烏驅不去尾畢逋。",
            "田舍無煙人跡疎，我欲言之涕淚俱。",
            "村南村北衢路隅，妻喚不省哭者夫，父氣欲絕孤兒扶。",
            "夜半夫死兒亦殂，屍橫路隅一縷無。",
            "烏啄眼，犬銜鬚，身上那有全肌膚。",
            "叫呼伍伯煩里閭，淺土元不蓋頭顱。",
            "過者且勿嘆，聞者且莫吁。",
            "生必有死數莫吁，饑凍而死非幸歟。",
            "君不見荒祠之中荆棘裏，臠割不知誰氏子。",
            "蒼天蒼天叫不聞，應羨道旁饑凍死。"
        ],
        "title": "野犬行",
        "id": "60666865-8438-4e18-83a5-be0b0f789aee"
    },
    {
        "author": "劉宰",
        "paragraphs": [
            "市有虎，毋妄言。",
            "當關虎士森戈鋋，市上一呼人駕肩。",
            "虎雖猛，那得前。",
            "市有虎，言非妄。",
            "君不見左馮諸邑天下壯。",
            "斧斤聲斷林壑空，猛虎通衢恣來往。",
            "食人肉，飲人血，沈痛積冤何可說。",
            "凝香堂上紫煙浮，風流太守憂民憂。",
            "一朝下令開信賞，藉皮枕骨彌山丘。",
            "虎已滅，人患絕，夜永猶聞泣幽咽。",
            "泰山之側如可居，子後夫前甘死別。"
        ],
        "tags": [
            "泰山"
        ],
        "title": "猛虎行",
        "id": "b2c7e12b-98cb-4a42-ad79-60aeb549c516"
    },
    {
        "author": "劉宰",
        "paragraphs": [
            "五湖浩蕩平沙暖，病鶴摧頹翅翎短。",
            "萬里空懷宿昔心，忘機已結沙鷗伴。",
            "華表飛來遼海仙，人間嘉會恰千年。",
            "一聲嘹唳九關傳，虎豹辟易不敢前。",
            "盡推同類遊鈞天，浮丘王喬相後先。",
            "縹緲遺音墮雲際，應念沙頭苦憔悴。",
            "欲令弱羽更軒昂，共駕飛廉騎六炁。",
            "瑶池飲，芝田戲，五湖回首皆塵世。",
            "菰米熟，藕花鮮，五湖秋色正相便。",
            "寄聲青鳥謝勤拳，摧頹病鶴那能然。"
        ],
        "title": "病鶴吟上黄尚書",
        "id": "229752db-2c70-4062-92ee-3175143e163e"
    },
    {
        "author": "劉宰",
        "paragraphs": [
            "前驅十里旌旗紅，後騎蹀躞如游龍。",
            "綺窗阿閣最深處，歸來燕坐圍香風。",
            "不如理掾吳夫子，岸幘高吟酒一中。",
            "嵩少山頭渭水邊，耕雲釣月老林泉。",
            "巢由不生沮溺死，魚蝦麋鹿俱忘年。",
            "不如理掾吳夫子，安閒寄傲庭西偏。",
            "富貴誠可樂，幽棲端足尚。",
            "牽黄復出上蔡門，李斯悔殺爲秦相。",
            "介推有母須求祿，不應決意歸綿上。",
            "吳夫子，聽我歌。",
            "當朝劍佩冠峩峩，趨營未免傷天和。",
            "古來隠者亦已多，潔身亂倫如彼何。",
            "君今非仕亦非隠，京塵不染白玉珂。",
            "青衫從事今十載，萬事忘懷真實在。",
            "但令堂上笑平反，豈計庭前羅翠黛。",
            "是中不減山中樂，底用青鞋游物外。",
            "吳夫子，吾所敬。",
            "兼隠名齋足相稱，誰其尸之勾漏令。"
        ],
        "title": "吳子隆兼隠齋歌",
        "id": "9e91c53f-c4c5-4978-992d-47700b6e6417"
    },
    {
        "author": "劉宰",
        "paragraphs": [
            "君不見細柳將軍專號令，壁門不受天子命。",
            "又不見隆中將畧天下奇，屈致不可就見之。",
            "丈夫意氣類如此，達則守官窮守己。",
            "齋壇未築國士去，軍令已申美人死。",
            "王翦定須六十萬，李牧必遵前日軌。",
            "掃門求見齊舍人，魏勃妄庸何足使。",
            "武皇踞厠對衛青，淮南君臣暗歡喜。",
            "寥寥古道不復見，後來捷徑何紛紛。",
            "炙手儻可熱，舐痔未爲勤。",
            "金珠要結徧奴隸，鈇鉞倒置由他人。",
            "傲將軍，今無矣。",
            "杜預苞苴通貴近，裴度浮沉聊卒歲。",
            "兩賢屹立尚如斯，噲等區區焉足計。",
            "傲將軍，今有之，我得見之喜可知。",
            "行年六十未爲老，三衙致位官非卑。",
            "毛錐子，毋我欺。",
            "妙年手折桂林枝，長鎗大劍爾胡爲。",
            "十載安邊功，書遍太常旗。",
            "周宣方歌境土復，吉甫已賦明哲詩。",
            "詔書星斗爛，馹騎風雷馳。",
            "平生許國心，日莫恐倒施。",
            "皂囊九扣閽，山立志不移。",
            "時携一樽酒，山水自娛嬉。",
            "傲將軍，誰與同。",
            "子真已去吳門市，杜陵不見天隨翁。",
            "頼有倜儻朱，杖屨時相從。",
            "虎丘山頭弄明月，姑蘇臺上吟清風。",
            "爲樂良有極，大義終無窮。",
            "謹勿扁舟載西子，有時獵渭占非熊。"
        ],
        "title": "傲將軍歌贈周叔子馬帥",
        "id": "bb533e4d-9c0c-49d4-8de3-f142a904226f"
    },
    {
        "author": "劉宰",
        "paragraphs": [
            "君不見流金鑠石氣如焚，巫祝並禱天不聞。",
            "霶霈一雨洗乾坤，膚寸而合山中雲。",
            "又不見疾雷破山風助勢，八表同昏天地閉。",
            "峯頭一抹斂歸雲，赫日當空鬼神避。",
            "祇今歲杪雪霜餘，得向巖前自卷舒。",
            "等閒且伴幽人宿，明日春回須雨足。"
        ],
        "title": "代同游者賦宿雲軒呈李果州",
        "id": "26002f29-b069-40b4-910a-82267b7f3d19"
    },
    {
        "author": "劉宰",
        "paragraphs": [
            "辟書朝東來，海上便擬尋蓬萊，坐令斥鹵皆春臺。",
            "辟書暮西至，頒春又擬陪千騎，江水江花盡和氣。",
            "浮屠將就要合尖，洊雷喚起蟄中潛，東西惟命夫何嫌。",
            "諸么爭令出門下，意豈專爲一日雅。",
            "君姿秀整氣清遒，露華凝曉月澄秋。",
            "胸中武庫森戈矛，筆下倒瀉三峽流。",
            "甘泉持橐侍凝旒，青氊舊物唾手收。",
            "幡然正應側席求，東行西行寧久留。",
            "祖帳馳華軒，嗟余守環堵。",
            "贈言古有證，臨分敢無語。",
            "紛紛曳紫腰黄金，儼然望之真天人。",
            "萬世在其後，念之徒酸辛。",
            "富貴誠可樂，名義吁可畏。",
            "此意儻無忘，鴈來頻寄字。"
        ],
        "title": "送趙玉甫赴穿山鹽場",
        "id": "ac8ce6fc-1eca-4af8-b633-091ef5bf4409"
    },
    {
        "author": "劉宰",
        "paragraphs": [
            "仰觀山糢糊，俯視山歷歷。",
            "見卑不見高，此恨通今昔。",
            "觀者笑且言，畫手非用力。",
            "安知畫工心獨苦，世上悠悠幾人識。",
            "君看白練飛，杳不見來跡。",
            "疑從九霄中，直下恣噴激。",
            "六月天無風，大暑鑠金石。",
            "此景獨清涼，飛雪灑石壁。",
            "此豈銀河翻，餘派墮空碧。",
            "抑豈龍門決，洪波注八極。",
            "方知畫者心，不止存目擊。",
            "山上更有山，去天不盈尺。",
            "丹崖與翠巘，羣仙所游息。",
            "煙雲不可到，日星在几席。",
            "甘露被草木，醴泉出巖隙。",
            "流落人間者，萬派祇餘瀝。",
            "知畫豈予能，因畫重悽惻。",
            "聖賢言外意，未可紙上得。",
            "所以說詩者，要在以意逆。",
            "安得畫外觀山人，共向書中探端的。"
        ],
        "title": "觀瀑布圖",
        "id": "61067418-3f83-47f0-b347-2724b5f73589"
    },
    {
        "author": "劉宰",
        "paragraphs": [
            "乳母夜深紉故衣，針墮兒側姥不知。",
            "兒膚受針口啼哭，展轉無眠針入肉。",
            "明日啼聲甚夜來，問兒疾苦誰能猜。",
            "拊摩忽到傷針處，兒啼欲絕姥方悟。",
            "醫師睨視了無策，鄰母驚嗟悉來覩。",
            "羣兒竊聽聞，肩竦毛髮豎。",
            "芮生昻然來，自言醫此屢。",
            "探懷出良藥，布指揣針路。",
            "斯須穎脫出，肌理自如故。",
            "嗟哉此神術，小試輒如許。",
            "我聞在昔陳留市，刀鑷工中人避世。",
            "至今山谷後山詩，明月夜光光照地。",
            "又聞宋人有藥手不龜，世世澼絖無贏貲。",
            "客得其方說吳主，大敗越師因胙土。",
            "方今北境猶多虞，萬金良藥時所須，汝胡不往此踟躕。",
            "芮生莞爾笑，倖利吾所誚。",
            "喟彼陳留翁，異世或同調。"
        ],
        "title": "贈芮醫",
        "id": "f15e2bd6-b514-46b3-a3fc-36713ae03039"
    },
    {
        "author": "劉宰",
        "paragraphs": [
            "貳師城空渥洼涸，百年徒費秦川榷。",
            "眼明見此玉花驄，畫工如山筆難貌。",
            "朔風號，朔雪舞，交河水冰連后土。",
            "一聲嘶入玉門關，掣斷陰雲日當午。",
            "超八駿，友六龍。",
            "天人一笑和鸞雍，駑駘百萬那能從。"
        ],
        "title": "天馬歌書劉漕子淮海秋思詩藁後",
        "id": "67d62952-b97c-4081-b18b-32f1d2cca73e"
    },
    {
        "author": "劉宰",
        "paragraphs": [
            "重光協洽之歲夏四月，朱方不雨川源竭。",
            "田家汲井灌新秧，綆短瓶羸汗流血。",
            "太守憂民一念深，欲決銀河起伏陰。",
            "彌月驅馳徧羣祀，雲捲碧霄呈象緯。",
            "聞說南洲有蟄龍，百年水旱資神功。",
            "民言直徹九天上，絲綸屢下恩光重。",
            "來往瞻言三百里，別乘親行古無此。",
            "潔蠲牢醴薦芬馨，願借英靈一瓢水。",
            "瓢水英靈亦何在，精誠自與神明會。",
            "炎官叱馭正當空，豐隆已駕隨飛蓋。",
            "歸軒暮扣古城闉，霈澤朝均千里外。",
            "秧田得雨變青青，麥田流水迷溝塍。",
            "擊壤歡呼紛老稚，慚愧今年又豐歲。",
            "典衣沽酒賽神龍，一飽權輿神所賜。",
            "神龍肸蠁意已傳，似言此賜非予專。",
            "一瓢汲水能回天，多謝紫府瀛洲仙。",
            "瀛洲仙人笑揮手，龍不言功我何有。",
            "祗今千騎擁朱輪，即是商家大旱作霖人。"
        ],
        "title": "賽龍謠寄陳倅校書兼呈黄堂",
        "id": "2efa7bca-2a42-43f9-97b0-1b758565d01f"
    },
    {
        "author": "劉宰",
        "paragraphs": [
            "萬竈連營橫塞月，委輸不繼官倉竭。",
            "寇攘雖息尚游魂，胡虜已衰聞蹀血。",
            "赭衣開河深復深，青青蔓草生河陰。",
            "歲旱民饑神乏祀，故老言言徵讖緯。",
            "使君事業今夔龍，十年準擬調元功。",
            "銅虎分符又南國，北來更閲千山重。",
            "同寮有客居同里，憂國同心無彼此。",
            "既知東海之婦可致旱，又知疏勒井泉能涌水。",
            "釋囚祇有圜扉在，蠲租可但寬期會。",
            "日照齋盂食不葷，雨濕朝衣車却蓋。",
            "已罄祈禳徧國中，更遣緹車來郭外。",
            "荒祠蟲篆上丹青，平原龜兆坼田塍。",
            "拜手殷勤祝田穉，活國生民係茲歲。",
            "再宿爲期神效靈，三日爲霖民拜賜。",
            "長淮轉漕速郵傳，此賜豈獨吾邦專。",
            "雨餘亟欲披青天，那得駕鶴揚州仙。",
            "精意回天翻覆手，赫赫陽光均九有。",
            "但得兩君便携手，齊上紫清扶日輪。",
            "闔闢陰陽端有道，不妨風月屬閒人。"
        ],
        "title": "再韻謝和章  其一",
        "id": "2c56f4b3-05e9-4128-a359-d0b39f76a224"
    },
    {
        "author": "劉宰",
        "paragraphs": [
            "公詩滄海生明月，草木光輝涯不竭。",
            "僕如拙匠運斧斤，顔汗淋漓指流血。",
            "心知短綆難汲深，拱把之木無繁陰。",
            "風雅墮地幾千祀，牢落荒林鳴絡緯。",
            "眼明紙上走虬龍，古錦囊中新奏功。",
            "搜奇往往魑魅泣，窮高不礙天門重。",
            "鵬飛羊角三萬里，筆勢翩翩有如此。",
            "渠儂辟易虎負嵎，公獨從容禹行水。",
            "端由萬卷胸中在，左右尋源無不會。",
            "詩壇獨上四無人，烏兔驅車天倚蓋。",
            "曹劉沈謝不支吾，陰何間隔孫山外。",
            "池塘不夢春草青，愚生已分老田塍。",
            "縣榻空煩禮徐穉，一笑相逢俄隔歲。",
            "不辭入府異龐公，祇恐言詩非木賜。",
            "朝來好語日邊傳，大惠寧許一州專。",
            "詔書絡繹催朝天，紫薇帝庭領列仙。",
            "釣船已入酒聖手，清風一枕無何有。",
            "遮留當道擁車輪，尚能喚起隨邦人。"
        ],
        "title": "再韻謝和章  其二",
        "id": "cf6ef118-e5dc-4f06-862e-8c3b386d8e6b"
    },
    {
        "author": "劉宰",
        "paragraphs": [
            "君不見山東健婦把犂耕，子美爲賦兵車行。",
            "我嘗一讀三歎息，尚想青天聞哭聲。",
            "又不見峽女生涯在兩脚，鬢髮飄蕭不堪掠。",
            "我嘗三復負薪篇，亦是子美夔州作。",
            "山東征戰苦未平，峽女家貧無斗升。",
            "吾邦之俗異於是，賦調不苛閭里寧。",
            "八月詩人歌載績，餘暇不如同力穡。",
            "况復樵枯良易易，自昔民生在勤力。",
            "通守於民情最親，勞農不憚行侵晨。",
            "他日席前須記取，要使深宮識苦辛。"
        ],
        "title": "和陳倅田婦刈麥韻因解嘲",
        "id": "d18e96db-1679-415f-bf0b-7263903d89c2"
    },
    {
        "author": "劉宰",
        "paragraphs": [
            "運河岸，丁夫荷鍤聲繚亂。",
            "紅蓮幕府誰獻言，運河泄水由函管。",
            "函管掘開須到底，運材歸府供薪爨。",
            "庶幾一壞不可復，民田雖槁河長滿。",
            "民田爲私河則公，獻言幕府寧非忠。",
            "我聞此言爲民說，急趨上令毋中輟。",
            "小民再拜爲我言，函管由來幾百年。",
            "大者用錢且十萬，小者半此工非堅。",
            "厥初銖積費民力，厥後世世期相傳。",
            "豈但旱時須灌溉，亦憂久潦水傷田。",
            "向來久旱河流絕，放水練湖憂水洩。",
            "州家有令塞函管，函管雖存誰復决。",
            "小須雨澤又流通，函管猶存不費工。",
            "只今掘盡誰敢計，但恐民田從此廢。",
            "豐年餘水注江湖，涓滴不爲農畝利。",
            "有時驟雨浸民田，水不通流禾盡棄。",
            "况今農務正紛紜，高田須灌草須耘。",
            "盡驅丁壯折函管，更運木石歸城闉。",
            "呂城一百二十里，不知被擾凡幾人。",
            "太守仁民古無比，凝香閣下寧聞此。",
            "願傳新令到民間，函管須塞不須毀。",
            "已填函管無尾閭，大舶通行水有餘。",
            "函管不毀民歡娛，異時潴瀉無妨渠。",
            "憶昔採詩周太史，不間小夫并賤隸。",
            "試裒俚語扣黄堂，鈇鉞有誅寧敢避。"
        ],
        "title": "運河行",
        "id": "deeaea31-6ee1-494e-9096-c518485aa8ff"
    },
    {
        "author": "劉宰",
        "paragraphs": [
            "憶昨太守宣城陳，人物風流法從臣。",
            "太息官倉取無藝，要與邑民圖久計。",
            "總將一石計其贏，三斗八升爲定制。",
            "厥初號令如雷霆，奉行誰敢圭撮增。",
            "愚民不解深長慮，競喜當時斗斛平。",
            "新守迎來舊守去，號令雖嚴誰復顧。",
            "斛面坡陀斗面高，三斗八升作常賦。",
            "後來主簿辛君機，太學聲名盛一時。",
            "朅來意與上官合，委向倉中司出納。",
            "籌算親臨絕蔽欺，戶庭凜凜無喧雜。",
            "愚民乍喜見明官，槩量寧論加勺合。",
            "上供送使有成數，羨餘到底歸州府。",
            "明年按籍取之民，三斗八升更增五。",
            "往者不可諫，來者圖之猶未晚。",
            "只今太守龔黄比，千里癢疴如切己。",
            "公事勤勞絕燕私，私錢大半供公使。",
            "選官受秋輸，而得法曹賢。",
            "除弊幾十九，積羨踰三千。",
            "三千寧足州家用，祇恐從今還作俑。",
            "明年四斗三升之上更增科，三十六都之人將奈何。"
        ],
        "title": "憶昨行寄呈劉法曹",
        "id": "7119c331-b096-4213-86c9-625ca205ee57"
    },
    {
        "author": "劉宰",
        "paragraphs": [
            "君不見陽羨周將軍，射殺南山白額虎，千古萬古聲流聞。",
            "又不見宜興趙大夫，南山三十有六虎，令行殺取無復餘。",
            "一虎昔何少，三十六虎今何多。",
            "虎多人不患，所患政之苛。",
            "苛政滅人門，猛虎戕人命。",
            "擇禍莫若輕，泰山之人論已定。",
            "大夫性高明，下令走風雨。",
            "所知在田里，了不見臺府。",
            "既令民免政之虎，又與民除虎之苦，四境之民歌且舞。",
            "或云殺虎太傷和，胡不令渠自渡河。",
            "我聞此言笑且呵，大夫憂民憂，豈必限吾土。",
            "不然鄰國以爲壑，信也白圭愈於禹。",
            "古陽羨，今宜興。",
            "大夫邑之主，將軍邑之民。",
            "主賓多寡事不同，千古萬古同清芬。"
        ],
        "tags": [
            "泰山"
        ],
        "title": "殺虎行謝宜興趙大夫惠虎皮虎腊虎睛",
        "id": "8f8aeb36-23da-4477-a8b1-0414e8db3a19"
    },
    {
        "author": "劉宰",
        "paragraphs": [
            "司徒墓，荒塚纍纍不知數。",
            "草中翁仲無復存，壟上牛羊自來去。",
            "想見當時百萬松，佳城在處鬰葱葱。",
            "車馬時來卿相子，鐘魚聲出梵王宮。",
            "年深事遠無留蹟，只與耕夫資墾闢。",
            "萬古同成一窖塵，官爵高卑誰汝識。"
        ],
        "title": "過司徒墓",
        "id": "830ee3f8-023f-43cd-9038-a797e56ac7ac"
    },
    {
        "author": "劉宰",
        "paragraphs": [
            "君不見茅屋下，四壁床敷窄。",
            "又不見朱門中，金碧鎖空宅。",
            "宅成更欲致良材，水浮陸走空山澤。",
            "茅屋區區誠已疎，朱門汲汲彼何迫。",
            "勸君勿學伏波老，自詭裹屍須馬革。",
            "又勿學金谷人，綺窗阿閣綿阡陌。",
            "但令庭宇潔，頗與塵囂隔。",
            "市聲不至亂琴書，厨煙可免衝咽啞。",
            "庶幾家人安，亦使我心獲。",
            "吾宗開敏姿，富有濟時策。",
            "棟宇著易象，義不假探索。",
            "况聞玉堂直，視草須元白。",
            "所期不日成，毋使中道畫。",
            "庶奉紫芝泥，即刷青雲翮。"
        ],
        "title": "用前五字韻趣劉聖與建第",
        "id": "df116ce3-8cd3-43d8-92ae-7cc53e225d5b"
    },
    {
        "author": "劉宰",
        "paragraphs": [
            "秋氣清，秋風高。",
            "想見刑臺舊居士，巾車獨往恣遊遨。",
            "偃仰戴公廬，逍遥焦公居。",
            "想前輩之風流，悲末俗之崎嶇。",
            "白眼睨視，抵掌嘻吁。",
            "酌之以漫塘之酒，侑之以漫塘之藕。",
            "酒之味醇而不漓，藕之性潔而不汙以泥。",
            "于以介眉壽，于以明素守。",
            "對此長歌，其樂如何。",
            "相望雖隔於秋水，明月幸同於千里。"
        ],
        "title": "寄刑臺范黄中",
        "id": "aea85e7d-297a-4b91-840a-d698feaa4b18"
    },
    {
        "author": "劉宰",
        "paragraphs": [
            "草非草，真非真。",
            "柳之骨，顔之筋，歐張瘦硬可通神。",
            "衆體備，兼衆美。",
            "莫臻興嗣書，無首亦無尾。",
            "當年好事人，各欲徇所嗜。",
            "割截同至寶，得中固爲喜。",
            "莫將俗眼看，墨脫字已漫。",
            "當年寶匣中，什襲幾歲寒。",
            "祇今煙雲披，星斗尚闌干。",
            "麟角鳳觜毋輕棄，煎膠續弦端有冀。",
            "君不見四窗寶此不寶他，固應落筆驚風雨，走龍蛇。"
        ],
        "title": "跋趙憲唐率更千字文蹟",
        "id": "c51561b9-2be8-4234-bd4b-91d218c40b17"
    },
    {
        "author": "劉宰",
        "paragraphs": [
            "中國相司馬，和氣滿華夏。",
            "惜哉民始蘇，身已要人扶。"
        ],
        "title": "真西山贊",
        "id": "54aa6716-b8a2-4263-a987-ec3b01488d62"
    },
    {
        "author": "劉宰",
        "paragraphs": [
            "百里兒童沸誦聲，湖山堂上集群英。",
            "德星欲應今宵瑞，霖雨先開昨夜晴。",
            "正是壺中銀漏永，不妨坐上玉山傾。",
            "明年此會君知否，冠佩蟬聯拱聖明。"
        ],
        "title": "宴金壇邑官致語口號",
        "id": "063ae169-22fb-4a43-aeeb-3b203ff7bf3c"
    },
    {
        "author": "劉宰",
        "paragraphs": [
            "南山有孤松，屹立幾尋丈。",
            "雪根雨露滋，藤蘿巧相傍。",
            "高柯撐青空，落落不可上。",
            "遼東白鶴歸，城郭固無恙。",
            "饑烏拾餘粒，巢燕倚飛幌。",
            "芝田杳何許，鼓翮超蓬閬。",
            "尚書千載人，餘子豈輩行。",
            "方時鄙俗學，制行多矯亢。",
            "我獨道其常，曰彼非至當。",
            "世事有翻覆，陰陽日消長。",
            "誰其倡攻僞，欲使盡一網。",
            "我獨持其平，要辨直與枉。",
            "前瞻豈尚同，後顧亦非黨。",
            "介然兩不合，蘭佩拂千嶂。",
            "惟皇思建極，正直首延訪。",
            "幾趨鑾禁直，屢侍金華講。",
            "三黜柳士師，一念齊得喪。",
            "歲晚復來歸，舊德世所仰。",
            "文昌豈不貴，台星連兩掌。",
            "貞元朝士少，正始遺風蕩。",
            "淹留感時事，去去得初尚。",
            "湖光浮醆斚，巖花開步障。",
            "意行無物累，靜寄絕塵想。",
            "寥寥香山翁，勝處畧相倣。",
            "雖臨大化盡，不改葵藿向。",
            "遺奏手自書，治忽猶指掌。",
            "內欲八柄專，外欲四聰廣。",
            "國本欲先定，以繫四海望。",
            "國勢欲自强，不受夷虜誑。",
            "於今一開卷，星斗照穹壤。",
            "奄奄氣將微，耿耿神愈王。",
            "更爲一夕留，泰然須昧爽。",
            "庶幾華封祝，不使臣子曠。",
            "從容有如此，此豈智力强。",
            "平生剛大氣，胸次妙沖養。",
            "我生不及門，知敬如達巷。",
            "九京不可作，千古恨悢悢。"
        ],
        "title": "挽齊齋倪尚書",
        "id": "e2ae77b4-3a89-45d0-ac53-9205fb8185ec"
    },
    {
        "author": "劉宰",
        "paragraphs": [
            "北學源流遠，南來歲月遷。",
            "羣心知未昧，諸老屹相連。",
            "百歲同歸盡，斯文要有傳。",
            "宵長殘月墮，遺恨渺山川。"
        ],
        "title": "挽葉水心侍郎三首  其一",
        "id": "3e43caea-9b89-4c19-b9b9-d63a77c0e4f6"
    },
    {
        "author": "劉宰",
        "paragraphs": [
            "嘉會欣千載，偏安隘一方。",
            "言言本周孔，草草笑隋唐。",
            "禁路無停轍，江流有巨防。",
            "空餘遺藁在，萬古日爭光。"
        ],
        "title": "挽葉水心侍郎三首  其二",
        "id": "eaffb26d-13d1-47e5-8cd9-bf20f5d2eb98"
    },
    {
        "author": "劉宰",
        "paragraphs": [
            "憶袖禰衡刺，嘗登元禮門。",
            "相忘如舊識，一笑等春溫。",
            "東望山川遠，西歸歲月奔。",
            "遥憐人築室，烟鎖暮江昏。"
        ],
        "title": "挽葉水心侍郎三首  其三",
        "id": "75e6a808-f9e8-461b-a551-df38f50551f5"
    },
    {
        "author": "劉宰",
        "paragraphs": [
            "國脈關吾道，邦基倚藎臣。",
            "忠言炳蓍蔡，勁節挺松筠。",
            "歲晏名逾重，山頹蹟遽陳。",
            "光明如皦日，千載自常新。"
        ],
        "title": "挽袁潔齋侍郎三首  其一",
        "id": "e612f9c7-cf94-4d1d-ac85-0ac9f39808fa"
    },
    {
        "author": "劉宰",
        "paragraphs": [
            "成己寧遺物，存心不外天。",
            "典刑高一代，源派續諸賢。",
            "實理元無妄，斯文更有傳。",
            "澤流江漢遠，奎壁映魁躔。"
        ],
        "title": "挽袁潔齋侍郎三首  其二",
        "id": "c3de07ed-56bf-4a72-b59f-c1bc61f2e690"
    },
    {
        "author": "劉宰",
        "paragraphs": [
            "講學元無倦，繙書老更勤。",
            "能令神氣王，直到死生分。",
            "玉折經綸具，星垂翰墨勳。",
            "淒其知己地，灑淚濕寒雲。"
        ],
        "title": "挽袁潔齋侍郎三首  其三",
        "id": "9123cb9b-32ef-43f5-a26f-6dca54b12054"
    },
    {
        "author": "劉宰",
        "paragraphs": [
            "再協三刀夢，終孤五馬迎。",
            "行藏一委分，喜慍兩忘情。",
            "議幕臨邊瑣，籌帷頼老成。",
            "傷心江漢水，東下送銘旌。"
        ],
        "title": "挽湯參議三首  其一",
        "id": "9bb7cd90-0665-4943-aaf7-db88fb83f2ec"
    },
    {
        "author": "劉宰",
        "paragraphs": [
            "徇義千鈞重，論財一羽輕。",
            "大倫元有序，世祿我持平。",
            "外廡家如寄，東臯産半傾。",
            "謀生有如此，垂世祇清名。"
        ],
        "title": "挽湯參議三首  其二",
        "id": "fecc205b-292f-466f-b4f7-76915a7941f7"
    },
    {
        "author": "劉宰",
        "paragraphs": [
            "婦黨君推重，鄉評我棄餘。",
            "共嗟身計拙，直與世緣疎。",
            "種竹沿修隴，栽花傍小渠。",
            "南園重回首，濃綠上畦蔬。"
        ],
        "title": "挽湯參議三首  其三",
        "id": "d8276437-a075-49f4-8308-7ea8aaeaf232"
    },
    {
        "author": "劉宰",
        "paragraphs": [
            "赫赫儒宗裔，堂堂公相家。",
            "清規凜冰雪，薦墨爛雲霞。",
            "未協生桑夢，俄興逝水嗟。",
            "遥憐遺愛在，月澹弋溪花。"
        ],
        "title": "挽賀運管二首  其一",
        "id": "97dbad0e-8af1-44c8-89f6-cebfa1ec907f"
    },
    {
        "author": "劉宰",
        "paragraphs": [
            "妄擬絃歌樂，欣逢簿領賢。",
            "高明固天分，清白自家傳。",
            "雲望同凄切，星奔認後先。",
            "孤城重回首，愁鎖暮江烟。"
        ],
        "title": "挽賀運管二首  其二",
        "id": "a2865c8a-8e95-4daa-b655-d54c9c7b2641"
    },
    {
        "author": "劉宰",
        "paragraphs": [
            "質粹言無玷，官清政有方。",
            "能令邦國活，可但海沂康。",
            "別乘歸何早，閑堂樂未央。",
            "傷心瀨陽路，月澹水茫茫。"
        ],
        "title": "挽通倅劉由正二首  其一",
        "id": "c6682540-5d26-42d5-b509-d1d26b1f4430"
    },
    {
        "author": "劉宰",
        "paragraphs": [
            "論姓君先薛，談經我愧匡。",
            "同登太常第，更接鄭公鄉。",
            "別恨驚三紀，還書欠幾行。",
            "猶餘清夜夢，載月渡滄浪。"
        ],
        "title": "挽通倅劉由正二首  其二",
        "id": "5988e006-425b-414f-ac57-be99e45e9e3d"
    },
    {
        "author": "劉宰",
        "paragraphs": [
            "孝廟垂衣日，宗工補衮時。",
            "治推三輔最，名熟九重知。",
            "紫禁塗非遠，琳宮志自頤。",
            "眼看庭下玉，持橐侍丹墀。"
        ],
        "title": "挽趙知宗三首  其一",
        "id": "571a4c4c-4832-4384-846b-391f8cf92b4a"
    },
    {
        "author": "劉宰",
        "paragraphs": [
            "就養京華去，聲馳日月旁。",
            "芝封三錫命，桂籍再傳芳。",
            "簜節光華遠，歸軒錦綉香。",
            "高閒塵不染，隠几到羲皇。"
        ],
        "title": "挽趙知宗三首  其二",
        "id": "c107323e-030c-422c-825a-a0b24acd8172"
    },
    {
        "author": "劉宰",
        "paragraphs": [
            "寓里身重到，孱生謁屢通。",
            "儉欽行己素，健識養生功。",
            "歸旆廬山遠，清尊洛下同。",
            "遥憐猿鶴恨，蕙帳失仙翁。"
        ],
        "tags": [
            "庐山"
        ],
        "title": "挽趙知宗三首  其三",
        "id": "ec79146d-6af8-4e04-bae1-d56733352465"
    },
    {
        "author": "劉宰",
        "paragraphs": [
            "四載行都尹，當朝第一人。",
            "中和宣上德，樂易本天真。",
            "論譔疏新寵，論思徯舊臣。",
            "履聲勤帝想，竟阻上星辰。"
        ],
        "title": "挽趙和仲侍郎三首  其一",
        "id": "b82ec348-b050-4436-a1db-a47e5c447317"
    },
    {
        "author": "劉宰",
        "paragraphs": [
            "珍館萊衣侍，佳城孟母鄰。",
            "去來哀樂異，孝愛死生均。",
            "寵渥昭宸翰，豐功勒翠珉。",
            "白蓮原上路，指日萬家春。"
        ],
        "title": "挽趙和仲侍郎三首  其二",
        "id": "a4bbbc5a-27c7-4234-ae32-4beff487f0b4"
    },
    {
        "author": "劉宰",
        "paragraphs": [
            "蚤愧斐然作，頻勞掩鼻書。",
            "升沉嗟契闊，問訊辱勤渠。",
            "鄉縣榮歸錦，侯門得曳裾。",
            "傷心鸞鶴御，竟不反匡廬。"
        ],
        "tags": [
            "庐山"
        ],
        "title": "挽趙和仲侍郎三首  其三",
        "id": "9aa57cb7-d823-4a16-befd-bbd02852f9a4"
    },
    {
        "author": "劉宰",
        "paragraphs": [
            "世德隆周翰，通才壓漢儒。",
            "花城頌遺愛，榆塞踵成模。",
            "浩穰須君重，論思協帝謨。",
            "匡廬游不及，寒月淡平蕪。"
        ],
        "tags": [
            "庐山"
        ],
        "title": "代挽前人二首  其一",
        "id": "43c61c7a-c499-469a-a947-87d3d0a64145"
    },
    {
        "author": "劉宰",
        "paragraphs": [
            "反匶踰千里，平生念母慈。",
            "煙霞連傑觀，星斗下平池。",
            "地勝呈金像，神思伏寶龜。",
            "庭前雙玉樹，昌大可前知。"
        ],
        "title": "代挽前人二首  其二",
        "id": "0cf5317c-44bc-4e5b-95cf-17cc288d637f"
    },
    {
        "author": "劉宰",
        "paragraphs": [
            "列將朱橫带，參軍綠染袍。",
            "崇卑知異位，取舍見吾曹。",
            "撫字功深著，歸休道更高。",
            "崑山埋玉去，春浪送行篙。"
        ],
        "title": "挽湘潭趙知縣二首  其一",
        "id": "84d1f08f-884e-4b20-a07e-541842696c4f"
    },
    {
        "author": "劉宰",
        "paragraphs": [
            "念昔先君子，窮閻接寓居。",
            "幾年鶑出谷，千里鴈傳書。",
            "執友嗟誰在，孤生愧久疎。",
            "臨風兩行淚，可但等鄉閭。"
        ],
        "title": "挽湘潭趙知縣二首  其二",
        "id": "5c92443f-e95c-4ab4-828f-a209f64e1535"
    },
    {
        "author": "劉宰",
        "paragraphs": [
            "世積鄉閭望，公兼德齒尊。",
            "謹身忘歲晚，接物等春溫。",
            "樂事人難比，餘功盜自奔。",
            "平生可無憾，一劄疏明恩。"
        ],
        "title": "挽諸葛宣義二首  其一",
        "id": "4140e09a-3ddd-41ca-a07a-d5f7bbcde467"
    },
    {
        "author": "劉宰",
        "paragraphs": [
            "蘭階初擢秀，棣萼亦聯芳。",
            "幻化應難料，悲懽獨兩忘。",
            "達生知有道，養性更傳方。",
            "一笑乘雲去，誰知本不亡。"
        ],
        "title": "挽諸葛宣義二首  其二",
        "id": "12af671a-8887-4ca4-9d87-a120f177f0bc"
    },
    {
        "author": "劉宰",
        "paragraphs": [
            "蚤以才充賦，終焉學入官。",
            "登名先杜牧，擇地得長干。",
            "南部威方振，橫山寇即安。",
            "仙遊定何許，烟鎖暮江寒。"
        ],
        "title": "挽江寧丁尉二首  其一",
        "id": "f5dbff84-0ba6-4dc6-baac-8c1e11f5f5fa"
    },
    {
        "author": "劉宰",
        "paragraphs": [
            "進秩膺丹詔，論功更紫樞。",
            "九霄飛鶚奏，萬里入鵬圖。",
            "竟負丁年志，端符巳歲呼。",
            "向來延客處，落日澹平蕪。"
        ],
        "title": "挽江寧丁尉二首  其二",
        "id": "ca28d7f1-68cb-4d69-b97b-f9a3f7dce529"
    },
    {
        "author": "劉宰",
        "paragraphs": [
            "里選居前列，臚傳冠一科。",
            "一官期遠大，十載歎蹉跎。",
            "僅喜瓜時及，俄驚薤露歌。",
            "天高不可問，吾道竟如何。"
        ],
        "title": "挽丁嘉正",
        "id": "cc82f4cd-b377-4e6a-b150-2b8233e04e16"
    },
    {
        "author": "劉宰",
        "paragraphs": [
            "宦路推才美，鄉邦敬老成。",
            "花封勤致理，蓮幕仰持平。",
            "弭棹驚歸夢，支筇話別情。",
            "蒲輪乖往事，一慟閉佳城。"
        ],
        "title": "挽莊僉判",
        "id": "e52ac910-8b27-4539-9280-045a87c1facf"
    },
    {
        "author": "劉宰",
        "paragraphs": [
            "鴈塔平生志，雞窗萬卷書。",
            "年雖踰六秩，勤不廢三餘。",
            "僅喜名天府，空傳賦子虛。",
            "盈虧天有定，我欲問何如。"
        ],
        "title": "挽湯貢士三首  其一",
        "id": "cd09a64b-36b5-48a3-bbb2-7a4f43b70104"
    },
    {
        "author": "劉宰",
        "paragraphs": [
            "謾足百金産，難忘九族貧。",
            "粢盛肅先祀，幣帛薦佳賓。",
            "月耿三秋夜，風回九陌春。",
            "親朋一樽酒，無復見斯人。"
        ],
        "title": "挽湯貢士三首  其二",
        "id": "a685643d-c980-4d5f-aef7-4b0ec98a4e2c"
    },
    {
        "author": "劉宰",
        "paragraphs": [
            "念昔先君子，論文到白頭。",
            "對床同夜話，散策逐春遊。",
            "人物今何許，湖山空復秋。",
            "傷心珥陵月，依舊照行舟。"
        ],
        "title": "挽湯貢士三首  其三",
        "id": "48d86d88-3627-4000-913d-67d6fa6dfa4b"
    },
    {
        "author": "劉宰",
        "paragraphs": [
            "八十人稀有，君年又過之。",
            "康强由學力，孝友自天資。",
            "瑞世芝三秀，承家桂一枝。",
            "萬山圍隴首，昌大看他時。"
        ],
        "title": "挽考亭陳居士二首  其一",
        "id": "6cef629d-4453-4657-93b5-85e2664372ae"
    },
    {
        "author": "劉宰",
        "paragraphs": [
            "舊數同門友，尤推令子賢。",
            "登堂愧予晚，愛客莫君先。",
            "瘦馬青山外，孤帆落照邊。",
            "風流無復見，執紼涕潸然。"
        ],
        "title": "挽考亭陳居士二首  其二",
        "id": "41af456f-fb8f-4561-96fb-36768882e0f3"
    },
    {
        "author": "劉宰",
        "paragraphs": [
            "斷岸扁舟去，中林好事家。",
            "扣門無倦色，安土足生涯。",
            "國寵期金紫，家聲振玉砂。",
            "如何年不百，泣淚濕飛花。"
        ],
        "title": "挽劉季文",
        "id": "deb0986a-919c-4924-87b1-b81e8a369d7a"
    },
    {
        "author": "劉宰",
        "paragraphs": [
            "宅枕烟波勝，人鍾風露清。",
            "蟾宮孤壯志，蛻室悟浮生。",
            "月下扁舟去，花邊短策橫。",
            "錦囊遺藁在，端可振家聲。"
        ],
        "title": "挽陳德亨",
        "id": "26afa313-a615-48db-9a7c-0b9b92f7c066"
    },
    {
        "author": "劉宰",
        "paragraphs": [
            "先子同年友，鄉閭後進師。",
            "生涯書遶案，樂事酒盈巵。",
            "壁倚扶衰杖，窗留遣興詩。",
            "人焉在何許，丹旐出疎籬。"
        ],
        "title": "挽王元佐",
        "id": "c63e7868-e00e-48b1-949c-83b264018998"
    },
    {
        "author": "劉宰",
        "paragraphs": [
            "積累承三世，清修自一家。",
            "窮通渠已定，悃愊我無華。",
            "秋野禾生穗，春園果著花。",
            "平生行樂處，未必愧烟霞。"
        ],
        "title": "挽孫府君二首  其一",
        "id": "48256558-54f2-44a4-bdf4-007bf3154167"
    },
    {
        "author": "劉宰",
        "paragraphs": [
            "鴈序均同氣，鴒原見此情。",
            "數椽忘爾汝，一飽共孤惸。",
            "綠綬方娛侍，黄粱已夢驚。",
            "無人知倚伏，風樹慘佳城。"
        ],
        "title": "挽孫府君二首  其二",
        "id": "72a88f2b-b249-47e2-ae00-fc51ab7f9c9c"
    },
    {
        "author": "劉宰",
        "paragraphs": [
            "別駕推前輩，當家得後昆。",
            "零丁問防墓，高大復于門。",
            "達觀吾忘我，儒風子又孫。",
            "閭閻耆舊盡，能復典刑存。"
        ],
        "title": "挽雷處士",
        "id": "879df41d-cd90-48bc-9e1d-bde291cb40d1"
    },
    {
        "author": "劉宰",
        "paragraphs": [
            "慷慨成夫志，勤拳教子功。",
            "母儀當世則，婦道古人風。",
            "象服宜偕老，魚軒忽馭空。",
            "惟餘千字碣，光照夜臺中。"
        ],
        "title": "挽蕭令君某氏孺人",
        "id": "dfdd2ade-12bb-450c-8a3a-43722fbad56a"
    },
    {
        "author": "劉宰",
        "paragraphs": [
            "元祐名家幾在亡，夫人懿德足傳芳。",
            "事夫生死終無負，教子艱辛昔備嘗。",
            "八秩燕頤天予壽，十行鸞誥月爭光。",
            "穹窿原上春風起，無復潘輿駐夕陽。"
        ],
        "title": "挽趙子野母梁氏太夫人",
        "id": "cf79b66e-90c6-4dd3-8756-da94a27b1d52"
    },
    {
        "author": "劉宰",
        "paragraphs": [
            "赫奕金枝舊，光華玉節新。",
            "魚軒方稅駕，鶴馭已離塵。",
            "百歲雖遺恨，雙珠自可人。",
            "通家思往事，老淚一沾巾。"
        ],
        "title": "挽楊倉趙氏宜人",
        "id": "d8c7d1eb-cc07-487f-9834-e21c00a3fb67"
    },
    {
        "author": "劉宰",
        "paragraphs": [
            "奕世居公輔，齊眉肅婦儀。",
            "魚軒中歲樂，鸞鏡暮年悲。",
            "象笏子方貴，韋編孫有師。",
            "懸知五花誥，不負蓼莪詩。"
        ],
        "title": "挽徐夫人",
        "id": "61d98a1d-fe9a-4f07-9bda-fb99f57ff684"
    },
    {
        "author": "劉宰",
        "paragraphs": [
            "蘭砌秋風早，萊衣晚歲孤。",
            "天乎軫劬瘁，季也足歡娛。",
            "得算幾中壽，生孫競遠圖。",
            "平生憂喜事，落日澹平蕪。"
        ],
        "title": "挽范氏孺人二首  其一",
        "id": "2972e35d-5335-4afb-a5d1-76cbf55f6fdc"
    },
    {
        "author": "劉宰",
        "paragraphs": [
            "侍見嗟親健，論姻動母懷。",
            "殷勤留北棹，飣餖出東齋。",
            "回首流年速，升堂往事乖。",
            "遣車門外去，老淚墮賓階。"
        ],
        "title": "挽范氏孺人二首  其二",
        "id": "7c331d2e-5185-4371-b9bf-d4f2db9a87dd"
    },
    {
        "author": "劉宰",
        "paragraphs": [
            "一經知教子，三釜擬榮親。",
            "風樹存亡恨，迷茫北渚津。"
        ],
        "title": "挽潘校尉",
        "id": "f4315a5e-397f-4bbe-9aa2-d256b0afe9e9"
    },
    {
        "author": "劉宰",
        "paragraphs": [
            "幾度除書下紫宸，從容千騎擁朱輪。",
            "聖朝若第循良課，公是當時第一人。"
        ],
        "title": "代梁總挽鄭舜舉侍郎四首  其一",
        "id": "561a31d4-cda5-49ca-93e3-8e12f3546f53"
    },
    {
        "author": "劉宰",
        "paragraphs": [
            "九重虛己竚論思，千載風雲彼一時。",
            "貝錦誰爲當日事，角招空賦昔人詩。"
        ],
        "title": "代梁總挽鄭舜舉侍郎四首  其二",
        "id": "abefa521-6e72-4eef-8b2c-a18d2d01f8ee"
    },
    {
        "author": "劉宰",
        "paragraphs": [
            "由來樂事在田園，歸路無人早著鞭。",
            "見一堂中誰是伴，亭亭修竹鎖蒼烟。"
        ],
        "title": "代梁總挽鄭舜舉侍郎四首  其三",
        "id": "dac84066-20d5-42a3-9e51-b8945a907325"
    },
    {
        "author": "劉宰",
        "paragraphs": [
            "慷慨論交酒一鍾，別來木末幾西風。",
            "歸歟擬趁雞豚社，太息無因見此公。"
        ],
        "title": "代梁總挽鄭舜舉侍郎四首  其四",
        "id": "f2844c3e-fa19-4c28-a82e-65285c030d18"
    },
    {
        "author": "劉宰",
        "paragraphs": [
            "先帝龍飛第一春，銀袍鵠立對嚴宸。",
            "當時舊侶能多少，又向風前哭此人。"
        ],
        "title": "挽京口使君豐郎中十首  其一",
        "id": "ee42c3d4-d042-4641-83ac-fa8df40456a8"
    },
    {
        "author": "劉宰",
        "paragraphs": [
            "妙年意氣已橫秋，不爲身謀爲國謀。",
            "斥去佞臣談笑裏，英名高壓漢朱浮。"
        ],
        "title": "挽京口使君豐郎中十首  其二",
        "id": "e97d3d6d-f26c-45b5-85b3-b024b0694d05"
    },
    {
        "author": "劉宰",
        "paragraphs": [
            "開邊爲計苦匆匆，淮水東流戰血紅。",
            "軍令一申人百勇，議郎當日佐元戎。"
        ],
        "title": "挽京口使君豐郎中十首  其三",
        "id": "24a81617-eee1-4e29-993a-0684f7aaed25"
    },
    {
        "author": "劉宰",
        "paragraphs": [
            "再向江淮把一麾，民情可但不能欺。",
            "來時叔度嗟何暮，去日何公苦見思。"
        ],
        "title": "挽京口使君豐郎中十首  其四",
        "id": "e4ceeb83-df3d-4d01-96c5-d347c28be319"
    },
    {
        "author": "劉宰",
        "paragraphs": [
            "牢盆利散海隅空，一念焦勞軫聖衷。",
            "萬井春回和氣滿，皇華玉節到淮東。"
        ],
        "title": "挽京口使君豐郎中十首  其五",
        "id": "5a525357-871f-49c4-96f5-e82322b1a084"
    },
    {
        "author": "劉宰",
        "paragraphs": [
            "慘澹胡沙草木腥，長淮坐斷倚賢城。",
            "策勳歸去猶遺憾，未挽天河洗甲兵。"
        ],
        "title": "挽京口使君豐郎中十首  其六",
        "id": "74adda3b-1ea5-450b-a41c-562b6bb966af"
    },
    {
        "author": "劉宰",
        "paragraphs": [
            "殘胡失馭走群雄，人物爭歸掌握中。",
            "河洛祇今修舊貢，凌烟端合首羣公。"
        ],
        "title": "挽京口使君豐郎中十首  其七",
        "id": "97ffcc00-d491-4f9d-96df-472c0314034b"
    },
    {
        "author": "劉宰",
        "paragraphs": [
            "持橐無由侍玉皇，含香僅長漢諸郎。",
            "豐碑不用書成績，自有司勳紀太常。"
        ],
        "title": "挽京口使君豐郎中十首  其八",
        "id": "0ea0b3f9-b423-4fbd-a7b7-caa327cc88d5"
    },
    {
        "author": "劉宰",
        "paragraphs": [
            "南徐開府未旬時，一掃煩苛布惠慈。",
            "孺子竟孤懸榻望，伯牙空有絕絃悲。"
        ],
        "title": "挽京口使君豐郎中十首  其九",
        "id": "f81a7c5c-f281-437b-919e-27a0f5fb5ddc"
    },
    {
        "author": "劉宰",
        "paragraphs": [
            "問訊時來野叟家，細書整整復斜斜。",
            "江湖老矣何人記，淚逐西風染釣車。"
        ],
        "title": "挽京口使君豐郎中十首  其一○",
        "id": "cf1cec2f-19ff-4b71-ac39-0fd4187aa1a2"
    },
    {
        "author": "劉宰",
        "paragraphs": [
            "先帝龍飛第一春，霜袍濟濟對嚴宸。",
            "祇今舊侶能多少，又對西風哭此人。"
        ],
        "title": "挽葛簽判二首  其一",
        "id": "f69e3de4-7e64-4af1-9772-c6cc82347186"
    },
    {
        "author": "劉宰",
        "paragraphs": [
            "少長相望十五年，君鬚未白我華顛。",
            "擬求勾漏還丹術，忍賦山陽懷舊篇。"
        ],
        "title": "挽葛簽判二首  其二",
        "id": "0570e016-06bf-4d28-a972-b7e4d0f8bbfa"
    },
    {
        "author": "劉宰",
        "paragraphs": [
            "雪壓茅茨半欲傾，夜闌猶聽讀書聲。",
            "蒼苔翠竹迷遺址，尚想寒窗對短檠。"
        ],
        "title": "挽恭靖司法兄九首  其一",
        "id": "0e0c8652-5dc8-4c24-b9d2-f5d282e88325"
    },
    {
        "author": "劉宰",
        "paragraphs": [
            "日晏炊烟冷屋山，典書糴米奉慈顔。",
            "祇今童稚便安養，一飽誰知有許艱。"
        ],
        "title": "挽恭靖司法兄九首  其二",
        "id": "ca7d678d-b060-46cb-b785-6334cc7ce316"
    },
    {
        "author": "劉宰",
        "paragraphs": [
            "賢書五上動宸旒，鵰鶚橫飛正得秋。",
            "老去劉蕡終不第，時來校尉幾封侯。"
        ],
        "title": "挽恭靖司法兄九首  其三",
        "id": "e45ac147-566f-4d6c-8908-96cc79a901ec"
    },
    {
        "author": "劉宰",
        "paragraphs": [
            "詞場士氣久衰頹，得喪關心日九迴。",
            "但使聖朝聞鯁論，不妨夫子遜倫魁。"
        ],
        "title": "挽恭靖司法兄九首  其四",
        "id": "4883a8df-f0a2-4226-b04a-be4efbb83ff7"
    },
    {
        "author": "劉宰",
        "paragraphs": [
            "踏遍山崖與水邊，要教皇澤下氓編。",
            "祇今桐汭民猶活，問訊南昌尉已仙。"
        ],
        "title": "挽恭靖司法兄九首  其五",
        "id": "bd89c4ee-dfd7-48a0-a84a-a8d19988d7b8"
    },
    {
        "author": "劉宰",
        "paragraphs": [
            "羊勝公孫兩者間，端人著脚固應難。",
            "法曹賸有梅花句，拂袖何妨載月還。"
        ],
        "title": "挽恭靖司法兄九首  其六",
        "id": "3f651025-63f2-424c-8a3b-f8b4b100211f"
    },
    {
        "author": "劉宰",
        "paragraphs": [
            "沉酣博塞兩防微，男業詩書女治絲。",
            "遺訓一編昭日月，宗門於此卜興衰。"
        ],
        "title": "挽恭靖司法兄九首  其七",
        "id": "d91f5d1e-d031-4617-a94c-bc41f9c23267"
    },
    {
        "author": "劉宰",
        "paragraphs": [
            "雙劍齊飛下九淵，更驚白璧墮黄泉。",
            "世間何用知非福，獨立斜陽意惘然。"
        ],
        "title": "挽恭靖司法兄九首  其八",
        "id": "ffdcd627-f61c-4c50-87bd-a9ee228d93dd"
    },
    {
        "author": "劉宰",
        "paragraphs": [
            "論心海內幾親朋，歲晚相依祇弟兄。",
            "夜雨對床無復昔，春風回首獨傷情。"
        ],
        "title": "挽恭靖司法兄九首  其九",
        "id": "eb68f55f-bd80-4f61-bd44-eabb6bcaa616"
    },
    {
        "author": "劉宰",
        "paragraphs": [
            "萬旅雲屯獨鼓行，將軍誓死不求生。",
            "祇今淮浦耕桑滿，膽落胡兒不敢爭。"
        ],
        "title": "挽許馬帥二首  其一",
        "id": "6fc737ec-f3fe-4bf2-a0d6-ed7c91760748"
    },
    {
        "author": "劉宰",
        "paragraphs": [
            "南歸更擁碧油幢，指點羣兒受虜降。",
            "猛志不應同逝水，英名千古鎮長江。"
        ],
        "tags": [
            "长江"
        ],
        "title": "挽許馬帥二首  其二",
        "id": "5078a1ce-a786-4e32-b405-a1cc8f670fdd"
    },
    {
        "author": "劉宰",
        "paragraphs": [
            "銘旌一丈裊寒烟，淚逐西風洒道邊。",
            "縱使後人能百歲，太平誰識靖康年。"
        ],
        "title": "悼里中百歲張翁",
        "id": "3b2d87e2-6320-4379-94e9-8b100cf46baf"
    },
    {
        "author": "劉宰",
        "paragraphs": [
            "淵源師友鄴侯門，赫奕家聲漢相孫。",
            "冠带僅容遊璧水，姓名竟不上慈恩。"
        ],
        "title": "挽師虞卿三首  其一",
        "id": "51700f0e-5d09-4b59-bc50-b243f04a9d1b"
    },
    {
        "author": "劉宰",
        "paragraphs": [
            "蚤歲謀生愧弟昆，一窗容膝眇乾坤。",
            "田園歲晚非能事，祇有詩書遺子孫。"
        ],
        "title": "挽師虞卿三首  其二",
        "id": "b0c6b9b6-fa2d-4fe5-9a3f-97bed9c2ac92"
    },
    {
        "author": "劉宰",
        "paragraphs": [
            "年時床下拜龐公，雞黍留連日正中。",
            "客子倦遊歸計速，傷心先友轉頭空。"
        ],
        "title": "挽師虞卿三首  其三",
        "id": "48578c84-b8ec-4a51-99de-6161501d1e2e"
    },
    {
        "author": "劉宰",
        "paragraphs": [
            "籃輿咿軋不辭貧，烏帽離披當幅巾。",
            "一劑沖和療寒疾，鄉間不復見斯人。"
        ],
        "title": "挽王德彰",
        "id": "28874222-ea36-4cc7-a4df-23caf1b3c9cf"
    },
    {
        "author": "劉宰",
        "paragraphs": [
            "藥市能推此念誠，一言爲重萬金輕。",
            "特書會有河東柳，爲記嘉名埒宋清。"
        ],
        "title": "挽錢承事",
        "id": "5f2f022a-a9cf-4ce1-84e1-ebff1d44f5b7"
    },
    {
        "author": "劉宰",
        "paragraphs": [
            "汗衣亭午亞紅塵，中有池塘得句人。",
            "雅趣終難混塵俗，匆匆歸卜太初鄰。"
        ],
        "title": "挽殷君二首  其一",
        "id": "90978b66-8580-4a03-ad40-7f275aa5fba9"
    },
    {
        "author": "劉宰",
        "paragraphs": [
            "市人於利較毫釐，之子能權取與宜。",
            "此去窮閻風雨夜，幾多愁坐憶年時。"
        ],
        "title": "挽殷君二首  其二",
        "id": "2194eced-522c-4eef-83d7-968c0a6b9923"
    },
    {
        "author": "劉宰",
        "paragraphs": [
            "人間盛事古難并，結髮相看兩壽寧。",
            "彤管忽成賢母傳，紫霄獨耀老人星。"
        ],
        "title": "挽葛知錄母二首  其一",
        "id": "0e8ccb98-d199-45cd-b3cb-7d4b1366bc5e"
    },
    {
        "author": "劉宰",
        "paragraphs": [
            "青袍綠髮映斑衣，幕府風流彼一時。",
            "雲馭歸歟可無憾，承家猶有寧馨兒。"
        ],
        "title": "挽葛知錄母二首  其二",
        "id": "8e9cceb8-ceae-4f0a-aef1-9483b225db33"
    },
    {
        "author": "劉宰",
        "paragraphs": [
            "傳柑歸遺惹天香，折桂重看膝上郎。",
            "貝葉經中空世念，菱花鏡裏謝宮裝。"
        ],
        "title": "代挽趙工侍湯氏令人三首  其一",
        "id": "452fee9c-ace9-4fa4-ab1d-b56c3246617a"
    },
    {
        "author": "劉宰",
        "paragraphs": [
            "西湖野樹上林花，行樂誰知大尹家。",
            "簾幕垂垂人兀坐，金猊香散日西斜。"
        ],
        "tags": [
            "西湖"
        ],
        "title": "代挽趙工侍湯氏令人三首  其二",
        "id": "6af17f42-0161-4b60-9035-73ce2dd84677"
    },
    {
        "author": "劉宰",
        "paragraphs": [
            "白蓮塘下成新灧，綠柳堤邊散密陰。",
            "精舍拂雲松柏繚，死生何地不娛心。"
        ],
        "title": "代挽趙工侍湯氏令人三首  其三",
        "id": "a6a05d0e-b075-44c3-be92-2649c74c99c8"
    },
    {
        "author": "劉宰",
        "paragraphs": [
            "夫人天賦與神靈，初度祥光燭戶庭。",
            "歸去足知躔次在，九霄還要老人星。"
        ],
        "title": "挽李閩帥母夫人三首  其一",
        "id": "b4d10f68-977c-456f-8c10-b7305f2bd148"
    },
    {
        "author": "劉宰",
        "paragraphs": [
            "旌旗直指陣雲開，文駟雕軒壽母來。",
            "萬古歡呼和氣蕩，胡兒不戰倒戈回。"
        ],
        "title": "挽李閩帥母夫人三首  其二",
        "id": "bcc4f1ea-e279-4005-b682-25cf1d5a2eca"
    },
    {
        "author": "劉宰",
        "paragraphs": [
            "九十餘齡地上仙，人間五福信兼全。",
            "可憐閩部思賢牧，猶恨夫人不百年。"
        ],
        "title": "挽李閩帥母夫人三首  其三",
        "id": "9075dc31-50f3-4409-ba78-9b16dd1c1cea"
    },
    {
        "author": "劉宰",
        "paragraphs": [
            "兩家濟濟秀孫枝，九秩巍巍享壽巵。",
            "厚福人間無處著，驂鸞一笑上瑶池。"
        ],
        "title": "挽衛氏孺人",
        "id": "73ac6ef9-d6a3-424e-bde0-aa1dfe51a19f"
    },
    {
        "author": "劉宰",
        "paragraphs": [
            "奏篇重徹冕旒前，欲挽銀河蕩八埏。",
            "六計不爲當世用，一編空受老人傳。",
            "規恢漢祚天方啟，問訊南昌尉已仙。",
            "遇合無人會成數，故山松柏慘寒烟。"
        ],
        "title": "挽錢賢良",
        "id": "cd18414a-dfdf-437d-a7fb-2cc76939467b"
    },
    {
        "author": "劉宰",
        "paragraphs": [
            "大雅如公信不羣，書藏萬卷筆如神。",
            "再從鶚表騰霄漢，直上龍門振羽鱗。",
            "蓮幕今無居右客，花封舊有去思民。",
            "從來姑孰佳山水，可惜題輿失偉人。"
        ],
        "title": "挽太平趙倅三首  其一",
        "id": "5e5e0bda-ba33-4451-8527-513aa255be77"
    },
    {
        "author": "劉宰",
        "paragraphs": [
            "薄俗紛紛不再淳，吁嗟公子獨振振。",
            "從知爲善身心樂，不憚分財手足親。",
            "韋布幾人勤禮遇，杯盤一笑見天真。",
            "蒼蒼誰謂渾無信，千里名駒已絕塵。"
        ],
        "title": "挽太平趙倅三首  其二",
        "id": "40f58bd5-ca02-4fbe-8c41-eaa45922a39d"
    },
    {
        "author": "劉宰",
        "paragraphs": [
            "當年垂橐叩天閽，自笑唯餘舌尚存。",
            "下榻勤君延孺子，加餐愧我異王孫。",
            "歸歟益軫門闌舊，至止頻承笑語溫。",
            "一日佳城符吉兆，千年福地鎖靈根。"
        ],
        "title": "挽太平趙倅三首  其三",
        "id": "5a836af1-c19c-4b1f-b6e5-5abdded410b6"
    },
    {
        "author": "劉宰",
        "paragraphs": [
            "妙年故府接英游，盍上周行展壯猷。",
            "再命去天仍不遠，此心於世澹無求。",
            "奏功僅許臨巖邑，投老纔能貳大州。",
            "總爲當時人物惜，於公行止一虛舟。"
        ],
        "title": "挽許通判二首  其一",
        "id": "ce16c256-6b72-4d82-b484-4d1dd4103bf0"
    },
    {
        "author": "劉宰",
        "paragraphs": [
            "問訊吾邦鶴髮翁，惟公遺愛百年中。",
            "輕刑競喜椼楊脫，薄賦誰嗟杼軸空。",
            "遠卜雖孤桐邑望，貞游還喜葛仙同。",
            "從今枌社添尸祝，一念遥應肸蠁通。"
        ],
        "title": "挽許通判二首  其二",
        "id": "cb618ee2-688e-4d9f-9e82-966d4fe4974a"
    },
    {
        "author": "劉宰",
        "paragraphs": [
            "歷數陰功滿巨編，皇天佑善信昭然。",
            "金閨密勿身通籍，雲路連翩子著鞭。",
            "貝葉經中無別想，白蓮社裏得真筌。",
            "忽驚薤露傳新唱，愁鎖松陵柳澤烟。"
        ],
        "title": "挽陶宣義二首  其一",
        "id": "0afaf633-2b0c-4c31-a765-c8567e63173f"
    },
    {
        "author": "劉宰",
        "paragraphs": [
            "季方當日締華姻，曾款門闌列衆賓。",
            "一別清臺頻換歲，重逢上苑正回春。",
            "白頭自嘆形容改，青眼相看笑語真。",
            "回首不堪成永訣，西風吹淚墮衣巾。"
        ],
        "title": "挽陶宣義二首  其二",
        "id": "8b8dcce7-6d04-4d18-a1e3-295207c4ee82"
    },
    {
        "author": "劉宰",
        "paragraphs": [
            "寶經堂上集儒紳，尚記囊書走下陳。",
            "學業如公本天得，笑談於我最情親。",
            "連床風雨寒窗夜，杯酒湖山上國春。",
            "壞壁無由見題字，舊游回首重傷神。"
        ],
        "title": "挽楊提舉",
        "id": "ca4c85a6-c9af-4000-9091-5dbda5251dd7"
    },
    {
        "author": "劉宰",
        "paragraphs": [
            "青衫試據憶當年，傾蓋欣逢令尹賢。",
            "一遠朋從忘歲月，相思客路渺山川。",
            "政成郡國君何憾，病卧閭閻我自憐。",
            "誤喜鴈來猶寄字，傷心鶴駕已騰天。"
        ],
        "title": "挽知府趙開國",
        "id": "24b94093-665e-470a-aa3e-9d8d97810707"
    },
    {
        "author": "劉宰",
        "paragraphs": [
            "三載毗陵舊長官，棠陰猶鎖暮烟寒。",
            "紅蓮幕下籌方運，細柳營中食已寬。",
            "家近不妨同晝錦，才難正合整朝冠。",
            "如何又作堂堂去，只有新詩付不刊。"
        ],
        "title": "挽陳運幹",
        "id": "f46d1f49-deb9-4a13-bf93-f2e1666335e2"
    },
    {
        "author": "劉宰",
        "paragraphs": [
            "妙年筆勢已飛揚，便合收功翰墨場。",
            "黄甲未容登上第，青衫聊用慰高堂。",
            "一同簿領棠猶在，三逕歸來菊未荒。",
            "下榻忍思疇昔事，送車空憶水雲鄉。"
        ],
        "title": "挽戴主簿",
        "id": "91bd0309-33ee-4aaf-97fc-671fa58d8042"
    },
    {
        "author": "劉宰",
        "paragraphs": [
            "尚記僑居憶故園，俄聞華屋聳榱椽。",
            "連檣大舶回前浦，皓齒清歌出廣筵。",
            "得喪已齊身外物，安閒自樂性中天。",
            "岳莊原上歸全處，手種松杉起綠烟。"
        ],
        "title": "挽姚政遠",
        "id": "07cb6ac4-8d69-4701-8fd5-cd0bd2d6273d"
    },
    {
        "author": "劉宰",
        "paragraphs": [
            "江頭千騎肅傳呼，五馬東來侍板輿。",
            "賸欲平反供母笑，不妨寬大奉君書。",
            "凝香堂上榮何限，戲綵圖中畫不如。",
            "底事乘鸞天上去，固教遺恨滿鄉閭。"
        ],
        "title": "挽楊真州母夫人二首  其一",
        "id": "98373818-2a1a-429a-9e72-094fb09c52c1"
    },
    {
        "author": "劉宰",
        "paragraphs": [
            "祥烟霽日麗重闈，尚記升堂拜母時。",
            "楚楚賓朋環綺席，翩翩仙子奉瑶巵。",
            "五花天上疏恩寵，九秩人間仰壽祺。",
            "盛事只今難彷彿，送車千乘擁靈輀。"
        ],
        "title": "挽楊真州母夫人二首  其二",
        "id": "183f9952-841b-4e05-af72-c1b206eef9fc"
    },
    {
        "author": "劉宰",
        "paragraphs": [
            "桂山山在天台上，秋風吹雲列屏障。",
            "山中有客芙蓉裳，日日來看桂叢長。",
            "老我住在京江湄，光芒夜夜占少微。",
            "哀哉死者不可作，薤露忽更招隠詞。"
        ],
        "title": "挽桂山君王伯奇",
        "id": "b02c40fc-1483-4076-b43e-853e1ac80ae7"
    },
    {
        "author": "劉宰",
        "paragraphs": [
            "廟宇巍峩對古墳，將軍英氣宛如存。",
            "當時改行除民害，歷代封功沐寵恩。",
            "虎穴雲埋山寂寞，蛟溪波冷月黄昏。",
            "我來吊古追行樂，駐馬花前酹一樽。"
        ],
        "title": "周侯古祠",
        "id": "bb32f5e5-de81-413a-98fc-f3f291c17af2"
    },
    {
        "author": "劉宰",
        "paragraphs": [
            "選詩非選官，論詩非論人。"
        ],
        "title": "句",
        "id": "a0d0bcf7-fea3-41a7-b747-9266c76af65e"
    },
    {
        "author": "呂聲之",
        "paragraphs": [
            "自從朝奏一封還，便整歸裝問故山。",
            "剩得清名千載重，何妨晚節十年閒。",
            "慣尋夜雪逵溪路，却謝春風漢殿班。",
            "國史舊編加簡討，春秋直筆任詩刪。"
        ],
        "title": "賀太常黄少卿",
        "id": "9ba534db-1fec-4a4a-b1d8-eaeb7834fd50"
    },
    {
        "author": "呂聲之",
        "paragraphs": [
            "一邑何期獲二賢，花開滿縣總翩翩。",
            "賦詩各出新機錦，裕國還饒內府錢。",
            "槐竹兩行公事辦，絲桐三弄政聲傳。",
            "作成和氣農家好，多稼如雲詠大田。"
        ],
        "title": "次新邑錢宰黄丞韻",
        "id": "7ed11ca1-7903-4e5a-97e4-d0793262fc8a"
    },
    {
        "author": "呂聲之",
        "paragraphs": [
            "橫江灝氣欲欺裘，木落千林水露洲。",
            "偶爲搜荒投隴畝，因而展省到松楸。",
            "神駒已應當年兆，祥筍還爲後裔留。",
            "寄與老僧勤灑掃，庭前橘綠桂香浮。"
        ],
        "title": "過杜潭題曾祖慶源庵",
        "id": "a8c6ef82-9ca5-4e30-a5b8-093ba45ff4e8"
    },
    {
        "author": "呂聲之",
        "paragraphs": [
            "夜讀書窗未覺貧，朝看萬瓦沒魚鱗。",
            "飄來灞岸春風絮，瀉下瀛洲玉斛塵。",
            "笑我冗懷多俗事，羨君清思獨凝神。",
            "遥憐夜月山陰道，還有扁舟乘興人。"
        ],
        "title": "和張主簿喜雪",
        "id": "021e6b21-f631-4f6a-bd70-56adbaf096e2"
    },
    {
        "author": "呂聲之",
        "paragraphs": [
            "誰把長竿釣巨魚，至今蹲石倚空虛。",
            "蜂房愛向山崖結，鳥跡疑從海島居。",
            "入座翠嵐生晝寂，夾川紅樹照春餘。",
            "任公此去三千載，爲看芳碑一嘅吁。"
        ],
        "title": "題南巖寺",
        "id": "e6157522-74bb-403a-ab36-da4d97960142"
    },
    {
        "author": "呂聲之",
        "paragraphs": [
            "金吾不必問行由，此去逍遥物外遊。",
            "半塢白雲藏宿霧，一聲橫笛下歸牛。",
            "喜瞻傑閣三生像，藐視叢林四海州。",
            "爲寫濯纓疎拙句，誰言墨跡至今留。"
        ],
        "title": "遊石佛寺",
        "id": "c2fc7bbe-05ae-4643-9ba4-571e56a4bc32"
    },
    {
        "author": "呂聲之",
        "paragraphs": [
            "地接丹丘姥嶺賒，山盤曲折狀如蛇。",
            "每因過此瞻雙隴，何必從旁置萬家。",
            "孝弟本根時潤澤，詩書種子日萌芽。",
            "到來豈但春秋祀，酌水何妨一獻花。"
        ],
        "title": "題陳巖庵寄諸兄弟",
        "id": "e8f128e5-5758-499e-a172-9c7e4a749bbc"
    },
    {
        "author": "呂聲之",
        "paragraphs": [
            "翠屋交空結夏陰，征鞍亭午喜登臨。",
            "披開草棘千重路，洗出冰壺一片心。",
            "禪老還尋江浙去，詩家誰作楚梁吟。",
            "須知珠玉元無踵，不惜西風惠我音。"
        ],
        "title": "開禧丁卯重過龍門有懷方丈老子",
        "id": "f6bb7902-00f2-4119-b416-95c767554d5a"
    },
    {
        "author": "呂聲之",
        "paragraphs": [
            "誰人洗甲挽天河，玉宇無塵海不波。",
            "漢使褰帷將命出，淮民挾纊被恩多。",
            "流離豈但身安集，凋瘵親曾手拊摩。",
            "惠利纔施催召亟，其如席未及溫何。"
        ],
        "title": "謝張漕薦剡",
        "id": "219a435b-5081-4204-87cd-1597df1e9c68"
    },
    {
        "author": "呂聲之",
        "paragraphs": [
            "英妙才華四十年，山林朝市姓名傳。",
            "何妨萬斛橫江上，不礙千帆過目前。",
            "我肯尾書干木紙，人饒首著祖生鞭。",
            "金鑾何日商風雅，伴直能呼孟浩然。"
        ],
        "title": "賀葉司業兼中書舍人",
        "id": "aefcd568-2d74-4132-af8e-dac3b351452b"
    },
    {
        "author": "呂聲之",
        "paragraphs": [
            "立頃談餘袂輒分，乖離數數異朋羣。",
            "君如天揭行空日，我亦風吹過嶺雲。",
            "不許范張同飯黍，空慙李杜共論文。",
            "睽違動涉經年裏，棋壘詩壇要策勳。"
        ],
        "tags": [
            "太湖"
        ],
        "title": "寄太湖黄縣尉",
        "id": "f040bda7-5fd4-416c-b0ae-bf28a9614812"
    },
    {
        "author": "呂聲之",
        "paragraphs": [
            "兩年肥水喜相逢，託契門牆今已重。",
            "士有禰衡心肯薦，侯如雍齒首先封。",
            "更看謀略稱籌幄，會見精神坐折衝。",
            "敗走苻堅兵百萬，圍棋別墅意從容。"
        ],
        "title": "與丁撫幹",
        "id": "0ef0380c-67dc-41ac-b798-a7e0bd0fdf0b"
    },
    {
        "author": "呂聲之",
        "paragraphs": [
            "萬里長江發自岷，作興一代有斯人。",
            "六經疑難言前解，千古興亡筆下陳。",
            "愛向田間看耜耒，肯留天上掌絲綸。",
            "如公到處鎸佳句，今日池塘草自春。"
        ],
        "tags": [
            "长江"
        ],
        "title": "悼止齋陳先生",
        "id": "7917a288-1db1-42c4-baae-c09cde40b01f"
    },
    {
        "author": "呂聲之",
        "paragraphs": [
            "還轅天作十分晴，瀉出秋光一派清。",
            "走筆欲題人到跡，揚鞭不住馬嘶聲。",
            "頃禾晚熟黄雲色，籬菊朝含白露英。",
            "得似淵明便歸去，候門童稚出歡迎。"
        ],
        "title": "舒城道中",
        "id": "63ea5ccd-5f85-4943-b260-45fa03cc0b72"
    },
    {
        "author": "呂聲之",
        "paragraphs": [
            "萬古長淮一带流，從來戰地不容休。",
            "間關千里軍前餉，牢落重陽客裏秋。",
            "悵望白衣來送酒，了無黄菊與簪頭。",
            "何人早斷樓蘭首，試解君王宵旰憂。"
        ],
        "title": "重陽桐城道中",
        "id": "4edb44d1-0773-40af-a987-d4a2ce5ce51f"
    },
    {
        "author": "呂聲之",
        "paragraphs": [
            "飛屐來登最上峰，千山擁翠景無窮。",
            "遥看雲影參差外，靜聽泉聲斷續中。",
            "今日黄花重九約，何時青眼一尊同。",
            "好天風月閒相寄，早晚南來有過鴻。"
        ],
        "title": "九日登資福山呈胡宣教",
        "id": "e9bb09f3-a2cf-436b-82c8-79872b7c186c"
    },
    {
        "author": "呂聲之",
        "paragraphs": [
            "白石孤雲自在閒，紅塵一事不相關。",
            "寺遮翠靄青蘿外，人到落花流水間。",
            "欲效錦囊收勝概，慚無玉带鎮名山。",
            "白蓮喜結當年社，未厭朝來暮便還。"
        ],
        "title": "西寺留題",
        "id": "82ff6e97-91f8-475c-b3b3-5d524c3fe55c"
    },
    {
        "author": "呂聲之",
        "paragraphs": [
            "曾到龍翔不記年，兩峰巍壓水中天。",
            "潮生潮落青蕪外，人去人來白鷺邊。",
            "四接遠遊僧萬笠，重新舊觀屋千椽。",
            "東南送目秋無際，隔岸人家問釣船。"
        ],
        "title": "題龍翔觀",
        "id": "a926993e-0274-4a8a-a66b-6d964d50f359"
    },
    {
        "author": "呂聲之",
        "paragraphs": [
            "鼎彝事業未渠休，鷗鷺尋盟暫與儔。",
            "路入芝巖真絕地，客延蓬島盡名流。",
            "不辭一洗陶巾醉，更擬雙飛謝屐遊。",
            "誰賞洪都高閣句，落霞孤鶩唱漁舟。"
        ],
        "title": "和黄教授山堂招飲",
        "id": "fd632465-a66b-4f6a-b099-9de2bc5fd515"
    },
    {
        "author": "呂聲之",
        "paragraphs": [
            "多君養就大椿年，便腹詩書晝欲眠。",
            "絳闕當年名藉甚，白雲他日迹飄然。",
            "千軍筆掃人誰敵，九轉丹成世莫傳。",
            "倦眼功名旁袖手，剩看月露出新篇。"
        ],
        "title": "謝石主簿和章",
        "id": "4357ab51-f7b1-46e6-8dcd-1808c21351ec"
    },
    {
        "author": "呂聲之",
        "paragraphs": [
            "獨占三秋壓衆芳，何誇橘綠與橙黄。",
            "自從分下月中種，果若飄來天際香。",
            "清影不嫌秋露白，新叢偏带晚烟蒼。",
            "高枝已折郄生手，萬斛奇芬貯錦囊。"
        ],
        "title": "詠桂花",
        "id": "c509ab65-4ded-4bb8-83dc-bebf3e9ae726"
    },
    {
        "author": "呂聲之",
        "paragraphs": [
            "綠蔭千重竹，清流一带溪。",
            "子真耕谷口，楊震講關西。",
            "手摘星辰近，名登泰華齊。",
            "古來公相業，誰不起鋤犂。"
        ],
        "title": "和王子寬韵",
        "id": "cc6344f7-82e6-49a4-a7d0-685309bd93b5"
    },
    {
        "author": "呂聲之",
        "paragraphs": [
            "勝日遊郊外，嵐光入眼新。",
            "桃花開萬樹，又是一年人。"
        ],
        "title": "春郊",
        "id": "4d87522e-5b10-4425-841c-8b754f9c735e"
    },
    {
        "author": "呂聲之",
        "paragraphs": [
            "山花雨後紅，野草風前綠。",
            "浩歌歸去來，不辱在知足。"
        ],
        "title": "山行",
        "id": "9d52e668-34a1-4bb6-95d5-ad5bd82ad110"
    },
    {
        "author": "呂聲之",
        "paragraphs": [
            "不把春光較後先，清香自是壓羣妍。",
            "微酸一點功成日，桃李從他逞少年。"
        ],
        "title": "先春",
        "id": "5e0eade6-680a-41f8-8ff9-bbfc2dcf8a9b"
    },
    {
        "author": "呂聲之",
        "paragraphs": [
            "擁盖難遮萬臉紅，爛然雲錦直連空。",
            "更看雨過新妝洗，百媚都含一笑中。"
        ],
        "title": "雲錦",
        "id": "a2261ddd-9830-4a44-b8db-3c18eb0afffa"
    },
    {
        "author": "呂聲之",
        "paragraphs": [
            "半空烟雨有無間，碧玉屏開四面山。",
            "我欲紫霄亭上望，吹笙人去幾時還。"
        ],
        "title": "紫霄亭  其一",
        "id": "e6d736e5-7e94-4582-a023-1a99f9853616"
    },
    {
        "author": "呂聲之",
        "paragraphs": [
            "未把浮漚閲世間，蓬萊一水隔三山。",
            "試窮千里登臨目，望斷青山白鳥還。"
        ],
        "title": "紫霄亭  其二",
        "id": "386f94eb-4ed8-478c-abf9-acebf7b9eb0a"
    },
    {
        "author": "呂聲之",
        "paragraphs": [
            "楓葉飄林竹隔牆，偏于冷淡逞濃粧。",
            "天教不趁繁華月，要是秋來獨耐霜。"
        ],
        "title": "芙蓉",
        "id": "7f562150-8f8d-4275-88c9-cd8d2c2e3323"
    },
    {
        "author": "呂聲之",
        "paragraphs": [
            "微風吹雨濕欄干，薄霧籠晴带淺寒。",
            "一樹紅梅牆外發，誰家美麗倩人看。"
        ],
        "title": "括蒼山行",
        "id": "1151fe5e-df72-4bba-9d03-b51e7be86001"
    },
    {
        "author": "呂聲之",
        "paragraphs": [
            "夜宿溪頭十里村，數星漁火照籬門。",
            "雁山峭絕經行處，猶带烟霞入夢魂。"
        ],
        "title": "丹丘道中",
        "id": "86032a2d-5f3c-4ca8-a4c9-023388d03ca4"
    },
    {
        "author": "呂聲之",
        "paragraphs": [
            "縉雲通道入皇都，花滿京城水滿湖。",
            "借問今來丞相府，後園人有醉歌無。"
        ],
        "title": "縉雲道中",
        "id": "6ed1ae78-9992-4025-b427-7cd612ca80be"
    },
    {
        "author": "呂聲之",
        "paragraphs": [
            "祇因尋勝到林泉，四抱迴峰萬景連。",
            "僧過不知山隠寺，客來方見洞開天。",
            "浮圖照水光相映，古木依崖影倒懸。",
            "風露了非人世界，濯纓秋後玉壺天。"
        ],
        "title": "遊石城山",
        "id": "0615662d-9c66-44fe-830b-bdad6d83f4ca"
    },
    {
        "author": "呂聲之",
        "paragraphs": [
            "七里灘頭訪子陵，水光山色見生平。",
            "欲爲臣子定出處，知與君王分重輕。",
            "一介草茅真自負，三公軒冕未爲榮。",
            "我來想像高風在，釣石巖前烟浪生。"
        ],
        "title": "過七里瀨懷古",
        "id": "424df1cf-4163-410e-948b-b6ddab41751c"
    },
    {
        "author": "姚東",
        "paragraphs": [
            "華亭百尺跨嶙峋，照眼風光自吐吞。",
            "閒數炊烟分聚落，坐收奇觀入壺尊。",
            "岡巒繞戶雲生袂，鐃柝無聲月在軒。",
            "更有何人佩黄犢，耕鋤已徧落霞村。"
        ],
        "title": "皆山西爽二亭",
        "id": "bfe3cd6b-9f9c-490f-965d-4b78ba9074c9"
    },
    {
        "author": "葉發",
        "paragraphs": [
            "怪石倚空碧，傳有神仙迹。",
            "元放古來游，孝先舊曾歷。",
            "山前無斷碑，往事杳難覓。",
            "麻姑去不來，青鳥無消息。"
        ],
        "title": "麻姑巖",
        "id": "861fa2ea-83ff-4e9e-988c-98f60f9f4f45"
    },
    {
        "author": "何渷",
        "paragraphs": [
            "傍晚秋暉靜，穿松石路微。",
            "山川起幽興，杖屨款高扉。",
            "白首偶成趣，素懷欣未違。",
            "故園今草棘，飄泊幾時歸。"
        ],
        "title": "留題吳氏園",
        "id": "54647691-0a34-4575-bde4-b17a3a3310ef"
    },
    {
        "author": "鄒杞",
        "paragraphs": [
            "天柱古名山，形勢友列嶽。",
            "神人巢其巔，咳唾半天落。",
            "白晝見雲旗，清夜聞笙鶴。",
            "花源或流紅，仙禽猶搗藥。",
            "長歌不可見，清風灑寥廓。"
        ],
        "title": "遊洞霄宮",
        "id": "2e90568c-be17-41fc-8275-08505d1e4e3e"
    },
    {
        "author": "連三益",
        "paragraphs": [
            "蓬萊一境最奇哉，門外坑流傍石隈。",
            "巨竹不知何日裂，喬松總是昔年栽。",
            "石移莫匪神功運，巖築更無山鬼來。",
            "料得衆僧行道處，天花馥郁遍蒼苔。"
        ],
        "title": "蓬萊山",
        "id": "13ab82bf-406a-4a41-a36f-0e6cd156e7ea"
    },
    {
        "author": "詹師文",
        "paragraphs": [
            "九曲烟霞景若何，移舟曲曲泛清波。",
            "丹峯絕頂籠花木，碧洞當門掛薜蘿。",
            "仙逕鶴翻松露下，古潭龍蟄水雲多。",
            "紫陽去後閒風月，獨向平林倚櫂歌。"
        ],
        "title": "泛舟",
        "id": "aae0b67e-6af6-4d6d-8dc1-654e52e65df6"
    },
    {
        "author": "史彌遜",
        "paragraphs": [
            "縞衣湖上月明天，雪影飄飄意欲仙。",
            "世網從來禁不得，高飛沖破晚秋煙。"
        ],
        "title": "詠鶴",
        "id": "9a1fcb67-105b-40cd-b390-2db01199edda"
    },
    {
        "author": "惠端方",
        "paragraphs": [
            "美人在空谷，抱志苦貞潔。",
            "不學桃李顔，甘在枯朽列。",
            "素衣飄白雲，玉佩綴明月。",
            "肌膚炯凝脂，容色眩春雪。",
            "臨風一笑粲，皓齒何瑩澈。",
            "破鏡忽上天，寒影浸瑶闕。",
            "少時看玉立，相視已華髮。",
            "人陳花自新，花巧人更拙。",
            "勿言花不耐，人竟被花閲。",
            "付之一尊酒，調以三寸舌。"
        ],
        "title": "梅花",
        "id": "50964e8c-5e4c-46f1-b0ba-7b950bb6292b"
    },
    {
        "author": "陳渙",
        "paragraphs": [
            "炊餠擔頭挑取去，白衣鋪上喝將來。"
        ],
        "title": "句",
        "id": "8bb71210-9331-4dd5-9322-3fe77398950e"
    },
    {
        "author": "邱和",
        "paragraphs": [
            "海上扶桑散曉暉，荷衣共喜換簑衣。",
            "浮雲天外弄濃淡，好趁輕陰未雨歸。"
        ],
        "title": "寄從弟善",
        "id": "5d664d3e-5775-4bb3-976b-a8f98daa5ea4"
    },
    {
        "author": "周茂良",
        "paragraphs": [
            "一竅虛靈異谷神，達聰何事在紅塵。",
            "人間莫道無聞處，天聽從今自我民。"
        ],
        "title": "天聰洞",
        "id": "d1c44ec9-6cfe-4233-8167-ee5e5a06c95a"
    },
    {
        "author": "鍾震",
        "paragraphs": [
            "之徑縈紆略彴橫，松風和作步虛聲。",
            "泉流碧玉千年潤，山作靈丹九轉成。",
            "瓊館向曾迎帝輦，冰銜今尚带朝纓。",
            "若非憫世天留與，那得華胥夢也清。"
        ],
        "title": "戲題洞霄",
        "id": "310b01f0-b854-4d34-8568-77af5e8ed57f"
    },
    {
        "author": "鍾震",
        "paragraphs": [
            "雙柱蒼寒倚碧天，六鰲駕海湧層巔。",
            "東風吹瀑成飛雨，知是潛蛟起晝眠。"
        ],
        "title": "題翠蛟亭",
        "id": "84c938f0-e9d2-409e-9f78-feea913b5d69"
    },
    {
        "author": "鍾震",
        "paragraphs": [
            "九鎖峯尖不隔霄，翠蛟飛舞挾扶摇。",
            "氣涵秦嶺千秋雪，聲撼錢塘八月潮。",
            "頓使形魂生羽翼，安知人世有塵囂。",
            "此行似了仙槎夢，惟恨來賢不可招。"
        ],
        "title": "翠蛟峰",
        "id": "a8b07752-4360-4111-b4a1-381a7dff8515"
    },
    {
        "author": "鍾震",
        "paragraphs": [
            "君今如鴻鵠，萬里去勇决。"
        ],
        "title": "句",
        "id": "3ac772bf-2ce6-4d78-8b93-ec5a53341689"
    },
    {
        "author": "錢厚",
        "paragraphs": [
            "倦倚吳門思泬寥，懷人清致詩滿瓢。",
            "池塘芳草夢初斷，風雨落花魂正銷。",
            "一百五日寒食節，二十四浦春江潮。",
            "遥知藥圃曉經劚，舍後蘼蕪添綠苗。"
        ],
        "title": "寄鍾子充",
        "id": "05a9d9aa-786a-40e6-917d-f5f123171d77"
    },
    {
        "author": "錢厚",
        "paragraphs": [
            "危石參差上霄漢，中涵萬壑冰玉清。",
            "與誰流出洗塵滓，遺我一林風雨聲。"
        ],
        "title": "漱石軒  其一",
        "id": "848182d8-7fb2-451d-a743-aa6dc80bc050"
    },
    {
        "author": "錢厚",
        "paragraphs": [
            "石竇鳴泉自招隠，故邀風月到林扃。",
            "我今欲去尚回首，多少人來不肯聽。"
        ],
        "title": "漱石軒  其二",
        "id": "0e33d286-18ea-4fec-ad63-9d864a7cfa43"
    },
    {
        "author": "錢厚",
        "paragraphs": [
            "東風吹雨雨吹花，洗却陰沉放月華。",
            "俗眼總嫌梅太白，嫦娥勾引莫雲遮。",
            "雲濃更欲催詩句，風急花飛留不住。",
            "使君喚客早評章，趁渠未點蒼苔路。",
            "夜闌留月遲春酌，生怕樓頭吹畫角。",
            "更推銀蠟上寒梢，冷艷燒春春未覺。",
            "燭光炯炯花冥冥，花前醉倒喚不醒。",
            "南枝自與北枝語，今夜詩工眼倍清。"
        ],
        "title": "梅亭",
        "id": "48a70bab-13a0-4672-b03e-0212eaab2cf1"
    },
    {
        "author": "錢厚",
        "paragraphs": [
            "林扉日日爲誰開，底用潛驅俗駕回。",
            "路有險夷休跌蕩，山無今古只崔嵬。",
            "千章佳木凌雲上，萬壑清流湧月來。",
            "寄語游人莫遄邁，世間何處不塵埃。"
        ],
        "title": "登玲瓏山賦呈章冠叟俞安伸陳安世",
        "id": "e844fe8e-896a-4c2c-9c56-b7ab886ee90a"
    },
    {
        "author": "錢厚",
        "paragraphs": [
            "又踏君山路，來驅陌上塵。",
            "江仍舊時面，我是去年人。",
            "愛聽松聲古，休催柳色新。",
            "片雲銜落日，梅與月爭春。"
        ],
        "title": "山亭",
        "id": "2f1d347e-df5c-451e-9c60-66c6e60979a5"
    },
    {
        "author": "錢厚",
        "paragraphs": [
            "暮靄不知天遠近，閒雲休礙月升沉。"
        ],
        "title": "句",
        "id": "17f1e9da-bb43-4d47-8636-23f5cb07314c"
    },
    {
        "author": "宋德之",
        "paragraphs": [
            "殷勤此別幾時還，結足應須巖洞間。",
            "卒歲在家貧亦好，何人似我老來閑。",
            "九天使者邀歸艇，五嶽丈人分半山。",
            "已是南回行脚了，歸休穩坐聽潺湲。"
        ],
        "title": "題太平興國宮",
        "id": "0e35297b-9043-4dd0-bf7d-51dc8d0775d4"
    },
    {
        "author": "宋德之",
        "paragraphs": [
            "昔人豪侈徒爲爾，得似章華田舍翁。"
        ],
        "title": "句",
        "id": "fa4c928c-792f-4b46-8f8b-cda9806509bc"
    },
    {
        "author": "周振",
        "paragraphs": [
            "碧雲紅樹萬山秋，躡蹬攀蘿徑轉幽。",
            "斜日荒荒巖際下，細泉淺淺寺前流。",
            "蕭梁賜額名猶在，石塔藏碑字尚留。",
            "千載廢興真夢幻，青燈夜雨思悠悠。"
        ],
        "title": "護國寺",
        "id": "4bccb59a-692c-431c-889c-614775d88ee9"
    },
    {
        "author": "林仲虎",
        "paragraphs": [
            "去時不敢留姓名，一身萬里鴻毛輕。",
            "征鞭不返長淮水，正恐來者愁此行。",
            "吁嗟此行良獨難，出門兒女更辛酸。",
            "平生崛强身是膽，自許虎口能生還。",
            "犬羊異種猶人類，惟有肝膽傾相示。",
            "此語歷歷端不誣，畢竟言之無二意。",
            "從前鷗鷺奮不飛，機心一動成驚疑。",
            "願言嘻嗑噉兒齒，直到齒落兒不知。"
        ],
        "title": "出疆",
        "id": "bec8993b-1407-49ef-a0cf-dba2646c103c"
    },
    {
        "author": "宋習之",
        "paragraphs": [
            "老龍倦雷霆，奔山化爲石。",
            "惟有鼻不枯，尚留雲雨迹。"
        ],
        "title": "龍鼻水泉",
        "id": "df94fb23-cbd5-42c7-a0d6-06584f058896"
    },
    {
        "author": "戴復古",
        "paragraphs": [
            "我翁本詩仙，游戲滄海上。",
            "引手掣鯨鯢，失脚墮塵網。",
            "身窮道則腴，年高氣彌壯。",
            "平生無長物，飲盡千斛釀。",
            "傳家古錦囊，自作金玉想。",
            "篇章久零落，人間眇餘響。",
            "搜求二十年，痛淚濕黄壤。",
            "君家圖書府，墨色照青嶂。",
            "我翁有遺迹，數紙古田樣。",
            "髣髴鍾王體，吟句更豪放。",
            "把玩竹林間，寒風凜悽慘。",
            "昂昂野鶴姿，愧無中散狀。",
            "兒孤襁褓中，家風隨掃蕩。",
            "於茲見筆法，可想翁無恙。",
            "幽居寂寞鄉，風月共來往。",
            "衆醜成獨妍，群瘖怪孤唱。",
            "一生既蹉跎，人琴遂俱喪。",
            "託君名不朽，斯文豈天相。",
            "舊作忽新傳，識者動慨賞。",
            "嗟予忝厥嗣，朝夕愧俯仰。",
            "敢墜顯揚思，幽光發草莽。",
            "假此見諸公，丐銘松柏壙。",
            "君其啟惠心，慰彼九泉望。"
        ],
        "title": "求先人墨迹呈表兄黄季文",
        "id": "c57d61d8-7312-4348-8cbd-ad6c82fe0ecf"
    },
    {
        "author": "戴復古",
        "paragraphs": [
            "半夜群動息，五更百夢殘。",
            "天鷄啼一聲，萬枕不遑安。",
            "一日一百刻，能得幾刻閒。",
            "當其閒睡時，作夢更多端。",
            "窮者夢富貴，達者夢神仙。",
            "夢中亦役役，人生良鮮歡。"
        ],
        "title": "夢中亦役役",
        "id": "6d120f63-7550-4552-8817-3a53b24891a6"
    },
    {
        "author": "戴復古",
        "paragraphs": [
            "朔風凜高秋，黑霧翳白日。",
            "漢兵來伐胡，飲馬長城窟。",
            "古來長城窟，中有戰士骨。",
            "骨久化爲泉，馬來喫不得。",
            "聞說華山陽，水甘春草長。"
        ],
        "title": "飲馬長城窟",
        "id": "7645d413-73e7-48da-8a2f-882d9e3473f2"
    },
    {
        "author": "戴復古",
        "paragraphs": [
            "雪爲緯，玉爲經。",
            "一織三滌手，織成一片冰。",
            "清如夷齊，可以爲衣。",
            "陟彼西山，于以采薇。"
        ],
        "title": "白苧歌",
        "id": "3b952a6c-6a40-4ccd-9528-5426a217ba6c"
    },
    {
        "author": "戴復古",
        "paragraphs": [
            "妾本秦氏女，今春嫁王郎。",
            "夫家重蠶事，出採陌上桑。",
            "低枝採易殘，高枝手難扳。",
            "踏踏竹梯登樹杪，心思蠶多苦葉少。",
            "舉頭桑枝掛鬢唇，轉身桑枝勾破裙。",
            "辛苦事蠶桑，實爲良家人。",
            "使君奚所爲，見妾駐車輪。",
            "使君口有言，羅敷耳無聞。",
            "蠶饑蠶饑，采葉急歸。"
        ],
        "title": "羅敷詞",
        "id": "84ef45ae-044e-4639-b425-13185926699b"
    },
    {
        "author": "戴復古",
        "paragraphs": [
            "朱門金叵羅，九醖葡萄春。",
            "酌貴不酌賤，酌富不酌貧。",
            "君家破茅屋，飄摇河水濱。",
            "中有一樽淥，醉盡天下人。"
        ],
        "title": "題陳毅甫家壁",
        "id": "18878f7a-5a86-4822-a20d-c716b893fd93"
    },
    {
        "author": "戴復古",
        "paragraphs": [
            "江山阻且長，矯首鄉關隔。",
            "空閨泣幼婦，顦顇失顔色。",
            "隠閔鸛鳴篇，寄彼西飛翼。",
            "剝封覽情素，既喜復凄惻。",
            "別時梅始花，傷今食梅實。",
            "覽古帝王州，結交游俠窟。",
            "千金沽美酒，一飲連十日。",
            "春風吹酒醒，始知身是客。",
            "杜宇啼一聲，行人淚橫臆。",
            "衣破誰與紉，髮垢孰與櫛。",
            "勿謂遊子心，而不念家室。",
            "新交握臂行，肝膽猶楚越。",
            "醜婦隔江山，千里情弗絕。",
            "慇懃揮報章，歸計何時决。",
            "今夕知何夕，覩此纖纖月。",
            "此月再圓時，門前候歸轍。"
        ],
        "title": "答婦詞",
        "id": "f919efbb-63e2-4675-903d-eacdee4fd8df"
    },
    {
        "author": "戴復古",
        "paragraphs": [
            "北風朝暮寒，園林日蕭條。",
            "自非松柏姿，何葉不飄摇。",
            "儒衣歷多難，陋巷困簞瓢。",
            "無地可躬耕，無才仕王朝。",
            "一饑驅我來，騎馿吟灞橋。",
            "通名丞相府，數月不見招。",
            "欲登五侯門，非皓齒細腰。",
            "索米長安街，滿口讀詩騷。",
            "時人試靜聽，霜枝囀寒蜩。",
            "倘可悅人耳，安望如簫韶。"
        ],
        "title": "都中書懷呈滕仁伯祕監",
        "id": "b0e2f95d-d953-4963-b7c5-98acadac4e2b"
    },
    {
        "author": "戴復古",
        "paragraphs": [
            "吳山青未了，桐江綠相迎。",
            "扁舟問何之，往訪巖子陵。",
            "高風凜千古，卧蹴萬乘主。",
            "富貴直浮雲，羊裘釣烟雨。"
        ],
        "title": "桐廬舟中",
        "id": "2422ebfa-93d4-4288-8c44-86fbcebb1d70"
    },
    {
        "author": "戴復古",
        "paragraphs": [
            "蒼生積釁久，天欲盡殺之。",
            "干戈殺不盡，繼以大旱饑。",
            "田野委餓莩，道路紛流離。",
            "衆人識天意，不敢加扶持。",
            "公懷佛子性，逆天救民命。",
            "擅移太倉粟，衆拂生塵甑。",
            "全活十萬家，九州詠仁政。",
            "逆天天弗怒，鬼神胡不恕。",
            "白玉尚指瑕，青蠅工點素。",
            "秋風動蓴鱸，公亦思歸去。",
            "問公歸去兮，蒼生誰怙恃。"
        ],
        "title": "湖北上吳勝之運使有感而言非詩也",
        "id": "25adc79f-47ab-4d47-9b32-40d5c03e63d4"
    },
    {
        "author": "戴復古",
        "paragraphs": [
            "茲樓非我有，久居如主人。",
            "雖無往來客，青山當佳賓。",
            "君看樓下路，三尺軟紅塵。",
            "失脚踏此塵，汩沒多終身。"
        ],
        "title": "所館小樓見山可喜",
        "id": "86f834fa-3f1e-4612-8055-2920b1613fd0"
    },
    {
        "author": "戴復古",
        "paragraphs": [
            "客行河水東，客行河水西。",
            "客行河水南，客行河水北。",
            "行行無已時，朱顔變老色。",
            "至人棲一方，庭戶羅八極。",
            "保心如止水，不受萬物役。",
            "有道肥其軀，故能適所息。"
        ],
        "title": "客行河水東",
        "id": "ac036981-0212-4ccb-a138-fb501e20bacb"
    },
    {
        "author": "戴復古",
        "paragraphs": [
            "自鬻非奇貨，强鳴非好聲。",
            "法當老山林，松根斷茯苓。",
            "朅來長安道，霜鬢迫衰齡。",
            "窮吟無知音，祇覺太瘦生。",
            "公詩妙一世，風雅見根蔕。",
            "比興千萬篇，已作不朽計。",
            "窮達雖不同，嗜好迺相似。"
        ],
        "title": "和山谷上東坡古風二首見一朝士今取一篇",
        "id": "ca955795-0940-4665-8a33-781978ed71ee"
    },
    {
        "author": "戴復古",
        "paragraphs": [
            "南山色射窗，北山光照戶。",
            "道人處其中，冰玉爲肺腑。",
            "茲山自開闢，荒翳幾年所。",
            "一朝得主人，荆榛化庭宇。",
            "手披風月藏，目極烟霞趣。",
            "居然獲奇觀，人境賀相遇。",
            "道人詩更高，不作蔬筍語。",
            "朝對北山吟，暮對南山賦。",
            "聞說玉堂仙，擊節賞佳句。"
        ],
        "title": "題古源棠和尚送青軒",
        "id": "dfb30777-a9c3-4d69-b523-0ea4a95859b6"
    },
    {
        "author": "戴復古",
        "paragraphs": [
            "天地一大窯，陽炭烹六月。",
            "萬物此陶鎔，人何怨炎熱。",
            "君看百穀秋，亦自暑中結。",
            "田水沸如湯，背汗濕如潑。",
            "農夫方夏耘，安坐吾敢食。"
        ],
        "title": "大熱五首  其一",
        "id": "8cf3f8be-30eb-44cc-a66a-c1e5fbc14a08"
    },
    {
        "author": "戴復古",
        "paragraphs": [
            "左手遮赤日，右手招清風。",
            "揮汗不能已，扇笠競要功。",
            "南山龍吐雲，騰騰滿虛空。",
            "一雨變清凉，萬物隨疏通。",
            "向人無德色，大哉造化工。"
        ],
        "title": "大熱五首  其二",
        "id": "340d2d8e-f97e-40c2-b035-62109a35c520"
    },
    {
        "author": "戴復古",
        "paragraphs": [
            "大渴遇甘井，汲多井欲竭。",
            "入喉化爲汗，不救胸中熱。",
            "吾聞三危露，迥與衆水別。",
            "其色瑩琉璃，其冷勝冰雪。",
            "安得一杯來，爲我解此渴。"
        ],
        "title": "大熱五首  其三",
        "id": "a13079a9-788e-4166-bc79-7566deaadb31"
    },
    {
        "author": "戴復古",
        "paragraphs": [
            "吾家老茅屋，破漏尚可住。",
            "門前五巨樟，枝葉龍蛇舞。",
            "半空隔天日，六月不知暑。",
            "西照坐東偏，南薰開北戶。",
            "胡爲捨是居，受此炮炙苦。"
        ],
        "title": "大熱五首  其四",
        "id": "3e67d4eb-9b13-448b-8c7d-1214e0c8a9b3"
    },
    {
        "author": "戴復古",
        "paragraphs": [
            "天嗔吾面白，晒作鐵色深。",
            "天能黑我面，豈能黑我心。",
            "我心有冰雪，不受暑氣侵。",
            "推去北窗枕，思鼓南風琴。",
            "千古叫虞舜，遺我以好音。"
        ],
        "title": "大熱五首  其五",
        "id": "62f1cd4c-1b87-43bf-9f9b-e259942a469c"
    },
    {
        "author": "戴復古",
        "paragraphs": [
            "寄跡小園中，自笑客異鄉。",
            "東家送檳榔，西家送檳榔。",
            "咀嚼唇齒赤，亦能醉我腸。",
            "南人敬愛客，以此當茶湯。",
            "慇懃謝其來，此意不可忘。"
        ],
        "title": "久寓泉南待一故人消息桂隠諸葛如晦謂客舍不可住借一園亭安下即事凡有十首  其一",
        "id": "06c9bab9-ec31-4885-bfb4-470b7c29b169"
    },
    {
        "author": "戴復古",
        "paragraphs": [
            "寄跡小園中，豈不勝旅舍。",
            "俗事無交加，客身自閑暇。",
            "鄰家有酒沽，杯盤亦可借。",
            "吟侶適相過，新詩堪膾炙。",
            "足以慰我懷，留連日至夜。"
        ],
        "title": "久寓泉南待一故人消息桂隠諸葛如晦謂客舍不可住借一園亭安下即事凡有十首  其二",
        "id": "95a1767d-c926-47ad-a934-767b77cd1a40"
    },
    {
        "author": "戴復古",
        "paragraphs": [
            "寄跡小園中，數椽亦瀟灑。",
            "主人既相知，此地可久假。",
            "縣官送月糧，鄰翁供菜把。",
            "咫尺是屠門，亦有賣鮮者。",
            "里巷通往來，欲結雞豚社。"
        ],
        "title": "久寓泉南待一故人消息桂隠諸葛如晦謂客舍不可住借一園亭安下即事凡有十首  其三",
        "id": "e5ab5e3d-0276-4902-85ad-45889e471296"
    },
    {
        "author": "戴復古",
        "paragraphs": [
            "寄跡小園中，餘春接初夏。",
            "問木木成陰，問花花已謝。",
            "黄鸝出幽谷，杜鵑叫長夜。",
            "把酒酌園婆，遠客此稅駕。",
            "有時吟聲高，鬼神莫驚怕。"
        ],
        "title": "久寓泉南待一故人消息桂隠諸葛如晦謂客舍不可住借一園亭安下即事凡有十首  其四",
        "id": "9565cf6e-bebb-497b-be6c-a55506140ea6"
    },
    {
        "author": "戴復古",
        "paragraphs": [
            "寄跡小園中，一心安淡薄。",
            "每坐竹間亭，不知近城郭。",
            "昨日看花開，今日見花落。",
            "靜中觀物化，妙處在一覺。",
            "委身以順命，無憂亦無樂。"
        ],
        "title": "久寓泉南待一故人消息桂隠諸葛如晦謂客舍不可住借一園亭安下即事凡有十首  其五",
        "id": "51df0e2d-1efb-4ccd-8e68-91fb6089b260"
    },
    {
        "author": "戴復古",
        "paragraphs": [
            "寄跡小園中，第一薪水便。",
            "逐一炊黄粱，兼得魚蝦賤。",
            "飽飯日無營，遮眼有書卷。",
            "時逢好客來，應接不知倦。",
            "最苦風雨時，有人招夜宴。"
        ],
        "title": "久寓泉南待一故人消息桂隠諸葛如晦謂客舍不可住借一園亭安下即事凡有十首  其六",
        "id": "e1b9cad4-c0d7-41e0-b567-3cab5e712548"
    },
    {
        "author": "戴復古",
        "paragraphs": [
            "寄跡小園中，新晴風日麗。",
            "好鳥竹間鳴，野鶴空中唳。",
            "悠然動詩興，行吟撫松桂。",
            "久客若忘歸，此身笑匏繫。",
            "五月倘未行，尚及食丹荔。"
        ],
        "title": "久寓泉南待一故人消息桂隠諸葛如晦謂客舍不可住借一園亭安下即事凡有十首  其七",
        "id": "cb30ecf8-4068-4452-8fc1-395941a01e2d"
    },
    {
        "author": "戴復古",
        "paragraphs": [
            "寄跡小園中，頗欲閟形影。",
            "誰爲饒舌者，太守忽相請。",
            "開心論時務，細語及詩境。",
            "坐中有蠻客，狂言事馳騁。",
            "明日酒醒來，熟思令人癭。"
        ],
        "title": "久寓泉南待一故人消息桂隠諸葛如晦謂客舍不可住借一園亭安下即事凡有十首  其八",
        "id": "e3ac8f20-ca10-4482-be0e-295d5e597c68"
    },
    {
        "author": "戴復古",
        "paragraphs": [
            "寄跡小園中，忽有烏衣至。",
            "手中執圓封，州府特遣饋。",
            "羅列滿吾前，禮數頗周緻。",
            "四隣來聚觀，若有流涎意。",
            "呼童急開樽，四隣同一醉。"
        ],
        "title": "久寓泉南待一故人消息桂隠諸葛如晦謂客舍不可住借一園亭安下即事凡有十首  其九",
        "id": "5b8afc0e-3e36-4575-9a2d-ea18d03bc35f"
    },
    {
        "author": "戴復古",
        "paragraphs": [
            "寄跡小園中，倒指五十日。",
            "既得故人書，南游吾事畢。",
            "再拜謝主翁，奉還此一室。",
            "雲萍聚復散，欲住住不得。",
            "折柳當馬鞭，明朝有行色。"
        ],
        "title": "久寓泉南待一故人消息桂隠諸葛如晦謂客舍不可住借一園亭安下即事凡有十首  其一○",
        "id": "0239cc3a-6c18-400f-9de3-750442590070"
    },
    {
        "author": "戴復古",
        "paragraphs": [
            "良玉假雕琢，好詩費吟哦。",
            "詩句果如玉，沈謝不足多。",
            "玉聲貴清越，玉色愛純粹。",
            "作詩亦如之，要在工夫至。",
            "辨玉先辨石，論詩先論格。",
            "詩家體固多，文章有正脈。",
            "細觀玉軒吟，一生良苦心。",
            "雕琢復雕琢，片玉萬黄金。"
        ],
        "title": "題鄭寧夫玉軒詩卷",
        "id": "10b38a4b-43b4-46a4-b8da-142034e1d87b"
    },
    {
        "author": "戴復古",
        "paragraphs": [
            "吾兒來侍側，供我一秋蘭。",
            "蕭然出塵姿，能禁風露寒。",
            "移根自巖壑，歸我几案間。",
            "養之以水石，副之以小山。",
            "儼如對益友，朝夕共盤桓。",
            "清香可呼吸，薰我老肺肝。",
            "不過十數根，當作九畹看。"
        ],
        "title": "滸以秋蘭一盆爲供",
        "id": "87e5d0d4-2cbf-4eb1-a8b6-d2b7edc8e009"
    },
    {
        "author": "戴復古",
        "paragraphs": [
            "世變日以薄，無從見雍熙。",
            "閉門讀古書，聊以道自怡。",
            "桃李春盎盎，風雨秋凄凄。",
            "於春何足喜，於秋何用悲。",
            "人生一世間，所忌立志卑。",
            "終身有不遇，千載皆明時。",
            "我生無所解，肥遯滄海沂。",
            "一朝遇名勝，朽腐生光輝。",
            "歛衽贊明德，非公誰與歸。"
        ],
        "title": "和高常簿暮春",
        "id": "e9e20cfe-09c4-4bdf-987b-34116c48497f"
    },
    {
        "author": "戴復古",
        "paragraphs": [
            "出門欲求仁，取友必勝己。",
            "寥寥雲海鄉，所幸有君爾。",
            "胸蟠三萬卷，智先三十里。",
            "相與定詩盟，誰能執牛耳。"
        ],
        "title": "和鄭潤甫提舉見寄  其一",
        "id": "900b7308-3b76-477c-90fe-b00eac199474"
    },
    {
        "author": "戴復古",
        "paragraphs": [
            "長身如病鶴，吟苦如蟋蟀。",
            "顧此顦顇姿，癡生年八秩。",
            "舉世皆好竽，老夫方鼓瑟。",
            "梅花莫笑人，茅簷炙朝日。"
        ],
        "title": "和鄭潤甫提舉見寄  其二",
        "id": "d664a019-ccab-4491-bc06-d0de6e9aed63"
    },
    {
        "author": "戴復古",
        "paragraphs": [
            "老夫脚病瘡，閉門作僧夏。",
            "麥麵不療饑，冬衣猶未卸。",
            "喜讀吳融詩，窮愁退三舍。",
            "無因暗投璧，有味倒餐蔗。",
            "冥搜琢肺肝，苦吟忘晝夜。",
            "工夫到深處，非王亦非霸。"
        ],
        "title": "送吳伯成歸建昌二首  其一",
        "id": "d66a780c-7607-4533-ab62-8725c322f2d8"
    },
    {
        "author": "戴復古",
        "paragraphs": [
            "吾友嚴華谷，實爲君里人。",
            "多年入詩社，錦囊貯清新。",
            "昨者袁蒙齋，招爲入幙賓。",
            "千里有遇合，隔牆不見親。",
            "君歸訪其家，說我老病身。",
            "別有千萬意，付之六六鱗。"
        ],
        "title": "送吳伯成歸建昌二首  其二",
        "id": "d3713e91-08d7-47e4-89af-0ecb146dbe8b"
    },
    {
        "author": "戴復古",
        "paragraphs": [
            "詩文雖兩途，理義歸乎一。",
            "風騷凡幾變，晚唐諸子出。",
            "本朝師古學，六經爲世用。",
            "諸公相羽翼，文章還正統。",
            "晦翁講道餘，高吟復超絕。",
            "巽巖許其詩，鳳凰飛處別。"
        ],
        "title": "謝東倅包宏父三首癸卯夏  其一",
        "id": "1029d7bc-b0e0-478f-84ee-9c5c7c8de20b"
    },
    {
        "author": "戴復古",
        "paragraphs": [
            "君家名父子，爲晦翁嫡傳。",
            "嘗見黄勉齋，極口稱其賢。",
            "師友相琢磨，南軒惜無年。",
            "翁之爲汝翁，文字相周旋。",
            "溟渤深見底，泰華高及天。",
            "宏齋有鳳髓，可續欲斷弦。"
        ],
        "title": "謝東倅包宏父三首癸卯夏  其二",
        "id": "1bfd0bc1-4e06-4399-b57b-a9caf58f93b8"
    },
    {
        "author": "戴復古",
        "paragraphs": [
            "平生不識字，把筆學吟詩。",
            "舊說韋蘇州，於余今見之。",
            "每遭饑寒厄，出吐辛酸辭。",
            "候蟲鳴屋壁，風蟬囀枯枝。",
            "但有可憐聲，入耳終無奇。",
            "宏齋誤題品，恐貽識者譏。"
        ],
        "title": "謝東倅包宏父三首癸卯夏  其三",
        "id": "2d85d791-58d9-4e26-b9f9-4f4a2a6c495d"
    },
    {
        "author": "戴復古",
        "paragraphs": [
            "高者爲山，坳者爲壑。",
            "爲烟爲雲，渺渺漠漠。",
            "水鳥樹林，人家聚落。",
            "騎者何之，舟者未泊。",
            "三尺紙上，萬象交錯。",
            "天機自然，神驚鬼愕。",
            "嗚呼，此吾故人野塘蘇元龍之墨迹。",
            "中有石屏老淚痕，又與野塘添一筆。"
        ],
        "title": "題姚雪蓬使君所藏蘇野塘畫",
        "id": "7aece505-a18b-46d9-b84b-5d54a4bbc5be"
    },
    {
        "author": "戴復古",
        "paragraphs": [
            "鳳簫鼉鼓龍鬚笛，夜宴華堂醉春色。",
            "艷歌妙舞蕩人心，但有歡娛別無益。",
            "何如村落捲桐吹，能使時人知稼穡。",
            "村南村北聲相續，青郊雨後耕黄犢。",
            "一聲催得大麥黄，一聲喚得新秧綠。",
            "人言此角只兒戲，孰識古人吹角意。",
            "田家作勞多怨咨，故假聲音召和氣。",
            "吹此角，起東作。",
            "吹此角，田家樂。",
            "此角上與鄒子之律同宮商，合鍾呂。",
            "形甚朴，聲甚古，一吹寒谷生禾黍。"
        ],
        "title": "烏鹽角行",
        "id": "01c9739f-239e-486a-bb41-b1f43dd943a7"
    },
    {
        "author": "戴復古",
        "paragraphs": [
            "靈壁一峰天下奇，體勢雄偉身巍巍，巨靈怒拗天柱擲。",
            "平地蒼龍驤首尾，兩片黑雲腰夾之。",
            "聲如青銅色碧玉，秀潤四時嵐翠濕。",
            "乾坤所寶落世間，鬼神上訴天公泣。",
            "謂有非常人，致此非常物。",
            "可磨斫賊劍，可倚擊姦笏。",
            "可祝不老年，可比至剛德。",
            "自從突兀在眼前，溪山日夜生顔色。",
            "君不見杭州風流白使君，雅愛天竺雙雲根。",
            "又不見奇章公家太湖碧，高下品題分甲乙。",
            "二公名與石不磨，今到方巖有靈壁。",
            "我來欲作靈壁歌，擊石一唱三摩挲。",
            "秋風蕭蕭淮水波，中分南北橫干戈。",
            "胡塵埋沒漢山河，泗濱靈壁今如何。",
            "安得此石來巖阿，鬰然盤礴中原氣，對此令人感慨多。"
        ],
        "tags": [
            "太湖"
        ],
        "title": "靈壁石歌爲方巖王侍郎作",
        "id": "452a3622-cc8d-4b0a-a78e-c76f6c9633ca"
    },
    {
        "author": "戴復古",
        "paragraphs": [
            "在昔商山傳四皓，又聞香山圖九老。",
            "異鄉異姓適同時，爭如章泉一家兄弟登耆頤。",
            "章泉之上兩山下，有地可宮田可稼。",
            "伯也早休官，季也相約歸林泉。",
            "名動京口耕谷口，山中有詩天下傳。",
            "一生得閑兼得壽，皓首龐眉世稀有。",
            "竹隠先生八十三，定庵居士七十九。",
            "客從遠方來，亦是六十叟。",
            "手把一枝梅，奉勸兩翁酒。",
            "問公何以致遐齡，請翁細說吾細聽。",
            "不燒丹，不學仙。",
            "五行有常數，天所稟賦焉。",
            "人生一氣統四體，衆人斲喪吾能全。",
            "要知養生無他術，日多喫飯夜獨眠。",
            "承翁見教謝翁去，兩翁慇懃留我住，是夜醉眠苔竹軒。",
            "夢見山靈向我言，翁之所說皆不然。",
            "兩翁盛德合乎天，天與遐齡五百年。"
        ],
        "title": "章泉二老歌",
        "id": "b9ce4007-ed05-4a36-ad97-b09f36e9bf9f"
    },
    {
        "author": "戴復古",
        "paragraphs": [
            "京口畫樓三百所，第一新樓名喜雨。",
            "大鵬展翼到中天，化作簷楹不飛去。",
            "一日登臨天下奇，華燈照夜萬琉璃。",
            "上與星辰共羅列，下映十里蓮花池。",
            "泰山爲麴海爲釀，手挈五湖爲甕盎。",
            "銀糟香沸碧瑶春，歌舞當壚多麗人。",
            "使君歌了人皆飲，更賞谷中花似錦。",
            "五兵不用用酒兵，折衝樽俎邊塵寢。",
            "茲樓屹作東南美，孰識黄堂命名意。",
            "特將此酒噀爲霖，四海九州同一醉。"
        ],
        "tags": [
            "泰山"
        ],
        "title": "京口喜雨樓落成呈史固叔侍郎",
        "id": "570cf04d-b410-40de-bf58-93d094f98aa5"
    },
    {
        "author": "戴復古",
        "paragraphs": [
            "北風吹歲暮，空閨獨棲止。",
            "夙興淚盈掬，夕息夢千里。",
            "妾生胡不仁，失身從浪子。",
            "嚼蘗苦我心，餐冰噤我齒。",
            "離異何足愁，險澀可勝紀。",
            "寄書西飛鴈，反覆話終始。"
        ],
        "title": "觀陸士龍作顧彥先婦答夫二首有感韵  其一",
        "id": "f59d5ecb-e0e8-48fe-bf51-383bc27e068b"
    },
    {
        "author": "戴復古",
        "paragraphs": [
            "鼠璞竊美名，冠玉假外觀。",
            "良人誇意氣，下妾愁歲晏。",
            "念君始行邁，雪嶺梅初粲。",
            "春風桃已紅，光陰等飛彈。",
            "相思果如何，金環寬玉腕。",
            "昔爲連理枝，今作摶沙散。",
            "惜哉牛與女，脉脉阻河漢。",
            "特棲良獨難，守堅祇自讚。",
            "雙劍幾時合，寄聲問華煥。",
            "勿聽五羊歌，富貴忘貧賤。"
        ],
        "title": "觀陸士龍作顧彥先婦答夫二首有感韵  其二",
        "id": "51897951-9df7-4f6c-9566-6512cba1c4e5"
    },
    {
        "author": "戴復古",
        "paragraphs": [
            "尋常被酒時，歸到急投枕。",
            "爲愛次山文，今夜醉忘寢。",
            "偉哉浯溪碑，千載氣凜凜。",
            "舂陵賊退篇，少陵猶歛衽。",
            "文章自一家，其意則古甚。",
            "大羹遺五味，純素薄文錦。",
            "聱牙不同俗，斯人異所稟。",
            "君君望堯舜，人人欲倉廩。",
            "古道不可行，時對窊樽飲。"
        ],
        "title": "栗齋鞏仲至以元結文集爲韵",
        "id": "41e1bda4-6fc0-46f7-afe8-56f08ff05737"
    },
    {
        "author": "戴復古",
        "paragraphs": [
            "嗚呼杜少陵，醉卧春江漲。",
            "文章萬丈光，不隨枯骨葬。",
            "平生稷契心，致君堯舜上。",
            "時兮弗我與，屹然抱微尚。",
            "干戈奔走蹤，道路饑寒狀。",
            "草中辨君臣，筆端誅將相。",
            "高吟比興體，力救風雅喪。",
            "如史數十篇，才氣一何壯。",
            "到今五百年，知公尚無恙。",
            "麒麟守高阡，貂蟬入畫像。",
            "一死不幾時，聲迹兩塵莽。",
            "何如耒陽江頭三尺荒草墳，名如日月光天壤。"
        ],
        "title": "杜甫祠",
        "id": "673bcb12-1389-4e3c-a8f1-0b8874761ca3"
    },
    {
        "author": "戴復古",
        "paragraphs": [
            "窮居少生涯，養子如種穀。",
            "寸苗方在手，想像秋禾熟。",
            "吾兒天所惠，骨相頗豐碩。",
            "娟娟懷抱中，一歲至週日。",
            "願汝無災害，長大庶可必。",
            "十歲聰明開，二十蚤奮發。",
            "胸蟠三萬卷，手握五色筆。",
            "策勳文字場，致君以儒術。",
            "不然學孫吳，縱橫萬人敵。",
            "爲國取中原，闢地玄冥北。",
            "他年汝成就，料我頭已白。",
            "光華照老眼，甘旨不可缺。",
            "爲子必純孝，爲人必正直。",
            "以我期望心，一日必一祝。",
            "勿爲癡小兒，茫然無所識。",
            "胎教尚有聞，斯言豈無益。"
        ],
        "title": "阿奇晬日",
        "id": "f3cfe399-f206-4717-a7c2-dc813dbd67eb"
    },
    {
        "author": "戴復古",
        "paragraphs": [
            "潯陽江頭秋月明，黄蘆葉底秋風聲。",
            "銀龍行酒送歸客，丈夫不爲兒女情。",
            "隔船琵琶自愁思，何預江州司馬事。",
            "爲渠感激作歌行，一寫六百六十字。",
            "白樂天，白樂天，平生多爲達者語，到此胡爲不釋然。",
            "弗堪謫宦便歸去，廬山政接柴桑路。",
            "不尋黄菊伴淵明，忍泣青衫對商婦。"
        ],
        "tags": [
            "庐山"
        ],
        "title": "琵琶行",
        "id": "bc78bc88-d395-4372-b644-0bd84162d60f"
    },
    {
        "author": "戴復古",
        "paragraphs": [
            "何人筆端有許力，捲來一片瀟湘碧。",
            "摩挲老眼看不真，怪見層波湧虛壁。",
            "天慶觀中雙黑龍，物色雖殊妙處同。",
            "能將此水畜彼龍，方知畫手有神通。",
            "龍兮水兮終會遇，天下蒼生待霖雨。"
        ],
        "title": "毗陵太平寺畫水呈王君保使君",
        "id": "83ec73e9-adcf-450b-b8a4-46d79443d4f3"
    },
    {
        "author": "戴復古",
        "paragraphs": [
            "南雲漂渺連蒼穹，七十二峰朝祝融。",
            "凌空棟宇赤帝宅，脩廊翼翼生寒風。",
            "朝家遣使嚴祀典，御香當殿開宸封。",
            "願四海，扶九重，干戈永息年屢豐。",
            "五嶽惟今見南嶽，北望乾坤雙淚落。"
        ],
        "tags": [
            "衡山"
        ],
        "title": "南嶽",
        "id": "476845f3-b7e0-4a8b-949f-4304ba6accfa"
    },
    {
        "author": "戴復古",
        "paragraphs": [
            "君作來賓宰，聽我說來賓。",
            "蠻俗無王化，當爲行化人。",
            "有民無租賦，租賦出商旅。",
            "逐利遭重徵，商旅亦良苦。",
            "能放一分寬，可減十分怨。",
            "不愛資囊橐，但愛了支遣。",
            "民窮頼撫摩，官貧俸不多。",
            "但得百姓安，俸薄其柰何。",
            "勿謂朝廷遠，官職易遷轉。",
            "律己貴廉勤，御事要明斷。",
            "自縣辟爲州，指日爲太守。",
            "須知早歸來，瘴鄉不可久。"
        ],
        "title": "送來賓宰",
        "id": "10b1dff1-6e04-4cfa-bf2b-c96a7a5f68df"
    },
    {
        "author": "戴復古",
        "paragraphs": [
            "一室虛生白，中作滿月形。",
            "山中三萬戶，玉斧新修成。",
            "時人指爲月，雲卧亦强名。",
            "似月有圓相，不西沉東升。",
            "浮雲不能蔽，又無虧與盈。",
            "是爲大圓鏡，由師心地明。",
            "一圓走無礙，光芒照八紘。",
            "可以破諸暗，可以續祖燈。",
            "明透雙峰頂，輝映慧雲亭。",
            "此鏡實無臺，請師問老能。"
        ],
        "title": "題四祖山榮老月窟",
        "id": "e39da5cb-0c49-49de-8069-2e0414a2b458"
    },
    {
        "author": "戴復古",
        "paragraphs": [
            "千山萬山閩中路，六尺枯藤兩芒屨。",
            "去歲梅花迎我來，今歲梅花送我去。",
            "梅花豈解管送迎，白髮胡爲又南征。",
            "天荒地老終無情，歸去歸兮老石屏。"
        ],
        "title": "出閩",
        "id": "dae00c46-1bee-4c07-944e-6398e347a43c"
    },
    {
        "author": "戴復古",
        "paragraphs": [
            "燕居適所息，非懷傲世心。",
            "白雲自舒卷，青山無古今。",
            "中有動靜機，杳眇諧素襟。",
            "以時爲出處，懷人撫瑶琴。",
            "平生披短褐，時來或華簪。",
            "世論倘不合，矢口不如瘖。",
            "避影長松下，洗耳清溪潯。",
            "慎勿出雲外，黄塵三尺深。"
        ],
        "title": "劉折父爲吳子才索賦雲山燕居",
        "id": "e6570bcd-3a3b-4d42-8365-eeaef44e6a88"
    },
    {
        "author": "戴復古",
        "paragraphs": [
            "憶昨游桂林，巖洞甲天下。",
            "奇奇怪怪生，妙不可模寫。",
            "玉華東西巖，具體而微者。",
            "神功巧穿鑿，石壁生孔罅。",
            "玲瓏透風月，宜冬復宜夏。",
            "中有補陀僊，坐斷此瀟洒。",
            "空山茅葦區，無地可稅駕。",
            "舉目忽此逢，心駭見希詫。",
            "題詩媿不能，行人亦無暇。"
        ],
        "title": "玉華洞",
        "id": "0ce69b96-227a-4861-a9a0-a087533711cf"
    },
    {
        "author": "戴復古",
        "paragraphs": [
            "僕本山野人，漁樵共居處。",
            "小年學父詩，用心亦良苦。",
            "搜索空虛腹，綴緝艱辛語。",
            "糊口走四方，白頭無伴侶。",
            "前年得嚴粲，今年得嚴羽。",
            "我自得二嚴，牛鐸諧鍾呂。",
            "粲也苦吟身，束之以簪組。",
            "遍參百家體，終乃師杜甫。",
            "羽也天姿高，不肯事科舉。",
            "風雅與騷些，歷歷在肺腑。",
            "持論傷太高，與世或齟齬。",
            "長歌激古風，自立一門戶。",
            "二嚴我所敬，二嚴亦我與。",
            "我老歸故山，殘年能幾許。",
            "平生五百篇，無人爲之主。",
            "零落天地間，未必是塵土。",
            "再拜祝二嚴，爲我收拾取。"
        ],
        "title": "祝二嚴",
        "id": "f85e9e0a-cb18-4267-8c11-e1778e382aa7"
    },
    {
        "author": "戴復古",
        "paragraphs": [
            "七十老翁頭雪白，落在江湖賣詩冊。",
            "平生知己管夷吾，得爲萬貢堂前客。",
            "嘲吟有罪遭天厄，謀歸未辦資身策。",
            "雞林莫有買詩人，明日煩公問蕃舶。"
        ],
        "title": "市舶提舉管仲登飲于萬貢堂有詩",
        "id": "02fbd296-5aef-4626-a818-73e679941b21"
    },
    {
        "author": "戴復古",
        "paragraphs": [
            "老病懶作書，行藏詩上見。",
            "一心不相忘，千里如對面。",
            "我已八十翁，此身寧久絆。",
            "諸君才傑出，玉石自有辯。",
            "隨才供任使，小大皆衆選。",
            "明君用良弼，治道方一變。",
            "與之致太平，朝廷還舊觀。",
            "老夫眼尚明，細把諸君看。",
            "試將草草書，用寫區區願。",
            "一願善調燮，二願强加飯。",
            "三願保太平，官職日九轉。"
        ],
        "title": "懶不作書急口令寄朝士",
        "id": "1a3df019-aeba-4e39-af6c-9e2ab3ebc7e5"
    },
    {
        "author": "戴復古",
        "paragraphs": [
            "鵲噪令人喜，鴉噪令人憎。",
            "人心自分別，吉凶屬禽聲。",
            "舜時有鳳鳴，文王時亦鳴。",
            "漢時鳳亦鳴，六朝時亦鳴。",
            "鳳鳴有吉凶，人不子細聽。"
        ],
        "title": "鳳鳴有吉凶",
        "id": "c8e46a78-224e-4c32-9494-b46bd6248094"
    },
    {
        "author": "戴復古",
        "paragraphs": [
            "紈扇六月時，似妾君恩重。",
            "避暑南薰殿，清風隨扇動。",
            "妾時侍君王，常得沾餘凉。",
            "秋風颯庭樹，團團無用處。",
            "妾亦寵顧衰，栖栖度朝暮。",
            "扇爲無情物，用捨不知恤。",
            "妾有深宮怨，無情不如扇。"
        ],
        "title": "婕妤詞",
        "id": "a65fbcc8-7098-424c-8549-a12e70aef882"
    },
    {
        "author": "戴復古",
        "paragraphs": [
            "郎船江下泊，妾家樓上住。",
            "朝朝暮暮間，上下兩相顧。",
            "相顧不相親，風波愁殺人。"
        ],
        "title": "江南新體",
        "id": "90c6b620-64e3-4008-bae5-444ab4d5aab0"
    },
    {
        "author": "戴復古",
        "paragraphs": [
            "采薇人固高，飲露蟬遂清。",
            "謀茲一粒粟，舉世共營營。",
            "營營亦多塗，中有虧與盈。",
            "陋巷一簞食，朱門九鼎烹。",
            "窮達各有命，繄誰主權衡。",
            "吾生未可必，秋風白髮生。"
        ],
        "title": "感寓四首  其一",
        "id": "fd1d2e95-e909-4fc5-b329-536596f4fb99"
    },
    {
        "author": "戴復古",
        "paragraphs": [
            "蛛網羃虛簷，一飽羅群飛。",
            "寒蠶齧枯桑，一身終繭絲。",
            "物物巧生理，我生拙奚爲。",
            "貂裘日以弊，石田歲長饑。",
            "一貧已到骨，一氣儻未衰。",
            "舉目送飛鴻，悠悠知我誰。"
        ],
        "title": "感寓四首  其二",
        "id": "ca8252dc-9202-4740-bd87-22f7690a8208"
    },
    {
        "author": "戴復古",
        "paragraphs": [
            "夜雨挾西風，摵摵撼庭樹。",
            "浮生堪幾秋，青鬢忽已素。",
            "鉛刀刲九牛，策蹇望長路。",
            "所操莽無奇，自好徒自誤。",
            "改絃調新聲，履道易故步。",
            "收功在桑榆，其敢怨遲莫。"
        ],
        "title": "感寓四首  其三",
        "id": "789dcace-35cf-46cb-970e-1d4422586dc7"
    },
    {
        "author": "戴復古",
        "paragraphs": [
            "紅紫委路塵，綠樹有嘉色。",
            "刳心晚聞道，玩物若有得。",
            "青春坐銷歇，方茲見真實。",
            "人生到中年，胡不保明德。",
            "秋風墮庭梧，棲鳳去無迹。",
            "矯首碧雲端，一語三歎息。"
        ],
        "title": "感寓四首  其四",
        "id": "104e9507-95dd-48bd-9944-d08a819dbe34"
    },
    {
        "author": "戴復古",
        "paragraphs": [
            "靈鳳鳴朝陽，神龍不泥蟠。",
            "時兮不可爲，昌父乃在山。",
            "思君二十年，見君良獨難。",
            "時於邸報上，屢見得祠官。",
            "祠官祿不多，一貧其柰何。",
            "采芝亦可食，當作采芝歌。",
            "近者李侍郎，直言遭逐去。",
            "人皆笑其疎，君獨有詩句。",
            "君爲山中人，世事安得聞。",
            "入山恐未深，更入幾重雲。"
        ],
        "title": "寄章泉先生趙昌父",
        "id": "2035eb6c-737a-47d3-a8c5-b031c82185a9"
    },
    {
        "author": "戴復古",
        "paragraphs": [
            "有客游濠梁，頻酌淮河水。",
            "東南水多鹹，不如此水美。",
            "春風吹綠波，鬰鬰中原氣。",
            "莫向北岸汲，中有英雄淚。"
        ],
        "title": "頻酌淮河水",
        "id": "3b339dc2-17c2-4824-ad0a-55378f593d56"
    },
    {
        "author": "戴復古",
        "paragraphs": [
            "窮人不謀歡，元夜如常時。",
            "晴雨均寂寞，蚤與一睡期。",
            "朱門粲燈火，歌舞臨酒池。",
            "酒闌歡不足，九街恣游嬉。",
            "前呵驚市人，簫鼓逐後隨。",
            "片雲頭上黑，翻得失意歸。"
        ],
        "title": "元宵雨",
        "id": "5102c4d0-1c09-4f2d-86a3-f6604530de9f"
    },
    {
        "author": "戴復古",
        "paragraphs": [
            "群山勢如奔，欲渡長江去。",
            "孤峰拔地起，毅然能遏住。",
            "屹立大江干，仍能障狂瀾。",
            "人不知此山，有功天地間。"
        ],
        "tags": [
            "长江"
        ],
        "title": "小孤山阻風因成小詩適舟中有浦城人寫寄真西山",
        "id": "28772f6d-5fd5-4784-bad4-286fe50a5ba2"
    },
    {
        "author": "戴復古",
        "paragraphs": [
            "夜聽楓橋鐘，曉汲松江水。",
            "客行信匆匆，少住亦可喜。",
            "且食鱖魚肥，莫問鱸魚美。"
        ],
        "title": "松江舟中四首荷葉浦時有不測末句故及之  其一",
        "id": "81ecaf84-b0ba-4b13-8b14-9d053646c27f"
    },
    {
        "author": "戴復古",
        "paragraphs": [
            "垂虹五百步，太湖三萬頃。",
            "除却岳陽樓，天下無此景。",
            "范蠡挾西施，功名付煙艇。"
        ],
        "tags": [
            "太湖",
            "岳阳楼"
        ],
        "title": "松江舟中四首荷葉浦時有不測末句故及之  其二",
        "id": "9866bf16-3161-4d9e-99c7-9142bbff0643"
    },
    {
        "author": "戴復古",
        "paragraphs": [
            "秋風吹客衣，歸興浩難寫。",
            "寒林噪晚鴉，紅日墮平野。",
            "篙師解人意，檥棹酒旗下。"
        ],
        "title": "松江舟中四首荷葉浦時有不測末句故及之  其三",
        "id": "c0686b38-6274-45c6-8ae8-15de105b975b"
    },
    {
        "author": "戴復古",
        "paragraphs": [
            "扁舟乃官差，舟子吾語汝。",
            "汝爲我作勞，吾亦不汝負。",
            "好向上塘行，莫過荷葉浦。"
        ],
        "title": "松江舟中四首荷葉浦時有不測末句故及之  其四",
        "id": "a9e2bd64-d11f-4f65-a8b2-7d01b8cbb5ea"
    },
    {
        "author": "戴復古",
        "paragraphs": [
            "采芝商山秦四皓，象戲橘中爲四老。",
            "我疑此畫即其人，有時以酒陶天真。",
            "丹青不知誰好手，作此飲態妙入神。",
            "摩挲半世江湖眼，古錦軸中舒復卷。",
            "細將物色辨人物，迺是晉時劉畢與陶阮。",
            "一琴無絃橫膝上，一琴團團明月樣。",
            "一人持杓坐甕邊，一人手携文一編，是中必寫酒德篇。",
            "諸君傷時强自遣，麴生風味况不淺。",
            "五胡妖氣蔽神州，誓江不救中原亂。",
            "新亭舉目愁山河，萬事何如一樽滿。",
            "一杯一杯醉復醉，天地陶陶盡和氣。",
            "道術相忘禮法疎，形骸懶散無機事。",
            "此畫流傳知幾載，生綃剝落精神在。",
            "何人爲我更作杜陵飲中八仙歌，將與冰壺主人爲此對。"
        ],
        "title": "趙尊道郎中出示唐畫四老飲圖滕賢良有詩亦使野人著句",
        "id": "eb51cbc8-e492-4d19-9a93-fe23b5c5ee6e"
    },
    {
        "author": "戴復古",
        "paragraphs": [
            "故人昔住金華峰，面带雙溪秋水容。",
            "故人今住伏龍山，陳陶故圃茅三間。",
            "千載清風徐孺子，門前共此一湖水。",
            "百花洲上萬垂楊，白鷗群裏歌滄浪。",
            "故人心事孺子高，故人詩句今陳陶。",
            "短衣飯牛不逢堯，何如繡鞍上著錦宮袍。",
            "瓦盆對客酌松醪，何如紫霞觴泛碧葡萄。",
            "豆萁然火度寒宵，何如玉堂夜照金蓮膏。",
            "吟成禿筆寫芭蕉，何如沉香亭北醉揮毫。",
            "再三問君君不對，目送飛鴻楚天外。",
            "細讀山中招隠篇，超然意與烟霞會。",
            "照影湖邊雙鬢皓，此計知之悔不早。",
            "三椽可辦願卜隣，荷鍤相隨種瑶草。"
        ],
        "title": "伏龍山民宋正甫湖山清隠迺唐詩人陳陶故圃曾景建作記俾僕賦詩",
        "id": "89b8f121-7a82-4d5e-bb6a-72b35f73f249"
    },
    {
        "author": "戴復古",
        "paragraphs": [
            "曉風吹斷花稍雨，青山白雲無唾處。",
            "嵐光滴翠濕人衣，踏碎瓊瑶溪上步。",
            "人家遠近屋參差，半成圖畫半成詩。",
            "若使山中無杜宇，登山臨水定忘歸。"
        ],
        "title": "會稽山中",
        "id": "651f1b8f-f9ef-4fff-8d14-d2b52b957e65"
    },
    {
        "author": "戴復古",
        "paragraphs": [
            "天星墮地化爲石，老佛占作青蓮宮。",
            "東來海若獻秋水，瓊以碧波千萬重。",
            "雲根直下數百丈，時吐光燄驚魚龍。",
            "鳳凰群飛擁其後，對面廬阜之諸峰。",
            "陰晴風雨多態度，日日舉目看不同。",
            "高髯能詩復能畫，自說此景難形容。",
            "且好收拾藏胸中，養成筆力可扛鼎，然後一發妙奪造化功。",
            "高髯高髯須貌取，萬物昇沉元有數。",
            "吾聞此石三千年，復化爲星上天去。"
        ],
        "title": "高九萬見示落星長句賦此答之",
        "id": "73f8c6fb-6959-43a3-a223-8ea41f54106e"
    },
    {
        "author": "戴復古",
        "paragraphs": [
            "春秧夏苗秋遂穫，官賦私逋都了却。",
            "鷄豚社酒賽豐年，醉唱村歌舞村樂。",
            "鼓笛有聲無曲譜，布衫顛倒傞傞舞。",
            "欲識太平真氣象，試看此畫有佳趣。",
            "管絃聲按宮商發，細轉柳腰花十八。",
            "羅幃綉幙拂香風，九醖葡萄金盞滑。",
            "王孫公子巧歡娛，勿將富貴笑田夫。",
            "非渠耕稼飽君腹，問有黄金可樂無。"
        ],
        "title": "題申季山所藏李伯時畫村田樂圖",
        "id": "c9b4783d-b8f1-4ba1-b36f-d6a429178ce2"
    },
    {
        "author": "戴復古",
        "paragraphs": [
            "禁城鷄唱金門開，起居舍人携疏來。",
            "榻前一奏一萬字，歷歷寫出忠義懷。",
            "頓首惶恐臣昧死，越錄敢言天下事。",
            "百年河洛行胡朔，恨滿東南天一角。",
            "夷甫諸人責未酬，志士愁眠劍鋒落。",
            "天意未回事難舉，鄉來一試成千誤。",
            "犬羊頻歲自相屠，盛衰大抵由天數。",
            "昨臣銜命出疆時，自期有去必無歸。",
            "屈膝穹廬當憤死，天相孤忠半道回。",
            "金山之下長江水，擊檝中流書壯志。",
            "東風吹上妙高臺，畧望江淮見形勢。",
            "形勢從來祇如此，幾年待得天時至。",
            "朝廷爲計保萬全，往往忘却前朝耻。",
            "臣今未暇論規恢，胡虜已亡何慮哉。",
            "中原曠地無人管，政恐英雄生草萊。",
            "北方苦饑民骨立，萬一東來竊吾粟。",
            "邊頭諸州無鐵壁，借問誰能備倉卒。",
            "請朝廷厲精兵，擇良將。",
            "辦多多，策上上。",
            "更選人材，老練通達。",
            "分守要衝，講明方畧。",
            "一賢可作萬里城，一人可當百萬兵。",
            "坐令國勢九鼎重，所頼君心一點明。",
            "長牋奏徹龍顔悅，繼言臣愚進此說。",
            "言雖甚鄙用甚切，宸斷必行天下福，勿謂儒生論迂闊。",
            "臣之肝膽與人別，讀書豈爲文章設。",
            "王師若出定中原，玉堂敢草平羌策。"
        ],
        "tags": [
            "长江"
        ],
        "title": "嘉定甲戌孟秋二十有七日起居舍人兼直學士院真德秀上殿直前奏邊事不顧忌諱一疏萬言援引古今鋪陳方略忠誼感激辭章浩瀚誠有補於國家天台戴復古獲見此疏伏讀再三竊有所感敬效白樂天體以紀其事錄于野史",
        "id": "1104fb43-4388-423e-b4c8-a675463c8ff5"
    },
    {
        "author": "戴復古",
        "paragraphs": [
            "竹弓鳴，鴈鴨驚。",
            "飛來別浦無人境，春風不摇楊柳影。",
            "長頸紛紛占作家，半游波面半眠沙。",
            "或行或立或如舞，或隻或雙或群聚。",
            "飲啄浮沉多態度，物情閑暇世忘機。",
            "分明一片太古時，巧僞不作民熙熙。"
        ],
        "title": "盧申之正字得春郊牧養圖二本有樓攻媿先生題詩且徵予作  其一",
        "id": "e7a8db78-73a1-4a6f-a61a-9cc46f432ec5"
    },
    {
        "author": "戴復古",
        "paragraphs": [
            "我之居，元在野，平生慣識牛羊者。",
            "今見蒲江出此圖，半日不知渠是畫。",
            "一犍當前轉頭立，一犍度浦毛猶濕。",
            "中有一蒼騎以牧，𦍩羜相隨數十足。",
            "殿後兩枚黄觳觫，分明如活下前坡。",
            "路轉南山春草多，耳根只欠牧兒歌。"
        ],
        "title": "盧申之正字得春郊牧養圖二本有樓攻媿先生題詩且徵予作  其二",
        "id": "814b88d6-caf3-4959-9532-a8b0fe3630e4"
    },
    {
        "author": "戴復古",
        "paragraphs": [
            "鄂州州前山頂頭，上有縹緲百尺樓。",
            "大開窗戶納宇宙，高插欄干侵斗牛。",
            "我疑脚踏蒼龍背，下瞰八方無內外。",
            "江渚鱗差十萬家，淮楚荆湖一都會。",
            "西風吹盡庾公塵，秋影涵空動碧雲。",
            "欲識古今興廢事，細看文簡李公文。"
        ],
        "title": "鄂州南樓",
        "id": "388eb718-4072-4a4c-9225-37597ecbe1c0"
    },
    {
        "author": "戴復古",
        "paragraphs": [
            "雲巢示我良馬圖，一騎欲水一騎芻。",
            "竹批雙耳目摇電，毛色純一骨相殊。",
            "何人貌此真權奇，筆端疑有渥洼池。",
            "駑駘當用驊騮老，贏得畫圖人看好。",
            "盆中飲，槽中秣，無用霜蹄空立鐵。",
            "何如渴飲長城濠上波，饑則飽喫天山禾。",
            "振首長鳴載猛士，龍荒踏碎犬羊窠。"
        ],
        "title": "題曾無疑飛龍飲秣圖",
        "id": "7dcf3128-5228-4bf2-b113-4bc7306fdc6d"
    },
    {
        "author": "戴復古",
        "paragraphs": [
            "生絹六幅淡墨圖，伊人筆端有造化。",
            "驊騮汗血捉電光，牯牸倦耕眠草下。",
            "陂塘漠漠烟雨後，出水群魚戲瀟洒。",
            "細看物物有生意，不比尋常能畫者。",
            "請君就此三景中，揮毫添我作漁翁。",
            "岸頭孤石持竿坐，白鷺同居蒲葦叢。",
            "有時尋詩出游衍，款段徐行山路遠。",
            "奚奴逐後背錦囊，木杪斜陽鴉噪晚。",
            "有時簑笠過田間，農婦農夫相往還。",
            "手放鉏犂吹短笛，日暮青郊黄犢閑。",
            "王孫貴人不識此，此是吾儂佳絕處。",
            "掛君圖畫讀吾詩，令人懶踏長安路。"
        ],
        "title": "儒衣陳其姓工於畫牛馬魚一日持六簇爲贈以換詩",
        "id": "c785f6bf-e963-4f9a-9119-17e18c59161d"
    },
    {
        "author": "戴復古",
        "paragraphs": [
            "朝來欄檻倚晴空，暮來烟雨迷飛鴻。",
            "白衣蒼狗易改變，淡粧濃抹難形容。",
            "蘆洲渺渺去無極，數點斷山橫遠碧。",
            "樊山諸峰立一壁，非烟非霧籠秋色。",
            "須臾黑雲如潑墨，欲雨不雨不可得。",
            "須臾雲開見落日，忽展一機雲錦出。",
            "一態未了一態生，愈變愈奇人莫測。",
            "使君把酒索我詩，索詩不得呼畫師。",
            "要知作詩如作畫，人力豈能窮造化。"
        ],
        "title": "黄州棲霞樓即景呈謝深道國正",
        "id": "539bdf13-fb40-4278-b3b8-01b26300db41"
    },
    {
        "author": "戴復古",
        "paragraphs": [
            "河陽種桃彭澤柳，歲歲春風誇不朽。",
            "何如君種一池蓮，開向五月六月天。",
            "紅粧當暑清無汗，綠葉染風香不斷。",
            "坐令百里盡清凉，天乃贈君雲錦段。",
            "此花不可無此堂，主人姓字同芬芳。",
            "更看堂後參差竹，醉倚炎空舞寒綠。"
        ],
        "title": "題上虞縣信芳堂",
        "id": "20fd4304-e677-4a98-b472-830e38638292"
    },
    {
        "author": "戴復古",
        "paragraphs": [
            "道人幽吟巖壑底，伴曉猿啼秋鶴唳。",
            "自陶情性樂天真，一心不作求名計。",
            "一朝邂逅楊東山，詩聲揚揚滿世間。",
            "東山才與誠齋敵，手腕中有萬斛力。",
            "爲君翻九淵，探君驪龍珠。",
            "爲君擘滄海，鈎上珊瑚枝。",
            "豐城地下掘起龍泉太阿雙寶劍，南山霧裏窺見隠豹文章皮。",
            "是寶欲藏藏不得，總被東山手拈出。",
            "道人從此詩價高，石廩祝融爭崒嵂。",
            "君不見彌明石鼎聯句詩，千載託名韓退之。"
        ],
        "tags": [
            "衡山"
        ],
        "title": "衡山何道士有詩聲楊伯子監丞盛稱之以楊所取之詩求跋其後",
        "id": "efe8608f-dc2a-4f66-bbe1-6604cc622f5e"
    },
    {
        "author": "戴復古",
        "paragraphs": [
            "竹隠種竹知幾年，千竿萬竿長拂天。",
            "群飛不敢下棲止，常有清風凜凜然。",
            "丹穴飛來兩雛鳳，鳳來此竹爲之重。",
            "牙籤玉軸带芸香，家藏萬卷爲渠用。",
            "人間豚犬不足多，我來爲作徐卿二子歌。",
            "手傳竹隠文章印，看取他日官職高嵯峨。"
        ],
        "title": "徐京伯通判晚歲得二子",
        "id": "d4ac9f3f-687a-41cd-966d-3e32d1cefdce"
    },
    {
        "author": "戴復古",
        "paragraphs": [
            "報恩千楹歸一炬，佛也不能逃劫數。",
            "寶坊化作瓦礫場，堪笑月庭來又去。",
            "率翁修造鳳樓手，第一能將無作有。",
            "神工作舍鬼築牆，鞭笞木石能飛走。",
            "風斤月斧日紛然，行看華屋突兀在眼前。",
            "好留一室舘狂客，早晚來參文字禪。"
        ],
        "title": "寄報恩長老恭率翁",
        "id": "e4edc974-5145-40c7-9c59-0e07fd7d15a2"
    },
    {
        "author": "戴復古",
        "paragraphs": [
            "春蠶成絲復成絹，養得夏蠶重剝繭。",
            "絹未脫軸擬輸官，絲未落車圖贖典。",
            "一春一夏爲蠶忙，織婦布衣仍布裳。",
            "有布得著猶自可，今年無麻愁殺我。"
        ],
        "title": "織婦歎",
        "id": "40ff157e-021f-4615-9b7e-eb3be7c1f6d3"
    },
    {
        "author": "戴復古",
        "paragraphs": [
            "腰鎌上壠刈黄雲，東家西家麥滿門。",
            "前村寡婦拾滯穟，饘粥有餘炊餠餌。",
            "我聞淮南麥最多，麥田今歲屯干戈。",
            "飽飯不知征戰苦，生長此方真樂土。"
        ],
        "title": "刈麥行",
        "id": "d8dc76b6-8eae-4661-a2e3-0bbd2f4f18f0"
    },
    {
        "author": "戴復古",
        "paragraphs": [
            "武昌江頭人送別，楊柳秋來不堪折。",
            "漢陽門外望南樓，昨日不知今日愁。",
            "英雄握手新相識，人情正好成南北。",
            "酒闌人散最關情，一鴈西飛楚天碧。"
        ],
        "title": "鄂渚張唐卿周嘉仲送別",
        "id": "a363919e-d1e8-47a4-bfdb-9b2a7db2107e"
    },
    {
        "author": "戴復古",
        "paragraphs": [
            "去年汝來巢我屋，梁間汙泥高一尺。",
            "啄腥拋穢不汝厭，生長群雛我護惜。",
            "家貧惠愛不及人，自謂於汝獨有力。",
            "不望汝如靈蛇銜寶珠，雀獻金環來報德。",
            "春風期汝一相顧，對語茅簷慰岑寂。",
            "如何今年來，於我絕蹤跡。",
            "一貪簾幕畫堂間，便視吾廬爲棄物。"
        ],
        "title": "詰燕",
        "id": "228b6afa-ae4f-4932-84f4-2d3616c25a7b"
    },
    {
        "author": "戴復古",
        "paragraphs": [
            "學如劉子政，不使校書天祿閣。",
            "文如李太白，不使待詔金鑾殿。",
            "倚樓終日看廬山，贏得虛名聞九縣。",
            "才忌太高，心忌太清。",
            "平平穩穩，爲公爲卿。",
            "騏驥可覊，乃歸帝閑。",
            "麟鳳莫馴，爲瑞人間。",
            "人間爲瑞徒能好，騏驥可覊終遠到。",
            "歲寒心事幾人知，手把梅花供一笑。"
        ],
        "tags": [
            "庐山"
        ],
        "title": "寄趙鼎臣",
        "id": "3119cd16-bbd3-4283-83a1-5dc7fc9dd679"
    },
    {
        "author": "戴復古",
        "paragraphs": [
            "姑蘇道士天酒星，醉筆寫出雙龍形。",
            "墨蹟從橫奪造化，蜿蜒滿壁令人驚。",
            "一龍翻身出雲表，口吞八極滄溟小。",
            "手弄寶珠珠欲飛，握入掌中拳五爪。",
            "一龍排山山爲開，頭角與石爭崔嵬。",
            "波濤怒起接雲氣，不向九霄行雨來。",
            "萬物焦枯天作旱，兩雄壁隠寧非懶。",
            "真龍不用只畫圖，猛拍欄干寄三歎。"
        ],
        "title": "毗陵天慶觀畫龍自題姑蘇羽士李懷仁醉筆詩呈王君保寺丞使君",
        "id": "13d82973-8645-40bb-8487-2b3d6487d718"
    },
    {
        "author": "戴復古",
        "paragraphs": [
            "漁父飲，不須錢。",
            "柳枝斜貫錦鱗鮮，換酒却歸船。"
        ],
        "title": "漁父詞四首  其一",
        "id": "a90f8305-9409-423e-83bf-ca411f9d3548"
    },
    {
        "author": "戴復古",
        "paragraphs": [
            "漁父醉，釣竿閑。",
            "柳下呼兒牢繫船，高眠風月天。"
        ],
        "title": "漁父詞四首  其二",
        "id": "3e09921e-7ec6-44b7-adb3-42e8295a8f60"
    },
    {
        "author": "戴復古",
        "paragraphs": [
            "紅葉無人掃，黄花獨自妍。",
            "聽談天下事，愁到酒樽前。",
            "水闊終非海，樓高不到天。",
            "昔人已懷古，况復後千年。"
        ],
        "title": "秋懷",
        "id": "c722b013-ea65-4bfc-a6a3-72699cc2c987"
    },
    {
        "author": "戴復古",
        "paragraphs": [
            "酒醒愁難醒，春歸客未歸。",
            "鶑啼花雨歇，燕立柳風微。",
            "世路多殊轍，人生貴識機。",
            "低頭飽一粟，仰首愧雲飛。"
        ],
        "title": "晚春次韵",
        "id": "c4d98232-3e22-492f-995a-7760feb72c10"
    },
    {
        "author": "戴復古",
        "paragraphs": [
            "焚香拜元日，受歲客他州。",
            "白髮難遮老，新年諱說愁。",
            "無人能訪戴，有地足依劉。",
            "桃李爭春事，梅花笑未休。"
        ],
        "title": "元日二首呈永豐劉叔冶知縣  其一",
        "id": "40bf98dd-37b1-49f1-be49-ef0b41a91243"
    },
    {
        "author": "戴復古",
        "paragraphs": [
            "市近人聲雜，窗明雨色開。",
            "異鄉輕度節，同邸重傳杯。",
            "不礙狂夫醉，知無賀客來。",
            "故園歸未得，茅屋想蒼苔。"
        ],
        "title": "元日二首呈永豐劉叔冶知縣  其二",
        "id": "56992462-2f8e-4011-99e8-f06ef6f765a0"
    },
    {
        "author": "戴復古",
        "paragraphs": [
            "門巷規模古，田園氣味長。",
            "小桃紅破萼，大麥綠銜芒。",
            "稚犬迎來客，歸牛带夕陽。",
            "儒衣愧飄泊，相就說農桑。"
        ],
        "title": "宿農家",
        "id": "110d0157-ad4c-441f-a312-3b4dfd95b238"
    },
    {
        "author": "戴復古",
        "paragraphs": [
            "荆楚一都會，瀟湘八景圖。",
            "試呼沙鳥問，曾識古人無。",
            "痛哭賈太傅，行吟屈大夫。",
            "汀洲芳草歇，轉使客情孤。"
        ],
        "title": "湘中",
        "id": "80d77a54-303d-4add-9ef7-33aa34f0d830"
    },
    {
        "author": "戴復古",
        "paragraphs": [
            "長沙沙上寺，突兀古樓臺。",
            "四面水光合，一邊山影來。",
            "靜分僧榻坐，晚趁釣船回。",
            "明日重相約，前村訪早梅。"
        ],
        "title": "水陸寺",
        "id": "c8b4dbb1-6fae-4975-a327-41cf7640169a"
    },
    {
        "author": "戴復古",
        "paragraphs": [
            "古鎮更爲縣，封疆半是山。",
            "賦繁官吏窘，土瘠稻粱慳。",
            "流水心何急，高山意自閑。",
            "春風細吹拂，桃李滿民間。"
        ],
        "title": "題分宜縣呈石子和知縣",
        "id": "434cfebe-c979-434f-83ad-2343047c7a45"
    },
    {
        "author": "戴復古",
        "paragraphs": [
            "一笠戴春雨，愁來不可遮。",
            "清明思上塚，昨夜夢還家。",
            "歸興隨流水，傷心對落花。",
            "晉原松下淚，沾洒楚天涯。"
        ],
        "title": "清明感傷",
        "id": "45e090e5-9c54-412a-8b53-fb3dd46ac9c1"
    },
    {
        "author": "戴復古",
        "paragraphs": [
            "醉卧長安市，思歸東海涯。",
            "瓶餘殘臘酒，梅老隔年花。",
            "日與愁爲地，時憑夢到家。",
            "鄉書三兩紙，一讀一咨嗟。"
        ],
        "title": "都中書懷二首  其一",
        "id": "499f44e5-e99a-4145-a29b-20b643ebf10c"
    },
    {
        "author": "戴復古",
        "paragraphs": [
            "雪化晴簷雨，爐烘凍壁春。",
            "窮猶戀詩酒，懶不正衣巾。",
            "寂寞安吾分，奔馳失我真。",
            "枯桐就煨燼，容有賞音人。"
        ],
        "title": "都中書懷二首  其二",
        "id": "42be5574-13d8-4803-83fa-411b2bf9c3a6"
    },
    {
        "author": "戴復古",
        "paragraphs": [
            "歲事朝朝迫，家書字字愁。",
            "頻沽深巷酒，獨倚異鄉樓。",
            "詩骨梅花瘦，歸心江水流。",
            "狂謀渺無際，忍看大刀頭。"
        ],
        "title": "歲暮呈真翰林",
        "id": "252307fd-3d65-4e3a-9f45-405d3415c165"
    },
    {
        "author": "戴復古",
        "paragraphs": [
            "好山看不了，遂借上方眠。",
            "酒渴傾花露，詩清瀉澗泉。",
            "生無適俗韵，老欲結僧緣。",
            "睡覺鐘聲曉，窗騰柏子烟。"
        ],
        "title": "游天竺",
        "id": "b24a3307-42e1-4e4d-9b5e-4f760abf3d0d"
    },
    {
        "author": "戴復古",
        "paragraphs": [
            "清境無塵雜，覊懷向此開。",
            "主人有風度，和我不塵埃。",
            "倚竹評詩句，拈花泛酒杯。",
            "出門見明月，客去又招回。"
        ],
        "title": "盧申之正字小酌",
        "id": "61470c29-0f07-4cb2-98fc-7d0a8d269a61"
    },
    {
        "author": "戴復古",
        "paragraphs": [
            "登臨舒老眼，吊古得凄凉。",
            "故國自龍虎，高臺無鳳凰。",
            "浮雲多改變，喬木見興亡。",
            "往事渾休問，鍾山又夕陽。"
        ],
        "title": "鳳凰臺",
        "id": "46253962-a7dd-44ec-9818-d8308fcb7c3d"
    },
    {
        "author": "戴復古",
        "paragraphs": [
            "巖路穿黄落，人家隠翠微。",
            "籠鷄爲鴨抱，網犬逐鶉飛。",
            "竹好堪延客，溪清欲浣衣。",
            "禪扉在何許，僧笠戴雲歸。"
        ],
        "title": "山中即目二首  其一",
        "id": "c798c67d-bf56-41f3-a018-7ea0305a31ef"
    },
    {
        "author": "戴復古",
        "paragraphs": [
            "茅屋七五聚，沙汀八九磐。",
            "梯山畦麥秀，囊石障溪湍。",
            "父老鷄豚社，兒童梨栗盤。",
            "幽居有餘樂，奔走愧儒冠。"
        ],
        "title": "山中即目二首  其二",
        "id": "5d113235-aa6d-4ac5-85a3-59020b546f64"
    },
    {
        "author": "戴復古",
        "paragraphs": [
            "一襟忠誼氣，數首北征詩。",
            "不許公卿見，徒爲篋笥奇。",
            "銜枚衝雪夜，擊楫誓江時。",
            "此志無人共，愁吟兩鬢絲。"
        ],
        "title": "題徐京伯通判北征詩卷",
        "id": "8e9a4f6b-676e-4f55-995d-5549e1fbfaa3"
    },
    {
        "author": "戴復古",
        "paragraphs": [
            "山束江流急，雲兼霧氣深。",
            "輕鷗閑態度，孤鴈苦聲音。",
            "客路行無極，風光古又今。",
            "梅花出籬落，幽事頗關心。"
        ],
        "title": "江上",
        "id": "60eba51a-d27b-4992-9b6b-96829f474fe5"
    },
    {
        "author": "戴復古",
        "paragraphs": [
            "士有敗風節，慙魂埋九京。",
            "幽閨持大誼，千載著嘉名。",
            "父不重然諾，女能輕死生。",
            "寒潭墮秋月，心迹兩清明。"
        ],
        "title": "賢女祠",
        "id": "9eecd660-2616-4269-ae8c-01b00372453d"
    },
    {
        "author": "戴復古",
        "paragraphs": [
            "撚指過三月，又當春夏交。",
            "花殘蜂課蜜，林茂鳥安巢。",
            "芳草生青靄，新篁展綠稍。",
            "風騷將斷絕，誰有續絃膠。"
        ],
        "title": "春盡日",
        "id": "bddbfca0-ab19-455b-bb04-356a70a4ab63"
    },
    {
        "author": "戴復古",
        "paragraphs": [
            "幾度觀朝報，差除不到君。",
            "山林自臺閣，文字即功勳。",
            "吟苦孟東野，潛深楊子雲。",
            "一官雖偃蹇，千載有知聞。"
        ],
        "title": "寄栗齋鞏仲至",
        "id": "d6b90375-1177-4366-9050-2f0597b67741"
    },
    {
        "author": "戴復古",
        "paragraphs": [
            "雪中寒力壯，病骨瘦難勝。",
            "溫酒撥爐火，題詩敲硯冰。",
            "驚心雙白鬢，知我一青燈。",
            "欲誤浮生事，思參小大乘。"
        ],
        "title": "次韵史景望雪夜",
        "id": "a1173f0e-22b2-4559-8a79-752315a694ba"
    },
    {
        "author": "戴復古",
        "paragraphs": [
            "細數平生事，何堪挂齒牙。",
            "客游兒廢學，身拙婦持家。",
            "開甕嘗春酒，租山摘早茶。",
            "關心此時節，歸興滿天涯。"
        ],
        "title": "春日懷家",
        "id": "ae7e32b2-258e-48ca-8ee9-cecb6df5788b"
    },
    {
        "author": "戴復古",
        "paragraphs": [
            "無山可種菊，强號菊山人。",
            "結得諸公好，吟成五字新。",
            "紅塵時在路，白髮未離貧。",
            "吾輩渾如此，天公似不仁。"
        ],
        "title": "寄沈莊可",
        "id": "d972ca1b-f987-4ad7-af7d-d0ec088c3739"
    },
    {
        "author": "戴復古",
        "paragraphs": [
            "度嶺休騎馬，臨淵看網魚。",
            "木根高可坐，巖石細堪書。",
            "谷鳥鳴相答，山雲卷復舒。",
            "儒衣人賣酒，疑是馬相如。"
        ],
        "title": "山行",
        "id": "1c67a3bf-fbda-4a78-999d-19f682b618d6"
    },
    {
        "author": "戴復古",
        "paragraphs": [
            "劉子隠居地，真如李願盤。",
            "萬松春不老，多竹夏生寒。",
            "卜築世情遠，登臨客慮寬。",
            "題詩疥君壁，聊以記游觀。"
        ],
        "title": "次韵謝敬之題南康縣劉清老園",
        "id": "ad8b89a0-d1de-4ef1-ab06-2e60cfedefe0"
    },
    {
        "author": "戴復古",
        "paragraphs": [
            "邊寒客衣薄，漸喜暖風回。",
            "社後未聞燕，春深方見梅。",
            "壯懷頻撫劍，孤憤强銜杯。",
            "北望山河語，天時不再來。"
        ],
        "title": "淮上春日",
        "id": "5b193fb7-beb0-4c7d-b687-2da906648b61"
    },
    {
        "author": "戴復古",
        "paragraphs": [
            "三杯成小醉，行處總堪詩。",
            "臨水知魚樂，觀山愛馬遲。",
            "林塘飛翡翠，籬落带酴醾。",
            "問訊邊頭事，溪翁總不知。"
        ],
        "title": "麻城道中",
        "id": "68f75b68-43cd-4abb-934a-348a69c37b59"
    },
    {
        "author": "戴復古",
        "paragraphs": [
            "元從邊上住，來此避兵興。",
            "麥麨朝充食，松明夜當燈。",
            "蔽門麻菶菶，護壁石層層。",
            "老嫗逢人哭，吾兒在謝陵。"
        ],
        "title": "望花山張老家",
        "id": "343d2a0c-041b-4626-9ce9-ac7cbac4135c"
    },
    {
        "author": "戴復古",
        "paragraphs": [
            "淫滯江湖久，蹉跎歲月新。",
            "客愁茅店雨，詩思柳橋春。",
            "秣馬尋歸路，騎鯨問故人。",
            "山林與朝市，何處著吾身。"
        ],
        "title": "春日",
        "id": "db1fed40-0fdc-4f46-9701-efaa13260854"
    },
    {
        "author": "戴復古",
        "paragraphs": [
            "匹馬徑趨府，將軍意氣多。",
            "來依漢日月，思復晉山河。",
            "邊將慚尸素，朝臣奏凱歌。",
            "分明御徂詐，得失竟如何。"
        ],
        "title": "聞李將軍至建康",
        "id": "3ef1331c-f826-4012-912b-74959856906b"
    },
    {
        "author": "戴復古",
        "paragraphs": [
            "夏潦連秋漲，人家水半門。",
            "都拋破茅屋，移住小山村。",
            "聒聒籠鷄犬，纍纍带子孫。",
            "安居華屋者，應覺此身尊。"
        ],
        "title": "江漲見移居者",
        "id": "f43706a4-fd48-47f4-a6a7-7b9e0d17ff67"
    },
    {
        "author": "戴復古",
        "paragraphs": [
            "端笏立朝日，肺肝傾上前。",
            "把麾持節處，桃李滿淮壖。",
            "藥石箴時病，蓍龜燭事先。",
            "焦頭與曲突，爲計孰爲賢。"
        ],
        "title": "上喬右司",
        "id": "300e3fdb-b75b-498f-9051-fd1ba980a27d"
    },
    {
        "author": "戴復古",
        "paragraphs": [
            "滅性能安樂，深居絕是非。",
            "英雄行險道，富貴隠危機。",
            "紙被如綿軟，藜羹勝肉肥。",
            "蒼苔滿山徑，最喜客來稀。"
        ],
        "title": "贈郭道人",
        "id": "b30e6c4e-55c5-4517-a240-a7cd3d61e28d"
    },
    {
        "author": "戴復古",
        "paragraphs": [
            "持節復持節，因循霜鬢侵。",
            "盛衰關大數，豪傑負初心。",
            "宇宙虛長算，江湖寄短吟。",
            "番陽秋水闊，湘浦未爲深。"
        ],
        "title": "送湘漕趙蹈中寺丞移憲江東",
        "id": "2c58cd08-3804-40cd-a26a-842756372f6f"
    },
    {
        "author": "戴復古",
        "paragraphs": [
            "夕望春風至，還經閏月遲。",
            "梅花丈人行，柳色少年時。",
            "愛酒常無伴，吟詩近得師。",
            "離騷變風雅，當效楚臣爲。"
        ],
        "title": "立春後二首  其一",
        "id": "1658d135-1360-4f49-912a-b540cfe934cd"
    },
    {
        "author": "戴復古",
        "paragraphs": [
            "東風吹竹屋，無數落梅花。",
            "凍雀栖簷角，饑烏啄草芽。",
            "家鄉勞夜夢，客路又春華。",
            "莫訝狂夫醉，西樓酒可賒。"
        ],
        "title": "立春後二首  其二",
        "id": "9190bbcf-5472-4902-addd-4176f040e275"
    },
    {
        "author": "戴復古",
        "paragraphs": [
            "何以澗泉號，取其清又清。",
            "天游一丘壑，孩視幾公卿。",
            "杯舉即時酒，詩留後世名。",
            "黄花秋意足，東望憶淵明。"
        ],
        "title": "寄韓仲止",
        "id": "d7f796dd-4052-45e2-929a-46ba68bffba1"
    },
    {
        "author": "戴復古",
        "paragraphs": [
            "園圃屋東西，從君一杖藜。",
            "雨寒花蕊瘦，春重柳絲低。",
            "亭舘常留客，軒窗總傍溪。",
            "摩挲雪色壁，安得好詩題。"
        ],
        "title": "題張簽判園林",
        "id": "03cdfd5b-8f49-48ae-b7d7-ce8cca45a14a"
    },
    {
        "author": "戴復古",
        "paragraphs": [
            "嗚呼趙紫芝，其命止於斯。",
            "東晉時人物，晚唐家數詩。",
            "瘦因吟思苦，窮爲宦情癡。",
            "憶在藏春圃，花邊細話時。"
        ],
        "title": "哭趙紫芝",
        "id": "0b41bb97-94d3-4856-8ea1-4e6a955a1b55"
    },
    {
        "author": "戴復古",
        "paragraphs": [
            "玉笥千峰雨，金風十日秋。",
            "誰能多載酒，來此共登樓。",
            "山立閲萬變，溪深納衆流。",
            "故人歸未得，我亦爲詩留。"
        ],
        "title": "江村何宏甫載酒過清江",
        "id": "846e67cd-915a-4070-92d7-8db9d1cc7eae"
    },
    {
        "author": "戴復古",
        "paragraphs": [
            "夢說去年事，詩從昨夜吟。",
            "三杯新歲酒，千里故鄉心。",
            "人共梅花老，愁連江水深。",
            "家書忽在眼，一紙直千金。"
        ],
        "title": "臨江軍新歲呈王幼學監簿",
        "id": "1f293fa5-856d-4bb1-85b1-1dc271e3e539"
    },
    {
        "author": "戴復古",
        "paragraphs": [
            "欲訪揚雄宅，扁舟過白沙。",
            "自從山以後，直到水之涯。",
            "風節古人物，文章老作家。",
            "相尋有忙事，第一問梅花。"
        ],
        "title": "訪楊伯子監丞自白沙問路而去  其一",
        "id": "3c814e25-70c9-4ae3-8bff-eadcd1ae77f7"
    },
    {
        "author": "戴復古",
        "paragraphs": [
            "朝市風波地，乾坤漁獵場。",
            "生民日憔悴，吾道亦凄凉。",
            "龍不爲霖出，鳳於何處藏。",
            "群鴉爭晚噪，一意送斜陽。"
        ],
        "title": "訪楊伯子監丞自白沙問路而去  其二",
        "id": "2c2820e8-ef2e-4c08-9d7d-3d962161c6f9"
    },
    {
        "author": "戴復古",
        "paragraphs": [
            "何處避炎熱，相期過寶坊。",
            "萬松深處坐，六月午時凉。",
            "鐘磬出深屋，江山界短牆。",
            "醉來歸興懶，留宿贊公房。"
        ],
        "title": "劉興伯黄希宋蘇希亮慧力寺避暑",
        "id": "29d7c720-6648-4881-8756-64cc78dd8fbb"
    },
    {
        "author": "戴復古",
        "paragraphs": [
            "旅食思鄉味，砧聲起客愁。",
            "夜凉風動竹，人靜月當樓。",
            "浮世百年夢，他鄉幾度秋。",
            "店翁新酒熟，一醉更何求。"
        ],
        "title": "秋夜旅中",
        "id": "17607bb3-b269-436a-9bd0-72ad1f16393e"
    },
    {
        "author": "戴復古",
        "paragraphs": [
            "喬木風聲壯，大江天影圓。",
            "悲秋時把酒，愛月夜行船。",
            "未及到河上，先愁過竹邊。",
            "倚篷思往事，聞笛爲凄然。"
        ],
        "title": "舟行往吊故人",
        "id": "3a0725c5-62e9-4e84-8485-3de570f1b40e"
    },
    {
        "author": "戴復古",
        "paragraphs": [
            "高臺延望眼，風物滿前村。",
            "細讀南豐記，頻開北海樽。",
            "遠山如看畫，近市不聞喧。",
            "詩是君家事，長城在五言。"
        ],
        "title": "擬峴臺杜子野主簿寓居",
        "id": "5a8cbab8-f4b8-4642-a458-e83e5dda4cc4"
    },
    {
        "author": "戴復古",
        "paragraphs": [
            "老覺登樓懶，心知涉世疎。",
            "夢蕉還得鹿，緣木可求魚。",
            "晚歲未聞道，平生欠讀書。",
            "行藏兩無策，究竟果何如。"
        ],
        "title": "無策",
        "id": "8ad1e5a8-add4-4894-89b4-1f8d5e0ec991"
    },
    {
        "author": "戴復古",
        "paragraphs": [
            "拄杖穿雲去，一坡仍一坡。",
            "地高山不峻，花少竹還多。",
            "家近登臨便，人賢氣味和。",
            "能詩老姚合，朝夕共吟哦。"
        ],
        "title": "題萍鄉何叔萬雲山",
        "id": "4af24969-89ea-4943-b1d4-253b8ebec427"
    },
    {
        "author": "戴復古",
        "paragraphs": [
            "竹徑入茅屋，松坡連菜畦。",
            "深潴漚麻水，斜豎采桑梯。",
            "區別隣家鴨，群分各線鷄。",
            "行人來少憇，假道過東溪。"
        ],
        "title": "常寧縣訪許介之途中即景",
        "id": "4aa85cb3-a962-48a9-b8fe-3eb1d1561bd1"
    },
    {
        "author": "戴復古",
        "paragraphs": [
            "凜凜北風勁，行行西路賒。",
            "人情甘淡薄，世事苦參差。",
            "酒易逢知己，詩難遇作家。",
            "林間數點雪，錯認是梅花。"
        ],
        "title": "建昌道上",
        "id": "08b27d8f-f9df-482d-9b2b-80166d50634e"
    },
    {
        "author": "戴復古",
        "paragraphs": [
            "麻姑山下泊，城郭带烟霞。",
            "携刺投詩社，移船傍酒家。",
            "沙禽時弄水，櫸柳夏飛花。",
            "小酌未能了，西樓日又斜。"
        ],
        "title": "訪嚴坦叔",
        "id": "9cc2482b-ae97-4739-87e1-a6fa562cb15a"
    },
    {
        "author": "戴復古",
        "paragraphs": [
            "鄂渚三千里，南樓看月回。",
            "東園花政好，去歲客重來。",
            "兄弟皆名士，文章動上台。",
            "傾城傾國色，也用覓良媒。"
        ],
        "title": "杜仲高自鄂渚下儀真",
        "id": "b673d898-484b-43a5-97f0-3b8f695209a8"
    },
    {
        "author": "戴復古",
        "paragraphs": [
            "飽食武昌魚，不如歸故廬。",
            "盟鷗還海道，問鴈覓家書。",
            "又把鄉人刺，來投使者車。",
            "東園桃與李，莫使著花疎。"
        ],
        "title": "見趙知道運使",
        "id": "72b00a8a-af75-42cf-8ff0-dc117adac2c5"
    },
    {
        "author": "戴復古",
        "paragraphs": [
            "一徑沿溪入，數椽松竹間。",
            "豈知人事變，自覺客身閑。",
            "采菊出尋酒，移床卧看山。",
            "蒼頭無可作，把釣過西灣。"
        ],
        "title": "趙叔垕山堂安下其家適有喪事",
        "id": "c0db6948-3a17-49a6-8eff-40bbc2d807e9"
    },
    {
        "author": "戴復古",
        "paragraphs": [
            "林屋何瀟洒，權爲羽士家。",
            "客來多載酒，僧至自煎茶。",
            "試墨題新竹，携筇數落花。",
            "飲中忙過日，無暇問丹砂。"
        ],
        "title": "黄道士出爻",
        "id": "938b5338-922f-402a-b23d-3994f45b2598"
    },
    {
        "author": "戴復古",
        "paragraphs": [
            "梯險登霞外，乘流過竹西。",
            "寒溪隨雨漲，高閣與雲齊。",
            "雙鶴有時舞，孤猿何處啼。",
            "清吟無盡興，白石可留題。"
        ],
        "title": "陳伯可山亭",
        "id": "61db8d72-76ba-4717-9eae-d125c4c39a12"
    },
    {
        "author": "戴復古",
        "paragraphs": [
            "茲山自開闢，有此一泓泉。",
            "姓自章而立，名因趙以傳。",
            "源從番水出，地與瑞峰連。",
            "寄語山中友，臨流著數椽。"
        ],
        "title": "玉山章泉本章氏所居趙昌甫遷居於此章泉之名遂顯",
        "id": "9c8bf85c-970f-4c02-a80d-1ffe555955f2"
    },
    {
        "author": "戴復古",
        "paragraphs": [
            "太守能延客，茲堂爲我開。",
            "清池照窗戶，列嶂带樓臺。",
            "剔蘚觀題字，披榛欲訪梅。",
            "城根數株石，曾識范公來。"
        ],
        "title": "題永州思范堂",
        "id": "7f6cea0c-61c3-4a41-adc0-2fd629fc848b"
    },
    {
        "author": "戴復古",
        "paragraphs": [
            "檥棹病三日，登樓舉一觥。",
            "江山從古在，花草逐時生。",
            "南浦佳人別，西風送客行。",
            "錦鱗能自躍，獻我一杯羹。"
        ],
        "title": "舟中病起登覽",
        "id": "8086c088-71be-4493-849b-cdecae95a071"
    },
    {
        "author": "戴復古",
        "paragraphs": [
            "萬里清秋景，都歸乎此亭。",
            "光陰幾今古，天地一宮廷。",
            "澬水東西白，梅山表裏青。",
            "登臨生酒興，欲醉又還醒。"
        ],
        "title": "邵陽趙節齋史君同黄季玉以合江亭三字分韵",
        "id": "3623c3cf-7d99-4a1f-a729-893d2793bcb0"
    },
    {
        "author": "戴復古",
        "paragraphs": [
            "手攬澄清轡，聲名漢范滂。",
            "一臺振風采，列郡正權綱。",
            "衡嶽勢增重，文星日有光。",
            "金門雖藐藐，玉節自堂堂。"
        ],
        "title": "見湖南繡使陳益甫大著  其一",
        "id": "24599381-d42c-413a-9119-13d77e2a085c"
    },
    {
        "author": "戴復古",
        "paragraphs": [
            "麾節羅群彥，朝廷只數公。",
            "近民多惠澤，望闕負孤忠。",
            "星殞京城震，沙移海水通。",
            "欲知休咎證，無路問蒼穹。"
        ],
        "title": "見湖南繡使陳益甫大著  其二",
        "id": "a6c50688-e1e0-473f-bc99-38ade94a4c83"
    },
    {
        "author": "戴復古",
        "paragraphs": [
            "敢寫散人號，來登君子堂。",
            "論文才力短，憂世話頭長。",
            "老不堪行路，心思歸故鄉。",
            "數行詩後語，夜夜吐光芒。"
        ],
        "title": "見湖南繡使陳益甫大著  其三",
        "id": "b6e7bdbe-93e1-4118-9310-7abbd2a28959"
    },
    {
        "author": "戴復古",
        "paragraphs": [
            "元龍湖海士，參得石頭禪。",
            "卓筆翻千偈，住山今十年。",
            "安心一丘壑，過眼幾雲烟。",
            "莫笑拙庵拙，聲名動九天。"
        ],
        "title": "南臺寺長老乃福州士人陳其姓語及光拙庵遭際寺乃石頭和尚道場",
        "id": "d71be479-c300-46de-ba0b-2753a2b97e53"
    },
    {
        "author": "戴復古",
        "paragraphs": [
            "太守持齋戒，精誠動九天。",
            "驕陽變霖雨，凶歲轉豐年。",
            "信是經綸手，行司造化權。",
            "唐時相房杜，斗米直三錢。"
        ],
        "title": "真西山帥長沙禱雨  其一",
        "id": "3031f113-9d03-45dd-8fdb-4136b73d835a"
    },
    {
        "author": "戴復古",
        "paragraphs": [
            "出郭問農事，家家笑語聲。",
            "有田皆足水，既雨亦宜晴。",
            "山下溪流急，街頭米價平。",
            "明朝聞領客，相見賀秋成。"
        ],
        "title": "真西山帥長沙禱雨  其二",
        "id": "16fa4e1c-b010-426e-b006-cf29de0e036f"
    },
    {
        "author": "戴復古",
        "paragraphs": [
            "偶爾來江上，從君到酒邊。",
            "雨晴花弄日，風定柳凝烟。",
            "適意共一笑，浮生無百年。",
            "明朝大自在，誰辦載花船。"
        ],
        "title": "蘇希亮約客游劉興伯大自在亭",
        "id": "0b85329d-3622-41d4-a5b4-6f28fe8c7db0"
    },
    {
        "author": "戴復古",
        "paragraphs": [
            "東隠三年別，西風一紙書。",
            "逢人相問訊，念我獨勤渠。",
            "游子司吾土，先人有弊廬。",
            "欲歸歸未得，妻子定何如。"
        ],
        "title": "客中寄家書併簡季道姪",
        "id": "17510293-4ac4-48b3-b637-d6bac4e411df"
    },
    {
        "author": "戴復古",
        "paragraphs": [
            "獨坐觀星斗，一襟秋思長。",
            "天河司米價，太乙照時康。",
            "月浦孤帆過，風荷一路香。",
            "持杯問舟子，今夜宿誰鄉。"
        ],
        "title": "舟中夜坐",
        "id": "3961bcff-1831-4917-a0c7-04c912911095"
    },
    {
        "author": "戴復古",
        "paragraphs": [
            "今日東園會，能爲野客期。",
            "乾坤一南北，花木幾興衰。",
            "亭舘經行地，歐蘇無恙時。",
            "風流不可見，烟雨謾題詩。"
        ],
        "title": "淮東趙漕領客東園趙世卿賸談近日諸公僕謂今日東園之會想像歐蘇風流不可見",
        "id": "86b4b369-95e3-4568-94cf-810d9b3a3f4c"
    },
    {
        "author": "戴復古",
        "paragraphs": [
            "老貌非前日，清吟似舊時。",
            "已無藏酒婦，幸有讀書兒。",
            "連歲修茅屋，三秋繞菊籬。",
            "寒儒有奇遇，太守爲刊詩。"
        ],
        "title": "沈莊可號菊花山人即其所言",
        "id": "ea060bf0-89c0-44a0-a697-2a75f8171a3a"
    },
    {
        "author": "戴復古",
        "paragraphs": [
            "臘裏春風轉，塤箎一氣和。",
            "勸翁新歲酒，唱我老人歌。",
            "一世聲名重，四方書問多。",
            "章泉一泓水，思與海同波。"
        ],
        "title": "別章泉定庵二老人",
        "id": "e56ffa74-61ff-4b86-b3ad-7a0d73c8838e"
    },
    {
        "author": "戴復古",
        "paragraphs": [
            "臘雪隨風下，蹇馿行路難。",
            "匆匆投邸舍，草草共杯盤。",
            "喜見豐年瑞，渾忘昨夜寒。",
            "兒童不解事，却作柳花看。"
        ],
        "tags": [
            "太湖"
        ],
        "title": "太湖縣雪中簡段子克知縣",
        "id": "9e6f7838-56d7-452c-b73d-7e8e6dd2ae2c"
    },
    {
        "author": "戴復古",
        "paragraphs": [
            "田家繭栗犢，小小可憐生。",
            "未試一犂力，俄遭五鼎烹。",
            "朝來占食指，妙絕此杯羹。",
            "口腹爲人累，終懷不忍情。"
        ],
        "title": "有烹犢延客者食之有感",
        "id": "91821ef6-0916-44b8-8098-876331a5b657"
    },
    {
        "author": "戴復古",
        "paragraphs": [
            "亭榭八九所，一筇隨往還。",
            "四橋朱檻外，三徑綠陰間。",
            "鑿淺通流水，凭高見遠山。",
            "琴堂判風月，一笑得雙鬟。"
        ],
        "title": "萍鄉縣圃",
        "id": "200dc22d-09ce-4acb-a483-15ffe5536baf"
    },
    {
        "author": "戴復古",
        "paragraphs": [
            "兩揆新當國，三邊未解兵。",
            "吾君極勤儉，天下望昇平。",
            "春雨隨時下，福星連夜明。",
            "寒儒卜天意，對酒百憂輕。"
        ],
        "title": "書事",
        "id": "b4d8aedd-fadf-45a3-b4ca-7928eab7fb8c"
    },
    {
        "author": "戴復古",
        "paragraphs": [
            "昨聞曹兩府，河上遇游仙。",
            "駐蹕錢塘後，結庵廬阜邊。",
            "焚香觀御帖，洗盞酌神泉。",
            "鴈足傳書日，傷心已百年。"
        ],
        "title": "同趙鼎臣游黄甫真人清虛庵",
        "id": "e55009aa-5f7f-4d11-8402-f466925b033a"
    },
    {
        "author": "戴復古",
        "paragraphs": [
            "興廢從誰問，雲烟過眼空。",
            "吁嗟六朝事，想像半山翁。",
            "百景饒君詠，三杯許我同。",
            "登臨無限意，多在夕陽中。"
        ],
        "title": "同曾景建金陵登覽",
        "id": "8f691aa6-bc51-4b57-819f-93558105bf87"
    },
    {
        "author": "戴復古",
        "paragraphs": [
            "偶逢淮上客，急急問蘄黄。",
            "未語心先噎，低頭淚已滂。",
            "五關人失守，殘虜勢非强。",
            "聞說許都統，提兵過武昌。"
        ],
        "title": "遇淮人問蘄黄之變哽噎淚下不能語許俊不解圍乃提兵過武昌",
        "id": "658ad6f0-f75a-44a9-8ea8-1006201788b6"
    },
    {
        "author": "戴復古",
        "paragraphs": [
            "人材當世用，緩急敢辭難。",
            "身挾天威重，名驚賊膽寒。",
            "臨機一著妙，入境衆心安。",
            "聞已誅元惡，仍須問禍端。"
        ],
        "title": "寄姚楚州  其一",
        "id": "c4797359-7612-4463-a722-71c84ab6cb8c"
    },
    {
        "author": "戴復古",
        "paragraphs": [
            "庸將幾誤國，流民亦弄兵。",
            "康時仗豪傑，了事是功名。",
            "車馬長淮路，貔貅細柳營。",
            "山陽還舊觀，併使虜塵清。"
        ],
        "title": "寄姚楚州  其二",
        "id": "b003d9da-6194-4829-af5a-cb331b4b035c"
    },
    {
        "author": "戴復古",
        "paragraphs": [
            "行盡白雲際，乘槎過水西。",
            "稻田秋後雀，茅舍午時鷄。",
            "野飯自不惡，村醪亦可携。",
            "聞鐘欲投宿，何處是招提。"
        ],
        "title": "許介之約過清溪道上有成",
        "id": "153efc7a-6f97-4b2b-be59-373d7cfa3d44"
    },
    {
        "author": "戴復古",
        "paragraphs": [
            "君爲郴桂客，聽說道途難。",
            "不過神愁嶺，須經鬼哭山。",
            "心平無險路，酒賤有歡顔。",
            "早作還鄉計，高堂鶴髮斑。"
        ],
        "title": "送張子孟",
        "id": "5b7d7aea-1101-46a7-a600-b0c08b66a6cb"
    },
    {
        "author": "戴復古",
        "paragraphs": [
            "笑傲南臺上，東風吹鬢絲。",
            "眼明花在處，春好雨晴時。",
            "樓閣多臨水，溪山可賦詩。",
            "留連無盡意，故遣酒行遲。"
        ],
        "title": "南豐縣南臺包敏道趙伯成同遊",
        "id": "379efcc5-bbaa-4586-8f2a-45495335cd77"
    },
    {
        "author": "戴復古",
        "paragraphs": [
            "詩情滿天地，客夢繞瀟湘。",
            "何處桂花發，秋風昨夜香。",
            "登山猶矍鑠，照水見昂藏。",
            "未了一生事，難禁兩鬢霜。"
        ],
        "title": "長沙道上",
        "id": "9c4577ba-b644-4d00-a863-e99fe93ee591"
    },
    {
        "author": "戴復古",
        "paragraphs": [
            "草罷惜春賦，持杯亦鮮歡。",
            "簷楹雙燕語，風雨百花殘。",
            "小閣無聊坐，征衣不耐寒。",
            "地爐燒石炭，强把故書看。"
        ],
        "title": "萍鄉客舍",
        "id": "c12c4ee4-cfe5-4e8a-861c-cea981879629"
    },
    {
        "author": "戴復古",
        "paragraphs": [
            "解后風塵底，周旋鞍馬間。",
            "三杯送行色，一笑强開顔。",
            "夜宿煖湯市，晨炊冷水關。",
            "軍前獻籌策，第一守光山。"
        ],
        "tags": [
            "太湖"
        ],
        "title": "無爲軍界上遇太湖趙尉制府稟議",
        "id": "b1853cee-be28-4f3e-b8f3-b029f68989d6"
    },
    {
        "author": "戴復古",
        "paragraphs": [
            "今日病方起，君來喜可知。",
            "地爐燒榾柮，瓦釜煮犁祈。",
            "門外雪三尺，窗前梅數枝。",
            "野夫饑欲死，誰與辦晨炊。"
        ],
        "title": "譚俊明雪中見訪從而乞米",
        "id": "fc07a405-a139-448c-9ded-b3e91499474d"
    },
    {
        "author": "戴復古",
        "paragraphs": [
            "偶作榆溪客，還逢橘井仙。",
            "多才出人上，笑我老吟邊。",
            "買錦囊詩卷，典衣供酒錢。",
            "竹林青眼叔，常說仲容賢。"
        ],
        "title": "新喻縣蘇晉叔相會",
        "id": "580a0c1a-2f34-47d1-9f98-8bf50f7d3dda"
    },
    {
        "author": "戴復古",
        "paragraphs": [
            "清淡守風節，當官若隠居。",
            "自稱爲漫尉，人道是迂儒。",
            "俸外無炊米，公餘但讀書。",
            "王門多貴戚，道眼視如無。"
        ],
        "title": "訪陳與機縣尉於湘潭下攝市  其一",
        "id": "80da14fd-28c5-4e0b-8ca8-150e1ba16672"
    },
    {
        "author": "戴復古",
        "paragraphs": [
            "買得南坡景，創成西尉司。",
            "宅幽連寺觀，地廣带亭池。",
            "能事事易了，役民民不知。",
            "題詩記顛末，政不假人碑。"
        ],
        "title": "訪陳與機縣尉於湘潭下攝市  其二",
        "id": "eca58d16-29c1-4e75-b10f-9253057df38d"
    },
    {
        "author": "戴復古",
        "paragraphs": [
            "吾里不識面，他鄉喜見君。",
            "數朝相款曲，杯酒接慇。",
            "懃。",
            "清挹湘江水，笑開衡嶽雲。",
            "歸心逐回鴈，轉首歎離群。"
        ],
        "title": "訪陳與機縣尉於湘潭下攝市  其三",
        "id": "03ac488d-04ca-411d-af54-a1ad7d78a26e"
    },
    {
        "author": "戴復古",
        "paragraphs": [
            "俗物敗佳興，余非後汝期。",
            "既來遲一見，政恐錯相疑。",
            "同訪金仙老，因參玉板師。",
            "樽前有餘暇，細讀放翁詩。"
        ],
        "title": "訪曾魯叔有少嫌先從金仙假榻長老作筍供",
        "id": "d2500e19-ddd0-4a8a-a70c-1fa49c90c53e"
    },
    {
        "author": "戴復古",
        "paragraphs": [
            "桂林佳絕處，人道勝匡廬。",
            "山好石骨露，洞多巖腹虛。",
            "崢嶸勢相敵，溫厚氣無餘。",
            "可惜登臨地，春風草木疎。"
        ],
        "tags": [
            "庐山"
        ],
        "title": "觀靜江山水呈陳魯叟漕使  其一",
        "id": "bcbd75fe-e9f1-400b-aac8-0739e5507c40"
    },
    {
        "author": "戴復古",
        "paragraphs": [
            "昨者登梅嶺，茲來入桂林。",
            "相從萬里外，不負一生心。",
            "湖上千峰立，樽前十客吟。",
            "譏評到泉石，吾敢望知音。"
        ],
        "title": "觀靜江山水呈陳魯叟漕使  其二",
        "id": "86812092-365d-461c-a87a-4136feab3b27"
    },
    {
        "author": "戴復古",
        "paragraphs": [
            "相對兩山碧，春風摇綠篁。",
            "一巢雲建造，三澗水宮商。",
            "谷口躬耕稼，盤中歌壽昌。",
            "桃花認行路，他日訪劉郎。"
        ],
        "title": "昭武劉圻甫以㟳篁隠居圖求詩",
        "id": "5ccc83f2-edce-4aa0-aba3-a6a2c7fc2410"
    },
    {
        "author": "戴復古",
        "paragraphs": [
            "暫作三衢客，尋僧出郭遲。",
            "適逢徐孺子，同訪鄭當時。",
            "詩集百家富，梅花幾樹奇。",
            "匆匆又行役，不見爛柯棋。"
        ],
        "title": "過三衢尋鄉僧適遇愛山徐叔高同訪鄭監丞其家梅園甚佳選百家詩",
        "id": "e3ef4baf-f009-425c-8f6c-b50e83491a58"
    },
    {
        "author": "戴復古",
        "paragraphs": [
            "層臺高幾許，此即會稽圖。",
            "一目空秦望，千峰壓鏡湖。",
            "雲烟分境界，城郭限廉隅。",
            "他日傳佳話，蘭亭與此俱。"
        ],
        "title": "題趙庶可山臺  其一",
        "id": "24cdbba0-dc11-4669-926c-0aea378c36b9"
    },
    {
        "author": "戴復古",
        "paragraphs": [
            "天造此一景，趨然闤闠間。",
            "坐分臺上石，看盡越中山。",
            "松月照今古，樵風送往還。",
            "只愁軒冕出，閑却白雲關。"
        ],
        "title": "題趙庶可山臺  其二",
        "id": "a99c0c9c-0e27-42a6-900d-9fff0eda5efc"
    },
    {
        "author": "戴復古",
        "paragraphs": [
            "愁酌開懷酒，凉生破暑風。",
            "論交談洒洒，告別恨匆匆。",
            "十里黄塘路，扁舟白髮翁。",
            "多情今夜月，爲我照吟篷。"
        ],
        "title": "董叔宏黄伯厚載酒黄塘送別",
        "id": "e7e6c376-5bbb-4976-b7ef-dd273f9c38b2"
    },
    {
        "author": "戴復古",
        "paragraphs": [
            "秋扇交情薄，儒衣行路難。",
            "縱懷千里志，也要一枝安。",
            "夢繞梅花帳，愁生苜蓿盤。",
            "從來食肉相，千萬强加餐。"
        ],
        "title": "贈張季冶",
        "id": "0a39ee6d-95fc-4aa7-82ef-937a3e881735"
    },
    {
        "author": "戴復古",
        "paragraphs": [
            "客夢江湖遠，窮居骨肉離。",
            "尺書無寄處，中夜不眠時。",
            "念爾衣裘薄，滿懷風露悲。",
            "狂游斷消息，深負竹林期。"
        ],
        "title": "姪淑遠游不得書",
        "id": "2d090429-bdfe-4ad1-b577-14875d4067f0"
    },
    {
        "author": "戴復古",
        "paragraphs": [
            "疇昔交游密，暌違歲月多。",
            "石屏今老矣，梅屋病如何。",
            "世路生荆棘，家山足薜蘿。",
            "共尋深處隠，此計莫蹉跎。"
        ],
        "title": "寄梅屋趙季防縣尉",
        "id": "fcfe61fe-d783-4720-8bb6-fdac2ed60482"
    },
    {
        "author": "戴復古",
        "paragraphs": [
            "逐日愁聞雨，今朝喜遇晴。",
            "雲開山獻狀，月出海生明。",
            "天地有常理，古今無限情。",
            "靜中觀世變，安得見河清。"
        ],
        "title": "雨後有感",
        "id": "4d5f583e-eef3-495f-8de6-fe6880af95ae"
    },
    {
        "author": "戴復古",
        "paragraphs": [
            "老去知無用，歸來得自如。",
            "幾年眠客舍，今日愛吾廬。",
            "處世無長策，閑時讀故書。",
            "但能營一飽，渾莫問其餘。"
        ],
        "title": "歸來二首兒子創小樓以安老者  其一",
        "id": "1aee12a8-7240-44eb-895d-d25f3fb5ea80"
    },
    {
        "author": "戴復古",
        "paragraphs": [
            "破屋不可住，如何著老身。",
            "喜於喬木下，見此小樓新。",
            "山好如佳客，吾歸作主人。",
            "摩挲雙脚底，無復踏紅塵。"
        ],
        "title": "歸來二首兒子創小樓以安老者  其二",
        "id": "c8811887-da15-44e5-aa3b-1df58de3c1c1"
    },
    {
        "author": "戴復古",
        "paragraphs": [
            "繡斧離章貢，旋聞帥壽沙。",
            "先生方易節，客子已還家。",
            "別後仙凡隔，歸來道路賒。",
            "秋風兩行字，也勝寄梅花。"
        ],
        "title": "歸後遣書問訊李敷文  其一",
        "id": "f9216eb8-07d7-4c4f-9e82-c6b7ec0b8797"
    },
    {
        "author": "戴復古",
        "paragraphs": [
            "身退謀家易，時危致主難。",
            "才能今管樂，人物舊張韓。",
            "吾國日以小，邊疆風正寒。",
            "平生倚天劍，終待斬樓蘭。"
        ],
        "title": "歸後遣書問訊李敷文  其二",
        "id": "8b851a55-2aa2-4d43-8f18-e1f9b10f6c5d"
    },
    {
        "author": "戴復古",
        "paragraphs": [
            "聞說營新第，無從賀落成。",
            "門庭山水色，樓閣管絃聲。",
            "海內二三傑，胸中十萬兵。",
            "寧爲一區計，不使九州平。"
        ],
        "title": "歸後遣書問訊李敷文  其三",
        "id": "a8f16d76-22d4-4ae3-9c02-00a5d20dfdb1"
    },
    {
        "author": "戴復古",
        "paragraphs": [
            "憶作南州客，歸來東海濱。",
            "尚懷憂世志，忍說在家貧。",
            "老作山林計，夢隨車馬塵。",
            "鬰孤臺上月，無復照詩人。"
        ],
        "title": "歸後遣書問訊李敷文  其四",
        "id": "10d661b6-ae23-476a-bcc1-5e9aa11bc6d6"
    },
    {
        "author": "戴復古",
        "paragraphs": [
            "夏閏得秋早，雨多宜歲豐。",
            "今朝上東閣，昨夜已西風。",
            "田野一飽外，乾坤萬感中。",
            "傳聞招戰士，人尚說和戎。"
        ],
        "title": "醉眠夢中得夏閏得秋早雨多宜歲豐一聯起來西風悲人且聞邊事",
        "id": "a8fbbe0e-f083-4265-bb2d-6368c47cab7d"
    },
    {
        "author": "戴復古",
        "paragraphs": [
            "有母身長健，無營家自豐。",
            "林塘孝子宅，詩禮古人風。",
            "壠畝秋成後，弟兄和氣中。",
            "時聞有佳話，常欲訪王戎。"
        ],
        "title": "姪孫仲晦亦龍和前詩甚佳其家有林塘之勝兄弟和睦日以奉親爲樂用此韵以美之",
        "id": "b5c19a91-d9b9-403a-a09c-1f0d1a7bdd77"
    },
    {
        "author": "戴復古",
        "paragraphs": [
            "海曲荒凉地，吟邊蹭蹬身。",
            "時危法當隠，年老慣居貧。",
            "俗客苦戀坐，小孫癡弄人。",
            "等閑成一笑，不覺把杯頻。"
        ],
        "title": "一笑",
        "id": "1f4078c4-6b10-4157-8d57-854381f6ac94"
    },
    {
        "author": "戴復古",
        "paragraphs": [
            "久坐圖書府，方登著作庭。",
            "人知才可敬，公以德爲馨。",
            "議論參諸老，文章本六經。",
            "省中相別後，夜夜望奎星。"
        ],
        "title": "寄趙茂實大著二首  其一",
        "id": "66874a24-5a76-450c-9582-914df3c491e5"
    },
    {
        "author": "戴復古",
        "paragraphs": [
            "詞臣工筆墨，亦足致功勳。",
            "細草平戎策，兼爲諭蜀文。",
            "一言關治亂，千載有知聞。",
            "應笑垂綸叟，愁吟對海雲。"
        ],
        "title": "寄趙茂實大著二首  其二",
        "id": "ec05da18-7cc1-4023-9bd8-739357da20d6"
    },
    {
        "author": "戴復古",
        "paragraphs": [
            "祭酒家風重，民曹官職卑。",
            "公勤爲己任，清白取人知。",
            "臘月三山雪，梅花一路詩。",
            "舊時來往處，今有夢相隨。"
        ],
        "title": "送彭司戶之官三山",
        "id": "6e11874f-3d9c-4305-9553-6119246b41ad"
    },
    {
        "author": "戴復古",
        "paragraphs": [
            "子去尋名勝，何慚著布衣。",
            "出門知所鄉，在旅亦如歸。",
            "道誼無窮達，文章有是非。",
            "寄聲陳與趙，相賞莫相違。"
        ],
        "title": "送姪孫汝白往東嘉問訊陳叔方諸丈",
        "id": "6144a854-879e-4384-8bc0-a6406787e6ca"
    },
    {
        "author": "戴復古",
        "paragraphs": [
            "謙甫多才思，存之重誼襟。",
            "一書愁話別，千里夢相尋。",
            "南浦扁舟上，東湖萬柳陰。",
            "舊時行樂處，何事不關心。"
        ],
        "title": "寄南昌故人黄存之宋謙甫二首  其一",
        "id": "0ba1b98f-35ba-4526-9eef-33a184871eeb"
    },
    {
        "author": "戴復古",
        "paragraphs": [
            "久客歸來後，家如舊日貧。",
            "青山何處隠，白髮也愁人。",
            "畎畝一生事，乾坤百病身。",
            "時無嵇呂駕，相憶莫相親。"
        ],
        "title": "寄南昌故人黄存之宋謙甫二首  其二",
        "id": "6488d23a-c716-48b9-b2d8-2d537762db57"
    },
    {
        "author": "戴復古",
        "paragraphs": [
            "表表魁梧相，面如田字方。",
            "早宜朝玉陛，猶自綰銅章。",
            "上挹葉丞相，近瞻商侍郎。",
            "風流接前輩，偃室有輝光。"
        ],
        "title": "送趙安仁之官上虞二首  其一",
        "id": "dee2a45e-98ec-4304-ba90-12e97aec206b"
    },
    {
        "author": "戴復古",
        "paragraphs": [
            "遠庵家學在，持此去爲官。",
            "冰雪吾身白，風霜吏膽寒。",
            "一心毋妄用，百姓自相安。",
            "賢者妙爲政，誰言宰劇難。"
        ],
        "title": "送趙安仁之官上虞二首  其二",
        "id": "431912d2-78e0-44de-a6af-3888d36a1697"
    },
    {
        "author": "戴復古",
        "paragraphs": [
            "秋風梧葉雨，衮衮送秋凉。",
            "一氣四時轉，幾人雙鬢蒼。",
            "舊游如說夢，久客乍還鄉。",
            "欲作安居計，生涯尚渺茫。"
        ],
        "title": "秋日",
        "id": "f9f529b1-98a7-4275-b0ea-535c28254712"
    },
    {
        "author": "戴復古",
        "paragraphs": [
            "秋來常日雨，雨霽忽秋深。",
            "鶴換一身雪，花開滿樹金。",
            "三杯動情性，一笑付園林。",
            "莫怪先歸去，衰翁薄疾侵。"
        ],
        "title": "君玉同訪豈潛飲間君度曼卿不約而至鶴方換翎羽出舞于桂花之下不可無語",
        "id": "bc734c93-cd61-43f5-ab7b-d50d8f44b957"
    },
    {
        "author": "戴復古",
        "paragraphs": [
            "賢愚不同道，用捨要知機。",
            "涉世有臧否，倚樓無是非。",
            "鴉分枯樹立，鴈逐斷雲飛。",
            "朝暮尋常事，何須歎落暉。"
        ],
        "title": "倚樓",
        "id": "2f367e54-973e-4886-ad76-21ef4dfd5151"
    },
    {
        "author": "戴復古",
        "paragraphs": [
            "造化人難測，寒時暖似春。",
            "蛟龍冬不蟄，雷電夜驚人。",
            "四海瘡痍甚，三邊戰伐頻。",
            "靜中觀氣數，愁殺草茅臣。"
        ],
        "title": "戊戌冬",
        "id": "86cd0458-d52c-4850-a4c8-95547b7de04f"
    },
    {
        "author": "戴復古",
        "paragraphs": [
            "好山橫遠碧，平野带林塘。",
            "四望耕桑地，幾年雲水鄉。",
            "海天龍上下，秋日鶴翶翔。",
            "覩物忽有感，無心住草堂。"
        ],
        "title": "題姪孫豈潛家平遠圖",
        "id": "3e176f5e-97eb-4347-973a-a02712ba7c7c"
    },
    {
        "author": "戴復古",
        "paragraphs": [
            "海近朝曦赫，山明宿霧消。",
            "紫雲縈碧落，白鷺點青苗。",
            "避暑軒亭爽，凭虛眼界遥。",
            "時來一登眺，初不待招邀。"
        ],
        "title": "夏日續題",
        "id": "a0c1cbf7-a757-417f-b8ed-aa57c47bb391"
    },
    {
        "author": "戴復古",
        "paragraphs": [
            "寄聲黄與宋，書去望書還。",
            "別後交情在，年來世路艱。",
            "吾思蹈東海，君合隠西山。",
            "詩卷勤收拾，留名天地間。"
        ],
        "title": "因風再寄南昌故人兼簡王帥子文  其一",
        "id": "f7bf0868-3e38-4c7b-a167-e83052ea8e07"
    },
    {
        "author": "戴復古",
        "paragraphs": [
            "江湖歸亦好，朋友恨相疎。",
            "倏作三年別，纔通一紙書。",
            "詩盟誰是主，世道正愁予。",
            "若見王都督，煩君問起居。"
        ],
        "title": "因風再寄南昌故人兼簡王帥子文  其二",
        "id": "607680af-086f-4699-b3c6-e0ec9b50bfcd"
    },
    {
        "author": "戴復古",
        "paragraphs": [
            "檥棹河梁畔，推篷得句新。",
            "雲爲山態度，水借月精神。",
            "密樹藏飛翮，平波見躍鱗。",
            "饑年村落底，也有醉歸人。"
        ],
        "title": "舟中",
        "id": "898f74d8-68bf-4bdc-8d3e-59b4e3fcd304"
    },
    {
        "author": "戴復古",
        "paragraphs": [
            "歲月頻看鏡，功名一據鞍。",
            "勿言行路惡，有志戀家難。",
            "芳草客程遠，落花春夜寒。",
            "江湖舊時夢，相逐到長安。"
        ],
        "title": "送曉山夏肯甫入京",
        "id": "db56c228-7a02-45f6-ac63-1a6a994438e7"
    },
    {
        "author": "戴復古",
        "paragraphs": [
            "日月易流轉，一年仍一年。",
            "身從憂患老，事逐歲時遷。",
            "白首未聞道，清貧不愧天。",
            "寒林松柏瘦，花柳又春妍。"
        ],
        "title": "辛丑歲暮三首  其一",
        "id": "06aa3543-30f6-4ea2-965f-ab455f94ad55"
    },
    {
        "author": "戴復古",
        "paragraphs": [
            "臘盡無多日，吾生有幾年。",
            "老於人事懶，貧覺世情偏。",
            "獨枕江湖夢，閉門風雪天。",
            "三杯動詩興，得句落梅邊。"
        ],
        "title": "辛丑歲暮三首  其二",
        "id": "9f88d199-56e3-4ca1-9abf-2d26dc4b6ab2"
    },
    {
        "author": "戴復古",
        "paragraphs": [
            "意氣久凋落，形模老可憎。",
            "能扶雙病脚，頼有一枯藤。",
            "世味淡如水，吾心達似僧。",
            "明朝今日事，一任運騰騰。"
        ],
        "title": "辛丑歲暮三首  其三",
        "id": "79228036-2a09-4190-b553-f0c455ebb695"
    },
    {
        "author": "戴復古",
        "paragraphs": [
            "小畦尋丈許，鑿壁置柴扉。",
            "雨後菜蟲死，秋來花蝶稀。",
            "插籬新種菊，抱甕已忘機。",
            "俗客忽相訪，妨人洗布衣。"
        ],
        "title": "小畦",
        "id": "d6a0cd58-d9d3-45d9-8c74-a7927857c5b2"
    },
    {
        "author": "戴復古",
        "paragraphs": [
            "浩浩海風勁，滔滔河水渾。",
            "古人皆去世，喬木自當門。",
            "族黨諸孫盛，吾宗一綫存。",
            "興衰知有數，心事與誰論。"
        ],
        "title": "有感",
        "id": "2120cc28-84d0-400b-bdf5-6ff68ab63997"
    },
    {
        "author": "戴復古",
        "paragraphs": [
            "識面者無數，論交要有緣。",
            "未聞蒼玉佩，先枉碧雲篇。",
            "采鳳騰詩筆，持螯泛酒船。",
            "山陰或乘興，何待菊花天。"
        ],
        "title": "次韵陳叔强見寄  其一",
        "id": "dbbab660-117f-4a91-923e-be0c6ab18f3c"
    },
    {
        "author": "戴復古",
        "paragraphs": [
            "窮通元有命，富貴柰無緣。",
            "對此黄梅雨，歌君白雪篇。",
            "風生三尺劍，夢逐五湖船。",
            "白首成何事，歸來敢問天。"
        ],
        "title": "次韵陳叔强見寄  其二",
        "id": "cbd433a9-6120-4d50-bd49-01f345622cee"
    },
    {
        "author": "戴復古",
        "paragraphs": [
            "萬物久如渴，三冬一向晴。",
            "時無臘雪下，夜有瑞雷鳴。",
            "休咎占天意，悲歡見物情。",
            "山禽何所感，爛熳作春聲。"
        ],
        "title": "一冬無雨雪而有雷",
        "id": "62e934d0-48b5-4d82-be5f-b8dfafa6cdd2"
    },
    {
        "author": "戴復古",
        "paragraphs": [
            "衣冠拜元日，樽俎對芳辰。",
            "上下二百位，尊卑五世人。",
            "排門喬木古，照水早梅春。",
            "寒事將消歇，風光又一新。"
        ],
        "title": "歲旦族黨會拜",
        "id": "403297c8-825f-46e4-a4e0-bb63e9de9d0e"
    },
    {
        "author": "戴復古",
        "paragraphs": [
            "今時古君子，玉立衆人間。",
            "再世黄叔度，三生元魯山。",
            "把麾渾細事，憂國欲愁顔。",
            "恨不頻相見，空書謾往還。"
        ],
        "title": "寄節齋陳叔方寺丞",
        "id": "b1114bf0-9ef7-4cb7-96b3-493cbfaddced"
    },
    {
        "author": "戴復古",
        "paragraphs": [
            "結屋鄰蒼海，開門面翠屏。",
            "堂前萱草綠，壽母鬢絲青。",
            "禮樂陳罇俎，詩書立戶庭。",
            "一時勤卜築，百世享康寧。"
        ],
        "title": "姪孫子淵新居落成二首  其一",
        "id": "5133bc77-acd6-4867-805c-41cf998e527f"
    },
    {
        "author": "戴復古",
        "paragraphs": [
            "一區揚子宅，中有讀書堂。",
            "早覺儒風好，兼看野趣長。",
            "籓籬带花竹，里巷接農桑。",
            "安得茅三架，爲鄰住汝傍。"
        ],
        "title": "姪孫子淵新居落成二首  其二",
        "id": "35d37ff8-6301-4892-9f4b-da34061fe628"
    },
    {
        "author": "戴復古",
        "paragraphs": [
            "有酒何孤我，因花賦惱公。",
            "可憐秋鬢白，羞見牡丹紅。",
            "海上盟鷗客，人間失馬翁。",
            "不知衰病後，禁得幾春風。"
        ],
        "title": "子淵送牡丹",
        "id": "596a25e6-bad9-4f21-8ee0-f78fa4502ae7"
    },
    {
        "author": "戴復古",
        "paragraphs": [
            "天族文章士，會稽山水州。",
            "地靈鍾秀異，人物信風流。",
            "要自用卿法，如何與婦謀。",
            "功名須早計，莫爲海雲留。"
        ],
        "title": "寄山臺趙庶可二首  其一",
        "id": "783f526a-3ab5-4e73-9a9f-5cb422358625"
    },
    {
        "author": "戴復古",
        "paragraphs": [
            "頃上山臺謁，臨行辱贈詩。",
            "相思寸心在，莫訝尺書遲。",
            "好月登樓夜，清秋落木時。",
            "見君花萼集，夢到謝公池。"
        ],
        "title": "寄山臺趙庶可二首  其二",
        "id": "92231fb6-0eb0-4dad-9f43-bfe95df203fe"
    },
    {
        "author": "戴復古",
        "paragraphs": [
            "春來涉幾日，又到落花時。",
            "老面羞看鏡，愁懷强作詩。",
            "雨牆蝸篆古，風樹鳥巢危。",
            "有客適相過，樽前一局棋。"
        ],
        "title": "晚春",
        "id": "9f089f05-35a7-45ed-8172-ae23e8110e62"
    },
    {
        "author": "戴復古",
        "paragraphs": [
            "陰極一陽轉，君家氣數回。",
            "試看庭竹上，新有鳳雛來。",
            "端的傳書種，分明是福胎。",
            "三朝食牛氣，端不類嬰孩。"
        ],
        "title": "姪孫景文多女賀其得雄",
        "id": "29f2efdd-2307-4b77-b2dd-026c46503cb6"
    },
    {
        "author": "戴復古",
        "paragraphs": [
            "扁舟到溪上，移杖即行吟。",
            "問麥雨多少，探梅春淺深。",
            "古屏今日景，脩竹舊時陰。",
            "疇昔同游者，遺蹤何處尋。"
        ],
        "title": "屏上懷黄伯高兄弟",
        "id": "714a8500-f31a-4302-9206-938ce1c5f368"
    },
    {
        "author": "戴復古",
        "paragraphs": [
            "四野蕭條甚，百年無此荒。",
            "早禾遭夏旱，晚稻被蟲傷。",
            "富室無儲粟，農家已絕糧。",
            "逢人相告語，生理尚茫茫。"
        ],
        "title": "嘉熙己亥大旱荒庚子夏麥熟  其一",
        "id": "5471846d-a620-4ef8-a607-9822ea2fe7bd"
    },
    {
        "author": "戴復古",
        "paragraphs": [
            "旱潦併爲虐，三農哭歲饑。",
            "當秋穀價貴，出廣米船稀。",
            "救死知吾拙，謀生恐計非。",
            "固窮君子事，辦采北山薇。"
        ],
        "title": "嘉熙己亥大旱荒庚子夏麥熟  其二",
        "id": "3beb290f-b0c2-4fdd-a9cf-55072fe0822e"
    },
    {
        "author": "戴復古",
        "paragraphs": [
            "餓喙偏生事，空言不療饑。",
            "誰知歲豐歉，實係國安危。",
            "世變到極處，人心無藉時。",
            "客來談盜賊，相對各愁眉。"
        ],
        "title": "嘉熙己亥大旱荒庚子夏麥熟  其三",
        "id": "ea3e924d-659b-45f2-91dc-be337716844f"
    },
    {
        "author": "戴復古",
        "paragraphs": [
            "瑣瑣饑年事，駸駸穀價高。",
            "人將委溝壑，誰肯發倉厫。",
            "涸沼魚枯死，荒村犬餓號。",
            "與人同一飽，安得米千艘。"
        ],
        "title": "嘉熙己亥大旱荒庚子夏麥熟  其四",
        "id": "72b3499b-7118-4799-833a-fdd2732ee43b"
    },
    {
        "author": "戴復古",
        "paragraphs": [
            "瀕海數十里，饑民及萬家。",
            "雨多憂壞麥，春好忍看花。",
            "鑿淺疏田水，占晴視晚霞。",
            "老農如鬼瘦，不住作生涯。"
        ],
        "title": "嘉熙己亥大旱荒庚子夏麥熟  其五",
        "id": "efddbb9f-b9de-4a98-b0d8-8efd281a8d8f"
    },
    {
        "author": "戴復古",
        "paragraphs": [
            "積雨喜新霽，山禽亦好音。",
            "白雲開曠野，紅日照高林。",
            "歉歲地惜寶，惠民天用心。",
            "君看大麥熟，顆顆是黄金。"
        ],
        "title": "嘉熙己亥大旱荒庚子夏麥熟  其六",
        "id": "8a0eb94f-e956-4a64-a711-b634702fc1e4"
    },
    {
        "author": "戴復古",
        "paragraphs": [
            "歲歉家家窘，時危事事難。",
            "出門如有礙，對酒亦無歡。",
            "楊柳含春思，梅花耐歲寒。",
            "少須天意轉，穀熟萬民安。"
        ],
        "title": "人不聊生梅柳早有春意",
        "id": "03f67d5d-b20c-4064-8aba-13c83c62ff53"
    },
    {
        "author": "戴復古",
        "paragraphs": [
            "正月彗星出，連年旱魃興。",
            "自應多變故，何可望豐登。",
            "孰有回天力，誰懷濟世能。",
            "嫠居不卹緯，憂國瘦崚嶒。"
        ],
        "title": "庚子荐饑  其一",
        "id": "0f12f2bf-e8ee-4654-86f7-6a3b0a58115d"
    },
    {
        "author": "戴復古",
        "paragraphs": [
            "連歲遭饑饉，民間氣索然。",
            "十家九不爨，升米百餘錢。",
            "凜凜饑寒地，蕭蕭風雪天。",
            "人無告急處，閉戶抱愁眠。"
        ],
        "title": "庚子荐饑  其二",
        "id": "b2b5e755-72ba-433e-93eb-7edffd87fc1f"
    },
    {
        "author": "戴復古",
        "paragraphs": [
            "餓走拋家舍，從橫死路岐。",
            "有天不雨粟，無地可埋屍。",
            "劫數慘如此，吾曹忍見之。",
            "官司行賑卹，不過是文移。"
        ],
        "title": "庚子荐饑  其三",
        "id": "54f46a34-ce00-4fbf-b884-f751293b701d"
    },
    {
        "author": "戴復古",
        "paragraphs": [
            "乘時皆閉糶，有穀貴如金。",
            "寒士糟糠腹，豪民鐵石心。",
            "可憐饑欲死，那更病相侵。",
            "到處聞愁歎，傷時淚滿襟。"
        ],
        "title": "庚子荐饑  其四",
        "id": "97d84137-0e6f-4974-a01e-570ea544bc5c"
    },
    {
        "author": "戴復古",
        "paragraphs": [
            "杵臼成虛設，蛛絲網釜鬵。",
            "啼饑食草木，嘯聚斫山林。",
            "人語無生意，鳥啼空好音。",
            "休言穀價貴，菜亦貴如金。"
        ],
        "title": "庚子荐饑  其五",
        "id": "38ec6d89-8f0f-49ae-8395-20eab3ddf886"
    },
    {
        "author": "戴復古",
        "paragraphs": [
            "去歲未爲歉，今年始是凶。",
            "穀高三倍價，人到十分窮。",
            "險淅矛頭菜，愁聞飯後鍾。",
            "新來慰心處，隴麥早芃芃。"
        ],
        "title": "庚子荐饑  其六",
        "id": "ce067b87-0827-4a95-ad5a-61605a4feadd"
    },
    {
        "author": "戴復古",
        "paragraphs": [
            "捨我白甆椀，把君金屈巵。",
            "判爲元日醉，共賦早春詩。",
            "冰泮魚龍起，花開蜂蝶知。",
            "爲子扶病脚，頼有古藤枝。"
        ],
        "title": "壬寅歲旦景明子淵君玉携酒與詩爲壽次韵",
        "id": "a4879073-e1fd-4805-b864-1290e12a848a"
    },
    {
        "author": "戴復古",
        "paragraphs": [
            "今朝當社日，明日是花朝。",
            "佳節唯宜飲，東池適見招。",
            "綠深楊柳重，紅透海棠嬌。",
            "自笑鬢邊雪，多年不肯消。"
        ],
        "title": "花朝姪孫子固家小集",
        "id": "2b7debf2-1e7c-4d9e-b005-d2bc47378697"
    },
    {
        "author": "戴復古",
        "paragraphs": [
            "風雨不相貸，繁華能幾時。",
            "纔歌喜晴賦，又作惜春詩。",
            "壓架酴醾老，翻階芍藥遲。",
            "無花何足算，有酒且相期。"
        ],
        "title": "次韵君玉春日",
        "id": "f0e7451b-fdae-45fb-bf2c-0f2e7b14829e"
    },
    {
        "author": "戴復古",
        "paragraphs": [
            "懶不脩書札，將詩問起居。",
            "升沉元自異，故舊忍相疎。",
            "學術有餘用，班行不次除。",
            "功名付公等，世道莫愁予。"
        ],
        "title": "代書寄韓履善右司趙庶可寺簿  其一",
        "id": "f6f5dd95-e51c-4dd7-aff2-7116e9bfd313"
    },
    {
        "author": "戴復古",
        "paragraphs": [
            "涉世幾三折，行年近八旬。",
            "江湖倦游客，天地苦吟身。",
            "白髮可憐老，青雲多故人。",
            "東風雖有力，朽木不逢春。"
        ],
        "title": "代書寄韓履善右司趙庶可寺簿  其二",
        "id": "ebd934d2-f14a-4cd0-ab2d-077c48606c77"
    },
    {
        "author": "戴復古",
        "paragraphs": [
            "閉戶生涯薄，憂時念慮長。",
            "老猶思汗漫，貧已在膏肓。",
            "弱柳饒春色，幽蘭抱國香。",
            "窮通安我命，一笑且持觴。"
        ],
        "title": "代書寄韓履善右司趙庶可寺簿  其三",
        "id": "0a381d6c-f36f-46b9-944e-5ec054b9ba78"
    },
    {
        "author": "戴復古",
        "paragraphs": [
            "酒醒興未已，詩成吟不休。",
            "一凉風滿座，半夜月明樓。",
            "老驥思千里，飛鴻閲九州。",
            "故人何處在，誰作置書郵。"
        ],
        "title": "月夜懷董叔宏聞其入京未得振",
        "id": "fb9d476d-c0e1-43e3-9794-4ba3d34d6424"
    },
    {
        "author": "戴復古",
        "paragraphs": [
            "囂塵不到眼，瀟灑似僧家。",
            "風月三千首，圖書四十車。",
            "綠垂當戶柳，紅映隔牆花。",
            "好讀天台賦，登樓詠落霞。"
        ],
        "title": "夢中題林逢吉軒壁覺來全篇可讀天明忘了落句",
        "id": "8969adf8-d0c3-455d-91d2-f324511d4627"
    },
    {
        "author": "戴復古",
        "paragraphs": [
            "逼仄人間世，思從造物游。",
            "君方倚西閣，吾亦上東樓。",
            "挹彼千峰秀，森然萬象秋。",
            "相看成二老，更有幾年留。"
        ],
        "title": "姪孫子直家有西閣吾有東樓相望秋來景物佳甚",
        "id": "a07d1ca3-ecb2-4db3-9e17-7bba7db710a1"
    },
    {
        "author": "戴復古",
        "paragraphs": [
            "自有此山在，無人作此遊。",
            "氣吞雲海浪，笑撼玉峰秋。",
            "開闢幾百載，登臨第一籌。",
            "諸郎莫高興，刻石記風流。"
        ],
        "title": "諸姪孫登白峰觀海上一景",
        "id": "d8972834-4ce7-4ffa-b9ca-35f7e1f09df5"
    },
    {
        "author": "戴復古",
        "paragraphs": [
            "山鳥怪儒衣，遊山我亦癡。",
            "叫雲雲不應，問水水相知。",
            "俗物刺人眼，春風發我詩。",
            "噪簷鴉鵲喜，主簿有來期。"
        ],
        "title": "鴈山羅漢寺省王總幹之墓待和甫主簿之來",
        "id": "28b37114-f679-4410-9d8f-5e95e6cf96d0"
    },
    {
        "author": "戴復古",
        "paragraphs": [
            "鴈去蕩猶在，龍居山亦靈。",
            "高峰穿碧落，虛谷吸滄溟。",
            "愁見僧頭白，喜逢君眼青。",
            "燈前聞妙語，字字摘天星。"
        ],
        "title": "解后樂清主簿姜昌齡一見如平生歡同宿能仁",
        "id": "0037b12d-f845-4333-b65f-639ce76111f4"
    },
    {
        "author": "戴復古",
        "paragraphs": [
            "此地古無聞，誰封萬石君。",
            "山林纔整整，來往早紛紛。",
            "兩派龍湫水，千峰鴈蕩雲。",
            "東西十八寺，紀載欠碑文。"
        ],
        "title": "鴈山總題此山本朝方顯  其一",
        "id": "7a70e91d-1f7a-4d3a-aedb-6c93434f9dfc"
    },
    {
        "author": "戴復古",
        "paragraphs": [
            "幾山兼幾水，更有幾烟霞。",
            "不立僊人宅，都爲釋氏家。",
            "賓秋多少鴈，報曉一雙鴉。",
            "有此山林勝，如何在海涯。"
        ],
        "title": "鴈山總題此山本朝方顯  其二",
        "id": "09e2de20-7586-4cd6-b5a7-f17631e3c2e9"
    },
    {
        "author": "戴復古",
        "paragraphs": [
            "我本江湖客，來觀鴈蕩奇。",
            "脚穿靈運履，口誦貫休詩。",
            "景物與心會，山靈莫我知。",
            "白雲迷去路，臨水坐多時。"
        ],
        "title": "會心",
        "id": "9cd06a59-e1c3-4e05-a45b-35b2067e8001"
    },
    {
        "author": "戴復古",
        "paragraphs": [
            "百丈雲巖上，神龍噀水飛。",
            "四時作風雨，萬斛瀉珠璣。",
            "不可形容處，無窮造化機。",
            "非他瀑布比，對此欲忘歸。"
        ],
        "title": "大龍湫",
        "id": "e493859c-3ca7-4744-95dc-93ab38040ed5"
    },
    {
        "author": "戴復古",
        "paragraphs": [
            "駭見二靈景，山林體勢豪。",
            "插空天柱壯，障日石屏高。",
            "覽勝苦不足，登危不憚勞。",
            "白雲飛動處，絕壁走猿猱。"
        ],
        "title": "靈峰靈巖有天柱石屏之勝自昔號二靈",
        "id": "6965751c-9714-47c8-87fd-f0f2b8e951a1"
    },
    {
        "author": "戴復古",
        "paragraphs": [
            "林巒相掩映，巖谷獨玲瓏。",
            "下置維摩室，上通龍伯宮。",
            "靈珠四時雨，秋水一簾風。",
            "甚欲觀新月，山高脚力窮。"
        ],
        "title": "凈明",
        "id": "31c83931-7cb6-49b2-9cab-c691a0f5f1c5"
    },
    {
        "author": "戴復古",
        "paragraphs": [
            "每事再思過，參之以古今。",
            "唯求合天理，毋妄用吾心。",
            "和氣生琴室，清風動竹林。",
            "所居雖近市，不許市塵侵。"
        ],
        "title": "題胡立方思齋",
        "id": "a7c82bd1-94e5-4bdd-9453-d505232660d6"
    },
    {
        "author": "戴復古",
        "paragraphs": [
            "爲學日不足，毋勞課近功。",
            "聲名垂不朽，文字用無窮。",
            "草色朝朝碧，桃花歲歲紅。",
            "一機長運轉，造物與人同。"
        ],
        "title": "張子明索賦永齋詩諾之久矣杜撰四十字以還冷債",
        "id": "4570214c-96c1-4c3b-aea3-7aff744e387c"
    },
    {
        "author": "戴復古",
        "paragraphs": [
            "聞說沙溪上，分明似渭川。",
            "重山照華屋，萬竹遶清泉。",
            "遣餽知相憶，登門未有緣。",
            "一樓先月景，想像在吟邊。"
        ],
        "title": "謝項子宜帥幹遣饋",
        "id": "3aaa8d4f-a194-4651-a49b-09bfd8cdd5a3"
    },
    {
        "author": "戴復古",
        "paragraphs": [
            "吾宗有東野，詩律頗留心。",
            "不學晚唐體，曾聞大雅音。",
            "霜空孤鶴唳，雲洞老龍吟。",
            "群噪無才思，昏鴉自滿林。"
        ],
        "title": "姪孫昺以東野農歌一編來細讀足以起予七言有汲水灌花私雨露臨池疊石幻溪山草欺蘭瘦能香否杏笑梅殘柰俗何似此兩聯皆自出新意自可傳世然言語之工又未足多其體格純正氣象和平爲可喜余非諛言自有識者因題其卷末以歸之",
        "id": "05a02a67-d586-4be2-98e9-c9f28ebe9f71"
    },
    {
        "author": "戴復古",
        "paragraphs": [
            "覽鏡忽有感，誰能寫我真。",
            "崚嶒:忍饑面，蹭蹬苦吟身。",
            "風葉飄零夜，雨花狼藉春。",
            "相過慰牢落，吾族有詩人。"
        ],
        "title": "風雨無憀中覽鏡有感作小詩未有斷句適兩姪孫携詩卷來",
        "id": "a4bb5eb0-de2e-42dc-963c-e09f67831ea8"
    },
    {
        "author": "戴復古",
        "paragraphs": [
            "吾年幾八十，暮景不勝斜。",
            "老鶴猶能語，枯梅强作花。",
            "一心爲死計，無意問生涯。",
            "有酒時相過，東隣八九家。"
        ],
        "title": "歲暮書懷寄林玉溪  其一",
        "id": "47025e87-4a18-4fb4-b918-bbcad94a6a66"
    },
    {
        "author": "戴復古",
        "paragraphs": [
            "笑共梅花語，窮難與命爭。",
            "人皆居燠舘，我獨墮寒坑。",
            "假合非吾道，幽棲了此生。",
            "門牆元自靜，群小莫從橫。"
        ],
        "title": "歲暮書懷寄林玉溪  其二",
        "id": "2c85b811-4b08-4d84-a5b8-e9de78e5bdbc"
    },
    {
        "author": "戴復古",
        "paragraphs": [
            "衮衮日不暇，看看歲又徂。",
            "一生賦茅屋，幾度換桃符。",
            "天肯容吾老，人皆笑我迂。",
            "玉溪何所見，時復問詩癯。"
        ],
        "title": "歲暮書懷寄林玉溪  其三",
        "id": "7575a0b5-3758-4106-8ac3-1cb39839facd"
    },
    {
        "author": "戴復古",
        "paragraphs": [
            "今夕知何夕，滿堂燈燭光。",
            "杜陵分歲了，賈島祭詩忙。",
            "橫笛梅花老，傳杯柏葉香。",
            "明朝賀元日，政恐雨相妨。"
        ],
        "title": "壬寅除夜",
        "id": "ea4756b8-d830-4dc3-aad2-0439871f1759"
    },
    {
        "author": "戴復古",
        "paragraphs": [
            "淳祐第三載，正朝把一杯。",
            "老夫真是病，賀客不須來。",
            "擇日脩茅屋，當春覓柳栽。",
            "新年莫多事，且放好懷開。"
        ],
        "title": "癸卯歲旦",
        "id": "efeeaea6-abf2-4257-a876-2ef652a317cc"
    },
    {
        "author": "戴復古",
        "paragraphs": [
            "一晴良可喜，始覺好新年。",
            "綠漲春前水，青開雨後天。",
            "看花吾老矣，把酒興悠然。",
            "病脚妨行樂，三杯歸醉眠。"
        ],
        "title": "新年多雨一日晴色可喜",
        "id": "e5439e47-5c00-40ce-b5f1-a552f52dfafe"
    },
    {
        "author": "戴復古",
        "paragraphs": [
            "邦計傷虛耗，邊民苦亂離。",
            "諸公事緘默，三學論安危。",
            "災異天垂戒，脩爲國可醫。",
            "傳聞上元夜，絕似太平時。"
        ],
        "title": "讀三學士人論事三書  其一",
        "id": "6c0c67cb-2634-4834-a05b-72ecb387bca1"
    },
    {
        "author": "戴復古",
        "paragraphs": [
            "黄屋見聞遠，朱門富貴忙。",
            "屠沽思報國，樵牧解談王。",
            "能轉禍爲福，毋令聖作狂。",
            "草茅垂白叟，尚擬見時康。"
        ],
        "title": "讀三學士人論事三書  其二",
        "id": "f742ab81-cbba-442f-8e25-29f59fd6cf02"
    },
    {
        "author": "戴復古",
        "paragraphs": [
            "聞說北風凜，其然其不然。",
            "新除策應使，急點守江船。",
            "設險渾無地，扶危頼有天。",
            "吾皇自神武，北伐美周宣。"
        ],
        "title": "六月三日聞王鑑除殿前都虞候孟樞除夔路策應大使時制司籍定漁船守江甚急",
        "id": "89713a42-fc63-4fa2-8c71-ef269f86b8ff"
    },
    {
        "author": "戴復古",
        "paragraphs": [
            "一身供世用，六月赴官忙。",
            "當此炎天熱，知君心地凉。",
            "吏能師卓魯，縣界接瀟湘。",
            "試飲瀏陽水，清清滋味長。"
        ],
        "title": "送王仲彝制機宰瀏陽  其一",
        "id": "dc096b9d-ca0c-4299-8608-39e7e30b96d6"
    },
    {
        "author": "戴復古",
        "paragraphs": [
            "瀏陽誰謂小，桑柘萬家春。",
            "遠宦逢知己，推心在惠民。",
            "速宜還縣債，聞早綴朝紳。",
            "說與諸公道，方巖後有人。"
        ],
        "title": "送王仲彝制機宰瀏陽  其二",
        "id": "c0c2072f-8469-4693-8660-1d99e917181f"
    },
    {
        "author": "戴復古",
        "paragraphs": [
            "黄巖萬家縣，山海界民居。",
            "百里蜀中秀，一廉天下無。",
            "財多能辦否，官滿賦歸歟。",
            "已作青雲料，猶驚急急符。"
        ],
        "title": "送黎明府  其一",
        "id": "96992b7a-e1a2-4a0b-855b-44e21904b6fb"
    },
    {
        "author": "戴復古",
        "paragraphs": [
            "縣債三年了，鄉心萬里飛。",
            "一身如許瘦，百姓不妨肥。",
            "買宅憑誰辦，抱琴何處歸。",
            "諸公競推轂，穩去著朝衣。"
        ],
        "title": "送黎明府  其二",
        "id": "7206c948-0775-4adb-aae7-3929cf551b7c"
    },
    {
        "author": "戴復古",
        "paragraphs": [
            "諸王居處僻，古屋滿山坡。",
            "傳到宋淳祐，來從晉永和。",
            "詩書歷年久，名勝結交多。",
            "一澗流芳潤，滔滔秋水波。"
        ],
        "title": "訪西澗王深道  其一",
        "id": "efe11eb1-0bc1-47ed-afdf-1b8602eecab3"
    },
    {
        "author": "戴復古",
        "paragraphs": [
            "諸老傷凋謝，凄凉屬此時。",
            "相從一夜語，忍讀四哀詩。",
            "世事生愁緒，秋風吹鬢絲。",
            "黄花香晚節，說與秀巖知。"
        ],
        "title": "訪西澗王深道  其二",
        "id": "19465dd8-686d-4541-9019-27c3dafe6912"
    },
    {
        "author": "戴復古",
        "paragraphs": [
            "東谷今何在，騎鯨去渺茫。",
            "荆花半零落，巖桂自芬芳。",
            "議論波瀾闊，文章氣脈長。",
            "遺編猶可考，何必計存亡。"
        ],
        "title": "東谷王子文死讀其詩文有感",
        "id": "715f07ef-7b82-4bdb-b1a3-dd50b4445d8b"
    },
    {
        "author": "戴復古",
        "paragraphs": [
            "瀟灑復瀟灑，是爲丁竹坡。",
            "生涯渾草草，詩句自多多。",
            "恨不識是叟，悲哉作此歌。",
            "數編遺稿在，不共葬烟蘿。"
        ],
        "title": "挽溫嶺丁竹坡",
        "id": "cb040600-75a6-49a6-9b4f-28214421b6e9"
    },
    {
        "author": "戴復古",
        "paragraphs": [
            "乾坤雖廣大，人物不能多。",
            "議論還諸老，文章自一科。",
            "從橫負才畧，緩急任干戈。",
            "不有濟時傑，其如世事何。"
        ],
        "title": "廣東漕李實夫四首  其一",
        "id": "3604cd54-4ce7-4d30-82d1-5e67085fe91d"
    },
    {
        "author": "戴復古",
        "paragraphs": [
            "志士規模遠，非時展布難。",
            "莫言南地暖，須念北風寒。",
            "楮賤傷財力，兵驕稔禍端。",
            "盛衰關氣數，天下幾時安。"
        ],
        "title": "廣東漕李實夫四首  其二",
        "id": "de321aab-c87f-41ec-b529-f9b9b82e47f7"
    },
    {
        "author": "戴復古",
        "paragraphs": [
            "千里長城手，如何在廣州。",
            "共談天下事，莫上斗南樓。",
            "瘦露封侯骨，忠懷報國秋。",
            "丁寧北來鴈，邊信怕沉浮。"
        ],
        "title": "廣東漕李實夫四首  其三",
        "id": "80b29134-1792-4e23-a896-b6318706cd5d"
    },
    {
        "author": "戴復古",
        "paragraphs": [
            "忘家甘旅食，憂國屬愁顔。",
            "有客佩金印，何人守玉關。",
            "風霜晚秋後，天地夕陽間。",
            "痛灑傷時淚，別公歸故山。"
        ],
        "title": "廣東漕李實夫四首  其四",
        "id": "48517705-2f68-4ad0-88f9-fdcdcc87402f"
    },
    {
        "author": "戴復古",
        "paragraphs": [
            "愁來須强遣，老去只求安。",
            "酒熟思招客，詩成勝得官。",
            "梅花天下白，雪片夜深寒。",
            "衲被蒙頭睡，翛然百慮寬。"
        ],
        "title": "求安",
        "id": "d6a2d468-e929-44de-b3c4-0a855a0cb5a9"
    },
    {
        "author": "戴復古",
        "paragraphs": [
            "鴈叫秋容老，烏飛曙色分。",
            "晨炊何草草，宿酒尚醺醺。",
            "野曠連滄海，山長带白雲。",
            "馬行沙上路，驚起白鷗群。"
        ],
        "title": "秋日早行",
        "id": "9bab2152-493e-4f85-b532-ebb0b5257af6"
    },
    {
        "author": "戴復古",
        "paragraphs": [
            "梅花庾嶺外，別是一山川。",
            "那使民無訟，須知獄有冤。",
            "心常存正直，法不尚平反。",
            "于氏緣何事，陰功到子孫。"
        ],
        "title": "何季皋司理故人也作詩見相勉意二首  其一",
        "id": "a43025f8-fd35-4ec6-b99c-59f6d9431bf4"
    },
    {
        "author": "戴復古",
        "paragraphs": [
            "南州通外國，濁海溷清波。",
            "人以廉稱少，官從辟奏多。",
            "持身宜潔白，事上莫依阿。",
            "話別無他語，留心政事科。"
        ],
        "title": "何季皋司理故人也作詩見相勉意二首  其二",
        "id": "f6540107-a7e3-4d4a-ac71-f80e73bd0798"
    },
    {
        "author": "戴復古",
        "paragraphs": [
            "綠樹挂烏帽，清波照白頭。",
            "合隨秋燕去，那作賈胡留。",
            "紅吐檳榔唾，香薰茉莉毬。",
            "樽前話疇昔，一笑不能休。"
        ],
        "title": "石洲遇陳季申話舊",
        "id": "28d00959-9d73-4f1c-bb9a-9a18989b00a6"
    },
    {
        "author": "戴復古",
        "paragraphs": [
            "風波行險道，萬里絕人烟。",
            "幾箇下番客，經年渡海船。",
            "人皆貪舶貨，我獨惜青錢。",
            "囗囗囗囗囗，留心禁漏川。"
        ],
        "title": "廣州所見",
        "id": "ff300e61-8b3d-40aa-947c-4413794235bc"
    },
    {
        "author": "戴復古",
        "paragraphs": [
            "喜作羊城客，忘爲鶴髮翁。",
            "問天求酒量，翻海洗詩窮。",
            "已過西南道，適遭東北風。",
            "扁舟載明月，枉作賣油公。"
        ],
        "title": "書事",
        "id": "e2d1fe0f-9ed2-41dd-b061-a8a7f3f3d197"
    },
    {
        "author": "戴復古",
        "paragraphs": [
            "老作五羊客，時從二妙游。",
            "文星照南斗，吾道欲東周。",
            "合作金閨彥，那爲玉帳留。",
            "嚴徐聞有召，吾亦辦歸舟。"
        ],
        "title": "別李司直蕭小山",
        "id": "2ec24bf3-ba4b-4b05-a802-0b6c3f68c8cc"
    },
    {
        "author": "戴復古",
        "paragraphs": [
            "山近江如束，林深路欲迷。",
            "平沙印虎跡，絕壁聽猿啼。",
            "綠水人誰釣，黄茅地可畦。",
            "幽居堪避世，何必武陵溪。"
        ],
        "title": "峽山二首  其一",
        "id": "4b1c9fdc-3ba5-41bc-adf5-b9c169239deb"
    },
    {
        "author": "戴復古",
        "paragraphs": [
            "欲訪飛來殿，維舟上峽山。",
            "有溪流屋下，無路入雲間。",
            "犀解捐金索，猿能記玉環。",
            "無從旌往事，有地足躋攀。"
        ],
        "title": "峽山二首  其二",
        "id": "bb740628-0109-4b61-8489-2ce7e6fd7440"
    },
    {
        "author": "戴復古",
        "paragraphs": [
            "趺坐篷窗底，客身無事時。",
            "閑觀曲江帖，因和許渾詩。",
            "舟楫聊乘興，溪山若獻奇。",
            "數峰英石美，天巧豈人爲。"
        ],
        "title": "舟行英德江上和許季如詩",
        "id": "bf5be289-4ca0-487d-87b0-bdd65efc851e"
    },
    {
        "author": "戴復古",
        "paragraphs": [
            "扁舟何寂寞，絕不見人家。",
            "無處沽村酒，何從問菊花。",
            "溪山澹相對，節序謾云嘉。",
            "牢裹烏紗帽，西風日又斜。"
        ],
        "title": "重陽舟中",
        "id": "b5f22ce9-b218-447e-bf7f-253765c02916"
    },
    {
        "author": "戴復古",
        "paragraphs": [
            "晚春風雨後，花絮落無聲。",
            "綠泛新荷出，青鋪細草生。",
            "私蛙爲誰噪，老犬伴人行。",
            "舊日狂賓客，樽前笑不成。"
        ],
        "title": "故人陳秘書家有感  其一",
        "id": "f158b993-24e7-4c5f-8fad-75747d036a3f"
    },
    {
        "author": "戴復古",
        "paragraphs": [
            "林塘劫火後，更作兩家分。",
            "笋拆頭搶地，松高氣拂雲。",
            "老夫來訪舊，稚子解談文。",
            "自是麒麟種，那隨鴈鶩群。"
        ],
        "title": "故人陳秘書家有感  其二",
        "id": "3f741b96-2d35-45a9-b002-ebd1296ba34e"
    },
    {
        "author": "戴復古",
        "paragraphs": [
            "鴈豈關兵氣，魚常被火災。",
            "御軍先擇將，立國可無財。",
            "濟世須人物，忠言是福媒。",
            "西山今已往，更待鶴山來。"
        ],
        "title": "聞時事",
        "id": "fd77b280-7cb0-4e75-a01c-4bb35a99b2d7"
    },
    {
        "author": "戴復古",
        "paragraphs": [
            "適有椰心席，慇。",
            "懃持贈君。",
            "來從三嶼國，織作五花文。",
            "凉暖宜冬夏，清光隔垢氛。",
            "桃笙與蘄簟，優劣迥然分。"
        ],
        "title": "口號送椰心簟劉使君",
        "id": "e27f9d52-30e5-4ac6-a365-ea8c7ed7d14b"
    },
    {
        "author": "戴復古",
        "paragraphs": [
            "人好物亦好，交深誼轉深。",
            "他鄉如對面，異體實同心。",
            "未得平安報，相思長短吟。",
            "無從回去馬，有便寄來禽。"
        ],
        "title": "懷江村何宏甫自贛上寄林檎",
        "id": "4d82bdee-2d7d-4752-bfdf-039e60122b89"
    },
    {
        "author": "戴復古",
        "paragraphs": [
            "樞星居紫極，遥映使星明。",
            "天下推名德，君家好弟兄。",
            "一臺振綱紀，列郡想風聲。",
            "不試褰帷手，官曹未易清。"
        ],
        "title": "投江西曾憲二首  其一",
        "id": "fbe5ee6b-bb53-45ed-9e6a-dba760ac526c"
    },
    {
        "author": "戴復古",
        "paragraphs": [
            "諸賢皆在位，治效尚遲遲。",
            "汙吏未能去，明君若可欺。",
            "外臺天耳目，正士國根基。",
            "既攬澄清轡，那無按察時。"
        ],
        "title": "投江西曾憲二首  其二",
        "id": "a9105ed2-f497-44ae-91b7-3cc0c9b4637e"
    },
    {
        "author": "戴復古",
        "paragraphs": [
            "艤舟楊柳下，一笑上茶樓。",
            "適與胡僧遇，非因越女留。",
            "雲行山自在，沙合水分流。",
            "獨酌臨清泚，知心是白鷗。"
        ],
        "title": "臨江小泊",
        "id": "3f16a9da-37f2-4229-847f-2d35bb195f1c"
    },
    {
        "author": "戴復古",
        "paragraphs": [
            "吾鄉有佳士，官小患才多。",
            "文可登詞苑，直宜居諫坡。",
            "春風能活物，砥柱不隨波。",
            "客裏喜相遇，飄零柰我何。"
        ],
        "title": "寄鄭潤甫提幹",
        "id": "99bfb485-acbf-4129-8cc4-e67f75be9646"
    },
    {
        "author": "戴復古",
        "paragraphs": [
            "憶作齊安別，相逢直到今。",
            "寒溫片時話，故舊百年心。",
            "折柳送行客，栽松遇賞音。",
            "尊前强歌笑，兩鬢雪霜深。"
        ],
        "title": "趙丞話舊",
        "id": "6604046a-e2fa-4b8e-b983-9ce6aa423064"
    },
    {
        "author": "戴復古",
        "paragraphs": [
            "定交雖日淺，老眼見君深。",
            "急誼真如渴，能詩不肯吟。",
            "江湖尊白髮，土苴視黄金。",
            "野客無邊幅，相看話此心。"
        ],
        "title": "謝蕭和伯見訪",
        "id": "0614e2d5-faa1-443a-a208-dd9a6cb6dfe0"
    },
    {
        "author": "戴復古",
        "paragraphs": [
            "郭外人烟好，行行過北阡。",
            "迎船分社肉，汲井種春田。",
            "綠樹前村路，黄梅細雨天。",
            "客游鄉土別，景物只同然。"
        ],
        "title": "廬陵城外",
        "id": "829a8b7b-439c-4e0f-a78f-699331e52566"
    },
    {
        "author": "戴復古",
        "paragraphs": [
            "一室可忘老，四窗宜讀書。",
            "但教樽有酒，莫問食無魚。",
            "客子家何在，明朝歲又除。",
            "思歸徒自苦，安處即吾廬。"
        ],
        "title": "董侍郎蒙泉書院",
        "id": "429cb945-8328-44da-b276-c767ec310b63"
    },
    {
        "author": "戴復古",
        "paragraphs": [
            "數椽深巷底，朝夕自委蛇。",
            "勳業時看劍，詩書日下帷。",
            "古碑遮素壁，破硯浴清池。",
            "燈火伊吾夜，猶如未第時。"
        ],
        "title": "董叔震書堂",
        "id": "40b3d862-e6eb-4f1f-9942-8802284eacec"
    },
    {
        "author": "戴復古",
        "paragraphs": [
            "年老思家切，交深話別難。",
            "扁舟行且止，尊酒强相寬。",
            "客路歸來晚，人情去後看。",
            "西風吹過鴈，千萬寄平安。"
        ],
        "title": "別董叔宏兄弟",
        "id": "d8c6a587-9501-44c5-8b0c-d8c86fe3af29"
    },
    {
        "author": "戴復古",
        "paragraphs": [
            "昨日聞邊報，持杯不忍斟。",
            "壯懷看寶劍，孤憤裂寒衾。",
            "風雨愁人夜，草茅憂國心。",
            "因思古豪傑，韓信在淮陰。"
        ],
        "title": "聞邊事",
        "id": "343eb004-adc3-46a2-aac6-658bf567e3e8"
    },
    {
        "author": "戴復古",
        "paragraphs": [
            "東園有佳趣，五馬共登臨。",
            "介石見古意，月臺延賞心。",
            "雖然近城郭，元不遠山林。",
            "能使一州潤，秀江秋水深。"
        ],
        "title": "宜春東湖呈趙使君",
        "id": "b7cf26eb-492b-46dd-9d5a-70cc1048abeb"
    },
    {
        "author": "戴復古",
        "paragraphs": [
            "山中行樂處，百感上心來。",
            "宿霧掃不去，好風吹自開。",
            "巖花新得句，野水莫添杯。",
            "不盡登臨興，扁舟棹月回。"
        ],
        "title": "次韵董叔宏山中有感",
        "id": "a4ed4269-9efc-4ffe-b74c-2c9da16bd645"
    },
    {
        "author": "戴復古",
        "paragraphs": [
            "故人子曾子，居處近金精。",
            "福地佳山水，詩家老弟兄。",
            "十年重會面，一笑最關情。",
            "萬象亭前月，今宵爲我明。"
        ],
        "title": "訪蒼山曾子實",
        "id": "4c11f29c-b18d-4f69-b0d6-67c2e5e45b9d"
    },
    {
        "author": "戴復古",
        "paragraphs": [
            "天下事機別，朝廷局面新。",
            "臺官遷不定，年號改何頻。",
            "黜陟由明主，安危仗老臣。",
            "祖宗成憲在，即此是經綸。"
        ],
        "title": "事機",
        "id": "5dee0296-a081-4742-ad34-e5d3e1c57d39"
    },
    {
        "author": "戴復古",
        "paragraphs": [
            "屢遣和戎使，三邊未解兵。",
            "武夫權漸重，□□望何輕。",
            "天下思豪傑，君王用老成。",
            "時無渭濱叟，白首致功名。"
        ],
        "title": "所聞二首  其一",
        "id": "8e309e03-3a4f-498e-8967-1d35dcf66eff"
    },
    {
        "author": "戴復古",
        "paragraphs": [
            "右席須賢久，丹書幾度催。",
            "賊驚中使轉，人望相公來。",
            "問政曲江宅，調羹庾嶺梅。",
            "莫因多病後，虛出應三台。"
        ],
        "title": "所聞二首  其二",
        "id": "78d024b7-ff63-4df2-ad65-477b6f319717"
    },
    {
        "author": "戴復古",
        "paragraphs": [
            "歲律又云莫，臨風詠式微。",
            "兩臺方有約，一棹未成歸。",
            "夜宿三家市，天寒百衲衣。",
            "豺狼當道路，鷗鷺亦驚飛。"
        ],
        "title": "歸舟已具李憲樓倉有約盜賊梗道見避亂者可憐  其一",
        "id": "dbb57f33-3c40-4c66-97a0-ef93e59eb982"
    },
    {
        "author": "戴復古",
        "paragraphs": [
            "倉猝拋家舍，遑遑走道塗。",
            "依山結茅广，摘草當園蔬。",
            "老稚朝朝哭，生涯物物無。",
            "避軍兼避寇，何日得安居。"
        ],
        "title": "歸舟已具李憲樓倉有約盜賊梗道見避亂者可憐  其二",
        "id": "5c991e1a-e887-4498-aab1-988ee5e00e7e"
    },
    {
        "author": "戴復古",
        "paragraphs": [
            "憂世心何切，謀身計甚疎。",
            "樽前話不盡，天下事何如。",
            "漢武求言詔，賈生流涕書。",
            "龍顔那可犯，謫向曲江居。"
        ],
        "title": "張端義應詔上書謫曲江正月一日贛州相遇  其一",
        "id": "1cc9a8e4-2aef-40a4-8047-8bee1a080d0d"
    },
    {
        "author": "戴復古",
        "paragraphs": [
            "正朝送遷客，好去看梅花。",
            "此嶺幾人過，念君雙鬢華。",
            "直言知爲國，遠地莫思家。",
            "韶石叫虞舜，傷哉古道賒。"
        ],
        "title": "張端義應詔上書謫曲江正月一日贛州相遇  其二",
        "id": "b07f0321-c3d0-422a-9065-e0b4d2c2e6d7"
    },
    {
        "author": "戴復古",
        "paragraphs": [
            "臺官關係重，用捨一何輕。",
            "諸老多慚德，斯人有直聲。",
            "儻來視軒冕，歸去即功名。",
            "莫拜寬堂墓，傷心隔死生。"
        ],
        "title": "聞杜儀甫出臺",
        "id": "010102a5-8126-472d-9ff6-e70588fec3d0"
    },
    {
        "author": "戴復古",
        "paragraphs": [
            "道院群僊集，高軒二妙來。",
            "文章清氣足，談笑老懷開。",
            "落木三秋晚，黄花九日催。",
            "何當陪勝踐，共把蟹螯杯。"
        ],
        "title": "揚州道宮安下制幹朱行甫撫幹方巨山連騎相訪",
        "id": "d7caa98b-cb73-4c13-b1ae-edd840832145"
    },
    {
        "author": "戴復古",
        "paragraphs": [
            "此別真成別，從今去不來。",
            "佳人難再得，惡抱向誰開。",
            "客路一歸晚，家書幾度催。",
            "慇懃見君意，烹鹿薦離杯。"
        ],
        "title": "朱行甫和前韵送別烹鹿薦酒",
        "id": "92400b49-cc4c-421b-9309-fd82b89bcf28"
    },
    {
        "author": "戴復古",
        "paragraphs": [
            "移根廣寒殿，栽近讀書堂。",
            "良夜月中影，秋風天上香。",
            "此花真異種，萬木莫同芳。",
            "他日五枝秀，何慚竇十郎。"
        ],
        "title": "題宋安撫月中香",
        "id": "54132f69-2622-4862-a735-889dead6247f"
    },
    {
        "author": "戴復古",
        "paragraphs": [
            "使君居處好，在郭却如村。",
            "屋带園林勝，門無市井喧。",
            "蟄龍將變化，雛鳳亦騰鶱。",
            "客裏苦無暇，相從聽雅言。"
        ],
        "title": "訪方子萬使君宅有園林之勝",
        "id": "493ad64f-ac62-488a-8949-317a22162c98"
    },
    {
        "author": "戴復古",
        "paragraphs": [
            "客星聚吳會，詩派落松江。",
            "老眼洞千古，曠懷開八窗。",
            "風流談奪席，歌笑酒盈缸。",
            "楊陸不再作，何人可受降。"
        ],
        "title": "諸詩人會于吳門翁際可通判席上高菊磵有詩僕有客星聚吳會詩派落松江之句方子萬使君喜之遂足成篇",
        "id": "4876de7a-a58e-467f-84d2-11068a21f0d1"
    },
    {
        "author": "戴復古",
        "paragraphs": [
            "白髮亂紛紛，鄉心逐海雲。",
            "此行堪一哭，無復見諸君。",
            "老馬尋歸路，孤鴻戀舊群。",
            "酒闌何處笛，今夜不堪聞。"
        ],
        "title": "別邵武諸故人",
        "id": "dcb1f031-3903-41eb-882c-7b2686686f61"
    },
    {
        "author": "戴復古",
        "paragraphs": [
            "道途多險阻，此老欲何之。",
            "命薄丹砂走，天寒白髮悲。",
            "從教達官駡，忍受小兒欺。",
            "月夜雙烏鵲，飛鳴繞樹枝。"
        ],
        "title": "一老儒爲貴人燒丹丹垂成而走因此失所",
        "id": "abfe8eaa-b789-48f5-a4f7-21349a36b309"
    },
    {
        "author": "戴復古",
        "paragraphs": [
            "江清天影動，樓近角聲雄。",
            "楊柳枝枝月，芭蕉葉葉風。",
            "佳人難再得，良夜與誰同。",
            "別後知何處，吟詩句句工。"
        ],
        "title": "江上夜坐懷嚴儀卿李友山",
        "id": "0866b01f-db94-4a0e-adaa-858fb4dd17d6"
    },
    {
        "author": "戴復古",
        "paragraphs": [
            "扁舟泊江渚，喜近酒家門。",
            "出網魚蝦活，投林鳥雀喧。",
            "無橋通竹處，有路到桃源。",
            "一見南塘字，凄然憶故園。"
        ],
        "title": "江上",
        "id": "f3e0690c-2f72-4aeb-ba12-39ec55cdfdb1"
    },
    {
        "author": "戴復古",
        "paragraphs": [
            "虛庭貯明月，酒醒獨登樓。",
            "偶逐一笑樂，遂成三夕留。",
            "烏鴉工報曉，蟋蟀早吟秋。",
            "欲赴東溪約，煩君具小舟。"
        ],
        "title": "簡曾才叔",
        "id": "9a763e57-2c90-4dcd-a47f-1fa8496db235"
    },
    {
        "author": "戴復古",
        "paragraphs": [
            "扁舟何處泊，沙渚夕陽邊。",
            "遠浦橫魚網，高山起燒烟。",
            "客行今老矣，秋思日凄然。",
            "且復開懷抱，囊中有酒錢。"
        ],
        "title": "舟中",
        "id": "d82c4fd0-2c6b-454b-b332-ebe9e8bc8995"
    },
    {
        "author": "戴復古",
        "paragraphs": [
            "學道世情薄，論交誼氣深。",
            "謾懷三獻玉，肯受四知金。",
            "萬里銅梁道，千篇錦水吟。",
            "一芹供匕筯，聊寓野人心。"
        ],
        "title": "史賢良入蜀有錦江詩卷陳誼甚高",
        "id": "975f3663-9a67-485c-8f53-f2a33a722b22"
    },
    {
        "author": "戴復古",
        "paragraphs": [
            "世路從他險，輸君酒盞深。",
            "立談雙白璧，一諾百黄金。",
            "志大不少屈，詩工非苦吟。",
            "相隨萬里去，老鶴豈無心。"
        ],
        "title": "賢良一和五篇不可及",
        "id": "d51ec2a1-1df0-414b-b309-25e6abd6df55"
    },
    {
        "author": "戴復古",
        "paragraphs": [
            "暫艤溪頭棹，來敲月下門。",
            "江湖十年別，故舊幾人存。",
            "聽雨夜同榻，論心酒一罇。",
            "不須談世事，萬慮滿乾坤。"
        ],
        "title": "永新彭時甫館僕于玉峰樓龍子崇來話舊",
        "id": "4c20e0d3-6e4d-4551-9702-85363f28c858"
    },
    {
        "author": "戴復古",
        "paragraphs": [
            "北風如許急，亦使客心寒。",
            "近得襄陽報，仍聞蜀道難。",
            "三杯中夜酒，一枕幾時安。",
            "江上兩都督，何人上將壇。"
        ],
        "title": "所聞",
        "id": "cd6275ca-07a0-4290-b683-ce01551d5d5a"
    },
    {
        "author": "戴復古",
        "paragraphs": [
            "仲蔚蓬蒿宅，終朝只閉關。",
            "無心與時競，未老得身閑。",
            "綠繞巡除水，青橫隔岸山。",
            "客來新酒熟，相對一酡顔。"
        ],
        "title": "訪徐益夫",
        "id": "ca648203-b448-4f2d-8c4a-4a0c7801aea0"
    },
    {
        "author": "戴復古",
        "paragraphs": [
            "佳節重有感，人間行道難。",
            "登高苦無地，把酒一凭欄。",
            "山迥暮烟合，江空秋水寒。",
            "沙頭有鸂鶒，莫作鴛鴦看。"
        ],
        "title": "渝江綠陰亭九日燕集  其一",
        "id": "fda550eb-1e15-4e69-bf18-ce3b46eb60d5"
    },
    {
        "author": "戴復古",
        "paragraphs": [
            "九日江亭上，誰憐老孟嘉。",
            "要人看白髮，不用整烏紗。",
            "寄興題桐葉，長歌醉菊花。",
            "歸心徒自苦，猶在楚天涯。"
        ],
        "title": "渝江綠陰亭九日燕集  其二",
        "id": "81bb7770-b4ff-4c4c-a9dc-d6d074936be8"
    },
    {
        "author": "戴復古",
        "paragraphs": [
            "相識雖云晚，相知蓋有年。",
            "同門好兄弟，華屋带林泉。",
            "笑傲一樽酒，登臨九月天。",
            "客懷秋思豁，萬象在吟邊。"
        ],
        "title": "題渝江蕭氏園亭  其一",
        "id": "82132b04-df49-454f-a614-9c1366733138"
    },
    {
        "author": "戴復古",
        "paragraphs": [
            "三逕逐高低，旁通桃李蹊。",
            "凉臺無六月，釣石俯雙溪。",
            "醉欲眠花下，吟來過竹西。",
            "風流黄太史，古壁有留題。"
        ],
        "title": "題渝江蕭氏園亭  其二",
        "id": "724336a3-5538-4d5d-a26e-e54c37d862b4"
    },
    {
        "author": "戴復古",
        "paragraphs": [
            "近市囂塵遠，幽居古意存。",
            "詩人常下榻，俗子莫登門。",
            "日坐圖書府，時開風月樽。",
            "野夫因到此，忘却海雲村。"
        ],
        "title": "題渝江蕭氏園亭  其三",
        "id": "482883d7-b8ec-4734-a87f-71c68409284e"
    },
    {
        "author": "戴復古",
        "paragraphs": [
            "野鹿自由性，孤鴻不就群。",
            "飄零生白髮，故舊半青雲。",
            "憂國家何有，愁吟天不聞。",
            "北風吹漢水，胡騎政紛紛。"
        ],
        "title": "新朝士多故人愁吟寄之",
        "id": "424330d5-4611-493f-a9a0-5a7bb5ed5bea"
    },
    {
        "author": "戴復古",
        "paragraphs": [
            "近郭畏囂塵，移居在水濱。",
            "江山千古意，松竹四時春。",
            "賓客門無禁，詩書筆有神。",
            "何郎好心事，鷗鷺亦相親。"
        ],
        "title": "題新塗何宏甫江村",
        "id": "ec8490a2-6161-4c57-a194-cced501d7f57"
    },
    {
        "author": "戴復古",
        "paragraphs": [
            "汲井漱殘酒，行吟到夜分。",
            "一軒清似洗，萬籟寂無聞。",
            "風送迎秋雨，天收翳月雲。",
            "鷄鳴庭戶白，人事又紛紛。"
        ],
        "title": "夜吟呈趙東巖",
        "id": "102cc5bb-21c4-4b71-a5cd-1a438ffe7f72"
    },
    {
        "author": "戴復古",
        "paragraphs": [
            "本草有折衷，儒醫功用深。",
            "何須九折臂，費盡一生心。",
            "藥物辨真僞，方書通古今。",
            "有時能起虢，一劑直千金。"
        ],
        "title": "吾鄉陳萬卿儒者能醫見宜春趙守盛稱其醫藥之妙著本草折衷可傳",
        "id": "61291b73-b68c-4956-ab5d-0f7bf7ca1181"
    },
    {
        "author": "戴復古",
        "paragraphs": [
            "艤棹依喬木，扶筇涉淺沙。",
            "雲山多態度，水月兩光華。",
            "白首吟詩客，青帘賣酒家。",
            "明朝風不定，來此醉黄花。"
        ],
        "title": "九月七日江上阻風",
        "id": "3593583d-630a-4f0d-8471-7960b31cfe4c"
    },
    {
        "author": "戴復古",
        "paragraphs": [
            "總被利名役，機心欲算沙。",
            "舟行阻風色，客夢負年華。",
            "洲渚四五曲，漁樵八九家。",
            "江村無限好，滿眼是蘆花。"
        ],
        "title": "自和前詩鄰舟皆鹽商",
        "id": "32334489-5a6b-40fc-80a5-7e3ba021909e"
    },
    {
        "author": "戴復古",
        "paragraphs": [
            "皺眉觀世事，把酒讀離騷。",
            "天下無公論，胸中有古刀。",
            "徒然成耿耿，何以制滔滔。",
            "不逐群飛轉，孤鴻畢竟高。"
        ],
        "title": "有感",
        "id": "e1ed23c6-7110-4986-8441-4c6433233365"
    },
    {
        "author": "戴復古",
        "paragraphs": [
            "昨日分携後，回頭望竹關。",
            "相親唯白水，所見但青山。",
            "雲近人家遠，苔生石徑斑。",
            "聞鐘知有寺，又在渺茫間。"
        ],
        "title": "舂陵山中作寫寄孔海翁",
        "id": "66ac5b33-3755-45fe-b92b-3793392282cf"
    },
    {
        "author": "戴復古",
        "paragraphs": [
            "夏日不苦熱，病軀能少康。",
            "數峰樓上景，六月雨餘凉。",
            "今古兩虛器，乾坤百戲場。",
            "人生如寄爾，聊以醉爲鄉。"
        ],
        "title": "夏日雨後登樓",
        "id": "a00c19e5-748b-4fcc-bfe8-922825ad687c"
    },
    {
        "author": "戴復古",
        "paragraphs": [
            "早被春情誤，渾身著粉衣。",
            "最宜花上見，解向夢中飛。",
            "蜂媵爲游伴，蛛絲設禍機。",
            "滕王小圖畫，一一造精微。"
        ],
        "title": "偶見飛蝶追思舊遊錄之",
        "id": "1b0d9b8a-d4bc-4a9a-bc86-172a4ce05fba"
    },
    {
        "author": "戴復古",
        "paragraphs": [
            "龔黄古賢牧，政事見於今。",
            "疾惡風霜手，活人天地心。",
            "躬行循吏傳，時作謝池吟。",
            "我欲依劉表，常憂老病侵。"
        ],
        "title": "寄永嘉太守趙茂實  其一",
        "id": "85f12179-5cf7-4f88-8cbd-b65731274691"
    },
    {
        "author": "戴復古",
        "paragraphs": [
            "身爲吟詩瘦，家因好誼貧。",
            "如何賢太守，不念可憐人。",
            "橘井誰知處，桃源莫問津。",
            "秋風吹白髮，滄海老垂綸。"
        ],
        "title": "寄永嘉太守趙茂實  其二",
        "id": "69ba25d5-096b-43c3-a86f-d0e7418dcaac"
    },
    {
        "author": "戴復古",
        "paragraphs": [
            "妙甚丹青手，能移造化功。",
            "三川山水國，半幅畫圖中。",
            "玉局人何在，銅梁路可通。",
            "巽巖扛鼎筆，文與畫爭雄。"
        ],
        "title": "王應求出示蜀中山水障氣勢甚雄偉李巽巖題其後論其畫筆之源流二百餘字",
        "id": "2533f450-26e7-41bd-9b12-e07b1a635a5c"
    },
    {
        "author": "戴復古",
        "paragraphs": [
            "了得宗門事，何憂常住貧。",
            "聽師林下話，是我眼中人。",
            "星渚三秋月，廬山萬古春。",
            "昭陵御書在，歲久莫生塵。"
        ],
        "tags": [
            "庐山"
        ],
        "title": "萬杉長老秀癡翁見示五言次韵",
        "id": "d10e1ca9-52e6-48a4-b006-604def21ffce"
    },
    {
        "author": "戴復古",
        "paragraphs": [
            "虛氣撐枯腹，長身到老貧。",
            "高吟常駭俗，爛醉若驕人。",
            "京洛繁華夢，江湖浩蕩春。",
            "布衣如雪白，不受庾公塵。"
        ],
        "title": "借韵書懷",
        "id": "65349056-0b3f-4680-8011-71a3b4fba38b"
    },
    {
        "author": "戴復古",
        "paragraphs": [
            "醉歸蕭史宅，快閣倚西東。",
            "山歛過雲雨，江無起浪風。",
            "月行銀漢上，人在玉壺中。",
            "天眼照塵世，應憐鶴髮翁。"
        ],
        "title": "飲蕭和伯家醉登快閣和楊伯子題分明觀韵",
        "id": "ecc3049f-0d73-43ea-9ec6-08125e58e2c9"
    },
    {
        "author": "戴復古",
        "paragraphs": [
            "歲事費料理，三杯意適然。",
            "與其愁度日，曷若醉忘年。",
            "桑落冬前酒，梅花雪後天。",
            "不知身是客，多謝主人賢。"
        ],
        "title": "客中歲晚呈何宏甫",
        "id": "ef72caaf-d402-4159-b7f3-68e8156558d7"
    },
    {
        "author": "戴復古",
        "paragraphs": [
            "父歿名隨泯，詩存世莫傳。",
            "敢求大手筆，爲寫小園篇。",
            "詞翰成雙美，光華照九泉。",
            "托公垂不朽，鎸刻到千年。"
        ],
        "title": "先人東皋子小園七言人多喜之浼秋房樓大卿作大字刻石",
        "id": "19ad3ab9-d87b-46f4-8686-17a5b2a56b83"
    },
    {
        "author": "戴復古",
        "paragraphs": [
            "艤棹楓林外，平沙步晚晴。",
            "秋深紅鶴至，波動白鷗驚。",
            "荻浦留三日，江州計幾程。",
            "夜來風色好，行不待天明。"
        ],
        "title": "淮岸阻風",
        "id": "93c07cdf-229c-4f45-a3bf-29807b15555b"
    },
    {
        "author": "戴復古",
        "paragraphs": [
            "坐斷此江干，池亭百烽寬。",
            "禽魚全性命，花竹報平安。",
            "有道行其志，非時做甚官。",
            "丰神更閒雅，野服竹皮冠。"
        ],
        "title": "蘄春李丈解后游江上園勸游人不可折花木禁漁弋者不捕禽魚酒邊談論可聽乃中洲先生之後葉水心嘗與往來",
        "id": "886cfe9a-6098-47b9-8962-c99dd13d9731"
    },
    {
        "author": "戴復古",
        "paragraphs": [
            "秋風送紈扇，終日御瑶琴。",
            "祇可自爲樂，不求人賞音。",
            "無心問軒冕，此地即山林。",
            "堪笑紅塵客，飄零雪滿簪。"
        ],
        "title": "南康縣劉隠居",
        "id": "0c765c2a-e63d-412f-8a02-e1829eedd33f"
    },
    {
        "author": "戴復古",
        "paragraphs": [
            "江皋有閑客，獨立對秋風。",
            "白鳥來無數，青林望不窮。",
            "斜陽方照晚，新月早騰空。",
            "得句從誰語，傾心酒椀中。"
        ],
        "title": "江皋",
        "id": "b5c149e7-fcb0-46d2-98cd-8cfb063ba6d7"
    },
    {
        "author": "戴復古",
        "paragraphs": [
            "半月不把鏡，羞看兩鬢塵。",
            "讀書增意氣，携刺減精神。",
            "道路誰推轂，江湖賦采蘋。",
            "從來麋鹿性，那作帝鄉人。"
        ],
        "title": "都下書懷",
        "id": "4dd98b9f-51aa-4a49-aa19-094daaeb59fc"
    },
    {
        "author": "戴復古",
        "paragraphs": [
            "散步登城郭，維舟古樹傍。",
            "澄江浮野色，虛閣貯秋光。",
            "却酒淋衣濕，搓橙滿袖香。",
            "西風吹白髮，猶逐少年狂。"
        ],
        "tags": [
            "滕王阁"
        ],
        "title": "艤舟登滕王閣",
        "id": "1e15d010-f275-400d-93b2-9681db120677"
    },
    {
        "author": "戴復古",
        "paragraphs": [
            "水落山增峻，江空石出奇。",
            "倚篷看不足，解纜放教遲。",
            "沙上鴈初到，樽前蟹可持。",
            "中秋能幾日，又是菊花時。"
        ],
        "title": "湖口",
        "id": "e80dcc2b-b002-4e67-a23a-f7ca9d121dad"
    },
    {
        "author": "戴復古",
        "paragraphs": [
            "舉眼驚如許，衰懷强自安。",
            "愛凉臨水坐，遣病借花看。",
            "物物同天地，人人各肺肝。",
            "從來涇與渭，混作一流難。"
        ],
        "title": "夏日從子淵姪借茉莉一盆",
        "id": "5cdaeade-9e9c-4f5b-88ef-7f384b75d74b"
    },
    {
        "author": "戴復古",
        "paragraphs": [
            "去此十三秋，重來雪滿頭。",
            "鏡顔加老醜，詩骨带窮愁。",
            "鳥語新晴樹，人尋舊倚樓。",
            "藏春門下客，一半落山丘。"
        ],
        "title": "吳門訪舊夫侍郎有藏春園",
        "id": "e24d4e12-58c1-4da3-8032-849d243cc46c"
    },
    {
        "author": "戴復古",
        "paragraphs": [
            "雅志不同俗，休官二十年。",
            "隠居溪上宅，清酌澗中泉。",
            "慷慨傷時事，凄凉絕筆篇。",
            "三篇遣稿在，當並史書傳。"
        ],
        "title": "哭澗泉韓仲止二首  其一",
        "id": "e8006606-6b27-423c-a4ed-a91ffb187050"
    },
    {
        "author": "戴復古",
        "paragraphs": [
            "忍貧長傲世，風節似君稀。",
            "死後女方嫁，峽中兒未歸。",
            "門人集詩藁，故卒服麻衣。",
            "澗上梅花發，吟魂何處飛。"
        ],
        "title": "哭澗泉韓仲止二首  其二",
        "id": "e99e5d6b-8f11-4a60-9513-d4db8713d196"
    },
    {
        "author": "戴復古",
        "paragraphs": [
            "欲訪山中寺，沿堤石甃長。",
            "寶坊兵後廢，御帖窖中藏。",
            "故址生秋草，寒窗带夕陽。",
            "孤僧出迎客，滿口話凄凉。"
        ],
        "title": "瑯琊山中廢寺",
        "id": "638395ed-b75f-4f56-a20e-03e30f654d84"
    },
    {
        "author": "戴復古",
        "paragraphs": [
            "幽亭何處尋，巖樹碧森森。",
            "獨坐生雲石，少安經世心。",
            "伴人雙鶴立，多事一蟬吟。",
            "提劍翻然起，中原秋草深。"
        ],
        "title": "鄂州戎治靜憩亭",
        "id": "eff7271c-f549-439b-81b5-32cc43e0d970"
    },
    {
        "author": "戴復古",
        "paragraphs": [
            "江上維舟穩，人間行路難。",
            "數朝花雨細，一夜社風寒。",
            "燕語能留客，蛙鳴豈爲官。",
            "苦吟成底事，贏得瘦團欒。"
        ],
        "title": "江上",
        "id": "49356c63-9d30-40cd-9624-14c783ffe8d6"
    },
    {
        "author": "戴復古",
        "paragraphs": [
            "出城十里許，有此一山門。",
            "丘在虎無迹，池清劍有痕。",
            "孤松冠巖頂，萬竹繞雲根。",
            "借問東軒壁，舊題存不存。"
        ],
        "title": "趙端行杜子野游虎丘有詩僕因思舊與趙子野同宿唱和留題",
        "id": "41d328bd-c4d3-4c85-9df0-7e9a9922606a"
    },
    {
        "author": "戴復古",
        "paragraphs": [
            "俗子避形影，僧家共往還。",
            "高談犯時忌，妙語發天慳。",
            "霜後思新橘，夢中歸故山。",
            "何時免奔走，終老白雲關。"
        ],
        "title": "海陵光孝長老驥無稱山谷後也共談時事且說黄巖柑橘之美",
        "id": "3d7d57a8-7261-4dbb-b265-42b092241f9d"
    },
    {
        "author": "戴復古",
        "paragraphs": [
            "杜癖詩無敵，高髯畫絕倫。",
            "笑談能不朽，富貴或成塵。",
            "今古多奇事，乾坤幾怪民。",
            "相逢不容易，一醉楚江濱。"
        ],
        "title": "杜仲高高九萬相會",
        "id": "1efbda26-8e73-4007-9dbb-8b69c4f8008a"
    },
    {
        "author": "戴復古",
        "paragraphs": [
            "夢覺他鄉枕，寒生半夜衾。",
            "客程湖外遠，秋意雨中深。",
            "老馬尋歸路，羈鴉憶故林。",
            "家書連數紙，難寫此時心。"
        ],
        "title": "衡陽寫懷簡王景大趙俊卿",
        "id": "0ca15dc6-b74f-4ec1-9ea4-57871ae428a8"
    },
    {
        "author": "戴復古",
        "paragraphs": [
            "所學源流遠，澹交滋味長。",
            "看來渾易與，別去自難忘。",
            "獨客夢千里，佳人天一方。",
            "細觀賓退錄，亦足慰凄凉。"
        ],
        "title": "懷趙德行",
        "id": "14324084-a5e1-4e10-8449-3d4f3cf64ed5"
    },
    {
        "author": "戴復古",
        "paragraphs": [
            "樓臺逼霄漢，窗戶納雲霓。",
            "回顧千巖路，如登萬仞梯。",
            "泉從山頂出，雪壓樹頭低。",
            "高絕無人境，非僧不可棲。"
        ],
        "title": "上封",
        "id": "ea3f5ef6-dd6b-4288-ac98-119db27cbc9a"
    },
    {
        "author": "戴復古",
        "paragraphs": [
            "今日知何日，他鄉憶故鄉。",
            "黄花一杯酒，白髮幾重陽。",
            "日晚鴉爭宿，天寒鴈叫霜。",
            "客中無此醉，何以敵凄凉。"
        ],
        "title": "九日",
        "id": "9a299c9d-6eb4-4cca-861a-45e3e63f5be3"
    },
    {
        "author": "戴復古",
        "paragraphs": [
            "雲際尋行路，時逢一兩家。",
            "山川閑世界，耕釣小生涯。",
            "病竹長新笋，寒芒摇落花。",
            "溪翁解延客，連煮數杯茶。"
        ],
        "title": "舂陵道上",
        "id": "99bb02e2-f03f-4bf8-a29a-965b75f01a62"
    },
    {
        "author": "戴復古",
        "paragraphs": [
            "城郭囂塵外，江山勝概中。",
            "鏗然一灘水，和以萬松風。",
            "夾徑森奇石，危亭納太空。",
            "蒼巖不能語，曾識贊皇公。"
        ],
        "title": "化成巖",
        "id": "1b2a3ed7-4a73-40e7-820f-39f518e01e7a"
    },
    {
        "author": "戴復古",
        "paragraphs": [
            "峒寇都平了，官軍奏凱歌。",
            "千山通道路，一雨洗干戈。",
            "天地和風轉，江湖春水多。",
            "蜀中無近報，西賊定如何。"
        ],
        "title": "喜聞平峒寇",
        "id": "f694fef4-a3bf-44f7-a1b3-fc1b1652edb4"
    },
    {
        "author": "戴復古",
        "paragraphs": [
            "心老尋春懶，年衰跨馬難。",
            "便能相强去，未必有真歡。",
            "獨酌三杯妙，高眠一枕安。",
            "好花如可折，覓取數枝看。"
        ],
        "title": "郭伯秀約聯騎春游不去有詩",
        "id": "d3794a9f-8a55-4c6d-b419-a73e356cff22"
    },
    {
        "author": "戴復古",
        "paragraphs": [
            "以時爲出處，真有古人風。",
            "奉母易爲孝，事君難盡忠。",
            "閒居非傲世，直氣尚摩空。",
            "語及朝廷事，乾坤萬感中。"
        ],
        "title": "訪陳復齋寺丞于私第",
        "id": "039cc8c0-e24b-43ee-854a-0b6a9a5f3c19"
    },
    {
        "author": "戴復古",
        "paragraphs": [
            "南地無冰雪，常疑暖作災。",
            "晝昏山霧合，寒變海風來。",
            "壠麥銜芒早，梅花带葉開。",
            "客中歸未得，歲事漸相催。"
        ],
        "title": "泉南",
        "id": "05ef8707-50b2-47b0-ab35-d9559688b993"
    },
    {
        "author": "戴復古",
        "paragraphs": [
            "南浦春波碧，東風送客船。",
            "別君楊柳外，揮淚杏花前。",
            "粉壁題詩句，金釵當酒錢。",
            "一聲離岸櫓，心碎楚江邊。"
        ],
        "title": "代人送別",
        "id": "dd6ce00d-8097-4dc0-a012-6671b5f8ebef"
    },
    {
        "author": "戴復古",
        "paragraphs": [
            "一雨足秋意，孤吟寫客懷。",
            "人情容易變，身事苦難諧。",
            "每日思歸浙，今朝却度淮。",
            "此生煩造物，畧畧爲安排。"
        ],
        "title": "度淮",
        "id": "68452d87-6264-4bf4-adaf-90d711a212eb"
    },
    {
        "author": "戴復古",
        "paragraphs": [
            "樽俎忘佳節，衣冠肅廣庭。",
            "爲民祈一雨，何暇賞雙星。",
            "五馬無慙德，三龍合效靈。",
            "前山好雲氣，早已動雷霆。"
        ],
        "title": "蘄州厲使君七夕祈雨",
        "id": "8a878153-6daa-4038-8b6c-8aa6512cc37c"
    },
    {
        "author": "戴復古",
        "paragraphs": [
            "身健心先老，時危事愈乖。",
            "無成携短劍，有恨滿長淮。",
            "村酒時時醉，山肴日日齋。",
            "功名非我有，何處問生涯。"
        ],
        "title": "廬州界上寄豐帥",
        "id": "65de549a-68f4-4a23-930e-6f870e07fd53"
    },
    {
        "author": "戴復古",
        "paragraphs": [
            "孤峰何處住，惠遠舊林泉。",
            "日用無非道，心安即是禪。",
            "幽棲雲壑底，夢寐雪蓬邊。",
            "何日山陰道，同尋訪戴船。"
        ],
        "title": "贈孤峰長老",
        "id": "b992316d-59cf-433e-a284-1ccf09eeb2a6"
    },
    {
        "author": "戴復古",
        "paragraphs": [
            "載酒櫻桃熟，隈亭柳樹陰。",
            "青山去人遠，黄鳥話春深。",
            "薄俗非吾道，虛名愧此心。",
            "休言今不古，又恐不如今。"
        ],
        "title": "吳子似",
        "id": "453376b6-5518-41d7-ac5f-269778ae34f5"
    },
    {
        "author": "戴復古",
        "paragraphs": [
            "世事真如夢，人生不肯閑。",
            "利名雙轉轂，今古一凭欄。",
            "春水渡傍渡，夕陽山外山。",
            "吟邊思小范，共把此詩看。"
        ],
        "title": "世事",
        "id": "461f0efb-e01e-424d-bbfa-591ed84c1eb4"
    },
    {
        "author": "戴復古",
        "paragraphs": [
            "棹入黄蘆浦，驚飛白鷺群。",
            "霜華濃似雪，水氣盛於雲。",
            "市遠炭增價，天寒酒策勳。",
            "同舟有佳士，擁被共論文。"
        ],
        "title": "冬日移舟入峽避風",
        "id": "4f9153e9-481d-4be6-a176-f3bc204a0b1f"
    },
    {
        "author": "戴復古",
        "paragraphs": [
            "久住人情熟，湖邊酒可賒。",
            "來時飛柳絮，今日見梅花。",
            "十載身爲客，幾封書到家。",
            "斜陽照林屋，獨立數棲鴉。"
        ],
        "title": "湖上",
        "id": "dadbe927-6b8e-4097-a849-87519a99d6f0"
    },
    {
        "author": "戴復古",
        "paragraphs": [
            "伏讀改元詔，仍觀拜相麻。",
            "競傳新政事，方見好官家。",
            "雪作豐年瑞，梅開近臘花。",
            "路逢江上客，立馬問京華。"
        ],
        "title": "讀改元詔口號  其一",
        "id": "56a645b0-c14c-43ed-8bfa-3f9c86aa681e"
    },
    {
        "author": "戴復古",
        "paragraphs": [
            "喜見新除目，焚香洗眼看。",
            "老儒居翰苑，正士作臺官。",
            "有道爲時用，非才處位難。",
            "寄聲崔與李，催促到長安。"
        ],
        "title": "讀改元詔口號  其二",
        "id": "013865c0-ae09-4c24-a6d8-03d33bf6bc6a"
    },
    {
        "author": "戴復古",
        "paragraphs": [
            "國以人爲重，人惟德可招。",
            "九重方厲政，諸老盡歸朝。",
            "盛事追三代，清風動百僚。",
            "切聞天上語，歡喜到漁樵。"
        ],
        "title": "讀改元詔口號  其三",
        "id": "3dd4e51d-7845-4377-8d70-f7731570eb81"
    },
    {
        "author": "戴復古",
        "paragraphs": [
            "盜賊干戈後，安知有太平。",
            "衆人皆競利，百姓不聊生。",
            "國用何能足，官曹未易清。",
            "漢家政虛耗，第一莫言兵。"
        ],
        "title": "罪言",
        "id": "54b51ad9-2c55-4d57-b294-c160448cf51e"
    },
    {
        "author": "戴復古",
        "paragraphs": [
            "表出塵埃外，濃薰蘭蕙香。",
            "風流晉人物，高古漢文章。",
            "老眼不多見，前程豈易量。",
            "三杯話胸臆，一笑對雲驤。"
        ],
        "title": "李深道得蘇養直所寫深字韵詩",
        "id": "1ee94343-4b4e-4737-8350-b9c4006d9d43"
    },
    {
        "author": "戴復古",
        "paragraphs": [
            "客游江海上，幾度見秋風。",
            "遠浦蘆花白，疎林秋實紅。",
            "人情朝暮變，景物古今同。",
            "老眼猶明在，從教兩耳聾。"
        ],
        "title": "秋興有感",
        "id": "bde6eac6-c4e8-44fc-a3d0-e9e432a57c2b"
    },
    {
        "author": "戴復古",
        "paragraphs": [
            "風撼梅花雨，霧籠楊柳烟。",
            "如何殘臘月，已似半春天。",
            "歲裏無多日，閩中過一年。",
            "黄堂解留客，時送賣詩錢。"
        ],
        "title": "謝王使君送旅費",
        "id": "1d53a71b-c79c-4d30-8c2f-6fa42d1fe86e"
    },
    {
        "author": "戴復古",
        "paragraphs": [
            "獨立秋風裏，悵然思故鄉。",
            "渚頭沽美酒，船上作重陽。",
            "籬菊一枝瘦，溪魚三寸長。",
            "客中聊爾耳，亦可慰凄凉。"
        ],
        "title": "舟中小酌",
        "id": "3949e77f-4e3c-4816-9e3b-139877790c95"
    },
    {
        "author": "戴復古",
        "paragraphs": [
            "連歲遭饑饉，人無糴米錢。",
            "今秋好行路，到處說豐年。",
            "村酒新篘濁，溪魚出網鮮。",
            "黄花留客醉，况近竹林邊。"
        ],
        "title": "塗中見人家賣酒",
        "id": "ee8ca471-a8a1-49d1-ab8f-e17a934c45ad"
    },
    {
        "author": "戴復古",
        "paragraphs": [
            "在處晚禾熟，經今瘴霧消。",
            "山林無盜賊，道路有歌謠。",
            "人喜逢豐歲，誰知感聖朝。",
            "溪橋閑寓目，魚鳥亦逍遥。"
        ],
        "title": "長汀寄李使君",
        "id": "499b6d09-35f6-4f34-884a-23b652ad81e7"
    },
    {
        "author": "戴復古",
        "paragraphs": [
            "艤棹西巖下，舟人語夜闌。",
            "風林無鳥宿，石窟有龍蟠。",
            "月色連沙白，灘聲入夢寒。",
            "曉來新得句，寄與故人看。"
        ],
        "title": "光澤溪上",
        "id": "7535e8ed-10a2-4f9e-908e-6615b91622d9"
    },
    {
        "author": "戴復古",
        "paragraphs": [
            "骨肉去家遠，異鄉童僕親。",
            "老身渾頼汝，久病亦愁人。",
            "無暇遊西墅，尋醫訪北辰。",
            "主翁翻作使，奔走莫勞神。"
        ],
        "title": "約游曾參政西墅病不能去",
        "id": "01794082-0b27-416a-b893-aa5f571761b5"
    },
    {
        "author": "戴復古",
        "paragraphs": [
            "荔子固多種，色香俱不同。",
            "新來嘗小綠，又勝擘輕紅。",
            "大嚼思千樹，分甘僅一籠。",
            "嘗觀蔡公譜，夢想到莆中。"
        ],
        "title": "趙敬賢送荔枝",
        "id": "f47cc6d8-ae9f-4c6d-bf41-31011a0faaa3"
    },
    {
        "author": "戴復古",
        "paragraphs": [
            "雅興難忘酒，羈懷不耐秋。",
            "坐窮思賣劍，扶病强登樓。",
            "適有坐中客，來從邊上州。",
            "所談驚老耳，身世併成憂。"
        ],
        "title": "自漳州回泉南主僕俱病",
        "id": "cb1c3370-70a4-4c66-94fb-0f46cd280f8f"
    },
    {
        "author": "戴復古",
        "paragraphs": [
            "聽雨無聊頼，高眠獨掩扉。",
            "塞鴻書不到，海燕約同歸。",
            "吾道關通塞，人情有是非。",
            "荆州相別後，王粲更誰依。"
        ],
        "title": "寄趙漳州話病",
        "id": "9f70d681-0af1-4bbf-90e3-7d8435530e97"
    },
    {
        "author": "戴復古",
        "paragraphs": [
            "聞說賊來日，君能判死生。",
            "扁舟載母去，倚劍到天明。",
            "百姓各逃命，四旁無援兵。",
            "王尊豈非勇，獨自守孤城。"
        ],
        "title": "客自邵武來言王野使君平寇  其一",
        "id": "b52b6b73-a41a-4f2b-a2f3-b43e0533164e"
    },
    {
        "author": "戴復古",
        "paragraphs": [
            "太守自監軍，片膽大如身。",
            "立馬斬數賊，犒軍捐萬緡。",
            "威行千里外，手活一城民。",
            "孰謂書生怯，書生中有人。"
        ],
        "title": "客自邵武來言王野使君平寇  其二",
        "id": "2a5fe60a-22ef-462b-9719-e0d813d5f4e2"
    },
    {
        "author": "戴復古",
        "paragraphs": [
            "聖朝開寶曆，淳祐四年春。",
            "生自前丁亥，今逢兩甲辰。",
            "黄粱一夢覺，青鏡二毛新。",
            "七十八歲叟，乾坤有幾人。"
        ],
        "title": "新年自唱自和  其一",
        "id": "f493280f-dd02-43f0-b7b1-0d4aff44e296"
    },
    {
        "author": "戴復古",
        "paragraphs": [
            "死灰無復暖，槁木不逢春。",
            "近日愁多病，今年歲在辰。",
            "處喧如處寂，求舊不求新。",
            "笑問長河水，誰爲不老人。"
        ],
        "title": "新年自唱自和  其二",
        "id": "1730fc28-2d42-4a9f-9ca1-2fb12db7f421"
    },
    {
        "author": "戴復古",
        "paragraphs": [
            "江山一夜雨，花柳九州春。",
            "過節喜無事，謀懽要及辰。",
            "年年仍歲歲，故故復新新。",
            "把酒有餘恨，無從見古人。"
        ],
        "title": "新年自唱自和  其三",
        "id": "ed20d0ca-be63-4075-aec0-d3821f8bdc68"
    },
    {
        "author": "戴復古",
        "paragraphs": [
            "凄凉風雨日，强把甕頭春。",
            "獨守空虛室，那逢耗磨辰。",
            "詩家青眼舊，世路白頭新。",
            "每誦梅花句，一心思故人。"
        ],
        "title": "聞嚴坦叔入朝再用前韵  其一",
        "id": "6b85cfd1-5b9b-45a8-bd38-9c289fbdc2d7"
    },
    {
        "author": "戴復古",
        "paragraphs": [
            "我本江湖客，歸來二月春。",
            "居多閉門日，未卜賞花辰。",
            "繞樹鵲聲喜，隔簾鶑語新。",
            "可憐垂白叟，却羨踏青人。"
        ],
        "title": "聞嚴坦叔入朝再用前韵  其二",
        "id": "df01d914-412f-48d9-bb64-e17fe4dc5fb5"
    },
    {
        "author": "戴復古",
        "paragraphs": [
            "門外長河水，有時鳴不平。",
            "河邊古樟樹，亦各有枯榮。",
            "人事關時數，春風莫世情。",
            "賢哉滄海月，夜夜一般明。"
        ],
        "title": "吾族兩派而下吾之一派衰落殆盡諸孫一兩人而已其勢不絕如綫彼之一派富盛一日出門有感",
        "id": "715d7d3f-1c64-48ae-abf2-d3db0503720b"
    },
    {
        "author": "戴復古",
        "paragraphs": [
            "忠言犯時忌，决不中高科。",
            "一日成名了，諸公屬望多。",
            "還家寧久住，經世欲如何。",
            "西澗一泓水，行通滄海波。"
        ],
        "title": "王深道奏名而歸",
        "id": "be041e79-034c-454e-ad93-666303714113"
    },
    {
        "author": "戴復古",
        "paragraphs": [
            "才智人難及，上官能用賢。",
            "梅仙無一事，蓮幕坐三年。",
            "政譽傾千里，歸途仰二天。",
            "辟書聞早上，松菊莫留連。"
        ],
        "title": "朱仲寔少府到官無幾日即入僉幕官滿送行二首  其一",
        "id": "0407929b-c9ff-4971-b5b7-51f0e351c311"
    },
    {
        "author": "戴復古",
        "paragraphs": [
            "孝友平生事，守廉天下難。",
            "居官一日俸，闔室幾人餐。",
            "病骨何妨瘦，吟肩不肯寒。",
            "功名未須問，且奉版輿安。"
        ],
        "title": "朱仲寔少府到官無幾日即入僉幕官滿送行二首  其二",
        "id": "f3be4060-fac3-46a1-a7c6-2608a337d8f5"
    },
    {
        "author": "戴復古",
        "paragraphs": [
            "久作丹丘客，疑君去復來。",
            "高吟闖風雅，妙句斲瓊瑰。",
            "道誼心千古，文章水一杯。",
            "荷花時話別，別後又梅開。"
        ],
        "title": "次韵旴江李君昉見寄二首時李在包守郡齋  其一",
        "id": "bc4ebe1a-2982-4b60-bcbf-ea54fb0e6eaf"
    },
    {
        "author": "戴復古",
        "paragraphs": [
            "共醉荆溪酒，不論杯淺深。",
            "定交從此日，識面早知心。",
            "久缺寒溫問，忽聞長短吟。",
            "玉霄亭下路，幾夜夢相尋。"
        ],
        "title": "次韵旴江李君昉見寄二首時李在包守郡齋  其二",
        "id": "3d131f01-555d-491b-a8de-bb52d769ca41"
    },
    {
        "author": "戴復古",
        "paragraphs": [
            "古今通一理，趨鄉自多門。",
            "賢士玉成美，貪夫金注昏。",
            "誰知身是患，人以道爲尊。",
            "前輩□□死，姓名千載存。"
        ],
        "title": "感寓三首  其一",
        "id": "fe39a487-5f38-43cd-a068-eed8fde953e4"
    },
    {
        "author": "戴復古",
        "paragraphs": [
            "誼利不同道，盛衰何用疑。",
            "布衣甘寂寞，紈袴自矜持。",
            "勿謂人爲巧，待觀天定時。",
            "銅山或餓死，富貴五羊皮。"
        ],
        "title": "感寓三首  其二",
        "id": "580b1bb2-198f-44a2-b076-2532fc7317eb"
    },
    {
        "author": "戴復古",
        "paragraphs": [
            "自覺心無愧，何須座右銘。",
            "人將金作塢，吾以石爲屏。",
            "年老醫難療，天寒酒易醒。",
            "菊花香到死，不肯就飄零。"
        ],
        "title": "感寓三首  其三",
        "id": "3f424b95-82a9-4d81-83a7-3af3024673fb"
    },
    {
        "author": "戴復古",
        "paragraphs": [
            "衰年百病身，淳祐五年春。",
            "塵世自多事，風光又一新。",
            "鄉人方拜相，野客自垂綸。",
            "說與烟波侶，海濱非渭濱。"
        ],
        "title": "新歲書懷四首  其一",
        "id": "c46d199c-2c4e-4b08-a965-aae0659dd351"
    },
    {
        "author": "戴復古",
        "paragraphs": [
            "七十九歲叟，時吟感寓詩。",
            "年高胡不死，身健欲何爲。",
            "細柳綠垂地，小桃紅滿枝。",
            "春風不到處，枯蔓掛疎籬。"
        ],
        "title": "新歲書懷四首  其二",
        "id": "01b330bd-2349-4604-b5e5-b3f80af7f85c"
    },
    {
        "author": "戴復古",
        "paragraphs": [
            "老病從人笑，兒童識我誰。",
            "窮愁無地著，心事有天知。",
            "鵲噪緣何喜，蛙鳴豈爲私。",
            "如何得懷抱，長似醉眠時。"
        ],
        "title": "新歲書懷四首  其三",
        "id": "06163c04-dd7c-4360-920c-6bc935e321de"
    },
    {
        "author": "戴復古",
        "paragraphs": [
            "正月復二月，百年如一年。",
            "世間人易老，天下事難全。",
            "生計麥十斛，傳家詩幾篇。",
            "眼前雖不足，心地自超然。"
        ],
        "title": "新歲書懷四首  其四",
        "id": "041d7cde-6b91-4ec5-8c1c-53068c9857aa"
    },
    {
        "author": "戴復古",
        "paragraphs": [
            "小園春欲半，老子作兒嬉。",
            "政喜花開蚤，還愁客到遲。",
            "詩當得意處，酒到半酣時。",
            "蜂蝶來無數，無知却有知。"
        ],
        "title": "小園",
        "id": "92cc845a-3684-4b0c-b417-73fffeb3392a"
    },
    {
        "author": "戴復古",
        "paragraphs": [
            "瘞鶴有故事，花邊結小塋。",
            "不登千歲壽，無復九皋鳴。",
            "問汝緣何死，主翁無限情。",
            "最令人憶處，側耳聽松聲。"
        ],
        "title": "爲石雲悼鶴",
        "id": "f385721a-aef4-465c-b08d-05dd6fab2902"
    },
    {
        "author": "戴復古",
        "paragraphs": [
            "邪正不兩立，國家當再興。",
            "有時須有命，稱德不稱能。",
            "方喜千年遇，如何一旦薨。",
            "世間無哭處，吾欲哭昭陵。"
        ],
        "title": "挽立齋杜丞相",
        "id": "5aa16848-a8f2-4ee3-86af-957a7b9a5d72"
    },
    {
        "author": "戴復古",
        "paragraphs": [
            "文章蕭頴士，一劍去從軍。",
            "遠望西關路，愁看兩浦雲。",
            "九霄騰意氣，萬里取功勳。",
            "馬上一杯酒，須斟滿十分。"
        ],
        "title": "蕭飛卿將使赴湖北戎幕詩送其行兼簡秋壑賈總侍二首  其一",
        "id": "5f4614f8-862f-497e-8bbc-0dd6b6468c3e"
    },
    {
        "author": "戴復古",
        "paragraphs": [
            "鄂渚三千里，遥遥望使星。",
            "江湖今寂寞，桃李半凋零。",
            "世有一秋壑，時無兩石屏。",
            "平生不相遇，老眼向誰青。"
        ],
        "title": "蕭飛卿將使赴湖北戎幕詩送其行兼簡秋壑賈總侍二首  其二",
        "id": "1a2fbdc5-a54e-4335-8593-e01f882e9b88"
    },
    {
        "author": "戴復古",
        "paragraphs": [
            "却扇清風起，樓頭坐晚凉。",
            "青山連遠水，綠樹带斜陽。",
            "客路傷離別，人情果在亡。",
            "定應今夜夢，隨月到瀟湘。"
        ],
        "title": "晚望懷長沙故人",
        "id": "513c11e2-8b9b-41d2-9bbf-36eb156865e7"
    },
    {
        "author": "戴復古",
        "paragraphs": [
            "老眼開還闔，愁懷醉不醒。",
            "乾坤多變故，人物曉天星。",
            "藥石匡時切，蓍龜見事靈。",
            "得公十數輩，亦足壯朝廷。"
        ],
        "title": "寄虛齋趙侍郎  其一",
        "id": "22dacd12-946a-41dd-ba08-a3a285a1ff3f"
    },
    {
        "author": "戴復古",
        "paragraphs": [
            "災異天垂戒，安危事可知。",
            "試將黄雨證，請問白雲司。",
            "對客論孤憤，傷時賦五噫。",
            "醉中忘萬慮，安得酒如池。"
        ],
        "title": "寄虛齋趙侍郎  其二",
        "id": "832b727f-21eb-4645-824d-f85dffb24091"
    },
    {
        "author": "戴復古",
        "paragraphs": [
            "細讀石屏記，臨風覺厚顔。",
            "如何一片石，欲比衆名山。",
            "浪迹江湖上，歸身巖壑間。",
            "漁樵爭半席，人笑老癡頑。"
        ],
        "title": "斗山子王深父作石屏記爲老夫書其文甚佳采記中語作五詩致謝  其一",
        "id": "c9b57b52-7073-47d8-b188-e2d7b288d5e8"
    },
    {
        "author": "戴復古",
        "paragraphs": [
            "細讀石屏記，誠然愧我心。",
            "蘭蓀借芳馥，金石假聲音。",
            "俗子方騰謗，朋儔合獻箴。",
            "分爲無用物，白髮委山林。"
        ],
        "title": "斗山子王深父作石屏記爲老夫書其文甚佳采記中語作五詩致謝  其二",
        "id": "c215f4f3-4873-4193-a78d-7af20f7451d7"
    },
    {
        "author": "戴復古",
        "paragraphs": [
            "細讀石屏記，尋幽到水涯。",
            "老人相問答，屬意在巖花。",
            "江海浮天闊，山林去國賒。",
            "草茅最深處，認作野人家。"
        ],
        "title": "斗山子王深父作石屏記爲老夫書其文甚佳采記中語作五詩致謝  其三",
        "id": "faa028a9-7dcd-4e96-95b2-282f4c888874"
    },
    {
        "author": "戴復古",
        "paragraphs": [
            "細讀石屏記，堪嗟老病身。",
            "誰知饑欲死，曷取壽長貧。",
            "雪片豐年瑞，梅花臘月春。",
            "今朝一杯酒，誰道是生辰。"
        ],
        "title": "斗山子王深父作石屏記爲老夫書其文甚佳采記中語作五詩致謝  其四",
        "id": "20d723b8-87cb-4a7a-bfc9-d38f8b55daac"
    },
    {
        "author": "戴復古",
        "paragraphs": [
            "細讀石屏記，多君才思清。",
            "南山數峰碧，北斗七星明。",
            "風土鍾奇秀，文章到老成。",
            "待看黄鵠舉，唾手取功名。"
        ],
        "title": "斗山子王深父作石屏記爲老夫書其文甚佳采記中語作五詩致謝  其五",
        "id": "592fca24-6b11-4eb7-b993-bb2a039bb903"
    },
    {
        "author": "戴復古",
        "paragraphs": [
            "蠻貊聞名姓，當今有此人。",
            "片心天共廣，一笑物爲春。",
            "花滿金陵路，風清玉塞塵。",
            "九重方簡注，四海望經綸。"
        ],
        "title": "寄建康留守制使趙用父都丞侍郎  其一",
        "id": "ddc0bb36-6761-495c-8fa0-5b76c97530dc"
    },
    {
        "author": "戴復古",
        "paragraphs": [
            "燕許文章筆，片言輕萬金。",
            "先人十詩序，孝子一生心。",
            "入手方爲寶，三年等到今。",
            "九泉應有望，取璧照山林。"
        ],
        "title": "寄建康留守制使趙用父都丞侍郎  其二",
        "id": "daeed91a-8939-48c3-90cd-1d3b09a8b82d"
    },
    {
        "author": "戴復古",
        "paragraphs": [
            "平地變丘壑，安排若自然。",
            "爲山移白石，鑿沼貯清泉。",
            "栗里有松竹，蘭亭無管絃。",
            "軒裳非我事，在野不妨賢。"
        ],
        "title": "姪孫亦龍作亭于小山之上□余以野亭名之得詩五首  其一",
        "id": "d5b1e44f-96a7-4a2f-bb10-b8541cfa6c23"
    },
    {
        "author": "戴復古",
        "paragraphs": [
            "蔡外有餘地，登臨作此亭。",
            "心如喬木古，眼共遠山清。",
            "社酒誰同醉，村歌自可聽。",
            "有時來夜坐，收拾讀書螢。"
        ],
        "title": "姪孫亦龍作亭于小山之上□余以野亭名之得詩五首  其二",
        "id": "33d2ec5e-dc2a-4f8e-b9db-eb8d5fc92889"
    },
    {
        "author": "戴復古",
        "paragraphs": [
            "詩禮家聲重，田園活計饒。",
            "自甘爲野客，不願仕王朝。",
            "時爲花開眼，誰因米折腰。",
            "此心安出處，何日不逍遥。"
        ],
        "title": "姪孫亦龍作亭于小山之上□余以野亭名之得詩五首  其三",
        "id": "e8f705a2-8246-4051-a0dc-8a1e52667ce4"
    },
    {
        "author": "戴復古",
        "paragraphs": [
            "勿謂此亭水，巋然氣不群。",
            "靜中觀變化，閑處立功勳。",
            "水細通巖竇，亭高壓海雲。",
            "隠居行素志，不負聖明君。"
        ],
        "title": "姪孫亦龍作亭于小山之上□余以野亭名之得詩五首  其四",
        "id": "d0a2da19-129d-49e7-a144-c29508306316"
    },
    {
        "author": "戴復古",
        "paragraphs": [
            "田間四五月，此景看來稀。",
            "翼翼青苗上，雙雙白鳥飛。",
            "茅茨林下住，簑笠雨中歸。",
            "拍岸瓜藤水，不須憂歲饑。"
        ],
        "title": "姪孫亦龍作亭于小山之上□余以野亭名之得詩五首  其五",
        "id": "62101743-95fe-4e8f-b0f6-0dab30f593ab"
    },
    {
        "author": "戴復古",
        "paragraphs": [
            "一代文章手，官如水樣清。",
            "三軍皆飽德，諸將共談兵。",
            "鐵甕橫天立，金山壓浪平。",
            "北人向南望，□□月分明。"
        ],
        "title": "寄鎮江王子文總卿",
        "id": "16325830-2b25-4f67-b4ad-d366940a3b2b"
    },
    {
        "author": "戴復古",
        "paragraphs": [
            "荏苒歲云暮，雪霜天正寒。",
            "取程毋太急，御下放教寬。",
            "朝夕去家遠，關山行路難。",
            "邊頭辦功業，恐不在儒冠。"
        ],
        "title": "又送行二首  其一",
        "id": "ea766ad0-8ef8-45e6-b7f7-29be3cc310d4"
    },
    {
        "author": "戴復古",
        "paragraphs": [
            "荆門在何許，鄂渚小躊躇。",
            "宿處好看劍，客中宜讀書。",
            "交遊天作合，江漢景何如。",
            "窗戶半天上，南樓好寓居。"
        ],
        "title": "又送行二首  其二",
        "id": "c03fa935-8b2f-4eb2-86da-77f609e50113"
    },
    {
        "author": "戴復古",
        "paragraphs": [
            "宏齋儒者政，賞罰自宜民。",
            "世欲無公論，天知有正人。",
            "側身觀宇宙，平步履星辰。",
            "試把安危事，從頭問化鈞。"
        ],
        "title": "送包使君入朝除左曹郎二首  其一",
        "id": "d7abc90a-fab3-4801-a3ba-13ada7afa318"
    },
    {
        "author": "戴復古",
        "paragraphs": [
            "金門行入奏，何以告君王。",
            "請下求賢詔，兼陳活國方。",
            "解紛□□□，救弊細思量。",
            "若見高常簿，言予病在床。"
        ],
        "title": "送包使君入朝除左曹郎二首  其二",
        "id": "cb8170ed-dc36-4c49-90ae-eaa518c6cdda"
    },
    {
        "author": "戴復古",
        "paragraphs": [
            "黄巖號難治，能者治何難。",
            "桃李民心悅，風霜吏膽寒。",
            "公行無不可，私請莫相干。",
            "三尺兒童輩，皆知好長官。"
        ],
        "title": "送季明府赴太平倅  其一",
        "id": "91310336-d611-40e4-9776-af1efacfa10e"
    },
    {
        "author": "戴復古",
        "paragraphs": [
            "人說陳胡蔡，合君爲四賢。",
            "一廉官似水，三載吏無權。",
            "政自詩書出，民從教化遷。",
            "神明判事筆，一出萬人傳。"
        ],
        "title": "送季明府赴太平倅  其二",
        "id": "ad22297f-ce1f-4567-a866-5a1e92aa401d"
    },
    {
        "author": "戴復古",
        "paragraphs": [
            "庭闈定省外，都是坐廳時。",
            "盡日身無倦，對天心不欺。",
            "縣花潘岳賦，池草惠連詩。",
            "磨取九峰石，刊成德政碑。"
        ],
        "title": "送季明府赴太平倅  其三",
        "id": "4e9a4af3-bb02-49c6-98a4-72da91837a9d"
    },
    {
        "author": "戴復古",
        "paragraphs": [
            "通守太平州，金陵在上頭。",
            "風寒當一面，江□□千艘。",
            "此日要人物，九天寬顧憂。",
            "詩書用處別，澼絖換封侯。"
        ],
        "title": "送季明府赴太平倅  其四",
        "id": "8f7bd5fe-e6be-4212-bd15-799064c8d160"
    },
    {
        "author": "戴復古",
        "paragraphs": [
            "老幹百年久，從教花事遲。",
            "似枯元不死，因病反成奇。",
            "玉破稀疎蕊，苔封古怪枝。",
            "誰能知我意，相對歲寒時。"
        ],
        "title": "得古梅兩枝",
        "id": "196f67ba-c86d-44dc-8aee-65f6e03b85ca"
    },
    {
        "author": "戴復古",
        "paragraphs": [
            "九陌塵中事，三生石上身。",
            "狂爲好詩客，貧作負恩人。",
            "十載江村別，扁舟淦水濱。",
            "音書久不至，得夢往來頻。"
        ],
        "title": "貧作負恩人爲何宏甫作",
        "id": "00c9ec9e-48fe-46af-8673-4d197b3c0988"
    },
    {
        "author": "戴復古",
        "paragraphs": [
            "奉親營小圃，僻在水之湄。",
            "霜露蔡公賦，假山慈竹詩。",
            "人皆稱壽母，我獨喜佳兒。",
            "八行家風在，三遷憶舊時。"
        ],
        "title": "題徐子英小園",
        "id": "7be28fbb-7347-4d9a-b2a6-6b8ffe649a20"
    },
    {
        "author": "戴復古",
        "paragraphs": [
            "秋風吹拄杖，直到祝融顛。",
            "目擊三千界，肩摩尺五天。",
            "扶桑暘谷畔，青草洞庭邊。",
            "雲氣無遮障，分明在眼前。"
        ],
        "tags": [
            "洞庭湖"
        ],
        "title": "登祝融",
        "id": "0e854560-13a3-48d1-ad04-b21ee3461806"
    },
    {
        "author": "戴復古",
        "paragraphs": [
            "自飲長沙酒，春風幾醉醒。",
            "江波隨意綠，山色爲誰青。",
            "鳥好因人好，龜靈不己靈。",
            "江蘺與杜若，何幸入騷經。"
        ],
        "title": "長沙有感",
        "id": "8d562027-1bb3-40ab-945d-e3f0146e269a"
    },
    {
        "author": "戴復古",
        "paragraphs": [
            "地僻人稀到，山寒水欲冰。",
            "聞鐘知有寺，見犬不逢僧。",
            "斷壠森喬木，頹簷掛古藤。",
            "斜陽照孤影，詩骨瘦崚嶒。"
        ],
        "title": "山中少憩",
        "id": "9bbd5b34-871e-4192-9870-2b5b2ab8b743"
    },
    {
        "author": "戴復古",
        "paragraphs": [
            "小隊出行春，旌旗带野雲。",
            "草成平寇檄，翻作勸農文。",
            "幕府多奇士，詩書策異勳。",
            "請將邊上事，一一奏明君。"
        ],
        "title": "真州上官漕勸農",
        "id": "6033b3dd-bb24-4348-ab2c-22b446291ba0"
    },
    {
        "author": "戴復古",
        "paragraphs": [
            "行坐自徜徉，吟聲遶屋梁。",
            "曉烟滋柳色，晨露發荷香。",
            "以我一心靜，參他六月凉。",
            "淵明知此意，高卧到羲皇。"
        ],
        "title": "豫章東湖避暑  其一",
        "id": "e8f92597-a755-4ffa-ae9e-c093e4175221"
    },
    {
        "author": "戴復古",
        "paragraphs": [
            "徧訪諸亭舘，蒼苔掩舊蹤。",
            "十年如昨日，萬象又秋容。",
            "閲世存喬木，沿堤倚瘦筇。",
            "何人殺風景，斫盡木芙蓉。"
        ],
        "title": "豫章東湖避暑  其二",
        "id": "6e5b6472-706d-41a3-8604-bd96ffb0ad1d"
    },
    {
        "author": "戴復古",
        "paragraphs": [
            "宇宙歸微數，安危委大臣。",
            "金門一回首，玉節久臨民。",
            "雅志思行古，清風不受塵。",
            "潔齋家學舊，用處日如新。"
        ],
        "title": "見江東繡衣袁廣微",
        "id": "ba3b5310-7bd8-4636-a163-e43cde742fb4"
    },
    {
        "author": "戴復古",
        "paragraphs": [
            "角巾華屋下，丘壑在其旁。",
            "寄興青山遠，憂時白髮長。",
            "無心當世用，袖手看人忙。",
            "善自爲身計，須傳活國方。"
        ],
        "title": "洪子中大卿同登遠碧樓歸來有詩",
        "id": "a8466e86-2634-4109-8733-88272c9e2cbf"
    },
    {
        "author": "戴復古",
        "paragraphs": [
            "柳似眠初起，梅雖老可觀。",
            "冰開春水活，風暖雪泥乾。",
            "得酒忘爲客，談詩不論官。",
            "無人知此意，一笑對黄冠。"
        ],
        "title": "濠州春日呈趙教授",
        "id": "b04eb766-63d3-40ea-9e63-57cd4a094ecb"
    },
    {
        "author": "戴復古",
        "paragraphs": [
            "前說建陽宰，古田今似之。",
            "難兄與難弟，能政更能詩。",
            "文字定交久，江湖識面遲。",
            "人傳花萼集，俱受水心知。"
        ],
        "title": "訪古田劉無競",
        "id": "fd60caa8-ee73-420f-beb4-586bf6778249"
    },
    {
        "author": "戴復古",
        "paragraphs": [
            "江水接淮水，扁舟去復回。",
            "客程官路柳，心事故園梅。",
            "活計魚千里，空言水一杯。",
            "石屏有茅屋，朝夕望歸來。"
        ],
        "title": "淮上回九江",
        "id": "be75b570-7fad-47ff-93bd-b49bdfaabfc2"
    },
    {
        "author": "戴復古",
        "paragraphs": [
            "臺幕三年最，雲霄萬里程。",
            "西山餞行色，南浦棹新晴。",
            "骨秀荆山璞，胸涵元氣英。",
            "更携扛鼎筆，祇合上蓬瀛。"
        ],
        "title": "送陳幼度運幹  其一",
        "id": "2a14f99a-8121-4d30-abde-729f420a2f3a"
    },
    {
        "author": "戴復古",
        "paragraphs": [
            "君是青雲料，吾當白髮年。",
            "駑駘傍騏驥，魚鳥各天淵。",
            "他日難忘處，寒宵不忍眠。",
            "挑燈雪窗下，共讀鴈奴篇。"
        ],
        "title": "送陳幼度運幹  其二",
        "id": "1abf5e4b-c7ca-46f0-b3a4-755fa9102ea6"
    },
    {
        "author": "戴復古",
        "paragraphs": [
            "聞說烏衣國，低連海上村。",
            "春來避霜雪，秋去長兒孫。",
            "華屋語如訴，故巢多不存。",
            "雙飛惱幽獨，紅袖有啼痕。"
        ],
        "title": "燕",
        "id": "11511d83-7c3f-4032-bb84-3bb75196aa9b"
    },
    {
        "author": "戴復古",
        "paragraphs": [
            "江漲行無路，西風又打頭。",
            "頗聞商婦怨，自作賈胡愁。"
        ],
        "title": "蘄口阻風務官點稅",
        "id": "035e80fd-80bc-41f9-a8ce-53e6bf03e759"
    },
    {
        "author": "戴復古",
        "paragraphs": [
            "郭外生涯少，城中糴米歸。",
            "種花無處賣，挑菜入籃稀。",
            "風撼傾欹屋，寒生藍縷衣。",
            "此翁何所樂，談笑傲輕肥。"
        ],
        "title": "郭外翁",
        "id": "07bce176-9601-473f-8e8b-6bd6e21a0519"
    },
    {
        "author": "戴復古",
        "paragraphs": [
            "一來陪勝踐，再到惜蹉跎。",
            "記得山中景，行尋竹外坡。",
            "天寒梅信早，海近鴈聲多。",
            "烟渚蒲洲外，時聞欵乃歌。"
        ],
        "title": "鄭南夫雲林隠居",
        "id": "5624b4a9-7566-438d-a1e5-5e82d07a9af3"
    },
    {
        "author": "戴復古",
        "paragraphs": [
            "鼎足當州縣，別來音問稀。",
            "故人俱顯達，吾道亦光輝。",
            "三鳳夢中見，孤鴻天外飛。",
            "應憐江海客，白首未成歸。"
        ],
        "title": "夢與趙用父王子文陳叔方相會甚款",
        "id": "bd21134a-228f-4c6b-8458-8c0e77db7db5"
    },
    {
        "author": "戴復古",
        "paragraphs": [
            "堂堂附郭縣，深遠半如村。",
            "能共斯民樂，渾忘太守尊。",
            "梅花高可折，橫浦撓無渾。",
            "欠與詩狂者，清談共一樽。"
        ],
        "title": "戲呈趙明府",
        "id": "291b7d27-3300-47cd-bfec-4e1eced29c37"
    },
    {
        "author": "戴復古",
        "paragraphs": [
            "一老今無恙，諸公昔與儔。",
            "隨時難苟合，懷道早歸休。",
            "苦似陶元亮，全如秦少游。",
            "筆端鋒銳別，有待續春秋。"
        ],
        "title": "訪曾雲巢",
        "id": "272ccfa1-7d6e-4c67-a703-7654f0aff7d5"
    },
    {
        "author": "戴復古",
        "paragraphs": [
            "天不雨霜雪，朝曦與暮霞。",
            "江梅遲臘蕊，巖桂更冬花。",
            "地暖宜爲客，時難重憶家。",
            "楚山當晚眺，歸興逐棲鴉。"
        ],
        "title": "冬暖",
        "id": "29cd2088-9409-44ba-98d2-29528ccdb2b0"
    },
    {
        "author": "戴復古",
        "paragraphs": [
            "才氣有如許，功名不可無。",
            "樂從閑歲月，養就大規模。",
            "雅志難諧俗，幽居喜並湖。",
            "君看蓮下藕，不與葉同枯。"
        ],
        "title": "許提幹湖上下築",
        "id": "5a493016-1b60-4f91-9986-afc0ffa0e88a"
    },
    {
        "author": "戴復古",
        "paragraphs": [
            "喬木無留影，殘花尚假妍。",
            "荒池蛙叫噪，破屋燕周旋。",
            "富貴偏多事，風流得幾年。",
            "牆東有寒士，書種世相傳。"
        ],
        "title": "見名園荒廢有感",
        "id": "bde92f2f-9c0a-4a5b-a5e5-7e2546dd8be2"
    },
    {
        "author": "戴復古",
        "paragraphs": [
            "亭下新池好，亭中古意存。",
            "欲通溪上路，遂闢竹邊門。",
            "自昔好賓客，相傳到子孫。",
            "會看司命鶴，時到種瓜園。"
        ],
        "title": "題黄仲文雙清亭",
        "id": "177c1d8d-5d31-456e-8758-615e2018e5c5"
    },
    {
        "author": "戴復古",
        "paragraphs": [
            "來訪藏春宅，因登靜寄堂。",
            "異香薰寶鼎，清樂送瑶觴。",
            "穿竹過花所，尋梅見海棠。",
            "白頭思往事，無語立斜陽。"
        ],
        "title": "靜寄孟運管招客皆藏春侍郎故人因與花翁孫季蕃話舊有感",
        "id": "8a7f343e-8834-48f3-9e14-01c189889eab"
    },
    {
        "author": "戴復古",
        "paragraphs": [
            "出郭斷虹雨，倚樓新鴈天。",
            "三盃古榕下，一笑菊花前。",
            "入市子魚貴，堆盤牡蠣鮮。",
            "山僧慣蔬食，清坐莫流涎。"
        ],
        "title": "莆中遇方□□邀出城買蠣而飲一僧同行",
        "id": "bd8f3d9f-0900-44b2-aad5-8739c95be282"
    },
    {
        "author": "戴復古",
        "paragraphs": [
            "顧影良堪笑，胡爲八尺長。",
            "蒼顔抗塵土，餓喙說興亡。",
            "竹雨先秋爽，松風生夜凉。",
            "愛尋湖上寺，留宿贊公房。"
        ],
        "title": "天竺訪明上座",
        "id": "8f2fc235-f21b-411f-82ac-435a71dcd1c4"
    },
    {
        "author": "戴復古",
        "paragraphs": [
            "面對一池荷，四旁楊柳坡。",
            "樹陰遮日少，屋敞受風多。",
            "疑是清凉國，暫爲安樂窩。",
            "人人爭避暑，老子自婆娑。"
        ],
        "title": "隆興度夏借東湖驛安下",
        "id": "4a586205-db46-4332-aab2-7e1a67c34220"
    },
    {
        "author": "戴復古",
        "paragraphs": [
            "十竹相依住，一官真漫爲。",
            "狂來裂軒冕，窮不顧妻兒。",
            "疾世吟孤憤，傷時賦五噫。",
            "高名應不朽，自作墓中碑。"
        ],
        "title": "挽趙縣尉",
        "id": "67bf6018-192d-44bd-9053-026995daa556"
    },
    {
        "author": "戴復古",
        "paragraphs": [
            "夜半金城破，身隨鐵馬飛。",
            "橫揮三尺劍，突出萬人圍。",
            "勇銳資神力，功名與願違。",
            "自能占氣數，終老著農衣。"
        ],
        "title": "張統制之子爲父求詩蘄州城破匹馬打圍而出能知數謂時不可爲",
        "id": "4f2976ab-958a-4132-be74-53dcb3683d70"
    },
    {
        "author": "戴復古",
        "paragraphs": [
            "雅志思行古，幽居不愛官。",
            "傾家爲義舉，竭力奉親歡。",
            "閲世開天鏡，藏身作瓦棺。",
            "聞知捐舘日，有夢跨金鞍。"
        ],
        "title": "挽趙縣丞",
        "id": "f3f58c22-dbf6-4443-81d9-0fea512e7a15"
    },
    {
        "author": "戴復古",
        "paragraphs": [
            "讀書不成事，何恨老山林。",
            "處世有容德，與人無諍心。",
            "友于兄弟樂，惠彼里閭深。",
            "細把豐碑讀，懷賢淚滿襟。"
        ],
        "title": "挽沙溪項公苔湖居士  其一",
        "id": "775fdd6a-af65-4935-a327-e27b2f4bc794"
    },
    {
        "author": "戴復古",
        "paragraphs": [
            "一曲苔湖上，深居萬竹間。",
            "自尋三徑樂，早得一身閑。",
            "异常异常循除水，林林夾屋山。",
            "傷心白雲際，遺跡尚班班。"
        ],
        "title": "挽沙溪項公苔湖居士  其二",
        "id": "7be362a7-ac30-4b68-b9e2-ee9b666e61dc"
    },
    {
        "author": "戴復古",
        "paragraphs": [
            "慶門今獨盛，舊族有光華。",
            "日坐不欺室，天興積善家。",
            "山林娛晚境，書史是生涯。",
            "手種堂前桂，君看身後花。"
        ],
        "title": "挽大溪姚祥叔即南",
        "id": "eb97494f-d171-41bb-b9a4-2137c44b91b6"
    },
    {
        "author": "戴復古",
        "paragraphs": [
            "博雅林夫子，隠居城市中。",
            "家貧書甚富，學苦字尤工。",
            "四海交名勝，諸文辨異同。",
            "阿戎談更好，端不負家風。"
        ],
        "title": "挽唐吉林詠道",
        "id": "81ba8c5b-9bc7-46e3-b2c0-285920ef569c"
    },
    {
        "author": "戴復古",
        "paragraphs": [
            "巴蜀何多事，賢能見一時。",
            "纔爲花縣宰，早受菊坡知。",
            "關外科民急，興元易帥遲。",
            "預曾陳利病，人不信蓍龜。"
        ],
        "title": "黎明府見示令叔顯謨開國墓誌求詩爲賦三首  其一",
        "id": "31e18f6a-c74a-4fe8-8aca-bbbbe1c33d5c"
    },
    {
        "author": "戴復古",
        "paragraphs": [
            "虜橫干戈密，官清財賦强。",
            "饑年無餓莩，亂後有金湯。",
            "五郡樹佳政，諸公交薦章。",
            "忠言動天聽，惜去把麾忙。"
        ],
        "title": "黎明府見示令叔顯謨開國墓誌求詩爲賦三首  其二",
        "id": "a7e76859-a624-4d82-a020-040dd05378e0"
    },
    {
        "author": "戴復古",
        "paragraphs": [
            "寄家苕霅上，萬里故鄉愁。",
            "未入金門奏，還爲玉局遊。",
            "孤忠徒耿耿，一病竟休休。",
            "爲國惜人物，凄然老淚流。"
        ],
        "title": "黎明府見示令叔顯謨開國墓誌求詩爲賦三首  其三",
        "id": "7a0c62aa-85f0-4901-9baf-a4b0460dbce8"
    },
    {
        "author": "戴復古",
        "paragraphs": [
            "亙古英靈在，顔回有後身。",
            "年纔十三歲，才過萬千人。",
            "學到由天悟，文高見理真。",
            "再生仍再夭，無路問鴻鈞。"
        ],
        "title": "族姪孫子榮之子神童顔老不幸短命而死哭之不足三詩以悼之  其一",
        "id": "2092f489-7a6c-4030-9a03-66f118ed0dde"
    },
    {
        "author": "戴復古",
        "paragraphs": [
            "昨應童科日，群兒立下風。",
            "丰姿傾衆目，文采動諸公。",
            "兩耳能兼聽，六經皆暗通。",
            "相期到楊晏，有始柰無終。"
        ],
        "title": "族姪孫子榮之子神童顔老不幸短命而死哭之不足三詩以悼之  其二",
        "id": "faff5e00-88e4-4e44-a57d-dbd38c28f29a"
    },
    {
        "author": "戴復古",
        "paragraphs": [
            "汝祖積陰德，汝翁多讀書。",
            "汝生天報施，汝死又何如。",
            "脩短有定數，賢愚莫問渠。",
            "冥官聞慟哭，還許再來無。"
        ],
        "title": "族姪孫子榮之子神童顔老不幸短命而死哭之不足三詩以悼之  其三",
        "id": "961818e5-afa0-43fd-bf77-c586912aed90"
    },
    {
        "author": "戴復古",
        "paragraphs": [
            "卜宅西湖上，花翁死亦榮。",
            "詼諧老方朔，曠達醉淵明。",
            "風月生前夢，歌詩身後名。",
            "風流不可見，腸斷玉簫聲。"
        ],
        "tags": [
            "西湖"
        ],
        "title": "孫季蕃死諸朝士葬之於西湖之上",
        "id": "0b9cf39e-e2a5-4414-bcfc-41becb7e0693"
    },
    {
        "author": "戴復古",
        "paragraphs": [
            "綠樹带朱實，驅禽費彈丸。",
            "獨先諸果熟，堪奉五侯餐。",
            "猩肉和瓊液，蠙珠走玉盤。",
            "同時得同賞，芍藥滿雕欄。"
        ],
        "title": "櫻桃",
        "id": "9b6cf936-49df-45fe-aaa3-9dd5141291d0"
    },
    {
        "author": "戴復古",
        "paragraphs": [
            "秋色無邊際，酬之以醉顔。",
            "亭高俯城郭，木闕見江山。",
            "勝踐園林古，好詩天地慳。",
            "范碑生羽翼，飛上畫屏間。"
        ],
        "title": "題清江臺",
        "id": "70fa953d-947e-43ed-ad86-ffb509c5278a"
    },
    {
        "author": "戴復古",
        "paragraphs": [
            "懇切金章奏，精誠玉帝知。",
            "稻粱民性命，豐歉國安危。",
            "苗秀方成實，雨來還及時。",
            "人能合天意，天亦順人爲。"
        ],
        "title": "江西壬辰秋大旱饑臨江守王幼學監簿極力救民癸巳夏不雨幾成荐餓監簿禱之甚切終有感於天  其一",
        "id": "4e017eb2-9527-49c9-a14a-28a4be1594ee"
    },
    {
        "author": "戴復古",
        "paragraphs": [
            "天續饑民命，神知太守心。",
            "驕暘化霖雨，六月借春陰。",
            "早稻先秋熟，晚田儲水深。",
            "去年饑欲死，不料到于今。"
        ],
        "title": "江西壬辰秋大旱饑臨江守王幼學監簿極力救民癸巳夏不雨幾成荐餓監簿禱之甚切終有感於天  其二",
        "id": "ff266396-4793-4f96-a50d-63c1432b256f"
    },
    {
        "author": "戴復古",
        "paragraphs": [
            "何郎好兄弟，愛我往來頻。",
            "人作交游看，情如骨肉親。",
            "茅庵思共隠，蕙帳暖生春。",
            "別後長相憶，寄書無便人。"
        ],
        "title": "懷何宏甫",
        "id": "fe1e59e1-0f31-41ac-a572-d733cc04a99b"
    },
    {
        "author": "戴復古",
        "paragraphs": [
            "行盡芙蓉徑，尋秋扣竹關。",
            "樓高納萬象，木落見群山。",
            "平野水雲際，畫橋烟雨間。",
            "紅塵城下路，只隔一湖灣。"
        ],
        "title": "題董侍郎山園",
        "id": "60585e24-6702-4f04-8904-81351be2b47e"
    },
    {
        "author": "戴復古",
        "paragraphs": [
            "一經傳世寶，說與子孫知。",
            "欲作久長計，毋忘禮義爲。",
            "黄金生悔吝，白璧有瑕疵。",
            "兼取龐公語，圖安不遺危。"
        ],
        "title": "蕭仲有遺經堂",
        "id": "034a5fd3-fc5a-4307-8063-c3a8247a05d1"
    },
    {
        "author": "戴復古",
        "paragraphs": [
            "筆端有神助，句法自天成。",
            "風撼瀟湘覆，江空雪月明。",
            "苦吟非草草，妙趣若平平。",
            "李杜詩壇上，爲君題姓名。"
        ],
        "title": "讀嚴粲詩風撼瀟湘覆江空雪月明以其一聯隠括爲對",
        "id": "4863ca62-77ac-4746-a0db-583cfb05757a"
    },
    {
        "author": "戴復古",
        "paragraphs": [
            "地僻民風古，雨晴天氣新。",
            "空山豎奇石，喬木墮枯薪。",
            "深入千崖路，多逢百歲人。",
            "繁華凋性命，寂寞可全真。"
        ],
        "title": "舂陵山中",
        "id": "cca8999f-79e4-485c-83b9-d16faf4dfe25"
    },
    {
        "author": "戴復古",
        "paragraphs": [
            "渺渺長淮路，秋風落木悲。",
            "乾坤限南北，胡虜迭興衰。",
            "志士言機會，中原入夢思。",
            "江湖好山色，都在夕陽時。"
        ],
        "title": "淮上寄趙茂實",
        "id": "5d4921ff-b9c9-45f7-bbce-4f85e9131bee"
    },
    {
        "author": "戴復古",
        "paragraphs": [
            "水湧孤峰出，波深日夜聞。",
            "重巖戍鐵屋，雙塔礙行雲。",
            "天地八窗迥，江淮兩岸分。",
            "登臨多感慨，北鴈又成群。"
        ],
        "title": "金山",
        "id": "2be73a0e-72e5-4c63-8919-bc7ff628e61f"
    },
    {
        "author": "戴復古",
        "paragraphs": [
            "江接海冥冥，山連島樹青。",
            "似非人境界，宜有佛宮庭。",
            "藏壓蟠龍宅，潮渰瘞鶴銘。",
            "西巖更清絕，心與酒俱醒。"
        ],
        "title": "焦山",
        "id": "7ba2fb74-eec9-446d-8442-bb02ffb25720"
    },
    {
        "author": "戴復古",
        "paragraphs": [
            "細把南枝看，百花無此奇。",
            "夜深鍾月魄，□□□□□。",
            "古樹龍其似，寒香蝶不知。",
            "幽蘭開亦早，二妙喜同時。"
        ],
        "title": "梅花",
        "id": "230e9b05-9df0-4557-8046-6659f307abe6"
    },
    {
        "author": "戴復古",
        "paragraphs": [
            "千載周公瑾，如其在目前。",
            "英風揮羽扇，烈火破樓船。",
            "白鳥滄波上，黄州赤壁邊。",
            "長江酹明月，更憶老坡仙。"
        ],
        "tags": [
            "长江"
        ],
        "title": "赤壁",
        "id": "b4aa9280-fcd0-435e-917c-e61c563eeded"
    },
    {
        "author": "戴復古",
        "paragraphs": [
            "八十雲巢老，諸公舊典刑。",
            "心情古井水，輩行曉天星。",
            "身健登高閣，眼明書六經。",
            "嘗聞薦遺逸，何以報朝廷。"
        ],
        "title": "曾雲巢年八十聰明不衰小楷寫六經家有小樓日登覽不倦諸監司嘗薦遺逸",
        "id": "2182e80c-8297-4b99-bbb7-5dfe8e989381"
    },
    {
        "author": "戴復古",
        "paragraphs": [
            "一狂兼一懶，窮到白頭年。",
            "客路偏躭酒，詩囊不貯錢。",
            "吟邊忘世故，醉裏樂吾天。",
            "不答諸公問，何如孟浩然。"
        ],
        "title": "醉吟",
        "id": "b1b964df-e217-4ad1-8e4a-476cd2d9b8c5"
    },
    {
        "author": "戴復古",
        "paragraphs": [
            "日用無非道，人心實在平。",
            "果能行實學，何必問虛名。",
            "草木隨時態，江山無世情。",
            "晚來溪雨歇，一段夕陽明。"
        ],
        "title": "次韵胡公權",
        "id": "af764e34-726e-45e5-88f5-128460ec35f0"
    },
    {
        "author": "戴復古",
        "paragraphs": [
            "道者日高卧，清風隔世塵。",
            "鳳麟不可見，猿鳥自相親。",
            "山木輪囷古，茶花冷淡春。",
            "草荒門外路，常怕有來人。"
        ],
        "title": "同安子順訪茅庵道人鳳凰麒麟不可見道人語也",
        "id": "b141683c-f873-4b65-bde8-caed2023143e"
    },
    {
        "author": "戴復古",
        "paragraphs": [
            "佳士欣相識，吟邊問姓名。",
            "官爲三語掾，詩到五言城。",
            "野客可憐我，故人煩寄聲。",
            "白頭歸故隠，秋後會群英。"
        ],
        "title": "法曹羅立之酒邊舉數首皆僕故人爲我寄聲",
        "id": "77dbb2e5-590c-4321-a9cf-5abe0e44d76c"
    },
    {
        "author": "戴復古",
        "paragraphs": [
            "琴劍長爲客，詩書欠策勳。",
            "老來臨鏡懶，愁裏把盃勤。",
            "北鴈寒離塞，秋鷹健拂雲。",
            "物情能奮發，人不解超群。"
        ],
        "title": "爲客",
        "id": "27c04bef-220c-4963-be32-647491e72815"
    },
    {
        "author": "戴復古",
        "paragraphs": [
            "廣東經略使，今古幾人賢。",
            "陛下用一士，民間有二天。",
            "清風排瘴雨，廉德照貪泉。",
            "龍節生光彩，鸞車奏凱旋。"
        ],
        "title": "彭繡使平叛卒後除經略小詩陳利害  其一",
        "id": "b4afba19-a0c7-4907-877f-1b873db03695"
    },
    {
        "author": "戴復古",
        "paragraphs": [
            "斬蛟移鰐後，近水有驚鱗。",
            "閫外尚多事，幕中無一人。",
            "佩韋防狷急，强飯養精神。",
            "羅致賢能士，仍須藻鑑真。"
        ],
        "title": "彭繡使平叛卒後除經略小詩陳利害  其二",
        "id": "d59be7a4-e693-4196-85d9-c47c60fa6ec4"
    },
    {
        "author": "戴復古",
        "paragraphs": [
            "乳虎戀巢穴，窮猿失木悲。",
            "早須思一著，先要釋群疑。",
            "豪傑通心腹，人民無怨咨。",
            "御軍明紀律，威愛貴兼施。"
        ],
        "title": "彭繡使平叛卒後除經略小詩陳利害  其三",
        "id": "77f3a71c-f50b-4c1a-b297-1d2384de66dc"
    },
    {
        "author": "戴復古",
        "paragraphs": [
            "吟邊逢李白，談笑亦風流。",
            "相對各青眼，安知有白頭。",
            "兩家窮活計，四海老交游。",
            "不負雲山約，同登百尺樓。"
        ],
        "title": "會李擇之其父名丙字南仲著丁未錄丙申錄",
        "id": "13a22bee-fc80-4fa4-bdf3-f3ef3f6314cf"
    },
    {
        "author": "戴復古",
        "paragraphs": [
            "道傍誰氏舘，□我坐開樽。",
            "翁嫗出迎客，兒童爲掃門。",
            "好花生竹所，流水浸雲根。",
            "儻遂卜隣約，爲農老此村。"
        ],
        "title": "道傍館",
        "id": "2efd4535-b7f6-41ab-9d5b-31296123a301"
    },
    {
        "author": "戴復古",
        "paragraphs": [
            "落盡一林月，山中夜半歸。",
            "驚行群犬吠，破暗一螢飛。",
            "舉我赤藤杖，敲君白板扉。",
            "興來眠不得，吟到曉星稀。"
        ],
        "title": "山中夜歸",
        "id": "7e6a4741-5a31-47e2-9961-06ac3b2c52b0"
    },
    {
        "author": "戴復古",
        "paragraphs": [
            "瀟灑數椽屋，旋營花竹坡。",
            "心寬忘地窄，亭小得山多。",
            "共賞春晴好，其如客醉何。",
            "棲鸞將遠舉，寧久盼庭柯。"
        ],
        "title": "題春山李基道小園",
        "id": "89206120-fe2d-48ee-93b3-4ecaa20321c1"
    },
    {
        "author": "戴復古",
        "paragraphs": [
            "東軒亦瀟灑，春晚雨晴時。",
            "喜鵲立門限，飛花落硯池。",
            "青山解留客，綠竹遍題詩。",
            "一點歸心動，夜來聞子規。"
        ],
        "title": "東軒",
        "id": "8ecc124f-7de8-40c3-a5ee-cb5c3844372d"
    },
    {
        "author": "戴復古",
        "paragraphs": [
            "宿此屋頭閣，瓦窗通月明。",
            "夜深鸜鵒噪，人靜桔槔聲。",
            "村落有古意，田園關客情。",
            "儒衣成底事，所得是虛名。"
        ],
        "title": "宿農家",
        "id": "6a497bfc-534d-43db-a705-8a33f7d8d83e"
    },
    {
        "author": "戴復古",
        "paragraphs": [
            "士元堂上坐，千載仰清規。",
            "百里宜民政，數篇懷古詩。",
            "江連杜甫墓，水落蔡倫池。",
            "公暇登臨處，寧無憶我時。"
        ],
        "title": "寄耒陽令嚴坦叔",
        "id": "59958bf2-227f-40b6-948e-5d24f386b953"
    },
    {
        "author": "戴復古",
        "paragraphs": [
            "今虜既亡後，中間消息稀。",
            "山河誰是主，豪傑故乘機。",
            "喜報三京復，旋聞二趙歸。",
            "此行關大義，天意忍相違。"
        ],
        "title": "所聞",
        "id": "b0e8bb00-b6c8-469f-a935-adaa87945ac2"
    },
    {
        "author": "戴復古",
        "paragraphs": [
            "烹羶會賓客，花酒一時來。",
            "愁逐歌聲散，心隨笑口開。",
            "飲疑金盞漏，醉到玉山頹。",
            "借問歡娛地，相逢能幾回。"
        ],
        "title": "胡倅送羊烹以會客",
        "id": "f2f43eaa-b56e-4599-90c6-888eec7c9030"
    },
    {
        "author": "戴復古",
        "paragraphs": [
            "朴直存吾道，一心唯向公。",
            "知非巧宦者，直有古人風。",
            "行志非爲矯，潔身能固窮。",
            "如何有廉吏，不入薦書中。"
        ],
        "title": "寄清流王令君",
        "id": "594724f4-8066-43d2-ae59-5f1346af678e"
    },
    {
        "author": "戴復古",
        "paragraphs": [
            "焚香拜天貺，滿眼是瑰琦。",
            "臘月雪三尺，春風梅數枝。",
            "登樓忘老態，對酒展秋眉。",
            "爭唱陽春曲，山翁醉不知。"
        ],
        "title": "生朝對雪張子善有詞爲壽",
        "id": "5a924b58-106e-4791-b6c1-d3b6c8a4ca1b"
    },
    {
        "author": "戴復古",
        "paragraphs": [
            "津頭曉步落潮痕，行盡蒲根到柳根。",
            "鴈影參差半江月，鷄聲咿喔數家村。",
            "求魚看下連筒釣，乞火聽敲隣舍門。",
            "料得錦城無此景，欲將圖畫寄王孫。"
        ],
        "title": "江濱曉步",
        "id": "82ce9ce7-c53e-4a2c-b6b2-a6e8f5d7db33"
    },
    {
        "author": "戴復古",
        "paragraphs": [
            "倚遍南樓更鶴樓，小亭瀟洒最宜秋。",
            "接天烟浪來三峽，隔岸樓臺又一州。",
            "豪傑不生機事息，古今無盡大江流。",
            "凭欄日暮懷鄉國，崔顥詩中舊日愁。"
        ],
        "title": "鄂渚烟波亭",
        "id": "8b124a56-8c33-4b02-90df-8b9be5e27c13"
    },
    {
        "author": "戴復古",
        "paragraphs": [
            "寄聲說與尋梅者，不在山邊即水涯。",
            "又恐好枝爲雪壓，或生幽處被雲遮。",
            "蜂黄塗額半含蕊，鶴膝翹空疎带花。",
            "此是尋梅端的處，折來須付與詩家。"
        ],
        "title": "寄尋梅",
        "id": "a36ed6ec-d4b8-4d7e-8d72-b9908bda424b"
    },
    {
        "author": "戴復古",
        "paragraphs": [
            "東風入仗慶雲翔，百辟朝元奉玉皇。",
            "一代安危寄黄髮，群生枯瘁轉青陽。",
            "梅花結果調勳鼎，柏葉宜年上壽觴。",
            "宰相黑頭天子聖，頼公同與措時康。"
        ],
        "title": "辛未元日上樓參政攻媿齋先生",
        "id": "8a80f17e-5f99-442c-989a-ef46c2db6261"
    },
    {
        "author": "戴復古",
        "paragraphs": [
            "野人何得以詩鳴，落魄騎馿走帝京。",
            "白髮半頭驚歲月，虛名一日動公卿。",
            "頗思湖上春風約，不柰樓頭夜雨聲。",
            "柳外斷雲篩日影，試聽幽鳥話新晴。"
        ],
        "title": "春日二首呈黄子邁大卿  其一",
        "id": "8f39e023-7b97-499a-9c73-3b47f11e78cb"
    },
    {
        "author": "戴復古",
        "paragraphs": [
            "帝里風光二月新，西湖幾隊踏青人。",
            "杏花時節偏饒雨，楊柳門牆易得春。",
            "或是或非塵裏事，無窮無達醉中身。",
            "五陵年少誇豪舉，寂寞詩家戴叔倫。"
        ],
        "tags": [
            "西湖"
        ],
        "title": "春日二首呈黄子邁大卿  其二",
        "id": "8d47373b-b348-467d-9abe-3452171ec011"
    },
    {
        "author": "戴復古",
        "paragraphs": [
            "赤符新領舊乾坤，多謝君王問故人。",
            "暫作客星侵帝座，終爲漁父老江濱。",
            "層臺不啻幾千仞，直釣何曾挂一鱗。",
            "莫道羊裘欠圖畫，丹青難寫子陵真。"
        ],
        "title": "釣臺",
        "id": "8aaa3b86-da0f-4e26-ac56-903710dcdc55"
    },
    {
        "author": "戴復古",
        "paragraphs": [
            "宛如公幹卧漳濱，枕上窮吟過一春。",
            "遣病每懷詩眷屬，訪醫因問藥君臣。",
            "鑽龜小卜占災數，覽鏡羸形類別人。",
            "寄語霅川賢太守，新詩莫厭話愁頻。"
        ],
        "title": "寄湖州楊伯子監丞",
        "id": "0c931bb4-1e41-435c-bb94-61e2655c788d"
    },
    {
        "author": "戴復古",
        "paragraphs": [
            "人生安分即逍遥，莫向明時歎不遭。",
            "赫赫幾時還寂寂，閑閑到底勝勞勞。",
            "一心似水惟平好，萬事如棋不著高。",
            "王謝功名有遺恨，爭如劉阮醉陶陶。"
        ],
        "title": "飲中達觀",
        "id": "36e9733f-49eb-4d53-b101-64db5ccccfd0"
    },
    {
        "author": "戴復古",
        "paragraphs": [
            "孤標粲粲壓群葩，獨占春風管歲華。",
            "幾樹參差江上路，數枝裝點野人家。",
            "冰池照影何須月，雪岸聞香不見花。",
            "絕似林間隠君子，自從幽處作生涯。"
        ],
        "title": "梅",
        "id": "87eb1f97-87bd-4b4d-8f68-2ccc41af6dcf"
    },
    {
        "author": "戴復古",
        "paragraphs": [
            "不特來觀德慶碑，江山勝槩六朝遺。",
            "興亡了不關吾事，登覽胡爲作許悲。",
            "梅爲有香奇似雪，酒能無悶妙於詩。",
            "蕭蕭綠竹無人愛，留取雲稍待鳳來。"
        ],
        "title": "清凉寺有懷真翰林運使之來",
        "id": "e054bfcc-58e4-48f5-9590-0b573ef4f86e"
    },
    {
        "author": "戴復古",
        "paragraphs": [
            "踏破白雲登上方，自嫌塵土涴禪床。",
            "千山月色令人醉，半夜梅花入夢香。",
            "深谷不妨春到早，老僧殊爲客來忙。",
            "山童懶慣勞呼喚，自拗枯松煮朮湯。"
        ],
        "title": "覺慈寺",
        "id": "fa90b5b1-ea9c-4db3-9811-f698c534d08f"
    },
    {
        "author": "戴復古",
        "paragraphs": [
            "豈說從來用處難，出乘五馬看廬山。",
            "鳳凰覽德下千仞，虎豹憎人上九關。",
            "持論太高天動色，憂時未老鬢先斑。",
            "平生風節誰其似，汲黯朱雲伯仲間。"
        ],
        "tags": [
            "庐山"
        ],
        "title": "寄復齋陳寺丞二首  其一",
        "id": "8eb5bd80-8e96-4893-b06b-d1d7f2c79af5"
    },
    {
        "author": "戴復古",
        "paragraphs": [
            "長憶西灣繫小舟，野人曾伴使君游。",
            "夜浮星子邀明月，雨對廬君說好秋。",
            "坐擁紅粧磨寶硯，醉歌赤壁寫銀鈎。",
            "當時一段風流事，翻作相思一段愁。"
        ],
        "title": "寄復齋陳寺丞二首  其二",
        "id": "00561de8-da09-48c1-a3a1-acce9aa02dfe"
    },
    {
        "author": "戴復古",
        "paragraphs": [
            "鴈叫淮南欲雪天，倚樓無味抱愁眠。",
            "算從滄海白雲際，行到黄州赤壁邊。",
            "萬事忌於懷壯志，一生窮爲聳吟肩。",
            "鬢間白者休教鑷，要使天知老可憐。"
        ],
        "title": "黄州偶成",
        "id": "12aef7a1-c429-4a89-836e-f14e4bd1eda6"
    },
    {
        "author": "戴復古",
        "paragraphs": [
            "堂堂大節在朝廷，名重當時太華輕。",
            "乾道君臣千載遇，先生議論九重驚。",
            "人歌黄霸思遺愛，我頌朱雲有直聲。",
            "一瓣清香拜圖像，英風凜凜尚如生。"
        ],
        "title": "題泉州王梅溪先生祠堂徐竹隠直院謂梅溪古之遺直渡江以來一人而已",
        "id": "f95a3e74-00bd-49fe-ac89-a9ee6ed5dbdd"
    },
    {
        "author": "戴復古",
        "paragraphs": [
            "高談可聽用心幽，灼見此翁非俗流。",
            "鞍馬破家還避世，田園得地肯封侯。",
            "開窗脩竹無由俗，繞屋青山總是秋。",
            "門外短籬看亦好，黄金菊間碧牽牛。"
        ],
        "title": "無爲山中鄭老家",
        "id": "fd1514f3-1b78-4929-bf82-2486f09418b0"
    },
    {
        "author": "戴復古",
        "paragraphs": [
            "鏡中雙鬢已非鴉，身在江湖心在家。",
            "道路飄零如柳絮，山川迤邐近梅花。",
            "客行有債頻沽酒，老怕無眠戒飲茶。",
            "昨夜夢歸滄海上，釣竿橫插鴈邊沙。"
        ],
        "title": "南康縣用東坡留題韵",
        "id": "ee3e08af-4018-40fb-bb3d-ee085c73387b"
    },
    {
        "author": "戴復古",
        "paragraphs": [
            "憶昨楓橋既語離，何期千里又相隨。",
            "太湖不見鴟夷子，秋浦同尋杜牧之。",
            "燈火船窗深夜話，江山客路早冬詩。",
            "人間草木空無數，除却梅花莫我知。"
        ],
        "tags": [
            "太湖"
        ],
        "title": "李季允侍郎舟中",
        "id": "01346466-fe7c-4668-b7aa-cc3f95440a83"
    },
    {
        "author": "戴復古",
        "paragraphs": [
            "致身雖自文章選，經世尤高政事科。",
            "以若所爲即伊呂，使其不遇亦丘軻。",
            "長沙地窄儒衣闊，明月池乾春水多。",
            "天以一賢私一路，其如四海九州何。"
        ],
        "title": "湖南見真帥",
        "id": "03985419-344c-4fed-b81f-5f24e65b3a40"
    },
    {
        "author": "戴復古",
        "paragraphs": [
            "去年憶訪潘懷縣，樽俎風流主意饒。",
            "爆竹聲中度殘歲，華燈影裏醉元宵。",
            "春風又起觀梅興，野客仍煩折簡招。",
            "預想張園尋故事，插花秉燭過溪橋。"
        ],
        "title": "永新宰潘仁叔再約觀梅",
        "id": "3afd41d4-95af-4459-8981-41cb648316af"
    },
    {
        "author": "戴復古",
        "paragraphs": [
            "山靈未許到天池，又作西林一宿期。",
            "寺是晉時陶侃宅，記傳隋代率更碑。",
            "山椒雲氣易爲雨，客子情懷多費詩。",
            "暫借蒲團學禪寂，茶烟飛繞鬢邊絲。"
        ],
        "tags": [
            "庐山"
        ],
        "title": "廬山  其一",
        "id": "b77fc150-2edf-4346-825d-071968c2afa2"
    },
    {
        "author": "戴復古",
        "paragraphs": [
            "道人問我看廬山，地上爭如閣上看。",
            "呈露千峰秋落木，雕鎪萬象客凭欄。",
            "靜中見得天機妙，閑裏回觀世路難。",
            "管領風光有微憾，桂花香裏酒瓶乾。"
        ],
        "tags": [
            "庐山"
        ],
        "title": "廬山  其二",
        "id": "95078829-ea9d-4280-9e4e-34d55f605b9e"
    },
    {
        "author": "戴復古",
        "paragraphs": [
            "擁鼻行吟上下廊，今宵又宿贊公房。",
            "松摇半夜風聲壯，桂染中秋月色香。",
            "白石清泉聞笑語，名山大澤出文章。",
            "老夫甘作無名者，不逐紛紛舉子忙。"
        ],
        "tags": [
            "庐山"
        ],
        "title": "廬山  其三",
        "id": "398a2321-522c-4edd-bfb8-511fb8ec04e9"
    },
    {
        "author": "戴復古",
        "paragraphs": [
            "乘鸞不見李騰空，試與尋真訪故宮。",
            "黄葉堆邊覓行路，紫烟深處望仙蹤。",
            "眼高天近千山上，身共雲棲一壑中。",
            "九疊屏風三疊水，更無詩句可形容。"
        ],
        "tags": [
            "庐山"
        ],
        "title": "廬山  其四",
        "id": "b5a1469e-9ace-44c5-a258-d4d0c1a69a73"
    },
    {
        "author": "戴復古",
        "paragraphs": [
            "憶見堤邊種柳初，重來高樹滿東湖。",
            "交游太半入鬼錄，歌醉一時逢酒徒。",
            "夜雨總成流水去，春風能免落花無。",
            "經行孺子亭邊路，猶有沙鷗識老夫。"
        ],
        "title": "豫章東湖感舊",
        "id": "a5c6821b-75ad-48e9-884e-56c3e957fd40"
    },
    {
        "author": "戴復古",
        "paragraphs": [
            "汝在何鄉何姓名，路途凡百愛惺惺。",
            "衣裳脫著勤收管，飲食烹炰貴潔馨。",
            "每遇歇時尋竹所，須教宿處近旗亭。",
            "吾家僮約無多事，辦取小心供使令。"
        ],
        "title": "僮約",
        "id": "ac72fb90-6269-44fe-b9c1-850d32392585"
    },
    {
        "author": "戴復古",
        "paragraphs": [
            "聯騎來尋失馬翁，相期投宿此山中。",
            "一庭花影三更月，萬壑松聲半夜風。",
            "共把酒杯眠不得，劇談世事恨無窮。",
            "明朝莫使兒童見，倘有江船吾欲東。"
        ],
        "title": "同鄭子野訪王隠居",
        "id": "160a4f01-2e1b-49d6-8564-7b8e9f604951"
    },
    {
        "author": "戴復古",
        "paragraphs": [
            "簦笠相隨走路岐，一春不換舊征衣。",
            "雨行山崦黄泥坂，夜扣田家白板扉。",
            "身在亂蛙聲裏睡，心從化蝶夢中歸。",
            "鄉書十寄九不達，天北天南鴈自飛。"
        ],
        "title": "夜宿田家",
        "id": "607ca7e5-8670-4961-ad7a-2966de92eebd"
    },
    {
        "author": "戴復古",
        "paragraphs": [
            "方丈蓬萊去渺茫，天台祇在白雲傍。",
            "羽衣金策群仙過，珠閣瓊樓八桂香。",
            "采藥有時逢道侶，挑包遇夜宿僧房。",
            "寒山拾得如相見，指點人間笑幾場。"
        ],
        "title": "送蒙齋兄長游天台二首  其一",
        "id": "b010a68b-7740-4b39-9fe2-c24d6b7999d3"
    },
    {
        "author": "戴復古",
        "paragraphs": [
            "山林勝處說天台，仙佛多從此地棲。",
            "司馬八篇通道妙，豐干一語指人迷。",
            "時逢好酒從容飲，莫把新詩取次題。",
            "白日看雲思我否，惠連無分共攀躋。"
        ],
        "title": "送蒙齋兄長游天台二首  其二",
        "id": "42323cb1-23ed-4289-9044-02b5708995af"
    },
    {
        "author": "戴復古",
        "paragraphs": [
            "乞得新晴賦晚霞，出門無路欲乘槎。",
            "憂風憂雨動經月，足食足衣能幾家。",
            "一飯共君烹瓠葉，三杯無處看荷花。",
            "自成鼓吹喧朝夕，輸與東湖兩部蛙。"
        ],
        "title": "豫章巨浸呈陳幼度提幹",
        "id": "275b13c4-a8b5-4e22-a66f-44150d8bab99"
    },
    {
        "author": "戴復古",
        "paragraphs": [
            "朅來問訊病維摩，花滿溪堂竹滿坡。",
            "髮禿齒危俱老矣，人高詩苦柰窮何。",
            "四山便是清凉國，一室可爲安樂窩。",
            "猶有憂時兩行淚，臨風揮灑濕藤蘿。"
        ],
        "title": "訪趙東野",
        "id": "3833a19a-546b-43fb-bc28-68e91966363a"
    },
    {
        "author": "戴復古",
        "paragraphs": [
            "妙手能移造化功，壺中幻出九華峰。",
            "山雖云小能棲鳳，水不求深貴有龍。",
            "事紀淮南千古勝，記成嘉泰八年冬。",
            "先生不用賦招隠，辦了功名訪赤松。"
        ],
        "title": "方孚若真□宅堂前池上作淮南小山題詠者甚多見其詩軸次韵",
        "id": "7bbeabe1-a1e0-4577-b18a-92af715eeaea"
    },
    {
        "author": "戴復古",
        "paragraphs": [
            "不羨君爲花縣宰，羨君日坐漪嵐堂。",
            "有時酒興兼詩興，無限山光與水光。",
            "百姓熙熙知教化，群胥凜凜對風霜。",
            "公餘置酒看桃李，醉倒花前客自狂。"
        ],
        "tags": [
            "庐山"
        ],
        "title": "江州德化縣漪嵐堂盡得廬山之勝醉中作此呈趙明府",
        "id": "46c4b098-ed2a-4daf-9809-2788e2755301"
    },
    {
        "author": "戴復古",
        "paragraphs": [
            "玉關人老鬢絲新，千里長城在一身。",
            "氣使黄金結豪傑，手揮白羽靜風塵。",
            "山河四望亭中景，桃李一開天下春。",
            "鄉日滿城騎戰馬，而今四野盡耕民。"
        ],
        "title": "廬州帥李仲詩春風亭會客有塵字韵詩和者甚多韵拘無好語",
        "id": "d8a2eb7a-fd91-4de9-96c5-0e3fea53d1ca"
    },
    {
        "author": "戴復古",
        "paragraphs": [
            "折柳亭前送故人，平沙留得馬蹄痕。",
            "雲生渡北迷行路，烟起江南認別村。",
            "恨不與君同上道，歸來無伴自開樽。",
            "西樓獨倚黄昏月，欲倩飛鴻寄斷魂。"
        ],
        "title": "送滕審言歸長沙別無聊",
        "id": "5e8b0b16-48fb-4024-8556-51e1f3c583fd"
    },
    {
        "author": "戴復古",
        "paragraphs": [
            "大抵吾曹臭味同，留歡卜夜莫匆匆。",
            "一亭景物冰壺上，萬里乾坤玉鏡中。",
            "疎柳無心挂明月，敗荷有恨倚西風。",
            "吟家舊日張公子，千首詩成句句工。"
        ],
        "title": "張仁仲提幹衡陽冰壺亭燕客",
        "id": "985f4b18-72e9-41cf-ae62-e1d2e2cfb73a"
    },
    {
        "author": "戴復古",
        "paragraphs": [
            "出郭風光便不同，轉頭猶恨去匆匆。",
            "維舟別岸鴉啼後，倚柂澄江鴈影中。",
            "向老客懷驚歲月，乍寒天氣轉霜風。",
            "冰壺亭上人如玉，謾寄篇詩不暇工。"
        ],
        "title": "別後舟中用前韵",
        "id": "061a02c8-945b-4144-b7ef-9a71bdfd45e8"
    },
    {
        "author": "戴復古",
        "paragraphs": [
            "巍然華屋似凌歊，下際滄溟上九霄。",
            "萬頃波濤浴蟾兔，一天星斗轉魁杓。",
            "征鴻有感人飄泊，宿鶴無聲夜寂寥。",
            "誰似風流楊叔子，登臨□□□□□。"
        ],
        "title": "海月星天之觀",
        "id": "06c08ecf-2da3-43f5-900e-b89236c7b9b7"
    },
    {
        "author": "戴復古",
        "paragraphs": [
            "杜陵之後有孫耒，自守詩家法度嚴。",
            "秀骨可仙官况薄，高情追古俗人嫌。",
            "起看星斗夜推枕，爲愛江山寒捲簾。",
            "飽喫梅花吟更好，錦囊雖富不傷廉。"
        ],
        "title": "杜子野主簿約客賦一詩爲贈與僕一聯云生就石橋羅漢面吟成雪屋閬仙詩",
        "id": "a3487f4b-e74e-4e62-aeb3-17f05264a3c4"
    },
    {
        "author": "戴復古",
        "paragraphs": [
            "村南村北晒簑衣，好是雲開日出時。",
            "太守少寬憂世志，野人爲賦喜晴詩。",
            "兩岐瑞麥黄金實，八繭吳蠶白雪絲。",
            "政事端知合天意，雨暘還亦順人爲。"
        ],
        "title": "楊伯子監丞霅川久雨得晴爲喜",
        "id": "f4d472c3-3847-43a2-b248-d283b6949d72"
    },
    {
        "author": "戴復古",
        "paragraphs": [
            "千兵喝賞黄金盡，六月臨戎白刃寒。",
            "慷慨丈夫爲事別，太平人物濟時難。",
            "誰言江左無王謝，今喜軍中有范韓。",
            "漢節梅花留不住，借君一劍斬樓蘭。"
        ],
        "title": "提刑彭仲節平叛卒",
        "id": "91743552-eb96-4b9e-b237-719ea5b4ce61"
    },
    {
        "author": "戴復古",
        "paragraphs": [
            "諸亭環立一湖灣，區界無多眼界寬。",
            "蒼石傳爲僞劉物，綠波曾浴葛仙丹。",
            "兩邊堤樹四時碧，一片冰壺六月寒。",
            "咫尺雲烟接滄海，須知此地有龍蟠。"
        ],
        "title": "中秋李漕冰壺燕集",
        "id": "75f2c5d0-516e-4874-9a93-7d8cf7a25d6b"
    },
    {
        "author": "戴復古",
        "paragraphs": [
            "天近剛風吹面寒，繡衣玉立白雲間。",
            "滄波萬頃海南海，翠碧幾重山外山。",
            "自覺登臨無限意，誰思富貴不如閑。",
            "前峰若箇神仙宅，指點烟霞見一斑。"
        ],
        "title": "李計使領客游白雲景泰",
        "id": "f4c0d530-0aeb-4360-94ed-40008c735022"
    },
    {
        "author": "戴復古",
        "paragraphs": [
            "角巾私第自逍遥，諸老之中此老高。",
            "無可柰何懷印綬，甚非得已用弓刀。",
            "風生玉帳千兵肅，天落金牌一札褒。",
            "緩急經心護鄉井，生憎兒輩說功勞。"
        ],
        "title": "菊坡崔參政說平叛卒不得已拜經略之命豈敢言功",
        "id": "e2226240-c363-410c-8626-da1839dbeb85"
    },
    {
        "author": "戴復古",
        "paragraphs": [
            "行盡松坡與竹坡，沿溪窈窕上巖阿。",
            "山深每恨客來少，寺近莫教僧到多。",
            "但覺洞中人不老，不知雲外事如何。",
            "邊頭又報真消息，靼使來朝乞講和。"
        ],
        "title": "題處士黄公山居",
        "id": "c0c8f5aa-3ff5-4707-84e9-b2223b652268"
    },
    {
        "author": "戴復古",
        "paragraphs": [
            "勝概何妨近市廛，紅塵疎處著三椽。",
            "數重青嶂橫天末，一道澄江在眼前。",
            "海浪浴紅朝出日，樹林堆碧晚生烟。",
            "請君分付堤邊石，莫使漁翁來繫船。"
        ],
        "title": "題何季湧江亭",
        "id": "32cbab66-c598-4d55-a718-253311befd47"
    },
    {
        "author": "戴復古",
        "paragraphs": [
            "識得潮陽鍾子洪，今人可想古人風。",
            "文章有氣吞餘子，天地無情負此翁。",
            "問舍求田非細事，參禪學佛見新功。",
            "欲知別後真消息，莫惜頻書寄海鴻。"
        ],
        "title": "別鍾子洪",
        "id": "8339e647-1bb2-44f2-b7f9-9f94a8c4d8eb"
    },
    {
        "author": "戴復古",
        "paragraphs": [
            "一生飄泊老江湖，今日別公歸故廬。",
            "此去怕無相見日，因風或有寄來書。",
            "雲烟過眼時時變，草樹驚秋夜夜疎。",
            "人物似公能幾輩，不知天下竟何如。"
        ],
        "title": "再賦惜別呈李實夫運使",
        "id": "4c319958-3bed-4286-a329-0cf5154d0161"
    },
    {
        "author": "戴復古",
        "paragraphs": [
            "少年行脚白頭歸，不負平生汗漫期。",
            "望斷海山雲漠漠，愁生江路草離離。",
            "一篇王粲登樓賦，幾首巴陵送別詩。",
            "獨倚篷窗無意緒，瓦盆傾酒憶金巵。"
        ],
        "title": "蕭學易何季皋和作別詩佳甚再用前韵",
        "id": "480596a4-341d-4cf9-80c5-4948fbcff5cb"
    },
    {
        "author": "戴復古",
        "paragraphs": [
            "一臺中立鬰蒼蒼，四面山光接水光。",
            "潮信往來知氣候，黿精出沒兆災祥。",
            "烟生茶竈僧留款，風展蒲帆客去忙。",
            "白髮東坡在何許，兩行遺墨照琳琅。"
        ],
        "title": "靈洲",
        "id": "cd692250-b03c-4348-b22a-d5053a0ab2e2"
    },
    {
        "author": "戴復古",
        "paragraphs": [
            "詩瘦吾非沈隠侯，五窮相值結爲讐。",
            "方愁度嶺無相識，却喜聞韶到此州。",
            "世道從來三不合，客行何止七宜休。",
            "故人知我平生事，肯笑蘇秦著弊裘。"
        ],
        "title": "和韶州許使君令子送別之韵",
        "id": "74ebf635-4b18-453f-bf75-69be277fab13"
    },
    {
        "author": "戴復古",
        "paragraphs": [
            "橫浦堂前舉一巵，古榕陰下坐多時。",
            "連朝好雨千山潤，昨夜新秋一葉知。",
            "梅嶺鄉來逢行者，蘭亭今日又羲之。",
            "家聲不墜風流在，如見初寮說好詩。"
        ],
        "title": "南安王使君領客湛泉流觴曲水",
        "id": "870c43c6-1dfa-486a-9b6e-331a4f7888d4"
    },
    {
        "author": "戴復古",
        "paragraphs": [
            "八境橫陳淦水濱，異鄉誰識倚樓人。",
            "江山不越乾坤大，烟雨翻成風月新。",
            "十載經營梅屋趣，三間突兀草堂隣。",
            "題詩未得驚人句，從此登臨莫厭頻。"
        ],
        "title": "題鄒震甫江山偉觀",
        "id": "0365705c-2445-4caa-8e2a-b7861712b405"
    },
    {
        "author": "戴復古",
        "paragraphs": [
            "一丘一壑自逍遥，莫怪山人索價高。",
            "是處園林可行樂，同來賓客不須招。",
            "臨風桃李花狼藉，照水樓臺影動摇。",
            "歌舞不容人不醉，樽前方見董嬌嬈。"
        ],
        "title": "去年訪曾幼卿通判携歌舞者同游鳳山僕有歌舞不容人不醉樽前方見董嬌嬈之句今歲到鳳山又闢西隅築堤種柳新作數亭且欲建藏書閣後堂佳麗皆屏去之矣僕嘉其志又有數語併錄之  其一",
        "id": "8acccf20-8762-48a4-8a83-47569cdcfa88"
    },
    {
        "author": "戴復古",
        "paragraphs": [
            "別駕常懷物外心，黄金屢費買山林。",
            "後堂不肯著歌舞，高閣唯思貯古今。",
            "幾處亭臺新結束，一春風雨阻登臨。",
            "野夫昨日閑乘興，著屐尋詩到柳陰。"
        ],
        "title": "去年訪曾幼卿通判携歌舞者同游鳳山僕有歌舞不容人不醉樽前方見董嬌嬈之句今歲到鳳山又闢西隅築堤種柳新作數亭且欲建藏書閣後堂佳麗皆屏去之矣僕嘉其志又有數語併錄之  其二",
        "id": "fa542ef6-e0ff-4808-9fc9-fc10b2a66fb0"
    },
    {
        "author": "戴復古",
        "paragraphs": [
            "客裏門庭可設羅，使君千騎肯相過。",
            "心忘貴賤交游重，論及興衰感慨多。",
            "諸老逢時起巖壑，二邊何日罷干戈。",
            "老夫何預人間事，歸去滄江理釣簑。"
        ],
        "title": "撫州謝樓宗丞見訪",
        "id": "7e9be5f6-625c-4e3c-8b20-c47193a4a33e"
    },
    {
        "author": "戴復古",
        "paragraphs": [
            "龍墀射策三千字，未抵胸中十萬兵。",
            "遠大無過爲將相，文章爭似立功名。",
            "當今天下幾豪傑，獨數君家兩弟兄。",
            "世事從橫人事左，未知何以措昇平。"
        ],
        "title": "平江呈毅夫侍郎",
        "id": "9a8bb0c1-9c2c-4b90-809e-c3fcc8be9bcc"
    },
    {
        "author": "戴復古",
        "paragraphs": [
            "如公當向古人求，識面何須萬戶侯。",
            "浪說釣鰲游瀚海，真成騎鶴上揚州。",
            "受恩多處難爲別，宿酒醒時始覺愁。",
            "回首平山堂下路，不堪風雨送歸舟。"
        ],
        "title": "見淮東制帥趙南仲侍郎相待厚甚特送買山錢又欲刊石屏詩置于揚州郡齋話別敘謝",
        "id": "c0fea566-eecf-45b8-855b-34d80e122c11"
    },
    {
        "author": "戴復古",
        "paragraphs": [
            "落魄江湖四十年，白頭方辦買山錢。",
            "老妻懸望占烏鵲，愚子催歸若杜鵑。",
            "濟世功名付豪傑，野人事業在林泉。",
            "難禁別後相思意，或有封書寄鴈邊。"
        ],
        "title": "鎮江別總領吳道夫侍郎時愚子琦來迎侍朝夕催歸甚切",
        "id": "b859adf9-3d7d-4520-af5b-29b0a205ae2a"
    },
    {
        "author": "戴復古",
        "paragraphs": [
            "旌旗千騎擁春華，傾動臨川十萬家。",
            "皂蓋出郊因問柳，紫荷領客共看花。",
            "罇前人唱鶑隨唱，堂下吏衙蜂亦衙。",
            "寄語風流賢太守，好留醉墨伴烟霞。"
        ],
        "title": "董侍郎山園燕樓宗丞",
        "id": "e41e86c6-eadc-42d2-9ced-64a63dc53097"
    },
    {
        "author": "戴復古",
        "paragraphs": [
            "烈士家風從橐尊，時容野客上朱門。",
            "如登東觀圖書府，又似西巖水竹村。",
            "自以一閑銷日月，誰知萬慮滿乾坤。",
            "諸公衮衮成何事，不若花前對酒罇。"
        ],
        "title": "聶侍郎領客觀園林之勝飲中出示名賢書畫",
        "id": "b41ba5ad-c98a-4395-b649-aa84f7c7cc6d"
    },
    {
        "author": "戴復古",
        "paragraphs": [
            "吟詩不換校書郎，但欲封侯管醉鄉。",
            "疎懶無成嵇叔夜，清狂似達賀知章。",
            "安貧不怕黄金盡，既老從教白髮長。",
            "百計不如歸去好，子孫相對說農桑。"
        ],
        "title": "思歸二首  其一",
        "id": "25331933-844c-4f80-91d8-789acdc1a131"
    },
    {
        "author": "戴復古",
        "paragraphs": [
            "老矣歸歟東海村，長裾不復上王門。",
            "肉糜豈勝魚羹飯，紈袴何如犢鼻禈。",
            "是處江山如送客，故園桐竹已生孫。",
            "分無功業書青史，或有詩名身後存。"
        ],
        "title": "思歸二首  其二",
        "id": "359b0506-5c9f-4b90-8e74-f2ed354f75fb"
    },
    {
        "author": "戴復古",
        "paragraphs": [
            "一時議論動諸公，有詔西來玉節東。",
            "又見清朝更大化，好趨丹陛奏孤忠。",
            "片雲不隔梅花月，一雪翻成柳絮風。",
            "把酒莫辭今夕醉，明朝車馬去匆匆。"
        ],
        "title": "趙用甫提舉夢中得片雲不隔梅花月之句時被命入朝雪中送別用其一句補以成章",
        "id": "83300279-d342-4301-a882-a107601d51d9"
    },
    {
        "author": "戴復古",
        "paragraphs": [
            "日莫遠塗行未休，白頭又作長沙遊。",
            "湘江一點不容俗，岳麓四時皆是秋。",
            "香草汀洲付騷客，紅蓮幕府聚名流。",
            "吟邊萬象寫不得，上有風流趙倚樓。"
        ],
        "title": "長沙呈趙東巖運使併簡幕中楊唯叔通判諸丈",
        "id": "b85c92a9-344d-4444-be2f-3f12e57b40fe"
    },
    {
        "author": "戴復古",
        "paragraphs": [
            "香動寒山寂寞濱，直從空谷見佳人。",
            "樹頭樹底參差雪，枝北枝南次第春。",
            "有此瑰琦在巖壑，其他草樹亦精神。",
            "移根上苑誰云晚，桃李依然在後陳。"
        ],
        "title": "山中見梅寄曾無疑",
        "id": "dbf85d1e-31ea-4060-a3d7-63152625756b"
    },
    {
        "author": "戴復古",
        "paragraphs": [
            "扁舟訪舊入橫塘，新柳今如舊柳長。",
            "室邇人遥春寂寂，風流雲散事茫茫。",
            "縱題紅葉隨流水，誰弄青梅出短牆。",
            "政是沈郎愁絕處，杜鵑不斷叫斜陽。"
        ],
        "title": "余惠叔訪舊",
        "id": "db945f98-ab82-4759-985c-7db1d955abad"
    },
    {
        "author": "戴復古",
        "paragraphs": [
            "風流晉宋時人物，花縣鳴琴調甚新。",
            "不厭開樽留劍客，仍能下榻待詩人。",
            "九龍池舘空陳迹，十錦山川自好春。",
            "但見清吟度白日，不知佳政最宜民。"
        ],
        "title": "兩山趙仁甫宰臨安有武學生張丈相訪酒邊弄刀舞劍甚可觀因成七言縣乃錢王故宮九龍十錦皆其地",
        "id": "418e7d44-7c24-407b-af33-9fbfa0febc16"
    },
    {
        "author": "戴復古",
        "paragraphs": [
            "龍墀射策對明君，憂國忠言駭見聞。",
            "皎皎一心如白日，寥寥千古再朱雲。",
            "時危諸老皆求去，兵滿三邊未解紛。",
            "要使文臣知武事，不妨王粲且從軍。"
        ],
        "title": "友人朱淵出示廷對策不顧忌諱讀之使人凜凜受淮東制置辟",
        "id": "fc7ca4f9-5a1d-4f93-b720-c323cfddbdbe"
    },
    {
        "author": "戴復古",
        "paragraphs": [
            "清風爲我拂塵襟，坐聽先生說古今。",
            "道誼欲灰傷世變，利名如海溺人深。",
            "一言可重輕雙璧，片善相資直萬金。",
            "聞道門牆不多遠，明朝修敬到山陰。"
        ],
        "title": "裘司直見訪留款",
        "id": "2a8b8116-c1f3-439a-9d36-d73901456a95"
    },
    {
        "author": "戴復古",
        "paragraphs": [
            "今宵何幸宿書林，議論從橫感慨深。",
            "黄卷具傳千古意，青燈照破幾人心。",
            "狂夫嗜飲夜偷酒，汙吏容私晝攫金。",
            "堯舜君民舊風俗，凡經幾變到于今。"
        ],
        "title": "訪張元德",
        "id": "1b481e4e-80e3-4573-8f92-706848102e83"
    },
    {
        "author": "戴復古",
        "paragraphs": [
            "憶昨同君訪月林，幾年相別到于今。",
            "江山花草生詩夢，風雨憂愁長道心。",
            "久矣無波觀古井，悠然得趣聽鳴琴。",
            "一生奔走成何事，塵滿征衫雪滿簪。"
        ],
        "title": "滕審言相遇話舊",
        "id": "064c9433-8987-43dd-ab7a-43c4b87cd118"
    },
    {
        "author": "戴復古",
        "paragraphs": [
            "麻姑壇上共登臨，野客悠然起道心。",
            "丹井汲泉深百尺，星杉聳壑到千尋。",
            "青蓮花白僊蹤遠，烏桕葉紅秋意深。",
            "何用金槃擘麟脯，山肴濁酒可同斟。"
        ],
        "title": "陳孟參陳明子同游麻姑山",
        "id": "1ffcb521-5021-4f2b-bed9-7187fc0e442a"
    },
    {
        "author": "戴復古",
        "paragraphs": [
            "幾夜林間哭杜鵑，東風又作落花天。",
            "青春不覺過三月，白髮誰能滿百年。",
            "日射江波光閃閃，天連烟草碧芊芊。",
            "異鄉欲作登樓賦，心逐歸鴻到海邊。"
        ],
        "title": "興國軍晚春簡吳提幹",
        "id": "958caba0-4590-4559-9db4-9377e9e2a48e"
    },
    {
        "author": "戴復古",
        "paragraphs": [
            "笑傲不禁秋興長，登臨誰復問滕王。",
            "江湖周折地襟带，雲霞粲爛天文章。",
            "人如野鶴何飄逸，目送飛鴻去渺茫。",
            "安得雪醅三百斗，發君豪氣對吾狂。"
        ],
        "tags": [
            "滕王阁"
        ],
        "title": "朱子昂司戶登滕王閣",
        "id": "8901a37c-0d20-4cea-bd50-7eda255eb9b5"
    },
    {
        "author": "戴復古",
        "paragraphs": [
            "鄂州新得主人翁，今歲元宵便不同。",
            "燈火夜深回晝日，管絃聲動起春風。",
            "遼天月借三秋白，陸地蓮開十丈紅。",
            "妙手信能移造化，速宜歸去補蒼穹。"
        ],
        "title": "汪給事守鄂渚元宵代江夏宰吳熙仲獻燈  其一",
        "id": "57011e39-6258-46eb-be2a-cab084c645ee"
    },
    {
        "author": "戴復古",
        "paragraphs": [
            "一晴收盡四山雲，天與黄堂作好春。",
            "西楚東吳獻風月，南樓北榭擁星辰。",
            "扶持入郭觀燈叟，歌舞攔街醉酒人。",
            "此是太平真氣象，今年第一箇良辰。"
        ],
        "title": "汪給事守鄂渚元宵代江夏宰吳熙仲獻燈  其二",
        "id": "e108bbfd-f566-40e3-9826-dcdb48736618"
    },
    {
        "author": "戴復古",
        "paragraphs": [
            "一巖端坐挹千峰，三兩亭臺勝概中。",
            "江水驟生連夜雨，松聲吹下半天風。",
            "因思世故吾頭白，獨步林皋夕照紅。",
            "欲吐草茅憂國志，誰能喚起贊皇公。"
        ],
        "title": "袁州化成巖李衛公謫居之地",
        "id": "55a03d10-fdc0-4c7a-8c10-69510ab5c9e4"
    },
    {
        "author": "戴復古",
        "paragraphs": [
            "從來巖壑守孤蹤，豈料移歸寶籞中。",
            "幸在交游一人數，願勤培植百年功。",
            "朱門縱有三千客，青眼毋忘十八公。",
            "根本既深枝葉茂，相期直上碧霄中。"
        ],
        "title": "友松亭代松語",
        "id": "02440c2a-8681-4443-b338-8f9c0bf5cf02"
    },
    {
        "author": "戴復古",
        "paragraphs": [
            "把劍樽前砍地歌，有何留戀此蹉跎。",
            "心期難與俗子道，世事不如人意多。",
            "蓮葉已空猶有藕，菊花雖老不成莎。",
            "扁舟四海五湖上，何處不堪披釣簑。"
        ],
        "title": "京口別石龜翁際可",
        "id": "bb5f290e-402f-4c6c-ab70-b40e18a4e7a2"
    },
    {
        "author": "戴復古",
        "paragraphs": [
            "茶山衣鉢放翁詩，南渡百年無此奇。",
            "入妙文章本平澹，等閑言語變瑰琦。",
            "三春花柳天裁剪，歷代興衰世轉移。",
            "李杜陳黄題不盡，先生模寫一無遺。"
        ],
        "title": "讀放翁先生劍南詩草",
        "id": "8f4fbc5e-3040-4353-b581-b2afc7592996"
    },
    {
        "author": "戴復古",
        "paragraphs": [
            "客游花縣自逍遥，百里風光在兩橋。",
            "語出桑陰鳩婦喜，身穿麥秀雉雛嬌。",
            "青山一任雲來去，綠水多爲風動摇。",
            "上下相安長官好，野亭閑坐聽民謠。"
        ],
        "title": "古田縣行覽呈劉無競",
        "id": "7f6b8418-8bfb-4bf1-9ef2-17c2cd9a8365"
    },
    {
        "author": "戴復古",
        "paragraphs": [
            "時人誰識老聾丞，滿口常談杜少陵。",
            "俗輩衆多吾輩少，素交零落利交興。",
            "權門炙手炎如火，詩社投身冷似冰。",
            "堪笑皇天無老眼，相知頼有竹林僧。"
        ],
        "title": "諸葛仁叟縣丞極貧能保風節有權貴招之不屑其行",
        "id": "c90a99de-2e7b-47e5-a507-adf9bdb49f4f"
    },
    {
        "author": "戴復古",
        "paragraphs": [
            "不能成佛不能僊，虛度人間六十年。",
            "鏡裏姿容雖老矣，酒邊意氣尚飄然。",
            "安排玉白花紅句，趁辦橙黄橘綠天。",
            "無柰秋風動歸興，明朝問訊下江船。"
        ],
        "title": "萬安江上",
        "id": "afb47e7e-3b5a-49e9-bc5f-1e0bcbced75a"
    },
    {
        "author": "戴復古",
        "paragraphs": [
            "吟過長亭復短亭，喜於溪上訪詩朋。",
            "雕鎪已被天公怒，狂狷仍遭俗子憎。",
            "故故愁人長夜雨，明明照我短檠燈。",
            "休思京口相逢日，喜雨樓中賦大鵬。"
        ],
        "title": "過昭武訪李友山詩社諸人",
        "id": "db7ca74b-0248-4d89-9f42-860bb4ca0d35"
    },
    {
        "author": "戴復古",
        "paragraphs": [
            "此身到處自悠悠，一笑非爲越女留。",
            "風雨不妨雞戒曉，江湖又見鴈橫秋。",
            "途中有客居巖谷，天下何人似月洲。",
            "頗欲相從溪上住，諸君許我卜隣否。"
        ],
        "title": "李友山諸丈甚喜得朋留連日久月洲乃友山道號",
        "id": "141daed9-349a-4ac4-b114-eb4f35c9b3d2"
    },
    {
        "author": "戴復古",
        "paragraphs": [
            "布衣不換錦宮袍，刺骨清寒氣自豪。",
            "腹有別腸能貯酒，天生左手慣持螯。",
            "蠅隨驥尾宜千里，鶴在鷄群亦九皋。",
            "賢似屈平因獨醒，不禁顦顇賦離騷。"
        ],
        "title": "飲中",
        "id": "c0fe9ace-04e6-4cba-aa46-a47c2c079767"
    },
    {
        "author": "戴復古",
        "paragraphs": [
            "樓名白雪因詞勝，千古江山春雨餘。",
            "宋玉遺蹤兩蒼石，莫愁居處一荒墟。",
            "風橫烟艇客呼渡，水落沙洲人網魚。",
            "借問風流賢太守，孟亭添得野夫無。"
        ],
        "title": "陪徐淵子使君登白雪樓約各賦一詩必以宋玉石對莫愁村",
        "id": "23410b25-a255-435e-a1c5-142200d2695e"
    },
    {
        "author": "戴復古",
        "paragraphs": [
            "胸次詩書一派清，學如耕稼到秋成。",
            "十年閉戶存吾道，萬事無心逐世情。",
            "葉落花開關氣數，山長水遠是功名。",
            "摩挲老眼看新貴，九鼎鴻毛孰重輕。"
        ],
        "title": "靜齋張敏則舍人贈詩因用其韵爲酬",
        "id": "5c499cdc-f615-41da-8b5f-37a058cddbef"
    },
    {
        "author": "戴復古",
        "paragraphs": [
            "不能鬰鬰窟中藏，大笑出門游四方。",
            "與世周旋持酒盞，觀人勝敗坐碁坊。",
            "倒餐甘蔗入佳境，晝著錦衣歸故鄉。",
            "此志十年猶未遂，倚樓心事楚天長。"
        ],
        "title": "客游",
        "id": "d081d06b-8257-488f-92dd-6e426ce6cfcb"
    },
    {
        "author": "戴復古",
        "paragraphs": [
            "京華作夢十年餘，不道南山有弊廬。",
            "白髮生來美人笑，黄金散盡故交疎。",
            "明知弄巧翻成拙，除却謀歸總是虛。",
            "出處古人都說盡，功名未必勝鱸魚。"
        ],
        "title": "都下書懷",
        "id": "7263a106-424a-4528-85c9-34283234bb3f"
    },
    {
        "author": "戴復古",
        "paragraphs": [
            "不擬今年到歙州，要知行止豈人謀。",
            "一百五日客懷惡，三十六峰春雨愁。",
            "老矣此身猶道路，凄其歸夢繞松楸。",
            "花瓢僊子無由見，千里江山負遠游。"
        ],
        "title": "新安寒食",
        "id": "eff9610b-e11e-404b-b87a-1537a2bd6035"
    },
    {
        "author": "戴復古",
        "paragraphs": [
            "抖擻囂塵上翠微，旁溪寺上坐題詩。",
            "忽聞啼鳥不知處，細看好山無厭時。",
            "風掃雲烟開遠景，人携香火謁叢祠。",
            "客來千里登臨意，說與時人未必知。"
        ],
        "title": "烏聊山登覽",
        "id": "1f7d9468-4d2e-4c39-b9ea-398c946b0ae4"
    },
    {
        "author": "戴復古",
        "paragraphs": [
            "平生癖習未全除，虛事經心實事疎。",
            "爲惜落花慵掃地，每看脩竹欲移居。",
            "逢人共作亡何飲，撥冗時觀未見書。",
            "爭柰一貧隨我在，思量不若把犁鋤。"
        ],
        "title": "癖習",
        "id": "bdc83ff3-4ed0-4ee3-b4ed-94a46071e485"
    },
    {
        "author": "戴復古",
        "paragraphs": [
            "自古田園活計長，醉敲牛角取宮商。",
            "催耕啼後新秧綠，鍛磨鳴時大麥黄。",
            "桐樹著花茶戶富，梅林無實秫田荒。",
            "狂夫本是農家子，拋却一犁遊四方。"
        ],
        "title": "田園吟",
        "id": "737226f5-8637-4605-b2eb-1c33ed880b92"
    },
    {
        "author": "戴復古",
        "paragraphs": [
            "良辰樂事兩相關，不可不求今日閒。",
            "有酒能賒堪薦菊，無災可避自登山。",
            "心懷屈賈千年上，身在瀟湘八景間。",
            "好向樽前開笑口，人生枉自作愁顔。"
        ],
        "title": "九日登裴公亭得無災可避自登山之句何季皋滕審言爲之擊節足以成篇",
        "id": "afbbcc50-7eda-4e52-b4ee-c038d8190b9f"
    },
    {
        "author": "戴復古",
        "paragraphs": [
            "深居陋巷不妨幽，翠竹當門水滿溝。",
            "每遇事來先覺懶，欲爲官去又還休。",
            "田園自樂陶元亮，鄉里多稱馬少游。",
            "除却讀書無所好，有時閑作北巖遊。"
        ],
        "title": "趙升卿有官不肯爲里居有賢聲訪之於深巷中",
        "id": "28fb4ee6-59b4-4f52-aeb2-ab5f32bfeb91"
    },
    {
        "author": "戴復古",
        "paragraphs": [
            "少泊石門觀瀑布，明知是水却疑非。",
            "亂拋雪玉從天下，散作雲烟到地飛。",
            "夜聽蕭蕭洗塵夢，風吹細細濕人衣。",
            "謝公蠟屐經行處，聞有留題在翠微。"
        ],
        "title": "括蒼石門瀑布",
        "id": "37c2b011-9b01-40c9-b36d-9daf96e742ad"
    },
    {
        "author": "戴復古",
        "paragraphs": [
            "世事茫茫心事灰，衆人爭處我驚回。",
            "閉門不管花開落，避俗唯通燕往來。",
            "富貴在天求不得，光陰轉地老相催。",
            "平生任達陶元亮，千載神交共一杯。"
        ],
        "title": "杜門自遣",
        "id": "19c24dc5-7b9f-4ed1-a86c-b546b4d0a4e0"
    },
    {
        "author": "戴復古",
        "paragraphs": [
            "未登快閣心先快，紅日半簷秋雨晴。",
            "宇宙無邊萬山立，雲烟不動八窗明。",
            "飛來一鶴天相近，過盡千帆江自橫。",
            "借問金華老僊伯，幾人無忝入詩盟。"
        ],
        "title": "登快閣黄明府强使和山谷先生留題之韵",
        "id": "101e0779-a2a9-4d74-a065-6f5308166c08"
    },
    {
        "author": "戴復古",
        "paragraphs": [
            "消遣客懷尋勝事，酒杯詩卷得同携。",
            "當年傑閣棲龍子，今日空梁落燕泥。",
            "斜照浴紅秋水上，好山橫碧畫欄西。",
            "幾人登覽皆磨滅，唯有前峰壓不低。"
        ],
        "tags": [
            "滕王阁"
        ],
        "title": "滕王閣次韵劉允叔",
        "id": "55ff83c1-923d-42e9-928b-2dee7bef5afb"
    },
    {
        "author": "戴復古",
        "paragraphs": [
            "美景能兼樂事難，愁來唯仗酒遮攔。",
            "昂藏病骨兼詩瘦，料峭春風带臘寒。",
            "喬木尚疑前輩在，好花應笑老人看。",
            "忍拋明月先歸去，輸與諸郎徹夜歡。"
        ],
        "title": "竹洲諸姪孫小集永嘉蔣子高有詩次韵",
        "id": "d071a8f3-ab6f-4f0b-91e7-4102f95914f3"
    },
    {
        "author": "戴復古",
        "paragraphs": [
            "溪堂久矣無人到，千騎傳呼五馬來。",
            "流水奔騰砥柱立，好山呈露晚雲開。",
            "指揮壯士馳驍騎，管領衰翁吊古梅。",
            "笑問風流羊叔子，幾人登覽不塵埃。"
        ],
        "title": "游雲溪與郡宴用太守韵即事二首  其一",
        "id": "697763e7-690b-4087-95e8-2da81f8f3b6d"
    },
    {
        "author": "戴復古",
        "paragraphs": [
            "官府太平無一事，凝香座上著衰翁。",
            "飄摇短棹游方沼，縹緲高樓倚半空。",
            "把酒夜深霜落後，吹簫人在月明中。",
            "使君笑指梅花說，去歲今年事不同。"
        ],
        "title": "游雲溪與郡宴用太守韵即事二首  其二",
        "id": "0cf50305-b926-4cbc-a11a-2cbdee2f6d9f"
    },
    {
        "author": "戴復古",
        "paragraphs": [
            "相逢休說昧平生，高適能詩久擅名。",
            "欲課荒蕪來入社，羞將老醜對傾城。",
            "近來客裏仍多病，强向花前舉一觥。",
            "樂極自傷頭白早，罇前知我孟雲卿。"
        ],
        "title": "和高與權",
        "id": "08afc5d3-ed4a-4819-b5c3-d34110b430e1"
    },
    {
        "author": "戴復古",
        "paragraphs": [
            "寒入疎蓬夜雪深，是非難辯口如瘖。",
            "一官不幸有奇禍，萬事但求無愧心。",
            "想像騎牛開畫卷，丁寧回鴈寄來音。",
            "傳家一首冰壺賦，未信橫舟竟陸沉。"
        ],
        "title": "懷雪蓬姚希聲使君  其一",
        "id": "d0543c3c-27c0-4d7f-92df-0840d94a7a4a"
    },
    {
        "author": "戴復古",
        "paragraphs": [
            "有感中來不自禁，短長亭下短長吟。",
            "梅花差可强人意，竹葉安能醉我心。",
            "世事無憑多改變，仕途相識半昇沉。",
            "摩挲老眼從頭看，只有青山無古今。"
        ],
        "title": "懷雪蓬姚希聲使君  其二",
        "id": "facafc4b-95cb-4a04-9e2c-ab5b33283da8"
    },
    {
        "author": "戴復古",
        "paragraphs": [
            "湖邊長記昔年游，生怕清波照白頭。",
            "楊柳蕭疎多困雨，芰荷顦顇早驚秋。",
            "無功及物談何益，有酒開懷醉即休。",
            "江上買舟猶未定，明朝尚可爲君留。"
        ],
        "title": "豫章東湖宋謙甫黄存之酌別",
        "id": "3b28b496-0a43-4e96-9073-85187f8b4092"
    },
    {
        "author": "戴復古",
        "paragraphs": [
            "手携漫刺訪朝官，爭似滄洲把釣竿。",
            "萬事看從今日別，九原叫起古人難。",
            "菊花到死猶堪惜，秋葉雖紅不耐觀。",
            "多謝天公憐客意，霜風未忍放深寒。"
        ],
        "title": "都中懷竹隠徐淵子直院",
        "id": "59478549-5bb7-4174-adb3-c40459f58453"
    },
    {
        "author": "戴復古",
        "paragraphs": [
            "自換端平新曆日，眼看日月倍光輝。",
            "南州有雪古來少，人日不陰今見稀。",
            "鼓舞萬方觀德化，轉移一世屬天機。",
            "朝廷有道吾君聖，辦作昇平老布衣。"
        ],
        "title": "人日",
        "id": "e3939b05-d48a-4ae0-91cf-144371d3162d"
    },
    {
        "author": "戴復古",
        "paragraphs": [
            "二十餘年謫宦身，此行便可上青雲。",
            "西山一手爲推轂，南浦幾人爭送君。",
            "橫水流傳無垢集，海神驚見老坡文。",
            "回頭莫有關情處，別酒須教滿十分。"
        ],
        "title": "送劉鎮叔安入京謫居三山二十餘年，真西山奏令自便，趙用父使君爲唱餞其行，坐客二十八人分韵賦詩，得君字",
        "id": "88c6978d-81d1-463e-94cf-25f2b09dda06"
    },
    {
        "author": "戴復古",
        "paragraphs": [
            "又携詩卷到南州，塵滿征衫雪滿頭。",
            "桃李春風故園夢，江山落日異鄉愁。",
            "樽前一笑真奇事，坐上諸君盡勝流。",
            "政倚清談洗胸臆，莫教王粲賦登樓。"
        ],
        "title": "三山林唐傑潘庭堅張農師會于丁巖仲新樓",
        "id": "bcb75420-8a81-4ebc-acad-936b3343435b"
    },
    {
        "author": "戴復古",
        "paragraphs": [
            "飄零敢說是詩人，故舊多居要路津。",
            "窮賤交游誰復記，江湖蹤跡早成陳。",
            "無心涉世當歸隠，有口逢人肯說貧。",
            "家在翠屏山下住，茅廬雖小可容身。"
        ],
        "title": "次韵杜運使見贈",
        "id": "b025d092-9715-47e4-b070-9d170c9b76d0"
    },
    {
        "author": "戴復古",
        "paragraphs": [
            "幸遇故人爲太守，客來不憚路程遥。",
            "九龍山水連滄海，五馬聲名動紫霄。",
            "一意奉行寬大詔，多君不負聖明朝。",
            "欲知惠愛及人處，聽取街頭賣炭謠。"
        ],
        "title": "訪漳州趙用父使君",
        "id": "b0ae7fd6-12ef-46a6-a4cc-8d1512efd4af"
    },
    {
        "author": "戴復古",
        "paragraphs": [
            "傳家學術用如新，風采英英照七閩。",
            "澄按併開都督府，平反專奉太夫人。",
            "關河未定心憂國，麾節相仍澤在民。",
            "聞說青雲多故舊，不應久作外臺臣。"
        ],
        "title": "見曾提刑兼安撫",
        "id": "f92dcd48-9031-4d3c-9818-b9f0b50da52e"
    },
    {
        "author": "戴復古",
        "paragraphs": [
            "地上皇皇蟣虱臣，著衣喫飯亦君恩。",
            "不能待詔金鑾殿，嘗欲獻詩光範門。",
            "身在草茅憂社稷，恨無毫髮補乾坤。",
            "才疎命薄成何事，白首歸耕東海村。"
        ],
        "title": "思歸  其一",
        "id": "41a2f3c6-1f11-4ba8-84e0-8b27a65f215d"
    },
    {
        "author": "戴復古",
        "paragraphs": [
            "躬耕海上奈無田，乍可經營買釣船。",
            "未有人供令狐米，欲從鬼借尉遲錢。",
            "回頭歸路三千里，藉手還鄉五百篇。",
            "幸遇太平時節好，白雲深處了殘年。"
        ],
        "title": "思歸  其二",
        "id": "e743c828-b3d8-4dc2-9e98-1c61a86d5419"
    },
    {
        "author": "戴復古",
        "paragraphs": [
            "欲從高處賞新秋，上盡層坡更上樓。",
            "天地無窮吾輩老，江山有恨古人休。",
            "寧隨狡兔營三窟，且跨飛鴻閲九州。",
            "憶著當年杜陵老，一生飄泊也風流。"
        ],
        "title": "趙克勤曾橐卿景壽同登黄南恩南樓  其一",
        "id": "8fe7c2c9-d688-4818-bcc2-ab542db1d0b8"
    },
    {
        "author": "戴復古",
        "paragraphs": [
            "鄂州南樓不可到，到此南樓眼亦青。",
            "乾坤日月與高致，城郭江山無遁形。",
            "把酒縱談心耿耿，倚欄遐眺鬢星星。",
            "世間萬事關愁思，莫使秋風吹酒醒。"
        ],
        "title": "趙克勤曾橐卿景壽同登黄南恩南樓  其二",
        "id": "95dbcc22-4bf2-4f78-b64b-24700e986948"
    },
    {
        "author": "戴復古",
        "paragraphs": [
            "新冬行樂賞新晴，幾箇江湖舊友朋。",
            "霜蟹得橙同臭味，梅花與菊作交承。",
            "樽前盡是論文客，林下那逢好事僧。",
            "機解到時言語別，李翶詩句入傳燈。"
        ],
        "title": "山行遇秀癡翁",
        "id": "bce294e7-ecbe-46c3-a9a7-ef2519742933"
    },
    {
        "author": "戴復古",
        "paragraphs": [
            "野老將余到石亭，先呼小豹出相迎。",
            "依凭林谷住家穩，奔走兒童見客驚。",
            "牛豕與人爭徑路，桑麻繞屋蔽柴荆。",
            "溪邊不合栽桃李，猶恐春風惹世情。"
        ],
        "title": "石亭野老家",
        "id": "aa6ff931-cf8c-4ece-a1a8-8497cbd5f69d"
    },
    {
        "author": "戴復古",
        "paragraphs": [
            "才到朝廷被論歸，孤忠幸有九重知。",
            "神醫能識未蘇病，國手難翻已敗碁。",
            "四海爭傳治安策，諸公如在太平時。",
            "老夫懷抱緣何事，未到秋來早自悲。"
        ],
        "title": "讀王幼學上殿劄子",
        "id": "5337dc22-1e89-4277-b26b-049c82d0877a"
    },
    {
        "author": "戴復古",
        "paragraphs": [
            "遣來二物應時須，客子行厨用有餘。",
            "午困政須茶料理，春愁全仗酒消除。",
            "不勝歡喜拜嘉惠，無限慇懃作謝書。",
            "君既有來何以報，一牀蘄簟兩淮魚。"
        ],
        "title": "謝史石窗送酒并茶",
        "id": "2ffe36e2-602f-4fd1-857d-4b549c4bd13a"
    },
    {
        "author": "戴復古",
        "paragraphs": [
            "三十年前舊詩冊，兩行鈞翰儼如新。",
            "自甘白屋爲寒士，敢說黄扉有故人。",
            "五雨十風勤燮理，九州四海費經綸。",
            "年踰八十貂蟬貴，不負明君恐負身。"
        ],
        "title": "閲舊稿見喬丞相詩跋因成此詩",
        "id": "b9474ede-2468-4824-bba5-a58914509bfb"
    },
    {
        "author": "戴復古",
        "paragraphs": [
            "爲懷賈誼到長沙，又過衡雲湘水涯。",
            "詩酒放懷真是癖，江湖久客若無家。",
            "茫茫萬事生春夢，草草三杯度歲華。",
            "把定東風笑相問，忍將桃李換梅花。"
        ],
        "title": "衡陽度歲",
        "id": "906147a5-30c9-4274-89e9-126ca13d8ad4"
    },
    {
        "author": "戴復古",
        "paragraphs": [
            "每上高樓欲斷魂，沿江市井幾家存。",
            "飛鴻歷歷傳邊信，芳草青青補燒痕。",
            "北望苦無多世界，南來別是一乾坤。",
            "相逢莫說傷心事，且把霜螯薦酒樽。"
        ],
        "title": "遇張韓伯說邊事",
        "id": "86a55d23-19ad-4e37-9575-eb23184a067c"
    },
    {
        "author": "戴復古",
        "paragraphs": [
            "世上苦無公是非，譏評人物信猶疑。",
            "鏡中妍醜無私照，棋上高低有誤時。",
            "懷古尚餘喬木在，傷春唯許落花知。",
            "黄金可辦將何用，鑄出當年鍾子期。"
        ],
        "title": "有議袁蒙齋者",
        "id": "19864814-128f-4a09-a7d7-2c0232dd3943"
    },
    {
        "author": "戴復古",
        "paragraphs": [
            "草茅無路謁君王，白首終爲田舍郎。",
            "近讀南華資曠達，欲師西洛愧荒唐。",
            "乾坤萬象供詩料，風月一樓爲醉鄉。",
            "日晚棲禽歸自樂，飛鳴不是怨斜陽。"
        ],
        "title": "醉吟",
        "id": "9701c7cf-d128-448b-8d1c-47c1079abec9"
    },
    {
        "author": "戴復古",
        "paragraphs": [
            "相邀避暑到慈雲，細聽諸君講見聞。",
            "六月美宣歌北伐，五絃思舜奏南薰。",
            "不憂冷澹無歡伯，自致清凉有此君。",
            "想像當時河朔飲，樽前不用著紅裙。"
        ],
        "title": "慈雲避暑",
        "id": "01bd40f5-2ebb-4bb8-93c6-ffc69e45a4bc"
    },
    {
        "author": "戴復古",
        "paragraphs": [
            "短簷紗帽舊麻衣，鐵杖扶衰步履遲。",
            "老去分爲無用物，客游誰道有歸時。",
            "豐年村落家家酒，秋日樓臺處處詩。",
            "生長此方真樂土，江淮百姓政流離。"
        ],
        "title": "久客還鄉",
        "id": "e51a4850-0ad4-41b0-baec-1fc185ce4f3e"
    },
    {
        "author": "戴復古",
        "paragraphs": [
            "昨報西師奏凱還，近聞北顧一時寬。",
            "淮西勳業歸裴度，江右聲名屬謝安。",
            "夜雨忽晴看月好，春風漸老惜花殘。",
            "事關氣數君知否，麥到秋時天又寒。"
        ],
        "title": "聞時事",
        "id": "d45bbc62-0ed8-4e49-8927-c0cba5d56498"
    },
    {
        "author": "戴復古",
        "paragraphs": [
            "平生幸甚識諸公，未免歸爲田舍翁。",
            "詩稿敢求經御覽，客身自笑坐天窮。",
            "肯將釣手遮西日，獨聳吟肩訴北風。",
            "枉使西山有遺恨，不能置我玉堂中。"
        ],
        "title": "寄趙德行",
        "id": "3435dfea-e47e-4668-9693-06699b2df660"
    },
    {
        "author": "戴復古",
        "paragraphs": [
            "連宵歌舞醉東樓，不信樽前有別愁。",
            "半夜月明何處笛，長江風送故人舟。",
            "十年浪迹游淮甸，一枕高眠到鄂州。",
            "明日擬蘇堤上看，當春楊柳政風流。"
        ],
        "tags": [
            "长江"
        ],
        "title": "到鄂渚",
        "id": "4d3834f2-c5e1-469b-84ed-893008d7ee14"
    },
    {
        "author": "戴復古",
        "paragraphs": [
            "艤棹江濱訪舊游，十年重到戲漁洲。",
            "不知芳樹在何許，但見落花從此流。",
            "我醉欲眠因假榻，客行未定且登樓。",
            "有錢賸買張家酒，準備明朝話別愁。"
        ],
        "title": "艤棹清江",
        "id": "7c3fcc55-c558-435f-8c5f-f6c8270ac6ed"
    },
    {
        "author": "戴復古",
        "paragraphs": [
            "凌空傑閣爲誰開，隔岸芙蓉不用栽。",
            "今古相傳彩雲現，江山曾識大蘇來。",
            "酒邊歌舞共一笑，客裏登臨能幾回。",
            "翠浪玉虹從此去，明朝人在鬰孤臺。"
        ],
        "title": "萬安縣芙蓉峰",
        "id": "7e08fb9a-bb12-47cb-8c71-f3c7b55961c3"
    },
    {
        "author": "戴復古",
        "paragraphs": [
            "來訪青原古釣磯，溪流衮衮濯龍奇。",
            "一茶可款從僧話，數局爭先對客碁。",
            "雲雨那能敗吾事，山林政喜得君詩。",
            "石頭路滑籃輿小，換得扁舟在水湄。"
        ],
        "title": "汪見可約游青原",
        "id": "2eb4dffa-c65a-485c-87b3-c6e31b70285a"
    }
]