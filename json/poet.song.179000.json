[
    {
        "author": "徐璣",
        "paragraphs": [
            "三任來得祿，茲行亦是緣。",
            "地宜惟有鶴，清職但看船。",
            "浙水通清海，吳門隔遠烟。",
            "別離春欲半，草色正芊芊。"
        ],
        "title": "送華亭薛運幹",
        "id": "9542b697-0d7f-4bb6-93f3-04ce609595b5"
    },
    {
        "author": "徐璣",
        "paragraphs": [
            "悟得玄虛理，能令句律精。",
            "生前惟瘦苦，身後得名清。",
            "朋友裒錢葬，先生有筆評。",
            "林頭舊題石，苔蘚带雲生。"
        ],
        "title": "讀徐道暉集",
        "id": "b04f44da-15ad-404c-a6fc-ab9860afd4ad"
    },
    {
        "author": "徐璣",
        "paragraphs": [
            "州名因水得，此地昔曾遊。",
            "自有歐公宅，常多儒者流。",
            "野花開別岸，春色在行舟。",
            "勉就詩書教，名高不用求。"
        ],
        "title": "送宋省元教授吉州",
        "id": "6ff1d47d-e68c-44b4-b704-8f3be476efc8"
    },
    {
        "author": "徐璣",
        "paragraphs": [
            "欲問庵中事，無論後與先。",
            "還因一宿覺，不用再參禪。",
            "門遠青山曲，簷依古木邊。",
            "誰當秋夜靜，來看月孤圓。"
        ],
        "title": "浄光山四首 宿覺庵",
        "id": "e38abe7b-cb00-4ec7-81c6-9e38bcce0907"
    },
    {
        "author": "徐璣",
        "paragraphs": [
            "行向最高處，惟將物色參。",
            "郡城依藪澤，地勢轉東南。",
            "對景身垂老，題詩興欲酣。",
            "可能清曉出，四面有晴嵐。"
        ],
        "title": "浄光山四首 絕境亭",
        "id": "7c2004b3-99bf-47d5-9460-2b01f7cdd04d"
    },
    {
        "author": "徐璣",
        "paragraphs": [
            "屋自與山背，西原景最清。",
            "凉風從下起，新月向前明。",
            "林靜聞僧語，田虛見鷺行。",
            "此方多積翠，略似鎮南城。"
        ],
        "title": "浄光山四首 會景軒",
        "id": "b0394c71-9287-4198-b194-28c639646d74"
    },
    {
        "author": "徐璣",
        "paragraphs": [
            "山是朝廷賜，名從古昔傳。",
            "爲堂居此地，汲水記前賢。",
            "雨露餘根在，荆榛細蔓緣。",
            "困來求一盞，打坐亦安禪。"
        ],
        "title": "浄光山四首 茶山堂",
        "id": "8b8b81af-2e53-4b7b-8ef8-238367a1b505"
    },
    {
        "author": "徐璣",
        "paragraphs": [
            "鴈山深又僻，無數石巖奇。",
            "皆是僧分住，最先誰得知。",
            "逐時多異景，前輩少題詩。",
            "南渡名方著，唐人不到茲。"
        ],
        "title": "鴈山",
        "id": "3f7b73ba-cc49-447d-86bb-25f1c8263fc2"
    },
    {
        "author": "徐璣",
        "paragraphs": [
            "瀑水數千尺，何曾貼石流。",
            "還疑衆山坼，故使半空浮。",
            "霧雨初相亂，波濤忽自由。",
            "道場從建後，龍去任人游。"
        ],
        "title": "大龍湫",
        "id": "ffa2ad56-7e0e-4d2a-bb93-680ff43f1a61"
    },
    {
        "author": "徐璣",
        "paragraphs": [
            "洞在寺之右，昔存羅漢蹤。",
            "石峯排似筍，山勢裂因龍。",
            "自有泉甘美，無愁路疊重。",
            "聖燈云照夜，宿客間曾逢。"
        ],
        "title": "靈峰寺洞",
        "id": "27c7cd72-fa64-4c98-97f7-10acf537c681"
    },
    {
        "author": "徐璣",
        "paragraphs": [
            "萬法先除病，誰能識病多。",
            "因來浄名寺，認得老維摩。",
            "海水峯前聽，秋山雨後過。",
            "提刑舊題句，韻調復如何。"
        ],
        "title": "浄名寺",
        "id": "53fdf1a8-5ea7-4f3c-b573-2d046985c803"
    },
    {
        "author": "徐璣",
        "paragraphs": [
            "一閣手自建，一庵居在東。",
            "既然頭欲白，不用剃令空。",
            "門掩春山綠，檐依曉日紅。",
            "玄微知有旨，混在話言中。"
        ],
        "title": "贈東庵約老",
        "id": "6266c582-17f0-4c86-a2cf-b31abace277e"
    },
    {
        "author": "徐璣",
        "paragraphs": [
            "窮冬逆旅身，薄宦此艱辛。",
            "渡水添愁思，看山憶故人。",
            "煙生村落晚，雨過竹松新。",
            "昨夜還鄉夢，逢君苦未真。"
        ],
        "title": "西征有寄翁趙徐三友",
        "id": "dbedcb0a-c4f9-436b-9be6-7585c65505ae"
    },
    {
        "author": "徐璣",
        "paragraphs": [
            "晨起風吹面，朝晴野霧收。",
            "高峰多遠見，淺水少平流。",
            "世事非難了，塵勞獨未休。",
            "今年看鬢髮，已變一莖秋。"
        ],
        "title": "晨起",
        "id": "8d2ba2e6-d59e-44b4-af26-93d40d4c2dee"
    },
    {
        "author": "徐璣",
        "paragraphs": [
            "郡以竹爲名，因知此地清。",
            "溪來城下綠，山到市邊平。",
            "入幕非無客，能文必有聲。",
            "江湖共遊宦，相望若爲情。"
        ],
        "title": "送趙靈秀赴筠州幕予亦將之湖外",
        "id": "2653e12f-e26f-45aa-96cf-600fb25ccd6d"
    },
    {
        "author": "徐璣",
        "paragraphs": [
            "湘水幾千里，平流少激湍。",
            "數家分市井，列石起峰巒。",
            "豈是昔曾到，猶疑畫上看。",
            "吟詩身漸老，向此作微官。"
        ],
        "title": "湘水",
        "id": "75a181c2-e380-4bc3-82ad-b87c174492b6"
    },
    {
        "author": "徐璣",
        "paragraphs": [
            "園無三畝地，四面水連天。",
            "行向樓高處，却如身在船。",
            "野花春渚外，山色海雲邊。",
            "一任人來往，茲懷亦浩然。"
        ],
        "title": "題陳待制湖莊",
        "id": "3df4660a-4ee4-435c-877a-610fa60f2ef4"
    },
    {
        "author": "徐璣",
        "paragraphs": [
            "長日無吟伴，閑庭佇物華。",
            "竹枝斜带雨，草色浄侵沙。",
            "風度平生友，鄰居幾十家。",
            "前曾乘小醉，訪爾一甌茶。"
        ],
        "title": "寄陳西老",
        "id": "fbb75656-f332-4ce3-870e-10f6d28f5731"
    },
    {
        "author": "徐璣",
        "paragraphs": [
            "住與佛居近，僧閒稍問詩。",
            "湖山明月夜，風露菊花時。",
            "達意言常省，微吟步自遲。",
            "老來朋舊少，愛爾得相隨。"
        ],
        "title": "喜奭上人至",
        "id": "bb0f4884-7b36-49f5-9f06-a29c2a87db65"
    },
    {
        "author": "徐璣",
        "paragraphs": [
            "曾聽道公語，先師愛此梅。",
            "但知傳說老，不記若年栽。",
            "半樹枯仍發，疎花晚自開。",
            "方兄頭又白，常喜故人來。"
        ],
        "title": "題方上人房古梅",
        "id": "69d4a911-1ef1-4eb7-8420-45aa38a09bc9"
    },
    {
        "author": "徐璣",
        "paragraphs": [
            "西野芳菲路，春風正可尋。",
            "山城依曲渚，古渡入脩林。",
            "長日多飛絮，遊人愛綠陰。",
            "晚來歌吹起，惟覺畫堂深。"
        ],
        "title": "春日遊張提舉園池",
        "id": "4d7f9ffe-c4e0-486f-a1b6-cb2fc7644c60"
    },
    {
        "author": "徐璣",
        "paragraphs": [
            "江天經雨後，秋意轉新高。",
            "遠棹送行客，凉颸生細濤。",
            "高人初祿仕，判語亦風騷。",
            "若到海西岸，佛光盈翠袍。"
        ],
        "title": "送戴文子赴定海主簿",
        "id": "17d0540b-37f6-4847-9093-b7754c7148df"
    },
    {
        "author": "徐璣",
        "paragraphs": [
            "流水階除靜，孤眠得自由。",
            "月生林欲曉，雨過夜如秋。",
            "遠憶荷花浦，誰吟杜若洲。",
            "良宵恐無夢，有夢即俱遊。"
        ],
        "title": "夏日懷友",
        "id": "d0c872ea-4080-4657-b43e-0b759f2ce083"
    },
    {
        "author": "徐璣",
        "paragraphs": [
            "天寒多木葉，愁思滿溪濱。",
            "惆悵往來渡，經行多少人。",
            "時情猶重臘，歲事每占春。",
            "與爾他鄉旅，誰當懷抱新。"
        ],
        "title": "臘日驪山渡逢故人",
        "id": "c58ce633-0554-4133-a436-051841620a8d"
    },
    {
        "author": "徐璣",
        "paragraphs": [
            "清遊吾有分，渾似昔曾來。",
            "野屋憑高住，青山到水回。",
            "欲看靈岫遠，須待曉雲開。",
            "漸漸生愁思，鄉心上古臺。"
        ],
        "title": "登信州靈山閣跨鶴臺",
        "id": "ac311f61-68c7-455c-86b5-27f2e6a575d0"
    },
    {
        "author": "徐璣",
        "paragraphs": [
            "五字極難精，知君合有名。",
            "磨礱雙鬢改，收拾一編成。",
            "泉落秋巖潔，花開野徑清。",
            "漸多來學者，體法似元英。"
        ],
        "title": "書翁卷詩集後",
        "id": "bf30bb86-d20f-4a51-91b8-e05ca1098656"
    },
    {
        "author": "徐璣",
        "paragraphs": [
            "歲暮不惜別，君行是宦遊。",
            "江西多野水，湖上正高秋。",
            "舊友曾過處，新題必共留。",
            "官閒可尋訪，竹徑最深幽。"
        ],
        "title": "送瑞州張知錄",
        "id": "b7348860-8450-43b7-b310-d76bdf27cb3f"
    },
    {
        "author": "徐璣",
        "paragraphs": [
            "寄問安仁弟，弦歌又一年。",
            "流來溪水遠，清到縣門前。",
            "故里人情樂，新居物色鮮。",
            "宦歸言話款，正及早梅邊。"
        ],
        "title": "寄舍弟",
        "id": "95d17b9b-be21-4cbd-90d8-88e991063923"
    },
    {
        "author": "徐璣",
        "paragraphs": [
            "冷落生愁思，衰懷得句稀。",
            "如何秋夜雨，不念故人歸。",
            "蛩響砌尤靜，雲疎月尚微。",
            "惟憐籬下菊，漸漸可相依。"
        ],
        "title": "秋夕懷趙師秀",
        "id": "ed62aa34-58f1-4625-80f8-cc853038d89e"
    },
    {
        "author": "徐璣",
        "paragraphs": [
            "去年官滿處，送子意何如。",
            "地接泉山近，人依大澤居。",
            "南中繁賦役，美政輯田廬。",
            "公退無他事，彈琴更讀書。"
        ],
        "title": "送趙明叔爲漳浦宰",
        "id": "d204fb32-e46a-4367-bf01-5d302751371d"
    },
    {
        "author": "徐璣",
        "paragraphs": [
            "湘水知幾派，到湖相合流。",
            "煙深雲夢曉，風靜岳陽秋。",
            "送子方行役，令予憶舊遊。",
            "文書時正省，賦咏可登樓。"
        ],
        "title": "送岳州蔣節推",
        "id": "9790fbf7-9879-4aca-8ee9-eff41189cdc9"
    },
    {
        "author": "徐璣",
        "paragraphs": [
            "淺水低坡幾樹苔，冷光摇動玉塵埃。",
            "橫斜直似安排得，古怪多應折損來。",
            "潔白要須侵夜看，飄零却是被春催。",
            "閒來立斷清風影，一片飛香落酒杯。"
        ],
        "title": "梅坡",
        "id": "fe19c24a-f1cb-445a-b7a7-8c88f6016e91"
    },
    {
        "author": "徐璣",
        "paragraphs": [
            "已見皇家日月安，更教遠去不辭艱。",
            "若人豈謂元城在，有客先知御史還。",
            "風急滿江皆白浪，雨收何處不青山。",
            "天心正欲扶宗社，爲報慈闈得解顔。"
        ],
        "title": "送徐侍郎南遷",
        "id": "19f05c12-b93e-4a65-8d09-9e4c79bc964d"
    },
    {
        "author": "徐璣",
        "paragraphs": [
            "塵埃幾泯寸心清，晨起孤吟在水亭。",
            "晴景淡紅煙景白，近山濃綠遠山青。",
            "初因薄宦成羈旅，忽伴輕鷗落渚汀。",
            "安得數年居此地，待須長日補騷經。"
        ],
        "title": "淥波亭寄泊晨起有感",
        "id": "ff0ef5f2-15e5-4a8c-b039-396a88e026de"
    },
    {
        "author": "徐璣",
        "paragraphs": [
            "玉琢孤峰壓富沙，人行峰頂步雲霞。",
            "溪流緩去幾回曲，樹色幽分無數家。",
            "翠拂寒煙平似水，紅飄霜葉遠如花。",
            "明朝重向城中望，對此孤峰應不差。"
        ],
        "title": "秋日登玉峰",
        "id": "66b5e50f-6297-4b0f-a0ea-67ddcf6455f0"
    },
    {
        "author": "徐璣",
        "paragraphs": [
            "山城二月景如何，行處時時聽踏歌。",
            "淡色似黄楊葉小，濃香如蜜菜花多。",
            "春容每到晴時改，天氣偏從雨後和。",
            "好向溪頭尋釣侶，小溪連夕漲清波。"
        ],
        "title": "壬戌二月",
        "id": "1279b00c-ec40-4b07-ae3f-90462b9b13a5"
    },
    {
        "author": "徐璣",
        "paragraphs": [
            "古院嶔𡼭石作層，綠苔芳草近郊坰。",
            "溪流偶到門前合，山色偏來竹裏青。",
            "靜與黄蜂通戶牖，閒將白鳥共沙汀。",
            "道人亦有能琴者，一曲清徽最可聽。"
        ],
        "title": "題東山道院",
        "id": "97ac2b40-288c-49e1-9467-a1ce3f10354c"
    },
    {
        "author": "徐璣",
        "paragraphs": [
            "星明殘照數峰晴，夜靜惟聞水有聲。",
            "六月行人須早起，一天凉露濕衣輕。",
            "宦情每向途中薄，詩句多於馬上成。",
            "故里諸公應念我，稻花香裏計歸程。"
        ],
        "title": "六月歸途",
        "id": "b9ed8644-d4f6-4501-be95-fa6fb0c80c2b"
    },
    {
        "author": "徐璣",
        "paragraphs": [
            "城中日日望南湖，乞得閒來訪隠居。",
            "漸有秋霖籬菊長，纔無暑氣渚蓮疎。",
            "壁間古畫多賢像，案上塵編半佛書。",
            "未見主人逢稚子，不通姓字獨踟躇。"
        ],
        "title": "訪湖友",
        "id": "3565b01f-333f-4c10-b755-e51c45bc60fd"
    },
    {
        "author": "徐璣",
        "paragraphs": [
            "秋在湖樓正可過，扁舟窈窕逐菱歌。",
            "淡雲遮月連天白，遠水生凉入夜多。",
            "已是高人難會聚，矧逢佳節共吟哦。",
            "明朝此集喧城市，應說風流似永和。"
        ],
        "title": "中秋集鮑樓作",
        "id": "b5216f30-5d3a-4d35-b608-5157f0870a60"
    },
    {
        "author": "徐璣",
        "paragraphs": [
            "重重樓閣倚江干，岸草汀煙遠近間。",
            "春水生時都是水，西山青外別無山。",
            "雲歸長若真人在，風過猶疑帝子還。",
            "自古舟船城下泊，幾人來此望鄉關。"
        ],
        "tags": [
            "滕王阁"
        ],
        "title": "登滕王閣",
        "id": "76296bd0-e9e1-4dc9-9787-d9c12e209166"
    },
    {
        "author": "徐璣",
        "paragraphs": [
            "游宦歸來隔幾春，清羸還是舊時身。",
            "養成心性方能靜，化得妻兒不說貧。",
            "竹長新陰深似洞，梅添怪相老於人。",
            "亦知曾見高人了，近作文章氣力勻。"
        ],
        "title": "贈趙師秀",
        "id": "895cbe71-0c39-420f-bb7a-36aad638072c"
    },
    {
        "author": "徐璣",
        "paragraphs": [
            "近參圓覺境如何，月冷高空影在波。",
            "身健却緣餐飯少，詩清都爲飲茶多。",
            "城居亦似山中靜，夜夢俱無世慮魔。",
            "昨日曾知到門外，因隨鶴步踏青莎。"
        ],
        "title": "贈徐照",
        "id": "f2eae90a-a534-4698-bf50-a0a7280bb83f"
    },
    {
        "author": "徐璣",
        "paragraphs": [
            "出門閒步草萋萋，桑柘陰中亦有蹊。",
            "幾樹晴煙鶑囀早，一塘春水燕飛低。",
            "空如陶亮官爲令，難學嚴陵住近溪。",
            "聖世幸時沾薄祿，不能辛苦又攀躋。"
        ],
        "title": "新春書事",
        "id": "67563a5a-029b-4fa7-8835-b76847240cf6"
    },
    {
        "author": "徐璣",
        "paragraphs": [
            "混沌分來便至今，紛紛巧事日成林。",
            "月明未免蝦蟆食，秋至依然蟋蟀吟。",
            "自歎一身全是幻，誰能萬事不容心。",
            "到君齋舍清如水，應使凡機盡弗侵。"
        ],
        "title": "題養拙軒",
        "id": "85781c7c-b034-4dc5-a72d-1b0de33dd96d"
    },
    {
        "author": "徐璣",
        "paragraphs": [
            "維舟拂曉步平沙，晚泊雲根第一家。",
            "新取菜蔬沾野露，旋編籬落带山花。",
            "門前相對青峰小，屋後流來白水斜。",
            "可愛山翁無一事，藤牆西畔看蜂衙。"
        ],
        "title": "泊馬公嶺",
        "id": "e952864d-9c35-48f6-847e-c7073a993dd9"
    },
    {
        "author": "徐璣",
        "paragraphs": [
            "才傾一盞碧澄澄，自是山妻手法成。",
            "不遣水多防味薄，要令麴少得香清。",
            "凉從荷葉風邊起，煖向梅花月裏生。",
            "世味總無如此味，深知此味即淵明。"
        ],
        "title": "酒",
        "id": "411be2b7-1593-450c-bf6f-6984c5243041"
    },
    {
        "author": "徐璣",
        "paragraphs": [
            "疎芳點點是春冰，應笑浮華去不停。",
            "石畔長來枝易老，竹間瘦得萼全青。",
            "孤高自愛香無色，寂寞渾教影問形。",
            "莫遣豐□種宮苑，野橋流水最清泠。"
        ],
        "title": "梅  其一",
        "id": "0b11b58f-5cf9-4cce-aab0-089237033255"
    },
    {
        "author": "徐璣",
        "paragraphs": [
            "是誰曾種白玻璃，夐絕寒荒一點奇。",
            "不厭壠頭千百樹，最憐窗下兩三枝。",
            "幽深真似離騷句，枯健猶如賈島詩。",
            "吟到月斜渾未已，蕭蕭鬢影有風吹。"
        ],
        "title": "梅  其二",
        "id": "20b5e2ec-367f-4555-ad39-be5da547b05c"
    },
    {
        "author": "徐璣",
        "paragraphs": [
            "渺渺秋江带碧鴉，君來應是弔湘涯。",
            "懷人也似居無竹，憂世長如飯有砂。",
            "一袖清風詩思遠，滿汀芳草夕陽賒。",
            "還歸殊未□顔瘦，已種湖邊遶處花。"
        ],
        "title": "翁知縣歸自湖湘",
        "id": "939e7100-6f57-429e-a08f-cdaa514ca435"
    },
    {
        "author": "徐璣",
        "paragraphs": [
            "客路歸時雨似煙，歸來還近菊花天。",
            "寸心不到青雲上，一事難成白髮前。",
            "風外松聲如昨夕，竹間梅蘂接新年。",
            "閒來得句頻相送，自有高人住屋邊。"
        ],
        "title": "奉酬翁松廬見寄",
        "id": "31425d46-7085-4acc-8265-c2eacd3c9060"
    },
    {
        "author": "徐璣",
        "paragraphs": [
            "揚旌遥指歷陽城，霜淡晴天鼓角明。",
            "步騎打圍秋草綠，舳艫傳唱曉江平。",
            "岸分南北人煙近，地控東南羽檄清。",
            "牧守只今非易予，九重淵默待盈成。"
        ],
        "title": "送劉和州",
        "id": "0214b4fa-9928-4929-a328-1fc0813df93a"
    },
    {
        "author": "徐璣",
        "paragraphs": [
            "斷崖橫路水潺潺，行到山根又上山。",
            "眼看別峰雲霧起，不知身也在雲間。"
        ],
        "title": "過九嶺",
        "id": "354fc287-24b1-4460-99ba-185d97dd7858"
    },
    {
        "author": "徐璣",
        "paragraphs": [
            "壁立青山带峽溪，閒雲盡日自高低。",
            "知他春樹深多少，應有清猿在裏啼。"
        ],
        "title": "題陳西老畫蜀山圖",
        "id": "a6662d00-645d-4812-a696-7ad947e99ed6"
    },
    {
        "author": "徐璣",
        "paragraphs": [
            "夜涼扶杖出山齋，身似孤雲倚石崖。",
            "吟就不知山月曉，清風滿面落松釵。"
        ],
        "title": "夜涼",
        "id": "77d6ca10-fd1d-4b45-a0a1-eb14d049f24d"
    },
    {
        "author": "徐璣",
        "paragraphs": [
            "斷橋橫落淺沙邊，沙岸疎梅卧曉煙。",
            "新雨漲溪三尺水，漁翁來覓渡船錢。"
        ],
        "title": "春雨  其一",
        "id": "827128f2-cb93-42d5-97a1-367a4e30c31c"
    },
    {
        "author": "徐璣",
        "paragraphs": [
            "柳著輕黄欲染衣，汀沙漠漠草菲菲。",
            "曉風吹斷寒煙碧，無數鴛鴦溪上飛。"
        ],
        "title": "春雨  其二",
        "id": "6d468c4b-d86d-4f59-a7cd-709574a091da"
    },
    {
        "author": "徐璣",
        "paragraphs": [
            "無數山蟬噪夕陽，高峰影裏坐陰涼。",
            "石邊偶看清泉滴，風過微聞松葉香。"
        ],
        "title": "夏日閒坐",
        "id": "68122010-4900-41ea-a996-0741578dcf04"
    },
    {
        "author": "徐璣",
        "paragraphs": [
            "翠靄空霏忽有無，筆端誰著此工夫。",
            "溪山本被人圖畫，却道溪山是畫圖。"
        ],
        "title": "丹青閣",
        "id": "b638079c-f380-43d7-aaaa-3ed5917bb60e"
    },
    {
        "author": "徐璣",
        "paragraphs": [
            "簿領初爲建水棲，移官南浦又沈迷。",
            "溪山轉處人煙隔，惟有黄鸝一樣啼。"
        ],
        "title": "移官南浦作",
        "id": "48b7a9de-ca69-40b9-816c-064ef2652a14"
    },
    {
        "author": "徐璣",
        "paragraphs": [
            "戛戛秋蟬響似箏，聽蟬閒傍柳邊行。",
            "小溪清水平如鏡，一葉飛來細浪生。"
        ],
        "tags": [
            "秋天",
            "写景"
        ],
        "title": "秋行二首  其一",
        "id": "be31261a-2d37-4a87-a7da-689a14fbf82a"
    },
    {
        "author": "徐璣",
        "paragraphs": [
            "紅葉枯梨一兩株，翛然秋思滿山居。",
            "詩懷自歎多塵土，不似秋來木葉疎。"
        ],
        "title": "秋行二首  其二",
        "id": "e255df47-12f2-45f0-9f3b-fe4f039ccf1e"
    },
    {
        "author": "徐璣",
        "paragraphs": [
            "雲麓煙巒知幾層，一灣溪轉一灣清。",
            "行人只在清灣裏，盡日松聲雜水聲。"
        ],
        "title": "建劍道中",
        "id": "c2951efb-b215-41b4-adc0-a1f714795802"
    },
    {
        "author": "徐璣",
        "paragraphs": [
            "舟行遥指福城關，天宇開時地勢寬。",
            "二百里溪平似掌，一帆風色到懷安。"
        ],
        "title": "舟過水口作",
        "id": "53faae9f-f451-473e-8c84-adb4843d42f6"
    },
    {
        "author": "徐璣",
        "paragraphs": [
            "水滿田疇稻葉齊，日光穿樹曉煙低。",
            "黄鶑也愛新涼好，飛過青山影裏啼。"
        ],
        "tags": [
            "田园",
            "古诗三百首",
            "宋诗",
            "写鸟",
            "鸟"
        ],
        "title": "新涼",
        "id": "dd62708a-6f37-473a-9d82-334cf8eaa833"
    },
    {
        "author": "徐璣",
        "paragraphs": [
            "農家不厭一冬晴，歲事春來漸有形。",
            "昨夜新雷催好雨，蔬畦麥壠最先青。"
        ],
        "title": "新春喜雨",
        "id": "f59d58dd-9552-44d9-994a-9661b0abfe4d"
    },
    {
        "author": "徐璣",
        "paragraphs": [
            "午風庭院綠成衣，春色方濃又欲歸。",
            "蝌蚪散邊荷葉出，酴醿香裏柳綿飛。"
        ],
        "title": "春晚",
        "id": "4dfe89d6-6a0f-4522-8434-96c2a40dde9b"
    },
    {
        "author": "徐璣",
        "paragraphs": [
            "輕煙漠漠霧綿綿，野色籠青傍屋前。",
            "盡說漳南風水好，衆山圍繞一山圓。"
        ],
        "title": "漳州圓山",
        "id": "e9e649aa-f431-4266-9d78-d23030a0a25b"
    },
    {
        "author": "徐璣",
        "paragraphs": [
            "西橋西岸柳成絲，春去春來歲歲同。",
            "偶被東風吹落絮，又隨流水過橋東。"
        ],
        "title": "古陵橋",
        "id": "b3117683-ccc9-4b2e-bbbb-ebc5b1120edd"
    },
    {
        "author": "徐璣",
        "paragraphs": [
            "新秋一雨洗林關，晚色清澄滿望間。",
            "風靜白雲橫不斷，山前又疊一重山。"
        ],
        "title": "新秋",
        "id": "60fd94d2-8b32-4621-907c-37e7aeeefa6d"
    },
    {
        "author": "徐璣",
        "paragraphs": [
            "路繞山根石磴斜，小橋流水樹交加。",
            "柴門半掩無人到，五里牌邊三四家。"
        ],
        "title": "五里牌邊",
        "id": "4afd03bd-739f-41c3-8ece-8f14c833705d"
    },
    {
        "author": "徐璣",
        "paragraphs": [
            "榕陰綠滿驛程邊，駐馬難尋舊聖賢。",
            "只有好山橫迥野，不論朝暮带輕煙。"
        ],
        "title": "書同安舊酒家壁",
        "id": "3d1735f3-d3d9-4723-9df7-72ef7099dbad"
    },
    {
        "author": "徐璣",
        "paragraphs": [
            "路行僻處山山好，春到晴時物物佳。",
            "秀色連雲原上麥，清香夾道刺桐花。"
        ],
        "title": "永春路",
        "id": "5a311989-001b-4344-9df1-011fc69a272e"
    },
    {
        "author": "徐璣",
        "paragraphs": [
            "籃輿晚泊近巖隈，精舍門臨古道開。",
            "僧子相逢便相識，十年三過秀峰來。"
        ],
        "title": "秀峰寺",
        "id": "562a8a6f-71f7-4318-877b-ecfc092961ce"
    },
    {
        "author": "徐璣",
        "paragraphs": [
            "衆山圍繞淥團圓，官木參差古道邊。",
            "行盡濃陰全不了，一湖飛雨带輕煙。"
        ],
        "title": "連江官湖",
        "id": "3687281b-5eae-4504-bf27-5df1022697e1"
    },
    {
        "author": "徐璣",
        "paragraphs": [
            "山前事跡古來多，風雨塵埃竟若何。",
            "惟有白衣秦處士，數篇佳句不曾磨。"
        ],
        "title": "九日上懷古堂",
        "id": "6d148c8a-38c9-4922-ba84-c991ff59fba5"
    },
    {
        "author": "徐璣",
        "paragraphs": [
            "矮簷風雨送蝸牛，有客來誇百尺樓。",
            "闔郡池臺皆下瞰，背城湖海亦全收。",
            "清時未放徒高卧，半世胡爲故倦遊。",
            "解盡橐金君計決，月明長笛起漁舟。"
        ],
        "title": "登薛象先新樓",
        "id": "0c672a91-5e54-4f7f-8d98-b41028a983d7"
    },
    {
        "author": "徐璣",
        "paragraphs": [
            "向晚菱歌起，風平水不流。",
            "鴛鴦兩相逐，飛過採蓮舟。"
        ],
        "title": "夢成",
        "id": "7cfd0f5d-67ae-4d8a-b1c1-c8086fe36dec"
    },
    {
        "author": "徐璣",
        "paragraphs": [
            "拾得柔條弄淺波，清風吹斷采蓮歌。",
            "又移小艇前汀去，蓮葉稠時柳葉多。"
        ],
        "title": "湖",
        "id": "344328e2-e224-4df9-ab4a-3c22e27f8def"
    },
    {
        "author": "徐璣",
        "paragraphs": [
            "叢叢扶重蕊，微風動弱枝。",
            "北人言語巧，喚作菊酴醿。"
        ],
        "title": "酴醿",
        "id": "22686e5a-31e7-4030-bdf7-00fd82632df5"
    },
    {
        "author": "徐璣",
        "paragraphs": [
            "長記零陵郡，共看江上峰。",
            "一生輕世事，幾處認仙蹤。",
            "轉式驅雷電，封泥伏虎龍。",
            "三千三百里，今日又相逢。"
        ],
        "title": "贈九華李丹士",
        "id": "705d0f09-3c35-4314-9e49-1855f11de1b4"
    },
    {
        "author": "徐璣",
        "paragraphs": [
            "青陽初動小春華，盡道葱蘢曉氣佳。",
            "卿月早隨良月誕，繡衣元屬衮衣家。",
            "仙方養就雙瞳碧，和氣分成兩臉霞。",
            "看取調羹消息好，年年長带早梅花。"
        ],
        "title": "壽權漕大卿  其一",
        "id": "4538a22c-4469-4bb6-a62c-c0f9bd85b49a"
    },
    {
        "author": "徐璣",
        "paragraphs": [
            "接物溫溫笑滿眉，步趨登降亦委蛇。",
            "非關飾貌邀人譽，祇是存心不自欺。",
            "王導果能恢德業，謝公端可鎮澆漓。",
            "聖明天子崇恭儉，合向中朝正羽儀。"
        ],
        "title": "壽權漕大卿  其二",
        "id": "c9efb628-219e-446b-986a-9ba2d8640477"
    },
    {
        "author": "徐璣",
        "paragraphs": [
            "東括神仙府，三巖福地通。",
            "異人多接迹，相種况同風。",
            "質有璠璵粹，姿全鼎鼐隆。",
            "文章親視草，丰度早乘驄。",
            "紫橐潜藩貴，金題秘殿崇。",
            "寬卑時自理，誠恪歲乃豐。",
            "身在凝香處，人居和氣中。",
            "鶑聲春藹藹，花影日融融。",
            "劍佩沙堤近，謳歌建水同。",
            "願瞻崧嶽表，長與轉洪濛。"
        ],
        "title": "壽湯侍郎",
        "id": "26b01215-18e9-4f73-b2c3-97051efd5e69"
    },
    {
        "author": "徐璣",
        "paragraphs": [
            "洪波混浩深無底，分作江河合成海。",
            "由來分合必有源，一點清澄元不改。",
            "皇家德澤在人深，人心已洽天眷臨。",
            "爰産真賢佐隆治，南豐昆季玉與金。",
            "南豐先生飽文學，筆端璀璨相參錯。",
            "帝制猶如盤誥風，良史不令遷固作。",
            "文昭內翰學於兄，文章餘事德業成。",
            "溫溫氣見春日暖，凜凜議論秋霜明。",
            "魯公拜相誰當筆，弟草兄制光如日。",
            "一家盛事今古稀，千載獨瞻門第屹。",
            "常時此瑞分爲三，朝論鼎立何巉巖。",
            "乾坤清氣有時合，合作星郎青似藍。",
            "中秋五日玉宇澄，非烟非霧朝盈庭。",
            "天上麒麟千載出，人間蟾桂一年輕。",
            "規模局度尤精粹，望見咸知宰相器。",
            "全閩飛最一年餘，丹鳳啣書九天至。",
            "知公文字如南豐，愛公德器文昭同。",
            "願公復取魯公位，斡補造化通洪濛。",
            "壽公滿滿稱霞觥，勳業長看雙鬢青。",
            "乞與芝蘭分玉砌，高歌此頌清風生。"
        ],
        "title": "壽曾漕",
        "id": "7378600f-e5d4-46c4-84ce-4704b9c1659a"
    },
    {
        "author": "徐璣",
        "paragraphs": [
            "薤葉秀且聳，蘭香細而幽。"
        ],
        "title": "句",
        "id": "7de59e93-0740-483f-8479-71df08afce1d"
    },
    {
        "author": "楊皇后",
        "paragraphs": [
            "瑞日曈矓散曉紅，乾元萬國珮丁東。",
            "紫宸北使班纔退，百辟同趨德壽宮。"
        ],
        "title": "宮詞  其一",
        "id": "5f66aa31-ee08-4428-a98e-423bbbf94ec3"
    },
    {
        "author": "楊皇后",
        "paragraphs": [
            "元宵時雨賞宮梅，恭請光堯壽聖來。",
            "醉裏君王扶上輦，鑾輿半仗點燈回。"
        ],
        "title": "宮詞  其二",
        "id": "421d6689-2305-4d47-bfe4-499f3fce9dab"
    },
    {
        "author": "楊皇后",
        "paragraphs": [
            "柳枝挾雨握新綠，桃蕊含風破小紅。",
            "天上春光偏得早，嵯峩宮殿五雲中。"
        ],
        "title": "宮詞  其三",
        "id": "882d025c-29e6-4020-a858-7a5a99787675"
    },
    {
        "author": "楊皇后",
        "paragraphs": [
            "春風淡淡水淙淙，携伴尋芳過小杠。",
            "惱殺野塘閒送目，鴛鴦無數各雙雙。"
        ],
        "title": "宮詞  其四",
        "id": "015fdb87-db81-4289-9ad5-c5507e9fcf86"
    },
    {
        "author": "楊皇后",
        "paragraphs": [
            "溶溶太液碧波翻，雲外樓臺日月閑。",
            "春到漢宮三十六，爲分和氣到人間。"
        ],
        "title": "宮詞  其五",
        "id": "71df7a15-3d77-4468-83b6-3aa77fedacf3"
    },
    {
        "author": "楊皇后",
        "paragraphs": [
            "曉窗生白已鶑啼，啼在宮花第幾枝。",
            "煙斷獸爐香未絕，曲房朱戶夢回時。"
        ],
        "title": "宮詞  其六",
        "id": "1365f96a-a670-4eb3-991e-d5f83cf46480"
    },
    {
        "author": "楊皇后",
        "paragraphs": [
            "剪剪輕風二月天，柳絲飄颺倍堪憐。",
            "靜凭雕檻渾無事，細數穿花燕影偏。"
        ],
        "title": "宮詞  其七",
        "id": "e98a2ce3-0489-4550-a22e-8110f8647821"
    },
    {
        "author": "楊皇后",
        "paragraphs": [
            "一簾小雨怯春寒，禁禦深沉白晝閑。",
            "滿地落花紅不掃，黄鸝枝上語綿蠻。"
        ],
        "title": "宮詞  其八",
        "id": "dd660520-e0f6-49e5-a0a5-36022e57246a"
    },
    {
        "author": "楊皇后",
        "paragraphs": [
            "上林花木正芳菲，內裏爭傳御製詞。",
            "春賦新翻入宮調，美人羣唱捧瑶巵。"
        ],
        "title": "宮詞  其九",
        "id": "97b10df9-356e-4ea7-9d1a-527fa1a0fa8a"
    },
    {
        "author": "楊皇后",
        "paragraphs": [
            "海棠花裏奏琵琶，沉碧池邊醉九霞。",
            "禁禦融融春日靜，五雲深護帝王家。"
        ],
        "title": "宮詞  其一○",
        "id": "3d23e28d-19a7-4147-8d2c-18f7b60e80bd"
    },
    {
        "author": "楊皇后",
        "paragraphs": [
            "後院深沉景物幽，奇花名竹弄春柔。",
            "翠華經歲無遊幸，多少亭臺廢不修。"
        ],
        "title": "宮詞  其一一",
        "id": "22040e00-45e7-40c7-8e43-9b0eb610995a"
    },
    {
        "author": "楊皇后",
        "paragraphs": [
            "天申聖節禮非常，躬率羣臣上壽觴。",
            "天子捧盤仍再拜，侍中宣達近龍床。"
        ],
        "title": "宮詞  其一二",
        "id": "ba7aaa8c-4a0b-40e3-b638-e449ae2248fd"
    },
    {
        "author": "楊皇后",
        "paragraphs": [
            "水殿鈎簾四面風，荷花簇錦照人紅。",
            "吾皇一曲薰絃罷，萬俗泠泠解慍中。"
        ],
        "title": "宮詞  其一三",
        "id": "426d133f-b694-4a08-940e-3fcc1572e258"
    },
    {
        "author": "楊皇后",
        "paragraphs": [
            "繞堤翠柳忘憂草，夾岸紅葵安石榴。",
            "御水一溝清徹底，晚凉時泛小龍舟。"
        ],
        "title": "宮詞  其一四",
        "id": "593e833b-1786-4197-be27-f511c35e8f1a"
    },
    {
        "author": "楊皇后",
        "paragraphs": [
            "薰風宮殿日長時，靜運天機一局棋。",
            "國手人人饒處著，須知聖算出新奇。"
        ],
        "title": "宮詞  其一五",
        "id": "29370145-c996-426e-8dd5-a6dc70027cd6"
    },
    {
        "author": "楊皇后",
        "paragraphs": [
            "宮殿鈎簾看水晶，時當三伏熾炎蒸。",
            "翰林學士知誰直，今日傳宣與賜冰。"
        ],
        "title": "宮詞  其一六",
        "id": "f4e3df7d-8808-4c1c-9884-588d5dbaea5c"
    },
    {
        "author": "楊皇后",
        "paragraphs": [
            "雲影低涵柏子池，秋聲輕度萬年枝。",
            "要知玉宇凉多少，正在觀書乙夜時。"
        ],
        "title": "宮詞  其一七",
        "id": "513096e8-f57a-427e-b067-ec2643b5084a"
    },
    {
        "author": "楊皇后",
        "paragraphs": [
            "瑣窗宮漏滴銅壺，午夢驚回落井梧。",
            "風遞樂聲來玉宇，日移花影上金鋪。"
        ],
        "title": "宮詞  其一八",
        "id": "4bc10397-c1e6-405f-a37b-a7284751663a"
    },
    {
        "author": "楊皇后",
        "paragraphs": [
            "銀燭瑶觥競上元，□□午月正當軒。",
            "棚頭忽喚歌新曲，宛轉餘音出紫垣。"
        ],
        "title": "宮詞  其一九",
        "id": "8ca3be1f-d856-418b-ae9b-103c82cb1fe5"
    },
    {
        "author": "楊皇后",
        "paragraphs": [
            "迎春燕子尾纖纖，拂柳穿花掠翠簷。",
            "聞道蕊官三十六，美人爭爲捲珠簾。"
        ],
        "title": "宮詞  其二○",
        "id": "0a727be8-51d6-4d29-bf47-41396ce7126a"
    },
    {
        "author": "楊皇后",
        "paragraphs": [
            "落絮濛濛立夏天，樓前槐樹影初圓。",
            "傳聞紫殿深深處，別有薰風入舜絃。"
        ],
        "title": "宮詞  其二一",
        "id": "c2460b94-26b5-4c6a-8168-0285ab1091d9"
    },
    {
        "author": "楊皇后",
        "paragraphs": [
            "紫禁仙輿詰旦來，旌旗遥倚望春臺。",
            "不知庭霰今朝下，疑是林花昨夜開。"
        ],
        "tags": [
            "写雪",
            "冬天",
            "雪"
        ],
        "title": "宮詞  其二二",
        "id": "4cbd96b9-acbb-450c-92fc-63c77f24397f"
    },
    {
        "author": "楊皇后",
        "paragraphs": [
            "凉生水殿樂聲遊，釣得金鱗上御鈎。",
            "聖德至仁元不殺，指揮皆放小池頭。"
        ],
        "title": "宮詞  其二三",
        "id": "61f54c66-cd77-4633-96d2-8f248a7f9572"
    },
    {
        "author": "楊皇后",
        "paragraphs": [
            "凉秋結束鬭炎新，宣入毬場尚未明。",
            "一朵紅雲黄蓋底，千官下馬起居聲。"
        ],
        "title": "宮詞  其二四",
        "id": "a872c33c-31ee-4d43-ba9e-d33ede0c06f3"
    },
    {
        "author": "楊皇后",
        "paragraphs": [
            "秋高風動角弓鳴，臂徤常嫌斗力輕。",
            "玉陛纔傳看御箭，中心雙中謝恩聲。"
        ],
        "title": "宮詞  其二五",
        "id": "13fd14a8-4615-43d6-8885-84ea40950663"
    },
    {
        "author": "楊皇后",
        "paragraphs": [
            "思賢夢寢過商宗，右武崇儒帝道隆。",
            "總覽權綱求治理，羣臣臧否疏屏風。"
        ],
        "title": "宮詞  其二六",
        "id": "16e64cc7-491d-43c4-88d9-0853430635ee"
    },
    {
        "author": "楊皇后",
        "paragraphs": [
            "用人論理見宸衷，賞罰刑威合至公。",
            "天下監司二千石，姓名都在御屏中。"
        ],
        "title": "宮詞  其二七",
        "id": "937c2861-cf7f-42b4-b791-bdc202e024b2"
    },
    {
        "author": "楊皇后",
        "paragraphs": [
            "家傳筆法學光堯，聖草真行說兩朝。",
            "天縱自然成一體，謾誇虎步與龍跳。"
        ],
        "title": "宮詞  其二八",
        "id": "dec60505-72c4-4467-b2f3-ba4ea29e28a9"
    },
    {
        "author": "楊皇后",
        "paragraphs": [
            "泛索坤寧日一羊，自從正位控辭章。",
            "好生躬儉超千古，風化宮嬪只淡粧。"
        ],
        "title": "宮詞  其二九",
        "id": "25b62448-0525-4728-b34d-c957e33746ae"
    },
    {
        "author": "楊皇后",
        "paragraphs": [
            "蘭徑香銷玉輦蹤，梨花不肯負春風。",
            "綠窗深鎖無人見，自碾硃砂養守宮。"
        ],
        "title": "宮詞  其三○",
        "id": "4d51d6f4-7086-41c9-9b85-49f9fe4337c5"
    },
    {
        "author": "楊皇后",
        "paragraphs": [
            "缺月流光入綺疏，金壺傳箭夢回初。",
            "秦臺綵鳳無消息，桂影空閑十二除。"
        ],
        "title": "宮詞  其三一",
        "id": "249c3fd6-ed51-4cf7-8fec-52e4e7d47875"
    },
    {
        "author": "楊皇后",
        "paragraphs": [
            "輦路青苔雨後深，銅魚雙鑰晝沉沉。",
            "詞臣還有相如在，不得當時買賦金。"
        ],
        "title": "宮詞  其三二",
        "id": "dda9dd89-638d-43ca-ae61-c76d54ebcc0c"
    },
    {
        "author": "楊皇后",
        "paragraphs": [
            "擊鞠由來豈作嬉，不忘鞍馬是神機。",
            "牽韁絕尾施新巧，背打星毬一點飛。"
        ],
        "title": "宮詞  其三三",
        "id": "b1f00818-4721-496b-9b57-24e571314bba"
    },
    {
        "author": "楊皇后",
        "paragraphs": [
            "黄鳥驚眠曙色開，慵梳鬟髻意徘徊。",
            "君王早御延英殿，頻喚宮人上直來。"
        ],
        "title": "宮詞  其三四",
        "id": "49b9fa81-fab0-4dde-a311-258b1478dd88"
    },
    {
        "author": "楊皇后",
        "paragraphs": [
            "宮槐映日翠陰濃，薄暑應難到九重。",
            "節近賜衣爭試巧，彩絲新樣起盤龍。"
        ],
        "title": "宮詞  其三五",
        "id": "37c608cb-c393-4ec3-bc77-0f1bf92c75b0"
    },
    {
        "author": "楊皇后",
        "paragraphs": [
            "角黍冰盤餖飣裝，酒闌昌歜泛瑶觴。",
            "近臣誇賜金書扇，御侍爭傳佩带香。"
        ],
        "title": "宮詞  其三六",
        "id": "73402696-926e-473d-bc3b-a1a728caa7c8"
    },
    {
        "author": "楊皇后",
        "paragraphs": [
            "忽地君王喜氣濃，秋千高掛百花叢。",
            "阿誰能逞翻飛態，便得稱雄女隊中。"
        ],
        "title": "宮詞  其三七",
        "id": "57a6fe38-ed94-4112-a3ce-34e460ac8c69"
    },
    {
        "author": "楊皇后",
        "paragraphs": [
            "新翻歌譜甚能奇，宣索蕊官入管吹。",
            "按拍未諧爭共笑，含羞無語自凝思。"
        ],
        "title": "宮詞  其三八",
        "id": "7013bfa2-5223-4e83-baec-17c03269d612"
    },
    {
        "author": "楊皇后",
        "paragraphs": [
            "一朵榴花插鬢鴉，君王長得笑時誇。",
            "內家衫子新番出，淺色新裁艾虎紗。"
        ],
        "title": "宮詞  其三九",
        "id": "a352607a-e28c-4b85-a6f1-09d4cbc39f3f"
    },
    {
        "author": "楊皇后",
        "paragraphs": [
            "夭桃穉柳恣春妍，鎮日呼羣嬉水邊。",
            "忽地上棚宣進入，祗承未慣怕爭前。"
        ],
        "title": "宮詞  其四○",
        "id": "4c52e14b-96d9-44c4-8da7-0f447c85641e"
    },
    {
        "author": "楊皇后",
        "paragraphs": [
            "簾幙深深四面垂，清和天氣漏聲遲。",
            "宮中閣裏催繅繭，要趁親蠶作五絲。"
        ],
        "title": "宮詞  其四一",
        "id": "59a29227-677c-43b1-86ba-99bd30a3b19d"
    },
    {
        "author": "楊皇后",
        "paragraphs": [
            "歲歲蠶忙麥熟時，密令中使視郊圻。",
            "歸來奏罷天顔悅，喜阜吾民鼓玉徽。"
        ],
        "title": "宮詞  其四二",
        "id": "d7d4a3ee-0f62-403d-874d-82ef416b2362"
    },
    {
        "author": "楊皇后",
        "paragraphs": [
            "內園昨夜報花開，中外喧傳玉輦來。",
            "遥望紅粧撩亂處，人人爭獻萬年杯。"
        ],
        "title": "宮詞  其四三",
        "id": "cb0c3498-cd75-4fce-8b4e-59d11a6525e4"
    },
    {
        "author": "楊皇后",
        "paragraphs": [
            "阿姊携儂近紫薇，蕊官承寵鬭芳菲。",
            "繡幃獨自裁新錦，怕見花間雙蝶飛。"
        ],
        "title": "宮詞  其四四",
        "id": "4cdbda7b-6015-45a4-877a-89894937aee7"
    },
    {
        "author": "楊皇后",
        "paragraphs": [
            "好花開遍玉欄桿，挈伴拖橈淺水灘。",
            "但笑紅霞映池面，不知嬌面早先丹。"
        ],
        "title": "宮詞  其四五",
        "id": "711a4497-9283-4d09-9e01-9259c5384267"
    },
    {
        "author": "楊皇后",
        "paragraphs": [
            "小小宮娥近水居，雕楣綉額映清渠。",
            "忽然携伴凭低檻，好是雙蓮出水初。"
        ],
        "title": "宮詞  其四六",
        "id": "eb07e1ae-fb14-4834-acf9-c6cfa0cfafb6"
    },
    {
        "author": "楊皇后",
        "paragraphs": [
            "日日尋春不見春，弓鞋踏破小除芸。",
            "棚頭宣入紅粧隊，春在金樽已十分。"
        ],
        "title": "宮詞  其四七",
        "id": "ee72c559-9ca7-4f3c-9fce-806716c7405f"
    },
    {
        "author": "楊皇后",
        "paragraphs": [
            "海棠移向小窗栽，高疊盆山合復開。",
            "將見紅葩鬭新艷，君王應爲探花來。"
        ],
        "title": "宮詞  其四八",
        "id": "5eb9d158-d624-4346-a751-4972094ae415"
    },
    {
        "author": "楊皇后",
        "paragraphs": [
            "遥夜焚香禮□□，桂花叢裏展文茵。",
            "長空月浸星河影，鸚鵡驚寒頻喚人。"
        ],
        "title": "宮詞  其四九",
        "id": "83f2fde9-8947-4aa5-afd4-373c3722ddd7"
    },
    {
        "author": "楊皇后",
        "paragraphs": [
            "小樣龍盤集翠毬，金羈緩控五花騮。",
            "繡旗高處鈞天奏，御棒先過第一籌。"
        ],
        "title": "宮詞  其五○",
        "id": "d2688453-c85c-40d1-a2cd-243194786304"
    },
    {
        "author": "楊皇后",
        "paragraphs": [
            "雪吹醉面不知寒，信脚千山與萬山。",
            "天甃瓊階三十里，更飛柳絮與君看。"
        ],
        "title": "題朱銳雪景冊",
        "id": "472308f1-ff23-4427-8742-c3a54824545d"
    },
    {
        "author": "楊皇后",
        "paragraphs": [
            "莫惜朝來准酒錢，淵明身即是花仙。",
            "重陽滿滿杯中泛，一縷黄金是一年。"
        ],
        "title": "題菊花冊",
        "id": "e18b06b5-c55c-434e-8b4a-9b1f52d4c735"
    },
    {
        "author": "楊皇后",
        "paragraphs": [
            "寄語重門休上鑰，夜潮留向月中看。"
        ],
        "title": "句  其一",
        "id": "14a8c672-6430-41f5-93a9-30013272a9a9"
    },
    {
        "author": "楊皇后",
        "paragraphs": [
            "線撚依依綠，金垂裊裊黄。"
        ],
        "title": "句  其二",
        "id": "e5c3b5a8-bd2a-42dc-83ab-7d7dd83939d5"
    },
    {
        "author": "楊娃",
        "paragraphs": [
            "重重疊疊染緗黄，此際春光已半芳。",
            "開處不禁風日煖，亂飛晴雪點衣裳。"
        ],
        "title": "題馬遠畫梅四幅  其一",
        "id": "3053c3b2-2b60-42d2-bf54-145b60ad0a59"
    },
    {
        "author": "楊娃",
        "paragraphs": [
            "銖衣翠蓋映朱顔，未識何年入帝關。",
            "默被畫工傳寫得，至今猶似在衡山。"
        ],
        "tags": [
            "衡山"
        ],
        "title": "題馬遠畫梅四幅  其二",
        "id": "43d65b1b-3a69-4df3-9078-85ea8a9f5412"
    },
    {
        "author": "楊娃",
        "paragraphs": [
            "夭桃豔杏豈相同，紅潤姿容冷淡中。",
            "披拂輕烟何所似，動人春色碧紗籠。"
        ],
        "title": "題馬遠畫梅四幅  其三",
        "id": "5f9bed42-6e8c-4646-9105-d65776a83131"
    },
    {
        "author": "楊娃",
        "paragraphs": [
            "渾如冷蝶宿花房，擁抱檀心憶舊香。",
            "開到寒梢猶可愛，此般必是漢宮妝。"
        ],
        "title": "題馬遠畫梅四幅  其四",
        "id": "70077e85-434d-45ef-bac2-821c54d1f72a"
    },
    {
        "author": "楊娃",
        "paragraphs": [
            "人道中秋明月好，欲邀同賞意如何。",
            "華陽洞裏秋壇上，今夜清光此處多。"
        ],
        "title": "題馬和之畫四小景  其一",
        "id": "045e2954-add5-413c-a21a-248983e962ef"
    },
    {
        "author": "楊娃",
        "paragraphs": [
            "石楠葉落小池清，獨下平橋弄扇行。",
            "倚日綠雲無覓處，不如歸去兩三聲。"
        ],
        "title": "題馬和之畫四小景  其二",
        "id": "5b5bdf05-5bd7-4190-91c4-f44da88e2cd9"
    },
    {
        "author": "楊娃",
        "paragraphs": [
            "清獻先生無一錢，故應琴鶴是家傳。",
            "誰知默鼓無弦曲，時向珠宮舞幻仙。"
        ],
        "title": "題馬和之畫四小景  其三",
        "id": "8785bba7-05cd-415d-b6c6-c69569e46041"
    },
    {
        "author": "楊娃",
        "paragraphs": [
            "雨洗東坡月色清，市人行盡野人行。",
            "莫嫌犖确坡頭路，自愛鏗然曳枝聲。"
        ],
        "tags": [
            "生活",
            "田园"
        ],
        "title": "題馬和之畫四小景  其四",
        "id": "15fe4f26-ebc7-4f01-81f9-d49d76f97429"
    },
    {
        "author": "楊娃",
        "paragraphs": [
            "蓮開宮沼年年盛，香染斑衣葉葉新。",
            "願借琴音奏清雅，薰風凉殿壽雙親。"
        ],
        "title": "題趙伯驌畫",
        "id": "031e5bbf-c047-493b-b221-fe5d136b70e0"
    },
    {
        "author": "汪晫",
        "paragraphs": [
            "梅熟雨初過，虛堂枕簟凉。",
            "心閒世自古，事簡日偏長。",
            "藕葉度清氣，蘭花留晚芳。",
            "正巾堪一笑，髮短自僧光。"
        ],
        "title": "次韻梅中",
        "id": "c2534876-9a5d-48fe-8a95-f98b9efa8f46"
    },
    {
        "author": "汪晫",
        "paragraphs": [
            "出郭知春晚，陰陰綠滿川。",
            "小橋橫{木圼}杌，斜柳拂淪漣。",
            "風急低雙燕，林幽聒一鵑。",
            "酴醿破香蕊，孤艷殿羣妍。"
        ],
        "title": "次韻戴顯之晚春夾溪閒行",
        "id": "d56661a9-08f0-4d0a-9070-a1abd8b3786f"
    },
    {
        "author": "汪晫",
        "paragraphs": [
            "忽頒新曆日，春事到茅簷。",
            "心自丹如故，鬚應白又添。",
            "微風和拂面，小雨冷侵簾。",
            "酒竭妨春飲，新將齏甕醃。"
        ],
        "title": "次韻蓋簿賓春",
        "id": "f5530c99-f71a-4270-8918-636ce1a836b2"
    },
    {
        "author": "汪晫",
        "paragraphs": [
            "黯淡雲初斂，霏微雨復晴。",
            "燒痕回野色，禽語盡春聲。",
            "駃駃山泉溜，欣欣木葉榮。",
            "杖藜村店酒，清似好官清。"
        ],
        "title": "次韻蓋簿初春郊行",
        "id": "58229806-5a74-4282-8fa7-7e26b608cb55"
    },
    {
        "author": "汪晫",
        "paragraphs": [
            "新綠滿高樹，殘紅辭舊枝。",
            "馬嵬留襪處，金谷墜樓時。",
            "巢燕銜香急，川魚弄纈遲。",
            "詩人無可恨，青子又垂垂。"
        ],
        "title": "次韻落花",
        "id": "20fcf56f-8ff5-4b9f-8151-2343ad842720"
    },
    {
        "author": "汪晫",
        "paragraphs": [
            "重來春又半，夢寐念歸期。",
            "山近衾裯薄，春寒鼓角悲。",
            "曉鐘風送遠，宿靄日開遲。",
            "客裏真寥落，愁添兩鬢絲。"
        ],
        "title": "城中春寒即事",
        "id": "c82b7931-c4b0-4f2b-ab56-eed2591371da"
    },
    {
        "author": "汪晫",
        "paragraphs": [
            "秋月清如水，凉生善養堂。",
            "鵲驚梧葉墜，露壓稻花香。",
            "煨芋薦蛆白，開橙擘蟹黄。",
            "客來隨所有，此興不能忘。"
        ],
        "title": "秋夕遣興",
        "id": "1e16b765-313d-4f0d-b704-6b35cf28ddc3"
    },
    {
        "author": "汪晫",
        "paragraphs": [
            "無穢水常浄，忘機鳥自馴。",
            "重來圓宿夢，因省是前身。",
            "尤物遺靈在，珍毛薦瑞頻。",
            "何當還抱子，池上啄游鱗。"
        ],
        "title": "次韻李明甫追和蘇黄門鸂鶒池",
        "id": "41ce6edb-1605-40ec-be62-8b6de0eeecb9"
    },
    {
        "author": "汪晫",
        "paragraphs": [
            "詩壇一何峻，尋盟休論且。",
            "弟子性嗜酒，白蓮許入社。",
            "寒水巫陽峽，暮日蒼梧野。",
            "大雅久不聞，今侯真作者。"
        ],
        "title": "次韻丁簿雜興  其一",
        "id": "c8f83987-ebb6-47f5-85c1-999dddfa96b9"
    },
    {
        "author": "汪晫",
        "paragraphs": [
            "宴坐讀侯詩，凜凜豎髮毛。",
            "平實未是卑，秀爽非爲高。",
            "清如幽谷花，羞殺李與桃。",
            "無怨而有哀，請歌楚離騷。"
        ],
        "title": "次韻丁簿雜興  其二",
        "id": "668e81ed-ac71-4881-8549-7bcf57a1d8a1"
    },
    {
        "author": "汪晫",
        "paragraphs": [
            "高士亦主簿，漫士可一笑。",
            "輕雲出巖阿，皎月生海嶠。",
            "官曹無公事，老木有鶴叫。",
            "侯已詩道尊，時亦參衆妙。"
        ],
        "title": "次韻丁簿雜興  其三",
        "id": "8f534497-4795-4217-8a0e-55c7d6e6fb57"
    },
    {
        "author": "汪晫",
        "paragraphs": [
            "侯家好兄弟，森森如立竹。",
            "侯今白首去，乃復坐矮屋。",
            "要當振龍鬣，寧更淹驥足。",
            "吉人天相之，富貴在晚福。"
        ],
        "title": "次韻丁簿雜興  其四",
        "id": "f284288b-a279-445e-807d-bcdb7fbd86a7"
    },
    {
        "author": "汪晫",
        "paragraphs": [
            "祥鳳鳴高梧，𪉄鷃伏短籬。",
            "人行謹所趨，畏途或平逵。",
            "如飲鉢中水，冷暖能自知。",
            "我願歌考槃，侯遇亦未遲。"
        ],
        "title": "次韻丁簿雜興  其五",
        "id": "e37ba399-564e-4637-9545-13f9c95cdcbb"
    },
    {
        "author": "汪晫",
        "paragraphs": [
            "青山一登嘯，陡覺心胸別。",
            "飄飄襟袖寒，恍若御風列。",
            "汩沒塵埃中，紛紛亂如蠛。",
            "不期會佳人，成此兩奇絕。",
            "美哉周氏子，炯炯冰壺月。",
            "傾蓋便如故，何必素所愜。",
            "磊落史少府，丰姿瑩霜雪。",
            "真如汗血駒，才名籍天閲。",
            "抵掌同一笑，心悟口難說。",
            "向晚雨初霽，高柳新蟬咽。",
            "倚檻雲去來，不悞巾角折。",
            "揮翰有佳句，明珠眩雙睫。",
            "蹇予非少年，所作盡短拙。",
            "萬事等白鷗，波間自沒滅。"
        ],
        "title": "初夏同周同人與史尉登西園後山茅亭望遠周君有賦依韻奉和兼呈少府",
        "id": "a7d7a2fd-5ce2-4d1f-80b3-5318073c7d47"
    },
    {
        "author": "汪晫",
        "paragraphs": [
            "黛拂蛾眉兩月彎，虛亭著與小三間。",
            "吾翁先見如樗里，此老遺思比峴山。",
            "千仞遠峰和我瘦，一庭芳草伴春閒。",
            "登臨涕落當年事，不見仙人玉雪顔。"
        ],
        "title": "遊翠眉用蘇黄門子由韻",
        "id": "eb940040-7580-45fe-bf16-c8a0475ca1e4"
    },
    {
        "author": "汪晫",
        "paragraphs": [
            "春事年年興不窮，野塘冰泮雪初融。",
            "燒痕彷彿草萌綠，樹影扶疎梅萼紅。",
            "莫恨一生今老大，還知萬事本虛空。",
            "饑餐渴飲存吾道，尺雪今年賀歲豐。"
        ],
        "title": "次韻王季雄初春",
        "id": "7d3c4cea-c9ca-402d-bf6f-6d6fa0578ec8"
    },
    {
        "author": "汪晫",
        "paragraphs": [
            "老去而今技已窮，在人胸次要陶融。",
            "三盃村酒兄和弟，一歲春光綠換紅。",
            "兀坐悠悠閒度日，閉門咄咄靜書空。",
            "青山顧我多容態，影照清溪秀且豐。"
        ],
        "title": "次韻處約兄春行用前韻",
        "id": "5ed25bbe-80e5-450e-b68c-5697e1043634"
    },
    {
        "author": "汪晫",
        "paragraphs": [
            "自是胸中三斗塵，詩兵敢敵亞夫營。",
            "愁關老子兩肩瘦，春點榴花一樹明。",
            "雨向梅邊來處細，句從夜半得時清。",
            "方牀竹枕思君切，幸有吟筒話舊情。"
        ],
        "title": "次韻胡益之初夏見懷",
        "id": "21e57063-22d1-4af3-bf23-fdb360486335"
    },
    {
        "author": "汪晫",
        "paragraphs": [
            "西風落葉滿空山，懷古情悰每愴然。",
            "詩句尚傳人化鶴，危亭何在草生烟。",
            "披尋舊址營華構，追繼當時醉玉船。",
            "要爲故家復遺業，當知此舉合爲先。"
        ],
        "title": "過西園視豁然亭舊址景仰蘇黄門有感用其留題韻示五弟八弟",
        "id": "c8f0c118-399e-402d-b653-a19ef6732a29"
    },
    {
        "author": "汪晫",
        "paragraphs": [
            "秋山排闥翠盈軒，似向高人伴酒尊。",
            "桑葉一庭深不掃，菊花滿院靜無言。",
            "谷中景物隨時變，案上文書信手翻。",
            "恰得君詩吟未了，梧桐疎雨滴黄昏。"
        ],
        "title": "次韻胡約之秋興",
        "id": "cc1f12b5-91ad-4d9e-aeab-c1a20b6b61ac"
    },
    {
        "author": "汪晫",
        "paragraphs": [
            "芙蓉紅晚對高軒，何日論文共一尊。",
            "祇作古詩十九首，不消柱史五千言。",
            "一聲南鴈霜華重，連夜西風木葉翻。",
            "自嘆鬚眉今白盡，復愁友道更昏昏。"
        ],
        "title": "用尊字韻寄胡約之",
        "id": "1c03adcb-8b41-408d-b23b-4b45c520dd7f"
    },
    {
        "author": "汪晫",
        "paragraphs": [
            "亭前詩板有人臨，公去知誰續好吟。",
            "忽有名人留七字，競傳高價值千金。",
            "曾扶諸老開皇極，終使微身墜衆陰。",
            "兩岫至今愁不展，此言應當老師心。"
        ],
        "title": "次韻呂仲見提幹題翠眉亭",
        "id": "fdb3fc88-4004-4fa2-8c6e-78e93e22e883"
    },
    {
        "author": "汪晫",
        "paragraphs": [
            "緩引前訶度嶺巔，真祠猶鎮舊山川。",
            "懸知幽德如存日，更有孤忠合老天。",
            "雙炷爐香祈一稔，兩詩題詠播千年。",
            "民安善政神應喜，桑蔭兒童犢背眠。"
        ],
        "title": "次韻李明府上事初謁登源廟用蘇黄門韻見示",
        "id": "99181bd3-d6bf-47ae-b8cf-ed4cd1bb93d7"
    },
    {
        "author": "汪晫",
        "paragraphs": [
            "管領賓僚破費春，座中著白是山人。",
            "魚游淺綠心機熟，鶑訢殘紅句語新。",
            "老屋不嫌規制樸，長官最喜土風淳。",
            "滿園桃李成陰密，留取甘棠浣水濱。"
        ],
        "title": "即席次韻趙簿縣圃小集呈李明府",
        "id": "a67269e3-b191-4b30-9703-06497f92f12d"
    },
    {
        "author": "汪晫",
        "paragraphs": [
            "農夫只合老山林，辜負時卿一寸心。",
            "老矣不堪持手板，死時何用覆斜衾。",
            "有人稱善名非細，對客無慚樂最深。",
            "回首暮雲天黯淡，誰能更聽伯牙琴。"
        ],
        "title": "無題",
        "id": "6e040d3e-7646-4861-926e-33543229ea63"
    },
    {
        "author": "汪晫",
        "paragraphs": [
            "池上先生詩句香，得公詩句更揄揚。",
            "精神相對陳圭瓚，意氣潜交冶鏌將。",
            "賢令舊容老文學，山農今見謫仙郎。",
            "百年剩喜風流續，未有名禽首屢昂。"
        ],
        "title": "次韻李明府追和蘇黄門鸂鶒池",
        "id": "0a46a10a-4389-469a-b0a9-6a08a83cb17d"
    },
    {
        "author": "汪晫",
        "paragraphs": [
            "風林弄影舞婆娑，水漫池塘綠皺波。",
            "天上誰人待金馬，人間何路出銅駝。",
            "千年史冊亂居半，百日春光晴不多。",
            "飛絮落花還病酒，門前佳客倦相過。"
        ],
        "title": "次韻春愁",
        "id": "2a3fcc11-5d4e-4c89-a0b7-9fc19b222f9d"
    },
    {
        "author": "汪晫",
        "paragraphs": [
            "文皇當日伐遼東，授鑰忠勳留禁中。",
            "違命加誣非信史，新詩昭雪有奇功。",
            "陰兵猶可殲凶悖，甘澤還能作歲豐。",
            "他日或提遷固筆，刪修訂實望研窮。"
        ],
        "title": "次韻葉子真賢良留題登源先廟",
        "id": "dfd0b8c5-75cc-4fcf-9de4-4b7d0732b320"
    },
    {
        "author": "汪晫",
        "paragraphs": [
            "本是偷閒擇一枝，靜中此樂有誰知。",
            "山光照座年年在，世事於人日日非。",
            "春研有詩吟即事，夜燈無夢到相思。",
            "漢陰老子機何有，禪病今來減带圍。"
        ],
        "title": "次韻環谷即事",
        "id": "610c57ad-0f0b-4839-ab2e-1dd4fa833cf2"
    },
    {
        "author": "汪晫",
        "paragraphs": [
            "携家松底酹蝦蟆，椒荔豚肩薦菊芽。",
            "吾父洲中無橘樹，與兄庭下有荆花。",
            "和羹莫遂箋邊讓，破帽無能落孟嘉。",
            "衰老傷懷淚痕冷，年來鬚鬢白多些。"
        ],
        "title": "九日拜大兄墳",
        "id": "5b184b2d-663d-4811-9716-543258197d86"
    },
    {
        "author": "汪晫",
        "paragraphs": [
            "行過晴溪烏桕彎，清漪猶自照蒼顔。",
            "□□□□□□□，舉酒欣然得綠鬟。",
            "魚爲知機潛別浦，蘭因避俗住空山。",
            "老夫自覺無多事，且喜賓朋時往還。"
        ],
        "title": "次韻朱同人携妓見訪留題",
        "id": "a0706d32-621b-44fc-ab1e-1f9ba633970e"
    },
    {
        "author": "汪晫",
        "paragraphs": [
            "靜觀打透兩重關，無靜無觀總一般。",
            "須信靜時非境靜，從知觀處是心觀。"
        ],
        "title": "靜觀堂十偈  其一",
        "id": "6e639534-7b88-423b-bfd3-4ac1b863f480"
    },
    {
        "author": "汪晫",
        "paragraphs": [
            "一間虛室自安然，何必求仙更問禪。",
            "儘日焚香閉門坐，饑來喫飯困來眠。"
        ],
        "title": "靜觀堂十偈  其二",
        "id": "4e73bc40-747a-4bfd-b133-65ded8305df2"
    },
    {
        "author": "汪晫",
        "paragraphs": [
            "萬緣一息絲不掛，一箇閒身煞瀟灑。",
            "靜中有味淡如如，啞子得夢難爲話。"
        ],
        "title": "靜觀堂十偈  其三",
        "id": "80d2fda7-a6c5-4c91-aa13-3357ea4b4369"
    },
    {
        "author": "汪晫",
        "paragraphs": [
            "我無官守無言責，自倚欄干時一拍。",
            "只因冷眼看破來，笑殺時人空擘畫。"
        ],
        "title": "靜觀堂十偈  其四",
        "id": "ae6b5d08-30d6-423b-8b5a-3a3ac02a9d2c"
    },
    {
        "author": "汪晫",
        "paragraphs": [
            "東風萬物皆舒暢，野色溪光無盡藏。",
            "誰喚春來春不知，草自青青花自放。"
        ],
        "title": "靜觀堂十偈  其五",
        "id": "a12c08a4-24ed-4331-93db-258d48a71fc0"
    },
    {
        "author": "汪晫",
        "paragraphs": [
            "春去人間日正長，天工催促綠陰忙。",
            "古槐高柳爭新意，自是無人知底凉。"
        ],
        "title": "靜觀堂十偈  其六",
        "id": "15ee9e8d-8577-4161-85fc-e7d0010d49f8"
    },
    {
        "author": "汪晫",
        "paragraphs": [
            "長空一望如水碧，泉澗幽幽風淅淅。",
            "驚人暑退寒漸生，蓼染春紅映素壁。"
        ],
        "title": "靜觀堂十偈  其七",
        "id": "70abe5d6-11bc-423f-8e64-2cfc5b22b60e"
    },
    {
        "author": "汪晫",
        "paragraphs": [
            "香到梅梢歲又還，老天春事不曾閒。",
            "酸風凍雪侵重戶，僵卧長松獨恃頑。"
        ],
        "title": "靜觀堂十偈  其八",
        "id": "b4a428b4-f91e-47e8-8e46-fd6fc0ed25d9"
    },
    {
        "author": "汪晫",
        "paragraphs": [
            "有時檢點舊閒遊，出岫行雲野渡舟。",
            "驀地靜中消息好，夕陽西下水東流。"
        ],
        "title": "靜觀堂十偈  其九",
        "id": "b1b005ef-cc3f-4b80-acfd-d0fdb17b7afc"
    },
    {
        "author": "汪晫",
        "paragraphs": [
            "衲被蒙頭付自然，何須八棒十三禪。",
            "數聲啼鳥青山外，驚起幽窗一覺眠。"
        ],
        "title": "贈天竺僧",
        "id": "83eae12b-04c9-44fc-a197-adce0040a538"
    },
    {
        "author": "汪晫",
        "paragraphs": [
            "淡黄初弄正纖柔，便向東風舞不休。",
            "猶記西湖相識舊，只今縷縷是春愁。"
        ],
        "tags": [
            "西湖"
        ],
        "title": "柳",
        "id": "782a7368-db8b-446f-a0b8-969fa6652966"
    },
    {
        "author": "汪晫",
        "paragraphs": [
            "雲鎖浮丘六六山，東風又作夜來寒。",
            "枝間杏蕊開還禁，陌上春泥滑未乾。"
        ],
        "title": "復陰",
        "id": "451d519d-1ffe-47f2-8b32-78eb5b48104b"
    },
    {
        "author": "汪晫",
        "paragraphs": [
            "荷錢新綠點池塘，竹枕方牀午夢長。",
            "山鳥數聲簾影寂，松窗風遞煮茶香。"
        ],
        "title": "環谷初夏",
        "id": "49380766-4423-420f-9f43-234d815b3099"
    },
    {
        "author": "汪晫",
        "paragraphs": [
            "鬚眉數得莖莖古，果是環谷山中人。",
            "道眼靜觀付一笑，借問兩箇若箇真。"
        ],
        "title": "寫真",
        "id": "c76b5c49-4e2c-470f-b3db-06c18afb7966"
    },
    {
        "author": "汪晫",
        "paragraphs": [
            "先生德政殊清明，斯堂故以景蘇名。",
            "可憐向苦糟麯厄，東撐西柱懸河傾。",
            "一從公來忽嗟嘆，不日雲斤還舊觀。",
            "敗棟宅鼠壁篆蝸，湧翠流光復輝煥。",
            "坐想岷峨遠山碧，先生已矣遺陳迹。",
            "華陽三十六篇詩，今日拂塵炯全璧。",
            "自來蘇李兩名家，斯堂二賢愈光華。",
            "看公了却此縣債，步武先生雲路快。"
        ],
        "title": "景蘇堂新復上李明府",
        "id": "581edcca-1419-4fc1-93be-f36ead396b5a"
    },
    {
        "author": "汪晫",
        "paragraphs": [
            "白髮衰翁歲已老，惜花有心猶起早。",
            "無事曉窗但高眠，閉關苔青門不掃。",
            "和靖風流屋後梅，濂溪氣味窗前草。",
            "近與鄒軻同窠臼，亦欲集義以養浩。",
            "不解吟詩著書冊，自愛嚴君平一箇。",
            "無復求仙事老聃，寧更尋禪參達磨。",
            "皇天見憐尚不死，牽率時賢持酒賀。",
            "不才自當明主棄，非敢櫝玉爲懷寶。",
            "致君堯舜須公等，山中槁夫勿多道。"
        ],
        "title": "某衰年未了初度復臨伏辱時賢載酒爲壽且揮灑佳章增光枯朽即席次韻見謝意",
        "id": "3df45261-9a12-4cf4-abdc-1355552d413e"
    },
    {
        "author": "汪晫",
        "paragraphs": [
            "暑往寒來如電泡，年年門外閒花草，世事紛紛自顛倒。",
            "青山眼底最多情，日日向人渾不老。"
        ],
        "title": "感興四章章五句  其一",
        "id": "bbca6aff-21e1-4bb7-b14c-a8ae6643928d"
    },
    {
        "author": "汪晫",
        "paragraphs": [
            "膠擾浮生事若麻，世路崎嶇易覆車，爭如清浄山人家。",
            "靜觀撫掌付一笑，出戶䔩䔩飛松花。"
        ],
        "title": "感興四章章五句  其二",
        "id": "a79bca10-6e9a-41f4-ac58-e0fdd1fb4ebc"
    },
    {
        "author": "汪晫",
        "paragraphs": [
            "一樹雪花白如玉，辛夷爲車荷爲屋，閒中享此亦清福。",
            "一雙沙禽竹上啼，對客取琴彈一曲。"
        ],
        "title": "感興四章章五句  其三",
        "id": "824cdf39-0222-42ce-b90e-8c9da267867b"
    },
    {
        "author": "汪晫",
        "paragraphs": [
            "坐讀南華一卷經，富貴百年如郵亭，人生怒癭空成瓶。",
            "香爐縷烟風浩蕩，白鳥點破前山青。"
        ],
        "title": "感興四章章五句  其四",
        "id": "30f94645-1ba8-44be-8029-8bac16a45a66"
    },
    {
        "author": "汪晫",
        "paragraphs": [
            "山寒杏未花。"
        ],
        "title": "句  其一",
        "id": "f7e0ad5a-524c-4a23-8344-d3388dbaa1d7"
    },
    {
        "author": "汪晫",
        "paragraphs": [
            "滅燭閔蛾傷。"
        ],
        "title": "句  其二",
        "id": "7e146f06-fa08-433b-85ed-3a8f341a016d"
    },
    {
        "author": "汪晫",
        "paragraphs": [
            "梨花院落春宵短。"
        ],
        "title": "句  其三",
        "id": "db7acac6-a381-442b-9c3c-7c16c937321b"
    },
    {
        "author": "汪晫",
        "paragraphs": [
            "片片飛紅已謝春，紅移榴蕊更精神。"
        ],
        "title": "句  其四",
        "id": "f115df3d-d891-4780-b6a9-6e23e49272c3"
    },
    {
        "author": "釋慧性",
        "paragraphs": [
            "萬疊峯巒秀，清虛杳靄間。",
            "跨門一句子，擬議隔重關。"
        ],
        "title": "偈頌一百零一首  其一",
        "id": "cff49ea4-579f-4018-93cd-bf11cb97a047"
    },
    {
        "author": "釋慧性",
        "paragraphs": [
            "指天指地，有甚巴鼻。",
            "目顧四方，不知失利。",
            "累及後代兒孫，以此遞相鈍置。"
        ],
        "title": "偈頌一百零一首  其二",
        "id": "6a211848-9e80-4b21-a087-ab839f213865"
    },
    {
        "author": "釋慧性",
        "paragraphs": [
            "電激雷奔，以毒攻毒。",
            "撒土拋沙，拗直作曲。",
            "箇裏翻身控角弓，誰能背手抽金鏃。"
        ],
        "title": "偈頌一百零一首  其三",
        "id": "0027b97e-de36-464c-a75d-0f3f2d61ed69"
    },
    {
        "author": "釋慧性",
        "paragraphs": [
            "不知立處高多少，回頭四顧白雲低。",
            "等閑移步毗盧頂，拽轉南辰安向西。"
        ],
        "title": "偈頌一百零一首  其四",
        "id": "5672338d-3b65-406f-ad2f-d712fdfc90e9"
    },
    {
        "author": "釋慧性",
        "paragraphs": [
            "要入牯牛隊，還披水牯皮。",
            "全身行異類，拽杷又牽犁。"
        ],
        "title": "偈頌一百零一首  其五",
        "id": "d70c9e61-407d-4d55-b3d4-7e3a438dbbc0"
    },
    {
        "author": "釋慧性",
        "paragraphs": [
            "行盡迢迢路，無山不是家。",
            "跨門一句子，擬議隔天涯。"
        ],
        "title": "偈頌一百零一首  其六",
        "id": "fc2f0579-013b-4beb-b00a-0144d4ec98b6"
    },
    {
        "author": "釋慧性",
        "paragraphs": [
            "有語中無語，達磨九年空面壁。",
            "無語中有語，空生巖畔花狼藉。",
            "南斗八，北斗七。"
        ],
        "title": "偈頌一百零一首  其七",
        "id": "19ab21eb-307d-48c3-a6fa-e8d1f729b87a"
    },
    {
        "author": "釋慧性",
        "paragraphs": [
            "啞却我口禿我舌，明眼衲僧難辨別。",
            "今朝撒向諸人前，須彌燈王笑不徹。"
        ],
        "title": "偈頌一百零一首  其八",
        "id": "c1ca0ac3-adf6-4431-b2b2-645c8683bdc3"
    },
    {
        "author": "釋慧性",
        "paragraphs": [
            "天寒日短，三平二滿。",
            "虎咬大蟲，雄鷄生卵。"
        ],
        "title": "偈頌一百零一首  其九",
        "id": "a7ec0309-05bd-4c63-a931-6f530b946ecd"
    },
    {
        "author": "釋慧性",
        "paragraphs": [
            "言發非聲，舌頭無骨。",
            "色前不物，狐狸戀窟。"
        ],
        "title": "偈頌一百零一首  其一○",
        "id": "06297144-a116-4458-bb7c-91ca9da4a63b"
    },
    {
        "author": "釋慧性",
        "paragraphs": [
            "新梅雪裏依稀拆，愛日窗前迤邐長。",
            "漏泄東君好消息，分明遍界不能藏。",
            "但得到家田地穩，更無佛法可商量。"
        ],
        "title": "偈頌一百零一首  其一一",
        "id": "8098d88c-a1c6-4f68-9df6-9c915178c206"
    },
    {
        "author": "釋慧性",
        "paragraphs": [
            "烏牙絕頂，結制安居。",
            "包羅萬有，吞却十虛。",
            "切忌從它覓，迢迢與我疎。"
        ],
        "title": "偈頌一百零一首  其一二",
        "id": "bcafa2e5-c42c-44bb-8e2b-5c343af56ec5"
    },
    {
        "author": "釋慧性",
        "paragraphs": [
            "往來無間，動靜一源。",
            "瞥然而往，瞥然而還。",
            "大方無內無外，管甚新年舊年。",
            "歸來偃卧青松下，只這些兒妙不傳。"
        ],
        "title": "偈頌一百零一首  其一三",
        "id": "dd2ae430-c142-42d5-b8c1-430788fd3824"
    },
    {
        "author": "釋慧性",
        "paragraphs": [
            "方挹新春，又迎朱夏。",
            "山不爲高，水不爲下。",
            "梅雨連綿，虛空貼卦。",
            "浸爛石烏龜，黄梅添話欛。",
            "烏牙峯頂浪滔天，犀牛扇子增高價。"
        ],
        "title": "偈頌一百零一首  其一四",
        "id": "f45cecfe-23da-48ce-8288-717295c7faca"
    },
    {
        "author": "釋慧性",
        "paragraphs": [
            "秋風清，秋月白。",
            "雁過長空，蟬噪庭柏。",
            "踢出鐵崐崘，大機要頓發。",
            "好肉剜瘡，覻著即瞎。",
            "隔山人唱太平歌，元是胡笳十八拍。"
        ],
        "title": "偈頌一百零一首  其一五",
        "id": "eac791d1-677c-4440-87ee-519f04782829"
    },
    {
        "author": "釋慧性",
        "paragraphs": [
            "爽氣生襟袂，清飈襲四維。",
            "白雲抱幽石，冷淡更清奇。",
            "玲瓏八面自回合，峭峻一方誰敢窺。"
        ],
        "title": "偈頌一百零一首  其一六",
        "id": "e0827e58-e0f9-48ee-ab43-fc48756ec9a3"
    },
    {
        "author": "釋慧性",
        "paragraphs": [
            "毒蛇頭上能揩痒，正是吾家跳竈兒。",
            "竊得這些窮伎倆，白拈手裏覓便宜。",
            "萬仞崖頭獨足立，頭長三尺知是誰。"
        ],
        "title": "偈頌一百零一首  其一七",
        "id": "24f4c317-b72e-4fab-808a-7e82d87a984d"
    },
    {
        "author": "釋慧性",
        "paragraphs": [
            "十五日已前，一冬二冬，叉手當胸。",
            "十五日已後，背手抽金鏃，翻身控角弓。",
            "正當十五日，風從虎兮雲從龍，擡眸鷂子過遼東。"
        ],
        "title": "偈頌一百零一首  其一八",
        "id": "d049dfe2-9cb9-496e-bf59-d2058eb8bb1f"
    },
    {
        "author": "釋慧性",
        "paragraphs": [
            "春行萬國春無跡，臘雪消殘始見功。",
            "頭頭應現，處處流通。",
            "木馬泥牛吼，花柳撼春風。"
        ],
        "title": "偈頌一百零一首  其一九",
        "id": "e981af8b-20b8-4b07-9ec0-6cf11982dea8"
    },
    {
        "author": "釋慧性",
        "paragraphs": [
            "春山青，春水綠。",
            "草茸茸，花簇簇。",
            "若能喪盡目前機，便見廬山真面目。"
        ],
        "tags": [
            "庐山"
        ],
        "title": "偈頌一百零一首  其二○",
        "id": "8db8b57b-688c-44f2-b258-4c18ac922bbe"
    },
    {
        "author": "釋慧性",
        "paragraphs": [
            "元宵正月半，是處金蓮現。",
            "貪看燈明佛，蹉過新羅箭。",
            "閃電光中，聊通一線。"
        ],
        "title": "偈頌一百零一首  其二一",
        "id": "1efbeb5c-593b-4a1f-b99d-e1599c838af6"
    },
    {
        "author": "釋慧性",
        "paragraphs": [
            "法社棟梁，叢林綱紀。",
            "全殺全活，建立宗旨。",
            "雙放雙收，總在這裏。",
            "虎嘯風生，龍吟霧起。",
            "大家扶起破砂盆，無限清風來未已。"
        ],
        "title": "偈頌一百零一首  其二二",
        "id": "e38fdda8-392a-49b0-9c5d-c507002836ea"
    },
    {
        "author": "釋慧性",
        "paragraphs": [
            "句中句，絕露布。",
            "閃電裏，分緇素。"
        ],
        "title": "偈頌一百零一首  其二三",
        "id": "af4fa9bb-a01b-4414-b57a-2a3afc9400b5"
    },
    {
        "author": "釋慧性",
        "paragraphs": [
            "向上一路滑，壁立萬仞嶮。",
            "石火電光鈍，定乾坤句錯。",
            "水牯牛常甘水草，麒麟只有一隻角，千手大悲難摸索。"
        ],
        "title": "偈頌一百零一首  其二四",
        "id": "a0b0af49-ffda-42b1-853a-6f828ce43df7"
    },
    {
        "author": "釋慧性",
        "paragraphs": [
            "主中賓，賓中主，南山大蟲元是虎。",
            "踢起眉毛著眼看，閃電光中急薦取，發機須是千鈞弩。"
        ],
        "title": "偈頌一百零一首  其二五",
        "id": "f81774d6-51da-4ba6-9ab2-bea2ce1518f4"
    },
    {
        "author": "釋慧性",
        "paragraphs": [
            "知有底人，眼中著屑。",
            "盡底掀翻，只得一橛。",
            "堪笑巴陵老古錐，解道銀椀裏盛雪。"
        ],
        "title": "偈頌一百零一首  其二六",
        "id": "a6e1ea73-60ff-4eb6-acad-457e4ad6fe42"
    },
    {
        "author": "釋慧性",
        "paragraphs": [
            "歸宗見成行貨，別無單傳心要。",
            "二時展鉢開單，逐日痾屎送尿。",
            "饑餐渴飲一般，露柱燈籠大笑。",
            "毗婆尸佛早留心，直至而今不得妙。"
        ],
        "title": "偈頌一百零一首  其二七",
        "id": "8d867753-e08b-42d1-87b1-bbc7d895699f"
    },
    {
        "author": "釋慧性",
        "paragraphs": [
            "風蕭蕭兮疎林葉落，月皎皎兮虎嘯猿啼。",
            "或聞或見，或悟或迷。",
            "會與不會，脫體全提，鼻孔元是向下垂。"
        ],
        "title": "偈頌一百零一首  其二八",
        "id": "24075670-da25-4a8a-a561-cd920dcdda54"
    },
    {
        "author": "釋慧性",
        "paragraphs": [
            "一葉落，天下秋。",
            "一塵起，大地收。",
            "明明祖師意，明明百草頭。",
            "相頭買帽，看樓打樓，更嫌何處不風流。"
        ],
        "title": "偈頌一百零一首  其二九",
        "id": "c1671dea-e474-4dc7-b6e4-7659b6c1a4c2"
    },
    {
        "author": "釋慧性",
        "paragraphs": [
            "秋色連天浄，秋花滿地香。",
            "圓通門大啟，切忌錯商量。"
        ],
        "title": "偈頌一百零一首  其三○",
        "id": "12b1975f-4e8b-425c-8bdb-3f40134d8877"
    },
    {
        "author": "釋慧性",
        "paragraphs": [
            "丹霞燒木佛，院主眉鬚落。",
            "兩箇無孔鐵鎚，彼此將錯就錯。",
            "焦磚打著連底凍，笑它普化摇鈴鐸。"
        ],
        "title": "偈頌一百零一首  其三一",
        "id": "f148483d-e62e-4825-ba88-d38ea71a8ffe"
    },
    {
        "author": "釋慧性",
        "paragraphs": [
            "雪覆千山，孤峯不白。",
            "突出難辨，覻著則瞎。",
            "鐵樹花開，冰河焰發。",
            "不萌枝上月三更，切忌龍門遭點額。"
        ],
        "title": "偈頌一百零一首  其三二",
        "id": "f719ea64-977a-4d38-a9f3-95cb876fc198"
    },
    {
        "author": "釋慧性",
        "paragraphs": [
            "摇唇鼓舌，展事投機。",
            "千佛出世，不通懺悔。",
            "焦巴焦巴，有葉無丫。",
            "長天秋水，孤鶩落霞。"
        ],
        "title": "偈頌一百零一首  其三三",
        "id": "2397cf35-7f6a-430e-9f36-17bd8e31e79a"
    },
    {
        "author": "釋慧性",
        "paragraphs": [
            "歸宗無法可商量，獨掇單提不覆藏。",
            "有問西來端的意，天寒日短夜偏長。"
        ],
        "title": "偈頌一百零一首  其三四",
        "id": "751b862f-4d8b-4139-bc6e-f99e222cc83d"
    },
    {
        "author": "釋慧性",
        "paragraphs": [
            "指天指地獨稱尊，攪動乾坤海嶽昏。",
            "自從賺殺人無數，直至而今無腦門。"
        ],
        "title": "偈頌一百零一首  其三五",
        "id": "e201ddff-27af-4cb6-9663-ddcd2e631486"
    },
    {
        "author": "釋慧性",
        "paragraphs": [
            "雨過長空，簷頭滴滴。",
            "覿面相呈，人信不及。",
            "信得及，萬古長空元不濕。"
        ],
        "title": "偈頌一百零一首  其三六",
        "id": "73b825d1-928b-425e-9058-77b54e7c804c"
    },
    {
        "author": "釋慧性",
        "paragraphs": [
            "一即一切，一切即一。",
            "拈青玉峽，向焦螟眼中。",
            "撮大地來，如粟米粒。",
            "會則事同一家，不會則知我受屈。"
        ],
        "title": "偈頌一百零一首  其三七",
        "id": "6cb57cae-b9ac-4689-9aad-ff4f2e81f6b0"
    },
    {
        "author": "釋慧性",
        "paragraphs": [
            "獨標萬象，物外宣揚。",
            "天長地久，地久天長。"
        ],
        "title": "偈頌一百零一首  其三八",
        "id": "2a4c551d-a8e9-4087-9215-dd6a7c401394"
    },
    {
        "author": "釋慧性",
        "paragraphs": [
            "無作無爲，無說無示。",
            "可以濟群，類統萬邦。",
            "同六虛，融三際，此是吾家第一義。"
        ],
        "title": "偈頌一百零一首  其三九",
        "id": "a3009103-b0fb-45d1-8462-bf3a47448401"
    },
    {
        "author": "釋慧性",
        "paragraphs": [
            "瀑布懸崖落半空，等閑平步廣寒宮。",
            "乘時坐斷孤峯頂，千聖從教立下風。"
        ],
        "title": "偈頌一百零一首  其四○",
        "id": "88e6202d-a98e-42d9-83ed-637180a8bdb0"
    },
    {
        "author": "釋慧性",
        "paragraphs": [
            "祖禰不了，兒孫遭累。",
            "祝著磕著，無處回避。",
            "不辭禮拜燒香，也要遞相鈍置。"
        ],
        "title": "偈頌一百零一首  其四一",
        "id": "f99f77c2-5647-4f9f-a5c1-015bf90333f8"
    },
    {
        "author": "釋慧性",
        "paragraphs": [
            "作家爐鞴，本分鉗鎚。",
            "不用埋兵施陷虎，白拈手裏覓便宜。"
        ],
        "title": "偈頌一百零一首  其四二",
        "id": "abdcc364-c774-4849-873d-955dbaab2a62"
    },
    {
        "author": "釋慧性",
        "paragraphs": [
            "喝散白雲，穿開碧落。",
            "一步闊一步，一著高一著。"
        ],
        "title": "偈頌一百零一首  其四三",
        "id": "fbb05a28-b63c-4f08-8db0-6e12b1c9fa9d"
    },
    {
        "author": "釋慧性",
        "paragraphs": [
            "未舉先知孰與論，掀騰海嶽動乾坤。",
            "嶮崖句裏翻身轉，盤走珠兮珠走盤。"
        ],
        "title": "偈頌一百零一首  其四四",
        "id": "488c6776-edcd-4fdf-a95e-a4f32b018add"
    },
    {
        "author": "釋慧性",
        "paragraphs": [
            "一真含法界，大用等虛空。",
            "千祥如霧集，萬善若雲臻。",
            "用祝吾皇無量壽，天高無極地無窮。"
        ],
        "title": "偈頌一百零一首  其四五",
        "id": "7f346fc3-4769-47bb-8ff9-821252b9fa3c"
    },
    {
        "author": "釋慧性",
        "paragraphs": [
            "郊原雨過，春日熙熙。",
            "桃紅李白，發最上機。",
            "啞却口，落盡眉。",
            "就中一曲江南好，蘆管迎風撩亂吹。"
        ],
        "title": "偈頌一百零一首  其四六",
        "id": "919a1144-eb36-4761-8474-cb35b2eccbbe"
    },
    {
        "author": "釋慧性",
        "paragraphs": [
            "聲前一句，十方顯露。",
            "佛祖不知，衲僧罔措。"
        ],
        "title": "偈頌一百零一首  其四七",
        "id": "5df11f48-b8d7-4514-a495-9527f0cdae53"
    },
    {
        "author": "釋慧性",
        "paragraphs": [
            "萬壑千巖，雲霞鎖霧。",
            "洞然明白，覿面分付。",
            "鴈影落寒潭，孤舟橫野渡。"
        ],
        "title": "偈頌一百零一首  其四八",
        "id": "7a7301bf-1c31-4400-8614-1b821a72a7ad"
    },
    {
        "author": "釋慧性",
        "paragraphs": [
            "毗盧師，法身主，縱奪臨機些子許。",
            "目前分付與阿誰，踢起眉毛急薦取。"
        ],
        "title": "偈頌一百零一首  其四九",
        "id": "f86f225c-854f-4eb2-9198-423adc2c2002"
    },
    {
        "author": "釋慧性",
        "paragraphs": [
            "去聖時遥，人多懈怠。",
            "逆則生嗔，順則生愛。",
            "不嗔不愛，東海剪刀，西番布袋。",
            "解脫門頭緊著關，休誇鋪席無人買。",
            "腦後見腮，和贓捉敗。"
        ],
        "title": "偈頌一百零一首  其五○",
        "id": "701ce6b2-f756-4e96-8731-30e1b643fa15"
    },
    {
        "author": "釋慧性",
        "paragraphs": [
            "一番秋雨一番凉，道路無塵野菊香。",
            "翻笑昔年陶令尹，攢眉歸去錯商量。",
            "恁麽不恁麽，破鏡不重光。",
            "若把拈花微笑是，切忌將奴喚作郎。"
        ],
        "title": "偈頌一百零一首  其五一",
        "id": "3c247345-889c-4470-b049-2d32eba88571"
    },
    {
        "author": "釋慧性",
        "paragraphs": [
            "鼓沒絃琴，吹無孔笛。",
            "共樂堯年同舜日，達磨九年空面壁。"
        ],
        "title": "偈頌一百零一首  其五二",
        "id": "2e1184e0-8967-45af-8fc7-c2fa69677339"
    },
    {
        "author": "釋慧性",
        "paragraphs": [
            "久雨不晴，纔晴又雨。",
            "陰陽交泰，萬物得所。",
            "明明百草頭，能爲萬象主。",
            "覿面相呈，切忌莽鹵。"
        ],
        "title": "偈頌一百零一首  其五三",
        "id": "f8b7e327-01a3-41ef-8ca8-97ed3e17163c"
    },
    {
        "author": "釋慧性",
        "paragraphs": [
            "秋風離離，秋色依依。",
            "秋雲淡佇，秋月分輝。",
            "篆不彫之心印，狀似鐵牛之機。",
            "阿呵呵，力咄希，再三撈摝始應知。"
        ],
        "title": "偈頌一百零一首  其五四",
        "id": "b31aac8d-ae4f-4675-9eca-ba1620b5d628"
    },
    {
        "author": "釋慧性",
        "paragraphs": [
            "月掛長空，孤峯獨宿。",
            "幽鳥數聲清，白雲斷處續。",
            "佛眼難窺，拗直作曲。",
            "羚羊掛角絕蹤由，無限清風生八極。"
        ],
        "title": "偈頌一百零一首  其五五",
        "id": "63959aa7-a810-4af3-894f-995f61e68ed0"
    },
    {
        "author": "釋慧性",
        "paragraphs": [
            "是句亦剗，非句亦剗。",
            "瞞瞞頇頇，生鐵門限。",
            "如斯出世爲人，瞎却衲僧正眼。",
            "子細撿點將來，也是徐六擔板。"
        ],
        "title": "偈頌一百零一首  其五六",
        "id": "87b6c79f-97e5-4ec6-be00-44de74d4ed0f"
    },
    {
        "author": "釋慧性",
        "paragraphs": [
            "瞿曇夜半見明星，碓觜挑開眼裏筋。",
            "四十九年無畏說，至今錯認定盤星。",
            "將頭不猛，带累三軍。",
            "曹溪波浪如相似，無限平人被陸沈。"
        ],
        "title": "偈頌一百零一首  其五七",
        "id": "9fa86b82-aaf6-4117-920c-ec70650cb597"
    },
    {
        "author": "釋慧性",
        "paragraphs": [
            "草離離，煙漠漠，雨如膏，雲如鶴。",
            "說了也，錯錯錯。",
            "五老峯高徹骨寒，野猿啼斷山月落。"
        ],
        "title": "偈頌一百零一首  其五八",
        "id": "1dc9954e-b2b2-4180-968c-eb7450d640ed"
    },
    {
        "author": "釋慧性",
        "paragraphs": [
            "天得一，地得一，王得一兮無等匹。",
            "一得一，又何必，閃電光中加霹靂。",
            "朝來細雨灑危層，八面風清照紅日。"
        ],
        "title": "偈頌一百零一首  其五九",
        "id": "dab1b08d-4aad-4d64-87e8-1cce96d9f315"
    },
    {
        "author": "釋慧性",
        "paragraphs": [
            "大包無外，細入無間。",
            "內外絕瑕疵，古今無背面。",
            "森羅萬象影中藏，四聖六凡光裏現。",
            "分明常在諸人前，未審諸人見不見，鐵壁銀山通一線。"
        ],
        "title": "偈頌一百零一首  其六○",
        "id": "e6b0680a-b71f-4e5d-becf-7cca0d1989ff"
    },
    {
        "author": "釋慧性",
        "paragraphs": [
            "雪埋松徑，梅著寒梢。",
            "露倮倮，赤灑灑，獨孤標。",
            "寒山逢拾得，撫掌笑呵呵。"
        ],
        "title": "偈頌一百零一首  其六一",
        "id": "6d8142e0-aac5-45df-836b-7ad684a469e1"
    },
    {
        "author": "釋慧性",
        "paragraphs": [
            "初三十一，中九下七。",
            "更不囊藏，當陽拈出。",
            "一氣轉洪鈞，八方開壽域。"
        ],
        "title": "偈頌一百零一首  其六二",
        "id": "b70af790-25fc-40c5-9f01-bd20a73ac4a4"
    },
    {
        "author": "釋慧性",
        "paragraphs": [
            "心月孤圓，清光皎潔。",
            "吞盡十方空，銀椀裏盛雪。",
            "本光瑞如此，笑倒燈明佛。"
        ],
        "title": "偈頌一百零一首  其六三",
        "id": "5d013e62-e517-4159-90bd-8d60d5f026c8"
    },
    {
        "author": "釋慧性",
        "paragraphs": [
            "本犀花散一山秋，更約清風作勝游。",
            "笑傲幽香翻葉底，西來祖意在枝頭。",
            "沒回互，興悠悠，遼天鼻孔齊穿却，更嫌何處不風流。"
        ],
        "title": "偈頌一百零一首  其六四",
        "id": "03d94ab3-84b4-4895-8d3b-7af3cf76cbba"
    },
    {
        "author": "釋慧性",
        "paragraphs": [
            "殺人刀，活人劍，劈破虛空成兩片。",
            "千妖百怪盡潜蹤，萬象森羅光影現。",
            "艾人與門神，端的見不見。",
            "拄杖子聊通一線。"
        ],
        "title": "偈頌一百零一首  其六五",
        "id": "9727b400-475d-41c9-b02e-e6af885eca18"
    },
    {
        "author": "釋慧性",
        "paragraphs": [
            "有結有解俱錯，到底無繩自縛。",
            "一夏九十日終，箇箇眉鬚墮落。",
            "入水長人，填溝塞壑。",
            "相逢只解那斯祁，明眼衲僧休卜度。"
        ],
        "title": "偈頌一百零一首  其六六",
        "id": "be809ebe-1243-4e98-a7f0-4e987c5273c9"
    },
    {
        "author": "釋慧性",
        "paragraphs": [
            "纔開口又成剩語，不開口又成增語，發機須是千鈞弩。",
            "草店家風別，翻雲又覆雨。",
            "若是陶淵明，攢眉便歸去。"
        ],
        "title": "偈頌一百零一首  其六七",
        "id": "bbbab21c-750b-41d5-b2b7-b8f086182b3b"
    },
    {
        "author": "釋慧性",
        "paragraphs": [
            "松蘿影裏，積翠堆中。",
            "白雲爲蓋，流泉作琴。",
            "隻影獨標巖上月，不知那箇是知音。",
            "耳卓朔，頭蓬鬆，擡眸鷂子過遼東。"
        ],
        "title": "偈頌一百零一首  其六八",
        "id": "54466e8c-fc4d-45c8-b82d-8dcabc6115b3"
    },
    {
        "author": "釋慧性",
        "paragraphs": [
            "言語動用沒交涉，非言語動用亦沒交涉。",
            "傾腸倒腹，爲楔出楔。",
            "啞却我口禿却舌，明明萬里一條鐵。"
        ],
        "title": "偈頌一百零一首  其六九",
        "id": "e029c65e-576a-417b-a63e-a9991bc31ec4"
    },
    {
        "author": "釋慧性",
        "paragraphs": [
            "點撿將來，罪過不少。",
            "只憑拄杖，一切靠倒。"
        ],
        "title": "偈頌一百零一首  其七○",
        "id": "555ac5f0-de46-4f68-84c8-911f8cbdb8f0"
    },
    {
        "author": "釋慧性",
        "paragraphs": [
            "掀翻四大海，踢倒須彌盧。",
            "心粗膽大，少實多虛。",
            "夜見明星曾落節，兒孫隨後受塗糊。"
        ],
        "title": "偈頌一百零一首  其七一",
        "id": "fa160d1c-5dbd-4a25-b217-b1a8292c0db9"
    },
    {
        "author": "釋慧性",
        "paragraphs": [
            "木落高秋玉露垂，慎終追遠又思惟。",
            "無端一世滅胡種，累及兒孫說向誰。",
            "啞却口，落盡眉。",
            "牽犁拽杷，带水拖泥。",
            "順捋虎鬚拈蝎尾，白拈手裏覓便宜。",
            "家肥生孝子，誰是五逆兒。",
            "嗚咿，嗚咿。",
            "秋露春風消息在，不知誰薦上頭機。"
        ],
        "title": "偈頌一百零一首  其七二",
        "id": "7b999bd4-d4e4-4d6e-9fb1-db17fc596dca"
    },
    {
        "author": "釋慧性",
        "paragraphs": [
            "喝散白雲，穿開碧落。",
            "須彌燈王，無處摸索。"
        ],
        "title": "偈頌一百零一首  其七三",
        "id": "095b80fc-eff2-4193-a660-8e0d3678048b"
    },
    {
        "author": "釋慧性",
        "paragraphs": [
            "深藏古寺老垂垂，冷暖相諳只自知。",
            "不謂使符相苦逼，依然拽杷又牽犁。"
        ],
        "title": "偈頌一百零一首  其七四",
        "id": "70281b60-061d-45e0-93bb-705652eaa81a"
    },
    {
        "author": "釋慧性",
        "paragraphs": [
            "開門待知識，知識不來過。",
            "開口不在舌頭上，佇看平地起風波。"
        ],
        "title": "偈頌一百零一首  其七五",
        "id": "9adc9b83-6caf-4cd0-8dde-b4d4ab0979bf"
    },
    {
        "author": "釋慧性",
        "paragraphs": [
            "佛祖大機，目前密布。",
            "主中賓，賓中主。",
            "雲從龍，風從虎，發機須是千鈞弩。"
        ],
        "title": "偈頌一百零一首  其七六",
        "id": "73893d8b-2943-4e03-a5ae-4fc71df4f9c0"
    },
    {
        "author": "釋慧性",
        "paragraphs": [
            "歲盡年窮，無可不可。",
            "烹露地牛，燒榾柮火。",
            "野菜只添一筯油，滿鉢和羅唯一飽。",
            "笑傲煙霞，白雲風拂。",
            "韶陽一曲自高歌，困來一覺和衣倒。",
            "淺種深耕得自由，珊瑚枝頭日杲杲。"
        ],
        "title": "偈頌一百零一首  其七七",
        "id": "4b7e8f47-b4af-48e6-8a14-d1edb1f31d0f"
    },
    {
        "author": "釋慧性",
        "paragraphs": [
            "東村王老夜燒錢，打著南邊動北邊。",
            "赤骨歷窮誇富貴，日高三丈尚憨眠。"
        ],
        "title": "偈頌一百零一首  其七八",
        "id": "a4bfd436-53f2-405a-a836-5e9595f9bea0"
    },
    {
        "author": "釋慧性",
        "paragraphs": [
            "穹窿山裏老於菟，一點圓明爍太虛。",
            "八角磨盤空裏轉，寥落林泉意自殊。",
            "超物象，絕名模，將爲胡鬚赤，更有赤鬚胡。"
        ],
        "title": "偈頌一百零一首  其七九",
        "id": "1c0cbc4e-f5d0-48b6-a9dc-4a80a1d05d1b"
    },
    {
        "author": "釋慧性",
        "paragraphs": [
            "一人道有一人無，正令全提肘後符。",
            "昨夜虛空開口笑，石人吞却洞庭湖。"
        ],
        "tags": [
            "洞庭湖"
        ],
        "title": "偈頌一百零一首  其八○",
        "id": "90cc9ee5-e16c-4440-9707-0fd52f425e5c"
    },
    {
        "author": "釋慧性",
        "paragraphs": [
            "離四句，絕百非。",
            "一言已出，駟馬難追。",
            "一任金烏東出，徒教玉兔沈西。",
            "千鈞之弩，不爲鼷鼠而發機。"
        ],
        "title": "偈頌一百零一首  其八一",
        "id": "ecccc6ea-66a0-4a3a-a048-2f0aa12a0e94"
    },
    {
        "author": "釋慧性",
        "paragraphs": [
            "春雨如膏，春雲如鶴。",
            "客從天外來，正是魔王脚。",
            "閫外威權，麒麟一角。",
            "轉身一拶驗來端，外道天魔俱膽落。"
        ],
        "title": "偈頌一百零一首  其八二",
        "id": "7f257cc8-1ea1-40a2-8d52-d6c2e17285c4"
    },
    {
        "author": "釋慧性",
        "paragraphs": [
            "春山青，春水綠。",
            "春雨濛濛，春花簇簇。",
            "春光滿目畫難成，春風萬里何抅束。",
            "肥馬轆轆，瘦馬轆轆。",
            "日逐忙忙等閑過，些兒毒氣誰輕觸。"
        ],
        "title": "偈頌一百零一首  其八三",
        "id": "44bc0620-3dd2-4202-af03-e87d7436325b"
    },
    {
        "author": "釋慧性",
        "paragraphs": [
            "今朝四月初一，萬像難逃影質。",
            "馬祖陞堂，百丈捲席。",
            "祕魔擎叉，魯祖面壁。",
            "喚馿作馬，蝦跳不出。",
            "麒麟一角尖，烏龜三眼赤。"
        ],
        "title": "偈頌一百零一首  其八四",
        "id": "22d765f5-9efc-43f3-b4b2-31fcde3d42fb"
    },
    {
        "author": "釋慧性",
        "paragraphs": [
            "雲收天際，杲日當空。",
            "坐立儼然，如何通信。",
            "自是不歸歸便得，五湖煙浪有誰爭。"
        ],
        "title": "偈頌一百零一首  其八五",
        "id": "48353b5f-7a40-43c0-ad60-a5610f259b5b"
    },
    {
        "author": "釋慧性",
        "paragraphs": [
            "八還正眼頂門開，悟得門門有善財。",
            "要識九旬行道處，薰風依舊自南來。"
        ],
        "title": "偈頌一百零一首  其八六",
        "id": "acf48e4a-0ce8-4642-9573-464287b8b329"
    },
    {
        "author": "釋慧性",
        "paragraphs": [
            "不與萬法爲侶，咬定牙關錯舉。",
            "西江吸盡鐵船浮，活提獰龍和角煮。",
            "倒騎佛殿出三門，翻手爲雲覆手雨。"
        ],
        "title": "偈頌一百零一首  其八七",
        "id": "d684ecd8-7b42-4ec5-b914-3a9773fb0b05"
    },
    {
        "author": "釋慧性",
        "paragraphs": [
            "兔馬有角，牛羊無角。",
            "智不到處，切忌道著。",
            "拈得鼻孔還失却。"
        ],
        "title": "偈頌一百零一首  其八八",
        "id": "d4f9dfcb-0054-4707-9563-f13f3a33d6c7"
    },
    {
        "author": "釋慧性",
        "paragraphs": [
            "相見不揚眉，雷轟閃電遲。",
            "知音纔側耳，擬議落便宜。",
            "威行閫外，瞥轉機輪，大千捏聚一微塵。"
        ],
        "title": "偈頌一百零一首  其八九",
        "id": "b2aed3d8-9971-4f71-b1e9-6b80eb89ed53"
    },
    {
        "author": "釋慧性",
        "paragraphs": [
            "息庵去世肉猶暖，五逆還它五逆兒。",
            "海湧峯頭行正令，白拈誰敢覓便宜。"
        ],
        "title": "偈頌一百零一首  其九○",
        "id": "962ce23d-0beb-4439-847a-1b4ab6c7b693"
    },
    {
        "author": "釋慧性",
        "paragraphs": [
            "金剛圈，栗棘蓬。",
            "拈來便用，耀古騰今。",
            "格外知音纔領略，四方八面起清風。"
        ],
        "title": "偈頌一百零一首  其九一",
        "id": "f13efcfc-10a6-4e0a-8fa6-949f0642fc11"
    },
    {
        "author": "釋慧性",
        "paragraphs": [
            "無語中有語，名曰死句。",
            "有語中無語，名曰活句。",
            "可謂剜肉作瘡，皮穿骨露。",
            "舉不顧，即差牙，閃電光中走烏兔。"
        ],
        "title": "偈頌一百零一首  其九二",
        "id": "341576d4-67d6-4ffc-af6d-03a6ba63b7e0"
    },
    {
        "author": "釋慧性",
        "paragraphs": [
            "十五日已前，風吹不入。",
            "十五日已後，水灑不著。",
            "正當十五日，月中仙桂和根拔，海底泥牛把角牽。"
        ],
        "title": "偈頌一百零一首  其九三",
        "id": "e5fd8caa-0355-4080-b31d-27d6da2e916e"
    },
    {
        "author": "釋慧性",
        "paragraphs": [
            "天寒人寒，大家在這裏。",
            "洗面摸著鼻，喫茶濕却觜。",
            "向上還有事也無，韓信臨朝底。"
        ],
        "title": "偈頌一百零一首  其九四",
        "id": "e9088353-25da-4dba-9db1-fae28e2a6abf"
    },
    {
        "author": "釋慧性",
        "paragraphs": [
            "廬山華藏太湖濱，碓觜挑開眼裏筋。",
            "來趁壽寧爐竈熱，大千獨步見鵬程。"
        ],
        "tags": [
            "庐山",
            "太湖"
        ],
        "title": "偈頌一百零一首  其九五",
        "id": "f2353351-656d-41bd-89d0-a11da8e906e3"
    },
    {
        "author": "釋慧性",
        "paragraphs": [
            "智不是道，心不是佛。",
            "輥雪峰毬，舞道吾笏。"
        ],
        "title": "偈頌一百零一首  其九六",
        "id": "515e4ed0-ca07-4fb0-8e98-3af349329bf5"
    },
    {
        "author": "釋慧性",
        "paragraphs": [
            "二月春過半，園林一樣新。",
            "傍花看蝶舞，近柳聽鶑吟。",
            "遠客來相訪，還曾悟此心。",
            "林鄭珍，井底種林檎。",
            "今年桃李貴，一顆直千金。"
        ],
        "title": "偈頌一百零一首  其九七",
        "id": "36842de6-55c4-4a1f-9460-1676ab688536"
    },
    {
        "author": "釋慧性",
        "paragraphs": [
            "觀音菩薩將錢買糊餠，放下元來是箇饅頭。",
            "相席打令，看樓打樓，不風流處也風流。"
        ],
        "title": "偈頌一百零一首  其九八",
        "id": "ceb0e79c-fec8-4d16-98db-bc311b3559d8"
    },
    {
        "author": "釋慧性",
        "paragraphs": [
            "燕語鶑吟，俱談實相。",
            "春風吹動桃李花，淡煙疎雨籠青嶂。",
            "切忌起模畫樣。"
        ],
        "title": "偈頌一百零一首  其九九",
        "id": "45bcb814-5988-48e5-af20-29748204b41c"
    },
    {
        "author": "釋慧性",
        "paragraphs": [
            "歸宗事理絕，日輪正當午。",
            "布袋放憨癡，貓兒捉老鼠。",
            "若人會得，超佛越祖。"
        ],
        "title": "偈頌一百零一首  其一○○",
        "id": "b5d66f66-5016-4259-8278-63c463576354"
    },
    {
        "author": "釋慧性",
        "paragraphs": [
            "南枝向暖北枝寒，一種春風有兩般。",
            "寄語高樓莫吹笛，大家留取倚欄干。"
        ],
        "title": "頌古七首  其一",
        "id": "a058b753-3a3e-4dba-835c-496ab6010faf"
    },
    {
        "author": "釋慧性",
        "paragraphs": [
            "外道懷藏寶鏡時，世尊良久爲高提。",
            "渾如良馬窺鞭影，不覺全身陷鐵圍。"
        ],
        "title": "頌古七首  其二",
        "id": "d4c0fe66-7910-4227-abd5-ad2a66528841"
    },
    {
        "author": "釋慧性",
        "paragraphs": [
            "明修棧道，暗度陳倉。",
            "刻舟猶覓劍，夜雨過瀟湘。"
        ],
        "title": "頌古七首  其三",
        "id": "93321483-5807-49d1-978f-e0a683620466"
    },
    {
        "author": "釋慧性",
        "paragraphs": [
            "只許老胡知，不許老胡會。",
            "白雲盡處是青山，行人更在青山外。"
        ],
        "title": "頌古七首  其四",
        "id": "4bb23f49-f6b1-44e4-ba2a-868e9e67322c"
    },
    {
        "author": "釋慧性",
        "paragraphs": [
            "放兩拋三，瞞神謼鬼。",
            "換盆換盆，誰不識你。"
        ],
        "title": "頌古七首  其五",
        "id": "90874215-f25f-4f09-a8ec-2ceec982c02a"
    },
    {
        "author": "釋慧性",
        "paragraphs": [
            "溈山養子沒來由，叉手人前不識羞。",
            "更把琵琶半遮面，不令人見轉風流。"
        ],
        "title": "頌古七首  其六",
        "id": "70c9fbe7-e58e-41d7-9d95-6ed55d6082d6"
    },
    {
        "author": "釋慧性",
        "paragraphs": [
            "當陽利劍斬狸奴，刃下翻身會也無。",
            "脫下草鞋頭戴出，石人吞却洞庭湖。"
        ],
        "tags": [
            "洞庭湖"
        ],
        "title": "頌古七首  其七",
        "id": "d162e335-4fe6-4365-add7-481b130e544c"
    },
    {
        "author": "釋慧性",
        "paragraphs": [
            "即心即佛沒誵訛，不動舌頭意氣多。",
            "打破虛空行活路，夫妻撫掌笑呵呵。"
        ],
        "title": "寄顔一齋閤內寂室方氏",
        "id": "0dec3609-32f0-4cf3-bfad-8a2904d6e5c1"
    },
    {
        "author": "釋慧性",
        "paragraphs": [
            "竹篦付了復何爲，佛祖當頭劈面揮。",
            "尺水便能翻逆浪，儘教人薦截流機。"
        ],
        "title": "付浄徹首座竹篦",
        "id": "04433618-7530-4489-bf65-20f760621d53"
    },
    {
        "author": "釋慧性",
        "paragraphs": [
            "尚墮功勳不自由，還同死水卧泥牛。",
            "何如闊進竿頭步，撒手懸崖萬仞頭。"
        ],
        "title": "沈安齊草菴號常牧",
        "id": "93301011-c4e2-4b9d-812a-d38f186793a2"
    },
    {
        "author": "釋慧性",
        "paragraphs": [
            "紫霄峰下，以毒攻毒。",
            "撒土拋沙，拗直作曲。",
            "撼動四大神州，拳踢掀翻地軸。",
            "性禪沒興遭逢，切忌望空呵囑。",
            "坐斷千峰頂𩕳頭，一任虛聲聽杓卜。"
        ],
        "title": "自贊  其一",
        "id": "1c35190f-93dd-4d7f-ae1d-24af2981dec8"
    },
    {
        "author": "釋慧性",
        "paragraphs": [
            "橫按吹毛，全提正令。",
            "毀佛謗法，因邪打正。",
            "有時裂轉面皮，天下衲僧乞命。"
        ],
        "title": "自贊  其二",
        "id": "b8e10dd2-97fa-4cfc-bc53-80629ec8e17b"
    },
    {
        "author": "釋慧性",
        "paragraphs": [
            "七十八年，內空外空。",
            "撒手便行，萬古清風。"
        ],
        "title": "辭世",
        "id": "ced08a79-6f54-4222-8eb1-9620911d3b9e"
    },
    {
        "author": "劉學箕",
        "paragraphs": [
            "五峯之山環吾廬，五峯之水清溜渠。",
            "山水可樂情可娛，五畝之宅奠厥居。",
            "清湖列嶂開坐隅，白沙峩峩煙岫鋪。",
            "崇山梅嶺豁望眼，高門堇阜聯襟裾。",
            "况當春晚積雨餘，綠褥翠疊青珊瑚。",
            "桑麻滿路人意好，鳴禽上下聲相呼。",
            "迨今八月九月初，楓林隔水紅凋疎。",
            "秋場稻熟聽蓬樸，小槽新釀傾真珠。",
            "昨宵一雪飛璠璵，遠山近山光凝酥。",
            "羣峯突兀不敢覷，銀壁照耀天鬼塗。",
            "千金不須買畫圖，丹青縱有畫不如。",
            "風景萬態朝昏殊，天成此畫人難摹。",
            "蹊荒圃廢幾朝夕，一日築居天賜予。",
            "四時遊觀心良舒，考槃在阿歸來乎。",
            "乃歌曰：採於園兮籃有蔬，釣於水兮筐有魚，余之弗歡兮其誰之歡歟。",
            "又歌曰：惠風清兮出有車，芸香芬兮讀有書，余之弗樂兮其誰之樂歟。"
        ],
        "title": "吾廬寓言",
        "id": "5d79ec1f-0bc1-462e-9cfb-e6f1bed60a8e"
    },
    {
        "author": "劉學箕",
        "paragraphs": [
            "潭溪散人方是閒，真山不愛愛假山。",
            "呼童積疊石磊磈，遠近便擁峯與巒。",
            "晴嵐滴翠明窗前，清影掛壁方池邊。",
            "色侵書帙日華薄，丘壑坐上生雲烟。",
            "雲烟收霏苔蘚綠，山石傍頭更栽竹。",
            "三竿兩竿韻不俗，摇蕩清風凉意足。",
            "方是閒人當此時，以假像真人謂奇。",
            "或來靜對酌美酒，或來宴坐哦新詩。",
            "吟詩搜索縈心脾，酒醉落魄精神癡。",
            "吟詩飲酒且不可，况復局上爭枯棋。",
            "不如對山撫鳴琴，琴心三疊舞胎禽。",
            "高山流水存至音，古趣澹泊悅我心。",
            "老泉三峯爛木材，百年沉埋安在哉。",
            "東坡仇池九華石，只有佳篇傳入集。",
            "此山亦猶今視昔，與我同生亦同沒。"
        ],
        "title": "石假山",
        "id": "e89a1401-335c-4fc6-9705-e16102869eb1"
    },
    {
        "author": "劉學箕",
        "paragraphs": [
            "夜來急雨淙飛簷，脫驚紅日輝潭川。",
            "梨花有情朝露重，柳带無力春風顛。",
            "傍簾新燕低拂掠，入檻戯蝶相聯翩。",
            "今晨天氣亦佳爾，一春未見茲晴暄。",
            "綠陰林下笑聲好，簫鼓賽社祈豐年。",
            "金穰屢豐豈不好，米賤更苦人無錢。",
            "太公九府法已弊，楮幣印出私相權。",
            "所司轉變無善策，低昂用否難流傳。",
            "縣官那更租稅急，白紙不問黄榜蠲。",
            "窮民非負實無有，里正罰責殊可憐。",
            "吾儂雖樂此日美，釂白醉倒春風前。",
            "却愁烟雨暗春晚，米價頓長民憂煎。"
        ],
        "title": "社日喜晴分韻得前字",
        "id": "bb8ff60e-9e20-4cf5-bc8c-2bd1a3979996"
    },
    {
        "author": "劉學箕",
        "paragraphs": [
            "農夫戢戢清波闊，秧稻茸茸森石髮。",
            "父兒呼喚手拔齊，千把萬把根連泥。",
            "四更乘月躅隴陌，曉烟漸散東方白。",
            "歸來喫得飯一盂，擔到田頭汗似珠。",
            "蹲身擘叢種入土，不問朝昏與亭午。",
            "肌膚剝裂肉起皮，烈日纔陰又風雨。",
            "秋收幸值歲稍豐，穀賤無錢私債重。",
            "連忙變轉了官賦，霜雪凍餓愁窮冬。",
            "吁嗟四民天地間，服田力穡良獨艱。",
            "寄言安坐西方輩，汝飽不慚吾厚顔。"
        ],
        "title": "插秧歌",
        "id": "2ea3d3b4-f604-4914-a3f7-cb4095db84f9"
    },
    {
        "author": "劉學箕",
        "paragraphs": [
            "讀書求見古人心，閉門不知青春深。",
            "夜來東風掃浮陰，曉光薄林生遥岑。",
            "搜尋不覺出門去，綠暗溪邊楊柳路。",
            "詩章立願不復作，會景那知自成句。",
            "歸途晤語誰與從，眼前物物俱春工。",
            "崇桃積李事已晚，牡丹正麗酴醿穠。",
            "白茶照人冰雪同，紅茶燒空猩血紅。",
            "金沙雨晴翡翠積，海棠露濕胭脂重。",
            "急呼詩朋喚酒伴，高堂共泛琉璃鍾。",
            "夜闌秉燭相對語，謾道今人不如古。",
            "古士放達醒者稀，今人不飲徒自苦。"
        ],
        "title": "醉歌",
        "id": "ed86299a-a532-469d-b3bf-03d398cf84c3"
    },
    {
        "author": "劉學箕",
        "paragraphs": [
            "白茶誠異品，天賦玉玲瓏。",
            "不作燒燈焰，深明韞櫝功。",
            "易容非世力，幻質本春工。",
            "皓皓知難污，塵飛謾自紅。"
        ],
        "title": "白山茶",
        "id": "ade35de8-2924-46ed-bf51-52e9a25574f5"
    },
    {
        "author": "劉學箕",
        "paragraphs": [
            "維昔舊遊，十有八春。",
            "中間往來，合散風塵。",
            "詞翰在壁，瞻之愈新。",
            "憶我仲弟，眇然懷人。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其一",
        "id": "577cab28-4518-4ae5-bc8f-b01a7cc67e09"
    },
    {
        "author": "劉學箕",
        "paragraphs": [
            "吁嗟人生，年不滿百。",
            "天地囿形，百代過客。",
            "去日苦多，來日苦窄。",
            "我曷不樂，慨念疇昔。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其二",
        "id": "ebd0eaad-677e-48e8-82af-d2ba1de11305"
    },
    {
        "author": "劉學箕",
        "paragraphs": [
            "丱角燈窗，硯席是共。",
            "春山朝吟，秋堂夜誦。",
            "棄背三年，心骨沉痛。",
            "幾夜見君，似夢非夢。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其三",
        "id": "91cecd16-7be9-4be0-bbc6-0f0f3ce5511f"
    },
    {
        "author": "劉學箕",
        "paragraphs": [
            "念昔童稚，汎然若舟。",
            "惟我與君，孤詣同修。",
            "博文約禮，匪遨匪遊。",
            "子方盛年，遽赴玉樓。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其四",
        "id": "ec9ae2c0-f922-44a5-9cd8-75543759c302"
    },
    {
        "author": "劉學箕",
        "paragraphs": [
            "朱垣素壁，醉墨漓淋。",
            "虛堂重臨，思古傷今。",
            "文不忍誦，盟弗可尋。",
            "即事即物，抆淚痛心。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其五",
        "id": "3014d211-9f74-46bd-a747-deab571b5740"
    },
    {
        "author": "劉學箕",
        "paragraphs": [
            "舊題墨妙，龍蛇戶牖。",
            "步驟歐虞，模倣顔柳。",
            "醉裏百篇，冥搜九有。",
            "天胡奪我，張仲孝友。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其六",
        "id": "16e65e77-84ee-4728-9cfc-4aabd19bbc6e"
    },
    {
        "author": "劉學箕",
        "paragraphs": [
            "屈指友于，祇今存幾。",
            "自仲之去，失此奇偉。",
            "言不勝情，心旌憤悱。",
            "哀哉蒼天，雨淚如洗。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其七",
        "id": "fe4b8e84-f304-48f9-8df6-dc5aa4bdb006"
    },
    {
        "author": "劉學箕",
        "paragraphs": [
            "團團庭柯，清美無度。",
            "今我來斯，忽然老樹。",
            "偃蹇輪囷，剝蝕摧蠹。",
            "朱顔舜華，詎得如故。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其八",
        "id": "9c8c7a00-c4d6-492b-82bb-b2c0981e5843"
    },
    {
        "author": "劉學箕",
        "paragraphs": [
            "興念陳迹，夢寐吾猶。",
            "植杖風雩，某水某丘。",
            "日居月諸，循環靡休。",
            "迭爾遄邁，曾不我留。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其九",
        "id": "4c99d09f-4be0-44c6-a719-f1be38f6ebf6"
    },
    {
        "author": "劉學箕",
        "paragraphs": [
            "憶自束髮，茲焉寓居。",
            "載思載瞻，宛不異初。",
            "極目遐眺，清風穆如。",
            "撫事懷人，悲來感余。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其一○",
        "id": "009f3d7c-6097-4395-bbd6-df2d2103be70"
    },
    {
        "author": "劉學箕",
        "paragraphs": [
            "少生四方，遊紫之水。",
            "每有良朋，見止遇止。",
            "長哦伐木，求友乎此。",
            "樂以忘憂，云胡不喜。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其一一",
        "id": "5fa28e51-6993-4193-9796-06744325da9f"
    },
    {
        "author": "劉學箕",
        "paragraphs": [
            "維親與朋，雜然滿坐。",
            "華屋連甍，紅紫緐夥。",
            "半世重遊，霧迷烟鎖。",
            "慨然撫膺，謬悠老我。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其一二",
        "id": "ac9e2de0-ff22-49b0-bc00-efad050234a6"
    },
    {
        "author": "劉學箕",
        "paragraphs": [
            "念昔考槃，碩人之薖。",
            "琴豆觴酒，寤寐笑歌。",
            "逝者弗返，涕泗滂沱。",
            "念彼不樂，傷如之何。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其一三",
        "id": "602452a4-a774-4b48-b929-b79c3296473d"
    },
    {
        "author": "劉學箕",
        "paragraphs": [
            "賢乎仲弟，和樂且湛。",
            "自我不見，歲籥換三。",
            "百感交集，憂心如惔。",
            "山凝暮雲，回首不堪。"
        ],
        "title": "紫溪莊舍讀癸丑壁間舊題轉眼忽十八年同遊十不存一滋蘭弟亦作古人拂拭灑涕幾不能去因誦歐公詩云人昔共遊今有幾樹猶如此我何堪以是爲韻感懷成十四章庚午四月中澣  其一四",
        "id": "87a2a86e-14f1-4114-91a1-ad5fe55053f1"
    },
    {
        "author": "劉學箕",
        "paragraphs": [
            "桂櫂兮蘭槳，泝流兮沿洄。",
            "天迥兮空明，湍激兮聲哀。",
            "水落兮石出，路轉兮溪回。",
            "鷗飛兮山浄，魚戲兮藻開。",
            "淹留兮何爲，盍賦兮歸來。"
        ],
        "title": "舟行三章  其一",
        "id": "73765062-40ce-4fd3-b6c6-1b5f9879bc95"
    },
    {
        "author": "劉學箕",
        "paragraphs": [
            "扁舟兮容與，浮雲兮舒卷。",
            "波澄兮練橫，山秀兮屏展。",
            "散髮兮平岡，濯纓兮清淺。",
            "皇皇兮何之，路長兮悠緬。",
            "早賦兮歸來，迷途兮未遠。"
        ],
        "title": "舟行三章  其二",
        "id": "43794bb1-e4ff-4ce9-86d5-a99bb325e025"
    },
    {
        "author": "劉學箕",
        "paragraphs": [
            "容與兮扁舟，長吟兮閒情。",
            "白石兮離離，秋雲兮霙霙。",
            "我思兮先廬，水潭兮山屏。",
            "帳空兮鶴怨，人去兮猿驚。",
            "早賦兮歸來，涉園兮欣欣。"
        ],
        "title": "舟行三章  其三",
        "id": "c43d6a25-10eb-4698-8283-2d54e5f4478e"
    },
    {
        "author": "劉學箕",
        "paragraphs": [
            "莫遣離愁相絆縈，九州之外盡愁城。",
            "酒頻挹注幽憂浣，詩苦冥搜太瘦生。",
            "漠漠草茵飛蛺蝶，深深柳幄韻鸝鶊。",
            "客懷未與成匆遽，三沐三熏慰此情。"
        ],
        "title": "鉛山廨宇題壁",
        "id": "61e2e68c-a5c6-46be-b0dd-7b63472fcb65"
    },
    {
        "author": "劉學箕",
        "paragraphs": [
            "一曲芳池萬柄荷，遊鯈潛躍水揚波。",
            "竹孫楹檻風偏細，梅子江湖雨正多。",
            "凡物寓時俱意得，謂予不飲柰愁何。",
            "暫來徙倚又還去，猛拍欄桿浩浩歌。"
        ],
        "title": "道間池亭小酌",
        "id": "58516d6c-5495-436a-bd41-fa8d714d258b"
    },
    {
        "author": "劉學箕",
        "paragraphs": [
            "清風起平湖，白雲生澗陰。",
            "佳時慘不樂，羈思苦難任。",
            "客子熱中腸，浩然懷故林。",
            "仲夏倏已過，草木鬰蕭森。",
            "萬物欣有託，吾生何崎嶔。",
            "念昔歲甫冠，自許雙南金。",
            "只今墮危塗，不如烟際禽。",
            "山水所素願，利名非宿心。",
            "何當返故廬，嘯傲蒼崖深。",
            "兩鬢豈長綠，勿枉吳霜侵。"
        ],
        "tags": [
            "太湖"
        ],
        "title": "太湖書懷",
        "id": "2a620890-36b8-4f4f-b7d0-136e4f094020"
    },
    {
        "author": "劉學箕",
        "paragraphs": [
            "芍藥花開日漸長，小窗閒理舊笙簧。",
            "憑誰爲喚詩宗匠，共賦留雲借月章。"
        ],
        "title": "九月十八日夜夢賞春某氏園池賦春詞二首題柱  其一",
        "id": "4264953f-3340-45cc-97b5-78021d406ffb"
    },
    {
        "author": "劉學箕",
        "paragraphs": [
            "樓下酴醿壓架香，翠圍帷幄覆池塘。",
            "桃花浪煖魚成陣，人倚雕欄到夕陽。"
        ],
        "title": "九月十八日夜夢賞春某氏園池賦春詞二首題柱  其二",
        "id": "7db18be1-2b49-4b74-a145-f195930acfbc"
    },
    {
        "author": "劉學箕",
        "paragraphs": [
            "君居京江頭，我住武夷曲。",
            "平生風馬牛，道路幾重複。",
            "會面情相親，卜室欣相隣。",
            "傾蓋一笑粲，恍然如故人。",
            "君家義聚五百指，堂上怡怡奉甘旨。",
            "收書萬卷不言貧，撫卹孤嫠甚勤止。",
            "我家煢獨與君似，自我之出誰料理。",
            "歲晚團圞未得歸，感事捫膺但增恥。",
            "知君念我留客裏，每見時能具羞匕。",
            "心吐肺肝所同然，尊酒論文日終晷。",
            "古靈故家好孫子，披覿芝眉因識李。",
            "博洽多聞世希比，頃刻龍蛇飛剡紙。",
            "我慙學術殊不逮二君，二君愛予心良勤。",
            "交遊情鍾固以類，愧以蕭艾聯蘭薰。",
            "常恐此時心，易變作甘醴。",
            "欲君持此心，淡若秋江水。",
            "古人心交尚道義，今人利交尚權勢。",
            "古道於今何寂寥，傷心不識古交意。",
            "兩君姿質俱精金，百煉不改色愈明。",
            "兩君體性如美玉，渾渾厚厚藴諸櫝。",
            "上映亭亭巗上千歲之孤松，下方磊磊豐山百世之霜鐘。",
            "松青不變四時色，鐘鏗一朝振文物。",
            "予何人哉得附驥，勉勉詎敢自暴棄。",
            "日莫長歌伐木篇，三復詩人琢磨義。"
        ],
        "title": "古交行",
        "id": "dd87a4c4-0023-42f2-bf4f-4dbcd3dc6520"
    },
    {
        "author": "劉學箕",
        "paragraphs": [
            "人生立志各有癖，浹髓淪肌療無術。",
            "君不學少年奏賦明光宮，又不能桑麻穀粟去作田舍翁。",
            "苦心竭慮淡泊音，手携三尺綠綺琴。",
            "七絃指下叢然鳴，于以求見古人心。",
            "古音寥寥失微妙，鄭衛淫哇競蟬噪。",
            "君獨優游夷愉廣厚而高明，鼓有虞氏之南風，賡之以文王宣父之操。",
            "若人來索便與彈，略不訑訑見顔貌。",
            "絕之不作衛次公，却之常嗤戴安道。",
            "顧我與君幽趣同，海山尚憶初相逢。",
            "我時十五始冠巾，君亦壯年氣如虹。",
            "夜窗擁衾月流空，促絃初學調商宮。",
            "別來二十五春風，我猶故吾君學通。",
            "五音六律知者稀，一生辛勤造精微。",
            "心存至樂物莫移，殆類聞韶子在齊。",
            "洋洋盈耳不療饑，任從妻子相號啼。",
            "浮雲柳絮無根蒂，世事乘除幾榮悴。",
            "祇今物我俱忘情，與君同尋方子春。"
        ],
        "title": "蕭長公來訪示以諸公詩卷謂與予遊從之久不能一辭爲贈頗相噍責予賦之不可辭之亦不可皆有說焉名章俊語前後相望無數次乎其間是覩西子之容而自增醜耳所不容却者予年十五時海山官丁受琴於長夫今予年四十與長夫有二十五年之舊辭之弗作其可乎因書長句",
        "id": "4c9864a2-77b3-4d1f-a4d6-5bdb6dbfba26"
    },
    {
        "author": "劉學箕",
        "paragraphs": [
            "一带清溪淺漾沙，松橋橫渡野人家。",
            "平林盡日霜風勁，楓葉翻丹似落花。"
        ],
        "title": "溪橋晚步",
        "id": "b5258ebb-d64b-4bea-91ea-1dd27fec8c93"
    },
    {
        "author": "劉學箕",
        "paragraphs": [
            "柘山盡處即屏山，若隔蓬萊弱水間。",
            "伐木歌餘凝望遠，此心翻羨白雲閒。"
        ],
        "title": "和張政仲見寄三絕  其一",
        "id": "4ba61851-57ea-4da9-931d-8e45c7a2a2d4"
    },
    {
        "author": "劉學箕",
        "paragraphs": [
            "故人別去復一月，三絕詩章寄我來。",
            "我有青州四從事，已令挈至待君開。"
        ],
        "title": "和張政仲見寄三絕  其二",
        "id": "071afe40-ab52-4d3c-8fc2-f08a82837e43"
    },
    {
        "author": "劉學箕",
        "paragraphs": [
            "藥畦菜圃足秋雨，菊徑松坡未就荒。",
            "請命當年嵇呂駕，便同看劍引盃長。"
        ],
        "title": "和張政仲見寄三絕  其三",
        "id": "094c561a-0a90-4c79-8f78-158e1a1d342c"
    },
    {
        "author": "劉學箕",
        "paragraphs": [
            "前溪積雨浪拍天，人立沙頭催渡船。",
            "溪雲貼水濕不起，岸柳凝愁絲亂牽。",
            "石泉涓涓響澗谷，山樹濯濯延雲烟。",
            "客程東西風袂翩，去者自去還者還。"
        ],
        "title": "演平渡度姪別入城",
        "id": "f5b7bd34-e15e-4b58-896a-da3ce6f95dba"
    },
    {
        "author": "劉學箕",
        "paragraphs": [
            "春歸無計堪留連，川原暗綠屯雲烟。",
            "涓涓澗谷聲潺潺，夜來急雨春風顛。",
            "天公知我愛山癖，晨光薄林曉日出。",
            "浮陰掃盡山屹立，疊嶂層巒凝黛濕。",
            "此時來訪故人居，羶葷爲我開兵厨。",
            "真珠滴槽不用沽，沉酣相忘於江湖。",
            "我不如阮公籍，相逢一醉六十日。",
            "君莫傚陶淵明，欲令明朝重抱琴。",
            "且須相從痛飲師，尊前落魄同襟期。",
            "何如沉沉深夜剪韭共春酌，細誦工部生前相遇銜杯詩。"
        ],
        "title": "政仲留飲醉書長句",
        "id": "29c4d429-d9c3-43ac-b6dd-4da39542c89d"
    },
    {
        "author": "劉學箕",
        "paragraphs": [
            "秋風乘興下三山，不憚馳驅涉險艱。",
            "別酒醉來仍更酌，征鞍發去且須攀。",
            "身安豈畏路千里，道在元知命兩間。",
            "從此莫教情斷絕，尺書頻寄塞鴻還。"
        ],
        "title": "送連景昭歸三山用其韻  其一",
        "id": "a298ab9e-45ee-4c50-97d8-a2dfd129d4dd"
    },
    {
        "author": "劉學箕",
        "paragraphs": [
            "得意難兼熊掌魚，功名隨分勿求餘。",
            "或先或後時而已，將廢將行命也歟。",
            "理性明中閒念慮，雲山深處著田廬。",
            "君歸政好携妻子，泉石尋盟飽讀書。"
        ],
        "title": "送連景昭歸三山用其韻  其二",
        "id": "8de367a1-9775-42ed-8a10-1ae7dcbac953"
    },
    {
        "author": "劉學箕",
        "paragraphs": [
            "石泉宵泠泠，清響雜寒吹。",
            "恍驚山雨來，醒我一覺睡。"
        ],
        "title": "侵曉書懷四絕句  其一",
        "id": "3767b102-b274-49fb-9624-c9e5955acc03"
    },
    {
        "author": "劉學箕",
        "paragraphs": [
            "幽蟲聲唧唧，感此秋夜長。",
            "起坐彈鳴琴，蘭釭炫餘光。"
        ],
        "title": "侵曉書懷四絕句  其二",
        "id": "cd08055f-6a52-4666-9bf0-49bfbc2b9415"
    },
    {
        "author": "劉學箕",
        "paragraphs": [
            "披衣啟外戶，晨光清可挹。",
            "綠樹閟蒼烟，遥認楓葉赤。"
        ],
        "title": "侵曉書懷四絕句  其三",
        "id": "6364054f-fb0f-49d0-b155-32bc4739f20e"
    },
    {
        "author": "劉學箕",
        "paragraphs": [
            "疎星澹河漢，點點在秋水。",
            "微瀾漾殘輝，曲沼過游鯉。"
        ],
        "title": "侵曉書懷四絕句  其四",
        "id": "5c7f3be8-6c62-4c2e-907b-1e112631251a"
    },
    {
        "author": "劉學箕",
        "paragraphs": [
            "稻熟田間笑老農，鼕鼕村鼓樂時豐。",
            "新篘自酌花甆椀，醉倒扶携夕照中。"
        ],
        "title": "田家  其一",
        "id": "9f7891e0-acf2-4e36-a91d-896d1d1649fc"
    },
    {
        "author": "劉學箕",
        "paragraphs": [
            "堆槃野柿間山梨，酒美雞肥稻滑匙。",
            "婦子團圞常見面，一生寧識別離悲。"
        ],
        "title": "田家  其二",
        "id": "45faa838-08e7-433c-947b-77d7aa1f12e8"
    },
    {
        "author": "劉學箕",
        "paragraphs": [
            "欲覽環洲勝，維舟步石磯。",
            "踏丹隨野色，穿翠任春霏。",
            "地迥知山遠，村彎覺水圍。",
            "東風輕薄甚，桃李亂荆扉。"
        ],
        "title": "環洲江氏園",
        "id": "58d7adfd-6e78-4888-a441-b84e967a79c1"
    },
    {
        "author": "劉學箕",
        "paragraphs": [
            "沙平路軟足力健，麥細桑柔春意深。",
            "綠水一灣浮野鶒，青山兩岸喚幽禽。"
        ],
        "title": "將口道中",
        "id": "1412ca50-e1db-4244-82a1-12242d20977e"
    },
    {
        "author": "劉學箕",
        "paragraphs": [
            "山徑盤紆露石根，一溪流水兩山雲。",
            "齋餘緩步青松下，輸與蕭閒老惠勤。"
        ],
        "title": "妙湛寺",
        "id": "ba4b359b-1e7a-4d81-955d-90b34ec07cbe"
    },
    {
        "author": "劉學箕",
        "paragraphs": [
            "晚雨逆溪上，寒雲傍山飛。",
            "白鷺去洲渚，潛魚泝灣磯。",
            "舉頭行跡少，唯見暮樵歸。"
        ],
        "title": "晚望",
        "id": "ac1c0710-b431-49b1-858c-e384d6f3e1f7"
    },
    {
        "author": "劉學箕",
        "paragraphs": [
            "溪園闢平疇，左右接林麓。",
            "沉沉水浮堰，泛泛潭轉曲。",
            "果木漸成行，臺榭亦營築。",
            "何時東風來，吹滿枝上綠。"
        ],
        "title": "溪園",
        "id": "0f658d16-cacf-4a3d-b9a4-be4938e24ed7"
    },
    {
        "author": "劉學箕",
        "paragraphs": [
            "綠筠移種不多時，添我溪南一段奇。",
            "會看明年春雨後，滿林頭角籜龍兒。"
        ],
        "title": "栽竹",
        "id": "4ed5cfbf-cff4-4030-9011-0d54cc407490"
    },
    {
        "author": "劉學箕",
        "paragraphs": [
            "隠淪沖寂澹生涯，芍藥櫻桃厭艷華。",
            "剔亂剪緐疎影瘦，臨溪只合種梅花。"
        ],
        "title": "種梅",
        "id": "63b5b490-a091-46d2-aee3-1c97eb38ddce"
    },
    {
        "author": "劉學箕",
        "paragraphs": [
            "園成日以待東風，綠李黄梅已間叢。",
            "種竹自期千戶等，舉杯誰伴八僊同。",
            "機忘鷗鳥情相狎，興適琴書趣獨窮。",
            "坎止流行隨所寓，樂天知命一閒翁。"
        ],
        "title": "書懷",
        "id": "5dd63fb8-eb9c-4ee1-8875-8d1ee3bef9c8"
    },
    {
        "author": "劉學箕",
        "paragraphs": [
            "見好山如見高人，遯世冀繭清浄身。",
            "見拳石如接佳友，手摩挲愛逾瓊玖。",
            "我生嗜好不有冗長物，寓意蕭閒祇在青山并怪石。",
            "往年都梁得靈壁，名以催詩延座側。",
            "去載還自嶓冢江，女媧溪頭纔落帆。",
            "山靈見知情不凡，乞我清波一塊川墨塗巉巗。",
            "屏山嵯峩高雲衢，五畝下著吾儂居。",
            "窗扉面面挹山色，真山假山互崷崒。",
            "舊藏英道數峯碧，怪怪奇奇總拈出。",
            "一丘一壑在胸臆，烟雲盡向空齋集。",
            "君家一峯良可惜，埋沒庭除沙土蝕。",
            "尚思阿翁存手澤，何不遣歸慰岑寂。",
            "楚人亡弓楚人得，在彼在此理則一。",
            "小詩代簡言從容，子心坦蕩詎執違與從。",
            "儻令長鬚勤送似，待予大書特書榜曰飛來峰。"
        ],
        "title": "簡康姪求先君石山",
        "id": "ce389b7c-00d9-403f-b479-1bd1fdf0f264"
    },
    {
        "author": "劉學箕",
        "paragraphs": [
            "世間何事能感人，詩人題詠爲多情。",
            "我亦執筆書長吟，詩吟未竟情已盈。",
            "古稱白頭如新，傾蓋如故。",
            "何似祇今握手見肺肝，開口無毀譽。",
            "古稱共君一夜話，勝讀十年書。",
            "何似祇今對牀談子虛，醉歌咍臺笑廬胡。",
            "昨宵春月如晝明，與君聯詩到三更。",
            "今宵夜雨如盆傾，與君齁齁直到街鼓鳴。",
            "醒來莫問陰與晴，但聽簷溜飛泉聲。",
            "明朝又作穿雲行，巾紗杖竹鞵芒輕。",
            "遇酒酌彼兕觥，逢花賞其芳馨。",
            "見賢者如接芝蘭，對俗子譬之蚊蝱。",
            "勿與物忤競，勿爲事絆縈。",
            "陶然樂吾真，是謂羲皇人，是謂葛天民。"
        ],
        "title": "宿興國寺方丈與客對牀",
        "id": "0cff5362-fbce-4e27-a473-58836c6f7c31"
    },
    {
        "author": "劉學箕",
        "paragraphs": [
            "蕭瑟秋池撼曉風，江妃旋旆水雲空。",
            "未教零落千擎雨，尚借柔酣一點紅。",
            "弊蓋高低騷客賦，寒衣裁製楚人工。",
            "誰憐夜枕驚殘夢，恨在緐聲點滴中。"
        ],
        "title": "秋池曉步敗荷萬柄一花挺然可愛伯益賦詩和韻錄呈元翰敬叟君明季僊求同賦",
        "id": "0f1071a8-f8bc-4e8a-b93e-7054e459e643"
    },
    {
        "author": "劉學箕",
        "paragraphs": [
            "一從炎暑變秋風，識破維摩色想空。",
            "豈有三乘無盡法，尚憐孤艷十分紅。",
            "唯慙寡陋吟懷劣，却愛諸賢句法工。",
            "共倚欄桿休悵恨，典型猶在四筵中。"
        ],
        "title": "楚騷有正有反予既以數語詠獨開荷花諸公寵和工甚輒拾餘意反作一章",
        "id": "cf4a91f7-70c8-4c1b-84bc-772a3acb6e87"
    },
    {
        "author": "劉學箕",
        "paragraphs": [
            "士生樗散甘嘉遯，頫首衡茅敢尤怨。",
            "良朋益友肯顧臨，講貫漸摩篤明辨。",
            "年來瘖啞瓶守口，俗子污人如避箭。",
            "論交謾說笑金蘭，厚貌深情半譏訕。",
            "念君與我情不薄，一忝從遊一親眷。",
            "朅來終日坐書樓，喜劇論文幾昏旦。",
            "麯生風味亦不惡，抵死絕交良可嘆。",
            "胸中磊磈政須渠，吻噪腸枯頼澆灌。",
            "孟公舊不論升斗，驚座丰姿發奇觀。",
            "富文博學子游子，秀楚翹英穎鋒見。",
            "吾雖不敏逐後塵，斬將搴旗共酣戰。",
            "祇今便造無何有，相與神期遊汗漫。",
            "既無三雅伯仲叔，不有巨杯觶角散。",
            "請觀管輅揚子雲，欲作九原誰可喚。",
            "酒不離唇元乃就，三斗頓傾辭綺粲。",
            "二公洞達疏通豪，妙語仍煩下一轉。",
            "養浩堂中顒惠然，急吐才華染柔翰。"
        ],
        "title": "長句簡敬叟季僊兼呈端夫申父晦仲",
        "id": "5d22f770-6e5e-4448-b234-6767f29955dd"
    },
    {
        "author": "劉學箕",
        "paragraphs": [
            "吾非北宮黝，挫若撻諸市。",
            "吾非孟施舍，量慮三軍畏。",
            "一墮刺客流，一入力戰士。",
            "知一不知二，遂與聖賢異。",
            "周孔得其傳，偉哉孟軻氏。",
            "講明不動心，因問發奇秘。",
            "氣壹則動志，志一則動氣。",
            "浩然得所寄，知言有深味。",
            "嗟予篤學心，一暴十寒廢。",
            "立志苦不早，少豈達茲義。",
            "所適昧善惡，幾溺彼功利。",
            "事情更歷多，晚乃能自礪。",
            "日用根本原，至大至剛意。",
            "餒然行有慊，何謂塞天地。",
            "服膺先格言，造次顛沛是。"
        ],
        "title": "余少日不能持養志氣所暴多矣邇來方喜問學之有益也近築小樓藏書樓之下建堂名曰養浩七客落成以善養吾浩然之氣分韻得氣字",
        "id": "5f78fb3b-f4ec-4ce9-8dcb-2f30f8d2185c"
    },
    {
        "author": "劉學箕",
        "paragraphs": [
            "秋陽杲杲秋月明，秋風泠泠秋露清。",
            "蕭騷池上萬松竹，鳳笙龍管吹秋聲。",
            "山亭與客坐夕陰，眼照萬象前橫陳。",
            "一年好處在此好，妙質欲紀難狀名。",
            "那知天上詩酒星，翩然馳鯨來玉京。",
            "浩然相對發思奇，句法普現千古情。",
            "詩成不用世間語，五言七字虛皇吟。",
            "霞明皎皎芙蓉城，香霏楚楚月魄精。",
            "海棠婉孌鬭緐艷，江梅冷淡同芳馨。",
            "東籬采采萬疊金，西疇更刈千頃秔。",
            "人生得此亦不惡，措辭莫謾悲愁生。",
            "先生年來真脫俗，看破世間榮與辱。",
            "胸懷坦蕩適四時，豈但芳華競馳逐。",
            "祇今忘物物忘我，物我兩忘機印可。",
            "不知門外秋水深，不識紛紛朝市心。",
            "榨頭新篘蟻初熟，芡盤剝珠茭切玉。",
            "是秋是春兩難分，折花薦酒酒痕濕。",
            "萬緣空處罷休休，八表神期汗漫遊。",
            "醉鄉廣大塵世促，明日酒醒詩載續。"
        ],
        "title": "與政仲端夫敬叟季僊至舊圃采采芙蓉金菊之妙時之所當艷者江梅海棠爛然照目可無數語紀之爲書長句",
        "id": "2ededde6-a527-4045-b950-a2ac23e33b35"
    },
    {
        "author": "劉學箕",
        "paragraphs": [
            "虛隨斗轉屬中宵，草木凌兢菊粲條。",
            "錢疊夕陽金偠㒟，蘂浮秋露玉鎸雕。",
            "不隨俗子媚時好，長伴幽人避世囂。",
            "冷炙殘杯愧徵逐，曲肱只合友顔瓢。"
        ],
        "title": "和劉伯益嘲菊韻",
        "id": "0c795c78-cbad-4380-b566-629bc07dfd33"
    },
    {
        "author": "劉學箕",
        "paragraphs": [
            "嵌空奇崛石一拳，綠蒲攢劍森且蕃。",
            "虬梅屈折龍蜿蜒，蒼榦蘚蝕低盤根。",
            "瓊英已露冰樣白，香氣便覺凌芷蓀。",
            "吁嗟培養幾歲月，巧奪造化移小盆。",
            "晴窗諦玩意無斁，搜索物理究所原。",
            "方圓高大僅尺許，典章文獻皆具存。",
            "橫斜疎瘦無不備，宛若老樹生山園。",
            "鄉邦疇昔少曾見，此花何自來幽軒。",
            "云是古洲老詩伯，親手植此冰雪魂。",
            "不忘交舊情好密，春色分遺歸山樊。",
            "吾家小阮亦好事，美不獨擅招弟昆。",
            "更呼賓友同勝集，羅列槃饌開罍尊。",
            "舉杯對花與劇飲，情話款洽相笑言。",
            "歸來漸是東方白，醉帽欹傾風袖翻。"
        ],
        "title": "康姪招飲出示古洲所寄盆梅囑坐客賦詩分韻得言字",
        "id": "9a7c4ee8-1d7f-480f-9011-9ff734b222ab"
    },
    {
        "author": "劉學箕",
        "paragraphs": [
            "釋迦黄面禪可誇，色想熏漬霜中葩。",
            "不然安得白玉蘂，而乃幻此黄金花。",
            "信知造化真有法，蜂鬚釀蜜蜜釀蠟。",
            "蠟凝花房豐不腴，桃李漫山焉可如。",
            "緐枝摘索燦栗玉，吟搜西郊信杖扶。",
            "少須夜窗疎影掛明月，是蠟是花君自別。"
        ],
        "title": "飲東屯庶姪家賦臘梅和陳簡齋韻",
        "id": "40f97e63-7b83-49c8-aff7-b95f08474bae"
    },
    {
        "author": "劉學箕",
        "paragraphs": [
            "素志薄利祿，壯年榮林丘。",
            "種樹疏間泉，鑿沼開中洲。",
            "堤平水瀰漫，徑遶竹浄修。",
            "梅塢夜月亂，松岡曉風飂。",
            "猶以景象淺，欲廣巗壑幽。",
            "疊石類奇品，置身將侶儔。",
            "磊塊質偉特，嵌空神琱鎪。",
            "廬阜几上得，巫峰坐中求。",
            "每想雲氣噓，遂覺烟練浮。",
            "曳杖日以樂，縱懷吟無休。",
            "一朝失警巡，赤眉行盜謀。",
            "夜半負之去，公然從狗偷。",
            "檢視所寇攘，嶙峋拔其尤。",
            "此情實難堪，遣命窮蹤由。",
            "風聲雖有聞，形勢莫可搜。",
            "吁嗟世道降，人弗士行修。",
            "竊玦入志慮，攫金甘輩流。",
            "不念溺所習，竟爲前哲羞。",
            "今吾理自喻，委心任去留。",
            "甑墮雖不顧，璧歸猶冀收。"
        ],
        "title": "北山園山石爲形勢買盜夜半擇其尤者竊去累日懷抱作惡賦詩以紀鬰鬰",
        "id": "a346f3df-9c5d-4960-83ed-e973fdcb3b54"
    },
    {
        "author": "劉學箕",
        "paragraphs": [
            "射策彈冠莫浪言，經丘尋壑且隨緣。",
            "誰能守分閒居世，自斷此生休問天。",
            "久矣知君該妙理，今焉過我話流年。",
            "歲寒事業相期重，欲植孤松驗果然。"
        ],
        "title": "送術士周柟歸東陽",
        "id": "1c163433-d86a-4b42-bacb-b11695a5f103"
    },
    {
        "author": "劉學箕",
        "paragraphs": [
            "一春春雨連春陰，今夕何夕月滿林。",
            "舉頭遥望星漢碧，皎皎明鏡懸東岑。",
            "欄桿浩歎三顧影，有酒有酒誰與斟。",
            "我思兩弟怨以喑，邈不可見愁締心。",
            "含愁更奏綠綺琴，匣中埃蠹塵土侵。",
            "解絃更張試促軫，怨入懷抱難成音。",
            "兩君青春竟瓶沉，天闊悵望商與參。",
            "高高在上杳難詰，矯首涕泗憂思深。",
            "欲結今生未了因，尚蘄來世盟可尋。",
            "君遊九泉聞不聞，安知阿兄心悲吟。"
        ],
        "title": "春夜對月彈琴有懷",
        "id": "97a30a10-3691-48b5-8906-d1fc289268f8"
    },
    {
        "author": "劉學箕",
        "paragraphs": [
            "團簇緐英玉碎圓，露晞日暖欲生烟。",
            "親從后土分奇種，不是人間聚八僊。"
        ],
        "title": "瓊花  其一",
        "id": "470d7f95-ff0e-4882-b909-a6b90d89249f"
    },
    {
        "author": "劉學箕",
        "paragraphs": [
            "蕃釐觀裏舊經遊，五月曾看綠葉稠。",
            "今日家園玉摶樹，春風吹夢到揚州。"
        ],
        "title": "瓊花  其二",
        "id": "3eb65133-e412-49de-9b5c-87b93aefe78d"
    },
    {
        "author": "劉學箕",
        "paragraphs": [
            "庾郎吾家千里駒，朝莫勤苦讀父書。",
            "少年綽有老成態，月旦考訂評鄉閭。",
            "明當別我擇賢妃，結束琴劍誰挽裾。",
            "春空吹晴惠風暢，烟草弄色和氣舒。",
            "野橋融洩柳絮合，石岸慘愴鳴鶢鶋。",
            "乘龍有期弗獲餞，數椽政葺淵明廬。",
            "旅愁冥思莫排遣，離恨掛臆難掃除。",
            "况當春晚氣暄淑，著人欲醉甘醴如。",
            "修程所囑善養攝，禮畢蚤辦雙輪輿。",
            "婦翁傳道世大儒，習俗再使淳古初。",
            "稔知賢舅繼家學，子如從之師有餘。",
            "歸來阿叔待審訂，義路禮門從廣居。"
        ],
        "title": "送庾姪親迎延平李先生家",
        "id": "41b9faf6-4c09-46d9-ad3d-8e64707c6789"
    },
    {
        "author": "劉學箕",
        "paragraphs": [
            "原原而來，白日跳丸莫可留。",
            "混混而去，青春過隙不能返。",
            "誰憐生者長自懽，不念死者日益遠。",
            "吁嗟此理從古然，世事浮雲共舒卷。",
            "我生顧影空伶仃，鴈序零落如曉星。",
            "悠悠天道不可語，黯黯悲恨無時停。",
            "可堪嫠婦束行李，挈取稚子同歸寧。"
        ],
        "title": "傷歌行",
        "id": "ee22e134-d02e-4e5f-af8f-2f91056adcb5"
    },
    {
        "author": "劉學箕",
        "paragraphs": [
            "君不見去年六月田作龜兆拆，禱祠乞雨遍村陌。",
            "時當饑饉民不聊，穀貴有錢無處糴。",
            "今年六月歲幸豐，十日一雨五日風。",
            "市積粟米價不長，有穀無錢人更窮。",
            "吁嗟此道孰識測，街頭細聽老農說。",
            "往年兵興錫賫多，官會頒行姑濟急。",
            "舊會既收新會降，所司稱提苦無策。",
            "朝廷明許同見錢，便當流轉同貨泉。",
            "不應州縣首逆旨，榜示牆壁徒紛然。",
            "庫頭令賣小印齪，輸納租稅私相權。",
            "非錢買齪用不得，執幣嘖嘖煩有言。",
            "遂令百姓愈惶惑，行之與否誰使然。",
            "小臣空負濟時術，閶闔九重無路入。",
            "何當奏計承明廬，傾倒賈生長太息。"
        ],
        "title": "夏雨歎",
        "id": "7254db88-1bb9-4f2c-9e95-d04c5f8c33b8"
    },
    {
        "author": "劉學箕",
        "paragraphs": [
            "炎精孕秀儲氣詳，荔枝結實魁羣芳。",
            "我有猶子客南服，千里眷念情不忘。",
            "星馳走寄一千顆，伏暑火熾勞取將。",
            "筠籃初開氣芬溢，稍覺四座浮清香。",
            "驪珠燦爛光奪目，琱盤飣餖羅滿堂。",
            "先廟未獻不敢嗅，色味雖鮮那敢嘗。",
            "少須祀畢分送似，賓友拉至紛攫攘。",
            "絳囊初剝拆霞縷，玉臉旋綻流天漿。",
            "手持奈此水晶粒，地積更詫雲錦裳。",
            "海鄉因記少日好，遶樹食啗高價償。",
            "婆娑碧綠擁平野，丹苞縠皺暉朝陽。",
            "初驚星火爭燿熠，久訝彩鳳爭翱翔。",
            "薰風吹開碧雲葉，綠水宛類翻頳魴。",
            "只今老大將底用，食此感激意故長。",
            "君不見方紅陳紫列紺緗，三十二品裁中郎。",
            "丁香核小味甘潔，何似釵頭十八孃。",
            "天生美實限南北，長安路遠價愈强。",
            "只今生食享至味，不數家漬鹽蒸方。",
            "又不見宣靖文物全盛時，貢輸不減開元唐。",
            "輶車縱橫繡衣使，海內騷動封紙黄。",
            "妙品人家那可得，置以走轍加浮航。",
            "似聞供上祗纖悉，往往盡入公侯王。",
            "驪山往事不古鑒，艮嶽馴致烽烟狂。",
            "祇今故老尚能說，空使悲憤縈肝腸。",
            "書生不負醫國手，賦成何日奏明光。",
            "不如且喚吳姬輩，笑擘輕紅入醉鄉。"
        ],
        "title": "廞庭自三山送荔枝分韻得緗字",
        "id": "89647281-c48e-4ec7-8eb0-7f40d012257b"
    },
    {
        "author": "劉學箕",
        "paragraphs": [
            "片片玉零亂，寒風生驚嗟。",
            "凍雀相飛鳴，俛啄苔上花。",
            "鳴飛饑腸不能實，却上烟梢照斜日。",
            "愁逢冷淡太寂寥，不似春風艷陽質。"
        ],
        "title": "梅花自秦漢而下無一語焉至宋鮑參軍照始賞其韻而寓之詩然則梅之見於賦咏者實自明遠始也用韻二首 落梅",
        "id": "8e7843e0-27f3-436e-ba2b-7ed8ec75be00"
    },
    {
        "author": "劉學箕",
        "paragraphs": [
            "色異政自貴，香清未堪嗟。",
            "靈蜂擅造化，幻作姚家花。",
            "丰姿輕明體充實，染透薔薇毓晴日。",
            "從稱紫暈黄檀心，桃李依然是凡質。"
        ],
        "title": "梅花自秦漢而下無一語焉至宋鮑參軍照始賞其韻而寓之詩然則梅之見於賦咏者實自明遠始也用韻二首 蠟梅",
        "id": "96c2e0fc-679b-4ed8-9817-f6facfb8ec69"
    },
    {
        "author": "劉學箕",
        "paragraphs": [
            "春波渺渺柳依依，芳草侵街蛺蝶飛。",
            "萬景橫陳空物是，一區幽僻念人非。",
            "沉悲逝者去不返，自挽已而今曷歸。",
            "回首鶺鴒原上路，感懷贏得淚沾衣。"
        ],
        "title": "二月二日東屯感懷",
        "id": "e1412655-5278-48de-96bd-47833d0f30a0"
    },
    {
        "author": "劉學箕",
        "paragraphs": [
            "野館春歸後，橫塘度柳綿。",
            "輕風翻麥浪，細雨落花天。",
            "草褥迷三徑，苔紋疊萬錢。",
            "山禽自呼喚，水竹倍清妍。"
        ],
        "title": "野館",
        "id": "a3e1c092-238f-4b53-b918-c8a3efa265c8"
    },
    {
        "author": "劉學箕",
        "paragraphs": [
            "山水縈洄處士家，春林環合翠交加。",
            "行吟溪岸牽垂柳，坐倚欄桿數落花。",
            "萬卉萬葩天長養，一丘一壑我生涯。",
            "長瓶芳草陶然處，不向愁邊感物華。"
        ],
        "title": "閒居即事",
        "id": "5b240a67-cf7f-4822-9369-aa920c8da477"
    },
    {
        "author": "劉學箕",
        "paragraphs": [
            "嶂碧楓丹色倍鮮，路回烟裊認前川。",
            "霜陰釀晚意將雨，風厲裂雲時見天。",
            "古木葉彫烏矍鑠，平田沙泠鷺聯拳。",
            "稻粱割盡村原迥，落日牛羊傍水眠。"
        ],
        "title": "紫溪莊即事",
        "id": "633d43bc-ab83-4fee-97cf-d4d52e949d91"
    },
    {
        "author": "劉學箕",
        "paragraphs": [
            "野渡烟迷谷，寒潭水漲沙。",
            "入雲千萬岫，出塢兩三家。",
            "澗古泉仍石，山空菊自花。",
            "柳塘冰欲結，相對祇棲鴉。"
        ],
        "title": "雲際峽中",
        "id": "80de5b46-4038-4cf3-a836-50cef89b10f9"
    },
    {
        "author": "劉學箕",
        "paragraphs": [
            "雲潤衣裾夕露霑，懸崖一水散疎簾。",
            "精廬隠約青山下，縹緲飛甍出畫檐。"
        ],
        "title": "西巗觀瀑水簡沈莊仲三首  其一",
        "id": "4f42d2ed-0b7e-41c0-9366-29abebc1a934"
    },
    {
        "author": "劉學箕",
        "paragraphs": [
            "踏石穿雲野興添，傍崖昌歜綠纖纖。",
            "幽人近得安心術，擷滿湘籃意未厭。"
        ],
        "title": "西巗觀瀑水簡沈莊仲三首  其二",
        "id": "f9e75eac-d605-4863-b7f8-039aea6195c6"
    },
    {
        "author": "劉學箕",
        "paragraphs": [
            "暮雲新月一鈎鎌，歸路溪風動碧蒹。",
            "美酒不妨車後載，夜深無處認青帘。"
        ],
        "title": "西巗觀瀑水簡沈莊仲三首  其三",
        "id": "ad185332-c584-4ac4-85b5-d5c988edabb6"
    },
    {
        "author": "劉學箕",
        "paragraphs": [
            "五馬旌旗去路長，筍輿穿翠度羊腸。",
            "霜餘綠橘漿尤美，秋晚黄花氣倍香。",
            "勝景形容詩入詠，羈情排遣酒傳觴。",
            "風流太傅何須詫，獨載東山窈窕孃。"
        ],
        "title": "窯前小酌和外舅韻",
        "id": "76f92e53-fee2-439d-913c-f3f3e2a434e0"
    },
    {
        "author": "劉學箕",
        "paragraphs": [
            "午日柳陰正，曉風花氣新。",
            "川明魚泳水，林靜鳥啼春。"
        ],
        "title": "題壁",
        "id": "064ba2bc-9842-4d19-8825-7a01e0271af6"
    },
    {
        "author": "劉學箕",
        "paragraphs": [
            "三十六峯高插天，來遊誰不慕真僊。",
            "幔亭舊事隨流水，空自溪頭喚釣船。"
        ],
        "title": "遊九曲",
        "id": "65e2ec0c-2b06-40a5-ac8a-164ed80e045c"
    },
    {
        "author": "劉學箕",
        "paragraphs": [
            "十年不到武夷山，幾與神仙絕往還。",
            "九曲依然青嶂裏，一峰仍插畫檐間。",
            "潺湲野水溪隨轉，縹緲秋雲意自閒。",
            "我見溪山渾似舊，溪山見我鬢毛斑。"
        ],
        "title": "武夷山",
        "id": "f59fd7ef-77cd-4299-af61-4853357f7e7c"
    },
    {
        "author": "劉學箕",
        "paragraphs": [
            "去城十里路盤紆，幽徑平岡駕小輿。",
            "認得鵝湖山下路，綠松巗畔擁僧廬。"
        ],
        "title": "鵝湖道中",
        "id": "27adbb39-fdc1-41f2-b23d-a23082cbc97a"
    },
    {
        "author": "劉學箕",
        "paragraphs": [
            "四海廣大萬山立，奇怪崷崒幾巗石。",
            "棄而違者庸有之，愛樂每恨沙土蝕。",
            "忽然一旦獲所遇，刮垢磨光呈美質。",
            "騷人諷誦脫諸口，世寶不減和氏璧。",
            "東坡居士豈好奇，偶爾得之心良怡。",
            "巨盆沃以清漣漪，脈絡雪浪縱橫施。",
            "平生我屢哦此詩，恨不見石心飛馳。",
            "何人志古墨寫跡，剡藤染就貼東壁。",
            "似是而非不可知，誦詩對畫長嗟咨。"
        ],
        "title": "分題得雪浪齋石",
        "id": "8c5aa7dc-f167-4882-96dc-e68f6fd28a17"
    },
    {
        "author": "劉學箕",
        "paragraphs": [
            "新年殊未有吟搜，美酒醺人不自由。",
            "多謝主人情意厚，玉舟三度轉船頭。"
        ],
        "title": "伯益以玉舟相酬酢席上口占二絕  其一",
        "id": "09587b3c-4b5b-46b1-88af-f9a2178e8a40"
    },
    {
        "author": "劉學箕",
        "paragraphs": [
            "元正講禮詎能忘，便辱留連設酒漿。",
            "笑指一船春盎盎，稽山應未愧知章。"
        ],
        "title": "伯益以玉舟相酬酢席上口占二絕  其二",
        "id": "ba265661-75f4-44fc-8418-65aed6a342ef"
    },
    {
        "author": "劉學箕",
        "paragraphs": [
            "烟梢修矗畫簷低，春曉叢疎綠玉枝。",
            "節立孤高虛靜處，身持敬義直方時。",
            "清風戛玉聲摇佩，明月篩金影散墀。",
            "寄語幽人勤愛護，莫教斵削俗髠知。"
        ],
        "title": "次劉伯益三詠韻 方竹",
        "id": "dff5df01-7766-4743-bf43-b0eeb926fa89"
    },
    {
        "author": "劉學箕",
        "paragraphs": [
            "雪裏婆娑結子低，山童應亦訝卑枝。",
            "幾年開落慙無取，一日搜吟信有時。",
            "紅實纍纍臨曲砌，丹苞簇簇耀幽墀。",
            "古今未見多題品，却恐君詩取世知。"
        ],
        "title": "次劉伯益三詠韻 耐冬子",
        "id": "9875f83f-e262-455a-b9b2-35544b17a287"
    },
    {
        "author": "劉學箕",
        "paragraphs": [
            "鮮華五色翅飛低，不比尋常鵲踏枝。",
            "德茂翱翔丹穴日，琴清調弄紫庭時。",
            "羞同鷄鶩喧堂宇，笑把金銅鑄殿墀。",
            "何似花欄自生長，幽芳端不在人知。"
        ],
        "title": "次劉伯益三詠韻 金鳳花",
        "id": "338d3e94-7615-4750-8451-36fb397ecf68"
    },
    {
        "author": "劉學箕",
        "paragraphs": [
            "曉露沁桃臉，東風摇柳絲。",
            "小雨斂香塵，山川發華滋。",
            "今晨天氣新，滿路春融怡。",
            "祖餞賓從懽，喧譁車馬馳。",
            "問云何爲者，吾子有所之。",
            "所之道匪遥，求友貴及時。",
            "婚婣古則然，制禮今或虧。",
            "琴瑟因好合，蘋蘩尤謹持。",
            "擇耦得賢柔，令淑全婦儀。",
            "豈但榮己身，實將慰母慈。",
            "冰翁君子儒，材術世吏師。",
            "聽訟鑑燭物，明不差毫釐。",
            "子既獲晤承，朝夕廣見知。",
            "士生三日別，猶以刮目爲。",
            "此行諒經月，歸計春仲期。",
            "非吳下阿蒙，行可驗措施。",
            "心廣體自胖，勿溺小智私。",
            "門戶要人興，責望夙所蘄。",
            "廟見事唯謹，遄邁毋或遲。",
            "語直殆逆耳，願當深致思。"
        ],
        "title": "度姪從事行親迎之禮於傅氏朋舊各賦詩贈別老叔雖凄凉阮巷老大謝家可無數語以餞行色",
        "id": "386ac252-cddc-4947-a76c-676489ab9a12"
    },
    {
        "author": "劉學箕",
        "paragraphs": [
            "雲隴躬耕新雨足，東阡南陌水奫淪。",
            "市朝軒紱秋多事，鹿豕漁樵欣與隣。",
            "我欲爲謀三畝地，君能來共一犂春。",
            "蚤知世路風波險，俛首無令愧野人。"
        ],
        "title": "寄謝叔通宗兄題耕隠詩韻",
        "id": "5558b684-c34a-4350-9de9-d816c206be44"
    },
    {
        "author": "劉學箕",
        "paragraphs": [
            "負鍤劉伯倫，坐壙司空圖。",
            "誰爲後來達，息菴與之俱。"
        ],
        "title": "寄題吳介夫專壑七詠 壽藏",
        "id": "6110d593-f953-41e3-9f1d-2fd49187dd1b"
    },
    {
        "author": "劉學箕",
        "paragraphs": [
            "日出機事生，日入羣動息。",
            "吁嗟利名子，逐逐何所急。"
        ],
        "title": "寄題吳介夫專壑七詠 息菴",
        "id": "d5f78687-28b1-49d4-9a7f-c63bddd16e6e"
    },
    {
        "author": "劉學箕",
        "paragraphs": [
            "大路古茅塞，問津欲何從。",
            "雞黍相款留，賢哉植杖翁。"
        ],
        "title": "寄題吳介夫專壑七詠 止宿",
        "id": "49ebde81-ede7-43bc-ab65-8208264cb727"
    },
    {
        "author": "劉學箕",
        "paragraphs": [
            "鍾鼎本玩世，富貴徒苦人。",
            "何似天地間，蕭然一閒身。"
        ],
        "title": "寄題吳介夫專壑七詠 負閒",
        "id": "5a836bd9-31c8-4a2a-8434-c7bc77a9047d"
    },
    {
        "author": "劉學箕",
        "paragraphs": [
            "酌彼洪澤水，吾知非盜泉。",
            "舉世望甘霖，喚起神蟄淵。"
        ],
        "title": "寄題吳介夫專壑七詠 洪澤",
        "id": "f765cef3-01f5-46bd-9190-f5de517ee450"
    },
    {
        "author": "劉學箕",
        "paragraphs": [
            "山崦少人渡，夕陽橫釣艖。",
            "顛風捲重陰，急浪揚層波。"
        ],
        "title": "寄題吳介夫專壑七詠 橫舟",
        "id": "91c9ea2a-088d-4762-86a8-66a060d0450f"
    },
    {
        "author": "劉學箕",
        "paragraphs": [
            "竹原與草堂，轉眼事非舊。",
            "一壑今獨專，造物有付授。"
        ],
        "title": "寄題吳介夫專壑七詠 專壑",
        "id": "d3ff1b1f-463a-479f-9404-925599b17e18"
    },
    {
        "author": "劉學箕",
        "paragraphs": [
            "梅邊春興浩無涯，長憶西湖處士家。",
            "我政念君君過我，夜窗同共醉疎花。"
        ],
        "tags": [
            "西湖"
        ],
        "title": "余讀林子仁詩云君心恨不走天涯不比衰翁只戀家最是橫塘黄葉路今年無伴折梅花時吟此詩念劉伯益之未返偶檢校前村南枝的皪已三花五蘂矣忽伯益自黄檗歸訪余折歸插玩知友朋之念有同然者對花劇飲用韻述懷",
        "id": "d3c487fd-ee2e-42cf-b6c8-007b644076f2"
    },
    {
        "author": "劉學箕",
        "paragraphs": [
            "佳人命薄今古悲，苦樂在人知者誰。",
            "鏡鸞窺損春黛眉，洞房不出藏繡幃。",
            "二十許嫁豪家兒，阿爺已受筐篚儀。",
            "心旌暗許良人隨，那知中道前議非。",
            "父母反覆志願違，嫁歸只得隨身衣。",
            "金幣粧飾無所齎，婦德婦容雖守持。",
            "阿姑色厲妯娌嗤，良人輕賤恩意虧。",
            "春波不似鴛鴦齊，春風不如雙燕飛。",
            "妾非無聲不敢啼，妾非無淚不敢垂。",
            "此身自恨生不時，怨讎父母將何爲。",
            "不如携將六尺帛，黄泉冥行與世辭。",
            "父母安用深致思，此身期與良人知。"
        ],
        "title": "妾薄命",
        "id": "43e90d62-b5f4-4b7f-942e-937d4e11b4b9"
    },
    {
        "author": "劉學箕",
        "paragraphs": [
            "今秋苦淫雨，漲汐添溪濆。",
            "新凉值月夕，密靄高燦雯。",
            "稽首告天公，懇念心良勤。",
            "天公知意誠，感應若有聞。",
            "須臾檄豐隆，蘋末生鱗紋。",
            "庭皋一震拂，隴首飛秋雲。",
            "忽然朗穹昊，萬象蒙奇勛。",
            "舉頭見松梢，光照草樹分。",
            "乾坤兩瑩徹，爛白無邊垠。",
            "我歌忽如狂，我醉茫如薰。",
            "桂酒雜椒漿，醖釀騰馨芬。",
            "皓魄耿素懷，幽思殊不羣。",
            "泠然冰雪腸，頓醒麯糵醺。",
            "便欲浥沆瀣，盤饌遺羶葷。",
            "遥望瓊樓僊，霧綃青霞裙。",
            "何當下招呼，上征離塵氛。",
            "去年當此時，浩飲逢諸君。",
            "今載復肯來，持杯共論文。",
            "相從豈無他，羣聚徒飛蟁。",
            "苟得嗜利輩，抑何掛牙齦。",
            "豪傑所願交，黄金勝千斤。",
            "喜得詩謫仙，恨去髯將軍。",
            "衆子賢共推，奚用區蕕薰。",
            "愛客綽祖風，滿席生歡欣。",
            "參橫斗轉杓，魔祟相糾紛。",
            "欲眠君且去，陶語吾亦云。",
            "慷慨有大劉，浩氣充棟棼。",
            "十觴不能醉，餐嚼無餘臐。",
            "鳴雞忽唱曉，杲日東方昕。",
            "歸路襲桂香，幽巗麝沉焚。"
        ],
        "title": "中秋分韻得雲字成三百言",
        "id": "ccfd9380-b1d3-45ab-8ebe-c9d00734a20d"
    },
    {
        "author": "劉學箕",
        "paragraphs": [
            "移艘繫灣浦，傾篷聲更豪。",
            "謾起湘妃恨，長歌靈均騷。",
            "曉汐漲何許，微茫泛江皋。"
        ],
        "title": "賦祝次仲八景 瀟湘夜雨",
        "id": "8e735960-4191-491c-ac69-488ea6935c1f"
    },
    {
        "author": "劉學箕",
        "paragraphs": [
            "雲癡天四合，密雪灑石矼。",
            "野渡滅行跡，岸沙橫孤艭。",
            "誰憐鶴髮翁，披簑釣寒江。"
        ],
        "title": "賦祝次仲八景 江天暮雪",
        "id": "fbec2f86-45e2-4d2f-b2cc-525cd2e66703"
    },
    {
        "author": "劉學箕",
        "paragraphs": [
            "貿易足魚米，相逢話桑麻。",
            "村墟人蟻紛，日夕山氣佳。",
            "酒賤醉甆甌，樵漁自生涯。"
        ],
        "title": "賦祝次仲八景 山市晴嵐",
        "id": "35d90ad2-9b1a-4487-8d4e-9b8dba00c3fe"
    },
    {
        "author": "劉學箕",
        "paragraphs": [
            "鐘聲烟際來，佛屋棲雲端。",
            "回飆度崖谷，疎韻出林巒。",
            "東岫上明月，歸僧濯清湍。"
        ],
        "title": "賦祝次仲八景 烟寺晚鐘",
        "id": "df2620cb-28ac-4750-adb6-e3b9f952a9a2"
    },
    {
        "author": "劉學箕",
        "paragraphs": [
            "輕簑著篷背，日暮漁者還。",
            "新月印淺水，夕陽生亂山。",
            "誰歌采菱詞，隠隠過前灣。"
        ],
        "title": "賦祝次仲八景 漁村晚照",
        "id": "fc2a9d76-1afc-45a9-bc1e-380a01d8193d"
    },
    {
        "author": "劉學箕",
        "paragraphs": [
            "木落露君山，空明夜氣浮。",
            "冰輪揩鑑浄，皓彩漾波流。",
            "空外數聲笛，孤吟人倚樓。"
        ],
        "tags": [
            "洞庭湖"
        ],
        "title": "賦祝次仲八景 洞庭秋月",
        "id": "e33eebf8-c561-4a3c-b2ca-b5ffd62cc9af"
    },
    {
        "author": "劉學箕",
        "paragraphs": [
            "水落洲渚闊，天寒風雪微。",
            "自雲排序下，聚翮與沙依。",
            "饑啄蘆葦根，何時稻粱肥。"
        ],
        "title": "賦祝次仲八景 平沙落鴈",
        "id": "9369af31-09d1-4e5a-a068-1196bb2f2726"
    },
    {
        "author": "劉學箕",
        "paragraphs": [
            "歸鷺林邊白，落霞天際明。",
            "蒲帆載風急，征棹逐鷗輕。",
            "稚子候江滸，遥聞嬉笑聲。"
        ],
        "title": "賦祝次仲八景 遠浦歸帆",
        "id": "902eb876-6a51-4969-8cf8-a37221fe806b"
    },
    {
        "author": "劉學箕",
        "paragraphs": [
            "杜門久經時，老我徒謬悠。",
            "平生山水心，汩汩不暇謀。",
            "今辰定何辰，木落風露秋。",
            "忘懷兩佳士，共約來僊洲。",
            "杖藜欣躋攀，空濛翠烟浮。",
            "解带小盤礴，尋勝還經丘。",
            "捫蘿坐石冷，俯澗穿林幽。",
            "露重巾屨濕，涉歷青山頭。",
            "瀑泉盡生寒，晴雪散不收。",
            "蜒蜿下大壑，一闖千丈虬。",
            "歸來坐危亭，興與孤雲留。",
            "野草爲誰好，巗花徒爾愁。",
            "昔賢有遺蹤，俯仰歲月流。",
            "慨嘆不自禁，陶然聊消憂。"
        ],
        "title": "僊洲呈劉伯益沈莊仲",
        "id": "ababbeb8-815b-4396-95f8-044f211f9b2d"
    },
    {
        "author": "劉學箕",
        "paragraphs": [
            "清鐘靜室破寂歷，灝氣空山生泬寥。",
            "長林風送澗水急，聒枕宛似春江潮。"
        ],
        "title": "密菴題柱二首  其一",
        "id": "d73deb28-6c34-442d-ad1c-1db36247233d"
    },
    {
        "author": "劉學箕",
        "paragraphs": [
            "五更清夢雞喚醒，八月好景詩爲催。",
            "秋蟲夜靜野禽語，風木天寒山雨來。"
        ],
        "title": "密菴題柱二首  其二",
        "id": "635070e5-1187-458b-a0b3-f99330d82a76"
    },
    {
        "author": "劉學箕",
        "paragraphs": [
            "我生不辰八歲孤，伯父薨逝叔父無。",
            "長纔十五立志苦，不敢怠惰知讀書。",
            "汝生父子不識面，母慈育字如捧珠。",
            "那知汝更命苦極，八齡甫及母亦殂。",
            "幸有阿叔相持扶，叔亦痛念同氣餘。",
            "辛勤鞠養力盡瘁，五載爲汝六請師。",
            "固知門戶要人興，切切訓誨口欲枯。",
            "有言弗聽日益懶，乖劣氣習移下愚。",
            "朅來值我有行役，恐汝質變爲小夫。",
            "携俱不憚數千里，跳走健勝猿與狙。",
            "水行爲汝愛江湖，出陸每愁山險紆。",
            "川途憂愁念慮苦，摩拊豈啻親子如。",
            "傍舟終日撈蝦魚，坐輿人夫肩□□。",
            "□呶徒自費牙頰，事不獲己施鞭蒲。",
            "潛窺諦視不少改，謔浪笑傲仍前初。",
            "聖經有味懶不讀，對字粗曉平側呼。",
            "吾家七世身業儒，忠孝學術誇鄉閭。",
            "汝當更明所自出，挺挺當代文公朱。",
            "不悛祇爲先德羞，失教何異犬馬豬。",
            "稍長面目益可憎，儕輩戲弄人見疎。",
            "我今極口復汝說，速宜悔念毋忽諸。",
            "嬉遊儻更不檢束，命也奈何吾已夫。"
        ],
        "title": "責庲",
        "id": "1a35679e-f882-4560-b4ce-cc4252331f41"
    },
    {
        "author": "劉學箕",
        "paragraphs": [
            "金盤磊磈大如瓜，照乘驪珠未足誇。",
            "大矣芳苞含美實，爛然紅臉燦朝霞。",
            "臙脂細擘漿流液，珠琲輕揮露带華。",
            "一洗宿酲牙頰爽，瑶池如宴母僊家。"
        ],
        "title": "光化儲丈晨興摘郡圃桃見惠每顆有重十三兩者他州未嘗見頃讀鄴中記勾鼻桃有重二觔者每竊笑之觀此信不誣矣光化去京止六七百里且地脈肥沃疑承平時得種來植",
        "id": "a1205d3d-07a4-44d7-aeaf-4444f0448166"
    },
    {
        "author": "劉學箕",
        "paragraphs": [
            "去年中秋吾廬成，月華逾晝風露清。",
            "今年中秋來安康，風凉雨冷天無光。",
            "去年把酒諸子與，月落尊空未歸去。",
            "今年把酒興如故，有月無月不須慮。",
            "婦翁歡喜婿遠來，阿婦見爺雙靨開。",
            "是風是雨是明月，管甚陰晴與圓缺。",
            "但願吾身益强健，莫使骨肉嘆南北。"
        ],
        "title": "安康中秋書懷",
        "id": "2aca42b3-350f-4ef3-962c-248e801344ff"
    },
    {
        "author": "劉學箕",
        "paragraphs": [
            "貫錢石八豆，充腸備粱糗。",
            "飽嬉遊手兒，初不事耕耨。",
            "好衣好食街市女，汗珠滴滴田婦苦。",
            "夫耘婦餉日卓午，朝夕南山捕蟲鼠。"
        ],
        "title": "七禽詠 貫錢石八豆",
        "id": "c7e74ed1-4aa0-4c7c-801a-71d2a9aea25f"
    },
    {
        "author": "劉學箕",
        "paragraphs": [
            "不如歸去，愁綠怨紅春欲暮。",
            "汝勸行人歸，行人勸汝住。",
            "鳴聲不住良苦辛，啼得血流無用處。",
            "不如歸去吾今歸，千聲萬聲爾何爲。"
        ],
        "title": "七禽詠 不如歸去",
        "id": "2469628d-00f3-4cc9-a98c-0153f2524fbb"
    },
    {
        "author": "劉學箕",
        "paragraphs": [
            "泥滑滑，泥滑滑，前聲住，後聲發。",
            "不道去年冬沒雪，今年春早已三月。",
            "月如金，日如血，大麥小麥盡枯竭。",
            "使君祈禱走阡陌，汝切勿啼泥滑滑。"
        ],
        "title": "七禽詠 泥滑滑",
        "id": "f856d1af-9d92-4706-9a1d-e35902f2904f"
    },
    {
        "author": "劉學箕",
        "paragraphs": [
            "行不得，喚阿兄。",
            "向晚夕，猶悲鳴。",
            "坦坦之途萬人履，跛鱉不休跬千里。",
            "汝行不上可奈何，日暮途遠無蹉跎。"
        ],
        "title": "七禽詠 行不得哥哥",
        "id": "2a68413b-681e-4a6d-811e-75c24618ada0"
    },
    {
        "author": "劉學箕",
        "paragraphs": [
            "姑惡姑惡家道立，汝爲人婦供婦職。",
            "婦德婦功汝不能，抱恨歿身空怨抑。",
            "不化秋柏食，不化山頭石。",
            "化作春鳥鳴，號呶何苦極。"
        ],
        "title": "七禽詠 姑惡",
        "id": "e2c408b0-6832-40d3-956d-c6929170f6cc"
    },
    {
        "author": "劉學箕",
        "paragraphs": [
            "提葫蘆，沽美酒，酒美欲沽何處有。",
            "官醪道遠不可得，村釀濃酸難入口。",
            "况當春暮暄暖初，沉浸醲郁醺體膚，客中醉倒無人扶。"
        ],
        "title": "七禽詠 提葫蘆沽美酒",
        "id": "fd15c135-ffca-4a6e-ae1d-c9a8ccb016a3"
    },
    {
        "author": "劉學箕",
        "paragraphs": [
            "早耕早布，節物如流春色暮。",
            "金房土瘠無稻田，布耕播種種何處。",
            "一春焦涸旱無雨，麥穗藏頭猶未吐。",
            "麥穗不吐人不憂，粟田再種秋可收。",
            "只愁夏料欠輸納，悍吏坐門官不休。"
        ],
        "title": "七禽詠 早耕早布",
        "id": "47e0d00e-4ed5-4185-b7ed-83058cc285c8"
    },
    {
        "author": "劉學箕",
        "paragraphs": [
            "晴空揚沙春茫茫，柳絮匝岸東風狂。",
            "篷窗兩畔高插起，收拾萬象供吟章。",
            "眼中物物盡詩料，應接不暇勞迎將。",
            "睡魔欺人晴晝長，坦腹一枕追羲皇。",
            "醒來意興難說似，石鼎細味煎茶香。",
            "江花無情爲誰芳，江草綠嫩肥牛羊。",
            "瀰瀰渺渺水曲折，遠遠近近山低昂。",
            "各懷邂逅良未惡，隠几抱膝聊徜徉。",
            "故人念我天一方，我亦千里遥相望。",
            "相思用情何日了，带圍寬剩羞東陽。",
            "不如且理文字五千卷，搜吟拄腹撐枯腸。"
        ],
        "title": "鄖鄉舟中睡覺書懷",
        "id": "5017452d-30e2-4c55-8447-660ae5ea3009"
    },
    {
        "author": "劉學箕",
        "paragraphs": [
            "山頭團團上明月，偏與行人照離別。",
            "月華只是尋常明，照人離愁愁思盈。",
            "千古萬古是箇月，如何有愁有歡悅。",
            "君將此理細推尋，悲歡原自由人心。"
        ],
        "title": "甲口翫月",
        "id": "96282a42-385c-4db5-99ee-5c3d0d4bfccc"
    },
    {
        "author": "劉學箕",
        "paragraphs": [
            "清嘯孤猿半夜啼，子規山狖共酸悲。",
            "水風露月烟江冷，正是離人睡覺時。"
        ],
        "title": "蜀口枕上",
        "id": "254655ee-cd62-4296-b73a-ae283b2af133"
    },
    {
        "author": "劉學箕",
        "paragraphs": [
            "一江春水綠油油，遶盡春山去不休。",
            "愧我虛舟無定著，追隨曲折與同流。"
        ],
        "title": "浄口二絕句  其一",
        "id": "6b9928fc-16b6-4896-a01c-c10941ea32fb"
    },
    {
        "author": "劉學箕",
        "paragraphs": [
            "修修野竹碧琅玕，亂石懸崕劍戟攢。",
            "貪看野禽穿綠樹，不知船已過前灘。"
        ],
        "title": "浄口二絕句  其二",
        "id": "fe84db24-36e9-466e-8120-d76109e1e7ee"
    },
    {
        "author": "劉學箕",
        "paragraphs": [
            "可以賦新詩，江清釣石磯。",
            "船移山勢動，灘急岸形飛。",
            "雲日林紅薄，晴烟野翠微。",
            "長歌漁父句，世事付蓑衣。"
        ],
        "title": "釣磯候舟",
        "id": "f2b283ac-bc72-4cc8-b328-ceda7c5c4ad2"
    },
    {
        "author": "劉學箕",
        "paragraphs": [
            "客眠幽夢永，花氣著衣深。",
            "枕借溪中石，雲開體上衾。",
            "醒來揩亂眼，風雨滌煩襟。",
            "得句無人解，惟予識子心。"
        ],
        "title": "溪亭醉卧用季僊韻",
        "id": "9aa394b6-5c35-4a1d-b911-3fffcd0f7413"
    },
    {
        "author": "劉學箕",
        "paragraphs": [
            "隨地安身樂有涯，萬鍾於我我何加。",
            "左蠻右觸真成幻，浮利虛名總是花。",
            "草茁玉英新藥籠，火添金鼎舊丹芽。",
            "異時相見無驚訝，漆點雙瞳臉瑩霞。"
        ],
        "title": "次溪園紀實韻",
        "id": "78ac4405-b51f-4215-b5f9-4b79fe7fff58"
    },
    {
        "author": "劉學箕",
        "paragraphs": [
            "晚天未霽烟張霧，浮埃蔽空雲擘絮。",
            "西山遠掛月一眉，澹澹寒輝生綺戶。",
            "須臾仰視天中央，清飈震拂銀河光。",
            "人影在地林影散，月出皎兮星斗燦。"
        ],
        "title": "新霽和人韻",
        "id": "680c0371-4ebd-4ec4-9f5e-1b82bde32860"
    },
    {
        "author": "劉學箕",
        "paragraphs": [
            "海錯園蔬富矣哉，杜醪龍壻一時來。",
            "放杯停筯情何似，經造無何半日回。"
        ],
        "title": "次叔通推官見寄二首  其一",
        "id": "c8bf8607-899c-42d7-a2c6-42dca7874c20"
    },
    {
        "author": "劉學箕",
        "paragraphs": [
            "君比昌黎頗似之，號啼不問但吟詩。",
            "貯儲甚愧鄰僧誼，不與盧仝更與誰。"
        ],
        "title": "次叔通推官見寄二首  其二",
        "id": "1af4bc57-1c7c-49b6-abc0-7984da6dec70"
    },
    {
        "author": "劉學箕",
        "paragraphs": [
            "孤雲野鶴情自在，碧水丹山人易安。",
            "哀鴻獨叫暮天闊，宿鷺雙飛秋雨寒。",
            "蔗林遮眼青到市，桕葉漫山紅隔水。",
            "不將濁酒急驅除，滿意風光誰料理。"
        ],
        "title": "久雨秋懷二首  其一",
        "id": "e0f1c883-dc23-47b6-b019-fe8017fef8e9"
    },
    {
        "author": "劉學箕",
        "paragraphs": [
            "漢陰抱甕自其志，彭澤折腰非本心。",
            "碧梧委路霜信早，黄菊護籬秋氣深。",
            "稻場可羨西疇老，紅釀黄雞醉翁媼。",
            "自笑吾儂計太迂，愁滿吟懷詩未了。"
        ],
        "title": "久雨秋懷二首  其二",
        "id": "f25c247c-64f4-41b1-9a97-ef2abd8abb4a"
    },
    {
        "author": "劉學箕",
        "paragraphs": [
            "秋雲冥冥未開霽，搔首懷人人未來。",
            "特地送將雙鯉去，果然換得兩詩回。"
        ],
        "title": "再次叔通來字詩字韻二首  其一",
        "id": "49824e1c-ead5-4b4a-bfe6-b9da16cc5b6a"
    },
    {
        "author": "劉學箕",
        "paragraphs": [
            "誰念溪翁我念之，折腰爲米見諸詩。",
            "春秧夏穟苦縈抱，不似東坡更似誰。"
        ],
        "title": "再次叔通來字詩字韻二首  其二",
        "id": "a1d05b36-7bea-4c15-bd23-a2721463cae0"
    },
    {
        "author": "劉學箕",
        "paragraphs": [
            "萬箱未獲交徧謫，積雨不翅三日霖。",
            "如將翳處日忽露，似欲霽間雲復深。",
            "况當邊報置郵速，詎識老儒憂世心。",
            "讀君詩罷三太息，嘿不晤語行磵陰。"
        ],
        "title": "次叔通見寄四首韻  其一",
        "id": "79f88d0f-8d45-4acd-8a0f-9bccfcb08217"
    },
    {
        "author": "劉學箕",
        "paragraphs": [
            "掀髯停盃一問之，細讀白柄長鑱詩。",
            "我生託子以爲命，世路艱危徒爾爲。",
            "北闕不才書莫上，西山有味去何辭。",
            "流風餘韻只在眼，須信古今同一時。"
        ],
        "title": "次叔通見寄四首韻  其二",
        "id": "876e4d49-b84a-44a5-bf4f-80da30507f62"
    },
    {
        "author": "劉學箕",
        "paragraphs": [
            "江山到眼一披豁，世念攪思三宜休。",
            "文章苦心費雕琢，歲月老我徒謬悠。",
            "欲譚圓覺識佛祖，更希超舉期浮丘。",
            "宗盟暮年味嚼蠟，灰木萬念空煩憂。"
        ],
        "title": "次叔通見寄四首韻  其三",
        "id": "e6d3a877-4a4f-4010-bd6b-674b2204c8ad"
    },
    {
        "author": "劉學箕",
        "paragraphs": [
            "周遭山五峰，環抱潭一曲。",
            "溪頭植楊柳，山下栽松菊。",
            "盈阡䆉䅉香，遶舍梨柿熟。",
            "歸來書在牀，出去雲滿屋。",
            "蕭散樂予心，可謂享清福。"
        ],
        "title": "次叔通見寄四首韻  其四",
        "id": "684614f4-d70b-4079-bf28-f5e4d1e8457d"
    },
    {
        "author": "劉學箕",
        "paragraphs": [
            "讀書不執箋注，治生奚用豐財。",
            "詩吟一首兩首，酒飲三盃五盃。",
            "石田茅屋無恙，不與亂生蒼苔。"
        ],
        "title": "東屯莊監秤六言三首  其一",
        "id": "feb9cbb3-11c8-4d2f-a652-1cb36d7163de"
    },
    {
        "author": "劉學箕",
        "paragraphs": [
            "天末鴻飛無際，沙頭鷺立倍鮮。",
            "霞明東崦箇裏，烟抹西山那邊。",
            "上馬吟詩未竟，舉頭望月俄圓。"
        ],
        "title": "東屯莊監秤六言三首  其二",
        "id": "7f46ef2e-2b96-49f6-83f2-cf3b2133e70e"
    },
    {
        "author": "劉學箕",
        "paragraphs": [
            "割盡黄雲萬頃，舂成玉粒千倉。",
            "出甑香粳滿舍，壓糟新酒盈堈。",
            "田家慚愧時熟，官賦催徵可償。"
        ],
        "title": "東屯莊監秤六言三首  其三",
        "id": "eb124083-fae4-46b6-92ae-bc470fee7a57"
    },
    {
        "author": "劉學箕",
        "paragraphs": [
            "一別親朋歲月催，衿連袂屬肯俱來。",
            "交情聊敘慇懃意，野䔩隨宜三兩杯。",
            "新月窺簷頻起顧，清風動竹幾驚猜。",
            "碧雲日暮山環合，竚立柴扉首屢回。"
        ],
        "title": "邀趙行之陳敬叟未至四韻速之",
        "id": "2ec6b046-1ad9-47fa-b40d-dfa8cce50029"
    },
    {
        "author": "劉學箕",
        "paragraphs": [
            "照眼梅花雪作堆，陰厓寒谷带春回。",
            "千篇墮我吟邊去，萬里懷人書未來。",
            "遶樹政須搜苦語，攀條那忍負芳杯。",
            "長鑱幾度鋤明月，盡是劉郎手自栽。"
        ],
        "title": "陳洮湖取古今梅詩自鮑明遠降至今日名勝集中所賦悉和之凡千首計三十六卷十日然後讀畢用其敘中四韻和題其後",
        "id": "ce50e301-16d5-40dc-a90f-aa4c97487e6f"
    },
    {
        "author": "劉學箕",
        "paragraphs": [
            "年年江上見梅時，憶著西湖處士詩。",
            "香暗影疎清到骨，水邊籬下雪融枝。",
            "可知寒谷先回律，會是東皇肯與私。",
            "竹逕松扉留作伴，莫教風伯肆狂吹。"
        ],
        "tags": [
            "西湖"
        ],
        "title": "和林處士梅詩八首  其一",
        "id": "78e20c4f-e1d2-41a8-baf7-225fd2cf0694"
    },
    {
        "author": "劉學箕",
        "paragraphs": [
            "芳菲猶未露春妍，已是梅開溪上園。",
            "香靜細參花外意，眼明應笑霧中昏。",
            "自憐拙思污吟筆，誰賦新詩入夢魂。",
            "風味滿前難料理，急招佳客對開尊。"
        ],
        "title": "和林處士梅詩八首  其二",
        "id": "0664dade-106e-4f97-bd9b-1283f8eefedb"
    },
    {
        "author": "劉學箕",
        "paragraphs": [
            "梅花濕露未全乾，青女橫陳故作難。",
            "卯醉醉如申醉醉，晚寒寒似曉寒寒。",
            "園林雪後清孤甚，京洛塵中子細看。",
            "自是丰神無與比，肯同桃李戀雕鞍。"
        ],
        "title": "和林處士梅詩八首  其三",
        "id": "26c30399-4422-4a1b-980f-f694c61708f4"
    },
    {
        "author": "劉學箕",
        "paragraphs": [
            "寂寞吟懷誰與開，前村除是竹邊梅。",
            "清尊撩觸香三嗅，短日吟搜腸九回。",
            "石路與風隨袖入，茆簷和月上窗來。",
            "幾番客散庭空處，獨倚寒梢更一杯。"
        ],
        "title": "和林處士梅詩八首  其四",
        "id": "df03bd7f-d098-4e30-b60e-68b3836b53d1"
    },
    {
        "author": "劉學箕",
        "paragraphs": [
            "犯寒不怕雪蒙頭，蹋石穿林不暫休。",
            "千首詩成千首意，十分春瘦十分愁。",
            "飛添宮額粧同艷，斜插鬢雲香共留。",
            "勉續清吟知筆弱，苦無風度恐花羞。"
        ],
        "title": "和林處士梅詩八首  其五",
        "id": "773d8e1b-a6ac-47f4-9ac6-3d57ee971d03"
    },
    {
        "author": "劉學箕",
        "paragraphs": [
            "雪皎花明夜不迷，借光何假更然臍。",
            "詠吟自我形長短，斟唱從渠付淺低。",
            "誰識摽梅詩什賦，絕勝紅葉御溝題。",
            "明朝杖履山行去，約束牛羊勿踐蹊。"
        ],
        "title": "和林處士梅詩八首  其六",
        "id": "0b4cc86c-f7f7-496a-a678-b4f7378f689c"
    },
    {
        "author": "劉學箕",
        "paragraphs": [
            "一樹纔開玉未殘，忍些風雪耐些寒。",
            "不須俗子聯翩去，政要幽人自在看。",
            "白玉堂中春信早，黄金琖裏酒痕乾。",
            "後凋孰與堅盟約，松竹青青共歲闌。"
        ],
        "title": "和林處士梅詩八首  其七",
        "id": "af558991-ba58-4a55-8978-944326f8c0ac"
    },
    {
        "author": "劉學箕",
        "paragraphs": [
            "尋春山徑坐班荆，食罍芳尊後乘并。",
            "觴詠隨宜無限趣，塵囂不到有餘清。",
            "風流天賦幽閒態，寂寞霜明冷澹情。",
            "若把春葩歸品藻，此花端的冠羣英。"
        ],
        "title": "和林處士梅詩八首  其八",
        "id": "cfa5ddef-f7aa-41f8-9865-f60b37a6b4ba"
    },
    {
        "author": "劉學箕",
        "paragraphs": [
            "巉巗石壁掛崕嵬，烟檻風篁十數栽。",
            "約客偶成花外逕，舉頭俄見竹邊梅。",
            "背陰寒谷無人問，著句陽春有意裁。",
            "慚愧心腸非鐵石，携壺遶樹日千回。"
        ],
        "title": "與政仲山行見梅偶成併和其詩二首  其一",
        "id": "5fbf0749-909a-4f90-82c0-e0e37c0fe081"
    },
    {
        "author": "劉學箕",
        "paragraphs": [
            "梅花端的記年芳，每到開時趁一陽。",
            "綠水湖邊和靖句，含章簷下壽陽妝。",
            "昏昏澹月疎疎影，緩緩清風細細香。",
            "不比芳春萬紅紫，蕩人狂思費思量。"
        ],
        "title": "與政仲山行見梅偶成併和其詩二首  其二",
        "id": "854991ad-9d4d-461a-aedb-f781b1c9be18"
    },
    {
        "author": "劉學箕",
        "paragraphs": [
            "借水開花體態豐，護畦寒日玉瓏璁。",
            "素槃黄琖清尊並，綠箸青簪白髮同。",
            "楚楚凌波明振鷺，翩翩遵渚潔飛鴻。",
            "斷腸莫賦招魂句，我政憐渠趣未窮。"
        ],
        "title": "水僊花分韻得鴻字",
        "id": "c025bb1f-d80e-4cc8-8d48-dc497d614e4f"
    },
    {
        "author": "劉學箕",
        "paragraphs": [
            "把酒傷春暮，何人慰寂寥。",
            "才高融未薦，魂斷玉空招。",
            "賦就青陽曲，吟成白紵謠。",
            "拊欄三太息，幽憤幾磨消。"
        ],
        "title": "感事懷人送春病酒曉起五首  其一",
        "id": "de09eb5f-f5b5-4f07-bddc-96f726ba312e"
    },
    {
        "author": "劉學箕",
        "paragraphs": [
            "節物隨時換，朱明斗轉杓。",
            "波肥溪鱮壯，風暖谷鶑嬌。",
            "青草溪頭岸，紅欄水際橋。",
            "懷人無數舍，我欲致書招。"
        ],
        "title": "感事懷人送春病酒曉起五首  其二",
        "id": "b07b352a-91b3-40f6-ab44-8c71593f7771"
    },
    {
        "author": "劉學箕",
        "paragraphs": [
            "煮醖青梅且共嘗，遊蜂飛蝶爲誰忙。",
            "鞦韆綵索迷青草，車馬紅橋鎖綠楊。",
            "春事戰回蒲劍老，詩腸結盡柳絲長。",
            "韶光賦別休匆遽，凝佇東風更一觴。"
        ],
        "title": "感事懷人送春病酒曉起五首  其三",
        "id": "623de728-5c99-4109-a0b6-f79f8c3b2449"
    },
    {
        "author": "劉學箕",
        "paragraphs": [
            "積雨平田水接天，乍晴雲日煥山川。",
            "浄無餘馥延春艷，縟有繁陰長夏妍。",
            "泛泛荷衣青倚蓋，輕輕柳絮白飛綿。",
            "一聲布穀催清曉，節物驚心撓醉眠。"
        ],
        "title": "感事懷人送春病酒曉起五首  其四",
        "id": "e9598385-359b-4a34-8f7d-16b73ecfe47d"
    },
    {
        "author": "劉學箕",
        "paragraphs": [
            "雙眉不皺樂平生，一斗時能對客傾。",
            "曉枕恰醒紅日上，篆爐未歇紫烟明。",
            "畫橋貼水輕飛燕，綠牖依山靜囀鶑。",
            "隨雨隨晴看天氣，緩扶筇杖遶園行。"
        ],
        "title": "感事懷人送春病酒曉起五首  其五",
        "id": "a52bb2cd-3b4f-4ae8-8b00-16e8d9c5aab6"
    },
    {
        "author": "劉學箕",
        "paragraphs": [
            "流金爍石火燎燔，何地泄此畏暑袢。",
            "草堂幸有茆三間，冷浸十畝泉有源。",
            "泉音琮琤下空山，金石戛擊聲潺湲。",
            "太華峰頭十丈蓮，吾儂玉井親移根。",
            "開華結實今幾年，紅幛綠蓋風翻翻。",
            "捲舒萬柄摇蒼烟，香苞芳萼錦綺緐。",
            "雲將急雨珠濺圓，日焙晴酣香勝蓀。",
            "龜魚竊廕鷗鷺眠，勾致屬玉棲雙鴛。",
            "房青子碧甘剝鮮，藕白條翠冰堆盆。",
            "嚼之清泠醒醉魂，猶可招邀慰文園。",
            "君胡不聞李謫仙，聲名飄然譽開元。",
            "忽傳詔草白蓮序，一掃意到無餘言。",
            "又知蘇州韋不凡，風清月曉之江樊。",
            "形容委曲識花趣，妙語歷歷成訂論。",
            "我今對花難著句，挹取香氣臨窗軒。",
            "俱來亦有二三子，將壇共築旗同攑。",
            "搜吟速下一轉語，縮手無畏前輩尊。",
            "但今取之二老間，勿效碔砆亂璵璠。",
            "少需紅日西沉山，從容特爲開芳尊。",
            "晚色婉靜更麗娟，詠到東方生曉暾。"
        ],
        "title": "賓從集藕花堂分韻得園字二十韻",
        "id": "a6a05c95-dd73-491e-aaad-0f4a72419da2"
    },
    {
        "author": "劉學箕",
        "paragraphs": [
            "庚伏人間暑氣隆，納凉留客詠詩翁。",
            "潤衣紅濕池荷雨，拂面清泠檻竹風。",
            "沙觜舊痕平不露，野灣新漲曲相通。",
            "畫橈澹月人歸處，萬蓋翻翻湧翠筩。"
        ],
        "title": "外舅安撫遊東湖一聯云潤衣紅濕池荷雨拂面清泠檻竹風即席令足成之",
        "id": "754702cc-a565-4110-8c62-01b6e323ca6f"
    },
    {
        "author": "劉學箕",
        "paragraphs": [
            "得不知所止，泛然乘風船。",
            "正大辱啟蒙，似欲駕我僊。",
            "大哉周孔心，異彼祇漆園。",
            "講月琢以磨，豈在耘人田。"
        ],
        "title": "楊戶曹用外舅二詩韻見寄和以酬之  其一",
        "id": "0abfd6df-92a4-45d7-b120-91209b0d1a43"
    },
    {
        "author": "劉學箕",
        "paragraphs": [
            "切問而近思，進進在不已。",
            "流光駒過隙，遷變一彈指。",
            "道大無津涯，詎作井蛙喜。",
            "公私義利分，亦各從其類。"
        ],
        "title": "楊戶曹用外舅二詩韻見寄和以酬之  其二",
        "id": "1538aed2-152b-4c70-af07-cd008d9045e8"
    },
    {
        "author": "劉學箕",
        "paragraphs": [
            "此君原不俗，幽趣逼蒼官。",
            "濁世三庚熱，空山六月寒。",
            "何憂懷抱隘，便㨫水雲寬。",
            "敬請遊盤日，追隨杖屨看。"
        ],
        "title": "請遊山之日於黎廣文二首寺有萬竹  其一",
        "id": "77fb3e01-c4a3-425c-a52e-864a19b16aa4"
    },
    {
        "author": "劉學箕",
        "paragraphs": [
            "聞說江隈裏，雲藏古寺深。",
            "不妨相喚集，作意共登臨。",
            "苦茗供朝盌，伊蒲饌晚鬵。",
            "天風吹皓月，歸路細披襟。"
        ],
        "title": "請遊山之日於黎廣文二首寺有萬竹  其二",
        "id": "5de4eb2e-7d01-4ad7-af87-4335287a0131"
    },
    {
        "author": "劉學箕",
        "paragraphs": [
            "大哉皇羲古神聖，八卦始畫天地闢。",
            "乾效於天坤法地，六子運用眇難測。",
            "天理人文一宣朗，萬化昭然從此出。",
            "發明洊更三聖手，動靜機緘皎如日。",
            "自從戰國周綱頹，是道亦幾乎暫息。",
            "漢儒衆說徒專門，後世可聞無幾及。",
            "傳流吾宋盛文物，學老儒宗相繼述。",
            "濂溪伊洛紹韋編，數至邵公精算策。",
            "祗今南渡九十年，統會宗元孰探賾。",
            "恭惟先生藴其祕，口不宣言藏以臆。",
            "愚雖不敏敢敬請，願執門牆灑掃役。",
            "先生學識際天人，先生手提六經筆。",
            "俯察仰觀關鍵透，虛激寸心參太極。",
            "不鄙愚昧謂之進，啟迪狂迷窺奧閾。",
            "他年衣鉢得親傳，誓言力造神明德。"
        ],
        "title": "上王通守傳易數",
        "id": "9530c54c-bd76-4af6-be7a-f53ff05a49e0"
    },
    {
        "author": "劉學箕",
        "paragraphs": [
            "一昨初登大將壇，弓刀旗幟簇雕鞍。",
            "連營壯士心先服，並塞胡人膽已寒。",
            "天上麒麟祥可卜，人間日月老應難。",
            "明年樞府爲公壽，慷慨還知酒量寬。"
        ],
        "title": "宴吳侯致語口號",
        "id": "3e0e1b24-d171-4fdc-99ad-3917d0303fac"
    },
    {
        "author": "劉學箕",
        "paragraphs": [
            "天寒日短道路長，白雲飛去知吾鄉。",
            "大江之東渭之北，念吾故人何可忘。",
            "別來楊柳春依依，只今開到梅花香。",
            "扁舟漫浪歸未得，京塵海裏安行藏。",
            "身名未立仰天笑，牀頭夜夜鳴干將。",
            "羨師物外無寵辱，庭前柏樹常蒼蒼。",
            "吁嗟急羽飛不到，二千里外空相望。",
            "五雲前墜滿室光，報師之意無以將。",
            "篇詩滾墨纔淋浪，一聲雁過天南翔。"
        ],
        "title": "寄靜菴",
        "id": "c452e496-d741-4d50-b488-e08c5a7ef766"
    },
    {
        "author": "劉學箕",
        "paragraphs": [
            "窗燭銷殘轉寂寥，柴門無復野僧敲。",
            "偶來枕上吟詩就，記向心頭欠筆抄。",
            "鳴竹數聲疑雪片，尋梅清夢到山坳。",
            "世情雲雨多翻覆，誰是江湖耐久交。"
        ],
        "title": "和韵",
        "id": "0b956b35-013c-45ac-a569-d58e81fd7b27"
    },
    {
        "author": "劉學箕",
        "paragraphs": [
            "生平不願爲傭書，亦不願作章句儒。",
            "酒酣詩成吐素霓，意氣凜凜吞千夫。",
            "前年排雲叫閶闔，出門一夜車四角。",
            "去年海嶠席未溫，一舸乘潮又催□。",
            "大江之西日本東，廬陵文物常稱雄。",
            "決科歲占十八九，君當努力提詞鋒。",
            "才高不用長歎息，四海彌天豈無識。",
            "壯年懷居亦何有，著眼带礪開胸臆。",
            "巖巖柏府凌高寒，豪士傾蓋宜交歡。",
            "我知屠龍不屠豬，食馬政欲食馬肝。",
            "吳姬壓酒飄香絮，謫仙神遊歌白紵。",
            "敬亭惟有孤雲閒，欲雨人間亦飛去。"
        ],
        "title": "蕭長公來訪示以諸公詩卷謂與予遊從之久不能一辭爲贈頗相噍責予賦之不可辭之亦不可皆有說焉名章俊語前後相望無數次乎其間是覩西子之容面自增醜耳所不容却者予年十五時海山官丁受琴于長夫今予年四十與長夫有二十五年之舊辭之弗作其可乎因書數言",
        "id": "2068f0c3-da57-4daa-9ab6-c4605bb781ca"
    },
    {
        "author": "劉學箕",
        "paragraphs": [
            "憶昔美人初別時，長亭兩岸柳依依。",
            "今日美人天之涯，美人美人胡不歸。",
            "憶昔君別妾，分破青鸞鏡。",
            "破鏡如破心，與妾表相憶，相憶圖久深。",
            "憶昔妾別君，剪斷金鳳釵。",
            "斷釵如斷腸，贈君表相思，相思圖久長。",
            "一日一日復一日，青鏡鸞孤釵鳳隻。",
            "未必君相思，能如妾相憶。",
            "寒衣剪就欲寄君，長安門外無行人。",
            "雁聲半夜西風惡，窗前一片梧桐落。"
        ],
        "title": "有所思",
        "id": "eab3d802-c5f6-41a6-8bbe-25e97a275c5a"
    },
    {
        "author": "劉學箕",
        "paragraphs": [
            "掛石攀雲日半斜，亂山深處飽煙霞。",
            "香林月滿僧歸去，啼落春風幾樹花。"
        ],
        "title": "觀猿",
        "id": "bd620fec-e6c3-49bb-967e-ca68432980bc"
    },
    {
        "author": "劉學箕",
        "paragraphs": [
            "頂上新成九轉丹，□花日日到春壇。",
            "夜深飛上雲霄去，華表月明風露寒。"
        ],
        "title": "失鶴",
        "id": "153de504-00d1-49de-b3ed-c39bcbb2c48d"
    },
    {
        "author": "劉學箕",
        "paragraphs": [
            "終南道士學彈琴，門外松蘿鎖翠陰。",
            "涉海八龍朝出洞，隔山羣鹿夜歸林。",
            "琪花過雨溪風澹，玉樹籠煙璧月沈。",
            "三十六壇鐘鼓寂，雲璈聲接步虛音。"
        ],
        "title": "宿大慈山悟真觀",
        "id": "76401715-06f6-4416-a747-e40da1bd76b4"
    },
    {
        "author": "劉學箕",
        "paragraphs": [
            "結廬分得雁山雲，嶼上梅花是四鄰。",
            "水月一天薌世界，冰霜千古玉精神。",
            "短檠夜雨西窗夢，長鋏秋風北塞塵。",
            "我亦煙波綸釣侶，與君同作歲寒人。"
        ],
        "title": "賦林景參梅嶼",
        "id": "b8edd7be-78b8-4262-a2cd-1484fc5dc400"
    },
    {
        "author": "劉學箕",
        "paragraphs": [
            "洛陽纔解珮，過眼忽秋分。",
            "四海一明月，千山共白雲。",
            "雁煙迷曉樹，蟲露濕香芹。",
            "滿紙相思字，臨風欲寄君。"
        ],
        "title": "懷潘鄮屋",
        "id": "f8e10a79-74eb-4b67-9d7a-189a01199fea"
    },
    {
        "author": "劉學箕",
        "paragraphs": [
            "夜半扁舟出洞庭，客帆初掛早潮平。",
            "社風纔起海鷹至，嵐露未收江鵠鳴。",
            "吳岫亂雲擎古塔，楚皋寒葉擁荒城。",
            "垂虹橋外天連水，無限別離生杜蘅。"
        ],
        "tags": [
            "洞庭湖"
        ],
        "title": "吳江道上",
        "id": "f630757e-ff5e-4833-a298-8725e6bf059c"
    },
    {
        "author": "劉學箕",
        "paragraphs": [
            "楊柳飄飃春思長，綠橋流水遶宮牆。",
            "碧雲望斷空回首，一半欄干無夕陽。"
        ],
        "title": "登西樓懷湯損之",
        "id": "5a567d6a-12eb-45b0-acc9-c372853aa7cb"
    },
    {
        "author": "劉學箕",
        "paragraphs": [
            "九天宮闕春風滿，陸地樓臺夜月寒。",
            "鐵笛一聲吹雁落，片雲不到玉欄干。"
        ],
        "title": "吳山雪霽",
        "id": "871a58bf-8ceb-4fe5-b2d0-e17d3d4d4952"
    },
    {
        "author": "劉學箕",
        "paragraphs": [
            "王命馳驅不敢輕，文書要覈去來情。",
            "青山步步生幽意，碧澗悠悠趁遠程。",
            "春淺禽聲猶自小，泥酥馬蹟正宜晴。",
            "地名見說名雙路，便舍崎嶇就坦平。"
        ],
        "title": "雙路",
        "id": "4f12a24b-7783-4d81-a533-c8351a509ada"
    },
    {
        "author": "劉學箕",
        "paragraphs": [
            "瑞錦窠應對錦郎，誰將靈種到幽坊。",
            "山深月冷梅花老，壓盡羣英是此香。"
        ],
        "title": "寶際窗前睡香",
        "id": "bf7a6a2a-4fa4-41cd-a69a-cbd4d5de8539"
    },
    {
        "author": "劉學箕",
        "paragraphs": [
            "當年立雪直齊腰，宗旨流傳到石橋。",
            "風急窗寒燈影遠，疎梅無語夜香銷。"
        ],
        "title": "石橋樓待  其一",
        "id": "34665039-354a-475c-a8d5-5937d107b4dd"
    },
    {
        "author": "劉學箕",
        "paragraphs": [
            "手筆華嚴梵笈新，更開寶地接迷津。",
            "一聲金磬人初靜，月照空山草自春。"
        ],
        "title": "石橋樓待  其二",
        "id": "c85b94c5-b0af-473d-b9c5-4a5ae1b642da"
    },
    {
        "author": "劉學箕",
        "paragraphs": [
            "靈鼉一鼓振潮音，征夢迢遥枕畔聞。",
            "語斷頻伽天正曉，松風吹散滿山雲。"
        ],
        "title": "聞寺中曉鼓",
        "id": "b704b907-9951-4427-996f-fcccc613e89b"
    },
    {
        "author": "劉學箕",
        "paragraphs": [
            "店舍總迢遥，山深轉寂寥。",
            "看鷗臨遠水，下馬過危橋。",
            "晴雪林間少，春風野外饒。",
            "此行爲王事，旅食任蕭條。"
        ],
        "title": "跨水道間",
        "id": "cba0a6f5-9eba-4e8d-9d77-07f2009dec9b"
    },
    {
        "author": "劉學箕",
        "paragraphs": [
            "未說路行難，山深分外寒。",
            "晚村林隠寺，春澗石鳴灘。",
            "薄宦曾無補，勞生敢自安。",
            "羽書雖較少，備禦莫教寬。"
        ],
        "title": "峮山鋪",
        "id": "9a63e6c5-c518-4302-96de-57bc54fb17ad"
    },
    {
        "author": "劉學箕",
        "paragraphs": [
            "境接江東界，郵程是杏塘。",
            "雨喧茅屋小，泥滑草橋長。",
            "曠野人稀少，平田水渺茫。",
            "半生遊歷地，未若此荒涼。"
        ],
        "title": "杏塘",
        "id": "5022b39b-a476-4b7c-8dd6-37e61535bc90"
    },
    {
        "author": "劉學箕",
        "paragraphs": [
            "劫火不能焚，空中轉法輪。",
            "風霜鴟殿古，金碧貝函塵。",
            "物本由成數，人言不壞身。",
            "却憐無問者，遺蹟竟成陳。"
        ],
        "title": "四安焚惠藏殿",
        "id": "e2374fb8-2aac-4c62-99bf-a45a035f4224"
    },
    {
        "author": "劉學箕",
        "paragraphs": [
            "聲名滿世重如山，果見延登左掖班。",
            "天子虛心求國是，先生著手濟時艱。",
            "要看出處諸公上，只在精神一轉間。",
            "前此極言雖引去，安危理亂正相關。"
        ],
        "title": "上司諫曹先生",
        "id": "723b8b91-23eb-491f-b58f-944d2e2c88a9"
    },
    {
        "author": "劉學箕",
        "paragraphs": [
            "一番雨過一番多，間挾晴風漲綠波。",
            "柳絮吹殘遊蹟在，謝池點點是陽和。"
        ],
        "title": "池萍  其一",
        "id": "f282b78a-4e44-4744-909c-9441cdc440d0"
    },
    {
        "author": "劉學箕",
        "paragraphs": [
            "竹籬茅舍去相安，誰與移根入畫欄。",
            "儘道重簾妨暖日，疎枝却得護春寒。"
        ],
        "title": "池萍  其二",
        "id": "69d91e80-7802-451c-b298-011d48404413"
    },
    {
        "author": "劉學箕",
        "paragraphs": [
            "風標漫與萬花殊，可有塵埃染得渠。",
            "把住瓊枝相晤語，只疑身在玉堂居。"
        ],
        "title": "池萍  其三",
        "id": "176b2ffc-920f-49ab-b561-f49ad55935c8"
    },
    {
        "author": "劉學箕",
        "paragraphs": [
            "了無閒事上眉纖，一炷清香靜晝簾。",
            "造化自從回暖律，芬華頓覺轉窮簷。",
            "輕風度柳春情薄，細雨催花土脈黏。",
            "所愧微官相束縛，何因共訪酒家帘。"
        ],
        "title": "和陸明叟",
        "id": "576e3044-416b-4595-8193-8c319a08cf81"
    },
    {
        "author": "劉學箕",
        "paragraphs": [
            "一炷夜香清，挑燈聽雨聲。",
            "雖然添客夢，却可助詩情。",
            "澤沁蘭心重，泥酥笋角萌。",
            "山行頻有約，日日候晴明。"
        ],
        "title": "夜窗聽雨",
        "id": "b0cf33d8-4377-4447-89a7-eff07610b8e3"
    },
    {
        "author": "劉學箕",
        "paragraphs": [
            "蜂殻盈盈萬顆珠，潤於瑪瑙浸冰壺。",
            "吟心先自清如水，嚼了寒霜骨更臞。"
        ],
        "title": "破榴",
        "id": "04fec595-78a1-4e4d-9cba-7d7d8a2b8862"
    },
    {
        "author": "劉學箕",
        "paragraphs": [
            "雲級湧青冥，金鰲載寶輪。",
            "地高心自逸，天近足無塵。",
            "圖畫千峰晚，樓臺萬井春。",
            "三生許元度，曾此證前身。"
        ],
        "title": "登應天塔",
        "id": "8e32165e-94dd-4ec7-a519-f3b9522ac472"
    },
    {
        "author": "劉學箕",
        "paragraphs": [
            "人言此井有靈源，潮落潮生透海門。",
            "陵谷未須窮變易，朱牆裏是濮王園。"
        ],
        "title": "鰻井",
        "id": "06a52482-5cf3-46ba-9d77-0ea6f94bbd20"
    },
    {
        "author": "劉學箕",
        "paragraphs": [
            "規模應甲剎，殿閣擁金仙。",
            "歲歉炊煙絕，城低野色連。",
            "客僧皆散去，主者獨安眠。",
            "成毀難逃數，山門八百年。"
        ],
        "title": "大能仁寺",
        "id": "8055d59c-3ad9-448a-8039-19f32fbe871a"
    },
    {
        "author": "劉學箕",
        "paragraphs": [
            "何期蹤跡又遲留，行止於人自不由。",
            "夢境固知空似蟻，生涯却笑拙於鳩。",
            "碧涵一鏡晴天闊，翠擁千峰宿雨收。",
            "從此公餘須杖屨，未應草草度春休。"
        ],
        "title": "留滯",
        "id": "4fcd3818-d07c-4f7e-aed9-3ed4928d2c50"
    },
    {
        "author": "劉學箕",
        "paragraphs": [
            "曲曲屏山憶夢中，峭寒成陣入簾櫳。",
            "宿香銷盡金猊冷，一樹梅花却曉春。"
        ],
        "title": "曉寒",
        "id": "900f11a5-5048-4659-9804-667eee7a99b0"
    },
    {
        "author": "劉學箕",
        "paragraphs": [
            "客思悠悠幸自安，亦因吟事可相寬。",
            "小窗過了廉纖雨，細與東風說晚寒。"
        ],
        "title": "晚思",
        "id": "216dc403-dc4b-4430-a83b-84f3d33389a2"
    },
    {
        "author": "劉學箕",
        "paragraphs": [
            "久客住蘭亭，心同晉水清。",
            "忘機盟宿鷺，伐木聽雛鶑。",
            "物亦知人意，春寧有世情。",
            "幽尋空作計，一夜雨連明。"
        ],
        "title": "用明叟韵併寓山行未成之意",
        "id": "e6c040b4-2d3e-4af1-872b-69cddb9ae123"
    },
    {
        "author": "劉學箕",
        "paragraphs": [
            "何期一雨成三日，約客同行竟未能。",
            "春到分時陰不解，夜當深處氣猶凝。",
            "簷低捲箔看飄灑，礎潤添香散鬰蒸。",
            "想見故園梅落盡，和羹消息又堪憑。"
        ],
        "title": "苦雨",
        "id": "3b3741ab-e599-404a-b0bf-66d5dc8f169d"
    },
    {
        "author": "劉學箕",
        "paragraphs": [
            "無計酬春獨有詩，倚欄終日候晴暉。",
            "東風漸屬新桃李，簾幕深深燕子飛。"
        ],
        "title": "雨中用雪坡韵",
        "id": "90fd1e7f-0dcf-4135-b4b4-7328546ba476"
    },
    {
        "author": "劉學箕",
        "paragraphs": [
            "爲欲看山助眼明，頻占鵲喜報新晴。",
            "春光已過三之一，塵世難逢四者并。",
            "詩酒深情殊未適，水蔬薄具亦頻更。",
            "終來不似西湖好，晴雨皆堪傍柳行。"
        ],
        "tags": [
            "西湖"
        ],
        "title": "雪坡以雨阻山行有詩用以次韵",
        "id": "e1e41171-6daa-41c1-ae2e-87e0ec1711ac"
    },
    {
        "author": "劉學箕",
        "paragraphs": [
            "靈種飛來鶴頂紅，誰云九轉有仙功。",
            "廣庭曾侍東風宴，留得霞杯照晚叢。"
        ],
        "title": "月丹和鶴莊韵",
        "id": "eeb1a9e3-a9d4-4372-a43f-e7dcc2fb8308"
    },
    {
        "author": "劉學箕",
        "paragraphs": [
            "且要盡清歡，須知一出難。",
            "人因晴後喜，春到水邊寬。",
            "柳長官橋媚，梅飄客袖寒。",
            "荒祠存禹蹟，得得又來看。"
        ],
        "title": "禹廟",
        "id": "600ea4d2-db01-4511-a7be-9ee58aa6018e"
    },
    {
        "author": "劉學箕",
        "paragraphs": [
            "天與平湖老賀郎，春波依舊染晴光。",
            "可憐千載風流意，付與租符曉夕忙。"
        ],
        "title": "鏡湖一曲",
        "id": "9f869fe3-73a2-492a-a984-c847598d7f47"
    },
    {
        "author": "劉學箕",
        "paragraphs": [
            "纔出城門興便濃，晴光野色兩俱融。",
            "柳方染得三分綠，桃已熏成一半紅。",
            "山湧林巒荒寺隠，湖分港汊小舟通。",
            "相携各自論年事，幾度春風一鬢蓬。"
        ],
        "title": "用雪坡春色韵",
        "id": "62697445-713c-467b-a563-06ca783d5bc6"
    },
    {
        "author": "劉學箕",
        "paragraphs": [
            "畎畝鏡中分，滄波雜斷雲。",
            "向來官裏賜，今屬野人耘。",
            "懷古天難問，貪吟日易曛。",
            "羽衣傳遺本，起誦想餘芬。"
        ],
        "title": "用梅溪鏡湖韵",
        "id": "5e74be3d-c821-4526-9a83-d864cbd96dea"
    },
    {
        "author": "劉學箕",
        "paragraphs": [
            "金碧擁瓊廬，天開繞電區。",
            "鳥流周室瑞，蛇斷漢家符。",
            "石井騰曦馭，瑶壇布斗樞。",
            "願將皇極福，敷錫徧康衢。"
        ],
        "title": "天基瑞應宮",
        "id": "b9ed5253-a605-4a65-b16d-7280c051c4e7"
    },
    {
        "author": "劉學箕",
        "paragraphs": [
            "客裏偶相逢，襟懷亦偶同。",
            "對梅吟夜月，新柳間春風。",
            "子勿言浮梗，余方笑轉蓬。",
            "歸程經雁蕩，得句附郵筒。"
        ],
        "title": "送東蒲張應發歸永嘉",
        "id": "5d7e5a60-25f9-4dba-ab0e-e5f13718da88"
    },
    {
        "author": "劉學箕",
        "paragraphs": [
            "月浸虛庭夜未央，一枝靜對白雲鄉。",
            "三生自結玄都約，來伴疎梅到玉堂。"
        ],
        "title": "碧桃",
        "id": "9905f763-f4c8-49dc-99d1-92975c51c87d"
    },
    {
        "author": "劉學箕",
        "paragraphs": [
            "幾有行山約，山靈早得知。",
            "仙家寧易到，塵世亦何爲。",
            "草潤非煙石，花流止水池。",
            "不晴還不雨，正是賣餳時。"
        ],
        "title": "一春屢有陽明之約雨輒尼之將旋幙侍外舅來游邂逅二羽衣一能參上道一能知天丹竟日留話喜賦二解時清明日也  其一",
        "id": "478e4b3a-d6e4-44e2-872b-083b17456e97"
    },
    {
        "author": "劉學箕",
        "paragraphs": [
            "裂石未嘗關，毋將俗眼觀。",
            "虛中原有愛，造藴亦何難。",
            "羽客能談道，雲房識候丹。",
            "只應仙有分，風響步虛壇。"
        ],
        "title": "一春屢有陽明之約雨輒尼之將旋幙侍外舅來游邂逅二羽衣一能參上道一能知天丹竟日留話喜賦二解時清明日也  其二",
        "id": "72700d96-7703-4713-91bb-7d8c416223b0"
    },
    {
        "author": "劉學箕",
        "paragraphs": [
            "東風到處競繁華，不問窮簷與大家。",
            "垂柳絲中深院宇，隔牆時有出來花。"
        ],
        "title": "道間見桃李花",
        "id": "55252c0d-6fe7-436c-9b50-d2b8862e10eb"
    },
    {
        "author": "劉學箕",
        "paragraphs": [
            "應天曾建塔，又此結精廬。",
            "釋氏緣何熟，詩人念總疎。",
            "壁荒遺盡水，僧老學醫書。",
            "笑我重來者，經年不定居。"
        ],
        "title": "古寺",
        "id": "23da3601-7d64-4d46-93b4-85d2925685ea"
    },
    {
        "author": "劉學箕",
        "paragraphs": [
            "爲說吟邊事，曾陪讌笑頻。",
            "自慚無韵者，敢對有名人。",
            "雨洗秦山曉，波明鏡水春。",
            "匆匆還別去，芳草正如茵。"
        ],
        "title": "奉和龜翁送別",
        "id": "cca5b0db-f840-4d75-884d-0f253d61ed75"
    },
    {
        "author": "劉學箕",
        "paragraphs": [
            "見說天文變，頻占太史臺。",
            "但云星犯月，不料火爲災。",
            "盡夜看煙滅，逢人問訊來。",
            "丹心勤戀闕，東鄉極裴徊。"
        ],
        "title": "蕭山望城中遺漏",
        "id": "06129473-13ad-4350-9a46-1986bf4143d0"
    },
    {
        "author": "劉學箕",
        "paragraphs": [
            "半載蓬萊地，相携只是詩。",
            "心懷丹鳳去，夢與白鷗隨。",
            "俯仰俱無愧，勤勞必有知。",
            "歸舟平似掌，天亦念孤危。"
        ],
        "title": "喚渡旋幙",
        "id": "59083209-256b-49ce-b68e-f6ff289cbeea"
    },
    {
        "author": "王文孫",
        "paragraphs": [
            "先天奧學果何傳，造化機緘存闔闢。",
            "精微惝恍入神範，天地謂可俄而測。",
            "粵從二畫抉秘藴，乾元庶物因首出。",
            "陽推陰蕩六子成，致用坎離爲月日。",
            "天人相與妙難詰，斯道豈容秦火息。",
            "九家分派流愈遠，緯讖紛紛非所及。",
            "韋編三絕繫聖經，微言尚切明作述。",
            "我生苦晚心好古，謾索圖書考龜策。",
            "浩如烟海無津涯，自哂蓬心窺至賾。",
            "衆言淆亂折以理，是非安敢决諸臆。",
            "吉凶前定信可推，人事堪憐空役役。",
            "優游姑樂環中趣，默參經世用皇極。",
            "較量得失心自知，議論無用形於筆。",
            "觀君氣宇元靜定，何慮不優入聖閾。",
            "不鄙謂予可相友，願鑿渾沌以報德。"
        ],
        "title": "和答劉習之見贈",
        "id": "acb7c094-69b0-47b9-adb3-fdcace35d39f"
    },
    {
        "author": "周端臣",
        "paragraphs": [
            "西京少年兒，生長豪貴族。",
            "光浮兩臉紅，春留雙鬢綠。",
            "常騎大宛馬，多佩于闐玉。",
            "明珠博美姬，黄金酬麗曲。",
            "朝從咸陽遊，暮向長陵宿。",
            "朱門人候歸，夜夜然紅燭。"
        ],
        "title": "西京少年行",
        "id": "550f03bc-70b7-4952-9407-2f77aa9e51ac"
    },
    {
        "author": "周端臣",
        "paragraphs": [
            "毋忽咫尺水，中恐有伏龍。",
            "毋忽尋丈山，中恐有毒蟲。",
            "是以古君子，不敢欺盲聾。",
            "審密言語間，戒謹闇室中。",
            "幾微怠所防，敵國起奴童。",
            "事固不可忽，理亦不可窮。",
            "周室八百年，成於垂釣翁。"
        ],
        "title": "毋忽詩",
        "id": "f368d669-09bb-4c27-930e-c5717c661fce"
    },
    {
        "author": "周端臣",
        "paragraphs": [
            "奇石爛橫道，茲山信多姿。",
            "江湖釃兩股，一泓乃孤危。",
            "相傳龍所家，或恐神護持。",
            "腥風轉霮䨴，陰崖立淋漓。",
            "惜無緯蕭勇，探此抱寶癡。",
            "山僧作屋意，慘澹生幽思。",
            "胡爲金繆影，顛倒眩俗兒。",
            "坐來百念失，蒼官導前馳。",
            "招提果深登，屐痕恍前期。",
            "咄哉少肉山，著此高顴師。",
            "端能致遨遊，絕唱相娛嬉。",
            "過溪亦何事，相送了不疑。",
            "渠能縛禪律，因來數鬚眉。",
            "我愛秦郎記，字壓頭陀碑。",
            "月林只夜夜，人物自一時。",
            "賢愚盡蟻封，來者吾得知。"
        ],
        "title": "僕以紹熙壬子中夏二十有五日始躋風篁探龍井遂至廣福謁三賢像閲舊碑追觀一代風流爲賦此詩適月林依公留設茗供因書以遺之他日能爲我揭詩板于壁間使示來者亦山中之一助也",
        "id": "68d28c3b-60d0-4e89-a60d-b5e8285f5c00"
    },
    {
        "author": "周端臣",
        "paragraphs": [
            "二月芳草碧，江南新燕來。",
            "撫茲良歲時，佳人安在哉。",
            "佳人棄我去，杳在天之涯。",
            "天涯望不極，叢愁結中懷。",
            "翠觴不成歡，玉琴有餘哀。",
            "西湖春事深，林花爲誰開。",
            "折花無所贈，三嗅空徘徊。",
            "樓前東流水，湛湛生綠苔。",
            "去波日千里，還繞姑蘇臺。",
            "憑水寄我思，旦暮腸九回。"
        ],
        "tags": [
            "西湖"
        ],
        "title": "二月芳草碧寄吳中故人",
        "id": "a8fa6b94-eec0-4f94-ab3b-225484dde141"
    },
    {
        "author": "周端臣",
        "paragraphs": [
            "悟琴如悟道，神閒若無營。",
            "在心不在指，以意非以聲。",
            "鏘爾風篁韻，泠然天籟鳴。",
            "曲終各一笑，相對無虧成。"
        ],
        "title": "聽無悔琴",
        "id": "85361347-ff6c-44f9-bbf1-6e5c3ee43a5b"
    },
    {
        "author": "周端臣",
        "paragraphs": [
            "太虛運元氣，萬物皆憑倚。",
            "物或有所違，氣亦隨而否。",
            "肉蠹則生蟲，木蠹則生蟻。",
            "嗟哉政亦然，於焉起姦宄。",
            "蠹久不可爲，氣靡物自毀。",
            "但得元氣存，不患蠹不死。"
        ],
        "title": "物蠹",
        "id": "67644b70-6ef1-415c-a047-2437685cf2c1"
    },
    {
        "author": "周端臣",
        "paragraphs": [
            "生平愧彼蒼，得飽非耘種。",
            "自揆蔑寸長，居然叨薄俸。",
            "朅來桂玉地，幸了藜藿奉。",
            "日昨訪芸居，見我如伯仲。",
            "劇談闢幽荒，妙論洗沉痛。",
            "呼童張樽罍，芳醪啟春甕。",
            "乃約屏羶葷，初筵俱清供。",
            "珠櫻映翠莢，光色交浮動。",
            "佳境喜漸入，愷之未癡惷。",
            "屬厭薦春萌，雋永咀秋葑。",
            "黄獨忽登俎，味借蜂蜜重。",
            "翻憐少陵翁，山雪入吟諷。",
            "早韭晚菘輩，吾家所售用。",
            "列品不自珍，而與朋友共。",
            "琱盤放手空，適口頗恣縱。",
            "日暮雨催返，虛窗結清夢。",
            "寄語五侯鯖，從茲勿勞送。"
        ],
        "title": "奉謝芸居清供之招",
        "id": "e2e3151f-fe00-4f8e-9d3b-ec5a5a203b73"
    },
    {
        "author": "周端臣",
        "paragraphs": [
            "孟冬多風霜，草木俱披靡。",
            "老柳葉纔脫，拂拂新萌起。",
            "凍梅如枯榛，班班亦含蘂。",
            "寒暑運四時，成此歲功美。",
            "孰知四時間，獨有春不死。"
        ],
        "title": "孟冬多風霜",
        "id": "20031160-eabf-4968-92a9-47d1dc0ecf25"
    },
    {
        "author": "周端臣",
        "paragraphs": [
            "女脩玄鳥開嬴始，附庸于周自非子。",
            "由襄寖强三十世，末命昭莊踰崛起。",
            "殺降濺血長平坑，返戈盡篡天王城。",
            "黷兵不戢恃彊大，物忌太盛終當傾。",
            "邯鄲賈人識奇貨，發謀不惜千金破。",
            "窈窕尊前歌舞人，腹中已孕秦家禍。",
            "怙勢陵威奮餘烈，怨氣愁聲九州裂。",
            "虎暴狼貪天使然，六國未滅嬴先滅。",
            "天道何曾長助彊，豈知用柔能勝剛。",
            "君不見後來項羽戰無敵，却使山河歸漢王。"
        ],
        "title": "白虎行",
        "id": "91710beb-0ca1-4770-8a45-f346052cabf9"
    },
    {
        "author": "周端臣",
        "paragraphs": [
            "君不見司馬子長志橫秋，少年足跡不肯休。",
            "胸中盤屈奇偉氣，筆力直與造化侔。",
            "又不見杜陵子美夸壯遊，一身幾走半九州。",
            "吟懷吐納天地秀，作爲篇章光斗牛。",
            "君今去去幾千里，匣劍囊書赴知己。",
            "知己從來素有情，投機之會趨功名。",
            "功名豈有作能致，莫辭跋涉長江行。",
            "長江四月南風起，武昌魚飲秦淮水。",
            "南風不久又西風，食魚休忘鱸魚美。",
            "天涯別夢思城東，何日一樽重與同。",
            "草橋夜醉月明下，桃關晴吟春色中。",
            "不堪蜀魄相催去，却憐檣燕相留住。",
            "一片離情去住間，正是遊人腸斷處。",
            "荆湖右道分南北，勢與中原豈懸隔。",
            "五湖膏血互吞噬，萬里烟塵入謀畫。",
            "莫如子長子美但能事文章，蚤歸來獻平戎策。"
        ],
        "tags": [
            "长江"
        ],
        "title": "送翁賓暘之荆湖",
        "id": "d43807bf-5fff-40f6-a002-0d3449ff1eeb"
    },
    {
        "author": "周端臣",
        "paragraphs": [
            "枕流亭下路，兩歲不曾來。",
            "今日偶重到，夕陽猶未回。",
            "池乾無水放，地暖有花開。",
            "後約如能繼，多應爲探梅。"
        ],
        "title": "遊下竺枕流亭",
        "id": "fee1778d-7c74-4516-9918-f489a7076e60"
    },
    {
        "author": "周端臣",
        "paragraphs": [
            "欹倒幾株梅，黏枝半是苔。",
            "相傳前代種，曾歷太平來。",
            "山冷雪猶在，春深花始開。",
            "亂離無酒買，嚼蘂當銜杯。"
        ],
        "title": "真州梅",
        "id": "885feb2e-77c0-4856-8f18-e8b7f35a18dc"
    },
    {
        "author": "周端臣",
        "paragraphs": [
            "一酌野泉香，翛然俗慮忘。",
            "靜聽山鳥語，如笑世人忙。",
            "近水苔常濕，無風樹亦凉。",
            "老僧閒似我，清坐到斜陽。"
        ],
        "title": "書冷泉亭壁",
        "id": "de2c191f-c82f-42d0-8e9d-f24feff2092b"
    },
    {
        "author": "周端臣",
        "paragraphs": [
            "猶憶歸淮甸，何期陷敵塵。",
            "祇聞殘破慘，未得死生真。",
            "夢不諳長路，書難附便人。",
            "吞聲無限淚，一滴一傷神。"
        ],
        "title": "聞滁陽失守憶表兄",
        "id": "a2a5a211-f00a-44c4-9c73-63a993f45fcd"
    },
    {
        "author": "周端臣",
        "paragraphs": [
            "買船穿僻徑，墳古最幽深。",
            "山近風常冷，松蟠晝亦陰。",
            "來時無速騎，歸路有鳴禽。",
            "寄語城居者，何人肯訪尋。"
        ],
        "title": "裴墳",
        "id": "5ae4b18e-b669-4c93-bc2b-dea00f5cbeed"
    },
    {
        "author": "周端臣",
        "paragraphs": [
            "虛室似僧房，蒲團倚竹床。",
            "半窗紅日影，一陣紫蘭香。",
            "誦熟閒居賦，書成急就章。",
            "數朝門不出，過却幾春光。"
        ],
        "title": "虛室",
        "id": "1c82201c-3aba-41e7-9c95-ecb7535a079a"
    },
    {
        "author": "周端臣",
        "paragraphs": [
            "湖天初過雨，晴意有無間。",
            "春水半侵路，曉雲多礙山。",
            "酒煩村店暖，詩就野亭刪。",
            "風靜無啼鳥，垂楊樹樹閒。"
        ],
        "title": "湖天",
        "id": "daa54957-cd55-42b9-b264-ddebcee60ea2"
    },
    {
        "author": "周端臣",
        "paragraphs": [
            "登頓來忘倦，閒常到亦難。",
            "西風摇短鬢，落日倚危欄。",
            "山迥江湖小，秋高天地寬。",
            "故園何處是，空遣客眸酸。"
        ],
        "title": "登駝巘嶺",
        "id": "2f35afc1-2b4a-41b2-a0a4-b6694e2b4319"
    },
    {
        "author": "周端臣",
        "paragraphs": [
            "地比諸園小，池從前代開。",
            "猶餘喬木在，曾見上皇來。",
            "幽徑埋黄葉，空庭老綠苔。",
            "荒寒吟思怯，落日獨徘徊。"
        ],
        "title": "富景園詩",
        "id": "95c556f7-d18a-4d27-8cfb-379fb6636f3d"
    },
    {
        "author": "周端臣",
        "paragraphs": [
            "初冬天氣暖，小似立春時。",
            "萬樹無多葉，千花試一枝。",
            "天紅霜有信，星暈雨先期。",
            "怕見梅花發，愁懷未辦詩。"
        ],
        "title": "初冬即事",
        "id": "c91631e6-6c79-4b55-9b5a-f0dd664fad82"
    },
    {
        "author": "周端臣",
        "paragraphs": [
            "黨籍碑成國步屯，忠臣埋沒瘴鄉塵。",
            "興衰未必皆關數，治亂由來實在人。",
            "雷昔震陵天已怒，石今漫滅世尤珍。",
            "九原難叫諸賢起，一掬傷心淚染巾。"
        ],
        "title": "讀黨籍碑",
        "id": "d7ee7789-f0d1-4399-8e7d-16162c23f637"
    },
    {
        "author": "周端臣",
        "paragraphs": [
            "一笑江樓把酒杯，闌干倚徧重徘徊。",
            "風生別浦潮回去，雲暗前山雨過來。",
            "秋冷丹楓先葉墜，節遲黄菊未花開。",
            "憑高引領還興感，昨日誰登戯馬臺。"
        ],
        "title": "重陽後一日偕翁賓暘張敬之江樓分韻得臺字",
        "id": "92aba73e-b8ad-4d5e-b5b7-ed3b88e2e3b3"
    },
    {
        "author": "周端臣",
        "paragraphs": [
            "誰把工夫巧鑄成，銅青依約綠毛輕。",
            "自歸騷客文房後，無復王孫金彈驚。",
            "沙觜莫追蘆葦暖，灰心聊吐蕙蘭清。",
            "回頭却笑江湖伴，多少遭烹爲不鳴。"
        ],
        "title": "青銅香鴨詩",
        "id": "359ea0a3-c1ee-4dd1-ae5a-f78d2f88de02"
    },
    {
        "author": "周端臣",
        "paragraphs": [
            "千載墦間偶得存，傳從鼻祖到雲孫。",
            "土痕蝕處形摹薄，苔色侵來款識昏。",
            "製樣想應規象鼎，驗圖只合配犧尊。",
            "贈君博古齋中去，書傳閒時細討論。"
        ],
        "title": "送牛首爐與人",
        "id": "b3ed2045-f215-4db7-8329-fed353802cf6"
    },
    {
        "author": "周端臣",
        "paragraphs": [
            "彈壓江湖聳市朝，相逢人盡說風騷。",
            "詩從南嶽吟逾老，名得西山薦益高。",
            "半世歷官纔幕府，午年還國尚郎曹。",
            "兒時曾誦先生句，鏡裏如今已二毛。"
        ],
        "tags": [
            "衡山"
        ],
        "title": "代上劉郎中",
        "id": "a510dbea-386b-4b14-9222-3ea3ca3e7fe8"
    },
    {
        "author": "周端臣",
        "paragraphs": [
            "籀文漫滅蘚花殘，膽怯旁人不敢看。",
            "飛去暗防風雨夜，握來光射斗牛寒。",
            "曾成歃血諸侯約，肯受無魚下客彈。",
            "寶匣秘藏英氣在，提携終擬斬樓蘭。"
        ],
        "title": "古劍",
        "id": "6413587a-9ac8-41a1-b9d9-53726cc67943"
    },
    {
        "author": "周端臣",
        "paragraphs": [
            "浮世功名總是虛，縱然軒冕又何如。",
            "趁無白髮來侵鏡，好買青山去荷鋤。",
            "賢聖一丘無用土，英雄幾板可疑書。",
            "生涯儻了寒暄計，獨抱遺經亦有餘。"
        ],
        "title": "送人失官歸",
        "id": "741c4ec6-9709-46ca-abde-bbc6fc834ae5"
    },
    {
        "author": "周端臣",
        "paragraphs": [
            "條脫空嗟萼綠華，俗塵難久駐仙車。",
            "數聲畫角單于塞，一曲山香阿母家。",
            "墮砌尚疑粧後粉，點衣猶認唾時花。",
            "別來埋沒春風面，幾度虛窗歎月斜。"
        ],
        "title": "次韻友人悼寵落梅",
        "id": "30655cf5-7c74-4ab0-8a8a-ab97a3ca0767"
    },
    {
        "author": "周端臣",
        "paragraphs": [
            "起來袖手怯寒添，冷落文楸掩玉奩。",
            "燕子池塘春雨細，杏花庭院曉風尖。",
            "酒酲未解便欹枕，香炷初熏密下簾。",
            "百五數來能幾日，黄金柳色已侵簷。"
        ],
        "title": "春日即事",
        "id": "195dc04e-873e-4fec-8baf-d62e3d9b6090"
    },
    {
        "author": "周端臣",
        "paragraphs": [
            "擇勝前朝錫雅名，不多花木四時榮。",
            "樓當列岫仍臨水，地比諸園最傍城。",
            "池暖錦鱗冬亦泳，洞寒丹鶴曉先鳴。",
            "宗王信是神仙侶，創得蓬壺小樣成。"
        ],
        "title": "遊秀府擇勝園",
        "id": "eb153669-ecef-4fae-a2e6-f823267a35d1"
    },
    {
        "author": "周端臣",
        "paragraphs": [
            "覓來雛鶴養經年，認得呼名傍客前。",
            "放去幾隨雲過海，歸來一片雪翻天。",
            "翎梳脩竹林間日，影照寒梅磵下泉。",
            "眷戀軒墀應有謂，主人風骨是神仙。"
        ],
        "title": "咏鶴",
        "id": "52c1c543-fcc0-41ce-b246-1e4c75037363"
    },
    {
        "author": "周端臣",
        "paragraphs": [
            "燮燮霜紅不自持，半隨流水半霑泥。",
            "歸巢便覺棲禽冷，覓穴空教返蟻迷。",
            "風徑學花飛上下，夜窗疑雨灑東西。",
            "滿階不聽家僮掃，擬把新詩逐片題。"
        ],
        "title": "落葉",
        "id": "ba803e7a-5bbc-4655-86f8-1ea3ece82fc7"
    },
    {
        "author": "周端臣",
        "paragraphs": [
            "年年綠桂著花時，黄雪團枝自一奇。",
            "林靜秋風生處早，山高凉月上來遲。",
            "亭邊露濕欄猶倚，書畔香清枕屢欹。",
            "惆悵淮南無夢到，楚騷歌罷當吟詩。"
        ],
        "title": "次韻張敬之桂花",
        "id": "8cc2a08c-73c1-43fc-89c9-8fd59fe6479a"
    },
    {
        "author": "周端臣",
        "paragraphs": [
            "不與南枝鬭粉光，品題應合讓蘇黄。",
            "融成蜂蠟千葩秀，散作龍涎幾陣香。",
            "立悟瞿曇真面目，坐忘姑射舊梳粧。",
            "好風吹墮檀心句，白雪空驚寡和章。"
        ],
        "title": "次韻勿齋蠟梅",
        "id": "a7db4c7c-1884-4af9-ba6a-2a9c5a725e73"
    },
    {
        "author": "周端臣",
        "paragraphs": [
            "武陵夢覺艷粧空，回首芳姿迥不同。",
            "萼綠仙留蒼玉佩，蘂珠人在碧霞宮。",
            "素顋褪粉啼春雨，翠袖籠寒怯曉風。",
            "惆悵湧金池上路，闌桿倚遍夕陽中。"
        ],
        "title": "碧桃",
        "id": "6cae5549-fa8d-4616-8f41-9923966b24b6"
    },
    {
        "author": "周端臣",
        "paragraphs": [
            "猿不聞呼僧已歸，翠煙依舊鎖崔嵬。",
            "水今流向人寰去，山昔飛從佛國來。",
            "古徑夏寒風落木，蒼崖陰潤雨生苔。",
            "客纓自喜無塵濯，歌罷滄浪飲一杯。"
        ],
        "title": "靈隠山前即事",
        "id": "58f3c0a0-4d4a-4876-afe4-58b6a0f362ee"
    },
    {
        "author": "周端臣",
        "paragraphs": [
            "自笑春來縱酒狂，信緣無定恣尋芳。",
            "盃中似蟻浮來綠，甕裏如鵝脫下黄。",
            "花底枕琴迷洞府，溪邊濯足憶滄浪。",
            "一從禁閣辭榮後，不復乘雲入帝鄉。"
        ],
        "title": "春日閒居",
        "id": "c17de784-3373-4e91-bcf2-5d20d8f3d1db"
    },
    {
        "author": "周端臣",
        "paragraphs": [
            "萬竹蒼寒擁寺門，寺牌金字御書存。",
            "榮華肯信當年事，儀制空留後世恩。",
            "影閣有燈塵網暗，殯宮無月土花昏。",
            "見梅不敢輕攀折，恐是春風水際魂。"
        ],
        "title": "劉寺墳園",
        "id": "1066b486-c249-41e9-bb04-3740ca1e50c4"
    },
    {
        "author": "周端臣",
        "paragraphs": [
            "九折崎嶇入杳冥，蒼崖中斷見雲生。",
            "著身高處不知險，回首省時方始驚。",
            "半嶺雷奔空石墮，滿山花發曉霞明。",
            "世間豈是無平地，何事吾儂愛此行。"
        ],
        "title": "棲霞嶺",
        "id": "6468be2c-50f2-49da-b698-b86c33451ac6"
    },
    {
        "author": "周端臣",
        "paragraphs": [
            "國典斯爲重，親耕示不輕。",
            "詔涓正月吉，躬率百僚行。",
            "奉禮儀脩獻，司農器具呈。",
            "儲胥嚴武備，鹵簿肅文明。",
            "北闕班春早，東郊賀雨晴。",
            "青壇晨氣潤，紫陌曉寒清。",
            "玄武移天仗，鈎陳出帝城。",
            "停雲依別殿，翔鳥避行營。",
            "十二蒼龍駕，三千白虎兵。",
            "園花迎翠輦，田柳拂霓旌。",
            "少皡陳圭瓚，先農薦特牲。",
            "紺轅縈黛耜，蒼佩映朱絃。",
            "俯講三推禮，祗勤萬乘情。",
            "艱難均土庶，次第及公卿。",
            "海寓瞻秋稔，山川慶禮成。",
            "豈惟知稼穡，况乃奉粢盛。",
            "祈歲稽豳雅，因時昉舜耕。",
            "顧嚴天下勸，非侈國人榮。",
            "芸史觀先烈，桑樞歎晚生。",
            "何當蕆熙事，夷夏頌隆平。"
        ],
        "title": "遊籍田",
        "id": "1114bac3-6d5f-4812-8130-793189dcc94b"
    },
    {
        "author": "周端臣",
        "paragraphs": [
            "髻雲鬆滑嚲鸞釵，清減羞臨玉鏡臺。",
            "蛺蝶也知人寂寞，一雙飛過杏牆來。"
        ],
        "title": "古斷腸曲三十首  其一",
        "id": "c6958c71-4d20-4820-ab87-bc78a0e27a03"
    },
    {
        "author": "周端臣",
        "paragraphs": [
            "催花一霎雨依微，芳逕泥香草色萋。",
            "可是一春天氣冷，牡丹開了未鶑啼。"
        ],
        "title": "古斷腸曲三十首  其二",
        "id": "caefc58f-e0ee-40b0-b590-eb3202e8e203"
    },
    {
        "author": "周端臣",
        "paragraphs": [
            "被擁嬌寒曉夢春，起來無事翠眉顰。",
            "金瓶拈得雙青杏，掐破中心見箇人。"
        ],
        "title": "古斷腸曲三十首  其三",
        "id": "10ccf0d5-f32d-4b80-b23a-0f54d61a1ecb"
    },
    {
        "author": "周端臣",
        "paragraphs": [
            "竹葉裙紗摺摺香，荷風占斷晚西凉。",
            "年來歡事愁邊減，別後秋更夢外長。"
        ],
        "title": "古斷腸曲三十首  其四",
        "id": "22fad092-e658-4571-b0a8-da39dee9ed3d"
    },
    {
        "author": "周端臣",
        "paragraphs": [
            "條風窗戶柳陰陰，雲碧春衫熨水沉。",
            "花裏小欄人不到，流鶑啼起去年心。"
        ],
        "title": "古斷腸曲三十首  其五",
        "id": "73a861e9-4e58-44fd-9742-0bd8747315da"
    },
    {
        "author": "周端臣",
        "paragraphs": [
            "夢破巫山生色屏，錦囊情薄歇餘馨。",
            "關河春晚無消息，腸斷樓前楊柳青。"
        ],
        "title": "古斷腸曲三十首  其六",
        "id": "804e4ce1-3bd9-447f-91d0-44a978d9cd2e"
    },
    {
        "author": "周端臣",
        "paragraphs": [
            "無計消除夜漏長，羅衾熏徹舊時香。",
            "十分又是凄愁處，雨歇芭蕉小院凉。"
        ],
        "title": "古斷腸曲三十首  其七",
        "id": "50700886-27dc-4315-84a0-9b53601efecb"
    },
    {
        "author": "周端臣",
        "paragraphs": [
            "香凝薇帳春風院，酒涴榴裙夜月樓。",
            "閒把花枝思往事，舊懽都變作新愁。"
        ],
        "title": "古斷腸曲三十首  其八",
        "id": "c96bed5d-1011-4b3f-b1c6-4505451c7027"
    },
    {
        "author": "周端臣",
        "paragraphs": [
            "一篩凉雨歇亭臯，菡萏無香可得消。",
            "玉簟怯秋眠未穩，阿誰樓上夜吹簫。"
        ],
        "title": "古斷腸曲三十首  其九",
        "id": "b6c04df6-a71e-4775-8f3a-e2deeeb27b5f"
    },
    {
        "author": "周端臣",
        "paragraphs": [
            "團扇多情手尚携，金風庭砌拒霜開。",
            "斷腸一夜西樓雁，不带書來带恨來。"
        ],
        "title": "古斷腸曲三十首  其一○",
        "id": "d62aa164-561e-433a-9a79-c1720a295c63"
    },
    {
        "author": "周端臣",
        "paragraphs": [
            "破除難盡是恩情，却怕恩生怨亦生。",
            "思念不休心惑亂，夢驚人語似郎聲。"
        ],
        "title": "古斷腸曲三十首  其一一",
        "id": "e34f26a2-3ae5-4a6d-8d08-66bb6d5d77a6"
    },
    {
        "author": "周端臣",
        "paragraphs": [
            "一股金花擘斷釵，兩行玉筯界香顋。",
            "近來自覺冰肌瘦，柳綠春衫放窄裁。"
        ],
        "title": "古斷腸曲三十首  其一二",
        "id": "20f0954a-f02e-4bf3-8c35-b5b8baa60130"
    },
    {
        "author": "周端臣",
        "paragraphs": [
            "井梧和雨下銀床，梁燕隨風別畫堂。",
            "二十五聲秋漏永，夢回各自耐思量。"
        ],
        "title": "古斷腸曲三十首  其一三",
        "id": "42cab689-bfdd-41a4-9bf2-2ee7f2af6862"
    },
    {
        "author": "周端臣",
        "paragraphs": [
            "錦屏殘睡思忡忡，心緒無聊酒易中。",
            "柳院蘚廳慵不到，斑鳩啼煖落花風。"
        ],
        "title": "古斷腸曲三十首  其一四",
        "id": "d526a95c-1f0f-4b91-8b54-76dfbe311ac6"
    },
    {
        "author": "周端臣",
        "paragraphs": [
            "風色翻成料峭晴，閒期女伴踏青行。",
            "怪來昨夜燈花好，却是今朝鬭草贏。"
        ],
        "title": "古斷腸曲三十首  其一五",
        "id": "156b237e-77d0-4f79-8588-aeed030d6e36"
    },
    {
        "author": "周端臣",
        "paragraphs": [
            "花庭梨雪疊香痕，燕子歸來亦斷魂。",
            "懊惱一場春不管，月明空自立黄昏。"
        ],
        "title": "古斷腸曲三十首  其一六",
        "id": "7750b907-5c19-409b-9fbe-7313393a06dc"
    },
    {
        "author": "周端臣",
        "paragraphs": [
            "裛裛羅巾淚粉光，綠琴哀怨調凄凉。",
            "芳容自覺隨風老，落盡桃花暗斷腸。"
        ],
        "title": "古斷腸曲三十首  其一七",
        "id": "ca350042-7441-46e4-9496-74fe0d0eaa6f"
    },
    {
        "author": "周端臣",
        "paragraphs": [
            "窗下親裁白苧衣，日長花影上階遲。",
            "不堪杜宇啼春苦，又是去年腸斷時。"
        ],
        "title": "古斷腸曲三十首  其一八",
        "id": "9a9782fa-0013-4145-8071-789f887c8621"
    },
    {
        "author": "周端臣",
        "paragraphs": [
            "金風幾日老庭莎，經下窗櫺換碧紗。",
            "天氣已凉人尚遠，晚粧羞戴麗秋花。"
        ],
        "title": "古斷腸曲三十首  其一九",
        "id": "48bce4d4-d846-449d-ac17-5ad3e0408429"
    },
    {
        "author": "周端臣",
        "paragraphs": [
            "玉纖無力怯梳頭，鏡裏容顔見自羞。",
            "一陣落紅簾外雨，十分春是十分愁。"
        ],
        "title": "古斷腸曲三十首  其二○",
        "id": "bd9f2844-3a8c-4eac-b106-c4c0772b374e"
    },
    {
        "author": "周端臣",
        "paragraphs": [
            "舊家院落舊秋風，只有當時人不同。",
            "惆悵一窗無用月，爲誰凉夜曬梧桐。"
        ],
        "title": "古斷腸曲三十首  其二一",
        "id": "959d2236-d73f-4855-a3af-0cdc7fcf61b0"
    },
    {
        "author": "周端臣",
        "paragraphs": [
            "脩竹生煙晚逗陰，翠羅香袖怯寒侵。",
            "恨同社燕身爲客，怕剝秋蓮苦在心。"
        ],
        "title": "古斷腸曲三十首  其二二",
        "id": "3fbb15f9-688d-4d4b-9158-a67452111096"
    },
    {
        "author": "周端臣",
        "paragraphs": [
            "壓髻慵簪雙鳳釵，傷心羞覷合歡鞋。",
            "折花暗卜郎音信，旋繫羅裙走下階。"
        ],
        "title": "古斷腸曲三十首  其二三",
        "id": "fd9d819b-7658-4dd2-983d-7e8532094a7a"
    },
    {
        "author": "周端臣",
        "paragraphs": [
            "雙蛾顰翠恨天涯，睡起蜂黄沁臉霞。",
            "燕子日長深院靜，東風無力到楊花。"
        ],
        "title": "古斷腸曲三十首  其二四",
        "id": "541ad620-64ed-4001-b8cd-dcd0f6cd1450"
    },
    {
        "author": "周端臣",
        "paragraphs": [
            "春嬌殘醉睡初回，索酒扶頭强起來。",
            "金斗壓灰熏篤耨，玉缾𣂏水養徘徊。"
        ],
        "title": "古斷腸曲三十首  其二五",
        "id": "1986e5c9-a88d-4b9b-8f35-866d32fd636d"
    },
    {
        "author": "周端臣",
        "paragraphs": [
            "蜂蝶飛飛春事忙，煖風池館百花香。",
            "連花折得青梅子，怕觸心酸不敢嘗。"
        ],
        "title": "古斷腸曲三十首  其二六",
        "id": "c5ce8e33-3699-4d41-a5d8-436fb93d6e18"
    },
    {
        "author": "周端臣",
        "paragraphs": [
            "楝花篩雪糝蒼苔，人未歸來燕已來。",
            "滿眼春驚連日老，兩眉愁是幾時開。"
        ],
        "title": "古斷腸曲三十首  其二七",
        "id": "66abe309-b54e-4fff-aa8b-45a8a28e112f"
    },
    {
        "author": "周端臣",
        "paragraphs": [
            "依舊斜陽燕子樓，共誰把酒話閒愁。",
            "韋娘去後西風老，爛漫黄花滿院秋。"
        ],
        "title": "古斷腸曲三十首  其二八",
        "id": "22a1b561-159f-4c75-a084-d1b018a77028"
    },
    {
        "author": "周端臣",
        "paragraphs": [
            "彈罷瑶箏歇雁行，月移花影上回廊。",
            "離情不奈秋蕭索，更著寒螿管夜長。"
        ],
        "title": "古斷腸曲三十首  其二九",
        "id": "037cdb9b-14ff-46ee-96fa-24ba2c9c936e"
    },
    {
        "author": "周端臣",
        "paragraphs": [
            "小雨班班濕畫欄，一番重做杏花寒。",
            "春衫拈起還慵著，却憶天涯客袂單。"
        ],
        "title": "古斷腸曲三十首  其三○",
        "id": "4edf8c3a-01d5-4fdd-b502-d36663f32971"
    },
    {
        "author": "周端臣",
        "paragraphs": [
            "丹樓碧閣面山開，綠樹紅芳遶水栽。",
            "多少好春閒過却，主人無暇不曾來。"
        ],
        "title": "湖山園",
        "id": "79f6ca1b-21a0-48ac-bbe6-1de8e0b809fa"
    },
    {
        "author": "周端臣",
        "paragraphs": [
            "西風不管鵲巢寒，成陣飄來響更乾。",
            "最是山房秋思客，夢回疑作雨聲看。"
        ],
        "title": "落葉",
        "id": "84a5ce42-5c24-4dbd-b71e-83eb17190210"
    },
    {
        "author": "周端臣",
        "paragraphs": [
            "誰家園裏一聲鶑，啼向春風似有情。",
            "驚起少年遊冶興，插花沽酒醉清明。"
        ],
        "title": "清明湖上",
        "id": "879661c7-c2bd-4771-ad18-6296fcb72cc1"
    },
    {
        "author": "周端臣",
        "paragraphs": [
            "短牆摧倒樹欹斜，碧薺春開滿地花。",
            "馬鬣就荒無認處，墓前碑在野人家。"
        ],
        "title": "古墳詩",
        "id": "b8f812b4-6412-42fd-ab7f-b5ccd8521c02"
    },
    {
        "author": "周端臣",
        "paragraphs": [
            "百媚千嬌出浴時，君王凝盼轉魂迷。",
            "香肌猶恐紅綃重，可忍他年踐馬蹄。"
        ],
        "title": "題真妃出浴圖",
        "id": "da98e985-574a-45a2-9973-116a80bf3daf"
    },
    {
        "author": "周端臣",
        "paragraphs": [
            "一抹凉烟曉未收，露籬踈雨濕牽牛。",
            "不知天上秋多少，昨夜西風到小樓。"
        ],
        "title": "秋曉",
        "id": "ff98075e-4abf-48a3-8ed8-3f485be1ee3b"
    },
    {
        "author": "周端臣",
        "paragraphs": [
            "別却吳姬舊酒壚，扁舟吹笛過平湖。",
            "晚雲又是商量雨，遮得秋山一半無。"
        ],
        "title": "湖上歸",
        "id": "3ad4cbe9-2f61-4c3a-bafa-c88aacdb06f0"
    },
    {
        "author": "周端臣",
        "paragraphs": [
            "世路機心走兔迒，雪窗一縷不遮藏。",
            "籋雲梯月真游戯，茅舍何曾外玉堂。"
        ],
        "title": "簡雪窗董寺丞  其一",
        "id": "17977105-7ac5-4592-8191-247e165dbbd8"
    },
    {
        "author": "周端臣",
        "paragraphs": [
            "聖賢事業在心槃，禹稷顔回豈異觀。",
            "世故波瀾同起滅，姓名千古要清寒。"
        ],
        "title": "簡雪窗董寺丞  其二",
        "id": "dc0f4cfe-b55f-4f92-aa5e-e9b21a20b0e7"
    },
    {
        "author": "周端臣",
        "paragraphs": [
            "忽然楊柳幾絲風，零落桃花數片紅。",
            "滿面好春吟不得，一園蝴蝶過牆東。"
        ],
        "title": "鄰園晚步",
        "id": "ae72965b-978f-4670-9a97-0b9592f2b6dd"
    },
    {
        "author": "周端臣",
        "paragraphs": [
            "紫陌笙歌簇禁烟，幾年無此好晴天。",
            "畫橋日晚遊人醉，花插滿頭扶上船。"
        ],
        "title": "寒食湖隄",
        "id": "7e9510fd-b4bc-48d8-b5a9-cf389980e431"
    },
    {
        "author": "周端臣",
        "paragraphs": [
            "一湖春綠染初成，柳色東風二月晴。",
            "燕子來時人却別，梨花雖好負清明。"
        ],
        "title": "春月送人",
        "id": "c6927de0-005c-4c59-83e3-da04efa38637"
    },
    {
        "author": "周端臣",
        "paragraphs": [
            "小院春寒月到遲，閉門閒課上元詩。",
            "南來父老消磨盡，耳畔無人說舊時。"
        ],
        "title": "元夕",
        "id": "ac2e68cb-5685-443e-a0df-68f82cb57a52"
    },
    {
        "author": "周端臣",
        "paragraphs": [
            "花從天上落人間，北客來稀路阻難。",
            "勝味忽驚藜莧腹，春風腸斷五臺山。"
        ],
        "title": "謝人惠天花",
        "id": "573d2c40-7dd2-42df-a168-c6d9406b9332"
    },
    {
        "author": "周端臣",
        "paragraphs": [
            "花底燒香深閉門，宮鴉棲了已黄昏。",
            "君王未識無人妒，雖不承恩却感恩。"
        ],
        "title": "內人燒香圖",
        "id": "e1283bef-79a2-40f2-8133-8c9e61c51d91"
    },
    {
        "author": "周端臣",
        "paragraphs": [
            "拚却杖頭沽酒物，湖邊博得木犀花。",
            "西風可是無拘束，一路吹香直到家。"
        ],
        "title": "買木犀花",
        "id": "4c4ab4f4-59c9-4a54-ab77-3997044132d2"
    },
    {
        "author": "周端臣",
        "paragraphs": [
            "一庵自隠古城邊，不是山林不市廛。",
            "落月半窗霜滿屋，卧聽宰相去朝天。"
        ],
        "title": "題葉靖逸東庵",
        "id": "8b9437f1-ba85-4634-bab5-93f3071e2209"
    },
    {
        "author": "周端臣",
        "paragraphs": [
            "晴日西郊按物華，東風寒峭帽簷斜。",
            "江梅已辦調羹事，交割春光與杏花。"
        ],
        "title": "二月五日西郊口占",
        "id": "641f1e0f-251f-4e12-ae2b-88e63acbd884"
    },
    {
        "author": "周端臣",
        "paragraphs": [
            "山夾寒雲晚不收，蘋花洲渚雁聲秋。",
            "西湖處士無消息，落日丹楓處處愁。"
        ],
        "tags": [
            "西湖"
        ],
        "title": "秋晚孤山",
        "id": "6c91a9db-8685-4d98-b939-49e720738067"
    },
    {
        "author": "周端臣",
        "paragraphs": [
            "側側梅寒戀客衣，市樓燈比舊年稀。",
            "酒徒歌伴凋零盡，獨自吟詩月下歸。"
        ],
        "title": "夜歸",
        "id": "79160c65-ae28-41e2-8e33-4eca81917179"
    },
    {
        "author": "周端臣",
        "paragraphs": [
            "朱門茅屋偶爲隣，北阮那憐南阮貧。",
            "却是梅花無世態，隔牆分送一枝春。"
        ],
        "title": "朱門",
        "id": "0a15c5cb-fbe6-44c4-88a2-916b675a2bc8"
    },
    {
        "author": "周端臣",
        "paragraphs": [
            "晴湖水落葑田乾，白鳥飛來立晚寒。",
            "楊柳不知秋已遠，尚摇疎翠拂欄干。"
        ],
        "title": "早冬湖上",
        "id": "7c6706e0-37b2-48ad-becb-1045ea3784e5"
    },
    {
        "author": "周端臣",
        "paragraphs": [
            "樓外垂楊啼曉鴉，樓中倦客醉思家。",
            "東風不管春將半，一夜清寒勒杏花。"
        ],
        "title": "遣興寄徐抱獨",
        "id": "af61f2f3-5a92-4604-a2b2-df634eb73ee1"
    },
    {
        "author": "周端臣",
        "paragraphs": [
            "天地英靈在，江湖名姓香。",
            "良田書滿屋，樂事酒盈觴。",
            "字畫堪追晉，詩刊欲徧唐。",
            "音容今已矣，老我倍凄凉。"
        ],
        "title": "挽芸居二首  其一",
        "id": "2c7a3e25-d3d4-4012-898b-c99d379bb00a"
    },
    {
        "author": "周端臣",
        "paragraphs": [
            "詩思閒逾健，儀容老更清。",
            "遽聞身染患，不見子成名。",
            "易簀終婚娶，求棺達死生。",
            "典刑無復覩，空有淚如傾。"
        ],
        "title": "挽芸居二首  其二",
        "id": "f73a81de-5875-4a07-b256-68721212fa91"
    },
    {
        "author": "周端臣",
        "paragraphs": [
            "吳山越山相對青，中有滾滾長江橫。",
            "長江誰道不曾改，年來一半沙填平。",
            "潮生潮落何時了，萬古人間一昏曉。",
            "歲歲吳儂來看潮，不知潮送吳儂老。",
            "酒樓笙歌喧醉耳，客帆翻覆雲濤裏。",
            "悠悠哀樂永相忘，空江落日秋風起。"
        ],
        "tags": [
            "长江",
            "钱塘江"
        ],
        "title": "觀潮行",
        "id": "5636dd37-02d3-4158-a8ee-8ddc6d74052e"
    },
    {
        "author": "周端臣",
        "paragraphs": [
            "一灑斑斑小雨晴，杖藜隨意散幽情。",
            "不論城市山林地，纔有梅花處便清。"
        ],
        "title": "偶成",
        "id": "12baf6bf-846c-45be-a352-f1105658df22"
    },
    {
        "author": "周端臣",
        "paragraphs": [
            "欹枕蕭齋酒易醒，夜來愁殺庾蘭成。",
            "一窗明月人無寐，滿地落花春薄情。",
            "隔屋有山雲氣冷，傍簷多竹鳥聲清。",
            "如君得此閑居趣，未羨人間利祿榮。"
        ],
        "title": "宿劉仲悅山齋",
        "id": "9aebb5a2-1d72-4795-8dc4-5bad733ba86f"
    },
    {
        "author": "周端臣",
        "paragraphs": [
            "雨餘村落迥，祇有鵲營巢。",
            "一逕曉煙合，千林春翠交。",
            "斷橋斜搭板，破屋倒鋪茅。",
            "聞說蠶初浴，柴門不敢敲。"
        ],
        "title": "村路",
        "id": "31e79fd0-b99e-4320-8cca-f8e684abc963"
    },
    {
        "author": "周端臣",
        "paragraphs": [
            "詩題：書逸人俞太中屋壁首句：羨君還似我。"
        ],
        "title": "存目  其一",
        "id": "774ca535-59f2-4f7b-8094-508661268667"
    },
    {
        "author": "周端臣",
        "paragraphs": [
            "詩題：贈岐賁推官首句：動靜不違書。"
        ],
        "title": "存目  其二",
        "id": "9d79d6da-aad5-4052-9147-344200d736b2"
    },
    {
        "author": "周端臣",
        "paragraphs": [
            "詩題：寄唐異山人首句：不見琴詩友。"
        ],
        "title": "存目  其三",
        "id": "724f0287-ab37-4e30-a23d-38e331eef776"
    },
    {
        "author": "周端臣",
        "paragraphs": [
            "詩題：題崇勝院河亭首句：陝郡衙中寺。"
        ],
        "title": "存目  其四",
        "id": "466a3742-7c2a-440e-b77c-7832e0b98988"
    },
    {
        "author": "周端臣",
        "paragraphs": [
            "詩題：作謝馮亞惠鶴首句：殷勤親惠鶴。"
        ],
        "title": "存目  其五",
        "id": "c545e0c1-4c28-4a03-aeb4-d80035df3769"
    },
    {
        "author": "周端臣",
        "paragraphs": [
            "詩題：寄題石都尉林亭首句：園林都尉宅。"
        ],
        "title": "存目  其六",
        "id": "a578f31e-087d-46ee-bf52-9a484781b9cc"
    },
    {
        "author": "周端臣",
        "paragraphs": [
            "詩題：冬日書事首句：一月天不暖。"
        ],
        "title": "存目  其七",
        "id": "ef3a7e57-afc1-43a7-b870-95a9abe6a0f8"
    },
    {
        "author": "周端臣",
        "paragraphs": [
            "詩題：暮春漳川閒居書事首句：吟齋漳水濱。"
        ],
        "title": "存目  其八",
        "id": "6913a240-3d38-4b78-bfb6-3949f85a33f1"
    },
    {
        "author": "周端臣",
        "paragraphs": [
            "詩題：贈三門漕運錢舍人首句：相知有宿緣。"
        ],
        "title": "存目  其九",
        "id": "020bd4ef-2611-4399-9b55-404d8b779861"
    },
    {
        "author": "周端臣",
        "paragraphs": [
            "詩題：聞王衢王闢登第寄賀首句：人間第一榮。"
        ],
        "title": "存目  其一○",
        "id": "5bc028e4-f8d5-4b8a-9799-a5a7f4b5bd60"
    },
    {
        "author": "周端臣",
        "paragraphs": [
            "詩題：謝長安孫舍人寄惠蜀牋首句：彩牋一軸敵瓊瑰。"
        ],
        "title": "存目  其一一",
        "id": "77568ac3-38cc-46fa-8c3f-2ca28435e8e5"
    },
    {
        "author": "周端臣",
        "paragraphs": [
            "詩題：晨興首句：夜長乞待得晨興。"
        ],
        "title": "存目  其一二",
        "id": "e8ac6a52-5a75-4783-82cf-236b8207f24d"
    },
    {
        "author": "周端臣",
        "paragraphs": [
            "詩題：和三門竇程寺丞見贈首句：禹門公署似仙居。"
        ],
        "title": "存目  其一三",
        "id": "37a4cf8f-24bb-48e5-996a-8a62810bc670"
    },
    {
        "author": "周端臣",
        "paragraphs": [
            "詩題：懷寄河中表兄李徵君首句：蒲津棠樹兩閒人。"
        ],
        "title": "存目  其一四",
        "id": "49eeeee2-df15-4b91-9a6a-9aa53b640430"
    },
    {
        "author": "周端臣",
        "paragraphs": [
            "詩題：同用晦上人遊漢陂首句：渼陂寒水碧溶溶。"
        ],
        "title": "存目  其一五",
        "id": "d02474eb-9bfc-4406-8fc4-c3e11ef0311b"
    },
    {
        "author": "周端臣",
        "paragraphs": [
            "詩題：送諤師赴王寺丞召寫碑首句：才高吐鳳欺黄絹。"
        ],
        "title": "存目  其一六",
        "id": "40d0207b-db88-45e2-bbb8-0848464ca8f4"
    },
    {
        "author": "周端臣",
        "paragraphs": [
            "詩題：和江南提刑王國博見寄首句：欲寫情懷難一一。"
        ],
        "title": "存目  其一七",
        "id": "cf5c9bcd-77ed-448a-81c2-ea0ef1e003a0"
    },
    {
        "author": "周端臣",
        "paragraphs": [
            "詩題：酬薛田推官見贈首句：紅蓮客惠碧雲篇。"
        ],
        "title": "存目  其一八",
        "id": "867ee0eb-6c86-4a36-aa40-63b26396a98a"
    },
    {
        "author": "周端臣",
        "paragraphs": [
            "詩題：謝劉大著寄惠玉牋首句：皎潔分明如我鬢。"
        ],
        "title": "存目  其一九",
        "id": "e094e760-814e-4a69-8110-727c5d01efa7"
    },
    {
        "author": "楊權",
        "paragraphs": [
            "七十九年夢覺，五湖四海隨緣。",
            "撥轉雲頭歸去，曉日東升赤然。"
        ],
        "title": "臨終偈",
        "id": "3fab34bf-9058-4443-b90f-5e61d760cfda"
    },
    {
        "author": "許復道",
        "paragraphs": [
            "飛泉當面玉虹垂，收拾驚濤貯小池。",
            "□□倚岩山骨秀，激湍成雨澗毛滋。",
            "壁閒遺墨淒塵□，眼底新篇□色絲。",
            "却憶謝公山更好，夢中時不負心期。"
        ],
        "title": "涵碧亭  其一",
        "id": "1c4fbfd6-b8b6-4b1a-bb72-f55539cce857"
    },
    {
        "author": "許復道",
        "paragraphs": [
            "繞竹沿崖一徑垂，穿山飛玉落芳池。",
            "林深坐覺塵埃遠，岩潤長含雨露滋。",
            "雙鯉對浮波面石，一綸難擲掌中絲。",
            "月明歸路烟霞外，更與山公再訂期。"
        ],
        "title": "涵碧亭  其二",
        "id": "bfa7a6eb-8bff-4655-8dfc-d5a6d1bb6bb6"
    },
    {
        "author": "許復道",
        "paragraphs": [
            "沿途聽潺湲，蒙茸冒沙石。",
            "誰知此山下，千里在咫尺。",
            "潭潭光明宮，皎皎心印宅。",
            "石細泉自香，水凈林逾碧。",
            "太清無潛鱗，至弱而能力。",
            "玉龍出蒼峽，威勇壯莫敵。",
            "風雨填空來，萬夫助推激。",
            "座中起波濤，足下殷霹靂。",
            "我來縱雄觀，神意了莫逆。",
            "心鏡浄表裏，坐久萬籟息。",
            "悠然到平淡，渙若春冰釋。",
            "棲遲羅書記，想像劉賓客。",
            "勝緣在山閒，每至忽有得。",
            "何以謝山靈，作詩慰岑寂。"
        ],
        "title": "涵碧亭  其三",
        "id": "0f16b3e8-793b-4c06-abde-e7826d813e0e"
    },
    {
        "author": "許復道",
        "paragraphs": [
            "埋骨青山足古今，北邙深鎖暮雲平。",
            "夜台長寄千秋烈，子燕何須吊王京。"
        ],
        "title": "趙金氏墓",
        "id": "5bca3c09-76ee-4292-b255-e29a337c2e90"
    },
    {
        "author": "張諤",
        "paragraphs": [
            "山縣爲官不見山，一朝列嶂忽當關。",
            "抽身牒訴時舒眼，領客杖藜聊解顔。",
            "常樂本來由我靜，倦飛每爾愧知還。",
            "莫嫌邑小仍兼陋，曾有涪翁賞是間。"
        ],
        "title": "靜樂軒喜成",
        "id": "e41f312e-e5cb-43c9-b8a0-acb0b121efb8"
    },
    {
        "author": "趙善晤",
        "paragraphs": [
            "天約閑雲結嫩陰，苦無詩酒懶登臨。",
            "一聲雞唱日初午，滿地花寒秋已深。"
        ],
        "title": "題貢院",
        "id": "5c311c92-198b-42e0-b347-aca6187edd62"
    },
    {
        "author": "徐綱",
        "paragraphs": [
            "萬木梢頭見塔尖，道人於此卜幽潜。",
            "深林六月風敲竹，古寺三更月入龕。",
            "天旱蛟龍藏窟宅，水枯魚鱉露鬚髯。",
            "我來赤日祈甘雨，卧聽蕭蕭瀉屋簷。"
        ],
        "title": "白龍寺",
        "id": "f12d46e7-6546-4716-9b24-cc34071dc757"
    },
    {
        "author": "錢宏",
        "paragraphs": [
            "東望長安山復山，數峯還出兩峯間。",
            "攬衣來即三年戍，引客聊爲一日閑。",
            "身似暮雲低更好，心如歸鳥倦知還。",
            "聖朝倘得收遺物，歎息搔頭鬢已斑。"
        ],
        "title": "望吳亭次黄二尹韻",
        "id": "9c2feb8d-5779-48b2-ad76-310413687df1"
    },
    {
        "author": "錢宏",
        "paragraphs": [
            "巖下碧藤掛紫烟，巖頭白石插青天。",
            "精靈屹作鄉邦鎮，一劍霜寒二百年。"
        ],
        "title": "白石巖",
        "id": "e4b8e212-0ad6-494d-bdf7-6e6715bd23c3"
    },
    {
        "author": "程應申",
        "paragraphs": [
            "靈臺元自與天通，一點塵飛失太空。",
            "六鑿爾時俱偃息，八窗何處不玲瓏。",
            "公田有秫猶難色，暮夜無金即直躬。",
            "要識此中清入妙，也忘堂上古絲桐。"
        ],
        "title": "清心堂爲余宰題",
        "id": "a58c2445-3d92-4870-b1ed-92ebf2ac406d"
    },
    {
        "author": "錢文子",
        "paragraphs": [
            "文龍竟復老污池，一笑應從造化期。",
            "環顧室廬無長物，流傳人世有新詩。",
            "殷勤池上相從處，悽愴床前永訣時。",
            "更有後來賢太守，遡風猶解挹清規。"
        ],
        "title": "次韻李使君追悼雪巢先生",
        "id": "6e1b944d-795e-4555-9b59-988b20bfaabf"
    },
    {
        "author": "錢文子",
        "paragraphs": [
            "招邀風月須坡叟，管領江山屬漫郎。",
            "更築危亭依巨石，願從二子老滄浪。"
        ],
        "title": "窊尊絕句",
        "id": "3b840b8b-5261-43ce-ba60-fcce53e4db6f"
    },
    {
        "author": "錢文子",
        "paragraphs": [
            "晝攬羣芳博物華，夕披衆說聚螢車。",
            "花來北固無新唱，詩到西崑有故家。",
            "鄉里孝廉流澤遠，弟兄科甲搢紳夸。",
            "盍歸史觀開群玉，徐步詞垣判五花。"
        ],
        "title": "狀元去春用楊吉州子直韵賦玉蕊詩老誖久稽奉酬今承秩滿還朝就以爲餞",
        "id": "ba714389-497f-46bb-930f-c43cfe28d48d"
    },
    {
        "author": "張沄",
        "paragraphs": [
            "老龍全身著艾蒳，不耐久蟄潛拏空。",
            "爪頭撥動陽春信，香在霜痕雪點中。"
        ],
        "title": "詠苔梅",
        "id": "8d967738-6c84-43dc-a845-47a7ee0ccdec"
    },
    {
        "author": "張沄",
        "paragraphs": [
            "東風吹雨水平沙，下却籃輿訪酒家。",
            "行役不知春早暮，牆頭紅杏欲飛花。"
        ],
        "title": "題黄碧酒肆",
        "id": "ee569bd7-a85c-46bd-857b-01e8fb04e94e"
    },
    {
        "author": "黄伯固",
        "paragraphs": [
            "江山無古今，闡發自我輩。",
            "心期得地勝，有目皆一快。",
            "負郭西繚川，衆流翕以匯。",
            "水光開三面，結屋此其最。",
            "囂塵劃清漪，景象極爽塏。",
            "泓澄湛寒碧，潭影尤可愛。",
            "巖前列烟樹，翠色聯不解。",
            "盤坳石下瞰，林立錯奇怪。",
            "雄觀喜新獲，曠境了無碍。",
            "人謀孰使然，天作若有待。",
            "學宮爾多士，游息於此在。",
            "豈但濯爾纓，亦可湔爾佩。",
            "翛然魚在藻，行矣鯤化海。",
            "維茲淵靚名，妙處默領會。",
            "中庸至矣夫，智者樂在內。",
            "水德本無虛，人心亦清灑。",
            "即物以察己，致之不在大。",
            "清源堪疏瀹，世慮滌昏昧。",
            "曾子浴乎沂，不出一唯外。",
            "淡乎賈傅心，或可分一派。"
        ],
        "title": "淵靚亭",
        "id": "bfa4a64d-f7fa-4c3c-b550-f7d5d151d597"
    },
    {
        "author": "黄伯固",
        "paragraphs": [
            "箕伯宵聲怒，髽童早語咍。",
            "飛花先臘白，和氣覺春回。",
            "暗動雲都簇，先憑雨作媒。",
            "有情皆噤慘，無物不低摧。",
            "闊灑吞平野，斜飛透隙埃。",
            "朦朧山下路，孤絕水邊桅。",
            "厚載危傾壓，陰機巧剪裁。",
            "溪流連底瀝，蒙嶺徹尖堆。",
            "妬舞時飄袖，催詩賸遣材。",
            "高將凌玉闕，清可並瑶臺。",
            "密密疑霏屑，紛紛認落梅。",
            "諏龜占䆉䅉，宿鷺歛毰毸。",
            "凍案呵吟筆，高樓殢酒盃。",
            "市衢停轍迹，香篆冷爐灰。",
            "試問麻衣詠，何如柳絮才。",
            "一時聊紀事，著句郢難陪。"
        ],
        "title": "雙清閣詠雪",
        "id": "f19bc407-1b2a-482a-96a2-a68ac7929757"
    },
    {
        "author": "黄伯固",
        "paragraphs": [
            "蓼花秋水漫官衙，令尹情懷自一家。",
            "退食小齋無俗事，閒呼童子問桑麻。"
        ],
        "title": "公餘漫興",
        "id": "dcd91c25-dee7-4270-85ae-e2231971bd1d"
    },
    {
        "author": "章師古",
        "paragraphs": [
            "何處足清凉，山南古石堂。",
            "溪沙留虎跡，水影上僧房。",
            "萬景因深僻，無人爲發揚。",
            "侵苔寫澀句，筆凍不成行。"
        ],
        "title": "留題石堂院",
        "id": "26ea9452-6761-4b9d-96c5-241de26a830e"
    },
    {
        "author": "倪德元",
        "paragraphs": [
            "□□□□□□□，□□□□□□□。",
            "以文會友真足樂，寬我老懷百歲憂。",
            "盍簪况乃□□席，□□□□注黄流。",
            "□□□□擊鼉鼓，滿酌玉斝羅珍羞。",
            "溪迴斷岸顛崖出，千仞插天如立壁。",
            "信知神禹疏鑿功，懸溜黯然長湛碧。",
            "波光照影肝胆寒，嵐氣逼人毛髮立。",
            "第恐喧呼鳥雀驚，□□□行隨湍急。",
            "□□□□□桃花，徘徊一望朝霞赤。",
            "疑有秦人住洞天，□來艤舟携酒入。",
            "花洞□□□落紅，□鋪萬里□□□。",
            "家童採山□殽䔩，稚子屬文資戲劇。",
            "須臾嶺頭新月上，歸棹將詩冩岩石。",
            "春光都來無百日，憂愁風雨十居七。",
            "古今會合不易得，邂逅□今□成昔。",
            "郭君退翁世□賢，我欲從之終吾年。",
            "年年與君來載酒，此樂人間豈常有。"
        ],
        "title": "釣魚磯",
        "id": "79022bc9-e658-419f-a93b-d07695858738"
    },
    {
        "author": "劉端之",
        "paragraphs": [
            "六朝宮苑帝王州，何事興衰若置郵。",
            "可是戰爭收拾後，却將歌舞破除休。",
            "千門盡鎖梧桐雨，萬堞深籠薜荔秋。",
            "試陟雨花臺上望，夕陽烟水替人愁。"
        ],
        "title": "雨花臺",
        "id": "dcd3a7a3-1aea-4fa2-ab60-79dd2d63fa88"
    },
    {
        "author": "李檝",
        "paragraphs": [
            "拾得紅英不忍殘，殷勤更覓舊枝安。",
            "情知不似開時好，猶勝溪頭水面看。"
        ],
        "title": "落花",
        "id": "888fd8e4-3c29-4beb-be02-d566f83a2358"
    },
    {
        "author": "李檝",
        "paragraphs": [
            "日長無客到山家，蘚暈封苔一逕斜。",
            "睡美不知中夜雨，起來驚落半岩花。"
        ],
        "title": "山家",
        "id": "5cd1fd6a-5fba-46a4-9eae-84ed021aba78"
    },
    {
        "author": "李檝",
        "paragraphs": [
            "春欲歸何處，流鶑也不知。",
            "只應江上水，暗與落花期。"
        ],
        "title": "晚春曲",
        "id": "49d80ae3-b51b-4514-9e5c-e768595fb058"
    },
    {
        "author": "李檝",
        "paragraphs": [
            "楊柳垂隄水遶門，可人清景近黄昏。",
            "明朝有約誰先到，手掐花梢記月痕。"
        ],
        "title": "有約",
        "id": "6de9c4b6-dca7-448a-ae14-a9b2b4732575"
    },
    {
        "author": "釋真浄",
        "paragraphs": [
            "世俗事無盡，養高心自閒。",
            "蔬園通綠野，林塢带青山。",
            "丹竈忘添火，雲菴懶著關。",
            "別應修省術，七十見朱顔。"
        ],
        "title": "寄無爲居士",
        "id": "cdc472b7-1d92-4bfd-88f2-a7f353da3d38"
    },
    {
        "author": "釋真浄",
        "paragraphs": [
            "步入青松裏，迢迢一徑通。",
            "漸分華藏界，深隠法王宮。",
            "道與神仙別，人非世俗同。",
            "欲知西祖意，庭柏老春風。"
        ],
        "title": "送張簽判遊開先",
        "id": "6bac34f0-e005-49a8-b439-908306687ffa"
    },
    {
        "author": "釋真浄",
        "paragraphs": [
            "幽軒名寂照，四海坐中閒。",
            "景物有遷色，主人無異顔。",
            "野泉澄檻外，香藹起簷間。",
            "涼夜誰相問，寥寥月滿山。"
        ],
        "title": "留題紹公寂照軒",
        "id": "5e473eca-809a-4097-b691-fa9be1c9894a"
    },
    {
        "author": "釋真浄",
        "paragraphs": [
            "境幽南嶽寺，路向碧巖分。",
            "遠近松相接，高低鐘共聞。",
            "靈禽時奏樂，香石日籠雲。",
            "想到經行處，超然趣不羣。"
        ],
        "tags": [
            "衡山"
        ],
        "title": "送人之南嶽",
        "id": "d76a0435-2f48-4d90-b8b0-3b75d3a62623"
    },
    {
        "author": "王翥",
        "paragraphs": [
            "回首三巴曲，平生萬里橋。",
            "衣冠無頼客，花月可憐宵。"
        ],
        "title": "送張判官歸巴州",
        "id": "3c1ee821-e361-45f9-8675-f633389e18a5"
    },
    {
        "author": "王翥",
        "paragraphs": [
            "浮世惟高枕，平生有敝裘。",
            "江花中酒日，巴雨落帆秋。",
            "老矣英雄事，愚哉盜賊謀。",
            "啼猿長自在，一笑下滄洲。"
        ],
        "title": "浮世",
        "id": "3390d293-efee-4b8a-846b-2421733c0723"
    },
    {
        "author": "王翥",
        "paragraphs": [
            "所向愁無地，窮源欲上天。",
            "蛟龍胡爾怒，鷗鷺更誰憐。",
            "萬里朝宗意，群凶跋扈年。",
            "生涯秋色裏，獨立問漁船。"
        ],
        "title": "灌口秋漲",
        "id": "a99cecb5-24fe-4c63-a7da-7932dfe64d43"
    },
    {
        "author": "王翥",
        "paragraphs": [
            "社稷疲奔命，乾坤服至誠。",
            "扶持三蜀在，出入兩朝榮。",
            "豕犬有遺恨，麒麟空復情。",
            "家聲隤已盡，國法用猶輕。",
            "成季翻無後，花卿浪得名。",
            "門庭黄鳥語，几杖綠苔生。",
            "威福何偏重，精神恐不平。",
            "庶幾蒙世立，凡百慎持盈。"
        ],
        "title": "吳宣撫故宅",
        "id": "7769cfe1-4223-48d6-9e31-7e7968a05706"
    },
    {
        "author": "王翥",
        "paragraphs": [
            "藥物吾仍病，花時汝未歸。",
            "不眠愁月落，獨立看雲飛。",
            "詩禮自持律，饑寒誰解圍。",
            "遥知理舟檝，西望涕沾衣。"
        ],
        "title": "憶舍弟",
        "id": "e0e834e1-a5c6-4187-96df-883067b72a22"
    },
    {
        "author": "趙汝譡",
        "paragraphs": [
            "草荒故苑幾春風，尚想花開春樹紅。",
            "欲問當時馬王事，寂寥殘照野亭中。"
        ],
        "title": "題會春苑",
        "id": "0dea20e6-ae87-46f3-8711-a34bbf6dd3c2"
    },
    {
        "author": "趙汝譡",
        "paragraphs": [
            "野竹有慈性，叢生不相離。",
            "永懷寒泉感，昨與渭陽期。",
            "寺閣共秋晚，山雲獨移時。",
            "尚想談論閒，丹顴映雪髭。",
            "氣豪機事少，所嗜平生詩。",
            "起居今何如，會合渺難知。",
            "霜清雁蕩骨，春藹天台姿。",
            "混融入老筆，遠寄江湖思。"
        ],
        "title": "宿枕峰寺懷舅氏有作",
        "id": "1a5238b5-e757-47ba-8dc9-bb04b12cfd59"
    },
    {
        "author": "趙汝譡",
        "paragraphs": [
            "舊聞城北有馬塍，聚花成錦常留春。",
            "我家苕水近來到，輸他年少尋芳人。",
            "相誇此地百金惜，閒出奇花萬錢直。",
            "接貼翻騰費工巧，揀搆移將鬭顔色。",
            "園翁愛花如子孫，寸生尺長勤培根。",
            "南鄰北鄰貧富改，獨守養性經涼溫。",
            "兄今已得閒居趣，扁舟暫向官塘路。",
            "攀條摘蘂娛性情，對月看雲想風度。",
            "歌長詞逸不可當，鬢髮垂白吟滄浪。"
        ],
        "title": "爲趙振文賦馬塍歌",
        "id": "856ed3f7-c0c8-4582-9037-b581f9a3ec73"
    },
    {
        "author": "趙汝譡",
        "paragraphs": [
            "昔年家住長安里，春風盡日香塵起。",
            "紛紛車馬過綺陌，買花人多少人識。",
            "王侯第宅連苑牆，粲若瓊蘂敷丹房。",
            "花窠近取馬塍本，曲欄高檻深迷藏。",
            "主歡對客小舉袖，擊鼓吹簫滿前後。",
            "真珠一斛聘國姝，琥珀千杯酌天酒。",
            "幾年農器不鑄兵，雨耕雲穫歌且行。",
            "種花土腴無水旱，園稅十倍田租平。",
            "挐音來近菰蒲住，演漾迴溪通枉渚。",
            "霜晴沙淺橘林明，日暮水渾魚網聚。",
            "東門故侯應自許，灞陵醉尉寧須怒。",
            "何當學稼隨老農，荷鋤驅犢田中去。"
        ],
        "title": "和葉水心馬塍歌",
        "id": "d1a93fb0-211e-48fc-9a77-d76cfe49ddab"
    },
    {
        "author": "趙汝譡",
        "paragraphs": [
            "衆峯抱蒼龍，蟠屈翠蛟水。",
            "放之兩崖閒，奔洶不得止。",
            "濤瀾生席上，雷雹轉石底。",
            "恍疑天柱摇，將拔陰洞起。",
            "蘇公雄氣壓，詩骨得山髓。",
            "指麾驅鯤鯨，赫奕動箕尾。",
            "紛紛下土人，蟻垤自封侈。",
            "驟觀目睛眩，筆墜汗流泚。",
            "坐令空谷嘯，聲徹霄漢裏。",
            "君來松根吟，仙者相去咫。",
            "老蛟破鎖出，餘怒猶未已。",
            "決開澗千丈，散作霧五里。",
            "今年溪湖乾，草樹生意靡。",
            "寸泉落山苗，靈藥起垂死。",
            "遺吾雲子飯，報汝青玉几。",
            "野人尋泉竇，筒壞方復理。",
            "泓然山巔池，冬夏常若此。"
        ],
        "title": "和鞏栗齋豐翠蛟亭",
        "id": "4ffe2911-02a3-4a6f-a715-50ecf34e95e7"
    },
    {
        "author": "趙汝譡",
        "paragraphs": [
            "孰是群動主，天機在靈關。",
            "深居默自照，瑕垢寧得干。",
            "昭昭素絲義，幕佐實郡端。",
            "身潔吏所貴，心精士其難。",
            "請將秋月擬，亦作冰壺觀。"
        ],
        "title": "冰壺亭",
        "id": "989eb021-d327-473a-be5f-933d898a728c"
    },
    {
        "author": "趙汝譡",
        "paragraphs": [
            "城丘煥朝景，郊甸熙春陽。",
            "誰能不行游，及爾聊徜徉。",
            "華棟敞中園，珍潭注方塘。",
            "惠風翼嘉殖，時鳥流音翔。",
            "豈伊丹卉間，而有修幹蒼。",
            "靡迤既徐步，縈紆亦深藏。",
            "憶與仁里親，攀翻玩幽芳。",
            "撫迹已成故，斯人安可亡。",
            "前洲起新漲，遠岫收殘光。",
            "憑檻久悵望，江雲眇何長。"
        ],
        "title": "游雷氏園懷吳公德夫",
        "id": "f320d73b-f995-477a-92e4-8ea3c3eb53d4"
    },
    {
        "author": "趙汝譡",
        "paragraphs": [
            "子先文章宗，秀種凌孔翠。",
            "觀風多儒郡，籍籍罕與輩。",
            "客遠紆勞思，交新愜清會。",
            "說詩延秋色，造極超古對。",
            "敏識入悞領，玄功謝彫繪。",
            "頗云幼把筆，濤湧亦川匯。",
            "中探陰符膸，意躡海蟾背。",
            "悄然忽坐愁，窮老少所遂。",
            "雄都始旋軫，上國專結佩。",
            "八紘張雲羅，局士繩墨內。",
            "名場沾童膚，奇質委蒿艾。",
            "卿侯雅如賞，榮爵寧爾愛。",
            "早拜王命歸，聲明耀群昧。",
            "吾衰愧尸職，箋劾力自退。",
            "奮身登金臺，農野甘秉耒。"
        ],
        "title": "贈景建將入都贈別",
        "id": "4250a05d-a11a-405a-8bc7-860a4dd640c7"
    },
    {
        "author": "趙汝譡",
        "paragraphs": [
            "隙駒日月馳，拱木霜露莘。",
            "孤生望蒼旻，永念負慈地。",
            "內德不越閫，先銘欲存世。",
            "以茲瀝丹素，延首冀嘉惠。",
            "大匠斡九京，篇成重覃思。",
            "發函已百拜，陳廟復三喟。",
            "石之表故阡，脩麓出光氣。",
            "耿如瞻其親，端用貽爾類。",
            "道歸統會闊，躬探玄頤祕。",
            "雲章開人文，天筆垂古製。",
            "照照訓典立，亹亹倫紀備。",
            "遂登秦漢前，上與騷雅儷。",
            "碑板落東南，貝玉失瓌異。",
            "膏濡淪朽骨，黼藻被幽隧。",
            "史職補王明，陋巷壓高位。",
            "餘波揚懿則，懼忝弗克嗣。",
            "士恢宇宙心，學竟聖賢事。",
            "整駕期遠造，爲基戒中墜。",
            "嶽峻尚可攀，海深安可計。",
            "勗哉奉格言，沒齒無敢替。"
        ],
        "title": "謝葉水心作先銘",
        "id": "ab614533-4754-491c-96e7-f36cb4d6c74d"
    },
    {
        "author": "趙汝譡",
        "paragraphs": [
            "龍巖縣令亦好奇，臘月贈我生虎皮。",
            "霜牙電睛已寂寞，鵲形剪斑猶陸離。",
            "最珍肩脊不受箭，鬚爪皆具無缺虧。",
            "革工入手硝使熟，軟可寢藉忘其威。",
            "想當枯草窮秋時，風皞谷震落日低。",
            "豈知與世玩文采，嘆息摩挲爲賦詩。"
        ],
        "title": "遺虎皮謝",
        "id": "360cd81a-f433-4ea6-96f3-b1a582e4f662"
    },
    {
        "author": "趙汝譡",
        "paragraphs": [
            "忠深獨逢尤，怨極翻作歌。",
            "豈云嗜好異，奈此芳潔何。",
            "郢都值末造，聽惑賢佞訛。",
            "令尹專國事，君王信秦和。",
            "內思謀諫盡，旁困讒嫉多。",
            "秉道身必斥，徇時則同波。",
            "我生帝降直，臣節安敢頗。",
            "痛心易激烈，危步難逶迤。",
            "忍觀宗緒墜，去復念本柯。",
            "采藻或澗濱，茹芝亦巖阿。",
            "下將從彭咸，終已投汨羅。",
            "湘水碧湛湛，湘山鬰峩峩。",
            "昔存懷沙恨，今見垂綸過。",
            "仲夏草樹蕃，初華粲蓮荷。",
            "禪棲寄幽祀，羈思發長哦。",
            "風雅尚遺音，景宋寖殊科。",
            "遠游一感嘆，白首留江沱。"
        ],
        "title": "屈原祠",
        "id": "e8b8c59b-80eb-4c08-95b1-e84cc38678b7"
    },
    {
        "author": "趙汝譡",
        "paragraphs": [
            "盛朝陵谷遠，遺廟林麓長。",
            "美哉漢二君，百世常流光。",
            "功高拯塗炭，德盛敦農桑。",
            "興禮表儒化，授經恢士方。",
            "盡令秦網壞，汔復周道康。",
            "下國崇明祀，令人薦嘉嘗。",
            "豆籩列臣佐，冠佩參侯王。",
            "蒼髮商山中，素編穀城傍。",
            "曾云絳灌輩，敢厠蕭曹行。",
            "奇才洛陽子，抱策意激揚。",
            "蘭芷弔沉汨，風沙歎遊湘。",
            "遇合從古難，賦騷空自傷。",
            "逮平襲衰緒，終獻委絕綱。",
            "罔念開承初，巍巍炎祚昌。",
            "階庭上蘚迹，祝史陳椒漿。",
            "跪起敢不敬，詠歌獨無忘。"
        ],
        "title": "高文廟",
        "id": "fa73ffe4-f0cf-4383-9c8d-8f50ab8364eb"
    },
    {
        "author": "趙汝譡",
        "paragraphs": [
            "時潦匯衆川，朝暾耀中洲。",
            "岸迴挐音急，水抱禪宇幽。",
            "竹樹相覆带，雲沙更蕩浮。",
            "估船乘波發，漁艇沿潭遊。",
            "他嶼亦可登，愛此所覽周。",
            "東軒既延佇，西閣復夷猶。",
            "歸求種嘉橘，老欲守故丘。",
            "賈誼何遠去，屈原竟深投。",
            "俗卑忌才高，世濁憎多修。",
            "請將招隠作，往和滄浪謳。"
        ],
        "title": "直州",
        "id": "4aef22f6-c86e-4a2a-8ab1-0dc7c2835024"
    },
    {
        "author": "趙汝譡",
        "paragraphs": [
            "霧開辨石色，日出還溪光。",
            "午炊蒼林間，暮宿寒沙傍。",
            "山徑葉自下，泠然若飄霜。",
            "鳥雀靜四野，田家已冬藏。",
            "我車獨未停，王命嚴所將。",
            "瞻雲懼霰集，明復踰崇岡。"
        ],
        "title": "溪次",
        "id": "aecfa8d6-fe92-411f-ba08-9d877524c3c9"
    },
    {
        "author": "趙汝譡",
        "paragraphs": [
            "累石欲擬山，附垠愛生竹。",
            "半尋裁方沼，筒水注茲足。",
            "鸂鶒游其內，焉知海鷗浴。",
            "始收春葩丹，倏長夏條綠。",
            "觀物各自遂，撫時一何速。",
            "深居有廣思，紆履無遠矚。",
            "聖出營世寧，哲潜避身辱。",
            "高情或貽誚，散跡乃見局。",
            "逝將從負樵，歸老寒澗曲。"
        ],
        "title": "齋居即事",
        "id": "3448a674-594c-4248-9b5c-a7cb33bd0acf"
    },
    {
        "author": "趙汝譡",
        "paragraphs": [
            "杖藜登高臺，四遠披天風。",
            "清川漾光遠，碧嶂含姿濃。",
            "閭井滿後前，雉譙夾西東。",
            "雄爲一州表，闊會群境從。",
            "摧頹久籠鶴，迅逸遐征鴻。",
            "矯首望丹闕，煙氛多翳蒙。",
            "南方少佳月，竟歲四五逢。",
            "稍喜今夕霽，迥當凉秋中。",
            "衰影朗在照，空庭恣鳴蛩。",
            "石欄葉露下，吟思殊未終。"
        ],
        "title": "鬰孤臺",
        "id": "3a2b882f-7739-4795-94b1-837de4626bcb"
    },
    {
        "author": "趙汝譡",
        "paragraphs": [
            "捍川始成邑，巡甸遂建都。",
            "千載倚脩堤，三吳達高塗。",
            "衛軍弛馬牧，令尹司官湖。",
            "濬中深有蓄，豐外堅無虞。",
            "往者水冒沒，傷哉人愁吁。",
            "雨常夏潦盈，旱必秋田枯。",
            "民功念久隳，邦患諗預圖。",
            "忽驚華構敞，豈爲縱覽娛。",
            "溪落露魴鯉，草長戲鷗鳬。",
            "丹霞出雲表，翠巘亙天隅。",
            "緬懷謝公言，希迹巖棲徒。",
            "且復與閭里，共守桑麻區。"
        ],
        "title": "南湖書院",
        "id": "ca66453d-1614-4ea9-b4f1-883839ed35f2"
    },
    {
        "author": "趙汝譡",
        "paragraphs": [
            "天德不可名，煦濡在三春。",
            "母恩不可報，愛慕極終身。",
            "粲粲白華士，築堂奉其親。",
            "堂前種叢蘭，堂後植脩筠。",
            "列卿禁武近，出牧藩條新。",
            "起居佩慈訓，平讞宣皇仁。",
            "屬懷音書遥，曷慰色笑頻。",
            "馳神越海嶠，竦睇徹昏晨。",
            "鼎鍾曾足多，滫瀡良未珍。",
            "請將蓼莪義，一爲君子陳。"
        ],
        "title": "寄題王宗卿答春堂",
        "id": "7c1f2924-a889-4e42-ba44-431cee68c1e2"
    },
    {
        "author": "趙汝譡",
        "paragraphs": [
            "倚牆茂樹陰，交覆狀垂蓋。",
            "面岑可爲樓，所惜著亭隘。",
            "試憑工師手，高取空闊界。",
            "材章來何山，得補榱棟壞。",
            "泮宮對突兀，雉堞隠縈带。",
            "老榕剪東枝，遂破群碧礙。",
            "閑雲入秋眺，遠靄增暮慨。",
            "心知飛鳥邊，歷歷歸路在。"
        ],
        "title": "樓望",
        "id": "a292fb35-8a05-4ae9-8eef-f7c2335bb245"
    },
    {
        "author": "趙汝譡",
        "paragraphs": [
            "湘中十七門，層層居中央。",
            "經營自何代，傳是漢定王。",
            "窮力致遠士，側身思咸陽。",
            "地褊乃後絕，炎靈久無光。",
            "今非昔所望，林麓深青蒼。",
            "歌舞來其上，軍營在其旁。",
            "國人記本始，祠典脩烝嘗。",
            "嘉節近楚俗，羈懷渺湖鄉。",
            "野菊豈不採，含英待秋霜。",
            "風騷企高調，登覽獨成章。"
        ],
        "title": "登定王臺",
        "id": "26e7d777-cc24-41a0-9758-31153e061661"
    },
    {
        "author": "趙汝譡",
        "paragraphs": [
            "禪閣自何代，萬緣委飛埃。",
            "碑圖久亦滅，棟宗半欲摧。",
            "一水中貫野，練光遠縈回。",
            "山容媚煙日，澹若今碧開。",
            "清言已忘暑，况復同此杯。",
            "攀登曠士情，感寓騷人才。",
            "停坡引歸騎，表郭瞻高臺。",
            "空夜兩古柏，颯颯吹凉來。"
        ],
        "title": "休日黄推官登臺",
        "id": "525a4b90-6628-4e9f-870f-acdf49c2c5c0"
    },
    {
        "author": "趙汝譡",
        "paragraphs": [
            "神龍翔慶霄，威鳳乘陽暉。",
            "德隆昌運合，教薄英才衰。",
            "聖武起王功，哲儒植邦基。",
            "溫純州殿講，深切玉璪規。",
            "賢軌寧遽傾，休風倏潜移。",
            "巧緣一州將，輟此萬乘師。",
            "退抱康世模，濟川舍其維。",
            "收士雲麓深，會友雪嶽奇。",
            "閔曾行獨顯，呂葛策未施。",
            "絕響曠孰嗣，素編烟今垂。",
            "永眷游習地，載瞻燕居儀。",
            "駕言往城南，翻動湘中思。",
            "景迫昧見道，登堂惘如遺。",
            "方池秋泉清，脩徑晨露滋。",
            "荷老莫採折，草荒欲芟治。",
            "徘徊重撫事，詠歎空復辭。"
        ],
        "title": "訪張宣公書院",
        "id": "84d3c100-e052-4116-be0b-504a29ae497d"
    },
    {
        "author": "趙汝譡",
        "paragraphs": [
            "虛館涵景闊，遐觀展幽心。",
            "水雲自閑澹，千載寧異今。",
            "潮生泛舟去，欄楯動黝深。",
            "野樹開田廬，平綠日半陰。",
            "浙塘似髣髴，久客含沉吟。",
            "頗忻溪庖鮮，笋荔供斟酌。",
            "孤塔忽心晚，林飛羨歸禽。",
            "丘樊會當返，即此思投簪。"
        ],
        "title": "夏日與客飲水雲館",
        "id": "ff2d17ee-e3cd-4cdc-9c28-604b1ff97ba4"
    },
    {
        "author": "趙汝譡",
        "paragraphs": [
            "蕭辰款招提，近郭野趣深。",
            "廣池映茂樹，秋水涵夕陰。",
            "及茲塵事暇，誰與同幽襟。",
            "竹密隠江艇，荷衰浄雲岑。",
            "暑宮覆玉井，春囿開丹林。",
            "繁華荒王迹，寂寞英霸心。",
            "圖劍歸把玩，光稜就銷沉。",
            "哀樂物所感，興廢理可尋。",
            "聊以舒永眺，庶將慰孤吟。"
        ],
        "title": "開福寺",
        "id": "54cd00c1-429f-494a-942a-bd39d74385b0"
    },
    {
        "author": "趙汝譡",
        "paragraphs": [
            "松門包土囊，石徑駐塵鞅。",
            "征途悄愁辛，意豁金利爽。",
            "鼓鐘殷林際，堂殿攀磴上。",
            "有亭依後岡，極眺一何朗。",
            "海光混蒼碧，雲思浮渺漭。",
            "良久空雨霏，風泉谷交響。",
            "巖龕寄禪迹，古佛瞻刻像。",
            "更欲步層巔，荒煙晚迷罔。"
        ],
        "title": "囊山寺",
        "id": "3ac45fe1-cee6-431f-9f35-8ac461c174f0"
    },
    {
        "author": "趙汝譡",
        "paragraphs": [
            "伐鼓發東津，弭楫游西林。",
            "渺看汀渚隔，迥入煙雲深。",
            "脩廡澗風凉，古殿山氣陰。",
            "晨彩發穉竹，夏音轉幽禽。",
            "寥寥放逐跡，落落羈旅吟。",
            "奇翰動屋壁，高名照岡岑。",
            "文精公侯小，道勝天人欽。",
            "誠願息世紛，儻期開士尋。",
            "從之未可得，年鬢上愁侵。"
        ],
        "title": "道林寺",
        "id": "2705c6f2-0e15-4a74-8e6e-9ab6c2f80ad2"
    },
    {
        "author": "趙汝譡",
        "paragraphs": [
            "霽景映蒼麓，嵐光泛層巒。",
            "清和愜幽步，窈繚窮遐觀。",
            "偶與文會俱，未覺心賞闌。",
            "一窗奧明具，萬象高下寬。",
            "城郭隠沙際，廟宮見林端。",
            "引澗日流厨，取泉時出山。",
            "摩挲雲杉去，惆悵煙竹寒。",
            "嚶鳴感伐木，肥遯思考槃。",
            "鄒公有荒臺，百世名不刊。",
            "悠悠湘波去，使我空長歎。"
        ],
        "title": "嶽麓寺",
        "id": "083fbd61-55f0-4873-aba1-5c290ebf683a"
    },
    {
        "author": "趙汝譡",
        "paragraphs": [
            "蒼崖插浯溪，清漲濕元頌。",
            "費墨合屋高，千年此安用。",
            "鯨翻天寶末，雲滃朔方衆。",
            "還都迎上皇，嗚咽抱餘痛。",
            "兩宮重宴樂，萬國盡朝貢。",
            "當時紀成功，小雅見微諷。",
            "顔公發勁畫，金玉相錯綜。",
            "我於碑刻間，衆羽得孤鳳。",
            "艱危人物難，忠烈鬼神重。",
            "摹取掛野堂，英風凜生棟。"
        ],
        "title": "題浯溪中興碑",
        "id": "e14e6fdd-2e2b-4246-9ab0-19024aec3c36"
    },
    {
        "author": "趙汝譡",
        "paragraphs": [
            "昭君死作千年土，曲在人間調不同。",
            "絕塞煙沙空玉質，深宮日月自春風。",
            "當時有恨傳騷客，往事無心論畫工。",
            "已分二坐終寂寞，雁飛曾過上林中。"
        ],
        "title": "讀昭君曲",
        "id": "79b01482-ba74-4016-b196-7755334cf98e"
    },
    {
        "author": "趙汝譡",
        "paragraphs": [
            "人家插柳春將過，時節澆松老未歸。"
        ],
        "title": "句  其一",
        "id": "e086b536-8512-49a0-8db1-bda6a1aa013a"
    },
    {
        "author": "趙汝譡",
        "paragraphs": [
            "先朝懷族遠，平世責人深。"
        ],
        "title": "句  其二",
        "id": "7d84730e-adbe-4aa6-b0e6-2be911346d10"
    },
    {
        "author": "虞剛簡",
        "paragraphs": [
            "洙泗微言日夜行，天高地下昨猶今。",
            "□□□□六經意，識得皇皇萬古心。",
            "宗廟百官誰不見，朱絃疏越有知音。",
            "同人得似三池盛，屬目冠裳儼若林。"
        ],
        "title": "三池丁祭宿齋所賦",
        "id": "fa6b287b-9283-4766-8057-f2f632952527"
    },
    {
        "author": "虞剛簡",
        "paragraphs": [
            "八年前識茲山面，今日幽盟許重尋。",
            "亂石懸崖僧易少，疎林淺薄寺難深。",
            "流泉藥得何人病，絕壁靈通古佛心。",
            "老我泊然元會得，俯空一笑晚風臨。"
        ],
        "title": "游靈巖寺  其一",
        "id": "bea1bfbb-9c4d-4256-9848-e62c8ee50f89"
    },
    {
        "author": "虞剛簡",
        "paragraphs": [
            "摩挲石刻拜方興，誤國從初恨老秦。",
            "十六州歸仍遺虜，百餘年事語誰人。",
            "出師表在今如昔，墜淚碑存舊似新。",
            "江水江花豈終極，風光一任轉青春。"
        ],
        "title": "游靈巖寺  其二",
        "id": "96a081a0-2c54-4c94-8286-bacd46624434"
    },
    {
        "author": "虞剛簡",
        "paragraphs": [
            "兒有掌中杯但把，歸期苦苦催奕世。",
            "衣冠仍上第公臺，元自詩書裏面來。",
            "秋色爲渠開先我，梁山馬首回猿鶴。",
            "莫輕窺蕙帳驚猜，苔步歸休亦樂哉。"
        ],
        "title": "送子就試帖",
        "id": "efff0ca3-fd54-4da9-8189-0fb8f59827c9"
    },
    {
        "author": "虞剛簡",
        "paragraphs": [
            "天上人間元一氣，如何頃刻爛樵柯。"
        ],
        "title": "句",
        "id": "e5bcdd75-c0fa-4042-8ffc-953ebe771598"
    },
    {
        "author": "高某",
        "paragraphs": [
            "擬約滄江異姓兄。"
        ],
        "title": "句",
        "id": "6e650ee5-fd18-4af2-b9c9-2a6d90c4bf50"
    },
    {
        "author": "王有大",
        "paragraphs": [
            "篤學光前哲，知言衆所迷。",
            "學同顔氏好，功與孟軻齊。",
            "獻替心彌切，藩經政可稽。",
            "儒宮儼遺像，垂範自江西。"
        ],
        "title": "輓象山先生",
        "id": "a9329b3d-0287-43d5-9434-557f6a269aca"
    },
    {
        "author": "應傃",
        "paragraphs": [
            "嘉木灌叢春意好，可憐不種紫荆花。"
        ],
        "title": "句",
        "id": "e9fa8de6-6f69-46a6-8d73-d3351e3aba0a"
    },
    {
        "author": "朱睎顔",
        "paragraphs": [
            "北風吹海波，寒氣已慘栗。",
            "歲功方告成，上計倉廩實。",
            "大府督先期，列城群彥集。",
            "公來親奉辭，王事有遠役。",
            "入登和鈞堂，諮諏侍前席。",
            "力陳功利源，首先二三策。",
            "民實吾同胞，苛痛體均一。",
            "商賈趁懋遷，負販致其力。",
            "上以奉王供，下以和民食。",
            "嗟余忝命吏，三載貳下邑。",
            "適丁歲屢艱，課計虛所入。",
            "使車勤遠人，問俗考肥瘠。",
            "念茲災疹餘，推額減其籍。",
            "寒者煦之溫，饑者哺之粒。",
            "嚮非大府嚴，雲雨手轉劇。",
            "公歸被顧問，爲我對以臆。",
            "倘能出泥澤，窮困非所惜。",
            "相期在歲寒，梅邊問消息。"
        ],
        "title": "餞呂子敬赴漕臺",
        "id": "baf853a7-027a-42b2-8894-de31d455f494"
    },
    {
        "author": "朱睎顔",
        "paragraphs": [
            "吳興山水窟，清遠古今聞。",
            "水入孤城合，山來別縣分。",
            "寒川明野燒，曉碓濕溪雲。",
            "試貰烏程酒，微聲透客醺。"
        ],
        "title": "吳興雜詠",
        "id": "dfad9227-4010-4dbc-a145-8495f0e80f75"
    },
    {
        "author": "薛極",
        "paragraphs": [
            "野水瀰茫春更多，文昌觀政意如何。",
            "了無慚色清相照，試聽當年襦袴歌。"
        ],
        "title": "題觀政堂",
        "id": "f8194c24-4637-4ade-9ff7-137be47c1c2d"
    },
    {
        "author": "張灝",
        "paragraphs": [
            "道盞原非盞，言羅不是羅。",
            "只因山突起，個個盡如螺。"
        ],
        "title": "羅盞山",
        "id": "c3e48dcd-f124-41d7-86c5-2c968bf0693b"
    },
    {
        "author": "張灝",
        "paragraphs": [
            "朝來雨急飛瀑雄，黑雲壓屋江挂虹。",
            "晚來雨定瀑亦小，散作水鏤鏘簾櫳。",
            "垂簷初似玉成綴，觸石但見珠跳空。",
            "嗟哉山泉一物耳，朝態莫狀不爾窮。",
            "乃知造物解戲人，千變萬化頃刻中。",
            "吾恐文章要如此，好把泉源驅筆鋒。"
        ],
        "title": "水簾",
        "id": "4cc6693a-abee-47fb-9052-fef2cdf9de9b"
    },
    {
        "author": "趙彥珖",
        "paragraphs": [
            "潢河繞出郡城樓，樓枕潢南城上頭。",
            "天闊星連翼軫分，地長川带漢江流。"
        ],
        "title": "潢河",
        "id": "a964cc3b-7563-44be-8906-dc52ab5456bb"
    },
    {
        "author": "張次賢",
        "paragraphs": [
            "深林樹色翠重重，一枕蘧蘧蝶翅濃。",
            "好鳥乍啼驚夢覺，可人山色入簾櫳。"
        ],
        "title": "山居雜興",
        "id": "cd0b2714-cd8b-4593-8d95-a0650c886c5d"
    },
    {
        "author": "張次賢",
        "paragraphs": [
            "山中有佳客，山上月增明。",
            "廊廟心同赤，江湖夢獨清。",
            "半庭叢樹影，萬籟淡秋聲。",
            "把手情何極，呼童問麴生。"
        ],
        "title": "同陳提舉庸郭安撫睎宗玩月南峰",
        "id": "2559af64-5f1c-4409-9105-dd919d04668c"
    },
    {
        "author": "張次賢",
        "paragraphs": [
            "愛寂塵軒冕，辭榮結草茨。",
            "午雲封石磴，春鳥語花枝。",
            "茶熟琴三弄，詩成酒一卮。",
            "笑予長鞅掌，暫此共棲遲。"
        ],
        "title": "過郭繼一處士草堂",
        "id": "b63472de-5ab2-48cc-8123-630dfb66b7bd"
    },
    {
        "author": "許景迂",
        "paragraphs": [
            "自是天上冰雪種，占盡人間富貴香。",
            "不煩鼻觀偷馥郁，解使心地俱清凉。",
            "南船賈客俱到岸，東道主人容寄廊。"
        ],
        "title": "茉莉花",
        "id": "24f4cea2-35bc-491a-bc13-3422731fec52"
    },
    {
        "author": "許景迂",
        "paragraphs": [
            "合歡枝葉想腰身，不共長安草木春。",
            "若聽楚歌能楚舞，未央空有戚夫人。"
        ],
        "title": "虞美人草",
        "id": "60463a2a-aefa-42a5-ba3a-c023bd9bfb49"
    },
    {
        "author": "許景迂",
        "paragraphs": [
            "翠葉森森劍有棱，柔條鬆甚比輕冰。",
            "江湖若借秋風便，好與蓴鱸伴季鷹。"
        ],
        "title": "茭白",
        "id": "8b8ce655-5af2-48c7-b09d-64b5f448f67b"
    },
    {
        "author": "許景迂",
        "paragraphs": [
            "蛩吟秋方來，鶴鳴夜參半。",
            "山中無曆日，榮悴知節換。",
            "王君太多事，絲杪察昏旦。",
            "辛苦窮河源，把彼注罌罐。",
            "綫溜來不停，會見白石爛。",
            "旁有減水壺，節水使之緩。",
            "儻無乘除法，巧曆安得算。",
            "反求諸吾身，自有子午觀。",
            "百刻呼吸調，勿使魂去幹。",
            "冤哉張壽王，課最密於漢。",
            "信史不足徵，徒興千載歎。",
            "抱籌付木仙，試判此公案。"
        ],
        "title": "贈製刻漏前挈壺王君囦",
        "id": "0f3aad0a-980a-4f7b-bf55-790f58f542f5"
    },
    {
        "author": "許景迂",
        "paragraphs": [
            "王業根本在豳岐，郡國千萬分柯枝。",
            "使君駟馬一馬馳，三台瑞應天爲之。",
            "視吏輿臺民如子，不煩頤指而氣使。",
            "鈴齋宴坐揚仁風，披拂東湖花十里。",
            "六月爲霖報政成，山光水容朝暮新。",
            "春王淘珠登早穡，比隣果是華胥國。",
            "采蓮游艇獻駢芳，蜀客作歌紀其祥。",
            "轉而上聞君相喜，佇待來歸政事堂。"
        ],
        "title": "東湖生雙蓮花守者以爲郡齋獻館賓黄雲夫有詩述其事應史君屬和且以見示輒次韵",
        "id": "84af18ac-20fd-432a-86c8-2d8500e27025"
    },
    {
        "author": "許景迂",
        "paragraphs": [
            "野店青闢戶，春船綠漲篙。"
        ],
        "title": "句",
        "id": "dbd40dbb-20c1-4aed-b8cc-f0a5fb052e24"
    },
    {
        "author": "趙載",
        "paragraphs": [
            "圍青繞綠近在，虛白羊玄本同。",
            "須知滿眼疊嶂，不礙舉頭太空。"
        ],
        "title": "和楊禮侍六言",
        "id": "d2932ba0-9d1d-464e-b4d1-f62f2e8d001e"
    },
    {
        "author": "孫伯溫",
        "paragraphs": [
            "九關守不嚴，失却兩玉龍。",
            "塵世著不得，忽來此山中。",
            "雷霆白晝間，冰雪詩人胸。",
            "天公不汝尤，爲人作年豐。"
        ],
        "title": "游麻姑山瀑布泉",
        "id": "200bd397-89c2-45b6-ad49-29cd5442b0b4"
    },
    {
        "author": "趙師呂",
        "paragraphs": [
            "美哉輪奐構華堂，如鳥飛兮接大荒。",
            "廣植門牆容駟馬，洞開扃戶透書香。",
            "滿簾濕翠怡情遠，入座清暉引興長。",
            "會見祝言千萬載，紛紛燕雀賀高堂。"
        ],
        "title": "過山陰希瓐姪新居",
        "id": "393501fc-b9d2-4565-8af3-643e2265ac28"
    },
    {
        "author": "趙師呂",
        "paragraphs": [
            "天潢一派福流長，旅邸重聞夾烏香。",
            "海上蟠桃千古秀，月中仙桂萬年芳。",
            "象賢應擬家聲振，繕德還期國運長。",
            "端是吾宗能厚積，故生麟鳳兆禎祥。"
        ],
        "title": "賀希瓐姪得男",
        "id": "092e20cc-c86a-4da6-8f95-187fe325d5bb"
    },
    {
        "author": "馮多福",
        "paragraphs": [
            "春郊躬勸相，稅駕擬禪關。",
            "院古深藏竹，堂虛浄對山。",
            "日曛農父醉，雲伴老僧閑。",
            "暇日還携茗，同來瀹虎斑。"
        ],
        "title": "鶴林寺",
        "id": "fa0d7ab5-75e4-464a-b93e-629dabf3eaec"
    },
    {
        "author": "鄭爚",
        "paragraphs": [
            "月似故人能赴約，鷺如小友可忘年。"
        ],
        "title": "句",
        "id": "9c024e29-abc1-4b13-9eef-69ba102af213"
    },
    {
        "author": "馮椅",
        "paragraphs": [
            "弓轉寒溪月一灣，下臨虎豹踞斕斑。",
            "林煙開處飛層閣，雲市窮頭護遠山。",
            "衿佩光陰弦誦裏，舟梁人物畫圖間。",
            "紅塵堆案那能到，只有漁舟自往還。"
        ],
        "title": "咏歸亭",
        "id": "651d92e5-4ebb-4799-a4fc-5efbeba8d8c9"
    },
    {
        "author": "陳揆",
        "paragraphs": [
            "誰家庭院冷蕭蕭，閉却朱門不許敲。",
            "惟有東風藏不得，隔牆露出杏花梢。"
        ],
        "title": "即事",
        "id": "4be1cb24-6220-4912-a4af-3af3537bfed6"
    },
    {
        "author": "袁聘儒",
        "paragraphs": [
            "功成但可將身去，逃難安貧適所遭。",
            "三子有靈應共笑，一時何意故爲高。"
        ],
        "title": "三高祠",
        "id": "ede510a0-46b8-4c00-a477-de7627f7be4f"
    },
    {
        "author": "董煟",
        "paragraphs": [
            "從來正氣關天地，扞禦功成死不妨。",
            "守土忠貞唐許遠，埋輪節概漢張綱。",
            "麒麟高冢閒金盌，屓贔豐碑重玉堂。",
            "曠代衣冠誰解識，令人終古泣斜陽。"
        ],
        "title": "董端公墓",
        "id": "f7b575f5-5243-463e-a393-34ad88faf31f"
    },
    {
        "author": "楊琛",
        "paragraphs": [
            "蒼蒼終日鎖春愁，欲去迴翔更少留。",
            "傳說王家飼燕女，今朝珠報始知由。"
        ],
        "title": "黄燕山",
        "id": "a6b92a2c-e09f-4633-a570-fc405c14aed7"
    },
    {
        "author": "楊與立",
        "paragraphs": [
            "柴門閴寂人少過，盡日觀書口自哦。",
            "餘地不妨添竹木，放教啼鳥往來多。"
        ],
        "title": "幽居",
        "id": "bd9ce5e6-5e16-46c6-8ff0-1a914e442088"
    },
    {
        "author": "楊與立",
        "paragraphs": [
            "溪頭石磴坐盤桓，時見修鱗自往還。",
            "可是水深魚極樂，不須妄想要垂竿。"
        ],
        "title": "溪頭",
        "id": "26a7331c-227e-4b2e-b3e4-67718d63536c"
    },
    {
        "author": "楊與立",
        "paragraphs": [
            "自從月窟得靈根，使擅人間衆木尊。",
            "萬斛天香非世有，十分秋色至今存。",
            "林高直接孤輪影，枝老休尋舊斧痕。",
            "午夜樓頭足心賞，天低風細欲飛魂。"
        ],
        "title": "巖桂",
        "id": "d74e3b31-0f82-4afb-9531-2333ea82de60"
    },
    {
        "author": "趙䈣夫",
        "paragraphs": [
            "塵世有仙境，清絕不可言。",
            "寒江露沙迹，晚嶂埋雲根。",
            "暇日推吏案，呵道穿僧門。",
            "來飲巖下水，何必携芳樽。"
        ],
        "title": "妙峰亭",
        "id": "0ca4e346-d745-4e73-88e8-675de1f409e2"
    },
    {
        "author": "孔蓋",
        "paragraphs": [
            "專閫威名仰四馳，韜鈐祕鑰快圖披。",
            "守江不若守淮險，御敵何如料敵奇。",
            "棋墅無驚惟太傅，風寒能護是良醫。",
            "投鞭那有流堪斷，屹立長城報主知。"
        ],
        "title": "開禧丁卯制置使葉寶文團結淮西山水寨四十七處繪圖見示",
        "id": "2374afb8-6121-4596-8f40-930be71a000a"
    },
    {
        "author": "陳伯震",
        "paragraphs": [
            "修眉濃淡裏，寸碧有無間。"
        ],
        "title": "句",
        "id": "0047261f-b628-4c40-a1d4-2b878de5ef9e"
    },
    {
        "author": "程珌",
        "paragraphs": [
            "磊魁晶熒，歲有常期，見於秋分。",
            "秋分維何，天高氣清。",
            "玉蟾吐煇，銀漢無聲。",
            "澄霄一色，萬里雲平。",
            "此時候之，出丙入丁。",
            "所出之國，政化和平。",
            "人生其時，既壽且寧。",
            "矧復前星，以及子星，與之並明。",
            "天啟休期，應期挺生。"
        ],
        "title": "壽皇子  其一",
        "id": "98dcde66-3d64-495f-ab38-189009a955d3"
    },
    {
        "author": "程珌",
        "paragraphs": [
            "太初孰元，渾淪蒙密。",
            "彌漫宇宙，一氣沕潏。",
            "孰知是時，無極有極。",
            "天高地下，人生物出。",
            "疇雖未分，易雖未畫。",
            "行乎其間，充滿周悉。",
            "炎黄啟序，姬孔抉機。",
            "陶爲泰和，數千其期。",
            "寫爲六經，萬言具垂。",
            "太史變法，漢唐續維。",
            "迄于我宋，皇皇巍巍。",
            "百代以下，上接農羲。",
            "畏天若臨，視民如傷。",
            "消斥姦佞，登崇雋良。",
            "急將寬兵，我武維揚。",
            "選牧與部，仁風以翔。",
            "節用裕下，根深本强。",
            "身修國治，綱舉目張。",
            "由經而史，自皇而王。",
            "以暨我朝，同此一綱。",
            "天賦高妙，學力深詳。",
            "上而河洛之圖畫，近而我祖之憲章。",
            "貫千古於旦暮，歛一心於混茫。",
            "大哉斯學，夫豈經生學士析解章句而已哉。"
        ],
        "title": "壽皇子  其二",
        "id": "2ba77cf1-160f-4e60-b940-d3dfd418d27a"
    },
    {
        "author": "程珌",
        "paragraphs": [
            "皇穹發靈，炎圖中興。",
            "南呂調儀，運叶千齡。",
            "金相玉質，虎步龍行。",
            "親師問道，日進月新。",
            "以是事親，忠孝一忱。",
            "以是格天，昭徹一心。",
            "人之忠佞，事之幾萌。",
            "至則能斷，舉無遁情。",
            "夫是以清明在躬，志氣如神。",
            "綿綿若存，爲天地根。",
            "非道之外，他有長生。",
            "又况秋飲沆瀣，宵見南極。",
            "風雲叶和，海邦寧謐。",
            "楓宸椒禁，兩宮怡愉。",
            "忠厚所根，仁浹閻閭。",
            "願壽多男，洋洋康衢。",
            "天賜玉巵，人歌紫芝。",
            "磐石蘿圖，維熊夢奇。",
            "孔蔓且碩，時萬時億。"
        ],
        "title": "壽皇子  其三",
        "id": "b8d4d3bb-f817-4975-83d2-d524cdfc3d8b"
    },
    {
        "author": "程珌",
        "paragraphs": [
            "旬雨埋青冥，今晨浴新陽。",
            "老紅墮萬劫，稚綠羅千行。",
            "葉碎青槐古，條凈紫薇香。",
            "去歲護篔簹，今年已蒼筤。",
            "翩翻鵲引雛，伊優雀繞牆。",
            "有象咸熙愉，對時多慨慷。",
            "門外車馬喧，省中日月長。",
            "要之非大快，大快在滄浪。",
            "滄浪興何窮，風帆十丈檣。",
            "明日酌嚴君，浮丘蔚南翔。",
            "快馬抹青山，恍入萬松莊。",
            "山中多老人，雪巔更眉龐。",
            "持酒相勞苦，兒童紛迎將。",
            "小卧聽雪塢，徐步堆雲鄉。",
            "玉界梅萬本，煙海杉千章。",
            "三峽桃源浪，九夏冰巖霜。",
            "危橋跨長虹，曲水飛輕觴。",
            "兩日足可周，百年事難量。",
            "送客出松關，壯楗設門旁。",
            "揮手謝世人，從今永相忘。"
        ],
        "title": "三月十八鎖試童子侍其行卷蕭然無事成二十韻謾呈同省",
        "id": "79fb3aa2-e754-4496-8c44-c3211237d909"
    },
    {
        "author": "程珌",
        "paragraphs": [
            "外物不足恃，翻覆百年間。",
            "唯有萬卷書，可以解我顔。",
            "男兒貴立志，達人得大觀。",
            "百川日夜流，與海會波瀾。",
            "丘陵安於卑，寧復望太山。",
            "方當少年時，髮齒未凋殘。",
            "聖賢戶庭闊，人人可躋攀。",
            "謹勿隨餘子，碌碌走丘樊。"
        ],
        "title": "勉子姪",
        "id": "2e31002d-f068-4b3e-bccf-189523561c69"
    },
    {
        "author": "程珌",
        "paragraphs": [
            "去年何明正，有女方笄年。",
            "母病偕幼弟，奉佛祈病蠲。",
            "既蠲未全已，剖肝代蘭荃。",
            "今年盛立旺，二子亦奇偉。",
            "兄肝起母病，弟復先割股。",
            "人生貴男兒，愧此簪笄女。",
            "峩峩儒冠弁，愧此田家子。",
            "予謬爲令長，冥愚化不宣。",
            "彼直天性厚，或以上澤覃。",
            "勞之緡酒廩，重爲此詩篇。",
            "揭之旌其門，觀風盛采旃。",
            "既以勸邦人，庶幾風普天。"
        ],
        "title": "揭富陽孝子門",
        "id": "f1dd280f-89a4-43d2-a8bc-132daace1427"
    },
    {
        "author": "程珌",
        "paragraphs": [
            "頃與君別時，君頤未生髭。",
            "曶曶二十年，驚見紫髯奇。",
            "相逢不相識，視刺乃得之。",
            "尊酒出文卷，芙蓉陰未移。",
            "白露團虛簷，素蟾墮寒池。",
            "胡爲於此時，與君又語離。",
            "自言甘旨急，毋失舊舘期。",
            "丈夫屬有志，富貴無定姿。",
            "願君勉自力，上以慰親思。",
            "明年寒鴈來，殷勤寄書詞。",
            "爲報秋風高，吳仙得桂枝。"
        ],
        "title": "送夏明叔歸建寧",
        "id": "2681a691-1f50-4a02-b553-9fd41ed322a0"
    },
    {
        "author": "程珌",
        "paragraphs": [
            "悔作唐山來，山深交友絕。",
            "相逢忽相得，乍見乃乍別。",
            "嗟此冰玉人，寒梅疏带雪。",
            "胸次羅文奎，筆底耀離纈。",
            "朝家渴英雋，結網仍高設。",
            "行且收殊科，勉哉嗣先烈。",
            "一編忠義傳，姦萌嘆先折。",
            "千載懦夫魂，脆骨變奇節。",
            "識此吳中奇，復幸拜前哲。",
            "何異魯國人，一朝獲雙玦。",
            "晴雲起芝田，東風催啼鴂。",
            "慈庭有近書，明朝動歸轍。",
            "新抽草可茵，微露花堪折。",
            "相思復相思，後夜天邊月。"
        ],
        "title": "送常世卿歸嘉興",
        "id": "e0b2ad56-e06f-4a01-8e78-c4b2d05fdc37"
    },
    {
        "author": "程珌",
        "paragraphs": [
            "俗士貪芻豢，喜充藜莧腸。",
            "幽人樂清曠，要湔塵土裳。",
            "嗟予別松林，吳砧九換霜。",
            "困復不知歸，念之汗如漿。"
        ],
        "title": "讀史有感",
        "id": "125a48c2-8a88-41a3-8c13-2d061175cc01"
    },
    {
        "author": "程珌",
        "paragraphs": [
            "往哲有清言，晉人未爲達。",
            "此身皆假合，既散安用鍤。",
            "大音不在絃，琴亦安所設。",
            "當時逃酒徒，往往畏侵及。",
            "豁哉桴海時，風濤任興息。"
        ],
        "title": "仲冬望日登四顧坡",
        "id": "bff9a86c-2a9b-477d-a7d7-14af0a676281"
    },
    {
        "author": "程珌",
        "paragraphs": [
            "逝者如斯乎，翩翩北飛鴻。",
            "鴻北來歲南，人去亡回蹤。",
            "庚寅仲姊去，庚辰伯姊空。",
            "千里不一見，血淚迸秋風。",
            "自餘只一弟，留守先人宮。",
            "我已日崦嵫，安能久轉蓬。",
            "束擔其歸與，相從十載山之東。"
        ],
        "title": "哭吳范二姊",
        "id": "07061756-d48b-4208-8612-16b524dcfa97"
    },
    {
        "author": "程珌",
        "paragraphs": [
            "卜宅從先壟，駕言練日良。",
            "飛盖騖玄駟，古柳被龍㡛。",
            "按轡且徐驅，聽歌薤露章。",
            "憶昔朱峯仙，浩劫思陶唐。",
            "貂蟬換羽衣，翩然來帝旁。",
            "西車極岷峩，南佩窺瀟湘。",
            "高牙開桂林，瑞節照襄陽。",
            "多少經綸業，春風散八荒。",
            "歸來不言功，低簪鴛鷺行。",
            "一朝侍甘泉，天渥方對敭。",
            "堂堂山立姿，九尺鬢眉蒼。",
            "胡爲勇不留，瑶宮去路長。",
            "夫人有令德，威鳳趣歸凰。",
            "輪摩同入道，未忍遽相忘。",
            "春天渺無際，春花堪斷腸。",
            "祇今楓林崗，雙玉一時藏。",
            "西南多甘棠，日莫人凄凉。",
            "風月三千篇，爛爛光生香。",
            "佳郎與快婿，門戶未渠央。",
            "三者無一憾，嗚呼公不亡。"
        ],
        "title": "輓朱侍郎",
        "id": "1f93c2f0-d520-40b5-b8aa-b82057741456"
    },
    {
        "author": "程珌",
        "paragraphs": [
            "營築未休臿，曉夕留松區。",
            "忽聆載輀車，歸自杭與湖。",
            "冷雨澀不晴，山徑淖如塗。",
            "間關五百灘，轉軸上雲衢。",
            "純孝格玄穹，安席若平鋪。",
            "憶昔祖慈親，六月暑方徂。",
            "奠酒雖百壺，練溪焦釜枯。",
            "今日遡長風，辛岨諒一如。",
            "維公有賢稱，靄然溢枌閭。",
            "千金手不售，其鍾後人乎。",
            "天畀此石窌，指顧即吾廬。",
            "且復愆以平，萬家守者居。",
            "甚欲一引紱，山寒阻前趨。",
            "黄羅金紫峯，送目但躊躇。"
        ],
        "title": "輓致政呂通議",
        "id": "fa07260a-8d0b-4211-839a-b6f4fb1f5217"
    },
    {
        "author": "程珌",
        "paragraphs": [
            "紅雲一朵金爐煙，黄傘亭亭午漏傳。",
            "龍床猶御金華殿，方進群儒讀寶編。",
            "編中並載神堯語，三十六年真復古。",
            "祇今安用讀遺書，卓然已復光前緒。",
            "高皇當日濟艱難，猶在經綸未備間。",
            "今日山東河北地，百年羶去一朝還。",
            "更有祖宗傳國璽，琢於元祐隆平際。",
            "玉光射日篆雲飛，今日煌煌登寶几。",
            "高皇一笑在天靈，神孫今日再中興。",
            "錫與千秋萬歲齡，甲兵洗盡年豐登。",
            "群臣尚或呻佔畢，微臣但拱坳頭立。",
            "芳筵華秩及龍媒，亦拜聯翩自天錫。",
            "更憶先朝徹講餘，有臣曰軾感恩腴。",
            "願對紫薇花影下，試草招來贊普書。",
            "今也梯航慕中夏，無復更待招來者。",
            "微臣但摩千丈松，敬賡吉甫中興雅。"
        ],
        "title": "高宗皇帝寶訓終編錫賚進詩",
        "id": "ad355ee1-2ee5-41ae-bd5d-97f6092b4f3a"
    },
    {
        "author": "程珌",
        "paragraphs": [
            "天狼騰騰照單于，怒麛抗嶽于上都。",
            "松漠城高沙萬里，其下穹廬育此胡。",
            "皇仁配天覆中宇，西垂北際杳無區。",
            "七十年來軍事絕，謀臣猛將皆丘墟。",
            "兜鍪摧剝土氣蝕，塞馬不鳴秋草枯。",
            "祈連山下安穩卧，歲將金帛自膏腴。",
            "文儒申申武士墮，先生奮臂一長吁。",
            "當時顛末誰能記，家有中原孤臣書。",
            "吮血爲墨膚爲紙，驚風吹到玉蜚除。",
            "誠通精寤動乙覽，天經地緯開廟謨。",
            "手援神矛截河漢，中天真人正握符。",
            "蛇龍螭虎雜萬騎，庸蜀荆楚從吳車。",
            "皇旅如雷鐵嶂碎，汴水沄沄汴風噓。",
            "尺檄夜傳三秦定，侵田歸魯在須臾。",
            "向來孽霧漲北極，羲和一旦晴光舒。",
            "頓紘提綱無虧闕，澶漫萬里宣皇圖。",
            "怖威報德永無畔，施令酬功偏裨俱。",
            "上下兩間皆叶序，天錫皇壽天齊驅。",
            "炎精亦曜暢大鈞，天祐皇業卑唐虞。",
            "金石並奏告清廟，圓壇紫氣靄堪輿。",
            "丹門宣赦傳天下，百萬頌聲流康衢。",
            "此時此書方策勳，先生憂國榮有餘。"
        ],
        "title": "秘閣儒榮堂",
        "id": "a70fb9ae-bf3b-450b-b381-34ec339de1e8"
    },
    {
        "author": "程珌",
        "paragraphs": [
            "杜陵已醉老坡仙，生後百年恨不及。",
            "那知開眼大江西，突兀見公正冠幘。",
            "凜然清風不可攀，千載懦夫毛骨栗。",
            "暇時略吐胸中雲，坐使九霄成五色。",
            "未辨執樂三千指，不計酒材七百石。",
            "落然收寶入丹田，歸省廬阜千尋碧。",
            "那知城裏住相如，但信城東有太白。",
            "一時餘子皆鷁退，家有諸郎傳正脈。",
            "世塵千劫都磨盡，獨有詩緣渺亡極。",
            "天欲留公在世間，管領風月長爲客。",
            "彩鳳一鳴天地靜，安得微吟容晚出。",
            "巨止青山吞澤芥，許投頑石博拱璧。",
            "先丘宰木已參天，幽碣未刊但惕夕。",
            "魯山四絕先李文，誼貫幽明光存歿。",
            "先生匹素不可辜，儻得烟雲生勃鬰。",
            "化爲匹錦授丘遲，磨鈍爲銛希萬一。",
            "要是人貪常熟書，非關買菜復求益。",
            "詎敢限字如昔聞，小大當唯意所適。",
            "庶幾挂在露寒堂，琅然一讀意一釋。",
            "不須點白鱠松鱸，解衣卧聽歌赤壁。"
        ],
        "title": "代上楊誠齋",
        "id": "e5d1d470-246a-4074-91a6-cbf12cb0d2cb"
    },
    {
        "author": "程珌",
        "paragraphs": [
            "陰崖老虎殺氣驕，一噫三日攪泬漻。",
            "日寒不焰雲飛逃，乾坤蟻轉東南高。",
            "疾勢已作奔天濤，餘威猶捲少陵茅。",
            "魚鼈怖死蛟龍號，舟中性命如鴻毛。",
            "起來危立大江皋，白沙黄塵紛驛騷。",
            "徐呼風伯入苹蒿，指撝八極建六鼇。",
            "翕張橐籥吾誰曹，太平之風不鳴條。"
        ],
        "title": "辛亥冬交石阻風三日",
        "id": "975fd3e4-f0d4-4987-a919-34d5527176b9"
    },
    {
        "author": "程珌",
        "paragraphs": [
            "富池大信江千里，三日醉卧烟蓬底。",
            "曉來推蓬登斷岸，因憶牧之呼屐齒。",
            "九華隆隆閘天脊，微雲低度差參是。",
            "百喚牧之如不聞，剝脫塵痕見文字。",
            "今年十月天未霜，木葉留露光嶷嶷。",
            "興亡風流不可論，蒼松怪石還如此。",
            "我今與子陟層巔，酌酒賦詩云樂只。",
            "後來誰復是牧之，斜陽歸路芙蓉水。"
        ],
        "title": "登紫微崖",
        "id": "a441ea3a-455b-47f1-8152-4e98f1f5f2c1"
    },
    {
        "author": "程珌",
        "paragraphs": [
            "世人眼見真蓮少，真蓮却在玻璃沼。",
            "浣花溪水入銀河，何人更識月皎皎。",
            "謫仙不見見梅粧，荷稠搴作芙蓉裳。",
            "黄龍乾葉何年墮，維摩雨華昨夜芳。",
            "真華真詩元在眼，要須心地先清凉。",
            "不然瀟湘水清寒磯月，沙平水晚露低昻。",
            "勸君休問張子房，鑑湖十里藕華香。",
            "天駟超河夜未央，胡爲自同太白光。",
            "何時握手論行藏，江東雲暮天何方。"
        ],
        "title": "於潜佳丞四明人同年友也方此掉鞅百未一見而來書羅縷無非歸與語豈醉夢書邪三詩見寄亟占數語正之",
        "id": "362ba55b-2eb5-4033-9d98-3ed110f4ea84"
    },
    {
        "author": "程珌",
        "paragraphs": [
            "太史告春纔五日，東風昨夜傳消息，斗邊一星下南極。",
            "飾以貂蟬扶社稷，更昌斯文開民則。"
        ],
        "title": "太上虛皇黄庭經句法十篇壽趙帥  其一",
        "id": "ee3d62b0-169c-40d0-b008-a8cdc65d3a2a"
    },
    {
        "author": "程珌",
        "paragraphs": [
            "去年曾說冬葅綠，今年蓼甲春盤簇，綵花金勝相輝屬。",
            "五色班衣佩蒼玉，先奉庭幃千歲祝。"
        ],
        "title": "太上虛皇黄庭經句法十篇壽趙帥  其二",
        "id": "6ca233e4-4a70-4cef-9bdd-288e6f7d3604"
    },
    {
        "author": "程珌",
        "paragraphs": [
            "莫辭金琖十分斟，邇日星郎寵數深，庭前桂子更鮮新。",
            "鰲頭早晚貼塗金，公亦綠殿峩華簪。"
        ],
        "title": "太上虛皇黄庭經句法十篇壽趙帥  其三",
        "id": "caa4c94b-01b3-4f1a-9289-a295bb959eef"
    },
    {
        "author": "程珌",
        "paragraphs": [
            "漢列土宇封同姓，唐擢宗英持國柄，我宋膺圖臨海鏡。",
            "參天杞梓仙源盛，蕭敷艾榮何足訂。"
        ],
        "title": "太上虛皇黄庭經句法十篇壽趙帥  其四",
        "id": "21c32776-240f-4373-a1b1-ef5140b1476c"
    },
    {
        "author": "程珌",
        "paragraphs": [
            "向也何幸識仙翁，玉栗春明盛德容，又常一再見阿戎。",
            "神情穎異機生鋒，公家流慶無終窮。"
        ],
        "title": "太上虛皇黄庭經句法十篇壽趙帥  其五",
        "id": "67994635-5e85-4d9c-b57a-d03ece85a56a"
    },
    {
        "author": "程珌",
        "paragraphs": [
            "明年天使九街馳，御茗名薰宣玉詞，更敕儀鸞餉壽巵。",
            "我有新曲名紫芝，會當獻之鳳凰池。"
        ],
        "title": "太上虛皇黄庭經句法十篇壽趙帥  其六",
        "id": "9bdc12c9-7779-4e70-bfd7-0e098a2a2c5c"
    },
    {
        "author": "程珌",
        "paragraphs": [
            "喬松落澗節輪囷，詩書萬卷終經綸，日華隔霧光難晨。",
            "公獨知其墮凡塵，何當一爲問大鈞。"
        ],
        "title": "太上虛皇黄庭經句法十篇壽趙帥  其七",
        "id": "97082d71-8b24-462d-9329-a39cd89a970e"
    },
    {
        "author": "程珌",
        "paragraphs": [
            "江天欲雪未成雪，推出雲頭照霜月。",
            "此夕更長不可辜，何時百萬入彩盧。",
            "幾年長涎一車麯，輸他獵奴飫生肉。",
            "也須龍伯坐鰲頭，却看沙磧卧蝦鰍。"
        ],
        "title": "郊臺信筆",
        "id": "1abf5197-ba36-40dd-96b2-e395febb20ef"
    },
    {
        "author": "程珌",
        "paragraphs": [
            "鷄籠峯下萬松山，中有游民天地閑。",
            "左架虹腰上玄圃，右騎鰲背度飛關。",
            "幽壑流泉噴三峽，衮衮桃花翻浪雪。",
            "兩山對峙錦屏開，嫣紫肥紅仍炫白。",
            "十里松風百哢琴，丹書一枕卧殘春。",
            "何人共結無生社，冉冉青蜺下玉麟。",
            "九華突兀匡廬禿，幽深全似入盤谷。",
            "懷山一夜鬢如霜，畫作烟圖入洛陽。",
            "玉境那容凡骨洿，急草天章訊歸路。",
            "磨松琢石歌太平，亦表微臣報國恩。"
        ],
        "tags": [
            "庐山"
        ],
        "title": "玉堂晝值有懷萬松",
        "id": "4b809ca8-0881-487e-a9ef-5dc2aeed47c0"
    },
    {
        "author": "程珌",
        "paragraphs": [
            "短綆長缾高下飛，老農雨汗紅淋漓。",
            "夜來雨意已垂垂，一事不成風又吹。",
            "决破玉龍太清池，滿浸萬頃碧琉璃。"
        ],
        "title": "汲井溉田民亦勞止歌以相之",
        "id": "88f7bd66-7269-46ff-bcaa-51621b174ab0"
    },
    {
        "author": "程珌",
        "paragraphs": [
            "高座不知甚面目，當時喚作尸利密。",
            "要須勿負此標題，更向托茶山頂立。"
        ],
        "title": "贈毒菴",
        "id": "f29e87c8-d312-4f1f-9544-e5549ff3513e"
    },
    {
        "author": "程珌",
        "paragraphs": [
            "二木盤根三千秋，萬斧過之無敢視。",
            "今辰有梓號國工，朋曹十數來睥睨。",
            "爲言此木難斤斧，上有蟠龍下伏虎。",
            "莫教驚動萬年枝，掣電轟雷三日雨。",
            "直須作法起南風，號召百神同力扈。",
            "昻昻頭角向梅堂，五六鎮星來作輔。",
            "坐令國勢鞏蘿圖，萬歲千秋奉明主。"
        ],
        "title": "伐千秋巨木竟梁梅堂",
        "id": "14340826-2d77-4189-a109-21841db2954d"
    },
    {
        "author": "程珌",
        "paragraphs": [
            "黄雲銜雪天模糊，有客飄然出上都。",
            "青絲絡馬銀兜鍪，紅錦䩨弓金僕姑。",
            "劍光壓匝照路隅，帕首百騎前訶呼。",
            "不知客本山澤臞，今胡爲者意氣粗。",
            "自言有將新孫吳，我欲與之同滅胡。",
            "嗚呼亡胡豈難且，病兵怯將自逃逋。",
            "胡不觀昔我藝祖造中區，以兵爲國垂洪模。",
            "河北河東義勇徒，二十四萬鼓應枹。",
            "中興益振尺五符，世忠淮左聚熊貙，劉錡淮西貔虎俱。",
            "上流岳飛彎天弧，金陵張浚羆搏狐。",
            "單于臺下雖寬誅，采石山前已斷顱。",
            "邇來殘虜尚窺窬，門內群寇更睢盱。",
            "胡乃朘剝及其膚，豈止牛羊不求蒭。",
            "我欲別幕飛於菟，十萬一屯淮之區。",
            "技閑器利整平居，幟明鼓震蒐彼廬。",
            "精神所折虜如無，而况山東群盜乎。",
            "五符儻缺聽其虛，十年且盡一賦租。",
            "斬然圻畫勿牽渠，他時混一更新圖。",
            "偉哉玉帳得通儒，君復碧油吐良謨，凌烟豈一貂蟬與。"
        ],
        "title": "奉送季清赴山東幕府",
        "id": "84c95056-af91-4402-b1a5-4f05cf7d25cd"
    },
    {
        "author": "程珌",
        "paragraphs": [
            "憶昔丙辰還親旁，恰恰先春社三日。",
            "社日侍親行交源，紫蕨兒拳森玉立。",
            "是日天明風氣柔，入自交源茗源出。",
            "迤邐又復至前山，涉澗還家日將沒。",
            "慈親意在營一丘，卷卷欲於近舍求。",
            "當時議論悉未定，那知今作汪潭游。",
            "汪潭去家正五里，百里來龍於此止。",
            "龍止水亦止，清潭窈無底。",
            "寶劍秋空橫，秀峯春笋峙。",
            "最愛丫角羊，艮木之印鄉。",
            "長生亥水來朝丙，千古長溪流不盡。",
            "雍容冠佩紫薇垣，壽星更出丙丁間。",
            "神游既安後昆福，賦此銘章皆實錄。"
        ],
        "title": "新舊句",
        "id": "e3ff9e2a-89a0-4074-8596-3ec3162184b6"
    },
    {
        "author": "程珌",
        "paragraphs": [
            "順數方來兮，遡而上之洪荒。",
            "今不必短兮，古不必長。",
            "地有時而玄兮，天有時而黄。",
            "知靡草之先秋兮，又當知喬松之傲霜。",
            "知滄溟之連山兮，又當知大華之有長江。",
            "朝云西暮云東兮，豈期悉避乎陽光。",
            "入濛汜浴虞淵兮，又孰知其扶桑。",
            "吾烏乎而折衷兮，但當付萬化於茫茫。"
        ],
        "tags": [
            "长江"
        ],
        "title": "子時歌",
        "id": "3b56eefa-370e-4cf4-b760-d3ea647a2f69"
    },
    {
        "author": "程珌",
        "paragraphs": [
            "粹古皆頻歲，炎劉或異祠。",
            "有唐方定制，我宋遂因儀。",
            "列聖馨明德，皇穹答顯祺。",
            "恭惟聖天子，大典應昌期。"
        ],
        "title": "郊祀慶成詩  其一",
        "id": "1569bb88-c8ca-43a2-a47c-65f42465671f"
    },
    {
        "author": "程珌",
        "paragraphs": [
            "涓潔先原廟，純忱歷太宮。",
            "八神開列闕，萬騎擁豐隆。",
            "軌道清風肅，洪頤麗日紅。",
            "康衢聽細語，八彩更重瞳。"
        ],
        "title": "郊祀慶成詩  其二",
        "id": "a1d2bb11-3be8-4230-a025-dcd6cb0248b2"
    },
    {
        "author": "程珌",
        "paragraphs": [
            "牙籤猶未進，玉冕已先須。",
            "峻級飛平步，端圭却掖扶。",
            "祥光匝霄極，和氣滃天區。",
            "福飲煙升已，儐神靄瑞符。"
        ],
        "title": "郊祀慶成詩  其三",
        "id": "069084f1-e256-4264-92b0-0385d5afcd34"
    },
    {
        "author": "程珌",
        "paragraphs": [
            "紫畤祗堂陛，蒼龍奉駕回。",
            "邊塵知電掃，歲稔十年開。",
            "丹鳳覃天澤，東朝奉玉杯。",
            "樓前呼萬歲，砰隠動春雷。"
        ],
        "title": "郊祀慶成詩  其四",
        "id": "2dcb68c6-9e36-4aa5-804e-33c521f9faeb"
    },
    {
        "author": "程珌",
        "paragraphs": [
            "謂聖惟能饗，由心克致虔。",
            "天心今答聖，聖意更祈天。",
            "沖性猶勤德，搜求愈任賢。",
            "愚臣輸至款，端在賦甘泉。"
        ],
        "title": "郊祀慶成詩  其五",
        "id": "a43cf89a-73f5-4aab-81e3-5b6094d428e4"
    },
    {
        "author": "程珌",
        "paragraphs": [
            "列障羅屏合，回泉玉带環。",
            "外容三肘密，中著十洲寬。",
            "天意驅蹲虎，人心見聖蟾。",
            "煩君招舊隠，來此共潺湲。"
        ],
        "title": "丁亥閏五月十日回自真聖道坊車中記事",
        "id": "92f66fcd-8505-46bb-9986-32b07f9910e5"
    },
    {
        "author": "程珌",
        "paragraphs": [
            "境勝由盤古，聞名自謫仙。",
            "一從江國後，又到老坡年。",
            "山頂煙仍紫，樓頭月故圓。",
            "繼今知幾劫，風物更依然。"
        ],
        "title": "書富陽普照院  其一",
        "id": "5d8c717f-4a27-43b8-a102-4476323ec38c"
    },
    {
        "author": "程珌",
        "paragraphs": [
            "祇愛招提古，那知俗更醇。",
            "寺雖炎漢代，人尚葛天民。",
            "僧定都忘客，林深自鏁春。",
            "我來千載後，更有後題人。"
        ],
        "title": "書富陽普照院  其二",
        "id": "ef4d26cf-bec3-44c9-b309-ad83ed2a43fa"
    },
    {
        "author": "程珌",
        "paragraphs": [
            "禁近烟光潤，階平日影暄。",
            "黄麻方草罷，紅藥正花翻。",
            "蒨色浮春動，清陰匝午繁。",
            "心傾青瑣客，香滿紫微垣。",
            "漏永文書靜，天低雨露溫。",
            "人言有仙骨，早晚拜明恩。"
        ],
        "title": "紅藥當階翻",
        "id": "63f7925e-fcd4-4065-b8ee-cdcfab8788a0"
    },
    {
        "author": "程珌",
        "paragraphs": [
            "頗憶嚴君瀨，還尋釣石緣。",
            "鄰鷄方叫月，邊鴈恰書天。",
            "句秀來仙白，聲和應樂全。",
            "展編真一快，如放五湖船。"
        ],
        "title": "夜登釣石",
        "id": "9cfe8d81-b746-4468-8e0f-5194de6923f7"
    },
    {
        "author": "程珌",
        "paragraphs": [
            "西滸俱來日，東朝極盛時。",
            "彫弓平黑海，彩筆照丹墀。",
            "壟起先裁費，丹成不用醫。",
            "人間空悵望，風月宴瑶池。"
        ],
        "title": "憲聖慈烈皇后輓詩  其一",
        "id": "4e5c1cde-dd08-40e8-9da8-f761c69b2ba9"
    },
    {
        "author": "程珌",
        "paragraphs": [
            "聖祖艱難業，重孫擁佑恩。",
            "玉妃閑寶簡，仙御送金根。",
            "杳杳龍先去，翩翩鳳又翻。",
            "塗山望堯穴，日月萬春存。"
        ],
        "title": "憲聖慈烈皇后輓詩  其二",
        "id": "ec270eaf-0194-4e9e-8cdc-e78cfb15dfe9"
    },
    {
        "author": "程珌",
        "paragraphs": [
            "厭聽人間樂，催成海上丹。",
            "雲車分白象，天仗下紅鸞。",
            "梧野朝烟淡，咸陽莫日寒。",
            "龍舟宵濟處，清血漲紅干。"
        ],
        "title": "光宗皇帝輓詩",
        "id": "618f87ca-26b3-4e7d-b463-8fd11f5c4b34"
    },
    {
        "author": "程珌",
        "paragraphs": [
            "玉鎖辭椒禁，瑶宮問廣寒。",
            "人間方祝鳦，天上忽飛鸞。",
            "弱水三山鬲，華胥一夢殘。",
            "聖情凝望處，仙御景雲端。"
        ],
        "title": "光宗皇后輓詩",
        "id": "b037bd79-085a-4530-b0d1-22099dc20485"
    },
    {
        "author": "程珌",
        "paragraphs": [
            "聖德同天運，神功並日昇。",
            "韃真懷慄慄，齊魯格烝烝。",
            "復古周圖盛，中宗漢業升。",
            "未饒元結輩，磨筆誦中興。"
        ],
        "title": "寧宗皇帝輓詩",
        "id": "7c8a5099-cb88-48cf-82d3-8bae2f2e5402"
    },
    {
        "author": "程珌",
        "paragraphs": [
            "戀闕葵心在，懷山秀野寒。",
            "華繁常侍媿，草隸折衝難。",
            "結綠紅輝碎，懸藜夜色殘。",
            "平生桑梓地，雪涕景雲端。"
        ],
        "title": "輓程給事",
        "id": "8f4991f0-460b-4c73-bdcc-d9f51598e428"
    },
    {
        "author": "程珌",
        "paragraphs": [
            "抱大難傾橐，隨時欲見田。",
            "星災諸葛日，齒少紫芝年。",
            "魯國麟枯骨，藍田玉折瑄。",
            "忍聞環珮響，帝所侍鈞天。"
        ],
        "title": "輓汪給事",
        "id": "38904545-f752-4cf9-9918-dc05c9d6a9a4"
    },
    {
        "author": "程珌",
        "paragraphs": [
            "諸老都淪謝，惟公尚典刑。",
            "謀謨關社稷，風采聳朝廷。",
            "政路方虛席，台躔遽折星。",
            "幸哉芳史在，寧用問丹青。"
        ],
        "title": "輓范端明",
        "id": "1939c7d5-3a54-4d02-8107-db44351c356a"
    },
    {
        "author": "程珌",
        "paragraphs": [
            "志抗金堅厲，材成玉粹溫。",
            "時哉非不遇，命也更奚言。",
            "季子風流遠，吳公治行存。",
            "敬亭無恙否，愁絕暮雲昏。"
        ],
        "title": "輓吳郎中",
        "id": "229a4a0e-5bf7-4a9b-a8e5-5029255038c6"
    },
    {
        "author": "程珌",
        "paragraphs": [
            "厚德推吾黨，脩名靄列紳。",
            "明經魁別幙，仗節聘殊鄰。",
            "南嶠思良牧，西樞失重臣。",
            "龍原高冢在，千古卧麒麟。"
        ],
        "title": "輓程樞密  其一",
        "id": "86961a9e-3f41-4646-8d55-17fd311e91be"
    },
    {
        "author": "程珌",
        "paragraphs": [
            "忠壯源尤遠，新安盛莫偕。",
            "千年瑶斗柄，一夜玉樓階。",
            "學業光文簡，儀刑謝艮齋。",
            "曉鍾傳恨處，清泪落天涯。"
        ],
        "title": "輓程樞密  其二",
        "id": "4a10c494-edd2-489f-97b1-6e692f2c2c61"
    },
    {
        "author": "程珌",
        "paragraphs": [
            "分胄天皇媛，來嬪相國孫。",
            "孝慈山上梓，法度澗濱蘩。",
            "鳳去簫沉響，鸞空鏡掩痕。",
            "家庭熏沐事，千古說南軒。"
        ],
        "title": "輓宜人趙氏",
        "id": "affab852-587e-4530-a832-372f12e480f3"
    },
    {
        "author": "程珌",
        "paragraphs": [
            "人品真豪爽，天姿尚典刑。",
            "晝簾深院宇，春旆擁郊坰。",
            "雲子千艘白，鹽烟萬竈青。",
            "南州高士傳，三嘆一彫零。"
        ],
        "title": "輓徐提舉",
        "id": "0a17e497-1d12-48e6-9fbe-7f4b04a5085b"
    },
    {
        "author": "程珌",
        "paragraphs": [
            "孝友尊前哲，詞章裕後生。",
            "柏臺真御史，槐市大司成。",
            "騏驥風方力，艅艎浪忽傾。",
            "山寒丹旐急，識者爲霑纓。"
        ],
        "title": "輓蔡祭酒",
        "id": "88b2192b-42d9-4a4c-91a3-293f6ab34b7a"
    },
    {
        "author": "程珌",
        "paragraphs": [
            "學渺千江水，才雄百尺樓。",
            "鳬飛思葉縣，燕寢憶蘇州。",
            "有感珠還浦，無苛虎渡洲。",
            "浦江天闊處，缺月正如鈎。"
        ],
        "title": "輓曹監丞  其一",
        "id": "f57ad312-ce2b-42ad-97c4-0d4710160e45"
    },
    {
        "author": "程珌",
        "paragraphs": [
            "威鳳方翔漢，寒鴉已宿林。",
            "平生惟好士，無日不揮金。",
            "駟牡頻催駕，琵琶遽絕音。",
            "山名昇白日，回首一霑襟。"
        ],
        "title": "輓曹監丞  其二",
        "id": "cdd4d35e-75f5-4805-a2e8-a4a1f1dca1bd"
    },
    {
        "author": "程珌",
        "paragraphs": [
            "少年思賈誼，中壽憶賓王。",
            "軍政存鍾阜，民庸在括蒼。",
            "馬蹄歸鳳闕，車軸折羊腸。",
            "喚起青油夢，悲風攪白楊。"
        ],
        "title": "輓錢塘蔡令君",
        "id": "69af883a-008f-4d2e-9fd8-5bf4e50445de"
    },
    {
        "author": "程珌",
        "paragraphs": [
            "才華唐令君，名勝晉參軍。",
            "善政流郴水，遺風襲縉雲。",
            "寶釵當自合，神劍不中分。",
            "心折白巖路，猿吟日未曛。"
        ],
        "title": "輓王柳州",
        "id": "bccee82b-00f5-4a1c-b6b3-5be4ac66f8ae"
    },
    {
        "author": "程珌",
        "paragraphs": [
            "風慘琳宮曉，雲愁鐵甕春。",
            "鴻冥方避弋，鱣集遽成塵。",
            "金虎多遺愛，銀菟愧後人。",
            "尋思漢循吏，竹帛逐時新。"
        ],
        "title": "輓楊提舉",
        "id": "6da5919c-628b-436f-9117-436017b07d7f"
    },
    {
        "author": "程珌",
        "paragraphs": [
            "寧須山澤論高平，但要曾餐石决明。",
            "三世擊鍾敲石磬，十年學劍斮銅釘。",
            "倘知狐祖天邊去，肯向蠻奴脚底行。",
            "更許野夫尋上著，十洲三島一宮城。"
        ],
        "title": "五十六字庸以告未知野夫者",
        "id": "748ba519-1586-4457-92f7-93165c02f3a7"
    },
    {
        "author": "程珌",
        "paragraphs": [
            "熙寧相望百餘年，又有人如古鐵頑。",
            "日落尚憐今夕路，月明無恙舊時山。",
            "朱紅野實堆盤裏，粉白詩牌滿壁間。",
            "欲爲慈顔供一笑，更留數語任渠刪。"
        ],
        "title": "慶元丁巳十月奉親如臨安宿西菩寺表弟吳克仁俱焉  其一",
        "id": "b881659b-227b-437f-b1ab-977268a2ad54"
    },
    {
        "author": "程珌",
        "paragraphs": [
            "安車未向都門移，且攬西菩一段奇。",
            "路入山腰須種樹，泉流石齒莫開池。",
            "重來坡老今誰是，出世參寥不記時。",
            "結束匆匆出門去，白雲明月舊相知。"
        ],
        "title": "慶元丁巳十月奉親如臨安宿西菩寺表弟吳克仁俱焉  其二",
        "id": "62eaa7a0-54c4-4488-8685-fd8d95b2aac5"
    },
    {
        "author": "程珌",
        "paragraphs": [
            "歸來南橐舊蕭蕭，但有新詩照佩瑶。",
            "峴首溪山歸點染，湘天風月困吟嘲。",
            "輕裘詩帥風流在，岳牧詞臣意氣饒。",
            "見說玉堂須翰手，公當歸侍紫宸朝。"
        ],
        "title": "用朱經畧韻",
        "id": "df6bcd03-7cc6-4e31-83a9-acb6669caff5"
    },
    {
        "author": "程珌",
        "paragraphs": [
            "起自澄江應夢求，天還河北百餘州。",
            "嵩瀍處士歸羅致，淮蔡奇謀入彀收。",
            "午夜金陵瞻斗極，千年胡昴滅旄頭。",
            "會須再作中興曆，還許諸生執筆不。"
        ],
        "title": "用丘樞密韻",
        "id": "e912e01f-a5a9-4462-a680-a1c9921610ed"
    },
    {
        "author": "程珌",
        "paragraphs": [
            "幾年列植擅清芳，今日標題始作堂。",
            "遠向松岡分老蔭，近於菊畹借寒香。",
            "地雖未離人間世，心已全然物外鄉。",
            "最好夜來清絕處，飛霜带月下南塘。"
        ],
        "title": "作堂六桂之東命之曰桂生取漢人招隠篇桂樹叢生之語也詩以記之",
        "id": "86de698d-3e7f-4286-bbea-c6627e7f14d4"
    },
    {
        "author": "程珌",
        "paragraphs": [
            "底用荒村訪野墳，青編相對儼如存。",
            "當年但識清談樂，今日方知節概尊。",
            "千載腐儒空吊古，幾章冷語自消魂。",
            "便當僇力清河洛，一洗新亭舊泪痕。"
        ],
        "title": "賀費樞密登卞忠貞公墓",
        "id": "5299ec78-f130-4fba-9b3a-f215029e1a85"
    },
    {
        "author": "程珌",
        "paragraphs": [
            "畫航同載若登仙，却笑泥韉馬不前。",
            "要識冷煙催穀雨，須知澹日養花天。",
            "千條翠柳隨風舞，一樹夭桃照水妍。",
            "須信人生行樂耳，虛名那用世間傳。"
        ],
        "tags": [
            "西湖"
        ],
        "title": "流觴西湖用范左史韻",
        "id": "438d623b-25b8-4c0b-9603-c3cfd0477888"
    },
    {
        "author": "程珌",
        "paragraphs": [
            "北風傳信報登平，白帝宸遊墮玉英。",
            "月下草玄疑蜀客，鼎邊得句失軒明。",
            "莊嚴東閣若爲好，點綴南枝分外清。",
            "惟恨蔡州城北水，一池鵝鴨更無聲。"
        ],
        "title": "雪",
        "id": "021af059-3597-4cc9-9659-21e44e04fcde"
    },
    {
        "author": "程珌",
        "paragraphs": [
            "曆數河南去，乾坤一草亭。",
            "一亭猶是累，千古盡浮萍。"
        ],
        "title": "小憩許由亭",
        "id": "92e95db6-11a4-42c4-b15f-12d645bacf99"
    },
    {
        "author": "程珌",
        "paragraphs": [
            "風細吹吟鳳，雷驚起蟄龍。",
            "幾年卧空谷，今日享真封。"
        ],
        "title": "喬松",
        "id": "d3629d7c-e8e0-476c-8ac8-1dd0ce73cc6f"
    },
    {
        "author": "程珌",
        "paragraphs": [
            "綵帖隃麋濕，屠蘇琥珀濃。",
            "夕陽猶臘日，午夜已春風。"
        ],
        "title": "歲暮",
        "id": "2d9c296e-a4ea-4368-8706-7f3e0fa847df"
    },
    {
        "author": "程珌",
        "paragraphs": [
            "日望黄尖杪，今登白際巔。",
            "千山皆委地，一臂獨擎天。"
        ],
        "title": "三月三日度白際",
        "id": "9a94bb77-bccb-498d-b0fa-a8791a83759b"
    },
    {
        "author": "程珌",
        "paragraphs": [
            "曙色浮丹栱，春風煖禁街。",
            "微瀾迷秀石，纖草蔭新槐。"
        ],
        "title": "戊子正旦賀壽慈宮  其一",
        "id": "33ceb3be-0e3d-42c8-bdc7-746568f7d523"
    },
    {
        "author": "程珌",
        "paragraphs": [
            "鳳駕回天仗，鴛班集露門。",
            "須臾趨魏闕，杲日正中暾。"
        ],
        "title": "戊子正旦賀壽慈宮  其二",
        "id": "f0c69a22-44f2-45b2-ae23-e65d303cc1cb"
    },
    {
        "author": "程珌",
        "paragraphs": [
            "飯已茶三啜，隅中粥一盂。",
            "陶然詠皇化，安用東封書。"
        ],
        "title": "粥罷",
        "id": "d23b10f5-cae1-44b0-8671-a64f467036b0"
    },
    {
        "author": "程珌",
        "paragraphs": [
            "白日黄流漲渭城，三更風緊盡成冰。",
            "莫言此物渾無用，曾向滹沱渡漢兵。"
        ],
        "title": "冰",
        "id": "be92933a-04c5-4871-b68f-a20fe72defb3"
    },
    {
        "author": "程珌",
        "paragraphs": [
            "沙寒日薄水雲愁，賊魏王吳一夜休。",
            "自是英雄元不死，至今猶占大江流。"
        ],
        "title": "甘將軍廟",
        "id": "64da2dac-1a0d-41ef-b1d9-cffea32d9547"
    },
    {
        "author": "程珌",
        "paragraphs": [
            "甘王樓下一帆風，獵獵舟旗照日紅。",
            "釃酒三江飲龍腹，摩挲冠冕是誰功。"
        ],
        "title": "晚發富池",
        "id": "af17ef77-2012-45a3-a6ff-1bdd02b5859d"
    },
    {
        "author": "程珌",
        "paragraphs": [
            "千章喬木烟蒼蒼，一帙遺文字字香。",
            "梁鼎西沉何處問，至今戟手看興亡。"
        ],
        "title": "昭明太子宮",
        "id": "65acbf5b-c3e9-4936-be78-d9d5b8adc5eb"
    },
    {
        "author": "程珌",
        "paragraphs": [
            "陳未亡時柏已蒼，風來歷歷說興亡。",
            "世臣元不如喬木，閲盡中原幾戰場。"
        ],
        "title": "陳時柏",
        "id": "b23ea9cc-8272-4398-8a56-bb05896c15a1"
    },
    {
        "author": "程珌",
        "paragraphs": [
            "玄機粗透古人胸，每說匡來晚未工。",
            "珍重芭蕉前夜雨，爲傳消息到牆東。"
        ],
        "title": "夜雨",
        "id": "121af5b9-90d4-4de9-b44b-0312f08f1ee9"
    },
    {
        "author": "程珌",
        "paragraphs": [
            "入門一徑小紆回，百本芙蓉手自栽。",
            "寄語後來須善護，三年猶及見三開。"
        ],
        "title": "築徑",
        "id": "4b828a32-4033-49eb-afc9-ecef5f361a7c"
    },
    {
        "author": "程珌",
        "paragraphs": [
            "紛紛賓客趨驃騎，何事任安太樸疏。",
            "却笑君非王太傅，不容朝士不回車。"
        ],
        "title": "觀史有感",
        "id": "435f640a-03de-408c-bb79-7e8d0349f261"
    },
    {
        "author": "程珌",
        "paragraphs": [
            "手自移時尺許長，三年拂拂及宮牆。",
            "願言勿負栽培力，保此堅貞傲雪霜。"
        ],
        "title": "別金陵官舍雙柏",
        "id": "94f75171-2357-42e5-9de6-eebe0c192730"
    },
    {
        "author": "程珌",
        "paragraphs": [
            "詩成催雪豈無功，今果裝嚴七寶公。",
            "休說春花那解舞，也教耳熱慰新豐。"
        ],
        "title": "復朱教授  其一",
        "id": "91a9eacf-8f06-4b81-b30d-096db4a15d30"
    },
    {
        "author": "程珌",
        "paragraphs": [
            "朝來照眼百瓊瑰，爲有詩筒打雪來。",
            "不止梁園許分簡，詩壇高築比雲臺。"
        ],
        "title": "復朱教授  其二",
        "id": "1bba33dd-aa3e-43e0-a94e-83ae26181d12"
    },
    {
        "author": "程珌",
        "paragraphs": [
            "通明殿上紫芝仙，乞得閑身下九天。",
            "今日都門臨祖處，幾人驚嘆著鞭先。"
        ],
        "title": "送李侍郎安撫浙東  其一",
        "id": "cd0c95b8-bc9f-4e34-8333-e4a3751bde89"
    },
    {
        "author": "程珌",
        "paragraphs": [
            "夜來天闕望文昌，移在藩臣斗極旁。",
            "千尺濤江元不遠，公當早晚對明光。"
        ],
        "title": "送李侍郎安撫浙東  其二",
        "id": "6ae98d96-8c9c-427a-bb6f-7f7bb91d4176"
    },
    {
        "author": "程珌",
        "paragraphs": [
            "一陪鸞鳳入仙臺，四見薰風舞禁槐。",
            "自笑平生無夢到，那知今日以身來。"
        ],
        "title": "直廬閒賦  其一",
        "id": "c3b4dfcc-cd73-44e9-8305-978ca6e20a06"
    },
    {
        "author": "程珌",
        "paragraphs": [
            "紫宸朝退曉光寒，百吏奔曹一吏閑。",
            "便可雲卿稱散秩，柰何名籍尚人間。"
        ],
        "title": "直廬閒賦  其二",
        "id": "f2f7e27e-abbc-4ecd-a3cf-e10ab682358a"
    },
    {
        "author": "程珌",
        "paragraphs": [
            "當年銀界隔鯨江，今日分明玉作堂。",
            "不是瓊林宮樹密，也應白虎接明光。"
        ],
        "title": "雪霽玉堂曉眺",
        "id": "9eebcb98-89ef-4913-a6dc-dcdd4902465f"
    },
    {
        "author": "程珌",
        "paragraphs": [
            "雙蓮合蕊更開花，報道金鑾日未斜。",
            "已草禁中新鳳詔，趣君十日覲東華。"
        ],
        "title": "兩炬並花",
        "id": "90e557bf-e946-4364-91ff-4f3e1d16c03f"
    },
    {
        "author": "程珌",
        "paragraphs": [
            "摩詰何年留此筆，至今雙壁猶崷崒。",
            "老松掀甲作風雲，亂石激流殷霹靂。"
        ],
        "title": "脩玉牒官閣子坐屏甚古詰吏亦不知曷始數語紀之  其一",
        "id": "fcd415fd-b276-4186-8e15-30bdc7121f5f"
    },
    {
        "author": "程珌",
        "paragraphs": [
            "吳綃一幅苦無多，中涵大華及黄河。",
            "偶然乘風山下坐，紫烟翠靄坐中過。"
        ],
        "title": "脩玉牒官閣子坐屏甚古詰吏亦不知曷始數語紀之  其二",
        "id": "b96cc7c4-f8a4-4f4a-8b0e-0c57a7c1fa58"
    },
    {
        "author": "程珌",
        "paragraphs": [
            "紫薇浥露翠條深，捷捷靈烏振好音。",
            "全似冰巖亭上坐，四屏煙靄奏春禽。"
        ],
        "title": "早入",
        "id": "50d2b57c-ef04-4b44-a785-f4b321f7c201"
    },
    {
        "author": "程珌",
        "paragraphs": [
            "朝絕倖恩除目少，邊清妖祲檄書希。",
            "飯餘摩腹閑行立，一抹牆東新翠薇。"
        ],
        "title": "直廬多暇新綠鬰然信筆二絕  其一",
        "id": "c4f43eee-c603-4220-be93-7a487010cdf5"
    },
    {
        "author": "程珌",
        "paragraphs": [
            "壁右方壺浸碧天，依然全似太湖邊。",
            "清風一夜生新興，好把漁竿上釣船。"
        ],
        "tags": [
            "太湖"
        ],
        "title": "直廬多暇新綠鬰然信筆二絕  其二",
        "id": "596a8713-fd5e-4fd8-90f4-77454ae61d07"
    },
    {
        "author": "程珌",
        "paragraphs": [
            "松風一壑逼人寒，老石瑽瑽響碧湍。",
            "疑是銀河天不鎖，瀉從雲際下人間。"
        ],
        "title": "江山道中瀑布",
        "id": "bb6e2b7b-3f5c-4891-b2c9-e683cb9f06ad"
    },
    {
        "author": "程珌",
        "paragraphs": [
            "青琅削葉玉花鈿，獨占炎皇第一天。",
            "未羨冰桃垂夏後，且看金子粲秋前。"
        ],
        "title": "梔花",
        "id": "55630fe5-4d8d-4c01-b9ed-08f030e0216a"
    },
    {
        "author": "程珌",
        "paragraphs": [
            "不知占得幾躔星，閲盡人間聚散萍。",
            "今日重來橋上望，依然楊柳兩行青。"
        ],
        "title": "朱生論天",
        "id": "b434d757-b7d2-434e-b2fc-0b433ef76a20"
    },
    {
        "author": "程珌",
        "paragraphs": [
            "人道秋風長桂時，天台散種未爲遲。",
            "如君算到白榆窟，揀取南來第一枝。"
        ],
        "title": "爲釣臺作",
        "id": "b126669b-cb6e-41a5-bfd9-a3d113fe2af5"
    },
    {
        "author": "程珌",
        "paragraphs": [
            "已甘灰冷竹窗前，那意移來近繡氈。",
            "唯有幽人一寒暑，閉門高卧雪深天。"
        ],
        "title": "擁爐",
        "id": "0c1f441d-5253-4686-b998-baa67b09c79d"
    },
    {
        "author": "程珌",
        "paragraphs": [
            "常時斗暗猶閑事，無月中秋可若何。",
            "我欲梯雲千萬丈，取光還月謝羲娥。"
        ],
        "title": "中秋無月",
        "id": "ae64454b-4ea3-4eb3-8059-e19e28cf1501"
    },
    {
        "author": "程珌",
        "paragraphs": [
            "輕烟薄霧鎖平川，全似江南二月天。",
            "昨夜溪頭新雨過，分明洗出太平年。"
        ],
        "title": "春帖",
        "id": "49f96ddf-5a1d-4c56-849a-cd4078179ada"
    },
    {
        "author": "程珌",
        "paragraphs": [
            "夜來踏月過臨川，水面粼粼桂魄圓。",
            "此際高人方熟寐，難爲一扣綠筠軒。"
        ],
        "title": "程掌書  其一",
        "id": "2141964d-d4fe-4a58-b5c0-00be1628210a"
    },
    {
        "author": "程珌",
        "paragraphs": [
            "分明如夢縞玄衣，傍月凌風自在飛。",
            "夢覺出門都不見，不知已上子陵磯。"
        ],
        "title": "程掌書  其二",
        "id": "a7123b02-6b18-4992-8912-86f7e1243d4f"
    },
    {
        "author": "程珌",
        "paragraphs": [
            "不見東耕四十年，茲晨蓑笠去翩翩。",
            "從今數過三蓂朔，史筆當年大有篇。"
        ],
        "title": "孟夏廿一東作秩然",
        "id": "f32a7c7c-0a5f-4e09-a7f3-160f5e65db34"
    },
    {
        "author": "程珌",
        "paragraphs": [
            "人生萬幻一氂輕，須築銅駝萬里城。",
            "莫道斜陽光不遠，斷霞收盡十分明。"
        ],
        "title": "五鼓夢中作覺而成之  其一",
        "id": "3a47bfc0-f493-4ece-8839-80490542cac3"
    },
    {
        "author": "程珌",
        "paragraphs": [
            "當時千駟已無聞，寧說牛羊上塚行。",
            "同是博陵評古者，肯令千載尚齦卿。"
        ],
        "title": "五鼓夢中作覺而成之  其二",
        "id": "6078c448-c4d2-4324-8b43-74c56e95c268"
    },
    {
        "author": "程珌",
        "paragraphs": [
            "午夜青衣海上還，八年兩度雪封山。",
            "如今一水平如鏡，好釣桐江五百灘。"
        ],
        "title": "閏九十四",
        "id": "1c3cc2f1-9c2c-49b7-ba1d-e7d4b5e6a338"
    },
    {
        "author": "程珌",
        "paragraphs": [
            "雲溪深處萬松林，煙起晴天自作塵。",
            "根向九華分結處，與君同是墨仙人。"
        ],
        "title": "送松煤十丸與葉秀才",
        "id": "048494ce-fd39-4f29-ae0b-454c0bd99c47"
    },
    {
        "author": "程珌",
        "paragraphs": [
            "春風吹屣到南園，著酒塗酥花正繁。",
            "更喜滿前無俗物，橫塘疏竹渭南村。"
        ],
        "title": "出南郊清甚",
        "id": "f8b5342a-8c84-47ee-ac8a-8f0b7b5c0029"
    },
    {
        "author": "程珌",
        "paragraphs": [
            "翊運勛臣第一家，却於翰墨掇英華。",
            "誰知忠孝千年事，不逐春風落水花。"
        ],
        "title": "輓太府丞知徽州韓公",
        "id": "0ca5fe48-94d8-46ac-a297-e711e21642af"
    },
    {
        "author": "程珌",
        "paragraphs": [
            "並海名山萬疊開，太慈太白等蓬萊。",
            "自從齊國鋤雲後，又見夫人駕鶴來。"
        ],
        "title": "魯國夫人薤露歌",
        "id": "1c951425-b24a-4540-98c2-0bb8ab12b216"
    },
    {
        "author": "程珌",
        "paragraphs": [
            "河南貢士紫萄詩，不比尋常貢士時。",
            "一老堂堂强國棟，四筵濟濟瑞庭芝。",
            "傳聞座主趨璜召，恰與諸生赴詔期。",
            "宴罷瓊林如謁謝，請君懷刺鳳凰池。"
        ],
        "title": "建康鹿鳴宴致語",
        "id": "f510fdb9-2c5b-405a-847a-bacf96f4d6df"
    },
    {
        "author": "程珌",
        "paragraphs": [
            "朝來百鼓殷軍門，知是元戎肅萬屯。",
            "殺氣直摧龍尾壘，英風遠薄鬭場村。",
            "從今吳卒精成勇，却看燕兵脆可掀。",
            "好入廟堂裨聖畧，指麾諸將定中原。"
        ],
        "title": "建康春教致語",
        "id": "ff9307e5-689d-429a-a69a-91e67e132b2a"
    },
    {
        "author": "程珌",
        "paragraphs": [
            "雉尾差參寶扇開，九霞雙闕聳蓬萊。",
            "霜清法駕黄金殿，雲擁仙班紫玉杯。",
            "天上剖符初繞電，人間作頌已鳴雷。",
            "長生紀籙知多少，瓠子澄清一萬回。"
        ],
        "title": "聖節致語",
        "id": "fc2f75f3-2d8a-402c-94ac-48dea40c8651"
    },
    {
        "author": "程珌",
        "paragraphs": [
            "青鳥銜餌海邊來，報道羣仙浴佛回。",
            "玉侍雙成開翠箔，雲冠七勝下銀臺。",
            "萬年黎角丹方轉，千歲冰桃花欲開。",
            "更待丹成桃熟後，却來親奉紫宸杯。"
        ],
        "title": "王母致語",
        "id": "09ce7152-8378-4c2d-b3cb-f6da6af549df"
    },
    {
        "author": "程珌",
        "paragraphs": [
            "惟古知哲粲青編，胡爲典獄難其賢。",
            "皋陶蘇公相後先，舍是未見書聯翩。",
            "果哉知仁人難全，未得其情智欲研。",
            "既悉其罪乃寬旃，吾心鈞石何所偏。",
            "服而舍之天則然，畫冠不犯何由緣。",
            "教明化洽上所宣，上失其道民乃愆。",
            "又復淫刑如蔓延，立法初意浸天淵。",
            "苗民作威天棄捐，聖神應運符握乾。",
            "春風甘雨徧八埏，內外建官相綜絟。",
            "州復設掾職其專，此蓋椎輪當益虔。",
            "縣令獄掾非充員，渠用資格宜加銓。",
            "邢君天資靜不儇，且嘗一飲詩書泉。",
            "大府獄市來闐闐，嚴明之長日趨前。",
            "莫難此時周折還，三年一心上通天。",
            "荻苗水長問歸船，而君胡爲華此扁。",
            "吾非空扁乃心傳，上遡蘇公歲二千，下視方來漫無邊。",
            "吾乃𦕈然立中焉，來者式之不計年。"
        ],
        "title": "用柏梁體題式敬齋",
        "id": "7984d2c3-5583-473b-8ce8-1a75688fa877"
    },
    {
        "author": "程珌",
        "paragraphs": [
            "暉暉朝陽亭，亭前鍾阜青。",
            "巖陰尚積雪，光彩浮初晴。",
            "亭下清溪水，滑流新泮冰。",
            "雙鳬知隨陽，亦逐流澌行。",
            "亭中賢主人，快此景物清。",
            "開門延客入，掬雪當泉烹。",
            "凌蹙淮水漲，修鱗爛銀瓶。",
            "更酌秦淮春，配此玉豉羹。",
            "了無一物俗，表裏俱蓬瀛。",
            "宇宙有佳致，心清境乃并。",
            "甚愛主人賢，澹然遺世營。",
            "不言飲人和，恂恂發天誠。",
            "清處亦絕奇，亭亭秋露莖。",
            "胸中足丘壑，城頭亦林埛。",
            "不與風月期，結屋謾茅菁。",
            "却慚最下客，形穢識不靈。",
            "宿懷幽深趣，侵尋塵坌攖。",
            "一官冷於鐵，癡坐如凍蠅。",
            "喚來俎豆問，不知梅已英。",
            "清賞可無傳，陋語恐難徵。",
            "春風送鵬程，睠言尋此盟。"
        ],
        "title": "題朝陽亭",
        "id": "484fd401-bf9f-416e-b845-2043b7f5fc68"
    },
    {
        "author": "程珌",
        "paragraphs": [
            "鐵甕高資只半程，柴溝曉發暮金陵。",
            "莫言三宿何濡滯，已覺匆匆役此生。"
        ],
        "title": "金陵驛",
        "id": "290af55c-6ed2-40ef-a2e9-aec4ce78d5e6"
    },
    {
        "author": "程珌",
        "paragraphs": [
            "邂逅鄉人却異方，蹇馿仍得瘦東陽。",
            "不妨令節隨流水，自看寒花吐晚香。",
            "微岸綸巾風力勁，小亭飛醆午陰長。",
            "不堪細數淮南樹，獨倚青冥興欲狂。"
        ],
        "title": "登石頭城",
        "id": "d43b65dc-33c0-43bc-b0ed-e84e27fe6bfe"
    },
    {
        "author": "釋居簡",
        "paragraphs": [
            "盛時考槃古逸民，湖山草木咸知名。",
            "至今八篇爛古錦，豈特五字如長城。",
            "長驅萬騎到其下，束手按甲循牆行。",
            "大邦維翰蔽騷雅，遐衝既折猶精神。",
            "抗衡劇孟一敵國，彈壓西子孤山春。",
            "死諸葛走生仲達，送修靖邀陶淵明。",
            "聚蚊莫及怒雷迅，老瓦不亂黄鍾鳴。",
            "清彈豈爲賞音廢，自芳更問林扉扃。",
            "鷗盟未冷浪拍拍，弋者何慕鴻冥冥。",
            "水流山空鶴態度，冰枯雪寒梅弟兄。",
            "梅當成實自調鼎，鶴既生子仍姓丁。",
            "鄉來偶同賦招隠，老去亦各相忘形。",
            "故廬夜夜月如晝，少微耿耿天無雲。",
            "千金儻可市駿骨，萬古適足空凡群。",
            "百身可贖但虛語，九原喚起知無因。",
            "爲公滿酌井花水，酹一抔土公應聞。"
        ],
        "title": "孤山行",
        "id": "34692dca-7bd6-41b0-a36e-d6b4005b4d75"
    },
    {
        "author": "釋居簡",
        "paragraphs": [
            "蒼官百夫雄，盤錯千仞岡。",
            "鐵幹紫尤勁，銅柯青更剛。",
            "屢吞霜雪敵，弗受斤斧戕。",
            "支厦不爲柱，跨壑猶飛梁。",
            "胡爲在泥滓，斷岸繄關防。",
            "豈伊堅貞姿，泥滓永相望。",
            "中分枵其中，脗合相抵當。",
            "彼巧事穿鑿，我方信行藏。",
            "惟其司出內，秉彝德之常。",
            "謹口飽涵畜，與時相抑揚。",
            "持滿豈無道，損餘端有方。",
            "尾閭小溟渤，砥柱回污潢。",
            "瞥爾手翻覆，枯涸隨汪洋。",
            "叔度萬頃陂，未足與較量。",
            "匠氏弗遇郢，才不登俊良。",
            "藐然用其小，約水不得洚。",
            "有若古豪雋，落落吞湖江。",
            "遭時發所藴，利澤何其厖。",
            "時哉倘不逢，蕙帳雲霧窗。",
            "獨善與兼善，一轍元非雙。",
            "任大豈遺小，養浩惟能降。",
            "對此一感慨，勿謂吾言哤。"
        ],
        "title": "塘淫",
        "id": "90c89c70-d83a-4c76-bbb1-b8d1af685483"
    },
    {
        "author": "釋居簡",
        "paragraphs": [
            "陶器承崑珉，獵獵散綠絲。",
            "飲以一杯水，卒歲長如斯。",
            "露葉矗鋒鍔，霜根蟠嶮巇。",
            "昌陽欲論功，十駕不得追。",
            "松柏脚踏土，並驅仍背馳。",
            "寒苦我所安，泉石皆聞知。",
            "豈意泉石間，得此償心期。",
            "澡濯冀懷新，疏剪貴適宜。",
            "芳潔日以薄，潜逐炎涼移。",
            "謂我水太清，汝便清漣漪。",
            "抑我水太渾，古井非污池。",
            "孤根要特立，晚節須堅持。",
            "貞姿或不返，終當怨尤誰。",
            "春葩與秋薌，擅美固有時。",
            "西風一摇落，不死將安之。",
            "亦足觀物化，亦足爲箴規。"
        ],
        "title": "檄菖蒲",
        "id": "2a26e307-668f-4aae-9b16-67bcb6daf3b1"
    },
    {
        "author": "釋居簡",
        "paragraphs": [
            "鳬短何曾計鶴長，從他踽踽復凉凉。",
            "馬歸塞上元非失，弓在人間豈是亡。",
            "旋別薰蕕充子佩，賸栽紅白課蜂房。",
            "到家趁得梅花在，分遣飛來數點香。"
        ],
        "title": "次宮講于素齋韻爲別  其一",
        "id": "a5eba547-bc14-4f67-9902-ad579f3ff695"
    },
    {
        "author": "釋居簡",
        "paragraphs": [
            "無言桃李各成春，造化番騰巧入神。",
            "佳境駸駸逢蔗尾，苦心隠隠飫猩唇。",
            "蠖雖善屈難忘直，虹豈長蟠不得伸。",
            "一日百畦機事了，區區亦有漢陰人。"
        ],
        "title": "次宮講于素齋韻爲別  其二",
        "id": "1ac9d45f-9460-4825-9b26-ce6634ba171a"
    },
    {
        "author": "釋居簡",
        "paragraphs": [
            "水凍冰連底，山疑雪滿顛。",
            "恰纔如舊臘，全不似新年。",
            "綿折何曾暖，柴生只擁煙。",
            "較他山店雨，枉自怨秋天。"
        ],
        "title": "正月初九日客舍",
        "id": "3b7281e0-2219-4ea1-ac9d-82e68935ced3"
    },
    {
        "author": "釋居簡",
        "paragraphs": [
            "拄天有佳木，青跨雲沉沉。",
            "不知幾何高，四海分清陰。",
            "悠然響虛籟，萬象寂若瘖。",
            "寒則爲陽和，盎盎春晝深。",
            "穆若吹清泠，六月消煩衿。",
            "烈風益遒勁，厚地盤崎嶔。",
            "濃翠出雲雨，大旱徯作霖。",
            "巍巍架明堂，枝幹端可尋。",
            "上有孤鳳凰，下有衆羽禽。",
            "和樂聲成文，戛擊韶濩音。",
            "大雅得指歸，一洗鄭衛淫。",
            "向來艱難際，凡才空滿林。",
            "天風一披拂，寸碧開遥岑。",
            "遂使化弦改，人命蟻出燖。",
            "大哉德曰生，抑見天地心。",
            "悠悠江海人，蜀道捫井參。",
            "懷土如仲宣，破囊無一簪。",
            "回首白玉霄，欲往勇不禁。",
            "區區竟何有，有句如惜金。",
            "金亦不足惜，鑄作頌與箴。"
        ],
        "title": "上錢昭文",
        "id": "10c56f60-5e1d-4277-8290-cc11bf1629b2"
    },
    {
        "author": "釋居簡",
        "paragraphs": [
            "井花嫩煮熨梅花，先酌芳甘注佛茶。",
            "冷淡工夫相次了，却留窗日看橫斜。"
        ],
        "title": "早課",
        "id": "da6b04a0-8e94-432d-aeba-ae5de185e31e"
    },
    {
        "author": "釋居簡",
        "paragraphs": [
            "矮叢傍砌小成陰，凍徹敷腴謝水沉。",
            "細著鮮風扶弱幹，賸將零露酌芳心。",
            "華裾冉冉低青綬，柔玉稜稜襯嫩金。",
            "弱水繞山三萬里，斷魂長記碧蕭森。"
        ],
        "title": "水仙",
        "id": "f944a2fe-21c6-427f-a7e6-2660f76cbe73"
    },
    {
        "author": "釋居簡",
        "paragraphs": [
            "漣漪碎剪成新萼，廉纖带雨尤輕薄。",
            "人間但見巧番騰，天上不知誰制作。",
            "九地瑕疵都粉飾，重雲揞塞難恢廓。",
            "曉光奪目增眩轉，夜色侵燈尤閃爍。",
            "康莊充斥去無路，老幹壓低摇不落。",
            "寒稜凍得水生皮，氣艷冷欺裘擁貉。",
            "可勝思苦相嘲謔，旋忘手凍爭拏攫。",
            "亂委平堆可照書，圓瑳小握供彈雀。",
            "靜聞裂竹亟扶顛，勇作探春思躡屩。",
            "犯寒果勝附炎熱，苦饑預慶歌豐樂。",
            "長鬚嫩煮蚓方泣，小龍新破團初瀹。",
            "默觀造物真戲劇，更看一色吞沙漠。",
            "載賡險韻付銜枚，孤軍大敵空橫槊。",
            "寡和尤知白雪高，非偶自貽齊大噱。"
        ],
        "title": "和六一居士守汝陰禁相似物賦雪",
        "id": "837ef08e-593f-441a-af90-eb01acc605e1"
    },
    {
        "author": "釋居簡",
        "paragraphs": [
            "六花萼萼都無葉，萬花鬭白都輸雪。",
            "緩飄微霰止還集，急趁回風飛欲絕。",
            "山固無愁鬢先老，竹非爲米腰頻折。",
            "鄉來囊螢本同調，今夕風燈不愁滅。",
            "僧窗處處茶煙濕，漁舟箇箇綸竿掣。",
            "老坡不犯汝南令，粲如晴午裁新纈。",
            "乾坤蕩蕩無畛畦，比類區區空瑣屑。",
            "霧沉雲重記葳蕤，雨收風拾書輕瞥。",
            "肯爲忠臣六月飛，賸煩太史從頭說。",
            "粗人金帳暖如春，詩人布衾冷如鐵。"
        ],
        "title": "和東坡守汝陰禱雨張龍公祠得小雪會飲聚星堂用歐公故事",
        "id": "b0456ff3-cbdf-4a48-bc73-621e291cd8ef"
    },
    {
        "author": "釋居簡",
        "paragraphs": [
            "透骨清貧兩苦心，圓方覓句妙方琴。",
            "尚堪擁鼻麾崔烈，來借樓頭破布衾。"
        ],
        "title": "借榻妙上人小樓簡圓方外",
        "id": "25d52eb2-d496-4d6c-a143-8d27173b6008"
    },
    {
        "author": "釋居簡",
        "paragraphs": [
            "葉底金莖沆瀣濃，籬邊令尹酒尊空。",
            "回頭說與閑花草，自占春三二月風。"
        ],
        "title": "盆菊",
        "id": "da40ca9d-8134-4bab-9fa1-9e2ddfeb85b3"
    },
    {
        "author": "釋居簡",
        "paragraphs": [
            "唐刻文雖泐，梁時寺可稽。",
            "已無金布地，猶有寶名溪。",
            "水媚珠生浦，雲低篆繞畦。",
            "夜遥僧定起，璧月在璇題。"
        ],
        "title": "寶溪鹿苑寺",
        "id": "bb042dcf-13ed-4b25-8ccb-62f7dba9c0d3"
    },
    {
        "author": "釋居簡",
        "paragraphs": [
            "水自朝宗去，源曾發此來。",
            "惠琳參政事，澄觀擅公才。",
            "葩焰古難續，襲衣今未開。",
            "不知五百世，幾度擢陳荄。"
        ],
        "title": "鹿苑乃月堂昌禪師受業",
        "id": "c582fb0b-de01-48bb-932c-4569e300cede"
    },
    {
        "author": "釋居簡",
        "paragraphs": [
            "雲卷雲舒欠十成，暮霞曾誤客占晴。",
            "不堪滿載朱涇月，冷落陽關第幾聲。"
        ],
        "title": "送友人歸湖上",
        "id": "a4a35d9a-e06b-4ace-b654-fe34eb6c5d27"
    },
    {
        "author": "釋居簡",
        "paragraphs": [
            "花圍竹護錦成林，簷壓紅雲遶砌深。",
            "燕子來時寒未了，莫教簾幕带春陰。"
        ],
        "title": "雲錦亭",
        "id": "4fc0dfc7-9065-4455-861f-f64c7ebe6bc9"
    },
    {
        "author": "釋居簡",
        "paragraphs": [
            "秋塘自是眼頭高，倒屣於君老更豪。",
            "興盡有時聊訪戴，法當無酒亦邀陶。",
            "鄉來文字如翻水，近日工夫又反騷。",
            "月是秦淮舊時月，平分只合與金刀。"
        ],
        "title": "秋塘陳敬父席上餞薛子舒之官建康",
        "id": "2eeeaec1-35fa-4459-95c7-b87a01a22af9"
    },
    {
        "author": "釋居簡",
        "paragraphs": [
            "年高唐進士，官小魏諸王。",
            "落落青雲步，朣朣古錦囊。",
            "筆隨文塚瘞，劍返虎丘藏。",
            "分得閑風月，湖山不掩光。"
        ],
        "title": "哭趙別駕子野",
        "id": "6ddf9ba0-d6d3-4365-a2f6-452b17c613f0"
    },
    {
        "author": "釋居簡",
        "paragraphs": [
            "裳織新雲錦，交尋舊布衣。",
            "荆蠻九鼎重，嶺海一官微。",
            "心事淵明是，天時伯玉非。",
            "談高方諤諤，調古獨巍巍。",
            "亦有蘭爲佩，能無簡絕韋。",
            "灌纓東磵水，訪舊北山薇。",
            "老我家何在，顛風鷁退飛。",
            "襪頭常反著，車轍每殊歸。",
            "但覺烏仍好，端知驥可睎。",
            "草中同臭少，爨下賞音稀。",
            "煮字徒相餉，忘言合見譏。",
            "牛腰繁卷軸，蚌腹欠珠璣。",
            "重借言如史，輕因鼠發機。",
            "毳雲甘寂寞，華衮借光輝。",
            "雞肋初無取，雲斤不足揮。",
            "樓寬長挂榻，月好許敲扉。",
            "踵息寧乖衆，心聲願聽希。",
            "李雖嘲杜瘦，孟不與韓違。",
            "末路宜多助，孤軍佇解圍。",
            "載驅慙款段，忍負鏤金鞿。"
        ],
        "title": "謝張丹霞序疎藁",
        "id": "0d60eede-bd3f-409e-9cf9-e40f71f24552"
    },
    {
        "author": "釋居簡",
        "paragraphs": [
            "中原聞休兵，久客問歸路。",
            "窮途倦策蹇，窘步甚脫兔。",
            "小立候柴荆，互闖走兒女。",
            "喜極先蹙頞，思苦旋煦嫗。",
            "觸緒盡愁態，撫膝見濡慕。",
            "諸鄰稚扶老，旨畜各携具。",
            "老瓦勇倒瀉，飛觴約深注。",
            "居者訴徵調，歸者訴羈旅。",
            "懽呼賀生還，不醉不肯住。",
            "哂乃驪山夢，奇警在團素。",
            "生靈果何罪，此禍竟誰與。",
            "眼明新畫軸，心折舊題處。",
            "掩卷續微吟，玉倚亭亭樹。"
        ],
        "title": "趙紫芝得羌村圖拉余與趙山中同賦",
        "id": "6cd48437-ed94-4548-a537-cd4b4e710cef"
    },
    {
        "author": "釋居簡",
        "paragraphs": [
            "挾纊如冰薄，無氊替客愁。",
            "綾衾閑直舍，布被老夔州。",
            "樓玉方撐起，山冰莫倚休。",
            "歲寒知小友，餘暖肯珍投。"
        ],
        "title": "雪夜懷上人借衾",
        "id": "c3952cd7-d1a8-4491-ab86-b0dea6a3858e"
    },
    {
        "author": "釋居簡",
        "paragraphs": [
            "易銷知地燥，未濟識天慳。",
            "凹凸難行處，模糊轉盼間。",
            "定應憑小檻，頻看釣滄灣。",
            "嫩煮添茶興，何須倒玉山。"
        ],
        "title": "趙紫芝雪中見寄  其一",
        "id": "025448f7-e8bc-4a58-be24-13c3fb6e4e44"
    },
    {
        "author": "釋居簡",
        "paragraphs": [
            "群峯驚易老，猶自替人寒。",
            "有火雖紅擁，慵吟只白看。",
            "不妨添冷落，何暇掃零殘。",
            "小佇蘢葱日，銷鎔却怕難。"
        ],
        "title": "趙紫芝雪中見寄  其二",
        "id": "44783c3b-abe2-4c72-8ae5-b4048ffe3291"
    },
    {
        "author": "釋居簡",
        "paragraphs": [
            "填得中心合，鋪成四面齊。",
            "寶奩方剪玉，璧範直裁圭。",
            "水鏡難呵霧，冰田不點泥。",
            "霜蟾都隔斷，弗許透靈犀。"
        ],
        "title": "池雪",
        "id": "c2ba978e-027a-4760-bf99-eeb63e6613c0"
    },
    {
        "author": "釋居簡",
        "paragraphs": [
            "雲子炊香欠策勳，無心亦作一廛耕。",
            "石田也似砂田瘦，不是冥搜太瘦生。"
        ],
        "title": "耕雲",
        "id": "c9dfc267-96ff-4345-be19-ee8ff74fcad4"
    },
    {
        "author": "釋居簡",
        "paragraphs": [
            "索得藑茆不足占，趁晴翦翦插疏簷。",
            "弗圖炙背干閶闔，試策奇勳到黑甜。"
        ],
        "title": "茅屋",
        "id": "2e87c2f4-abdd-4f55-897b-81f11697213e"
    },
    {
        "author": "釋居簡",
        "paragraphs": [
            "法自春秋著一王，不曾紀瑞到蓮塘。",
            "露盤對倚金莖小，水鏡雙尋玉井凉。",
            "同樣著花仍並蒂，異篷結子不分房。",
            "會須問字求玄草，接武華風到後堂。"
        ],
        "title": "酬陳中書楊侯家賞瑞蓮  其一",
        "id": "8b183d82-46ad-4993-b857-d3001ddaf4eb"
    },
    {
        "author": "釋居簡",
        "paragraphs": [
            "傾城傾國儷侯王，千載餘芳託藕塘。",
            "紅入雙葩相艷冶，綠摇萬柄覺凄凉。",
            "側承初日聯風袂，並挹殘蟾酌露房。",
            "花下詩人長不老，岧嶤直禁玉爲堂。"
        ],
        "title": "酬陳中書楊侯家賞瑞蓮  其二",
        "id": "46f6b34c-6a0e-46bb-860a-41ca1fd4ed2c"
    },
    {
        "author": "釋居簡",
        "paragraphs": [
            "我思浣花翁，夢繞浣花水。",
            "有竹一頃餘，杜鵑暮春至。",
            "開元天寶間，九州暗風塵。",
            "新詩一洗滌，天地皆清明。",
            "槐葉一杯春，思君欲走致。",
            "悠然憂國心，天地相終始。"
        ],
        "title": "少陵畫像",
        "id": "8a7ca860-c566-4999-b4f9-85b09da8c323"
    },
    {
        "author": "釋居簡",
        "paragraphs": [
            "苦吟京華春，韓門得歸鄉。",
            "但知空啞羊，未暇識龍象。",
            "逢人問梓州，策蹇來長江。",
            "長江蛟龍怒，濤瀾相舂撞。",
            "公來一彈壓，熨帖平如鏡。",
            "新吟若爲容，萬古秋濤瑩。"
        ],
        "tags": [
            "长江"
        ],
        "title": "賈長江畫像",
        "id": "35033d97-6682-40c3-9db5-3f45aad5ae48"
    },
    {
        "author": "釋居簡",
        "paragraphs": [
            "偉哉不世才，要爲天下奇。",
            "一鶚不待薦，自受虛皇知。",
            "力精運甓處，心切聞雞時。",
            "去年鎮南徐，前年來合淝。",
            "至今軍與民，念之如母慈。",
            "肖象繫遺愛，豈特甘棠思。",
            "便合登巖廊，虛襟待疇咨。",
            "春風玉筍班，夜光增陸離。",
            "荆楚天一方，有生懷保綏。",
            "不向繁劇地，何以觀設施。",
            "明明九重意，大任端自茲。",
            "諸儒浪誇詫，自許傅與伊。",
            "重內不重外，圖安不圖危。",
            "一旦大典章，瞢然如亂絲。",
            "始悟少更歷，雖悔將安追。",
            "有商六百年，不待試者誰。",
            "版築與割烹，中有輔相資。",
            "後世伊傅流，紛紛何多爲。",
            "公乎風塵際，卓犖起一夔。",
            "軒昂氣如虹，霹靂手欲龜。",
            "永懷更一行，策勳早言歸。",
            "坐理天下事，迎刃而解之。"
        ],
        "title": "送宇文尚書宣撫荆湘",
        "id": "90ba7fe1-c055-4d78-bba6-48cf95e1bb57"
    },
    {
        "author": "釋居簡",
        "paragraphs": [
            "之子瘦策湘竹枝，冩我委羽春耕時。",
            "鞭索在手橫谿湄，看牛飲溪特子隨。",
            "開窗卷簾驚見之，有二文殊還自疑。",
            "鏡中瘦影絲髮無，參差又如飲谿牛。",
            "觜連觜，蹄踏蹄。",
            "恍然因我得見伊，不知見者端爲誰。"
        ],
        "title": "山中像",
        "id": "220464e1-4987-4752-9d07-d2bd2228fb94"
    },
    {
        "author": "釋居簡",
        "paragraphs": [
            "結局又開端，更初數到殘。",
            "小須新過割，却問舊平安。",
            "事事從頭起，悠悠倒指看。",
            "六千三萬日，逐日度何難。"
        ],
        "title": "丁丑除夕",
        "id": "ebac5a55-a372-486d-8b5b-a075a090ed73"
    },
    {
        "author": "釋居簡",
        "paragraphs": [
            "翠蓋童童勝碧油，老根絡石漱谿流。",
            "秋池兩部吾無取，留得江聲在屋頭。"
        ],
        "title": "松谿",
        "id": "e0d4b31a-7a2a-45de-9705-75ed5c5a20ff"
    },
    {
        "author": "釋居簡",
        "paragraphs": [
            "山歛吳雲暝幾層，卷簾都上內前燈。",
            "朔蓂六葉初弦月，猶作朝天淡掃痕。"
        ],
        "title": "正月初六觀燈",
        "id": "cd710f87-d55a-40af-bd52-c390e8b33e9a"
    },
    {
        "author": "釋居簡",
        "paragraphs": [
            "有地皆堪隠，云胡獨指西。",
            "劫燒翻濁焰，剎說聽新題。",
            "春薺挑蘋渚，秋荷綴稻畦。",
            "覺天無落月，耿耿印苕溪。"
        ],
        "title": "挽同衣  其一",
        "id": "779e43ba-e276-4bb7-adf0-cb5ae9e52cae"
    },
    {
        "author": "釋居簡",
        "paragraphs": [
            "印佩三周法，蓮栽十丈花。",
            "源尋南岳正，路革化城差。",
            "靜與月分座，閑如雲住家。",
            "不知百世后，誰索紫金車。"
        ],
        "title": "挽同衣  其二",
        "id": "5f3e45e4-945b-4f24-a7b5-87ab35981f6d"
    },
    {
        "author": "釋居簡",
        "paragraphs": [
            "雲與簷楹面面齊，脚頭高處覺雲低。",
            "水圍萬雉半煙雨，天徹四垂漫畛畦。",
            "冉冉無心猶可拊，堂堂有路亦堪梯。",
            "若非夢澤胸中小，空倚闌干到日西。"
        ],
        "title": "登齊雲樓",
        "id": "15d4e544-8b11-49ae-ae24-814946d5ae89"
    },
    {
        "author": "釋居簡",
        "paragraphs": [
            "截水開平地，浮天界碧空。",
            "有雲分越鏡，無柳似吳虹。",
            "菱棹闌干外，荷花鑑影中。",
            "斷橋吟不盡，行過御溝東。"
        ],
        "title": "孤山路",
        "id": "d2402e11-52fe-469b-b1d3-6ba8f9bdc6c8"
    },
    {
        "author": "釋居簡",
        "paragraphs": [
            "只麽隨流去，如何慶佛生。",
            "飄零嗟劫濁，湔洗俟河清。",
            "託諷知無益，讒諛又不情。",
            "韶陽奉塵剎，不薦一杯羹。"
        ],
        "title": "四月初八",
        "id": "0ca87c01-e8ac-4575-94c1-86503f7c0902"
    },
    {
        "author": "釋居簡",
        "paragraphs": [
            "死向生前辦，銘留去後思。",
            "穴疑龍井迥，隣傍鳥窠移。",
            "殉有登山屐，傳無跨竈兒。",
            "它年三尺劍，誰挂碧松枝。"
        ],
        "title": "續懶菴生前索挽章",
        "id": "1ac8dfbb-00bc-4fe3-8c56-627e5afe154f"
    },
    {
        "author": "釋居簡",
        "paragraphs": [
            "力敵難教死鬭心，墨輕毫淡柳陰陰。",
            "莫將抵觸迂奇思，只冩洪川扣角吟。"
        ],
        "title": "書智遷抵觸圖",
        "id": "2c64ca20-c5df-428d-8e04-b1689da79579"
    },
    {
        "author": "釋居簡",
        "paragraphs": [
            "柳色經秋草葑湖，菱荷彫盡到菰蒲。",
            "誰將處士孤山路，幻出天台九想圖。"
        ],
        "title": "孤山前舉溺死者",
        "id": "dfafe706-bfed-4b00-8d83-9f5cd888473f"
    },
    {
        "author": "釋居簡",
        "paragraphs": [
            "鄉來風騷壇，作者肩相摩。",
            "遂使宋嘉定，不數唐元和。",
            "磵泉一官冷，門館雀可羅。",
            "管中既微露，屢倒名勝戈。",
            "自笑不入時，獨對兒女哦。",
            "錦瑟豈不好，弗好如之何。",
            "豈特弗好耳，平地千丈波。",
            "泠泠玉藕船，豈曾翻釣蓑。",
            "歸與造物游，坐受醉尉訶。",
            "雲月相獻酬，泉石供婆娑。",
            "幽芳時自妍，幽鳥時自歌。",
            "遺補南磵書，樂勝東山阿。",
            "懷哉東華門，白玉鳴朝珂。",
            "忸怩避讒謟，趑趄虞轗軻。",
            "聊將須臾忍，付與兩鬢皤。",
            "聽君閑適篇，所得誰最多。",
            "持此壽閑適，金蟇空坡陁。",
            "思君令人瘦，水遠山峩峩。",
            "寄聲謝鴻鵠，爲把青銅磨。",
            "莫嫌俗眼白，且惜朱顔酡。"
        ],
        "title": "酬韓澗泉",
        "id": "ac9ca7e4-f2c6-4844-8229-aed1c562ec88"
    },
    {
        "author": "釋居簡",
        "paragraphs": [
            "竹扉無人敲，掩關長夕曛。",
            "一饑苦難療，三篾收奇勳。",
            "鼎來四胎仙，縞袂垂玄帉。",
            "其一行且却，隠若避世紛。",
            "其一擬前邁，步武閑如雲。",
            "唳者又其次，畫然戛天垠。",
            "季氏響相答，和樂方誾誾。",
            "昂然青田英，暫爾北磵濆。",
            "鸞鵠倘可侶，雞鶩端不群。",
            "乘軒初何心，在陰當有聞。",
            "日飲澗底淥，時啄岩根芸。",
            "華表懷故都，蕙帳悲移文。",
            "仙凡豈異轍，風月當平分。",
            "主人爾同調，與俗相蕕薰。",
            "浪迹傃富貴，永懷酣典墳。",
            "衡連老蒼官，從合抱節君。",
            "遣爾尋考槃，亦足張吾軍。",
            "人方斧槁梧，對此齒沒齦。",
            "駸駸恐爾及，惴惴令人慬。",
            "胸中小天地，籠中何足云。"
        ],
        "title": "吳吾何待制遣四鶴入山",
        "id": "9c2c236d-8baa-4694-a2c7-8e69a1c0c4c9"
    },
    {
        "author": "釋居簡",
        "paragraphs": [
            "後來如積薪，在前類揚粃。",
            "群飛刺天去，尋墜九地底。",
            "扶摇轉羊角，力盡固應爾。",
            "趙孟能賤之，何取趙孟貴。",
            "譬夫春方妍，處處耀桃李。",
            "冶容倚皓態，厥類叵勝紀。",
            "一時顔色鮮，永永曷足恃。",
            "要當見平生，姑待灝商至。",
            "楩楠大蔽牛，支厦棟梁器。",
            "春風不知喜，秋風不知畏。",
            "炎炎金石流，凜凜復墮指。",
            "四時有常守，坐看造物戲。",
            "用大古所難，肯顧萬牛廢。",
            "懷哉楚令尹，落落差可擬。",
            "彈冠既三仕，解冠輒三已。",
            "豈弗曰代耕，豈弗曰行志。",
            "終將奚以爲，了弗事慍喜。",
            "一笑付倘來，道在百不理。",
            "特操固超絕，小智謾嗟異。",
            "區區榮辱際，判然遂成二。",
            "炙手苟可熱，駢首爭附麗。",
            "欣戚變妻孥，况復論州里。",
            "悠哉經濟才，未始挂牙齒。",
            "不獨不過口，未必不掩鼻。",
            "惡此而逃之，政恐不免耳。",
            "弗爲天下先，聞諸老聃氏。",
            "徐行後長者，孟氏亦若是。",
            "聃也未暇學，學孟顧不韙。",
            "唐虞已千古，執中揆諸理。",
            "問之果何事，孝悌而已矣。"
        ],
        "title": "陳卿座上得貴字",
        "id": "ad0b6247-db39-4b05-97de-d71f59745d26"
    },
    {
        "author": "釋居簡",
        "paragraphs": [
            "止止天連碧，沉沉鏡不磨。",
            "淵源端有自，潢潦儘從他。",
            "清可臨流賦，渾貽濯足歌。",
            "中津誰擊楫，後進自盈科。",
            "亦有西馳者，其如北注何。",
            "還元雖一味，到了不同波。",
            "至潔清嚴瀨，孤忠歎汨羅。",
            "勺貪懲俗下，汲釀樂天和。",
            "洗耳成輕去，乘槎倘重過。",
            "咸池昇曉日，何必挽天河。"
        ],
        "title": "黄龍洞前遇倪文昌賦苕之清",
        "id": "dcd2dd00-015e-426c-b1ff-a8b9323964d8"
    },
    {
        "author": "釋居簡",
        "paragraphs": [
            "輕羅熨帖展谿湄，濺沫飛濤頃刻移。",
            "蓮子焦時紅蓼紫，采菱船小不禁吹。"
        ],
        "title": "苕溪晚歸",
        "id": "76b5d255-9cf7-4134-8a5f-d1f6b14b7ad7"
    },
    {
        "author": "釋居簡",
        "paragraphs": [
            "桂爲詩人馥，隣喧羯鼓催。",
            "秋窗無喚起，海石借飛來。",
            "眼老因山碧，襟疎並水開。",
            "何妨不解飲，對客淺持盃。"
        ],
        "title": "酬趙天樂",
        "id": "f4343a1f-6e8a-47cd-a915-7775767967e6"
    },
    {
        "author": "釋居簡",
        "paragraphs": [
            "古佛舒光照夜遥，微明欲灺倩誰挑。",
            "福田中有光明藏，試遣周郎問小喬。"
        ],
        "title": "化周大孺人長明燈",
        "id": "2e0ad4d0-a8bc-4a85-b81d-cdf0437c159d"
    },
    {
        "author": "釋居簡",
        "paragraphs": [
            "寒壓痕雲凍不消，華風醖藉不鳴條。",
            "瘦枝褪煖無多韻，亦有鮮明玉色潮。"
        ],
        "title": "吹香",
        "id": "a053e3a2-a50c-4eca-8e53-9639ad9c87dc"
    },
    {
        "author": "釋居簡",
        "paragraphs": [
            "谿痕寒不肥，岸容晚益退。",
            "其誰憐婆娑，明霞剪零碎。",
            "爛爛飽泠露，酣酣俯清瀨。",
            "宛然古銅碧，嫣然靘粧對。",
            "又若翠袖薄，瘦立煙渚外。",
            "西風僅如許，晚節尚可待。",
            "遂拜拒霜號，不受斷腸浼。",
            "亦豈無老成，試請推行輩。",
            "桂騰小山馥，菊耀東籬采。",
            "裳襯芰荷衣，服稱陸離佩。",
            "芳芷雅相鄉，宿莽安敢背。",
            "花城隔仙凡，俗說信茫昧。",
            "獨有離騷經，名氏得先載。"
        ],
        "title": "芙蓉",
        "id": "db65e7a8-99a5-474c-abcc-8411343b62d0"
    },
    {
        "author": "釋居簡",
        "paragraphs": [
            "絕頂叢林茂林葉，蟣虱象龍爭迅捷。",
            "湯沐風晞曝煖簷，藪剔原搜會秋獵。",
            "齒豁明瑶水爲扈，編密青琅陸爲罟。",
            "圍潰猶思勇負嵎，匪麈匪麕非虎兕。",
            "小生束髮能操觚，亦有武備當前驅。",
            "但知疎散非長計，不知遠岫雲如髻。"
        ],
        "title": "從聞從思沐髮",
        "id": "74276634-4c2c-41a5-a885-ac3e243e19c0"
    },
    {
        "author": "釋居簡",
        "paragraphs": [
            "官焙曾看白玉花，不知黄玉在山茶。",
            "淺欺羅柳香仍烈，輕壓荼蘼浄弗瑕。",
            "著露未晞纔半萼，倚曛欲透忽全葩。",
            "月團已屬盧仝賦，別調何妨記物華。"
        ],
        "title": "黄茶",
        "id": "27427b1b-0e40-48f9-a621-fca4c704f372"
    },
    {
        "author": "釋居簡",
        "paragraphs": [
            "襟懷浄無塵，太山巖巖秋。",
            "心聲響虛籟，何俟西山幽。",
            "悠然一段清，可就不可致。",
            "苟非可人就，未必蒙倒屣。",
            "吾家短髯翁，吳霜詫新茁。",
            "因依眉睫間，凜凜可濯熱。",
            "鈎簾事晚眺，層翠出林杪。",
            "一笑自點頭，萬象同颼飀。"
        ],
        "title": "慧日致爽軒",
        "id": "2f6bc9d5-ac24-4ff9-b34e-443ce5a6a95c"
    },
    {
        "author": "釋居簡",
        "paragraphs": [
            "鯨浪粘雲白，狼山隔岸青。",
            "鳶來方跕跕，鴻去忽冥冥。",
            "欲濟江程險，先祈海若靈。",
            "賈胡相習俗，拋擲有殘經。"
        ],
        "title": "福山渡",
        "id": "7053d499-eef8-4638-900f-39ffbb9e848c"
    },
    {
        "author": "釋居簡",
        "paragraphs": [
            "無藥醫雙樹，扳枝忽再春。",
            "不隨人換世，曾見寺歸真。",
            "雨露雖全節，風霜只半身。",
            "榮枯相倚伏，東海復揚塵。"
        ],
        "title": "樹經火而殞今復榮茂",
        "id": "1ef4fc44-7759-4831-987f-93048e6b5ef2"
    },
    {
        "author": "釋居簡",
        "paragraphs": [
            "小似剡溪船，方方斗底安。",
            "綠疏雲母透，青瑣水晶寒。",
            "蟾影從低入，蠅頭得細看。",
            "人皆苦炎熱，一點不相干。"
        ],
        "title": "雪窗",
        "id": "61abe80f-1f33-4541-866d-f6751e5dca53"
    },
    {
        "author": "釋居簡",
        "paragraphs": [
            "月冷孤山幌，潮翻滬瀆春。",
            "關譏今不古，課最食常貧。",
            "北鴈雲難駐，南枝雪又新。",
            "莫教詩滿篋，忘却寄來頻。"
        ],
        "title": "姜貧樂青龍征商",
        "id": "1fbd3510-c4c6-423f-a4c2-89b11200bc4d"
    },
    {
        "author": "釋居簡",
        "paragraphs": [
            "寸金尺地長安土，不種其他只種葵。",
            "葵倚太陽知向背，土於生物薦華滋。",
            "睡醒簷影三竿早，歌徹花陰幾綫遲。",
            "欲勸飛光一杯酒，要看側盞繞芳枝。"
        ],
        "title": "張主簿葵菴",
        "id": "8bf77792-be37-4a23-a505-a76a0be823db"
    },
    {
        "author": "釋居簡",
        "paragraphs": [
            "悠悠天壤間，務各得其所。",
            "獸蹄交鳥蹟，堯憂填肺腑。",
            "偉哉神禹功，明德邁前古。",
            "九疇既定位，萬生斯按堵。",
            "奔馳服牛馬，飛潜適鱗羽。",
            "虎豹嗜殘暴，山林託深阻。",
            "云胡不奠居，出輒嘯當路。",
            "昨來東家嫗，云汝三瞰戶。",
            "西隣競相告，豐豕婁攘取。",
            "行葦既踐履，生理靡繁橆。",
            "田野日搔動，老羸困病窶。",
            "遂使扊扅歌，不待黄昏𢾅。",
            "唐虞全盛時，四凶怒如汝。",
            "赫然雷霆奮，四罪同一舉。",
            "彼無罪汝意，汝特犯其怒。",
            "商監猶未遠，與汝凶孰愈。",
            "蝮遭愚溪宥，鰐避昌黎去。",
            "大信及豚魚，二子吾所與。",
            "彼暴化爲仁，汝仁亦其伍。",
            "猶來仁暴心，不隔毫髮許。",
            "度河速遷徙，負嵎毋跋扈。",
            "况今屬多事，誅求猛於汝。",
            "兩雄不俱立，孤蹤曷足怙。",
            "勿謂三家市，智勇未易數。",
            "智者有餘怒，勇者有餘賈。",
            "排雲呌閶闔，長歌捎林莽。",
            "四聰若旁達，百揆必鼓舞。",
            "毒機發必中，萬悔竟何補。",
            "丁寧不汝欺，盍亦聽吾語。",
            "苟如不我聽，是不聽堯禹。"
        ],
        "title": "有虎",
        "id": "35e46817-3db5-40c6-ac60-c806347f9ec8"
    },
    {
        "author": "釋居簡",
        "paragraphs": [
            "窮山忍調饑，小窗玄豹蹲。",
            "百行無一羶，爾類曷所聞。",
            "倏忽來往頻，蠢蠕爭奪繁。",
            "報王張義氣，賈勇如虎賁。",
            "鼓行有行伍，回旋呼弟昆。",
            "陁然方解嚴，滃然新分屯。",
            "長蛇偶成勢，偃月非無轅。",
            "咂膚甚蟣虱，足駃不可捫。",
            "上我古生臺，隙我新垝垣。",
            "綴我玄兔穎，飲我陶泓渾。",
            "或循伽梨圈，從朝不知昏。",
            "小彈復就地，詎忍傷其元。",
            "屢掃復屢集，再馳仍再奔。",
            "咄哉誦箒兒，輕儇真少恩。",
            "不復事掃除，直欲加燖燔。",
            "斥兒旋呼蟻，請試爲蟻論。",
            "好生乃大德，略聽吾吻吻。",
            "爾宮大槐國，附庸檀蘿根。",
            "南柯在其左，東廂曾偃藩。",
            "休云城郭卑，中有侯王尊。",
            "蜩甲貢庭實，蟲臂供盤飧。",
            "犒享日厭餘，糗粻時有存。",
            "可以燕族屬，可以蕃子孫。",
            "悠哉天地間，曉然愚智分。",
            "鵬則摶扶摇，鷃則止棘樊。",
            "蟭螟固微茫，觸蠻方并吞。",
            "巨細俱逍遥，彼此適晏溫。",
            "老我不足慕，負爾猶忍言。",
            "爾留固不惡，誦箒真爾冤。",
            "去去別處去，我砌休重扳。"
        ],
        "title": "宥蟻",
        "id": "5af9639b-04f8-45a3-a4dc-4e1dc33fdd28"
    },
    {
        "author": "釋居簡",
        "paragraphs": [
            "人言蝗有知，我謂蝗無知。",
            "使其果有知，不出昌明時。",
            "傍睨聽我言，飲笑輒見嗤。",
            "問之何因爾，却立雙顰眉。",
            "甚矣戇且愚，抑非狂則癡。",
            "諒不閲圖史，又弗聞書詩。",
            "不知朝廷尊，但習山林卑。",
            "耕稼徒勤勞，理亂慵考稽。",
            "嗟子昧理道，使我繁言辭。",
            "伊昔貞觀中，民生皆熙熙。",
            "呻吟化謳歌，文教漸戎夷。",
            "行旅弗齎糧，道路無拾遺。",
            "外則方與虎，內則傅與伊。",
            "腹心頗勝任，股肱良倚毘。",
            "四海同車書，九重垂裳衣。",
            "虞夏相較量，毫髮無參差。",
            "善乎魏鄭公，惜哉封德彜。",
            "當此全盛際，蝗起夫何爲。",
            "初傳滿郡國，遄復侵京畿。",
            "民瘼副所求，丙夜長懷思。",
            "未旦坐以待，罪己勇不疑。",
            "奮然事吞噬，厥類舉族移。",
            "上帝斯下臨，捷於聲響隨。",
            "良苗曾勿傷，凶歲稔不饑。",
            "太倉皆充盈，老瓦相淋漓。",
            "開元天寶間，燮理頗失宜。",
            "蟲橫加暴殘，田穉難支持。",
            "號令速且嚴，捕逐期毋遺。",
            "氓力日困斃，彼類尤蕃滋。",
            "不能格天心，徒欲徇己私。",
            "設或遇水旱，人力惡乎施。",
            "世變日益下，湯德常巍巍。",
            "盍廣成湯心，以爲百世師。",
            "上自天子聖，下逮兆庶微。",
            "德合倘可行，力勝勿自欺。",
            "可以弭災異，可以延貞祺。",
            "我固肅聽瑩，拳拳其敢辭。",
            "再拜嘉昌言，大明燭冥迷。",
            "仲夏月既望，我適田中歸。",
            "趯趯五六輩，出入荒芃茨。",
            "見之輒怵惕，滂然揮涕洟。",
            "小復相與言，胡爲乎來茲。",
            "倘爾因我來，伴我食蕨薇。",
            "毋使我稼傷，勿令秋庾虧。",
            "俾其豐粢盛，餘則糝藿葵。",
            "謹勿鳩爾類，謹勿增我悲。",
            "爾衆易暴寡，我瘠難再肥。",
            "一善倘可穰，衆戾幸見歸。",
            "天乎弗遐弃，雖死甘如飴。",
            "蝗方蔽天來，容與天雲垂。",
            "悠哉翔而集，果適他山飛。",
            "曩聞斯行諸，今者親見之。",
            "便當如負暄，排雲呌天扉。",
            "庶幾持一得，或可贊萬幾。",
            "宣示蒭蕘言，下付百職司。",
            "上宰天下平，連帥閫外威。",
            "郡國其頒行，風俗端可移。",
            "勿謂此道迂，試以誠至推。",
            "推此及四海，貞觀何遠而。",
            "當法太宗是，毋遂姚崇非。"
        ],
        "title": "蝗去",
        "id": "6dfb030e-3e2f-4520-a7a1-f58b27df7fd8"
    },
    {
        "author": "釋居簡",
        "paragraphs": [
            "皇極建五福，筮得一曰壽。",
            "人間最殊特，何者出其右。",
            "持以奉君子，數量未易究。",
            "樂哉仁者靜，克享本天授。",
            "况復湖海豪，不在曹劉後。",
            "良玉市有賈，韞匵敢輕售。",
            "用大古所難，跼縮萬牛脰。",
            "巨鏞當簨簴，欲振待洪扣。",
            "乘槎到叢霄，下士逮圭竇。",
            "藥物固滿簋，驥子亦盈廐。",
            "弦歌美遥夜，圖史樂清晝。",
            "養高知道腴，思苦坐吟瘦。",
            "淫蛙不停響，老鳳合伸咮。",
            "想當吟酣時，俗駕不得簉。",
            "廣居與正位，自有不須僦。",
            "一篇薦蔬筍，三舍避衮繡。",
            "桂玉破官舍，芝蘭茁瑶甃。",
            "莫訝分符速，正恐傳衣驟。",
            "歸來黄金甌，名氏得先覆。",
            "看鏡了心期，一笑丹砂就。"
        ],
        "title": "送陳紫薇分韻得壽字",
        "id": "4ad7ef3d-1212-4374-845f-752123df4403"
    },
    {
        "author": "釋居簡",
        "paragraphs": [
            "竹分宛陵去，環賜北關歸。",
            "出晝只三日，排雲趨九扉。",
            "春風隨意好，卿月上天飛。",
            "想見高寒處，朣朣並紫微。"
        ],
        "title": "陳紫薇知宛陵出關三日復召歸  其一",
        "id": "d2e886b4-fd66-4995-998e-8734a9e8971b"
    },
    {
        "author": "釋居簡",
        "paragraphs": [
            "籠鎖新鶑囀，簾容舊燕歸。",
            "禁林仍下榻，畫戟漫開扉。",
            "虛與谷相應，淡如雲自飛。",
            "升沈知雅量，喜慍不幾微。"
        ],
        "title": "陳紫薇知宛陵出關三日復召歸  其二",
        "id": "e0ee409b-fc67-4497-8d3b-4f60eb8c0436"
    },
    {
        "author": "釋居簡",
        "paragraphs": [
            "妃子驚回午枕時，別無名品略因依。",
            "效顰已笑林禽粉，諧俗偏嫌謝豹緋。",
            "碧酒暈朱猶未褪，丹肌痕露欲全晞。",
            "同盟更有紅千葉，細剪垂絲緯錦機。"
        ],
        "title": "西菴惠海棠",
        "id": "61b34349-843d-4331-b2d0-dac35b075ec2"
    },
    {
        "author": "釋居簡",
        "paragraphs": [
            "清才出故家，幕府在東嘉。",
            "吟熟蕃池草，潮回富石花。",
            "霜垂低樹實，珠滴小槽霞。",
            "更勺龍翔碧，晴窗試麥畬。"
        ],
        "title": "送葉桐軒赴永嘉上幕兼簡劉使君  其一",
        "id": "05bafb77-b712-447a-863b-169bdd07bac8"
    },
    {
        "author": "釋居簡",
        "paragraphs": [
            "鴈宕雨初收，遲將部曲留。",
            "佳山如好友，遠仕當清游。",
            "憶與白鷗侶，曾盟賢郡侯。",
            "依劉可無地，莫倚仲宣樓。"
        ],
        "title": "送葉桐軒赴永嘉上幕兼簡劉使君  其二",
        "id": "0062e923-01d6-46fa-b47d-e80d676eea84"
    },
    {
        "author": "釋居簡",
        "paragraphs": [
            "肯續高人傳，能分鼎足無。",
            "煩君添一箇，爲我壯全吳。",
            "正學非謀士，清吟豈釣徒。",
            "須知而祖意，斷不在蓴鱸。"
        ],
        "title": "青龍張賢良四高堂",
        "id": "024283c3-e3d4-41a7-bd49-934746a1d8c6"
    },
    {
        "author": "釋居簡",
        "paragraphs": [
            "羽葆欹牆綠未摇，春風易放麯塵消。",
            "天教葉葉關機軸，不與群芳一樣彫。"
        ],
        "title": "柔桑",
        "id": "ef782e61-74a8-4ddc-bd46-9eefec55cbb4"
    },
    {
        "author": "釋居簡",
        "paragraphs": [
            "新茁吳霜剪不零，臨鸞羞澀對星星。",
            "天生兩眼人嫌白，只有青銅照得青。"
        ],
        "title": "攬鏡",
        "id": "e1f300ea-39c0-4e59-8a57-e1108e49842d"
    },
    {
        "author": "釋居簡",
        "paragraphs": [
            "饑蟇緣雲吞嬋娟，徑圓千里虧一邊。",
            "何年吹缺墮九地，更復幾時飛上天。",
            "不悟素爲明所誤，削地更無開拓處。",
            "遂使騎鯨汗漫歸，擬斫婆娑鏡中樹。",
            "又疑白玉樓居大手筆，喝得倒行輪半仄。",
            "至今弗作玻璃聲，猶自錚錚作金石。",
            "不然十連酬賈難，怒髮凜凜衝其冠。",
            "歸來寒芒耿夜闌，亭亭小試龍文看。",
            "半規朣朣儘分曉，團團如漆知多少。",
            "是中觀德又觀空，缺處何曾礙圓照。"
        ],
        "title": "薛子舒半鏡",
        "id": "a70732f5-737f-4533-a098-b43e1c155b74"
    },
    {
        "author": "釋居簡",
        "paragraphs": [
            "弦改南薰曲自調，縈回小篆水沉消。",
            "葉舟自打窗前過，只有楊花度小橋。"
        ],
        "title": "立夏",
        "id": "1696ddc3-719c-41ea-a226-82c1b64951f4"
    },
    {
        "author": "釋居簡",
        "paragraphs": [
            "不解俯華簪，峩峩獨苦心。",
            "反騷嫌少作，番襪動新吟。",
            "折玉蘭風急，摧金菊雨霪。",
            "中年兒女泪，消得幾沾衿。"
        ],
        "title": "悼趙紫芝",
        "id": "000b94be-2590-4cbb-858f-0003ba87c4a8"
    },
    {
        "author": "釋居簡",
        "paragraphs": [
            "枝繁疑墜地，煙暝欲燉空。",
            "止渴差相似，和羹却不同。",
            "每嗟龍井白，易變鶴頭紅。",
            "好在文園令，冰盤對晚風。"
        ],
        "title": "楊梅",
        "id": "ab74939e-8693-46c9-87b0-ad5a71193464"
    },
    {
        "author": "釋居簡",
        "paragraphs": [
            "雖與餘香別，何曾別樣開。",
            "一花分六出，千葉是重臺。",
            "玉潔渾無玷，金黄謾奪胎。",
            "尋思天下白，只合友江梅。"
        ],
        "title": "千葉梔子花",
        "id": "4e9e5c65-9394-4944-b3fe-d961d70618af"
    },
    {
        "author": "釋居簡",
        "paragraphs": [
            "別浦潮生玉一痕，倚闌目送渡江雲。",
            "寶蓮秀色連秦望，商略風煙到十分。"
        ],
        "title": "盤隠陸別駕樓居  其一",
        "id": "8bce0a0c-f300-4bd9-bf3d-467db09a0f9c"
    },
    {
        "author": "釋居簡",
        "paragraphs": [
            "隔江便是越州山，無雨無晴儘好看。",
            "不妬卧樓高百尺，妬它終日倚闌干。"
        ],
        "title": "盤隠陸別駕樓居  其二",
        "id": "a0e1df6a-7351-4f02-9010-e9c563a26226"
    },
    {
        "author": "釋居簡",
        "paragraphs": [
            "有生分貴足，足患不自知。",
            "知貴得所止，不止盈益虧。",
            "盤磵隠淪友，圖史森孫枝。",
            "閑適壽且康，不止將奚爲。",
            "卜築脩竹間，養正是用宜。",
            "惟其得所養，自樂頤之時。",
            "初筮得上九，頤道皆備之。",
            "靜默戰紛華，燕晦觀群蜚。",
            "對月喜秋霽，問柳知春歸。",
            "鳴鶴聞夜弦，振鷺驚晝棋。",
            "池寬縱魚樂，機忘悟鷗疑。",
            "幽草時自妍，歌鳥時自闚。",
            "釣則鈎可直，藝則芳可移。",
            "酒酣卧花底，不知吾爲誰。",
            "起來飛羽觴，萬化同熙熙。",
            "藥圃雨新霽，徐步觀耘耔。",
            "眉津雙解顰，心淵平弗欹。",
            "酡顔渥且丹，老鬢秋不萎。",
            "從它自逐逐，舍蔡觀朵頤。"
        ],
        "title": "頤齋",
        "id": "88353409-db8b-4406-a2da-18fc1c89c3fb"
    },
    {
        "author": "釋居簡",
        "paragraphs": [
            "三年一楮成，九年一弓就。",
            "雖刮造化骨，總落造化後。",
            "葉生翻襪法，二者竟何有。",
            "因依霜節勁，繾綣虛心厚。",
            "細意幻扶疎，與俗洗棼垢。",
            "慨慷縱一醉，頃刻便千畝。",
            "不知盤礴時，更有全牛否。",
            "忍貧不謀富，捉衿見兩肘。",
            "千愁憐竹瘦，百屋嫌銅臭。",
            "雖無種秫田，亦有吸川口。"
        ],
        "title": "贈冩竹葉生",
        "id": "d5d638b9-b38b-4cd9-8750-e0c31da3eeee"
    },
    {
        "author": "釋居簡",
        "paragraphs": [
            "傍水依山便託栖，百年心事老茆茨。",
            "恰如彭澤歸來後，柳色遮門菊繞籬。"
        ],
        "title": "可廬",
        "id": "912fb86f-6dab-4def-aa9c-fcd2122cddcb"
    },
    {
        "author": "釋居簡",
        "paragraphs": [
            "清苕可鏡亦可漁，風煙佳處畫不如。",
            "無錢買田傍城闕，擬僦谿叟西隣居。",
            "得魚換得菰蒲米，菰煮作糜飽則已。",
            "寧能負腹不負人，以腹負人不若死。",
            "富春殘火猶堪稼，上時容易艱難下。",
            "在山遠志山可移，小草還復令人譏。",
            "菱歌慣濤瀾，樵聲出林疃。",
            "蘋風爲誰好，璧月待秋滿。",
            "延月入懷輸懇款，好風未必無人管。",
            "筆床茶竈散人家，何須去乘牛斗槎。"
        ],
        "title": "苕谿行",
        "id": "f3428c49-c30c-4527-8f1e-ce04134eb428"
    },
    {
        "author": "釋居簡",
        "paragraphs": [
            "青巉俯碧潯，潜伏翠層深。",
            "雨蝕蓮峯碧，嵐昏鷲嶺陰。",
            "朵雲生燕寢，片玉下岑崟。",
            "可拊仍堪擊，依稀一寸心。"
        ],
        "title": "九日登蓮峰得二石一石如魚而尾赤名之曰頳尾一石有眼口鼻名之曰山鬼  其一",
        "id": "8fe79c8a-4834-4833-b064-88fb16382b1c"
    },
    {
        "author": "釋居簡",
        "paragraphs": [
            "怪狀出岩扃，山精死弗靈。",
            "文如雲子白，質带土花青。",
            "雨信莓苔濕，蝸涎竅穴腥。",
            "九歌如可些，爲爾續騷經。"
        ],
        "title": "九日登蓮峰得二石一石如魚而尾赤名之曰頳尾一石有眼口鼻名之曰山鬼  其二",
        "id": "653bdfa5-ddc6-46f4-a0fd-5494580a26e9"
    },
    {
        "author": "釋居簡",
        "paragraphs": [
            "惜閑如惜金，不趲雪侵簪。",
            "步向青冥却，交容野逸尋。",
            "禪深排默照，句熟動酣吟。",
            "得趣忘弦索，無聲自賞音。"
        ],
        "title": "酬毓齋李尚書",
        "id": "0fb53a42-291d-4fdd-92fe-2ff6e117eb13"
    },
    {
        "author": "釋居簡",
        "paragraphs": [
            "雁宕秀色連脩眉，胸中豈止雁宕奇。",
            "展旗卓筆在懷袖，文事武備皆稱之。",
            "劍南江山梓最勝，彈壓江山須逸興。",
            "國子先生繡斧光，一道風煙入評品。",
            "頗聞邊警喧蜂蠆，談笑從容起凋瘵。",
            "勿謂生平少作詩，古錦可容空載歸。"
        ],
        "title": "寄鄉州憲使曹國博",
        "id": "6c7c3a3f-4a1b-4085-9dcc-f4a32653ac9a"
    },
    {
        "author": "釋居簡",
        "paragraphs": [
            "蜜花小春操，自笑雪萼遲。",
            "中有千斛香，半點不自私。",
            "逮茲良月半，著得鮮風吹。",
            "吹作群卉先，以慶此段奇。",
            "悠然一臨風，粲然一解頤。",
            "孤芳爾何事，要結斯人知。",
            "紫荷鄉來橐，綵庭親付衣。",
            "今茲玉筍班，默贊元化機。",
            "不知春幾何，但見物自怡。",
            "藹藹蒸粹和，蕩蕩生華滋。",
            "問之何因爾，有以潤色之。",
            "善頌繼善禱，試聽輿人辭。",
            "亦既多壽祉，頌禱夫奚爲。",
            "盍觀輿人心，以尉輿人思。"
        ],
        "title": "酬楊左司",
        "id": "240eeb90-df35-4704-966d-6aa83e2de10e"
    },
    {
        "author": "釋居簡",
        "paragraphs": [
            "大塊噫氣一氣同，條達萬彙參化工。",
            "不教扶摇轉羊角，五日一吹零雨濛。",
            "喚醒枯槁皆蒙茸，假借秋鬢回春容。",
            "後來見說蘭臺宮，君臣相與論雌雄。",
            "至今雌雄無辨白，幾回擬問蘭臺客。",
            "便從平地欲泠然，結口土囊呼不得。",
            "坐使六月七月背汗揮老農，燥土滴作蘭塘融。",
            "赫赫炎炎濯無處，積威蓄銳盡數施玄冬。",
            "一葉東來順流水，怒號不肯吹船尾。",
            "轉船又復投西去，蓬蓬依舊從東起。",
            "試從逆境求諸己，可容不拜飛廉賜。",
            "謹勿顛狂蹈前轍，長不鳴條伴華月。"
        ],
        "title": "逆風行",
        "id": "185c98e9-71ba-4bd2-9fdd-647cc32c8003"
    },
    {
        "author": "釋居簡",
        "paragraphs": [
            "只作深雲土一抔，象龍螻蟻弗同謀。",
            "鬰金薰陸不足道，行潦潢污端可羞。",
            "豈特龍翔開壯麗，也曾雁宕見賡酬。",
            "人言合瘞凌霄頂，我謂凌霄在下頭。"
        ],
        "title": "拜真歇了菩薩塔",
        "id": "38a03719-0d42-4f2c-88b8-1d5a2a2c88dc"
    },
    {
        "author": "釋居簡",
        "paragraphs": [
            "觀裏黄蜂晚退衙，觀前桃著小春花。",
            "更無尋訪麻姑處，零落風煙似蔡家。"
        ],
        "title": "蔡京葬處女冠居之",
        "id": "b0cb693f-8509-4975-a49d-26598faf79a7"
    },
    {
        "author": "釋居簡",
        "paragraphs": [
            "日者鵷鴻序，年來月旦評。",
            "芳騰新令問，絕似老先生。",
            "特立風塵表，全消鄙吝萌。",
            "步何妨展驥，樂豈俟專城。",
            "書卷終長策，雲窗尚短檠。",
            "不知身富貴，猶遣筆耘耕。",
            "大雅連城重，籝金一羽輕。",
            "無弦皆古意，比竹謾新聲。",
            "玉骨難教俗，金莖只得清。",
            "試論簪履舊，細細勺高情。"
        ],
        "title": "謝樓別駕",
        "id": "1e93c597-e2fa-4784-9570-5f4571de6a98"
    },
    {
        "author": "釋居簡",
        "paragraphs": [
            "碎紅零綠盡其宜，駢儷收成一段奇。",
            "曲砌鱗鱗尤縝密，方聯翼翼自參差。",
            "大成富有諸家善，小數窮如集句詩。",
            "蜀錦吳綾重表出，阿蠻針線策勳時。"
        ],
        "title": "謝人惠鬬綵袱",
        "id": "b94bf122-9895-4ca1-b647-5cc550fe5bf2"
    },
    {
        "author": "釋居簡",
        "paragraphs": [
            "適華胥氏問津來，祥兆其先必有開。",
            "偶爾入懷真是玉，及乎同夢却非梅。",
            "曰蘭倘可名千古，指李何妨又一回。",
            "未問讀書堂上客，斲輪堂下亦英才。"
        ],
        "title": "李燕公生華亭尉廳舊有相公閣可齋洪少府於廢址更爲夢燕堂用玉燕入懷事永嘉趙清曠索同賦",
        "id": "e1bc5c50-963c-4dcc-bcbd-7903790ef827"
    },
    {
        "author": "釋居簡",
        "paragraphs": [
            "舊從康俗老千峯，紫綺裁葩藐萬紅。",
            "一與宮花分次敘，至今羞殺錦熏籠。"
        ],
        "title": "瑞香兩首  其一",
        "id": "936f5e7d-5c1f-4388-ada4-18c4ffdb5baa"
    },
    {
        "author": "釋居簡",
        "paragraphs": [
            "低欠闌干護綠雲，紫苞寒褪暖敷英。",
            "服膺不下南枝拜，應使餘香誤得名。"
        ],
        "title": "瑞香兩首  其二",
        "id": "6afdbe0a-4202-4a73-ac90-a509ac600a2f"
    },
    {
        "author": "釋居簡",
        "paragraphs": [
            "側飛蟾影入簷低，鵲倦烏慵尚繞枝。",
            "燈灺小窗簾不卷，定回凍合玉樓時。"
        ],
        "title": "隙月",
        "id": "cc81b7b5-aefe-4158-a0e7-6f40391ce5cb"
    },
    {
        "author": "釋居簡",
        "paragraphs": [
            "濫觴學滄溟，弗至吾弗已。",
            "九仞規成功，弗成吾弗止。",
            "方其未至時，傍睨豈知此。",
            "及其既成後，豈暇顧傍睨。",
            "或云山既高，我則揆諸理。",
            "或云海未深，我則反諸己。",
            "所立固先定，所詣孰能尼。",
            "刻瓜大如斗，淺諾復輕唯。",
            "甚者反自畫，不則中道弛。",
            "傲然曰山海，不了可齋耻。",
            "可齋何人斯，故家振番水。",
            "束髮讀父書，介特固若是。",
            "幼蒙玉堂印，壯授盤洲記。",
            "至於自肯時，不見兩君子。",
            "黄河可爲带，太山可如礪。",
            "悠然君子心，無同亦無異。"
        ],
        "title": "內相洪容齋名諸孫華亭少府曰可齋",
        "id": "bf3fc057-02bc-483f-ad1e-6af7a1069fa6"
    },
    {
        "author": "釋居簡",
        "paragraphs": [
            "鄉來小朵煙蒼蒼，烏紗瘦策尋初凉。",
            "囊封借月留雲章，朗吟響答山琅琅。",
            "寥寥十載遥相望，尺書不得鴻鴈將。",
            "朅來屢分讀書床，殘編斷柬雜朱黄。",
            "梅花楮帳芙蓉裳，書傳騰馥掩衆芳。",
            "前日破雨破竹窗，勃窣倒屣成踉蹌。",
            "寒暄一語不暇吐，望之巋然魯靈光。",
            "郊寒豈復療島瘦，齊大叵堪容楚狂。",
            "亭亭雪茸未下榻，采采霜薺先盈筐。",
            "長歌爛爛古錦段，十詩亹亹秋圃場。",
            "離騷大雅得祖述，夜光明月相抵當。",
            "不貽它人乃見及，三嚥十襲藏緘箱。",
            "藿葵䫲頷欠瓊玖，誰羹甘露醫滄浪。",
            "車輪裹蒲碾雲漢，爲我舉手瓢天漿。"
        ],
        "title": "酬秋塘古詩之惠",
        "id": "c1d72cdd-05c2-4d2c-a783-e7f12604f1eb"
    },
    {
        "author": "釋居簡",
        "paragraphs": [
            "裂竹聲乾攪夜林，寬裁玉楮漫重衾。",
            "遥知凹凸先平滿，未暇崎嶇探淺深。",
            "凍折衣稜須煖熨，明穿簷隙怕寒侵。",
            "西湖凍合方連底，獨釣無人傍湧金。"
        ],
        "tags": [
            "西湖"
        ],
        "title": "南山阻雪  其一",
        "id": "8dd49596-86a6-4561-9cda-8fa90373f225"
    },
    {
        "author": "釋居簡",
        "paragraphs": [
            "密密疎疎忽滿林，小齋冷直欠綾衾。",
            "旋疑蟾轂行春曉，細看蠅頭到夜深。",
            "已有四郊三白瑞，更無一點軟紅侵。",
            "庭除層砌皆明潔，長笑當時側布金。"
        ],
        "title": "南山阻雪  其二",
        "id": "03d7392f-3868-4804-9531-cb056da7cd7f"
    },
    {
        "author": "釋居簡",
        "paragraphs": [
            "臨邛犢鼻裩，環堵長蕭然。",
            "千金賤賣賦，忍爲俗子妍。",
            "安知有名勝，文采明相鮮。",
            "環堵不相下，危行仍危言。",
            "自有萬間屋，未暇著一椽。",
            "屹立鵷鷺行，飛作蓬萊仙。",
            "鮮爲目前計，闊著胸中天。",
            "千騎潮陽州，旌旆行翩翩。",
            "身居風化首，鞭著循良先。",
            "鰐魚碧潭底，瘴海光風前。",
            "物既不疵癘，俗亦知變遷。",
            "問之何因爾，儀刑邦伯賢。",
            "我恐席未煖，十行來日邊。",
            "哂乃韓退之，袁州小回旋。",
            "當如黄丞相，登庸由潁川。"
        ],
        "title": "送魏郎中出守潮陽",
        "id": "10c84224-bda2-475e-9697-bdaa6a81d1ca"
    },
    {
        "author": "釋居簡",
        "paragraphs": [
            "防拓西南重，皇華賦詠優。",
            "忍將憂國泪，來作聽猿愁。",
            "瘴掃烏蠻俗，吟殘白帝秋。",
            "脩名磨不得，三峽自東流。"
        ],
        "title": "李夔州挽章  其一",
        "id": "da3cd569-0154-42b7-a790-ca75ec28c395"
    },
    {
        "author": "釋居簡",
        "paragraphs": [
            "儉素律豪奢，攻浮復填華。",
            "竹枝謠五袴，棠影懋三巴。",
            "硤雨催吟翰，江春釀醉霞。",
            "不知舒嘯地，誰此岸烏紗。"
        ],
        "title": "李夔州挽章  其二",
        "id": "d8ce422a-c255-4402-9bb2-d2a55f70e145"
    },
    {
        "author": "釋居簡",
        "paragraphs": [
            "瘦雲臞雪漱霜漪，煙火無功合茹芝。",
            "囊錦若編群玉府，樹雞吟續晚唐詩。"
        ],
        "title": "謝高秘書雪蕈",
        "id": "cfecf3fd-aa45-468a-b1e7-fea1aec637e4"
    }
]