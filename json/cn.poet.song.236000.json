[
    {
        "author": "俞德邻",
        "paragraphs": [
            "悠悠君何之，茕茕妾影只。",
            "萧萧两鬓丝，寒衣不堪织。",
            "纵使堪织衣，练能成几尺。",
            "西窗暗雨鸣，孤灯耿复灭。",
            "君心如妾心，妾心匪木石。"
        ],
        "title": "古意五首  其三",
        "id": "8a2271b3-1740-4cc8-8383-cf05b296ad5e"
    },
    {
        "author": "俞德邻",
        "paragraphs": [
            "皎皎天上月，辉光烛蓬门。",
            "蓬门亦何有，古镜堂上悬。",
            "妾心如古镜，磨尽明不昏。",
            "君心镜上尘，磨去不复存。",
            "猗嗟贱妾心，与君难具论。"
        ],
        "title": "古意五首  其四",
        "id": "950ec5a9-ba4b-4c7d-9c38-42dc59c7d4c8"
    },
    {
        "author": "俞德邻",
        "paragraphs": [
            "忆妾初嫁时，感君涂蔇茨。",
            "嫁君未三载，君行河北陲。",
            "长庚耿天际，饭粟羹伏雌。",
            "君云去不远，五月当来归。",
            "闻君往从军，裘马事轻肥。",
            "蓬蒿没深巷，风露凄妾衣。",
            "夫君岂不念，将由道路逶。",
            "道路或孔迩，妾忧宁不知。"
        ],
        "title": "古意五首  其五",
        "id": "1ff243b3-be52-4351-b4a8-055194c5c691"
    },
    {
        "author": "俞德邻",
        "paragraphs": [
            "斋居苦无悰，散屧步芳圃。",
            "花柳度暖风，莓苔滋宿雨。",
            "叠嶂隠檐牙，幽禽咔林莽。",
            "池光瓦蔽亏，日气石吞吐。",
            "迥眺觌层城，狂歌隘天宇。",
            "倏欢景已流，俄思愁复聚。",
            "楚奏钟仪悲，越吟庄舄苦。",
            "人情异穷达，土思渺今古。",
            "信美非吾乡，归心属兰杜。"
        ],
        "title": "吴郡斋遣怀",
        "id": "b76c4610-ac70-4652-9638-a7a7f726bcb2"
    },
    {
        "author": "俞德邻",
        "paragraphs": [
            "春风桃李颜，岁寒松柏心。",
            "达人步大方，静爱无弦琴。",
            "无弦岂堪听，弦外多遗音。",
            "世涂甚风水，对面商与参。",
            "孤芳忌羣处，散材辞众侵。",
            "霜降水归源，日旭星就阴。",
            "浮华剥落尽，古道谁复今。",
            "吾家鴈山下，翠巘高千岑。",
            "清秋灏气塞，万里纤埃沈。",
            "安得与君去，结架聆清吟。"
        ],
        "title": "龚圣予号翠岩晚岁更号岩翁为赋",
        "id": "de900716-3541-4dee-8602-2312691f32b7"
    },
    {
        "author": "俞德邻",
        "paragraphs": [
            "莓墙荫薜萝，中有一亩宅。",
            "花竹分四时，野鸟鸣格磔。",
            "浩歌引清觞，微风岸低帻。",
            "百骸任舒伸，一笑天地窄。",
            "剥啄谁叩门，门外有佳客。"
        ],
        "title": "闲居遣怀三首  其一",
        "id": "a1a3c790-f477-4915-9673-77e9ca6b13d9"
    },
    {
        "author": "俞德邻",
        "paragraphs": [
            "坐中有佳客，尊中有美酒。",
            "酒美客更佳，一醉亡何有。",
            "醉余送客去，新月挂疎柳。",
            "明日欲重来，已戒应门走。"
        ],
        "title": "闲居遣怀三首  其二",
        "id": "23273f5f-c72c-4ff3-ae76-9dc353867b53"
    },
    {
        "author": "俞德邻",
        "paragraphs": [
            "客至固自佳，客去亦不恶。",
            "起舞弄清影，明月劝孤酌。",
            "一杯复一杯，轻飔动修薄。",
            "扰扰百年间，谁能得此乐。",
            "酒醒日射窗，推窗见梅落。"
        ],
        "title": "闲居遣怀三首  其三",
        "id": "3dadba5b-1271-44dd-ba6c-519905be2082"
    },
    {
        "author": "俞德邻",
        "paragraphs": [
            "角声呜咽梅花老，远客夜长风草草。",
            "起倾冻酒浇愁胸，愁思转多杯恨小。",
            "人生石火斯须期，月转楼西角又吹。",
            "咍台一枕华胥梦，明日看山笏拄颐。"
        ],
        "title": "闻角",
        "id": "040076d5-227f-40a5-9f69-0c1e0d5074e8"
    },
    {
        "author": "俞德邻",
        "paragraphs": [
            "来日悲苦短，颓龄恨将侵。",
            "西山产灵药，暇日聊与寻。",
            "䔿荟蔚𡾰嵼，兔狐走高岑。",
            "洪厓去不返，羡门杳无音。",
            "竚立长太息，谁哉知我心。"
        ],
        "title": "遣兴十首呈孟兵部使君  其一",
        "id": "4a51d24f-efe1-462a-b897-a2af94d08626"
    },
    {
        "author": "俞德邻",
        "paragraphs": [
            "雉鸣朝求雌，木坏疾无枝。",
            "仁心秉君子，小弁怨何矶。",
            "在昔共世子，待烹慰骊姬。",
            "亦有鲁闵氏，朔风衣单衣。",
            "二贤岂不怨，仁义固良知。",
            "夐夐彼投兔，䔩䔩奔鹿斯。",
            "道死尚或墐，况乃天性为。"
        ],
        "title": "遣兴十首呈孟兵部使君  其二",
        "id": "9b7c7b80-9341-4d30-b1e1-caf895c59f4c"
    },
    {
        "author": "俞德邻",
        "paragraphs": [
            "豕交食弗爱，兽畜爱弗敬。",
            "烈士死一言，利禄安足竞。",
            "陛戟觐伏波，井蛙败人兴。",
            "不见古公子，亲御侯生乘。"
        ],
        "title": "遣兴十首呈孟兵部使君  其三",
        "id": "2b78d913-ad2a-4c26-b9e2-9b5a8f30374f"
    },
    {
        "author": "俞德邻",
        "paragraphs": [
            "鸡鸣食孟门，指鹿相秦室。",
            "所以有志士，林樊屏辙迹。",
            "得时贵行道，枉寻岂直尺。",
            "无为赵孟间，笑此陈蔡厄。"
        ],
        "title": "遣兴十首呈孟兵部使君  其四",
        "id": "17dc0d58-115c-4ba8-8428-c0b10619c835"
    },
    {
        "author": "俞德邻",
        "paragraphs": [
            "翛翛琼田鹤，高步何颀颀。",
            "霜毛映寒月，丹顶含晴晖。",
            "胡不乘轩车，俛啄前溪为。",
            "溪水清且沦，白石亦粼粼。",
            "虽无鱼虾味，且免鸡鹜嗔。"
        ],
        "title": "遣兴十首呈孟兵部使君  其五",
        "id": "245931d0-0272-461a-8a1d-8e309ca3f917"
    },
    {
        "author": "俞德邻",
        "paragraphs": [
            "赵子有古心，眂世澹如寄。",
            "青编对朝夕，黄花当姬侍。",
            "海上逐臭人，纷纷笑厓异。",
            "焉知四五间，政在薛公辈。"
        ],
        "title": "遣兴十首呈孟兵部使君  其六",
        "id": "938cdc34-17c4-419a-8bbf-65275e35f845"
    },
    {
        "author": "俞德邻",
        "paragraphs": [
            "俗子尘满襟，门外纷偪塞。",
            "髯龚诗中英，高卧翠岩侧。",
            "风云入古砚，鸟乌窥冻壁。",
            "似闻中馈虚，桑麻欠机织。",
            "母氏圣且善，门闾望朝夕。",
            "择妇要得人，在德不在色。"
        ],
        "title": "遣兴十首呈孟兵部使君  其七",
        "id": "9bc7e2ca-3130-41ec-88be-d912a557450e"
    },
    {
        "author": "俞德邻",
        "paragraphs": [
            "卯金我石友，胸次如阮嵇。",
            "灌园西郊外，竹径风烟迷。",
            "我宅今易主，政拟寻幽栖。",
            "卜邻傥有分，当在西枝西。"
        ],
        "title": "遣兴十首呈孟兵部使君  其八",
        "id": "f730a93b-502e-4394-bb1e-5ef757070e7f"
    },
    {
        "author": "俞德邻",
        "paragraphs": [
            "我昔爱君直，蚤慧机云比。",
            "一别复几时，使我费怀企。",
            "梦中往相寻，宛在水中沚。",
            "水中多凫鹥，水边鸣鸠飞。",
            "天雨逐妇去，天晴呼妇归。",
            "凫鹥政自乐，鸠妇吁可悲。"
        ],
        "title": "遣兴十首呈孟兵部使君  其九",
        "id": "7ce8c1a3-44ad-4a64-97e6-054bff82c8a3"
    },
    {
        "author": "俞德邻",
        "paragraphs": [
            "逄蒙学羿射，杀羿射始神。",
            "羿兮信有罪，蒙哉真忍人。",
            "世涂昏若漆，对面越与秦。",
            "眼中今历历，欲语愁余嗔。"
        ],
        "title": "遣兴十首呈孟兵部使君  其一○",
        "id": "7a943aa1-e010-42da-a1e9-40306ef1dc30"
    },
    {
        "author": "俞德邻",
        "paragraphs": [
            "衙衙双石撑青空，涧鸣瀑吼惊鱼龙。",
            "维舟支筇步山径，山黑鬼啸猿啼风。",
            "云巢雪屋数羽士，玉函宝笈翻晨钟。",
            "天寒木落山露骨，日月隠隠行空蒙。",
            "九衢黄埃没马腹，一家歌笑百家哭。",
            "虽然是山猛虎多，犹胜人间赋蛇毒。"
        ],
        "title": "石门洞",
        "id": "9ed2def2-99d2-48f6-8dfb-4478b5a06ed1"
    },
    {
        "author": "俞德邻",
        "paragraphs": [
            "灵乌太多知，庭树久栖寄。",
            "主人闵乌灵，遗食寓仁意。",
            "乌亦感主恩，哑哑动鸣喙。",
            "心知主厌闻，冀主早自计。",
            "大忠易为僇，至灵乃凶类。",
            "折翅会有期，卷舌良自愧。",
            "终当为主鸣，谁与喂羹胾。"
        ],
        "title": "灵乌",
        "id": "d02a36c9-fefa-4582-906b-9d53d3daa15a"
    },
    {
        "author": "俞德邻",
        "paragraphs": [
            "妖氛塞干坤，乘罅毒黔首。",
            "膏肓不可针，灵文泄枢斗。",
            "雷师烂柯仙，造化默授受。",
            "捕蛟笞鬼神，宛似弥明叟。",
            "雷霆指顾间，云雨翻覆手。",
            "携诗走江湖，万里屈伸肘。",
            "平生刘伯龙，贻笑今已久。",
            "谁能烦律令，三揖费蕉柳。",
            "嗟嗟世涂艰，魑魅白昼吼。",
            "蓝色杂曼肤，睒眒眩妍丑。",
            "我欲扫除之，荒郊乏荆帚。",
            "何当袭师术，轰霆震枯朽。",
            "坐使四海清，物物跻仁寿。"
        ],
        "title": "赠成雷师",
        "id": "a9651ade-e68b-45e4-b203-55dc996b3f74"
    },
    {
        "author": "俞德邻",
        "paragraphs": [
            "商岩赉良弼，周岳生甫申。",
            "一贤关世运，六合归吾仁。",
            "英英丹霞翁，异代独儗伦。",
            "骑驎下帝所，仗钺清塞尘。",
            "塞尘行且清，器农不器兵。",
            "廊庙端绂冕，永永扶休明。"
        ],
        "title": "寿沿江黄制置七首  其一",
        "id": "ea0c102e-073f-4342-be64-01aec9f1caea"
    },
    {
        "author": "俞德邻",
        "paragraphs": [
            "曾城护六朝，长江渺万里。",
            "紫盖照东南，屏蔽独此恃。",
            "连营步骑屯，列遂刍粮峙。",
            "填拊兹匪轻，倚毗良有以。",
            "愿言策殊勋，千岁光竹史。"
        ],
        "tags": [
            "长江"
        ],
        "title": "寿沿江黄制置七首  其二",
        "id": "cfa97140-4246-4620-9c04-26f7da9a763d"
    },
    {
        "author": "俞德邻",
        "paragraphs": [
            "军中用范老，幕下罗欧阳。",
            "玉人不受絷，白驹犹在场。",
            "乃知古君子，致泰由包荒。",
            "山深草木萃，海阔珍怪藏。",
            "周公昔吐哺，鸣凤纷高冈。"
        ],
        "title": "寿沿江黄制置七首  其三",
        "id": "faf16d61-c2d5-4162-8116-1bc0c1a62064"
    },
    {
        "author": "俞德邻",
        "paragraphs": [
            "越流饮醇酎，街亭正军律。",
            "劝惩妙微机，今古轨辙一。",
            "韩昭戒梦言，荀攸贵深密。",
            "此事难语人，端居幸时绎。"
        ],
        "title": "寿沿江黄制置七首  其四",
        "id": "28073380-d693-49c9-b9dd-aa253ed6d949"
    },
    {
        "author": "俞德邻",
        "paragraphs": [
            "父母斯民寄，斯心斯民心。",
            "仁哉彼君子，天地融一襟。",
            "得情贵勿喜，顾畏如弗任。",
            "神明次公政，所至留棠阴。",
            "宁使民觌德，兹言良足钦。"
        ],
        "title": "寿沿江黄制置七首  其五",
        "id": "ba560b2a-ceed-4ed6-b6f1-8b126415b9e8"
    },
    {
        "author": "俞德邻",
        "paragraphs": [
            "五龙阅古今，颜貌俨童孺。",
            "亦有赤松子，驾鸿凌紫雾。",
            "静心遗纷华，定力养冲素。",
            "因知龟鹤年，非以服食护。",
            "公身天地身，出处系王度。",
            "愿言保千龄，持用答三顾。"
        ],
        "title": "寿沿江黄制置七首  其六",
        "id": "a05e28d0-dbcb-4c5f-98c3-92a3694b47aa"
    },
    {
        "author": "俞德邻",
        "paragraphs": [
            "走也晚闻道，曳裾登师门。",
            "师门岌数仞，冠佩何誾誾。",
            "拂拭长光贾，吹嘘怜苦辛。",
            "永言一饭报，睠然清渭滨。",
            "燕飞认巢稳，马瘦思草春。",
            "何当入钧播，坱圠知无垠。"
        ],
        "title": "寿沿江黄制置七首  其七",
        "id": "14f108bf-53b9-4a4b-972b-9827713999fa"
    },
    {
        "author": "俞德邻",
        "paragraphs": [
            "环洲玲珑径深窈，巉岩翠壁摩苍颢。",
            "幽人结屋倚阴厓，云木烟萝互萦绕。",
            "维舟散屧欲往从，山深树密无行踪。",
            "徘徊溪桥自叹息，安得上下如云龙。",
            "古云大隠隠朝市，市朝亦有居巢子。",
            "胡然见面不见心，咫尺娟娟隔春水。"
        ],
        "title": "题刘同知所藏春山访隠图",
        "id": "fe033be2-819c-404c-a612-bbd209a33e7d"
    },
    {
        "author": "俞德邻",
        "paragraphs": [
            "雷填填，雨冥冥，千岩万壑白昼暝。",
            "真人宴坐神不惊，一瞬百怪无留形。",
            "风休电止天宇浄，顶笠挑包谈性命。",
            "龙铅虎汞世莫知，更说荣枯动人听。",
            "壶子久不作，季咸亦已矣。",
            "杜德衡气无二机，弟靡波流宁底止。",
            "矧伊浮世上，旋转如飞蓬。",
            "死生梦蝶成蝶梦，祸福得马失马翁。",
            "羊裘垂钓或谏议，不龟手药忽取封。",
            "相形相不尽，相心心莫穷。",
            "雷岩雷岩，不如归卧岩之下，吾亦柴桑税吾驾。",
            "明月投人戒暗投，美玉椟藏须待贾。"
        ],
        "title": "赠雷岩赵相士",
        "id": "ca0f7563-c358-4a01-b033-e7f012e806a5"
    },
    {
        "author": "俞德邻",
        "paragraphs": [
            "圣月无盈亏，劫烬有新故。",
            "嗟嗟补跖翁，乃复不早悟。",
            "为王虽云乐，万几实心蠹。",
            "世尊愍众生，引手弘六度。",
            "以我智慧灯，照彼八正路。",
            "令于淤泥中，识此清浄土。",
            "我本有发僧，静参无二句。",
            "拊图对青山，了然见心素。",
            "从兹谢笔墨，白云共朝暮。",
            "剥啄谁扣门，法喜慎勿语。"
        ],
        "title": "题补跖翁图",
        "id": "54733354-c3ad-40a5-8623-370138b616e1"
    },
    {
        "author": "俞德邻",
        "paragraphs": [
            "老犍耕余饱枯䕸，呼牸引犊缘欹厓。",
            "犊儿母怀不父怀，母子僔沓形离𠇗。",
            "牧童生来识牛意，倦抛台笠曲肱睡。",
            "尔牛不寝亦不讹，我亦无梦游南柯。",
            "归来短衣不掩骭，却笑漫漫歌夜半。"
        ],
        "title": "为马受益题韩滉画子母牛图",
        "id": "11d25b43-ea08-44da-b96e-76742d2c04d3"
    },
    {
        "author": "俞德邻",
        "paragraphs": [
            "威弧惨无光，城乌啄大屋。",
            "淮云苍莽间，十载几荼毒。",
            "忧心甫殷殷，又复正阳筑。",
            "正阳亦何许，地接英与六。",
            "传闻夜点兵，文书下机速。",
            "挥汗起负戈，部伍竞驰逐。",
            "平明驱出城，令严秋气肃。",
            "岂不实苦辛，主忧固臣辱。",
            "前年戍襄樊，去年戍郢复。",
            "白骨秋野横，青磷阴房煜。",
            "生还偶然尔，忍怨征行促。",
            "所悲世路艰，无罪罹杀戮。",
            "潢池弄盗兵，绿林仇饷肉。",
            "茫茫畿甸间，风尘涴人目。",
            "圣明抚遐荒，先事清辇毂。",
            "干戈动邦内，岂计颛臾蹙。",
            "扶颠要得人，拨乱如转烛。",
            "秋山翡翠青，秋水蒲桃绿。",
            "去去取封侯，勿羡牧羊仆。"
        ],
        "title": "甲戌游旴江六月二十二日发武林",
        "id": "19d369d8-7172-45de-a7c4-9000cf888ced"
    },
    {
        "author": "俞德邻",
        "paragraphs": [
            "昔年北兵浒黄渡，官军一万丫岩驻。",
            "岩前十里无人烟，焉知今日重生聚。",
            "老翁殷勤指长孙，生时开庆方改元。",
            "今年裹头明年娶，感荷太平天子恩。",
            "传闻鼎湖龙又逝，空余弓剑留人世。",
            "天上唯多三数公，社稷苍生谁早计。",
            "老翁忧时色枯槁，羸卧岩前分犊草。",
            "京师来往千万人，欲问明时知者少。",
            "嗣皇继圣生神灵，西陲何事犹征兵。",
            "襄樊未复郢又急，正阳新筑淮未平。",
            "吾侪红额今有几，青袍白马纷纷是。",
            "岩前鬼磷阴雨青，老翁说着心胆惊。",
            "愿君努力扶休明，翁也菁羹橡饭安余生。"
        ],
        "title": "甲戌秋过丫头岩有感",
        "id": "bf01aee5-b589-47f1-a5b4-2b55d017cf12"
    },
    {
        "author": "俞德邻",
        "paragraphs": [
            "昔闻月岩岩上月，无今无古无圆缺。",
            "天无二日月有二，此岂鬼剔神剜出。",
            "我从前月客帝京，月明忽苦虾蟇精。",
            "尔时见天会事发，誓取妖蟇膏寸铁。",
            "不知岩月当此时，上睹月食悲不悲。",
            "我行过此三叹息，此月不食彼月食。",
            "再拜山灵问川后，妖蟇到底受磔否。"
        ],
        "title": "甲戌六月十四日月食过半七月十四日抵广信月岩有感而作",
        "id": "472506d0-50ce-47f2-90de-374b5aa46a4d"
    },
    {
        "author": "俞德邻",
        "paragraphs": [
            "夕阳隔溪明薜萝，数峯溪畔青嵯峨。",
            "层霄彷佛相荡摩，溪流汹涌通银河。",
            "金支翠旗飐山阿，风传雾乐锵銮鉌。",
            "云封岩窦生灵禾，仙灵蜕久留仙艖。",
            "弈枰丹灶斲月柯，漥尊土缶石臼磨。",
            "苔剜藓刻千岁过，护以鬼物烦撝诃。",
            "溪南溪北夔罔多，鯶鲂鳣鲔蛟鼋鼍。",
            "雷声吭磕涷雨𩃱，仙筇九节扶下坡。",
            "红妆半醉谁娇娥，容颜二八细马驮。",
            "下马避雨吴歈歌，兰麝馥郁飘绮罗。",
            "灵箫学道蠲烦痾，湘浦解佩声瑳瑳。",
            "双成饮罢鸣云龢，蓝桥一醉朱颜酡。",
            "扶桑旸谷同碧涡，玄书宝文传岂讹。",
            "浮生百岁如飞梭，当欢不欢奈老何。"
        ],
        "title": "仙人岩即事",
        "id": "cf2bb9f5-8174-47d9-a674-46026b29739a"
    },
    {
        "author": "俞德邻",
        "paragraphs": [
            "下车式怒蛙，为爱蛙有气。",
            "秋风化为鹑，乃复有斗志。",
            "丛丛槲叶边，身睨而视。",
            "虽非纪渻鸡，宛类浮图鸷。",
            "因知气苟存，百变终不惴。",
            "斯人倘若斯，似可敌王忾。",
            "云胡万夫特，甘受巾帼遗。",
            "鹑兮尔固微，或者宁不愧。"
        ],
        "title": "为孟希圣题孛落鹌鹑画扇",
        "id": "af0376bd-0412-4065-9759-526d70fc1db6"
    },
    {
        "author": "俞德邻",
        "paragraphs": [
            "扁舟渺何之，汹汹吴江水。",
            "走马见新堤，垂虹失旧址。",
            "战艘列旌旗，随风纷旖旎。",
            "须臾暝色至，悲笳数声起。",
            "椎髻黄须儿，臂枪挟弧矢。",
            "篙夫趣登舟，掩篷不敢视。",
            "但闻深夜中，刁斗鸣不已。",
            "及明问前途，山长川弥弥。",
            "我生苦漂零，十载行万里。",
            "焉知及兹晨，忧伤泪如洗。"
        ],
        "title": "吴江夜泊",
        "id": "4d4e214c-0e7f-46b8-924f-290efd602a30"
    },
    {
        "author": "俞德邻",
        "paragraphs": [
            "行色苦迢递，人烟渺凄凉。",
            "泊舟值严濑，濯缨感沧浪。",
            "赤符谶龙斗，白水瞻凤翔。",
            "淳风协玄德，客星隠寒芒。",
            "桑溟忽变易，草木犹芬芳。",
            "嗟予遘迍蹇，垂老悲兴亡。",
            "溪湍兀小艇，岚气昏战场。",
            "安得钓台钓，尚友狂奴狂。"
        ],
        "title": "过钓台",
        "id": "0904e348-8a73-4cdd-bff1-f56f8a9a5eba"
    },
    {
        "author": "俞德邻",
        "paragraphs": [
            "戎戎溪市暗，翳翳山云昏。",
            "惊雷趣冻雨，顷刻如翻盆。",
            "潦涨蛟蜃作，厓裂魑魅奔。",
            "游子亦惝怳，舍棹投孤村。",
            "及明浮霁色，步入兰江门。",
            "烈风煽劫火，百室一二存。",
            "忽逢病羸叟，呻吟行路难。",
            "问之苦何疾，满体催租瘢。",
            "千村尽荆杞，何以输王官。",
            "嗟我择术闇，半生误儒冠。",
            "济世虽有志，老去徒悲酸。",
            "对此重恻怛，凛凛毛生寒。"
        ],
        "title": "兰溪叟",
        "id": "99ba1b6c-7e77-4fc2-b3d2-bd55b4cf4795"
    },
    {
        "author": "俞德邻",
        "paragraphs": [
            "沮洳栈道湿，惨澹旌竿暮。",
            "经行兹山中，髣髴龙门句。",
            "借问山何名，亦以龙门故。",
            "祝融鞭火虬，正昼纷驰骛。",
            "干坤一洪炉，何适非窘步。",
            "况兹履嵌岑，豺狼隘前路。",
            "及暮云气阴，霈然洒甘霔。",
            "乃知天地仁，不待苍生诉。"
        ],
        "title": "龙门岭",
        "id": "ad24bdfa-fff6-4058-a5cf-fd795a58fe44"
    },
    {
        "author": "俞德邻",
        "paragraphs": [
            "峭壁出蒙茏，澄溪深漭潒。",
            "碧瓦映朱扉，雕甍灿金榜。",
            "巫觋纷後先，苾芬盛肸蠁。",
            "云此丽阳祠，桂籍夙所掌。",
            "当时逢掖士，祈禬何穰穰。",
            "歘然梦寐通，其应捷影响。",
            "我学非时须，青紫绝妄想。",
            "及兹值艰虞，干坤倦摇荡。",
            "山行愁虎狼，川游畏夔罔。",
            "故乡隔三秋，烟尘极坱莽。",
            "神兮罔时怨，诃护迄来往。",
            "中夜若有闻，缥渺隘云仗。",
            "及明泛逆溪，祥飙送双桨。"
        ],
        "title": "丽阳祠",
        "id": "0979c09d-5ca1-442c-ae39-56a25b24b1f0"
    },
    {
        "author": "俞德邻",
        "paragraphs": [
            "妾家淛水东，一门十朱轮。",
            "男多止一女，钟爱归妾身。",
            "七岁诵经史，十岁学补纫。",
            "十五事机杼，二十供藻苹。",
            "不忍嫁张掖，爱我归宁频。",
            "去年边事起，处处惊为磷。",
            "尽室遯空谷，雷雨弥半旬。",
            "狐兔伴我食，虎狼为我邻。",
            "羣盗政猖獗，白昼昏埃尘。",
            "惊忧转成疾，抱痛不敢呻。",
            "传闻官军至，草木生欢欣。",
            "岂料反纵暴，舞戈猎生人。",
            "仓皇不得避，驱斥行海滨。",
            "避寇寇幸免，依人人不仁。",
            "哀哉有如此，妾生何不辰。"
        ],
        "title": "前哀哉行",
        "id": "6fc5a86e-2266-46e7-994f-5ecec9d5f084"
    },
    {
        "author": "俞德邻",
        "paragraphs": [
            "前年强寇至，仓忙避空谷。",
            "我里数百家，及归半鱼肉。",
            "去年南军来，讵意行杀戮。",
            "纵暴与寇等，十家九家哭。",
            "今年迎北军，膜拜卷两足。",
            "死者归涂泥，存者依草木。",
            "惊魂苦未定，乃复遭驱逐。",
            "凄凄廛市间，寒月照逃屋。",
            "干坤等覆持，圣明均喣育。",
            "而我天降凶，伊谁怨荼毒。",
            "哀哉勿重陈，回首诉力牧。"
        ],
        "title": "後哀哉行",
        "id": "6c7f6e0a-effa-47d2-b6cc-06da09ce5830"
    },
    {
        "author": "俞德邻",
        "paragraphs": [
            "客舍坐不寐，隠隠闻秋碪。",
            "清露月中下，凉飔开我襟。",
            "明河斜欲落，斗柄横嵚崟。",
            "寒螀亦何事，彻夜长悲吟。",
            "起坐万感集，松泉响天琴。",
            "海阔阔有涯，山高高有岑。",
            "客怀浩无极，及此秋夜深。"
        ],
        "title": "秋夜杂兴三首  其一",
        "id": "a5f4f5f8-4430-4dc4-8a4b-0420cc4799d0"
    },
    {
        "author": "俞德邻",
        "paragraphs": [
            "凉风起秋夜，露冷梧叶飞。",
            "棘林照熠耀，促织无停机。",
            "窗前有孤鵩，鸣啸声譩譩。",
            "援琴鼓清商，哀怨凝金徽。",
            "伯牙久不作，至音知者稀。",
            "徒令世俗耳，增此儿女悲。",
            "弃置复弃置，明月斜侵帷。"
        ],
        "title": "秋夜杂兴三首  其二",
        "id": "17e9edf1-80c1-4b6a-aad8-b4e3064c6978"
    },
    {
        "author": "俞德邻",
        "paragraphs": [
            "明月何皎皎，流光入城闉。",
            "永怀辽鹤去，及归无故人。",
            "故人亦何许，往事不忍陈。",
            "龙逝鼎河寂，麟伤周道湮。",
            "桑溟变俄顷，干戈徧穹垠。",
            "眼中万年少，谈笑乘朱轮。",
            "王侯与卿士，零落随埃尘。",
            "兴亡固有数，贵贱亦有因。",
            "狐裘冬则御，桃笙夏乃珍。",
            "万事每如此，毋为徒苦辛。"
        ],
        "title": "秋夜杂兴三首  其三",
        "id": "5fa44c7f-e5da-4e49-9f7a-267a722ffee7"
    },
    {
        "author": "俞德邻",
        "paragraphs": [
            "毘陵天庆宫中壁，夭趫双龙势千尺。",
            "鬐圆尾壮角浪平，目深鼻豁鳞纤密。",
            "一龙点睛已飞去，电掣金蛇雷破柱。",
            "一龙旧壁尚蜿蜒，朝昏恍惚腾云雾。",
            "黑风动地劫火燔，鬼神糜烂龙崩奔。",
            "苍生百万化鱼肉，𥁃池觱沸骸陵屯。",
            "灵物去留应有数，戛铜吹竹谁韶頀。",
            "会归罨画吸清溪，一雨八荒均布濩。"
        ],
        "title": "常州天庆观画龙二世传仙笔一点睛乘雷电飞去一经兵火亦不复存",
        "id": "f994e3d0-52aa-417f-99c2-7ae073626011"
    },
    {
        "author": "俞德邻",
        "paragraphs": [
            "烈帝祠中独孤桧，鬰鬰亭亭一车盖。",
            "根盘九地蛰蛟螭，干耸层霄浮霮䨴。",
            "朔风赑屃尘昼昏，炎炎讹火连空燔。",
            "一蛇腾骧赤帝子，将军舌腭空惊反。",
            "天愁地泣鬼神怒，元绪老桑哀莫诉。",
            "斤斧侵寻岁月枯，寂寞半心承雨露。"
        ],
        "title": "独孤桧",
        "id": "265f81bc-00a2-402d-b673-0414ca365258"
    },
    {
        "author": "俞德邻",
        "paragraphs": [
            "垂杨带雨烟沈沈，绮窗翠幕清昼阴。",
            "琵琶拨尽谁知音，一声望帝春事深。"
        ],
        "title": "春怨",
        "id": "9a37ba18-91e8-464c-b314-32c0f52380c2"
    },
    {
        "author": "俞德邻",
        "paragraphs": [
            "鹁鸪鹁鸪，尔拙无伍。",
            "朝飞何从来，暮宿何处所。",
            "饮啄不自营，日日呱呱叫春雨。",
            "沙场鬼哭天沈阴，泽国夔魈夜相语。",
            "一声两声云冥冥，三声四声水建瓴。",
            "十声百声大雨车轴下，千声万声江翻海涨鳌宫倾。",
            "羲和推车不敢出，鲛人畏湿绡机停。",
            "淤泥三尺百贾卧，十家一二炊烟青。",
            "鹁鸪鹁鸪唤雨又不已，教尔闭觜不闭觜。",
            "再拜拜天公，笺词小心风。",
            "雨师屏翳，云师丰隆。",
            "鹁鸪尔何物，盗天之柄裒顽凶。",
            "天晴呼妇雨逐妇，寄巢生子随西东。",
            "愿天敕后羿，挟矢操强弓。",
            "射逐九州外，勿使孳尾添雌雄。",
            "天关九重暗氛雾，鹁鸪飞来复飞去。",
            "黔黎𫙺𫙺生鱼头，鹁鸪犹自鸣不休。",
            "重为告曰，鹁鸪鹁鸪，尔形甚眇，尔声孔悲。",
            "尔鸣不止，尔心何为。",
            "伊昔黄帝作，凤凰巢阿阁。",
            "此时无尔鸣，五风十雨天下乐。",
            "又闻有虞氏，韶成凤凰至。",
            "此时无尔鸣，风雨弗迷天下治。",
            "尔今虽强颜，不如阖口归深山。",
            "山深树密百鸟闲，落花流水声潺潺。",
            "秋分春分任尔化，何用对雨鸣间关。",
            "尔今不肯去，吾亦能尔恕。",
            "长安挟弹多少年，劝尔藏头莫相遇。"
        ],
        "title": "鹁鸪词",
        "id": "eb82309c-7089-473b-b641-a5385b0da22b"
    },
    {
        "author": "俞德邻",
        "paragraphs": [
            "燕台筑黄金，致士合隗始。",
            "子留既朞月，及归乃白士。",
            "岂伊赋万言，不直一杯水。",
            "提携古锦囊，尚诧骊珠比。",
            "得非坐诗穷，顦顇至于此。",
            "丈夫贵出世，卿相偶然尔。",
            "昼绣岂必荣，韦布何足耻。",
            "伪游淮阴缚，绐载晁错死。",
            "所以贤达人，咄咄从黄绮。",
            "丹山有源泉，清可以洗耳。",
            "丹山有奇石，坚可以砺齿。",
            "去去勿咨嗟，时止固应止。"
        ],
        "title": "送丹山林秀才",
        "id": "c2371ad1-744e-41a8-8d10-0a2a20bf7fdc"
    },
    {
        "author": "俞德邻",
        "paragraphs": [
            "凉飙涤残暑，霁宇蔼清气。",
            "悠然采黄华，谁望白衣至。",
            "江州老使君，怀人寤不寐。",
            "清尊远送将，惊呼候门稚。",
            "一醉得我生，五斗宁复计。",
            "衰荣本无期，出处各有意。",
            "醒者彼自醒，醉者彼自醉。",
            "醒醉更相嗤，死生同一寄。",
            "嗟嗟戏马台，千古夸胜地。",
            "谁知柴桑翁，醉中有真味。"
        ],
        "title": "次韵陈静佳治中九日见寄",
        "id": "3a803241-3ab0-4a03-bf13-063a2a02746f"
    },
    {
        "author": "俞德邻",
        "paragraphs": [
            "江风渺云鸿，江雨湿烟树。",
            "扁舟出波涛，悠然于此住。",
            "掩篷卧看书，不受蛟龙怖。",
            "焉知临流人，扰扰需翁渡。"
        ],
        "title": "题寒江听雨图",
        "id": "829447ce-8986-4f95-a187-8c294c6b0451"
    },
    {
        "author": "俞德邻",
        "paragraphs": [
            "黑螭驾趣玄冥来，朔风卷地飞尘埃。",
            "江南澶漫数十郡，太半化作昆明灰。",
            "穷阴用壮势猎猎，田父吓吓何时哉。",
            "龙公行雪亦诧事，缥缈落屑随飙回。",
            "八荒炫晃尽一色，羽卫隔远空黄台。",
            "闭门穷巷独僵卧，饿死已分如墨胎。",
            "哗哗传诵汝颍句，冻口久合逌然开。",
            "当年白战禁体物，练絮玉月银梨梅。",
            "醉翁仙去不可作，欲追胜赏谁传杯。",
            "荒丘坳垤陷猊虎，老树𠗉𠗨封莓苔。",
            "风尘澒洞诗事废，巨笔把槊无雄材。",
            "嗟余客路二千里，梦寐无复斑衣莱。",
            "何当宾日照旸谷，苏息困约无绳菑。",
            "会趋宾馆贺元献，不敢合闹骚樽罍。"
        ],
        "title": "聂道录和王寅甫外郎雪诗因次韵仍依白战体",
        "id": "6dd0fc85-3a0b-4fcb-a09e-2b52f77e546a"
    },
    {
        "author": "俞德邻",
        "paragraphs": [
            "朝望夫，暮望夫。",
            "望夫夫不至，江树烟模糊。",
            "一朝化为石，谁知望夫苦。",
            "独有坚贞心，千古复万古。"
        ],
        "title": "望夫石",
        "id": "bff21185-aae1-40e5-b895-23e675b7c6db"
    },
    {
        "author": "俞德邻",
        "paragraphs": [
            "守钱虏，抱官囚。",
            "铜山富埒国，金印班彻侯。",
            "宛其死矣人入室，不义而富嘻云浮。"
        ],
        "title": "三五七言诗",
        "id": "6685410d-74e5-4a6f-9712-3d962df6853b"
    },
    {
        "author": "俞德邻",
        "paragraphs": [
            "林泉近城市，而无城市人。",
            "携壶散游屧，心境同一春。",
            "何必事幽讨，辞家入西秦。",
            "西秦苦迢递，劳我金闺身。",
            "不如远公社，醉倒人不嗔。",
            "百年电明灭，万事蠖屈伸。",
            "所以古达士，死葬陶者邻。",
            "或者为瓮盎，尚得日饮醇。",
            "岂比夷与齐，忍饥以求仁。",
            "吾生幸未化，有酒勿厌频。",
            "一杯复一杯，浩歌落梁尘。",
            "但问客醉醒，不问疎与亲。",
            "君看北邙墓，松柏多为薪。"
        ],
        "title": "次韵陈彦实游罗汉寺",
        "id": "d3e30a62-f6c5-4ff1-970c-f3cdb0f1fb96"
    },
    {
        "author": "俞德邻",
        "paragraphs": [
            "煌煌光明宫，中有西方人。",
            "当年修何道，辛苦踰十春。",
            "道成就空灭，姬周遽嬴秦。",
            "空令亿万劫，稽首金色身。",
            "我无忍辱行，独立招众嗔。",
            "常愿习浄业，趺坐脚不伸。",
            "向来宿木下，亦颇钟梵邻。",
            "傲睨远公社，沈冥栗里醇。",
            "终然守陋巷，尚友颜生仁。",
            "岂伊石头路，行行欠频频。",
            "百年三万日，奄忽如飙尘。",
            "痴人昧非想，念念生疎亲。",
            "何当见佛影，国清甘爨薪。"
        ],
        "title": "陈登父和再用韵奉答共说江南杜禅",
        "id": "cc951117-decf-4597-b0ad-ae69c13fe60a"
    },
    {
        "author": "俞德邻",
        "paragraphs": [
            "雾气黯层峯，雨声諠万瓦。",
            "蘧然梦华胥，兹寐殆非假。",
            "寐久失晨兴，喔喔邻鸡鸣。",
            "鸡鸣鸡自鸣，我本忘吾形。",
            "忘形岂徇物，况乃真坦率。",
            "人生寿百年，能得几日月。",
            "日月去堂堂，河流逝活活。",
            "觉悟不早计，龟筒恐难脱。"
        ],
        "title": "次韵陈登父风雨枕上书怀",
        "id": "59ed72ef-97d6-42bf-8f28-1e6cc5badf3e"
    },
    {
        "author": "俞德邻",
        "paragraphs": [
            "扁舟夹港下，漕渠溢春水。",
            "水边两翁仲，阅人亦多矣。",
            "其中鬰佳城，寂寞向千祀。",
            "冈峦失故态，草木罹新毁。",
            "缅想窀穸初，鸣笳泛清汜。",
            "送车数千两，夹道陈簠簋。",
            "岁月迅不留，嗟嗟遽如此。",
            "因知人间世，变化倏忽耳。",
            "金箱贮茂陵，籧篨盘石子。",
            "贵贱虽不侔，腐坏畧相似。",
            "踟蹰复踟蹰，蒙庄信达士。"
        ],
        "title": "舟行",
        "id": "987c8a31-09c9-4aa5-91fd-9c4a3b981569"
    },
    {
        "author": "俞德邻",
        "paragraphs": [
            "吾闻神骏之肋十有五，雄姿矫矫腾龙虎。",
            "四蹄踣铁尾捎风，藐视昆仑薄玄圃。",
            "何时历块误一蹶，弃置荒林翳榛莽。",
            "思昔先朝十二闲，駓骃骐骆充其间。",
            "此马当时最倜傥，流沙万里来函关。",
            "祇今沦落归人世，何人保养思终惠。",
            "髯龚前身李伯时，殷勤染翰怜权奇。",
            "崚嶒瘦骨见者叹，度越驽骀犹万万。",
            "天上房星久已空，此图此马俱难逢。",
            "主人爱图如爱马，收拾瓌文为模写。",
            "我知髯龚欲画时，天地黯黪风烟悲。",
            "离离禾黍今如此，谁识羸骖真騄駬。",
            "明年野外春草平，瑶池八骏还争鸣。",
            "此时更倩髯龚笔，一扫籋云龙八尺。"
        ],
        "title": "题郭元德所藏龚圣予瘦马图",
        "id": "b58e0d9e-ba71-47fc-80b4-3008770c32e5"
    },
    {
        "author": "俞德邻",
        "paragraphs": [
            "坏云覆紫微，疾风卷黄屋。",
            "生灵半涂炭，社稷竟倾覆。",
            "借问谁厉阶，往事具可复。",
            "穆陵握干符，丁揆覆鼎餗。",
            "北兵渡浒黄，沔鄂盛諠讟。",
            "涟海荡为墟，交广骇斡腹。",
            "兀然天柱摇，凛甚国脉蹙。",
            "明诏起臣潜，扶颠秉钧轴。",
            "将帅一奋呼，江汉奏清肃。",
            "维时望公闾，高誉儗方叔。",
            "遄归持相印，景定实初卜。",
            "百寮逆近郊，至尊畧边幅。",
            "策勋告庙庭，陈乐备敔柷。",
            "煌煌福华编，传者笔为秃。",
            "焉知事夸毗，欲掩天下目。",
            "得政曾几何，故老尽斥逐。",
            "哀哀杞天崩，度皇继历服。",
            "定策比周召，卜世过郏鄏。",
            "万微委岩廊，十年卧林麓。",
            "金屋贮娉婷，羽觞醉醽醁。",
            "伍符日空虚，郿邬富储蓄。",
            "纷纷轻薄徒，睒眒希自鬻。",
            "荃蕙化为茅，龟玉毁于椟。",
            "怡然谈笑间，祸机已潜伏。",
            "延洪幼冲人，天步冞踖踧。",
            "一朝襄樊破，杀气薄川谷。",
            "折冲亦何为，筹边置机速。",
            "拊御既失宜，奔溃更相属。",
            "含垢护逆俦，况望诛马谡。",
            "沙武倏飞渡，长江俨平陆。",
            "连樯万艨艟，悠悠自回舳。",
            "老夏亦遁逃，竟学龟藏六。",
            "败证剧膏肓，搏手但颦蹙。",
            "仓黄出视师，氛埃瞇前纛。",
            "总统付虎臣，窃倚晋郄縠。",
            "丁洲帅前锋，未战兵已衄。",
            "溃卒争倒戈，降将羣袒肉。",
            "单骑窜维扬，走险甚奔鹿。",
            "触热赴清漳，就死何觳觫。",
            "蹇予客朱方，沈忧发曲局。",
            "讙传用宜中，厦仆支一木。",
            "奈何张苏刘，猜忌不相睦。",
            "所过皆夺攘，兹事岂颇牧。",
            "借箸资腐庸，授钺逮厮仆。",
            "焦门集战舰，干坤一掷足。",
            "水陆迷畏途，师丧国逾辱。",
            "区区拒毘陵，曾不事版筑。",
            "驱民入罟擭，骈首遭屠戮。",
            "至今用钺地，天阴闻鬼哭。",
            "苏秀暨湖杭，死生犹转烛。",
            "行成漫旁午，公等真碌碌。",
            "独松守张濡，儿戏斗蛮触。",
            "信使诡成禽，贾祸几覆族。",
            "三宫泣草莱，万姓呼藭曲。",
            "疑丞诣高亭，献玺愿臣属。",
            "黼扆释冕旒，羽卫撤弓韣。",
            "广益亟南奔，穷荒寻帝儵。",
            "茕然太母身，垂老歌黄鹄。",
            "彼哉宁馨儿，乘罅叨爵禄。",
            "屈膝同所归，伊谁念王蠋。",
            "江湖数十郡，李赵差可录。",
            "元恶迷是似，万世有余恧。",
            "庭芝困广陵，储亡二年粟。",
            "力战尚可支，而乃事蜗缩。",
            "乙亥仲夏交，北向发一镞。",
            "死伤近七千，从此辍推毂。",
            "浮海未及桴，委身饲蛇蝮。",
            "姜才就葅醢，淮城危破竹。",
            "故国莽丘墟，彼黍何稢稢。",
            "翠华渺焉之，扶桑睇日浴。",
            "魂断曲江春，新蒲为谁绿。",
            "骑鲸事已非，葬鱼势转促。",
            "南纪讫朱厓，一战绝遗躅。",
            "旋闻俘文相，系颈絷燕狱。",
            "又闻陆元枢，抗节死弥笃。",
            "二公风尘中，耿介受命独。",
            "板荡见忠臣，百身竟难赎。",
            "恭惟五季间，永昌应符箓。",
            "一举平泽潞，最後收庸蜀。",
            "文子继文孙，三才归位育。",
            "中更靖康祸，流血洒川渎。",
            "光尧躬再造，艰苦芜蒌粥。",
            "淳熙受内禅，德盛仁亦熟。",
            "宁理度丕承，膏泽多渗漉。",
            "内无褒妲患，外绝安史黩。",
            "戚畹及阉寺，屏气但蜷局。",
            "向非彼权臣，玉食擅威福。",
            "如何盘石固，转移仅一蹴。",
            "凄凉数载间，王侯乏半菽。",
            "九庙翳蒿藜，五陵游豕豰。",
            "向来阛阓地，雨露滋苜蓿。",
            "老我亦何为，穷途困羁束。",
            "愁伤觉衰曳，垢腻忘颒沐。",
            "蛰迹笑桓鲵，窃食愧饥鹜。",
            "安得董狐辈，直笔濡简牍。",
            "诛奸录忠荩，上与麟经续。",
            "海宇今一家，贡赋均四隩。",
            "化日满穷阎，淳风变颓俗。",
            "余生幸未化，刀剑易牛犊。",
            "聊种邵平瓜，且植渊明菊。"
        ],
        "tags": [
            "长江"
        ],
        "title": "京口遣怀呈张彦明刘伯宣郎中并诸友一百韵",
        "id": "c599a1f2-0353-48ce-8907-494e76c24b1d"
    },
    {
        "author": "俞德邻",
        "paragraphs": [
            "午发淮子口，晚泊露筋北。",
            "舟人指灵祠，欲语辄叹息。",
            "伊昔避乱初，女郎实英特。",
            "行行侍丘嫂，日暮云气黑。",
            "嫂兮宿邻庄，我宁止路侧。",
            "我生虽不辰，秉身贵弗㥾。",
            "草深聚蚊虻，中夜纷鼓翼。",
            "吮血噆人肤，其毒甚沙蜮。",
            "女郎不肯顾，筋露身亦踣。",
            "至今是邦人，庙貌严血食。",
            "惜哉岁月深，姓氏不可识。",
            "维士有百行，维女独四德。",
            "贞洁一以亏，姬姜徒国色。",
            "所以古妇人，送迎不踰阈。",
            "嗟嗟露筋事，可为百世则。",
            "胡然世俗人，所重在倾国。"
        ],
        "title": "宿高邮露筋",
        "id": "9935a4f1-7cf5-4222-afe1-f99433692e5c"
    },
    {
        "author": "俞德邻",
        "paragraphs": [
            "甚矣吾衰矣，怀哉予归哉。",
            "雀蜃不能化，何用充海淮。",
            "王郎东鲁秀，玉质离氛埃。",
            "青丝络白马，啸吟浮玉隈。",
            "余子录录耳，谁敢相朋侪。",
            "一朝款柴户，严若问子来。",
            "又疑蒙谷士，汗漫期九垓。",
            "嗟我晚闻道，可人常永怀。",
            "乱後苦契阔，襟抱无由开。",
            "常深越鸟志，自腼庄栎材。",
            "感子慰离索，驾言且勿催。",
            "人生驹过隙，发白不再孩。",
            "鸡鸣舜为善，犬放轲所哀。",
            "文字乃其闰，末俗供驩咍。",
            "朂哉圣贤事，充此天降才。",
            "赠言愧斐率，过此谁能裁。"
        ],
        "title": "次韵答王国华",
        "id": "8333af4d-0d1c-45f3-a2fb-3ea750c0dd77"
    },
    {
        "author": "俞德邻",
        "paragraphs": [
            "少年酷爱山，移家入山住。",
            "朅来廛市中，尘土涴巾屦。",
            "有时拟山游，大笑出门去。",
            "二毛飒垂领，乃乏济胜具。",
            "归来笏拄颐，意欲凌风翥。",
            "朐山有佳人，以我爱山故。",
            "九曲武夷溪，移将置缣素。",
            "禽鸟纷飞翔，烟云莽回互。",
            "林深虎豹藏，石怪龙蛇骛。",
            "对此竟忘疲，兴与精灵聚。",
            "想当盘礴臝，下笔有神助。",
            "不然方丈间，那有许奇趣。",
            "安得绢千疋，烦君画瑶圃。"
        ],
        "title": "赠朐山孙画师",
        "id": "d1a1718c-db28-4e26-b6c0-97c4f52dec52"
    },
    {
        "author": "俞德邻",
        "paragraphs": [
            "黄尘没马腹，洪涛喷鹢首。",
            "是身如转蓬，随风任飞走。",
            "归来丘壑中，高袖拄笏手。",
            "床头一束书，壁下一壶酒。",
            "暴背对青山，杖藜从白叟。",
            "乃知羲皇上，何尝离北牖。",
            "民瞻真可人，青岁纡墨绶。",
            "一朝拂衣去，归种彭泽柳。",
            "萧然林下意，今无古或有。",
            "富贵等浮云，斯须变苍狗。",
            "终南政自佳，不作捷径不。",
            "仁者赠以言，立名要不朽。"
        ],
        "title": "双清堂诗为石民瞻赋",
        "id": "8c9d4615-1a71-4e9c-a4f7-e20617a38d56"
    },
    {
        "author": "俞德邻",
        "paragraphs": [
            "三载行万里，劳生真转蓬。",
            "转蓬去日远，何时归本丛。",
            "万古一生死，趋竞徒怱怱。",
            "况复遭丧乱，天地多秋风。",
            "退无鹿门隠，进乏麟阁功。",
            "一岁复一岁，倏忽成衰翁。",
            "嵇康殊寡识，陶潜真固穷。",
            "萧然北窗下，瓶粟从屡空。"
        ],
        "title": "山阳客中杂言四首  其一",
        "id": "fa67b516-895b-44ef-96b7-7e3d48426b8b"
    },
    {
        "author": "俞德邻",
        "paragraphs": [
            "秋帆泊淮浦，小山倏春风。",
            "春风到花柳，青青间深红。",
            "散屧慰寂寞，道与征夫逢。",
            "为言丧乱後，十室八九空。",
            "村墟暗荆杞，渚泽哀飞鸿。",
            "奈何数下令，科敛纷错重。",
            "语已仰天叹，泣涕沾其胸。",
            "呜呼天地德，微小无不容。",
            "贵人岂不仁，视汝如蒿蓬。",
            "会闻贤刺史，抚汝如汉龚。",
            "征夫甫收泣，悍吏来自东。"
        ],
        "title": "山阳客中杂言四首  其二",
        "id": "fdd2b6d7-4916-4941-a973-dec8af029c1e"
    },
    {
        "author": "俞德邻",
        "paragraphs": [
            "衰年逢世变，人事如虮虱。",
            "忧端常澒洞，头垢不暇栉。",
            "樯乌终岁飞，况复无宁日。",
            "方春暂返棹，浃辰卧蓬荜。",
            "天风倏吹衣，轻易复一出。",
            "旅巢乏安枝，如意十不一。",
            "七秩能几何，日月过箭疾。",
            "夜深不成眠，吟虫助唧唧。"
        ],
        "title": "山阳客中杂言四首  其三",
        "id": "30e1c210-3b5a-4f51-b31c-e4e4cc8e7abe"
    },
    {
        "author": "俞德邻",
        "paragraphs": [
            "淮城酒味薄，酸涩如败虀。",
            "一千沽一斗，聊欲纾惨凄。",
            "壶倾不成醉，羁思终转迷。",
            "因思古达士，山林卜幽栖。",
            "暴背坐扪虱，看云闲杖藜。",
            "理乱耳不闻，其乐无端倪。",
            "纷纷彼俗子，谄笑劳夏畦。",
            "安知万世下，清风想夷齐。"
        ],
        "title": "山阳客中杂言四首  其四",
        "id": "ec65c8fd-5bb0-4182-9362-a12a82c595f4"
    },
    {
        "author": "俞德邻",
        "paragraphs": [
            "卜居期静处，采药山北谷。",
            "鹤下云汀近，迳转山田熟。",
            "回首望松筠，登危聚麋鹿。",
            "兴深终不渝，日暮倚修竹。"
        ],
        "title": "以竹院逢僧为韵集杜工部句赠鹤林老别流禅师四首  其一",
        "id": "34f4f70a-081c-4358-9c10-a49cef6cc926"
    },
    {
        "author": "俞德邻",
        "paragraphs": [
            "松门耿疎影，天黑闭春院。",
            "长风中怒号，白日递隠见。",
            "惠远德过人，秀发吾所羡。",
            "晤语契深心，风床展书卷。"
        ],
        "title": "以竹院逢僧为韵集杜工部句赠鹤林老别流禅师四首  其二",
        "id": "e3a182c8-2863-4f8e-8a33-42501d9ae737"
    },
    {
        "author": "俞德邻",
        "paragraphs": [
            "道林才不世，离别重相逢。",
            "会面慰我久，观身向酒慵。",
            "寂寥人散後，结构坐来重。",
            "况乃气清爽，娟娟林表峯。"
        ],
        "title": "以竹院逢僧为韵集杜工部句赠鹤林老别流禅师四首  其三",
        "id": "675a6daa-1d6f-4579-9c07-736ee4fbd6a6"
    },
    {
        "author": "俞德邻",
        "paragraphs": [
            "浮生如过隙，世故莽相仍。",
            "畧税林下鞅，远访云端僧。",
            "愿闻第一义，将衰栖大乘。",
            "清谈有滋味，小子得无承。"
        ],
        "title": "以竹院逢僧为韵集杜工部句赠鹤林老别流禅师四首  其四",
        "id": "8557a6a7-b3b9-4bf1-a37e-bc13aa5e9434"
    },
    {
        "author": "俞德邻",
        "paragraphs": [
            "牺牛石马出宝图，百年江左一夷吾。",
            "西风不受元规污，八銮指日还旧都。",
            "天时人事重呜呼，翠幢金节聊燕娱。",
            "堂堂玉立森戟须，犹似拱揖称兰阇。",
            "公乎公乎真丈夫。"
        ],
        "title": "题王谢燕游图为杨少监作 王茂弘",
        "id": "b276d526-bdfb-486d-8366-9574b5a960ca"
    },
    {
        "author": "俞德邻",
        "paragraphs": [
            "夕阳亭中语未已，一合干坤匝疮痏。",
            "疮生望公公不起，携妓东山玩山水。",
            "神州陆沈宁不耻，正頼丝竹陶写耳。",
            "淮淝风鹤繇密指，固应孩视桓元子。",
            "吁嗟公乎真杰士。"
        ],
        "title": "题王谢燕游图为杨少监作 谢安石",
        "id": "ccc6e362-44e0-4567-8d8d-042a76b51145"
    },
    {
        "author": "俞德邻",
        "paragraphs": [
            "世路日已迫，吾行将安之。",
            "醉乡无畔岸，俗似太古时。",
            "一廛昔愿受，或者当在兹。",
            "在兹竟卜筑，何为复狐疑。",
            "但得酒杯在，无螯还可持。"
        ],
        "title": "暇日饮酒辄用靖节先生韵积二十首  其一",
        "id": "38280b1a-f91e-42b3-81f9-26e7d3084d38"
    },
    {
        "author": "俞德邻",
        "paragraphs": [
            "鼓刀战牧野，采薇饿西山。",
            "出处各有意，喋喋俱空言。",
            "不如得美酒，一醉终余年。",
            "贤愚死则已，死去知谁传。"
        ],
        "title": "暇日饮酒辄用靖节先生韵积二十首  其二",
        "id": "42097e6f-3b32-4ecc-96cd-8aeb27fd432d"
    },
    {
        "author": "俞德邻",
        "paragraphs": [
            "嗜酒有何好，酒酣见真情。",
            "忍断杯中物，而留身後名。",
            "名誉外物尔，醉乃得此生。",
            "神完气不慑，坠车终莫惊。",
            "何必事轻举，崆峒师广成。"
        ],
        "title": "暇日饮酒辄用靖节先生韵积二十首  其三",
        "id": "e38ffb11-b9a5-4daa-a939-6f82934074e5"
    },
    {
        "author": "俞德邻",
        "paragraphs": [
            "饵香鱼深逝，弋篡鸿高飞。",
            "商皓虽寂寞，幸免坑焚悲。",
            "云何客卿辈，逐去还依依。",
            "一朝叹黄犬，骨肉异所归。",
            "贵盛能有几，转盼倏已衰。",
            "衰荣苟如此，得酒无相违。"
        ],
        "title": "暇日饮酒辄用靖节先生韵积二十首  其四",
        "id": "80fcf888-74be-43c6-9b78-84aef48587f6"
    },
    {
        "author": "俞德邻",
        "paragraphs": [
            "山林厌岑寂，城市嗟庳諠。",
            "醉乡有佳趣，其地幽且偏。",
            "清商叩前林，白云依远山。",
            "渔樵二三子，朝暮相往还。",
            "举酒坐争席，亦复多至言。"
        ],
        "title": "暇日饮酒辄用靖节先生韵积二十首  其五",
        "id": "2d33d749-8568-4e25-a058-77e94e925223"
    },
    {
        "author": "俞德邻",
        "paragraphs": [
            "毁以是为非，誉以非为是。",
            "是非自有真，不在誉与毁。",
            "誉尧复毁桀，两忘固佳耳。",
            "不见缯布纹，眼醉眩成绮。"
        ],
        "title": "暇日饮酒辄用靖节先生韵积二十首  其六",
        "id": "4a61c524-9fd9-4670-bc6a-2fa947a40eb9"
    },
    {
        "author": "俞德邻",
        "paragraphs": [
            "三闾爱秋菊，浥露餐落英。",
            "独醒鄙众醉，乃觉非人情。",
            "楚亡如厦仆，一木那支倾。",
            "离骚固愤切，聒聒如蛩鸣。",
            "餔糟何必恶，一醉观我生。"
        ],
        "title": "暇日饮酒辄用靖节先生韵积二十首  其七",
        "id": "5eb1a2d9-dfd7-4c4f-b69c-6cefb641d4ea"
    },
    {
        "author": "俞德邻",
        "paragraphs": [
            "霜松无悴色，春花有余姿。",
            "勿以春花妍，弃彼霜松枝。",
            "悠悠风尘中，始见达士奇。",
            "公田可种秫，弦歌聊尔为。",
            "意倦即归去，五斗何能羁。"
        ],
        "title": "暇日饮酒辄用靖节先生韵积二十首  其八",
        "id": "711f12b8-8552-42f3-a56f-da0032744a19"
    },
    {
        "author": "俞德邻",
        "paragraphs": [
            "凉飙起木末，尊酒聊独开。",
            "开尊念故友，亦复伤我怀。",
            "翻然蹈东海，甘与时世乖。",
            "岂比为佞者，日夕常栖栖。",
            "如何事与迹，零落归涂泥。",
            "诛奸无董狐，志怪空齐谐。",
            "安知万世下，善恶无谬迷。",
            "不如日饮酒，勿使肠九回。"
        ],
        "title": "暇日饮酒辄用靖节先生韵积二十首  其九",
        "id": "fc792ed1-f7ed-4897-84a4-189a343a18b0"
    },
    {
        "author": "俞德邻",
        "paragraphs": [
            "轻风扬高帜，摇摇城西隅。",
            "杖藜沽一醉，雨霁泥满涂。",
            "欲借东家馿，泥滑不敢驱。",
            "归来取败榼，怅然沥其余。",
            "一醉不易得，醉乡真可居。"
        ],
        "title": "暇日饮酒辄用靖节先生韵积二十首  其一○",
        "id": "53c9e180-aa73-4dbc-9d32-9f4ab5e90130"
    },
    {
        "author": "俞德邻",
        "paragraphs": [
            "昔为饥所驱，束书涉远道。",
            "俯仰四九年，少壮忽已老。",
            "引杯沃衰颜，杯尽颜复槁。",
            "人生如电露，安得长美好。",
            "所以彼至人，达生以为宝。",
            "形全精不亏，高蹈八极表。"
        ],
        "title": "暇日饮酒辄用靖节先生韵积二十首  其一一",
        "id": "61e3614d-1b5a-4702-b50a-8f57c4a96150"
    },
    {
        "author": "俞德邻",
        "paragraphs": [
            "醉中忘世事，犹有酒醒时。",
            "未醒辄复醉，乃得与世辞。",
            "伯伦颂酒德，佳趣端在兹。",
            "云何礼法士，闻风独迟疑。",
            "浊酒聊可恃，渊明不吾欺。",
            "去去勿复道，有酒吾中之。"
        ],
        "title": "暇日饮酒辄用靖节先生韵积二十首  其一二",
        "id": "6c7b3f81-57c6-40b9-8325-629146ffd81b"
    },
    {
        "author": "俞德邻",
        "paragraphs": [
            "百年三万日，已入桑榆境。",
            "沈醉复几时，而令终日醒。",
            "爰丝饮亡何，此事要心领。",
            "有锥姑处囊，无用求脱颖。",
            "雾豹亦何辜，伤生在文炳。"
        ],
        "title": "暇日饮酒辄用靖节先生韵积二十首  其一三",
        "id": "51aaf57f-3010-424a-8737-625cedc7cec6"
    },
    {
        "author": "俞德邻",
        "paragraphs": [
            "渊明昔闲居，偶尔白衣至。",
            "开尊得美酒，忽焉遂复醉。",
            "醉语聊自娱，辞多失诠次。",
            "安知後千年，乃为世所贵。",
            "诗虽有余音，酒亦有真味。"
        ],
        "title": "暇日饮酒辄用靖节先生韵积二十首  其一四",
        "id": "940c3376-cae3-4947-b7d6-d4307f0d8489"
    },
    {
        "author": "俞德邻",
        "paragraphs": [
            "凄凉三径中，中有一亩宅。",
            "庭多鸟雀喧，巷绝车马迹。",
            "卧病与世疎，俯仰踰半百。",
            "何以销我忧，美酒浮大白。",
            "独欠高阳徒，临风增惋惜。"
        ],
        "title": "暇日饮酒辄用靖节先生韵积二十首  其一五",
        "id": "145c55e6-ca5a-4745-a9ef-a3b1ed532ea7"
    },
    {
        "author": "俞德邻",
        "paragraphs": [
            "昔我事决科，穷年抱六经。",
            "桑溟忽已变，栖栖竟无成。",
            "归来请学稼，平贾充过更。",
            "徽弦挂空壁，袯襫留前庭。",
            "中夜耿不寐，惟有寒螀鸣。",
            "不頼一尊酒，何以纾吾情。"
        ],
        "title": "暇日饮酒辄用靖节先生韵积二十首  其一六",
        "id": "84918298-eda2-4cec-a47c-562fbc221a50"
    },
    {
        "author": "俞德邻",
        "paragraphs": [
            "园中有佳菊，含英待秋风。",
            "惜哉无美酒，对此时一中。",
            "谁如王刺史，殷勤遣庞通。",
            "怅望复怅望，云山挂天弓。"
        ],
        "title": "暇日饮酒辄用靖节先生韵积二十首  其一七",
        "id": "915a8dd0-eb95-4db3-b639-21494f932225"
    },
    {
        "author": "俞德邻",
        "paragraphs": [
            "五十近衰境，所戒当在得。",
            "永怀叔节辈，三者一不惑。",
            "寸田日敷菑，常恐易茅塞。",
            "犹思普天下，无有禁酒国。",
            "一醉终余生，不语亦不默。"
        ],
        "title": "暇日饮酒辄用靖节先生韵积二十首  其一八",
        "id": "b6b1c199-ee52-47a6-80f4-e0e4157990bc"
    },
    {
        "author": "俞德邻",
        "paragraphs": [
            "在昔盛壮时，为贫亦求仕。",
            "终然返故庐，谋道不谋己。",
            "岂不忧饥寒，折腰固吾耻。",
            "左手招夷齐，右手揖绮里。",
            "何必驷马车，策勋耀前纪。",
            "时行吾则行，时止吾则止。",
            "行止未有涯，醉乡差可恃。"
        ],
        "title": "暇日饮酒辄用靖节先生韵积二十首  其一九",
        "id": "153da0f7-9b24-467d-a7e6-25c2189ded52"
    },
    {
        "author": "俞德邻",
        "paragraphs": [
            "道丧圣复远，奸伪纷乱真。",
            "山林有逸士，但饮曹参醇。",
            "宁着潜夫论，有死不美新。",
            "岂不羡爵位，比肩羞董秦。",
            "生为朝中英，死为泉下尘。",
            "奄忽随物化，营营徒尔勤。",
            "不如寓之酒，日与糟丘亲。",
            "秋渠溜宿雨，园蔬含土津。",
            "西郊澄霁景，柴车行可巾。",
            "有客乃竟醉，不问何许人。"
        ],
        "title": "暇日饮酒辄用靖节先生韵积二十首  其二○",
        "id": "af7715d3-1927-44d4-a06c-ab7ed2e7c8c0"
    },
    {
        "author": "俞德邻",
        "paragraphs": [
            "人生念何事，方寸缠忧端。",
            "忧端日澒洞，胡不思自安。",
            "富贵等电露，变灭无留观。",
            "百亩虽已隘，朝耕夕复还。",
            "秋风穑宝实，十口无饥寒。",
            "何为苦役役，而欲事所难。",
            "所以沮溺徒，不受名利干。",
            "行藏随用舍，千载师孔颜。",
            "作劳有余暇，柴门昼常关。",
            "斗酒且自劳，此外无足叹。"
        ],
        "title": "课仆诣田所偶用渊明庚戌岁九月中于西田获早稻韵",
        "id": "0230dc81-ae68-483f-8db7-475402674569"
    },
    {
        "author": "俞德邻",
        "paragraphs": [
            "淫雨弥半月，河流涨通衢。",
            "旧畿十万家，太半忧为鱼。",
            "旅楼起复卧，神气鬰不舒。",
            "床床苦漏湿，岂暇论侏儒。",
            "缅怀十载间，洚水频三吴。",
            "三吴莽一壑，平陆纷施罛。",
            "老羸委沟溪，少壮泣路隅。",
            "鬻卖及男女，庶几活须臾。",
            "民穷已到骨，乃复剥其肤。",
            "自天发明断，元恶随就诛。",
            "畴咨用稷契，跻世当黄虞。",
            "政拟疮痍瘳，讵意疾痛呼。",
            "阴阳系调燮，此理信不诬。",
            "寄言秉钧者，治安宜早图。"
        ],
        "title": "连雨独坐旅楼有作",
        "id": "438fcaea-cfcf-4833-b169-f18b0f82c148"
    },
    {
        "author": "俞德邻",
        "paragraphs": [
            "祥符真人调玉烛，四海八荒春意足。",
            "孤山山小不容春，十月梅花破寒玉。",
            "风流诗老癖爱梅，拂晓骑馿度山曲。",
            "呼童忍冻折南枝，香满吟窗伴幽独。",
            "到今写入画图中，骨冷神清炯双目。",
            "荡荡巍巍尧舜天，外臣巢许谁羁束。",
            "前年我亦访湖山，山色湖光竟尘俗。",
            "荒坟三尺走狐狸，那复寒泉荐秋菊。",
            "真祠并入梵王家，香月亭前马牛牿。",
            "水边篱落忽横枝，遥睇犹艰况斤斸。",
            "鸡园释子皆鹰腾，挟弹扬鞭骤平陆。",
            "仓皇走避尚遭嗔，蹇卫何堪共驰逐。",
            "三百年间一梦同，人与梅花几荣辱。",
            "拊图三叹复何言，天外飞来两黄鹄。"
        ],
        "title": "为郭元德题和靖探梅图",
        "id": "3ed9dd7e-ecec-4631-b781-529d0b1c08e4"
    },
    {
        "author": "俞德邻",
        "paragraphs": [
            "鳌山倚晴昊，龙灯照澄川。",
            "良宵重三五，辇路凝非烟。",
            "一从桑溟改，春花谢芳妍。",
            "铜驼暗荆杞，触目兴悲怜。",
            "芸芸百千态，悠悠二八年。",
            "金吾纵弛柝，相府谁歌莲。",
            "九衢灯火市，愁云瞀穷天。",
            "管宁东入海，乐毅北去燕。",
            "伊谁载美酒，醉我东风前。",
            "晨策散广隰，晚屧周嚣廛。",
            "所嗟世路迫，人事多变迁。",
            "归来卧蓬荜，聊复草我玄。"
        ],
        "title": "次韵萧静安元夕书感",
        "id": "4b67d8f7-c408-4d18-bc22-a138f2e571ab"
    },
    {
        "author": "俞德邻",
        "paragraphs": [
            "英英人中豪，岁月阅江浪。",
            "胡然构小楼，不卧百尺上。",
            "跂予一登临，规制差可尚。",
            "座中容六客，窗外罗万象。",
            "云烟互吐吞，冈阜相背向。",
            "谁云眼界窄，颇觉形神王。",
            "乃知人间世，小大俱幻妄。",
            "壶公家一壶，维摩室方丈。",
            "拟兹十二楼，钟鼎视杯盎。",
            "鹏鷃同一适，椿菌偶殊状。",
            "何必事翚飞，肆目逞雄壮。",
            "深红屋角花，浅碧盆池涨。",
            "且当共倚阑，烂漫倒春酿。"
        ],
        "title": "小楼诗为汤计议作",
        "id": "6c716539-d455-4b5b-af92-efdb31762e65"
    },
    {
        "author": "俞德邻",
        "paragraphs": [
            "桑田变沧溟，黍宫杂蒿堇。",
            "霜台得奇葩，谁寄天津隠。",
            "褰帷窥董园，拨根认洛坟。",
            "亭亭一萼春，风露洗尘坌。",
            "朱缨粲赤瑛，绛蜡照红粉。",
            "庄严富贵姿，漏泄造化藴。",
            "主人戏斑衣，领客醉芳酝。",
            "乔梓森南山，知谓游隠弅。",
            "缀席已形秽，哦诗谩营吻。",
            "起舞呼乌乌，君当恕杨恽。"
        ],
        "title": "郭元德席上赋红牡丹分韵得粉字五言十韵",
        "id": "d861a416-0fe9-40b5-a1a4-2401f8c77195"
    },
    {
        "author": "俞德邻",
        "paragraphs": [
            "双眸炯炯秋篷月，十载声名动京阙。",
            "隆准龙颜曾为开，麞头鼠目谁撄揬。",
            "我闻论相先论心，此语古传非恍惚。",
            "闾阎谈笑觅侯封，渭水垂纶飘白发。",
            "脍肝盗跖以寿终，赵盖杨韩膏斧钺。",
            "相形相心两莫凭，使我向空书咄咄。",
            "年来四海一鼓鼙，萧艾腾芳兰茝歇。",
            "宣室宁无贾谊思，侯门半却祢衡谒。",
            "君归若见袁李徒，造化韫藏须剞劂。",
            "我今自分老山林，渴饮壑冰饥食蕨。",
            "但烦一语抱璞人，莫学卞和遭再刖。"
        ],
        "title": "赠月篷戴相士",
        "id": "31412eb7-2ae5-4b9d-889a-420722fdc813"
    },
    {
        "author": "俞德邻",
        "paragraphs": [
            "公孙大娘舞剑器，张颠早悟回翔意。",
            "学书学剑虽不侔，用志凝神固无二。",
            "瓘也得筋靖得肉，圣趣谁能一蹴至。",
            "我生忧患缘知书，教儿仅使通名氏。",
            "春蚓秋蛇自结蟠，莫向兵曹甘委贽。",
            "烟熏屋漏玉轴妆，何许天风划飞坠。",
            "读一遗二口若钳，大草闲临真自愧。",
            "虽然非古空壮雄，要是逢场聊作戏。",
            "鲁公怀素俱已仙，世指周奴笑羊婢。",
            "讵夸弃笔如丘山，夭阏剡藤烦叹喟。",
            "卷还鲸锦心和平，尘席藜羹固吾事。"
        ],
        "title": "跋韩仲文所藏史共山草书",
        "id": "69947e07-d18a-460d-add8-a01bfc9c1a9b"
    },
    {
        "author": "俞德邻",
        "paragraphs": [
            "丹穴九苞凤，荆州一角麟。",
            "圣明久不作，举世谁见珍。",
            "纷纷贺厦雀，乃复为嘉宾。",
            "嘉宾蓄尔辈，麟凤何由驯。"
        ],
        "title": "古意八首  其一",
        "id": "c9910cf2-dc71-4b69-b982-2e16a5b60b7c"
    },
    {
        "author": "俞德邻",
        "paragraphs": [
            "真玉名以石，贞士诬以诈。",
            "古今率皆然，何事独悲咤。",
            "嗟哉尔卞和，智乃在葵下。",
            "曷不韫椟藏，待此连城贾。"
        ],
        "title": "古意八首  其二",
        "id": "87cc390f-228b-413f-97a2-6af12cbb9095"
    },
    {
        "author": "俞德邻",
        "paragraphs": [
            "麾戈指白日，驾鸿凌紫烟。",
            "终然竟无补，空羡龟鹤年。",
            "古来有介士，采薇首阳巅。",
            "虽非炼五石，名与日月悬。"
        ],
        "title": "古意八首  其三",
        "id": "bf876238-5971-4357-84bc-d8a6d8b57afd"
    },
    {
        "author": "俞德邻",
        "paragraphs": [
            "孔明感三顾，幡然扶汉家。",
            "一朝赤星陨，竟使蜀妇髽。",
            "雄图虽未竟，万世常咨嗟。",
            "老瞒志意满，一笑蛮触蜗。"
        ],
        "title": "古意八首  其四",
        "id": "68714dc7-7877-4944-8ed3-e0902a157d35"
    },
    {
        "author": "俞德邻",
        "paragraphs": [
            "宋人得燕石，宝为希世珍。",
            "周客掩口笑，乃复遭怒嗔。",
            "阘茸竟尊显，贤圣多隠沦。",
            "人物顾所遇，何事徒悲辛。"
        ],
        "title": "古意八首  其五",
        "id": "70eeda97-a014-48bd-a41a-42a771d0174b"
    },
    {
        "author": "俞德邻",
        "paragraphs": [
            "突决华栋焚，燕雀自娱乐。",
            "风横乔木巅，藤萝尚栖托。",
            "凤鸟固识时，朝菌不知朔。",
            "佌佌何人斯，胸次尔龌龊。"
        ],
        "title": "古意八首  其六",
        "id": "b907abe2-cc07-406d-9d42-6a7d8b94f1e2"
    },
    {
        "author": "俞德邻",
        "paragraphs": [
            "神龙失灵渊，翳形在勺水。",
            "勺水不可容，又复制蝼蚁。",
            "一朝驾大霆，肤寸云万里。",
            "始知勺水龙，沛雨有如此。"
        ],
        "title": "古意八首  其七",
        "id": "122211ef-cb89-4be2-96e0-c6afb20b2e1c"
    },
    {
        "author": "俞德邻",
        "paragraphs": [
            "鼓钟乐爰居，藻梲居大蔡。",
            "云壑骀背人，一生餍粗粝。",
            "长镵耕黄独，短蓑钓清濑。",
            "富贵等浮云，达生谁芥蔕。"
        ],
        "title": "古意八首  其八",
        "id": "df6678d9-db49-4ec4-8e03-faed1c311fee"
    },
    {
        "author": "俞德邻",
        "paragraphs": [
            "孟郊尉溧阳，曹务缘诗废。",
            "徘徊金濑傍，府以假尉代。",
            "一生坐诗穷，酸寒见余态。",
            "邢君世业儒，才猷乃十倍。",
            "吏隠黄绶间，诗亦性所爱。",
            "羸骖京岘游，古锦奚奴佩。",
            "扣门索我诗，丁宁至于再。",
            "我老学殖荒，久嗟诗力退。",
            "肠肚纵煎煼，落笔与时背。",
            "况复风雅衰，淫哇乱墉邶。",
            "济南名士多，此语出前辈。",
            "我昔交数公，梦寐想风裁。",
            "西窗剪残烛，顾影寸心痗。",
            "北渚凌清河，平畴接海岱。",
            "子行赋归与，我实增感慨。",
            "为吾谢故人，德音幸时逮。"
        ],
        "title": "赠丹阳邢尉",
        "id": "dc6a7480-90b6-4fce-a152-2c9df9113b51"
    },
    {
        "author": "俞德邻",
        "paragraphs": [
            "燕飞画梁猫越屋，飞走性殊岂相毒。",
            "饥猫攫燕欲何为，燕比他禽况无肉。",
            "可怜乳燕未出巢，探头伺乳声嘲嘲。",
            "母去不归子饥饿，柔而害物嘻汝猫。",
            "汝猫不仁燕何罪，我思里人为心痗。",
            "父逃官逋母系官，悍吏催钱夜打门。",
            "一朝母作沟中瘠，三女一子家四壁。",
            "官司株逮尚不休，诸孤骈首为累囚。",
            "传闻诏书复逃户，日夜茕茕望其父。",
            "父存父殁竟不知，此冤此苦苏何时。",
            "皇天覆帱均四海，人灵万物为物宰。",
            "民之无禄天荐瘥，况此微物知奈何。",
            "呼童屑米哺乳燕，一夜哀伤泪如线。"
        ],
        "title": "猫燕行",
        "id": "0174acd8-756b-4db1-944f-a412818675f1"
    },
    {
        "author": "俞德邻",
        "paragraphs": [
            "去年斗酒贯三百，路逢曲车常啧啧。",
            "朝来啜虀暮食盐，汲井煎茶待佳客。",
            "尔时石秫十二千，仍更五千籴石麦。",
            "米曲柴薪价倍增，酒价虽增欲谁责。",
            "昨秋一稔天所怜，瓯窭刈获过良田。",
            "大麦小麦今又熟，麟经髣髴书有年。",
            "年登米麦塞市廛，官酒定价那增钱。",
            "一朝酒家悉闭户，斗酒更欲沽二千。",
            "道逢醉者惊相顾，老夫仓忙问其故。",
            "答云近日添课程，去城十里皆官库。",
            "岂惟酒价今日增，明日十千卖石醋。",
            "乞浆得酒良已难，或者乞酰邻亦怒。",
            "君不见昔时三百青铜沽一斗，坊外酒徒犹忍口。"
        ],
        "title": "沽酒行",
        "id": "db4a9428-dc64-488d-b619-e4c9578f730a"
    },
    {
        "author": "俞德邻",
        "paragraphs": [
            "夷言卫侯说，土风钟仪操。",
            "百年等逆旅，南北俱劳劳。",
            "何如事幽讨，杖藜舒鬰陶。",
            "上山拾瑶草，下山折藑茅。",
            "寻我烟霞朋，缔此金石交。",
            "胡然自局趣，顾影悲系匏。",
            "归去来山中，山中有松醪。"
        ],
        "title": "陪赵明叔侍御游茅山次韵二首  其一",
        "id": "99236634-ff11-42ed-8cb8-93968f6f5c7a"
    },
    {
        "author": "俞德邻",
        "paragraphs": [
            "绣衣汉使者，斧钺尝再操。",
            "六条詟吏胆，一饭思民劳。",
            "翩然拂衣去，访此华阳陶。",
            "苍烟鬰松桧，白云露菅茅。",
            "重冈暖霭合，平畴远风交。",
            "我爱龙池水，愿君酌霜匏。",
            "商岩沛霖雨，越流化醇醪。"
        ],
        "title": "陪赵明叔侍御游茅山次韵二首  其二",
        "id": "c3550b90-5cf2-4dbb-b92b-cb824c728509"
    },
    {
        "author": "俞德邻",
        "paragraphs": [
            "朝行良常南，暮息良常北。",
            "山水互萦纡，松篁相依绿。",
            "尚拟效古人，夜游迭秉烛。",
            "嗟我独何为，红尘走车轴。",
            "有如嗜饮者，性命寄芳醁。",
            "时于茅檐下，支颐望浮玉。",
            "或梦泊西岩，汲湘然楚竹。",
            "终然缠世故，欲往竟未卜。",
            "安得乘天风，翩翩出嚣俗。",
            "士生一世间，衣食贵裁足。",
            "谁为翔蒿鷃，谁为冲霄鹄。",
            "誓将与子游，保此受命独。"
        ],
        "title": "次韵麟洲龙仁夫游三茅山",
        "id": "3155311d-769a-4848-b8c6-e49c7094b2a3"
    },
    {
        "author": "俞德邻",
        "paragraphs": [
            "忧来感人心，把菊行东篱。",
            "悠然南山句，忆此删後诗。",
            "诗亡绝遗响，菊在余幽姿。",
            "麟洲有达士，与菊心相期。",
            "左揖隆中老，右揖绵上推。",
            "泛此忘忧物，聊以供吾私。",
            "真乐未易识，胜事空自知。",
            "金风摵摵鸣，金英粲粲垂。",
            "我欲从子醉，不羡高阳池。",
            "焉知义熙後，此会非今时。"
        ],
        "title": "次韵龙仁夫种菊二首  其一",
        "id": "9feaa84a-e2c8-4ccd-847b-2e075eefe71a"
    },
    {
        "author": "俞德邻",
        "paragraphs": [
            "种菊东篱下，菊密荒疎篱。",
            "掇英浥坠露，想像渊明诗。",
            "猗嗟子龙子，磊落山林姿。",
            "钦翘二三客，异郡同襟期。",
            "而我何为者，俛首供丁推。",
            "宁复饮我酒，欢饫均嬿私。",
            "乃知意气合，岂计新相知。",
            "蹇予久衰曳，素发飒已垂。",
            "何能借九翮，一朝奋天池。",
            "但当对菊饮，与君赓醉时。"
        ],
        "title": "次韵龙仁夫种菊二首  其二",
        "id": "f2ae8850-57f5-4f09-8851-062dbc472ac0"
    },
    {
        "author": "俞德邻",
        "paragraphs": [
            "八尺龙驹蹄削玉，霜毛雪鬣超凡俗。",
            "骄嘶顾影食场苗，朝暮逍遥在空谷。",
            "诏书歘下征骐驎，香街紫陌惊行人。",
            "金环压辔出天厩，不数駓骆骊骝骃。",
            "三品豆刍饱终日，终日不鸣鸣辄黜。",
            "何如不絷亦不维，腾雾籋云全玉质。"
        ],
        "title": "题白廷玉所藏白马图",
        "id": "5f02eace-6904-406f-a7cb-08474d4cfd9d"
    },
    {
        "author": "俞德邻",
        "paragraphs": [
            "悠悠广陌尘，冉冉征途客。",
            "征途渺无际，人寿不满百。",
            "百年复几何，鬓发早已白。",
            "发白无由玄，扰扰终奚益。",
            "富贵势熏天，忽作冷灰寂。",
            "突兀树丰碑，犹有金石厄。",
            "所以贤达人，万古等朝夕。",
            "俯仰宇宙间，但恨酒杯窄。",
            "持杯辄酣歌，那暇寸阴惜。"
        ],
        "title": "次韵陈彦实醉中杂言",
        "id": "22067c6c-56ab-4d5d-a183-e13ad52e952d"
    },
    {
        "author": "俞德邻",
        "paragraphs": [
            "三闾一朝蜕，九畹千载荒。",
            "茫茫天壤内，春在桃李场。",
            "幽兰有贞质，转泛欺众芳。",
            "宁受缁尘染，尚余风露香。",
            "乃知德胜色，不采庸何伤。"
        ],
        "title": "水墨兰",
        "id": "9d63211a-ce35-444c-91bf-3ef1a30f8762"
    },
    {
        "author": "俞德邻",
        "paragraphs": [
            "昔年居穷巷，门多长者辙。",
            "一病逾十旬，意可雀罗设。",
            "往来问死生，多谢迹不绝。",
            "贩夫逢仆隶，慰问犹切切。",
            "嗟我何人斯，才薄德又劣。",
            "何以报诸公，寸心常激烈。"
        ],
        "title": "病中谢亲友四首  其一",
        "id": "b6985353-5790-4d26-a68f-ee561e8c0288"
    },
    {
        "author": "俞德邻",
        "paragraphs": [
            "生平性嗜客，病不废应酬。",
            "终然瘦骨立，欲语气不收。",
            "客多语嘈杂，两耳鸣啾啾。",
            "登床就偃息，客语或未休。",
            "客意岂不佳，而我自作忧。",
            "奈何坐客去，床下多斗牛。"
        ],
        "title": "病中谢亲友四首  其二",
        "id": "ab26ce1d-b1ba-4209-b2d6-7c79904d2e90"
    },
    {
        "author": "俞德邻",
        "paragraphs": [
            "病骨瘦崚嶒，僵卧难帖席。",
            "一夕三四迁，起坐长太息。",
            "大患缘有身，无身更何疾。",
            "从今事委蜕，梦觉非所择。",
            "须臾忽蘧然，又到华胥国。",
            "何处发晨钟，耿耿霜月白。"
        ],
        "title": "病中谢亲友四首  其三",
        "id": "b0bf803d-ad38-4ec6-883b-55f2056476eb"
    },
    {
        "author": "俞德邻",
        "paragraphs": [
            "一病连三月，肥甘宁得知。",
            "医复戒食盐，盐食非所宜。",
            "素餐幸无刺，餐素将何疑。",
            "因思丧乱际，黎民多阻饥。",
            "朝餐乃木叶，暮食乃树皮。",
            "我今食无盐，早晚白玉炊。",
            "稽首谢苍天，揆分忱过之。"
        ],
        "title": "病中谢亲友四首  其四",
        "id": "0de6f529-6d76-4660-84f7-67392ab32876"
    },
    {
        "author": "俞德邻",
        "paragraphs": [
            "僧舍高低见，潮音晓夜闻。",
            "仙凡一水隔，淮浙半江分。",
            "鹘冷山腰月，龙嘘海角云。",
            "瞿昙端不动，人世几纷纷。"
        ],
        "title": "金山寺",
        "id": "317928f7-3962-42ba-9a4d-e8e68665cfb9"
    },
    {
        "author": "俞德邻",
        "paragraphs": [
            "门掩青苔砚掩尘，曲肱隠几自观身。",
            "已怜白发无公道，独喜清风似故人。",
            "跃马卧龙俱寂寞，盟鸥狎鹭莫逡巡。",
            "东屯涧水通畦稻，植杖看耘意更真。"
        ],
        "title": "曲肱",
        "id": "4c05bcbf-d8b0-4d81-abb9-d703eba3608f"
    },
    {
        "author": "俞德邻",
        "paragraphs": [
            "三年常作客，几度溯前川。",
            "山合疑无路，溪回别有天。",
            "虹分遥电雨，风袅近虚烟。",
            "归路知多少，啼鹃云树边。"
        ],
        "title": "舟过桐庐作",
        "id": "b1feb985-787a-4c6d-bd8b-1b30e0dfc55f"
    },
    {
        "author": "俞德邻",
        "paragraphs": [
            "去国踰千里，辞家过十程。",
            "饭炊云子白，酒醉索郎清。",
            "柂捩秋江驶，帆开暮霭轻。",
            "圣明方在御，何地不升平。"
        ],
        "title": "陈索郎滩",
        "id": "d1b2b099-1d3f-4e0b-a5e4-6dca3c7e48c6"
    },
    {
        "author": "俞德邻",
        "paragraphs": [
            "山邑少桑麻，清溪卷素沙。",
            "岸崩桥半断，村僻路三叉。",
            "废渡留芳草，深沟卧古槎。",
            "老翁苔石坐，犹自问京华。"
        ],
        "title": "行寿昌道中",
        "id": "e8ffd379-ce48-46f0-83ee-7068ae4f59f6"
    },
    {
        "author": "俞德邻",
        "paragraphs": [
            "西北干戈猝未阑，苍生谁与破愁颜。",
            "甫闻高议云台上，又见投身瘴海间。",
            "天地十年氛雾暗，江湖万里鬓毛斑。",
            "欲寻酩酊判豪饮，郊外旗亭半掩关。"
        ],
        "title": "庚午读邸报",
        "id": "6188f6eb-9f8f-4fde-8c3b-2e5f6d1cb380"
    },
    {
        "author": "俞德邻",
        "paragraphs": [
            "干戈又绕鹿门西，清梦犹应忆鼓鼙。",
            "可叹遭逢夸二鸟，却令经济属三犀。",
            "腐儒闇事惟蒿目，圣哲知几莫噬脐。",
            "坱莽氛埃何日浄，春江飞雨涨芹泥。"
        ],
        "title": "闻筑鹿门",
        "id": "03a768fd-dfac-458d-8690-25f2fe69dfaf"
    },
    {
        "author": "俞德邻",
        "paragraphs": [
            "江郊忆旧庐，送尔复踌躇。",
            "别惯不形梦，情多懒寄书。",
            "江湖归棹远，风雨夜床疎。",
            "杯酒慈颜悦，离愁頼扫除。"
        ],
        "title": "金陵板桥别弟",
        "id": "0967951d-db8c-4a1d-b35a-ad161ad19147"
    },
    {
        "author": "俞德邻",
        "paragraphs": [
            "古寺接荒城，浮图倚太清。",
            "松环岚翠蔚，泉激涧虹明。",
            "僧定花开落，人行鸟送迎。",
            "西枝如可卜，吾欲证无生。"
        ],
        "title": "古寺",
        "id": "0fbf9d32-a095-4ac2-bebe-98c87e0aca8d"
    },
    {
        "author": "俞德邻",
        "paragraphs": [
            "枫落秋江塞鴈宾，客怀依旧忆鲈莼。",
            "百年三万六千日，半世东西南北人。",
            "满目空村争虎豹，何时高阁绘麒麟。",
            "由来管葛皆天意，霄汉泥涂任此身。"
        ],
        "title": "秋日客中",
        "id": "1881991b-ee98-40d4-966b-bc324697a343"
    },
    {
        "author": "俞德邻",
        "paragraphs": [
            "寂寂书斋万虑空，恍然赤甲古城东。",
            "鸟呼幽梦日方午，花恼醉吟春正中。",
            "军将送茶惊谏议，门生载酒过扬雄。",
            "能诗识字皆为累，闲杀江头独钓翁。"
        ],
        "title": "书斋",
        "id": "018a7fdc-201f-42d4-82a9-61fa0c9998fd"
    },
    {
        "author": "俞德邻",
        "paragraphs": [
            "两翁今古妙经纶，续续家声属後昆。",
            "黑发珥貂依日月，金羁络马半干坤。",
            "千年带砺河山在，一脉诗书礼乐存。",
            "我本信庵门下士，祇今弹铗向谁门。"
        ],
        "title": "赠静斋赵使君淮",
        "id": "d363d1e2-fcf1-425a-a031-dd6b39cc5878"
    },
    {
        "author": "俞德邻",
        "paragraphs": [
            "县古浮梁外，沙平草树秋。",
            "远山明去鹭，骤雨咽鸣鸠。",
            "岸狭水痕涨，云归暝色愁。",
            "谁怜苏季子，尘土涴貂裘。"
        ],
        "title": "常山道中",
        "id": "c827477d-6fe6-4333-bc6a-5b2b7cf99182"
    },
    {
        "author": "俞德邻",
        "paragraphs": [
            "客久倦嵚崟，寻幽洗客襟。",
            "青烟杨柳岸，白酒鹭鸶林。",
            "当户孤峯秀，环溪万玉阴。",
            "留连不忍别，月澹砌蛩吟。"
        ],
        "title": "鹭鸶林",
        "id": "09c2f8a0-5d50-47e6-99a6-66f3ae8c4ae9"
    },
    {
        "author": "俞德邻",
        "paragraphs": [
            "清江田舍已悠悠，谩结茅茨傍小丘。",
            "月冷雪窗迷扑握，山连烟草叫軥辀。",
            "了知世事同槐蚁，何有机心到海鸥。",
            "却笑东坡老居士，一生随处贾胡留。"
        ],
        "title": "白兔山庵",
        "id": "bfd728b5-85a2-47db-8220-2e507be523f1"
    },
    {
        "author": "俞德邻",
        "paragraphs": [
            "三载干戈隔胜游，江山依旧鬰相缪。",
            "蛩吟砌壁莓苔古，鴈落汀沙草木秋。",
            "画角飘江犹北固，白云飞岫认东瓯。",
            "凭高望远心如醉，风岸乌巾雪满头。"
        ],
        "title": "次韵朱子厚九月十一日见寄三首  其一",
        "id": "a374243c-438e-4f5f-b580-46be03f2dbd6"
    },
    {
        "author": "俞德邻",
        "paragraphs": [
            "凄凉风雨暗山薇，梦里归与迄未归。",
            "礼乐不存三代远，江山如故六朝非。",
            "读书老去翻成癖，煮字从来不救饥。",
            "短褐长镵真活计，载芟何日咏春祈。"
        ],
        "title": "次韵朱子厚九月十一日见寄三首  其二",
        "id": "f3c18ff5-1537-4abc-8c4a-320cbd470246"
    },
    {
        "author": "俞德邻",
        "paragraphs": [
            "冷雨凄风万木飞，年来世事不胜悲。",
            "青山白水新安道，云梦绿林夔府诗。",
            "耆旧飘零今有几，干坤翻覆政缘谁。",
            "鬓丝一夜三千丈，甚矣吾衰如此衰。"
        ],
        "title": "次韵朱子厚九月十一日见寄三首  其三",
        "id": "74c1c3f3-0340-440b-bc7b-11fa110057cf"
    },
    {
        "author": "俞德邻",
        "paragraphs": [
            "僧舍倚松北，浮图界竹西。",
            "江通严濑远，云压越山低。",
            "槐里三原隔，襄城七圣迷。",
            "临风悲往事，月落冻乌啼。"
        ],
        "title": "登六和塔",
        "id": "ab128ed3-34bd-4d34-a6c8-2d6f2a1c7587"
    },
    {
        "author": "俞德邻",
        "paragraphs": [
            "语别莫怱怱，情怀彼此同。",
            "山川秋色里，风雨客愁中。",
            "故国俱离黍，劳生共转蓬。",
            "鼓鼙声一概，何处是辽东。"
        ],
        "title": "客中别友",
        "id": "c67d3ce6-96c2-4979-8f34-81875b66a3ab"
    },
    {
        "author": "俞德邻",
        "paragraphs": [
            "流年暗数手中蓍，短发鬖髿每自悲。",
            "金甲牙旗非昨梦，黄虀白米慰朝饥。",
            "山河万里归新主，湖海三年隔故知。",
            "惟有浣花堂上燕，春来依旧不相遗。"
        ],
        "title": "次韵简黄监簿淳宗三首  其一",
        "id": "25a0389f-e589-4fa5-9327-addd83f4e97a"
    },
    {
        "author": "俞德邻",
        "paragraphs": [
            "桂树团团满故山，一尊风月羡君闲。",
            "交游副墨洛诵里，诗句生民清庙间。",
            "我辈无才难用世，故人厚禄竟何颜。",
            "西楼十二阑干月，清梦应须共往还。"
        ],
        "title": "次韵简黄监簿淳宗三首  其二",
        "id": "602c8d22-c363-44f1-b085-dfd071a26a41"
    },
    {
        "author": "俞德邻",
        "paragraphs": [
            "化鹤辽东老令威，旧家华表未能归。",
            "三千里客贡禹恨，四十九年蘧瑗非。",
            "事与心违多感慨，人随世易重歔欷。",
            "黄华老尽秋容淡，何日西山薄采薇。"
        ],
        "title": "次韵简黄监簿淳宗三首  其三",
        "id": "79f2a409-58e6-4bd6-bbee-c96b7506a22b"
    },
    {
        "author": "俞德邻",
        "paragraphs": [
            "胸蟠今古袖披披，老作黄冠恐未宜。",
            "辽鹤不归人已换，濠鱼自乐子焉知。",
            "瓠留西域青精饭，杖削东川紫玉皮。",
            "我似渊明君陆静，相看一笑俨前时。"
        ],
        "title": "次韵碧窗聂道录",
        "id": "ede8cc96-7701-4a66-b29a-7ff7083c073f"
    },
    {
        "author": "俞德邻",
        "paragraphs": [
            "卧听窗外扑春虫，逗晓緌緌搅太空。",
            "万迳千山孤鸟绝，八荒四海一云同。",
            "寒声静起瀌浮外，生意深藏肃杀中。",
            "乘兴俓思游剡曲，狼烽明灭又天东。"
        ],
        "title": "雪",
        "id": "a62be398-4a79-474d-a7cc-4952ae944029"
    },
    {
        "author": "俞德邻",
        "paragraphs": [
            "北固登山屐，西园载酒船。",
            "论心今一世，握手後千年。",
            "湖海风波恶，干坤雨露偏。",
            "无因见宿草，流泪涨黄泉。"
        ],
        "title": "哭涂移愚教授",
        "id": "60888b8b-0531-4fde-afea-cf8dec65f4e8"
    },
    {
        "author": "俞德邻",
        "paragraphs": [
            "炮车云起走丰隆，河伯重驱十二童。",
            "山窍号风雷破柱，海门翻浪雨飞空。",
            "一春狂犬吠日出，三月老农愁岁终。",
            "斗米换衾宁计直，却疑家近漏天东。"
        ],
        "title": "春日苦雨二首  其一",
        "id": "9d6a4e40-04b0-4bc4-a13d-96b13efe57fb"
    },
    {
        "author": "俞德邻",
        "paragraphs": [
            "日日盲风怪雨间，百花顦顇委蓁菅。",
            "鲛人停杼疑翻海，河伯移宫欲近山。",
            "裹饭有谁来问病，挑灯老我独愁颜。",
            "九畴何日重浮洛，川锁支祁鼎铸奸。"
        ],
        "title": "春日苦雨二首  其二",
        "id": "5e8665c7-3f71-4989-b7a0-14f3dc4e9ed8"
    },
    {
        "author": "俞德邻",
        "paragraphs": [
            "菰蒲风起雨蒙𩆓，万室参差浸碧澜。",
            "一鹤归来城郭改，二龙飞去洛波寒。",
            "松迷旧迳犹存寺，蛙聒新畬总为官。",
            "却喜故家文献在，半从鞍马半儒冠。"
        ],
        "title": "金坛邑中作",
        "id": "2eec56f6-d0cd-4d14-9437-bf1c6cd2dd1e"
    },
    {
        "author": "俞德邻",
        "paragraphs": [
            "台隶羣芳散绮葩，繁枝密干蔚交加。",
            "武陵溪畔秦人洞，濯锦江头杜老家。",
            "风搅乱红春过雨，露滋微艳晓笼霞。",
            "长安重到应惆怅，寂寞玄都燕麦斜。"
        ],
        "title": "次韵陈登父桃花",
        "id": "63270d55-9608-4002-a832-99f6ac46e149"
    },
    {
        "author": "俞德邻",
        "paragraphs": [
            "车声马迹任营营，芦溆襄羊境最清。",
            "万卷图书双鬓老，五湖烟浪一舟轻。",
            "忘机已信驯鸥狎，洗耳那愁斗蚁惊。",
            "更喜瓯窭秧水足，倚风扶杖看春耕。"
        ],
        "title": "赠蒋文学三首  其一",
        "id": "945dc7d7-dd37-4020-8f9b-e051e64850ca"
    },
    {
        "author": "俞德邻",
        "paragraphs": [
            "庞眉鹤发一诗翁，肯伴渔夫理钓筒。",
            "芦溆柳塘新涨外，竹篱茅舍晚烟中。",
            "乡书再捧衣犹白，村酒频沽颊借红。",
            "万事无言归一笑，仲车元不是真聋。"
        ],
        "title": "赠蒋文学三首  其二",
        "id": "02b612f1-6104-4741-ba2a-12df2960a3ec"
    },
    {
        "author": "俞德邻",
        "paragraphs": [
            "忆昔携书衮绣堂，扁舟曾此濯沧浪。",
            "苍龙飞去未成雨，老鹤重来知几霜。",
            "人物半凋嗟世事，典刑犹在得诗章。",
            "何当去卜西枝隠，同泛渔舟夜击榔。"
        ],
        "title": "赠蒋文学三首  其三",
        "id": "aacf3ba9-cabc-4b64-b908-ca20799e7878"
    },
    {
        "author": "俞德邻",
        "paragraphs": [
            "云封槐里黯平芜，无复鱼灯照玉鳬。",
            "乐奏马惊犹奋鬣，鼎成龙去莫攀胡。",
            "老归燕国常悲陇，梦断荥河偶得图。",
            "淳景布衣今白发，西风搔首独踟蹰。"
        ],
        "title": "记梦",
        "id": "cf44fd01-3b96-47da-8102-3134e8e50f2c"
    },
    {
        "author": "俞德邻",
        "paragraphs": [
            "赤米黄虀雪白盐，图书满架绝韬钤。",
            "百年无补孔融愧，三叶不遭颜赐潜。",
            "去住任如巢幕燕，间关谁学上竿鲇。",
            "幽居暇日知何事，一半清谈半黑甜。"
        ],
        "title": "午睡",
        "id": "b19a4c5d-fc11-4d4b-b4c0-450581ee4a39"
    },
    {
        "author": "俞德邻",
        "paragraphs": [
            "闲居散人事，一舸泛长湖。",
            "夜雨半篙荇，春风十幅蒲。",
            "功名槐国梦，身世辋川图。",
            "舣岸逢林叟，清谈日又晡。"
        ],
        "title": "泛湖",
        "id": "62f62df2-b72d-42cc-9d0f-665bf903cfd3"
    },
    {
        "author": "俞德邻",
        "paragraphs": [
            "散屧过平堤，前村雨一犁。",
            "草荒翁仲立，树密鹧鸪啼。",
            "野色连天远，溪光隔岸迷。",
            "干戈犹未息，何处足幽栖。"
        ],
        "title": "金坛郊外",
        "id": "abcee85a-05bc-4d77-8428-1f18b8af9e0e"
    },
    {
        "author": "俞德邻",
        "paragraphs": [
            "卷尽顽云玉漏中，月华如水浸层空。",
            "一轮圆缺常时见，万里阴晴此夜同。",
            "突兀楼台犹昔日，高低禾黍自秋风。",
            "转蓬地远归心折，尚想霓裳舞旧宫。"
        ],
        "title": "八月十五夜",
        "id": "664b2478-b7c0-4782-b3eb-062b4e24cb83"
    },
    {
        "author": "俞德邻",
        "paragraphs": [
            "强弩驱潮水为东，昔年此地识英雄。",
            "素车白马空明上，青盖红旗灭没中。",
            "十万军声西塞月，三千鲲浪北溟风。",
            "乘槎有约终须去，见说银潢与海通。"
        ],
        "tags": [
            "钱塘江"
        ],
        "title": "观潮",
        "id": "364090cd-e9ba-4f34-9084-68148f90c21a"
    },
    {
        "author": "俞德邻",
        "paragraphs": [
            "枯桐三尺蹙龙纹，爨下薪焦偶未焚。",
            "七窍已开犹浑沌，一丝不挂绝声闻。",
            "至音澹薄何如默，大道希夷岂在文。",
            "持赠要知弦外趣，美哉斯意忆河汾。"
        ],
        "title": "古琴一张徽弦不具持赠刘汉卿经历因赋",
        "id": "c9223943-dc0c-4b56-a873-9e9a6d771f6a"
    },
    {
        "author": "俞德邻",
        "paragraphs": [
            "尘外江村野老家，穷年兀兀笑盘蜗。",
            "素琴横膝一尊酒，纱帽笼头七椀茶。",
            "编竹作桥看蚁渡，种花成坞听蜂衙。",
            "闲中自有经纶事，寄语时人莫笑哗。"
        ],
        "title": "闲居即事",
        "id": "44f344f6-5dc9-46c1-9b82-c11fb1db2310"
    },
    {
        "author": "俞德邻",
        "paragraphs": [
            "慷慨悲歌续五噫，等闲观物倚筇枝。",
            "士龙瓦屋西头住，吏部霜螯左手持。",
            "湖海悠悠空拓落，风埃冉冉竟衰迟。",
            "登楼作赋羞王粲，寂寞归与理钓丝。"
        ],
        "title": "次韵陈登父小楼述怀",
        "id": "e871fea3-2b4c-4d1b-9dbb-7a1f6f3c7ba8"
    },
    {
        "author": "俞德邻",
        "paragraphs": [
            "汀葭江菼两依依，鸥鹭相亲寂不飞。",
            "僧入翠微云伴去，牛耕白水犊随归。",
            "古今贤圣多萧索，王伯干戈有是非。",
            "老病忧时心力弱，可能此地得渔矶。"
        ],
        "title": "通津田舍",
        "id": "f3f81e7e-2925-4b8b-b92b-4f94e873f9a5"
    },
    {
        "author": "俞德邻",
        "paragraphs": [
            "步屧叩禅扉，春山碧四围。",
            "天高黄鹤远，仙去杜鹃非。",
            "拂石云生袖，扪松雾湿衣。",
            "几生通佛性，一昔遂忘归。"
        ],
        "title": "游鹤林寺",
        "id": "c08061d0-5540-411c-9f71-caf3c9a60454"
    },
    {
        "author": "俞德邻",
        "paragraphs": [
            "客怀元自恶，归思浩无垠。",
            "愁织窗前草，情凄岸曲苹。",
            "十年纷战伐，四海暗风尘。",
            "故旧无消息，西风泪满巾。"
        ],
        "title": "客怀",
        "id": "f04d5931-eff0-4eed-b927-e22893f58266"
    },
    {
        "author": "俞德邻",
        "paragraphs": [
            "蒲团叠膝诵南华，莲勺灯明细吐花。",
            "客有可人期不至，邻无美酒夜难赊。",
            "湿星酿雨愁飞鴈，枯木号风怨宿鸦。",
            "自笑不眠还不倦，城头呜咽又鸣笳。"
        ],
        "title": "夜坐",
        "id": "73f4ee10-f305-4a08-a653-4b25fde172ca"
    },
    {
        "author": "俞德邻",
        "paragraphs": [
            "同谷歌残返旧蹊，园庐寂寞半蒿藜。",
            "忧时顿觉愁如海，对客何能醉似泥。",
            "春去春来人渐老，城南城北望犹迷。",
            "鼓鼙一概旌旗满，何日车书混僰鞮。"
        ],
        "title": "次韵陈登父送春有感",
        "id": "ab0a6422-bf4c-43b0-8dba-4a001b53e275"
    },
    {
        "author": "俞德邻",
        "paragraphs": [
            "臂疾浸淫骨半枯，蒲团毯被学跏趺。",
            "宋清药券偿未了，司业酒钱来便无。",
            "湖海飘零销壮志，风霜荏苒上吟须。",
            "征辽挟矢知无分，老向新丰倩汝扶。"
        ],
        "title": "臂疾示儿",
        "id": "6e6f065b-9a2e-4660-8918-d3520efe53de"
    },
    {
        "author": "俞德邻",
        "paragraphs": [
            "数间破屋玉川家，纱帽笼头自煮茶。",
            "万卷图书三尺剑，半窗风雨一池蛙。",
            "诗情寂寞腹无稿，老态浸寻眼有花。",
            "鼎鼎百年成底事，醉乡端的是生涯。"
        ],
        "title": "闲居遣兴",
        "id": "7c5fdeeb-b996-48f8-8459-31de5ab2cf71"
    },
    {
        "author": "俞德邻",
        "paragraphs": [
            "闲过竹院听华严，结愿清香发旧奁。",
            "灏气半空浮桂魄，凉风三径拂松髯。",
            "酒阑野兴归长笛，吟罢秋声落短檐。",
            "终日昏昏真醉梦，几时游屐更苔黏。"
        ],
        "title": "次陈登父中秋游古竹院韵",
        "id": "f327cbe5-84b3-41e0-a8b8-becf526ed596"
    },
    {
        "author": "俞德邻",
        "paragraphs": [
            "乐天老矣放樊蛮，鸥羡忘机鹤羡闲。",
            "缓步当车休下泽，浇愁得酒即中山。",
            "些骚岂敢奴仆命，伊吕元非伯仲间。",
            "兀兀支颐秋又晚，乱云斜日澹烟鬟。"
        ],
        "title": "秋残",
        "id": "e51bf0e2-12b1-42da-9489-9f39a3b6048c"
    },
    {
        "author": "俞德邻",
        "paragraphs": [
            "养拙柴扉百虑疎，天光云影乱秋渠。",
            "一身摇动未妨酒，两眼眵昏犹嗜书。",
            "陶令但知归有菊，冯谖忍叹食无鱼。",
            "闲中滋味君休厌，门外纷纷几覆车。"
        ],
        "title": "养拙",
        "id": "9f3da7d1-a09f-45ad-a1e4-4c41a4d6adbd"
    },
    {
        "author": "俞德邻",
        "paragraphs": [
            "杯酒河桥饯去篷，谁知此别竟西东。",
            "隙驹冉冉岁华改，楼燕飞飞春事空。",
            "佩冷江皋凄落月，笳吹朔漠动悲风。",
            "芳魂寂寞扬州路，后土琼姬恨畧同。"
        ],
        "title": "无题二首  其一",
        "id": "2363e5c5-0a6d-462d-8912-f89afb4230db"
    },
    {
        "author": "俞德邻",
        "paragraphs": [
            "花柳亭台半劫灰，故人沦落共徘徊。",
            "湖光山色西施舸，水影月香和靖梅。",
            "鸿蹋雪泥犹记迹，鹤归华表总成哀。",
            "一尊浊酒和愁酌，泪洒东风醉玉颓。"
        ],
        "title": "无题二首  其二",
        "id": "036ed2e8-41b6-4803-a4da-8be1ba5bd154"
    },
    {
        "author": "俞德邻",
        "paragraphs": [
            "多病多愁鬓已星，更怜诗骨瘦崚嶒。",
            "百钱挑杖但求醉，五斗折腰良不能。",
            "徒步幸无官长骂，浩歌聊袭散人称。",
            "世情阅尽忘今古，一合干坤几废兴。"
        ],
        "title": "正月十日理发三首  其一",
        "id": "34748c63-9284-4c0b-893c-4448772ffb9b"
    },
    {
        "author": "俞德邻",
        "paragraphs": [
            "寂历劳生叹转蓬，百年强半走西东。",
            "从师谩学屠龙技，报国元无汗马功。",
            "二顷有秋生计足，三杯近卯客愁空。",
            "儿童相见从相笑，两鬓丝丝一老翁。"
        ],
        "title": "正月十日理发三首  其二",
        "id": "d4fb57c9-130e-4f10-9ac0-c930ac921847"
    },
    {
        "author": "俞德邻",
        "paragraphs": [
            "晨梳白发照青铜，叹息光阴过眼空。",
            "一市少年羞袴下，三朝新妇闭车中。",
            "酒逢知己犹堪醉，文不惊人莫送穷。",
            "天下士忧天下事，肯将飞伏较雌雄。"
        ],
        "title": "正月十日理发三首  其三",
        "id": "cf61c77f-ee0a-4275-a09e-0f342be3dd40"
    },
    {
        "author": "俞德邻",
        "paragraphs": [
            "柳媚花明二月天，金羁络马路三千。",
            "鳣鲸得意纵溟壑，蛙蚓无知闹坎泉。",
            "今古不磨惟正理，是非何必待他年。",
            "离骚已信多忠愤，珍重毋忘鸨羽篇。"
        ],
        "title": "送王舍人之燕山",
        "id": "c64ad4f4-7b91-4088-8166-baa1e56ae649"
    },
    {
        "author": "俞德邻",
        "paragraphs": [
            "五载绨袍忆故人，春风吹鹤过湖滨。",
            "楼台冷浸两溪水，天地清无一点尘。",
            "棹底空觥今杜牧，井中投辖旧陈遵。",
            "万方一概吾安往，傥许诛茅竟卜邻。"
        ],
        "title": "游宣慰载酒泛溪即席有作",
        "id": "2e28e5ef-0fd1-449a-9678-1804f6c4a0a9"
    },
    {
        "author": "俞德邻",
        "paragraphs": [
            "隃望平山碧四围，鹁鸪啼处见柴扉。",
            "白苹风起雨初歇，绿叶成阴春又归。",
            "野外樵夫纷避道，溪边鸥鸟独忘机。",
            "深杯百罚人扶醉，一枕西轩月满衣。"
        ],
        "title": "陪游宣慰游霅归赋",
        "id": "e2ef6cf0-7164-4f53-80a4-6811b0ee9575"
    },
    {
        "author": "俞德邻",
        "paragraphs": [
            "宦路风波渺望洋，几人赤马旦蒙霜。",
            "便便懒是夸经笥，嗑嗑从渠笑酒囊。",
            "花柳春风朝步屧，菰蒲春水夜鸣榔。",
            "人间别有桃源路，肯为浮荣替戾冈。"
        ],
        "title": "次韵简林绍先诸友三首  其一",
        "id": "a700864d-2f5a-4237-ac0f-ae028b32c34c"
    },
    {
        "author": "俞德邻",
        "paragraphs": [
            "纳纳干坤万汇滋，同声同气自相宜。",
            "江山今古几兴废，湖海交朋屡别离。",
            "落月照梁疑太白，西风挥扇障元规。",
            "老来万事如泥浊，一笑论文祇自知。"
        ],
        "title": "次韵简林绍先诸友三首  其二",
        "id": "b19a259f-0c5a-4b93-a361-73a23f8c0033"
    },
    {
        "author": "俞德邻",
        "paragraphs": [
            "载酒湖山忆盛年，可怜风物竟凄然。",
            "杜陵野老哭春日，空谷佳人倚暮天。",
            "禾黍离离迷故国，旌旗杳杳徧南偏。",
            "虎皮何日包弓矢，老为羲皇受一廛。"
        ],
        "title": "次韵简林绍先诸友三首  其三",
        "id": "c4012a3a-ea95-47f1-b0cf-6b2e2df9ae5b"
    },
    {
        "author": "俞德邻",
        "paragraphs": [
            "世路驱驰力不任，老来世路转岖嵚。",
            "小窗一夜芭蕉雨，倦客十年桑梓心。",
            "黄纸红旗违壮志，青尊绿醑笑孤斟。",
            "故山何日真归隠，磵水松风直万金。"
        ],
        "title": "客窗夜雨",
        "id": "2e7edfcd-9fc6-46e8-bc42-7582682d1424"
    },
    {
        "author": "俞德邻",
        "paragraphs": [
            "黄鹤山前蜕骨仙，饱餐玉蕊潄珠泉。",
            "酒酣拓戟老工部，官冷无毡贫郑虔。",
            "四海风埃方坱莽，一生岐路几迍邅。",
            "公今得向扬州死，况复悬车过八年。"
        ],
        "title": "息寮王教授挽词二首  其一",
        "id": "d2e18eaf-cfb3-45cc-8615-3769dea7fe84"
    },
    {
        "author": "俞德邻",
        "paragraphs": [
            "昔年床下拜庞公，数树梅花一亩宫。",
            "寂寞吟情头尽鹤，摧颓病骨气如虹。",
            "祇今有子能传业，谁念无钱解送终。",
            "千古幽扃邻牧惰，遥怜环佩月明中。"
        ],
        "title": "息寮王教授挽词二首  其二",
        "id": "b4f1e8f5-cbdd-461e-a86e-1aeb8a44d4ca"
    },
    {
        "author": "俞德邻",
        "paragraphs": [
            "宇宙冥冥四月时，小斋吟眺苦低垂。",
            "江城地僻莓苔老，山径云深草木滋。",
            "密雾蒙蒙笼翠幄，轻烟冉冉散青丝。",
            "楚宫幽佩劳魂梦，西望巫阳祇自悲。"
        ],
        "title": "梅雨",
        "id": "c3d067aa-89ba-419a-8f43-a0890c32004a"
    },
    {
        "author": "俞德邻",
        "paragraphs": [
            "老病幽栖觉懒吟，眼观时态独关心。",
            "古今不冺春秋笔，天地难欺暮夜金。",
            "幸有别肠堪贮酒，未愁短发不胜簪。",
            "柴门一闭从春尽，桃李飞花叶又阴。"
        ],
        "title": "老病",
        "id": "7fdf2189-904b-43af-8db7-57fbaf6bd6f7"
    },
    {
        "author": "俞德邻",
        "paragraphs": [
            "扰扰干坤几战尘，南山北阙意逡巡。",
            "贫思隠语呼庚癸，病怯流年避巳辰。",
            "三顾恐无开济术，百年须了去来因。",
            "鹿门有约吾将隠，倚杖看云老此身。"
        ],
        "title": "遣怀",
        "id": "56535081-a0cd-4fcf-9bd8-9f37c8b9ec33"
    },
    {
        "author": "俞德邻",
        "paragraphs": [
            "来往燕鸿异，逍遥鹏鷃同。",
            "古交千载上，余论六经中。",
            "瓜渚茅檐月，芜城柳岸风。",
            "寸心谈未了，棹士莫怱怱。"
        ],
        "title": "送刘伯宣尹松江府五首  其一",
        "id": "c882bed8-3b55-4471-9b9d-2eda388ee889"
    },
    {
        "author": "俞德邻",
        "paragraphs": [
            "宦途昏抹漆，达士久悲丝。",
            "汲直世多忌，父清人不知。",
            "隆污俱合道，行止要随时。",
            "富贵真槐蚁，千年看鼎彝。"
        ],
        "title": "送刘伯宣尹松江府五首  其二",
        "id": "15ce63aa-25e6-4d15-85a1-180dca277b40"
    },
    {
        "author": "俞德邻",
        "paragraphs": [
            "兵燹三年久，疮痍百姓同。",
            "政须随日化，心要与天通。",
            "刻木期难对，屯膏施易穷。",
            "松江三万顷，盂水爱任公。"
        ],
        "title": "送刘伯宣尹松江府五首  其三",
        "id": "da3baafa-6fe2-4365-ac00-0be88e86f928"
    },
    {
        "author": "俞德邻",
        "paragraphs": [
            "事丛缘网密，意广忌才疎。",
            "浩浩皇风远，迟迟化日舒。",
            "俗移三纪後，德洽百年余。",
            "擿伏非仁政，生民本一初。"
        ],
        "title": "送刘伯宣尹松江府五首  其四",
        "id": "94e5846c-fe8a-43a0-b9eb-f25a75e42b60"
    },
    {
        "author": "俞德邻",
        "paragraphs": [
            "烹鲜知政理，履豨识民心。",
            "土壤分南北，诗书亘古今。",
            "遐方犹战伐，癃老正呻吟。",
            "三尺焦桐在，烦公发至音。"
        ],
        "title": "送刘伯宣尹松江府五首  其五",
        "id": "9a6b0d6a-979e-40be-9ce3-2783c22895cc"
    },
    {
        "author": "俞德邻",
        "paragraphs": [
            "万顷湖光一苇杭，画桥横接旧堤长。",
            "松环九里烟云湿，梅压孤山水月香。",
            "梵宇琳宫增突兀，铜驼金谷自凄凉。",
            "悲吟一夜头添雪，惭愧崔鸿在洛阳。"
        ],
        "tags": [
            "西湖"
        ],
        "title": "次韵崔郎中游西湖",
        "id": "3592fe28-81c2-4296-a7a8-67683ec47499"
    },
    {
        "author": "俞德邻",
        "paragraphs": [
            "山林朝市两相忘，寂寂幽居兴味长。",
            "雨过竹侵书帙浄，风轻花落砚池香。",
            "三杯卯酒醉未醉，一枕午窗凉更凉。",
            "人境结庐元不俗，渊明何必定柴桑。"
        ],
        "title": "范仲山以磵谷居自号为赋二首  其一",
        "id": "532c49a5-6c88-4903-9d61-ff273f1ae1f6"
    },
    {
        "author": "俞德邻",
        "paragraphs": [
            "丘壑中间着幼舆，何如此地卜幽居。",
            "棋声夜静客饮酒，花影昼闲儿读书。",
            "尘世覆蕉多得鹿，痴人缘木更求鱼。",
            "先生梦觉浑无事，一笑浮云指太虚。"
        ],
        "title": "范仲山以磵谷居自号为赋二首  其二",
        "id": "ce4425d1-c60b-4b1b-9a80-aeddec9d4198"
    },
    {
        "author": "俞德邻",
        "paragraphs": [
            "三径岚烟护碧苔，地无高下总栽梅。",
            "花随流水绕除去，云共好山排闼来。",
            "月冷蛙声諠鼓吹，风清蜃气耸楼台。",
            "过逢况有侯芭在，白首玄经未足咍。"
        ],
        "title": "山房遣兴",
        "id": "3073dd8f-854a-4459-be1f-771beff1bc6b"
    },
    {
        "author": "俞德邻",
        "paragraphs": [
            "蹑石扪萝一径通，凭阑极目思无穷。",
            "川明竹树萧疎外，人语烟云杳霭中。",
            "风月五湖西子舸，楼台千古梵王宫。",
            "艰难隠遁寻幽憩，晤语无人忆赞公。"
        ],
        "title": "游灵岩",
        "id": "a7e094b6-a236-4c45-8552-c5e0ef671e8c"
    },
    {
        "author": "俞德邻",
        "paragraphs": [
            "白首玄经病子云，感时怀旧独沾巾。",
            "十年战伐多新鬼，四海逢迎少故人。",
            "上苑鶑花非昔日，曲江蒲柳为谁春。",
            "涌金香酒甜如蜜，满眼沽来莫厌频。"
        ],
        "title": "次韵赵提举二首  其一",
        "id": "7f98a81e-6109-48ae-bc84-86a2a9e3a781"
    },
    {
        "author": "俞德邻",
        "paragraphs": [
            "寂历谋生後计然，已将穷达付苍天。",
            "狙公枉自计朝暮，徐邈但知中圣贤。",
            "岁月催人如过隙，功名随世任先鞭。",
            "纷纷燕雀惊鹰隼，谁识图真在左绵。"
        ],
        "title": "次韵赵提举二首  其二",
        "id": "ec5a4bb7-ccf7-41a7-b965-0343981c2fc7"
    },
    {
        "author": "俞德邻",
        "paragraphs": [
            "山林何所乐，忽忽遂忘归。",
            "江阔天低水，山深雾湿衣。",
            "青虫当户织，白鸟背人飞。",
            "野性因留滞，非干与世违。"
        ],
        "title": "山林乐四首  其一",
        "id": "65f2f252-cbcc-4d3d-938e-548e33e21f18"
    },
    {
        "author": "俞德邻",
        "paragraphs": [
            "山林何所乐，佳兴四时同。",
            "琴罢庭留月，酒残松度风。",
            "鹤归苍汉外，猿叫碧萝中。",
            "却笑磻溪叟，区区理钓筒。"
        ],
        "title": "山林乐四首  其二",
        "id": "bda3ba01-3b2d-4fc4-9b34-e51cc105d2ed"
    },
    {
        "author": "俞德邻",
        "paragraphs": [
            "山林何所乐，所乐在琴书。",
            "醉买中山酒，游乘下泽车。",
            "结交忘鹿豕，分席混樵渔。",
            "何必桃源路，方为隠者居。"
        ],
        "title": "山林乐四首  其三",
        "id": "f18aac43-6b79-4277-8136-9aa03360b540"
    },
    {
        "author": "俞德邻",
        "paragraphs": [
            "山林何所乐，幽处两三家。",
            "曲径新移竹，疎篱旧着花。",
            "岚烟千嶂合，野水一桥斜。",
            "谁道无音乐，渔阳有掺挝。"
        ],
        "title": "山林乐四首  其四",
        "id": "a4ae74f9-9a83-4cca-8acf-c345baf1515a"
    },
    {
        "author": "俞德邻",
        "paragraphs": [
            "柳外澄波系小艖，玉皇宫畔梵王家。",
            "蚁浮腊味杯行酒，鹤避晴烟灶煮茶。",
            "客里招邀惭草率，座中沾洽笑兰阇。",
            "杖藜归路西风晚，一抹寒林万点鸦。"
        ],
        "title": "淮楚绝无行乐地万柳池边有开元小寺稍洁因载酒约淮上翁荀桂叔林绍先诸友同游",
        "id": "72b216e4-2dd2-4e99-8601-5d776f6472c5"
    },
    {
        "author": "俞德邻",
        "paragraphs": [
            "金粟松摧故国荒，春秋未作叹诗亡。",
            "十年漂泊家千里，百代兴衰梦一场。",
            "蠙浦风清波鸭绿，渔梁春暖酒鹅黄。",
            "相逢且尽尊前醉，莫遣愁多白发长。"
        ],
        "title": "次韵夏楚材登山阳故城有感",
        "id": "a37c7d0c-0ea1-4700-b266-acc836e4d32a"
    },
    {
        "author": "俞德邻",
        "paragraphs": [
            "茫茫南国徧旌旗，九日明朝有所思。",
            "元亮暮年书甲子，灵均初度忆庚寅。",
            "鱼龙寂寞秋江阔，豺虎从衡客路危。",
            "归去白云堪共卧，万山深处结茅茨。"
        ],
        "title": "初度留山阳",
        "id": "ebaa7afc-60b6-4f4f-9643-99f328f6da6f"
    },
    {
        "author": "俞德邻",
        "paragraphs": [
            "风雨凄凄战客衣，长淮东去鴈南飞。",
            "碧山学士老复老，芳草王孙归不归。",
            "尊酒细论悲昨梦，囊书空负笑前非。",
            "木奴千辈侯千户，早晚应须赋式微。"
        ],
        "title": "答淮上翁二首  其一",
        "id": "432e3221-37aa-4d9a-8787-a45967857a00"
    },
    {
        "author": "俞德邻",
        "paragraphs": [
            "京江语别十三春，宇宙茫茫几战尘。",
            "客路秋风欺白发，阴房夜雨湿青磷。",
            "杖藜叹世悲谁子，悬印朝天少故人。",
            "回首鹿门思旧隠，荒坟宿草更沾巾。"
        ],
        "title": "答淮上翁二首  其二",
        "id": "f5e686e1-40b4-4a71-ae0d-5257c7b5ddee"
    },
    {
        "author": "俞德邻",
        "paragraphs": [
            "长淮滚浊澜，春半尚严寒。",
            "久客愁无寐，怀人醉不欢。",
            "读书狂李白，忘事老师丹。",
            "何日归林下，悠然饭一箪。"
        ],
        "title": "怀林绍先三首  其一",
        "id": "ab6525f1-542d-496d-a3bf-296f73b4c4e0"
    },
    {
        "author": "俞德邻",
        "paragraphs": [
            "岁岁苦担簦，飘然云水僧。",
            "星霜变玄鸟，天地有青蝇。",
            "留滞慵僮仆，怀归畏友朋。",
            "求田端有暇，谁复问陈登。"
        ],
        "title": "怀林绍先三首  其二",
        "id": "2fc08896-870b-4c01-b5a2-6d32c3a8366b"
    },
    {
        "author": "俞德邻",
        "paragraphs": [
            "羁怀不自憀，明日又花朝。",
            "我畏杖藜远，君难折简招。",
            "愁长怜发短，室迩叹人遥。",
            "剪尽西窗烛，凭谁慰寂寥。"
        ],
        "title": "怀林绍先三首  其三",
        "id": "de1a6785-5fa7-4dcf-b4a8-52c7c07bf0ca"
    },
    {
        "author": "俞德邻",
        "paragraphs": [
            "紫气浮关怅客情，琳宫羸卧绝逢迎。",
            "长廊夜静蛩吟苦，古殿秋深鹤唳清。",
            "勾漏丹砂何处问，蓝桥云液为谁倾。",
            "卷帘残月斜窥牖，街鼓冬冬又五更。"
        ],
        "title": "寓山阳天庆馆作",
        "id": "77b556b5-999c-4e8f-b4fc-8cc432f37893"
    },
    {
        "author": "俞德邻",
        "paragraphs": [
            "藜床听雨卧，雨霁抱琴行。",
            "古径荒苔合，秋渠坠叶平。",
            "流年悲鴈影，往事咽蛩声。",
            "谁识玄都观，刘郎旧有名。"
        ],
        "title": "次韵陈教授见寄二首  其一",
        "id": "05127796-b0d6-439f-82b6-00250c5a5403"
    },
    {
        "author": "俞德邻",
        "paragraphs": [
            "江城吾旧隠，今岁喜秋穰。",
            "一顷南山豆，千畦负郭姜。",
            "看云扃户晚，对月引杯长。",
            "他日凭鱼鴈，犹堪话楚狂。"
        ],
        "title": "次韵陈教授见寄二首  其二",
        "id": "08b08b43-c511-4bbb-ab56-0dd375210976"
    },
    {
        "author": "俞德邻",
        "paragraphs": [
            "倦客思归整旆鞍，班荆祖道驻江干。",
            "浮云流水别离易，明月清风会晤难。",
            "携妓东山须载酒，上书北阙莫求官。",
            "诸公衮衮君休羡，得马还将失马看。"
        ],
        "title": "送程道大归新安兼简宪使卢处道学士四首  其一",
        "id": "f2d20887-e0c9-479e-adb5-3cdd7f3c6751"
    },
    {
        "author": "俞德邻",
        "paragraphs": [
            "十年故国黍离离，一日翩然赋式微。",
            "儒服政怜山鸟怪，机心何独海鸥飞。",
            "山中朝露闲观槿，岭曲春风自采薇。",
            "苍狗白衣从变化，是今非昔昔谁非。"
        ],
        "title": "送程道大归新安兼简宪使卢处道学士四首  其二",
        "id": "f9693894-5829-4d91-9021-ae94a6c70061"
    },
    {
        "author": "俞德邻",
        "paragraphs": [
            "我生惭愧贾胡留，暮鼓晨钟复报秋。",
            "万里桥南存旧宅，十年客舍尚并州。",
            "青山是处堪埋骨，白发新来渐满头。",
            "此日送君何限意，长江万折有东流。"
        ],
        "tags": [
            "长江"
        ],
        "title": "送程道大归新安兼简宪使卢处道学士四首  其三",
        "id": "2f6007c6-65dc-4305-bbdf-09f0a3a74a29"
    },
    {
        "author": "俞德邻",
        "paragraphs": [
            "戋戋束帛贲丘阿，有几英雄入网罗。",
            "少室山人征不起，贞元朝士已无多。",
            "声光赫奕埋轮使，音调凄清扣角歌。",
            "倾盖相驩应恨晚，乔松千尺有丝萝。"
        ],
        "title": "送程道大归新安兼简宪使卢处道学士四首  其四",
        "id": "4ea83252-462c-4e55-9837-d1eef4cd351a"
    },
    {
        "author": "俞德邻",
        "paragraphs": [
            "此生惭愧马牛襟，返锁柴门岁月深。",
            "避地管宁甘白帽，登台郭隗自黄金。",
            "风霜渐老骚人鬓，天地元知国士心。",
            "却喜程侯晚相遇，长鱼碧酒共清吟。"
        ],
        "title": "次韵程道益见赠二首  其一",
        "id": "19eadf17-6ed7-40c8-8168-0a3e04a86e43"
    },
    {
        "author": "俞德邻",
        "paragraphs": [
            "十载时艰泪染襟，余生几拟托幽深。",
            "匹夫无罪空怀璧，校尉有官从摸金。",
            "老去风尘犹瞇眼，春来药裹更关心。",
            "草玄作赋吾何敢，梁父吟成祇自吟。"
        ],
        "title": "次韵程道益见赠二首  其二",
        "id": "1375ee60-bfbd-4f24-8fb2-9eed450bd8a4"
    },
    {
        "author": "俞德邻",
        "paragraphs": [
            "病来十日闭茅庐，孤负吟诗与着书。",
            "床下不知牛是蚁，濠间谁识子非鱼。",
            "羸形分绝麒麟画，老境堪同鹿豕居。",
            "坎止流行随所寓，分明天地一籧篨。"
        ],
        "title": "病中三首  其一",
        "id": "bb87c255-a8c1-4c5b-a075-12d4dd98a15a"
    },
    {
        "author": "俞德邻",
        "paragraphs": [
            "腐儒麤粝愧无功，一月兼旬卧病中。",
            "赋就但应增肺渴，檄成元不愈头风。",
            "移心有法难忘药，折臂无缘定作公。",
            "世事渐艰吾已老，翛然梦不到槐宫。"
        ],
        "title": "病中三首  其二",
        "id": "69c3654f-e570-4b41-a0b0-790a2b0a2e76"
    },
    {
        "author": "俞德邻",
        "paragraphs": [
            "婢寻本草犬迎医，二竖驱除去复随。",
            "衰老维摩常示病，瘦生杜甫不关诗。",
            "门堪罗雀那容驷，釜不烹鱼但作糜。",
            "见说九重征武士，却须攘臂学支离。"
        ],
        "title": "病中三首  其三",
        "id": "14f980ac-03e7-4225-af25-2042a887c6ec"
    },
    {
        "author": "俞德邻",
        "paragraphs": [
            "闽粤驱驰後，干坤震荡中。",
            "名虽高斗北，身竟老辽东。",
            "仕止因时异，悲欢与世同。",
            "洛滨多侍从，立懦独清风。"
        ],
        "title": "故舶使知泉州赵公挽词五首  其一",
        "id": "e4a3a82a-cdec-418c-91a8-78e436ba82ca"
    },
    {
        "author": "俞德邻",
        "paragraphs": [
            "慷慨辞双节，逍遥寄一筇。",
            "扬雄虽若凤，老子自犹龙。",
            "霁月窗前草，悲风陇上松。",
            "遗民应巷哭，何但辍秦舂。"
        ],
        "title": "故舶使知泉州赵公挽词五首  其二",
        "id": "64f55576-4469-4a08-99e8-d3cada76dc48"
    },
    {
        "author": "俞德邻",
        "paragraphs": [
            "壮岁风云会，衰龄岸谷迁。",
            "芾棠南国里，细柳曲江边。",
            "天地纷戈甲，园林寂管弦。",
            "康成共丁卯，肯避巳辰年。"
        ],
        "title": "故舶使知泉州赵公挽词五首  其三",
        "id": "c57f3ba5-1b01-4abc-bcc0-d93869df1ffe"
    },
    {
        "author": "俞德邻",
        "paragraphs": [
            "杜陵侔稷契，诸葛陋袁曹。",
            "道在七分易，文过九辩骚。",
            "丘原终古闭，嵩岳极天高。",
            "况复阶庭树，于今有凤毛。"
        ],
        "title": "故舶使知泉州赵公挽词五首  其四",
        "id": "2196bab5-bc60-497a-9992-01df8ffef017"
    },
    {
        "author": "俞德邻",
        "paragraphs": [
            "世梗投林密，人稀寄驿迟。",
            "一朝传易箦，千古竟骑箕。",
            "斲鼻空悲郢，援琴谩忆期。",
            "薤歌嗟已晚，生死负恩私。"
        ],
        "title": "故舶使知泉州赵公挽词五首  其五",
        "id": "65b3a9a8-1702-46a8-aad0-40e5f96e2e8f"
    },
    {
        "author": "俞德邻",
        "paragraphs": [
            "衮绣三朝乐盛时，湖山廊庙两栖迟。",
            "一声鼙鼓干坤沸，万里烟尘草木悲。",
            "隔叶黄鹂空睍睆，定巢紫燕尚差池。",
            "春风不管人间事，犹绕雕阑扬绿漪。"
        ],
        "title": "秋壑堂",
        "id": "9d47c718-98d3-4bf7-8356-8b00b9724fcc"
    },
    {
        "author": "俞德邻",
        "paragraphs": [
            "形影参商已六春，春风吹梦益沾巾。",
            "江头杨柳送行客，窗外梅花疑故人。",
            "世事茫茫山岳隔，年光冉冉燕鸿新。",
            "一尊何日重携手，鹤外干坤迥不尘。"
        ],
        "title": "怀聂道录二首  其一",
        "id": "22692cdc-7447-4fd7-a334-ff730e9d9702"
    },
    {
        "author": "俞德邻",
        "paragraphs": [
            "夜鹤朝猿伴苦吟，碧窗静锁绿云阴。",
            "青精可饭药资乏，黄独无苗山雪深。",
            "岂有故人分禄米，但闻隠士寄焦琴。",
            "相思一夜生春草，明月满街天籁沈。"
        ],
        "title": "怀聂道录二首  其二",
        "id": "019f5550-7cc0-43a2-a731-96a2324f0f56"
    },
    {
        "author": "俞德邻",
        "paragraphs": [
            "桐帽椶鞋破晓烟，落花飞絮暮春天。",
            "风檐转日噪干鹊，云树隔溪啼杜鹃。",
            "客引茅亭沽旧酒，僧邀竹院话枯禅。",
            "病余一事还堪笑，脚力轻松倍去年。"
        ],
        "title": "病愈出游",
        "id": "9357bf22-c3e7-4e2e-9005-7f0bfe25279d"
    },
    {
        "author": "俞德邻",
        "paragraphs": [
            "磵饮岩栖愿已违，小舟拂晓泛涟漪。",
            "蒲丛露冷泣姑恶，木末云深叫子规。",
            "山近三茅便杖屐，酒沽五里带糟醨。",
            "乘风俓拟寻幽躅，莫负当年汗漫期。"
        ],
        "title": "舟行欲访三茅践许宗师鹤会之约",
        "id": "0af385f6-2d47-47d6-8697-7045a42dc81a"
    },
    {
        "author": "俞德邻",
        "paragraphs": [
            "梦入三茅叩玉扉，楼台金碧浄朝晖。",
            "岩花涧草高低见，田鹤沙禽下上飞。",
            "道士倚墙方熟睡，至人杜德不言机。",
            "人间天上元非远，非想非非更觉非。"
        ],
        "title": "夜卧旅邸梦入三茅山一道士病一道士鼾睡因作诗纪其概云",
        "id": "ee5d6087-b17b-436e-a005-c8cbc51fc52f"
    },
    {
        "author": "俞德邻",
        "paragraphs": [
            "人日吟窗涤砚尘，探官擘茧笑乡邻。",
            "山人雅爱终南径，诗客空怀渭北春。",
            "誉毁盖棺犹未了，勋名看镜不须频。",
            "从今好是支离卧，有客问余方负薪。"
        ],
        "title": "人日",
        "id": "c48083b8-b006-48ab-a9e7-be2e0cc98964"
    },
    {
        "author": "俞德邻",
        "paragraphs": [
            "性俭家常足，心闲体自胖。",
            "令名缘有子，良贵不须官。",
            "遗像衣冠古，高堂几席寒。",
            "他年说耆旧，回首重辛酸。"
        ],
        "title": "郭朝奉挽词二首  其一",
        "id": "577e86a1-6eb5-4b4c-b549-27b46d129913"
    },
    {
        "author": "俞德邻",
        "paragraphs": [
            "世态十年别，交情奕代论。",
            "及门先倒屣，引酌定空尊。",
            "杖屦春风语，松楸夜月魂。",
            "些成嗟已晚，江阔听啼猿。"
        ],
        "title": "郭朝奉挽词二首  其二",
        "id": "8bd69878-07cd-4724-b714-b0e2f5c34bf3"
    },
    {
        "author": "俞德邻",
        "paragraphs": [
            "藕花汀畔柳丝垂，杯酒殷勤话别离。",
            "风雨对床空有约，池塘梦草竟无诗。",
            "荒坟日落谁人吊，古屋苔深独我悲。",
            "毕竟功名大槐国，排云书在即丰碑。"
        ],
        "title": "悼俞仁则",
        "id": "286cfd28-b765-4cd8-8550-eb1111a8a804"
    },
    {
        "author": "俞德邻",
        "paragraphs": [
            "泽国江山冷战云，扁舟春晚忽逢君。",
            "荒城鼓角含商气，旧曲楼台暗楚氛。",
            "海燕认巢迷故主，苔蜗篆壁变新文。",
            "更怜庾信江南赋，音调凄清不忍闻。"
        ],
        "title": "吴门逢友人",
        "id": "0c657ccc-9e1b-41a5-bb84-ac62e365084b"
    },
    {
        "author": "俞德邻",
        "paragraphs": [
            "七闽幕府藉词臣，一笑平反草木春。",
            "制下九重新涣汗，胸蟠千古旧经纶。",
            "生平耻不为伊傅，夜半何烦问鬼神。",
            "无限焦枯待霖雨，好将斯道觉斯民。"
        ],
        "title": "送张师道",
        "id": "723f4f85-e6a7-4c41-95b8-aa77dcf61317"
    },
    {
        "author": "俞德邻",
        "paragraphs": [
            "雾豹文章野鹤姿，黄冠晦迹淛江涯。",
            "携家拟就鹿门隠，奏赋何期狗监知。",
            "触热问涂行有日，排云论事岂无时。",
            "太平上策须倾倒，更忆崆峒麦熟诗。"
        ],
        "title": "送道士孙雪房",
        "id": "c2b81f21-6539-47d0-8ffa-b7869fa0e8f4"
    },
    {
        "author": "俞德邻",
        "paragraphs": [
            "帝睠东南用正人，角巾归第请何频。",
            "相公久矣倦台鼎，故国依然倚世臣。",
            "霖雨合归天上作，忠言须造榻前陈。",
            "丈夫出处非徒尔，四海安危寄一身。"
        ],
        "title": "送董左丞二首  其一",
        "id": "ecb367e2-ca7e-435f-ba7b-6d3bc50e40dc"
    },
    {
        "author": "俞德邻",
        "paragraphs": [
            "煌煌勋业绘凌烟，共说韦平有世贤。",
            "黄合紫枢名将相，凉台燠馆半神仙。",
            "百年富贵真槐国，一日清闲胜葛天。",
            "祇恐九重方侧席，东山未许遽高眠。"
        ],
        "title": "送董左丞二首  其二",
        "id": "b7c05bfc-bd8d-4009-a131-71b206bed8c5"
    },
    {
        "author": "俞德邻",
        "paragraphs": [
            "密树幽花似远村，循除流水自浑浑。",
            "无僧肯送卢仝米，有客时过陆抗门。",
            "月晕河天鱼散子，泥融雨径竹生孙。",
            "十年四海干戈满，似此遗民几户存。"
        ],
        "title": "闲居遣怀",
        "id": "d2de112a-2762-4e1f-912f-f8f42d30703a"
    },
    {
        "author": "俞德邻",
        "paragraphs": [
            "绣衣持斧旧诗翁，天与奇葩衬绮栊。",
            "翠㔩叶攒珠的皪，碧搔头映玉珑璁。",
            "氤氲香雾迷丛蝶，淡沲晴飔扬转蓬。",
            "安得素娥斟绿醑，缓歌一阕月明中。"
        ],
        "title": "为汤提刑赋南园玉绣球花二首  其一",
        "id": "ffeca1ef-c091-4898-aa46-65e36a620c94"
    },
    {
        "author": "俞德邻",
        "paragraphs": [
            "愁烟泫露泣明妃，万蝶魂迷倦不飞。",
            "帐簇流苏裀翡翠，阶翻蹴踘落珠玑。",
            "琼葩分韵香疑减，柳絮成团似却非。",
            "风雨朝昏他日约，忍令容易失芳菲。"
        ],
        "title": "为汤提刑赋南园玉绣球花二首  其二",
        "id": "fd7d5464-b192-4a42-988d-86fc27584afd"
    },
    {
        "author": "俞德邻",
        "paragraphs": [
            "玉骨冰肌不受尘，纷纷红紫谩争春。",
            "最宜岩壑风霜夜，相对心肠铁石人。",
            "寂寞上林迷雾苑，嵯峨巫岫隔烟津。",
            "翛然自得闲中趣，肯与姚黄作素臣。"
        ],
        "title": "次韵陈静佳咏梅",
        "id": "a1118eed-f671-4ce9-abd1-81b4a37fe7e1"
    },
    {
        "author": "俞德邻",
        "paragraphs": [
            "古寺倚峥嵘，春风信马行。",
            "猿吟千树暗，僧定一灯明。",
            "野水循除出，庭莎夹径生。",
            "云何多俗韵，一宿又江城。"
        ],
        "title": "古寺",
        "id": "5465823c-fe46-4eef-b7d5-696f019e270b"
    },
    {
        "author": "俞德邻",
        "paragraphs": [
            "杞国天将压，苍梧云正愁。",
            "龙胡垂可挽，鱼腹葬何忧。",
            "万死丹心在，千龄王气收。",
            "县知精卫忿，今古不能休。"
        ],
        "title": "故枢密使陆公挽词三首  其一",
        "id": "5d2a19b3-dbe8-4c26-9c93-2fc8cde27509"
    },
    {
        "author": "俞德邻",
        "paragraphs": [
            "七朝迷瘴雾，一昔倒狂澜。",
            "天意竟难料，皇图不再安。",
            "宁甘蹈东海，不忍絷南冠。",
            "自古谁无死，从容就义难。"
        ],
        "title": "故枢密使陆公挽词三首  其二",
        "id": "9644f76d-1292-47be-9343-3ca97b2faf0b"
    },
    {
        "author": "俞德邻",
        "paragraphs": [
            "羣雄纷爱死，一士独捐生。",
            "历数绝谁续，纲常晦复明。",
            "人皆念王蠋，天岂祸程婴。",
            "泪眼休枯尽，他年看史评。"
        ],
        "title": "故枢密使陆公挽词三首  其三",
        "id": "091f0429-2571-43fb-9d38-fdbdc050f3ca"
    },
    {
        "author": "俞德邻",
        "paragraphs": [
            "鸡鸣羣动已憧憧，习静工夫自笑慵。",
            "风月一襟霜两鬓，图书万卷酒千钟。",
            "维摩示病元非病，李广难封不愿封。",
            "世道隆污随所适，我知老子本犹龙。"
        ],
        "title": "次韵答郦学正见赠三首  其一",
        "id": "625942c0-7f89-4888-9651-421296507f9f"
    },
    {
        "author": "俞德邻",
        "paragraphs": [
            "萧森竹柏小蒲庵，身世嵇康七不堪。",
            "眼底故人俱寂寞，镜中衰发自䰐鬖。",
            "过车慷慨陈清酹，旧馆殷勤脱左骖。",
            "老我与君同此意，纷纷轻薄不须谈。"
        ],
        "title": "次韵答郦学正见赠三首  其二",
        "id": "b991f455-1dd0-415e-86cb-a29c1852e79f"
    },
    {
        "author": "俞德邻",
        "paragraphs": [
            "粥饭随缘类出家，小瓶汲月自煎茶。",
            "浮荣等是蕉中鹿，薄俗堪怜井底蛙。",
            "南亩半栽元亮秫，东陵多种邵平瓜。",
            "青鞋布袜相随去，九陌红尘任没车。"
        ],
        "title": "次韵答郦学正见赠三首  其三",
        "id": "e553a34f-454f-4076-9cf5-0cb463124b8e"
    },
    {
        "author": "俞德邻",
        "paragraphs": [
            "拟效时人耻效尤，时人嫉我亦如雠。",
            "携金懒市燕台骏，卖剑聊寻渤海牛。",
            "白发盈簪羞我老，黄花满径为谁秋。",
            "尊前有酒休辞醉，痴绝由来爱虎头。"
        ],
        "title": "次韵陈教授见寄二首  其一",
        "id": "89ad5b35-5cc9-4ea4-801a-e98c4f300104"
    },
    {
        "author": "俞德邻",
        "paragraphs": [
            "朝暮何人肯拔尤，周民何友亦何雠。",
            "还家久类苏耽鹤，溷世聊歌宁戚牛。",
            "笔在不妨书甲子，诗亡谁为作春秋。",
            "百年修短终归尽，倚杖看山任白头。"
        ],
        "title": "次韵陈教授见寄二首  其二",
        "id": "bf5c0fcb-d6cd-449e-ae8f-d86456b879e1"
    },
    {
        "author": "俞德邻",
        "paragraphs": [
            "野鹤乘轩愧不才，柴门键密昼慵开。",
            "荒亭锁雾红葵老，古木号风白雨来。",
            "酒免官沽时一醉，诗非私贷日相催。",
            "人间万事皆儿戏，千载昆明几劫灰。"
        ],
        "title": "夏五园亭对雨漫成六首  其一",
        "id": "28e26db6-8c2b-4143-a8bb-d2bd14f17f10"
    },
    {
        "author": "俞德邻",
        "paragraphs": [
            "从来工瑟莫吹竽，赤米黄虀尽自娱。",
            "种柳藏鸦怜哺母，葺巢护燕待将雏。",
            "荆榛少剪但除道，瓜芋多栽莫问区。",
            "金马玉堂元有分，青铜惭愧白髭须。"
        ],
        "title": "夏五园亭对雨漫成六首  其二",
        "id": "96cb3ec5-4a5e-47e9-b5e1-84742b05109a"
    },
    {
        "author": "俞德邻",
        "paragraphs": [
            "镜中勋业不须论，拭发何由得马肝。",
            "日暮论文思李白，年衰忘事类师丹。",
            "几多归燕愁无主，是处鸣蛙总为官。",
            "多谢天公相劳苦，梅风吹雨长琅玕。"
        ],
        "title": "夏五园亭对雨漫成六首  其三",
        "id": "277081a2-0524-4b61-9779-d87f5be26f3a"
    },
    {
        "author": "俞德邻",
        "paragraphs": [
            "五噫休作不平鸣，世事悠悠弈一枰。",
            "歌有红儿休用比，酒无白堕亦须倾。",
            "青山倘是埋骨好，素发何嫌照眼明。",
            "鼎鼎百年三万日，晓烟收尽暮云横。"
        ],
        "title": "夏五园亭对雨漫成六首  其四",
        "id": "7888a5bd-39c5-44e1-8228-df5a778be308"
    },
    {
        "author": "俞德邻",
        "paragraphs": [
            "雨霁云收正午天，槐阴翳翳北窗眠。",
            "百年未了暂为客，一日得闲真是仙。",
            "美酒但寻知己饮，好诗休用俗人传。",
            "山林钟鼎知谁是，输与鸱夷理钓船。"
        ],
        "title": "夏五园亭对雨漫成六首  其五",
        "id": "52550fe9-46b9-49ce-9209-e79b14ac71e8"
    },
    {
        "author": "俞德邻",
        "paragraphs": [
            "有酒能浇磊磈胸，人生何处不从容。",
            "横飞辽海成孤鹤，老死南阳亦卧龙。",
            "习静一丘聊自足，逢时万户莫先封。",
            "梧楸门巷将迎少，涧曲分畦学老农。"
        ],
        "title": "夏五园亭对雨漫成六首  其六",
        "id": "77fff334-8e5b-435d-8388-f64dcc6aec05"
    },
    {
        "author": "俞德邻",
        "paragraphs": [
            "尊酒旗亭说旧游，重来茂苑又深秋。",
            "烟霞静锁诗人屋，风雨常欺倦客楼。",
            "独鴈叫羣天漠漠，蹇馿畏滑路悠悠。",
            "相思清夜黄花老，一琖寒灯万斛愁。"
        ],
        "title": "秋泊吴门寄友",
        "id": "bf721528-b554-4769-a4f5-3a5bf97608e5"
    },
    {
        "author": "俞德邻",
        "paragraphs": [
            "鲲鹏意气鹤精神，髣髴风流贺季真。",
            "三顾岂无天下计，百年空老梦中身。",
            "兵尘满眼谁知己，儒术谋生每误人。",
            "长啸归来寻旧隠，石田茅屋未全贫。"
        ],
        "title": "次韵薛晓翁教授",
        "id": "cbc5bd97-2836-4a70-9bdd-dba803273583"
    },
    {
        "author": "俞德邻",
        "paragraphs": [
            "门外红尘竞往还，小轩容膝自怡颜。",
            "三杯对影夜邀月，一笏拄颐朝看山。",
            "芳草落花春不老，鸣鸠乳燕乐相关。",
            "人间寻徧无闲境，闲境由来祇此间。"
        ],
        "title": "闲境",
        "id": "6c4f72c7-b6bd-467e-aeb2-9bf7b5675261"
    },
    {
        "author": "俞德邻",
        "paragraphs": [
            "小园雨过草离离，寂寞葵榴又一时。",
            "载酒客来闲问字，催租人去更吟诗。",
            "一杯淡粥学僧供，三尺高床避鬼吹。",
            "百岁光阴行六十，世间何许凤凰池。"
        ],
        "title": "小园漫兴四首  其一",
        "id": "2edc856a-d874-4fa2-883a-e65881188287"
    },
    {
        "author": "俞德邻",
        "paragraphs": [
            "杖藜竹外独徘徊，叹息人间几劫灰。",
            "燕颔素无难食肉，蟹螯才有便持杯。",
            "世人枉是皆欲杀，明主何尝肯弃才。",
            "多谢诸公共推挽，公车时亦到蒿莱。"
        ],
        "title": "小园漫兴四首  其二",
        "id": "97c67481-40b5-42b2-93bd-fa17f14964f3"
    },
    {
        "author": "俞德邻",
        "paragraphs": [
            "公车纵肯诏遗民，宣发萧萧已满巾。",
            "美景昔时多乐事，丰年今日有饥人。",
            "翻云覆雨怜轻薄，洗眼开怀任屈伸。",
            "野鹤瘦躯驯鹿性，此时宁复绘麒麟。"
        ],
        "title": "小园漫兴四首  其三",
        "id": "b48078f0-b9db-4fb4-a866-8e978daf15a2"
    },
    {
        "author": "俞德邻",
        "paragraphs": [
            "华发思乡去苦迟，人民城郭总成非。",
            "九原可作吾谁与，三径就荒胡不归。",
            "诗思寂寥无腹稿，病躯顦顇减腰围。",
            "有时梦与钟期遇，闲拂枯桐按玉徽。"
        ],
        "title": "小园漫兴四首  其四",
        "id": "14ddda7b-4588-4a9b-ba51-5f2e35eb8abc"
    },
    {
        "author": "俞德邻",
        "paragraphs": [
            "北辙南辕一昔分，何时尊酒细论文。",
            "谈经举世用燕说，横笔何人静楚氛。",
            "朋辈风流推李杜，弟兄词藻愧机云。",
            "麟洲有客长回首，归诵琅章饫所闻。"
        ],
        "title": "怀萧道夫",
        "id": "81c43dbb-ed0c-4354-8a26-67b9593522ad"
    },
    {
        "author": "俞德邻",
        "paragraphs": [
            "青镜霜刀杳莫寻，陈留巷陌故阴阴。",
            "鸿飞犹记东西迹，燕去难留下上音。",
            "多病乐天悲老近，三生杜牧恨春深。",
            "浮云柳絮元无准，惭愧人间儿女心。"
        ],
        "title": "泊阎桥有怀",
        "id": "24f03090-e884-43a3-b538-31a264030b96"
    },
    {
        "author": "俞德邻",
        "paragraphs": [
            "百年何处筑菟裘，又向周南叹滞留。",
            "砧韵但能凄客枕，鴈声浑不到歌楼。",
            "江湖展转鱼千里，今古驱驰貉一丘。",
            "回首金焦渺何许，潇潇风雨使人愁。"
        ],
        "title": "戏简友人二首  其一",
        "id": "813d1400-0415-490b-8b46-4c1feb32398a"
    },
    {
        "author": "俞德邻",
        "paragraphs": [
            "茅斋蓬鬓静编蒲，谁使担簦问客途。",
            "万里晴云离塞鴈，一天明月绕枝乌。",
            "羁愁浩渺夜将半，诗思凄凉岁欲徂。",
            "却羡故人沉醉处，红楼红粉拥红炉。"
        ],
        "title": "戏简友人二首  其二",
        "id": "1b4f2e85-fce9-4c7e-9603-eabc6c7f1dd5"
    },
    {
        "author": "俞德邻",
        "paragraphs": [
            "马周淹逆旅，梦寐忆常何。",
            "琴古知音少，囊空得句多。",
            "凄凉怜我老，慷慨为谁歌。",
            "三尺匣中剑，时时自濯磨。"
        ],
        "title": "次郭元德二首  其一",
        "id": "1a7f02f7-2993-498b-a2b9-84eacf17fee3"
    },
    {
        "author": "俞德邻",
        "paragraphs": [
            "昔贤多不偶，今我欲如何。",
            "浮世欢娱少，衰年感慨多。",
            "吾伊翻蠹简，欵乃听渔歌。",
            "自笑平生志，低回竟不磨。"
        ],
        "title": "次郭元德二首  其二",
        "id": "126d3f4e-6312-4c95-a6b5-5349483164ad"
    },
    {
        "author": "俞德邻",
        "paragraphs": [
            "挟册知何用，援琴且自宽。",
            "世途今更险，客枕夜偏寒。",
            "俯仰随时易，隆污合道难。",
            "功名大槐梦，青镜莫频看。"
        ],
        "title": "次韵郭元德旅怀",
        "id": "0d9f4f8e-8b95-496c-87a3-1d0284c5ee2f"
    },
    {
        "author": "俞德邻",
        "paragraphs": [
            "身世厌漂零，衣冠愧典刑。",
            "干坤开阖户，日月短长亭。",
            "水阔连天白，山高拥岸青。",
            "扬雄中有宅，垂老太玄经。"
        ],
        "title": "偶题",
        "id": "4a38fc8a-b1bc-4959-b377-563c528d8292"
    },
    {
        "author": "俞德邻",
        "paragraphs": [
            "地僻村深过客稀，数家生聚突烟微。",
            "鱼虾入网忙呼酒，鹅鸭栖池静掩扉。",
            "唤妇索绹苫屋角，课儿斫竹补篱围。",
            "沟东积水通前浦，也有蒲帆带雨归。"
        ],
        "title": "村居即事二首  其一",
        "id": "f8c93c4b-5d8d-480d-b48f-161717f723ad"
    },
    {
        "author": "俞德邻",
        "paragraphs": [
            "漠漠平畴接远沙，一浜寒水浸梅花。",
            "儿挑苦芺供鹅食，妻撷葫荽荐客茶。",
            "榾柮火残寒尚力，茅柴酒熟夜能赊。",
            "岁时伏腊歌呼处，三世儿孙共一家。"
        ],
        "title": "村居即事二首  其二",
        "id": "712498f3-ad06-46c6-b569-966f52ac8d3a"
    },
    {
        "author": "俞德邻",
        "paragraphs": [
            "青岁迂疎厌市廛，诛茅结屋北山巅。",
            "泉冷阴洞猿分饮，草软阳坡鹿伴眠。",
            "三径烟云浑是画，四时风月不论钱。",
            "忽逢野老谈庚甲，笑指乔松不记年。"
        ],
        "title": "赠良常山人",
        "id": "4de87bb7-0f66-4377-8929-fd41b90509ff"
    },
    {
        "author": "俞德邻",
        "paragraphs": [
            "风饕雪虐驾扁舟，又作田家数日留。",
            "鴈逐稻粱飞远浦，犬惊杖屐吠荒丘。",
            "三杯薄酒延僧话，一琖寒灯伴客愁。",
            "白水漫漫妨麦事，催钱县吏亦宜休。"
        ],
        "title": "富安田舍二首  其一",
        "id": "2a41f598-7b9e-4230-8971-34f14a66abfa"
    },
    {
        "author": "俞德邻",
        "paragraphs": [
            "漠漠寒云接断芜，平畴积水入长湖。",
            "犊眠篱下霜埋草，鴈宿汀边月满芦。",
            "戟吻苦茶连叶煮，胶牙酸酒带糟餔。",
            "数朝已觉人情熟，识字耕田着我无。"
        ],
        "title": "富安田舍二首  其二",
        "id": "809eb323-13a8-4542-adb8-e791a8baa856"
    },
    {
        "author": "俞德邻",
        "paragraphs": [
            "漫空飞雪岁云徂，独坐闲吟粟满肤。",
            "廓落江山千态迥，浑沦天地一尘无。",
            "寒声夜吼松筠裂，和气朝回荠麦苏。",
            "说与田家判一醉，明年宁复虑官租。"
        ],
        "title": "田家喜雪",
        "id": "9858cd2f-5ba1-420a-911d-e739d2fef7ae"
    },
    {
        "author": "俞德邻",
        "paragraphs": [
            "十旬为客思凄然，返樛言归又核田。",
            "榾柮煨炉销永夜，屠苏浸井迫新年。",
            "人生半是忙中过，农事偏于隠者便。",
            "将老菟裘何处卜，九龙泉畔锡山边。"
        ],
        "title": "除夕二首  其一",
        "id": "1245108c-6289-4dd8-9f7d-d473039cf866"
    },
    {
        "author": "俞德邻",
        "paragraphs": [
            "买田阳羡笑东坡，三黜穷荒两鬓皤。",
            "瘴雾蛮烟添老色，寒灯夜雨强悲歌。",
            "百年富贵欢悰少，一日清闲乐事多。",
            "说与故人休大噱，省曹阍者面如何。"
        ],
        "title": "除夕二首  其二",
        "id": "f3caaef4-b8ad-4396-9f7c-c96f0f8b545c"
    },
    {
        "author": "俞德邻",
        "paragraphs": [
            "万事梦中梦，百年身後身。",
            "黄尘空没马，白发不饶人。",
            "鲈美莼波浄，螯肥菊露新。",
            "相思须命驾，莫厌子舆贫。"
        ],
        "title": "次韵郭元德闲居二首  其一",
        "id": "94f6c31e-fea9-4eca-bb87-f84689551241"
    },
    {
        "author": "俞德邻",
        "paragraphs": [
            "弋篡冥鸿远，城荒去鹤还。",
            "万缘俱是幻，百计不如闲。",
            "人在羲黄上，时当晋宋间。",
            "委心乘物化，何地不蓬山。"
        ],
        "title": "次韵郭元德闲居二首  其二",
        "id": "3e7b6b74-01e4-4d18-b262-a67826a329f8"
    },
    {
        "author": "俞德邻",
        "paragraphs": [
            "十载干戈四海同，几人徐庶几陈宫。",
            "阿奴侍母但膝下，潘令弃官归洛中。",
            "生死总归蝴蝶梦，哀荣何啻马牛风。",
            "送车千乘谁能致，我亦潸然泪洒空。"
        ],
        "title": "后平叔母夫人挽辞二首  其一",
        "id": "f3926528-254f-4254-8fe6-81aaa779ebd0"
    },
    {
        "author": "俞德邻",
        "paragraphs": [
            "昔年烽火隔江津，指痛呻吟夜彻晨。",
            "旁置万家空有冢，禄营三釜已无亲。",
            "鸾回紫诰承恩旧，牛卧青冈卜兆新。",
            "送死养生无一憾，老怀缘此重沾巾。"
        ],
        "title": "后平叔母夫人挽辞二首  其二",
        "id": "2aa418d8-0486-40ce-af39-a0f4673e322f"
    },
    {
        "author": "俞德邻",
        "paragraphs": [
            "白发苍颜自在仙，流行坎止任天然。",
            "江山得意俓携酒，家世为官不爱钱。",
            "天与清闲娱晚景，人看富贵出长年。",
            "传闻尺一来阊阖，匹马春风快着鞭。"
        ],
        "title": "饯杨少监",
        "id": "b230f891-07e5-4e36-a3d1-d1f41db3dc83"
    },
    {
        "author": "俞德邻",
        "paragraphs": [
            "冲霄志气合雄飞，谁遣谈经坐绛帏。",
            "夜雨檐花聊痛饮，秋风莼菜竟思归。",
            "一官岂为吾曹冗，五斗政嫌儿辈讥。",
            "去去草玄从尚白，丈夫元不羡轻肥。"
        ],
        "title": "杨刚中分教京口有司以冗员罢去作诗为别就次韵以饯其行二首  其一",
        "id": "a262fac9-8c49-4728-84c4-1815e8b8df9f"
    },
    {
        "author": "俞德邻",
        "paragraphs": [
            "公车指日召严徐，友道从渠自耳余。",
            "浮世功名蕉覆鹿，冷官滋味釜生鱼。",
            "百年荏苒醒还醉，一气循环惨复舒。",
            "归去湖山多乐事，故人休枉绝交书。"
        ],
        "title": "杨刚中分教京口有司以冗员罢去作诗为别就次韵以饯其行二首  其二",
        "id": "5fcf54c9-f159-4069-884b-d2d9578db8bd"
    },
    {
        "author": "俞德邻",
        "paragraphs": [
            "莎径莓墙枳棘篱，藜床六尺卧书帷。",
            "门前剥啄谁惊梦，马上推敲客有诗。",
            "北牖清风聊共语，夜梁落月重相思。",
            "宾鸿此去过京岘，应遣新吟慰旧知。"
        ],
        "title": "赠程秀才",
        "id": "9784804a-b395-4e30-b785-5b9a9a18ecc8"
    },
    {
        "author": "俞德邻",
        "paragraphs": [
            "画楼珠翠列娉婷，辽鹤重来失故城。",
            "商女不知宁有恨，徐娘虽老尚多情。",
            "一帘花雨谈幽梦，双桨莼波急去程。",
            "却倚阊门重回首，笳声呜咽暮云横。"
        ],
        "title": "姑苏有赠",
        "id": "64106789-95ed-45ad-a0e6-23ee45e377b6"
    },
    {
        "author": "俞德邻",
        "paragraphs": [
            "鹫岭旧寻诗，重来十载期。",
            "蛩吟僧定榻，猿挂鹤栖枝。",
            "山月穿窗入，溪云傍竹移。",
            "一声清磬发，应悔出家迟。"
        ],
        "title": "天竺山",
        "id": "785eac8a-dc13-4f5e-a1df-086fe6d40dd9"
    },
    {
        "author": "俞德邻",
        "paragraphs": [
            "水国微茫境物闲，洪涛九派护禅关。",
            "帆樯下上淮连浙，楼殿高低寺裹山。",
            "潮驾金鳌来海上，天留玉府在人间。",
            "凭阑落日芦风起，时有鱼龙听法还。"
        ],
        "title": "游金山寺次壁间韵",
        "id": "65c04d4e-38e3-4fb8-b314-d117ce47429c"
    },
    {
        "author": "俞德邻",
        "paragraphs": [
            "落花流水两无依，梦入桃源觉已非。",
            "尊酒阑珊山月落，片帆摇曳浦风微。",
            "云横北固朱楼远，烟暝西湖画舸归。",
            "别易会难今古恨，鳞鸿来往莫相违。"
        ],
        "tags": [
            "西湖"
        ],
        "title": "醉中偶书",
        "id": "2bde8be2-448c-4a38-914a-0a0e2e9e1931"
    },
    {
        "author": "俞德邻",
        "paragraphs": [
            "西风散屧步崔嵬，霁色浮空望眼开。",
            "江势乱奔沧海去，天形低约众山回。",
            "一卷狠石埋焦土，百尺危楼付劫灰。",
            "惟有沙鸥知我意，相亲相近不惊猜。"
        ],
        "title": "甘露寺火後登多景楼故基有作",
        "id": "c03d1d63-f9b6-4357-9247-68c04b5681b8"
    },
    {
        "author": "俞德邻",
        "paragraphs": [
            "楼头凝望处，落日帝王州。",
            "下有朝宗水，滔滔日夜流。"
        ],
        "title": "金陵道",
        "id": "fd2ccf65-1052-4acd-a596-3f06c772f34e"
    },
    {
        "author": "俞德邻",
        "paragraphs": [
            "宿雨浥轻尘，沙平草树春。",
            "远山千万叠，空翠欲沾人。"
        ],
        "title": "晓行沙上",
        "id": "35ca1e55-181e-4756-ba35-26cba25bf400"
    },
    {
        "author": "俞德邻",
        "paragraphs": [
            "风雨正潇潇，孤灯伴寂寥。",
            "关心多少事，一一付芭蕉。"
        ],
        "title": "客中雨",
        "id": "ec7762a3-da00-422c-82a6-de538d5c5731"
    },
    {
        "author": "俞德邻",
        "paragraphs": [
            "日日寻春到水涯，今朝篱落见梅花。",
            "折梅欲问春消息，春在桥南卖酒家。"
        ],
        "title": "寻春",
        "id": "fe833637-54f1-45b0-b338-3ad927a244ea"
    },
    {
        "author": "俞德邻",
        "paragraphs": [
            "山北山南日几回，半山山舍更传杯。",
            "一声羌笛山云裂，二月山花有落梅。"
        ],
        "title": "春日山行",
        "id": "810e18c9-0ecf-4f70-adbc-682099e4b312"
    },
    {
        "author": "俞德邻",
        "paragraphs": [
            "兀兀余酣潄晚汀，古牺香雾入疎棂。",
            "卷帘归坐月弦上，隔岸远山青更青。"
        ],
        "title": "晚醉",
        "id": "0fb68b69-0a2c-41aa-a92f-f440d7badd0e"
    },
    {
        "author": "俞德邻",
        "paragraphs": [
            "离离远树接山低，白水田头杜宇啼。",
            "昨夜前村新雨过，桔槹闲在石桥西。"
        ],
        "title": "何山白水田",
        "id": "1d85d37a-1a69-43f9-8031-d392def3b7c7"
    },
    {
        "author": "俞德邻",
        "paragraphs": [
            "蒙蒙树隠山，渺渺波横海。",
            "其中一叶舟，岂有陶朱在。"
        ],
        "title": "题米友仁远景",
        "id": "4938314f-a998-400d-9c24-d9a0356db2f7"
    },
    {
        "author": "俞德邻",
        "paragraphs": [
            "烟林雨气昏，行客苦迢递。",
            "谁知渡溪桥，风尘满天地。"
        ],
        "title": "为石民瞻题风雨溪桥手卷",
        "id": "4a1a223b-9970-4064-8fd8-6af45540b9ac"
    },
    {
        "author": "俞德邻",
        "paragraphs": [
            "上山下山山历历，松篁不改路非昔。",
            "杖藜聊欲问山翁，山空叶落无行迹。"
        ],
        "title": "访徐叔咏教授山庵迷道而作",
        "id": "3cf7b4f1-d70c-440d-ab7a-c56dcae4e9bb"
    },
    {
        "author": "俞德邻",
        "paragraphs": [
            "攀藤蹑石访幽客，茆屋参差松树隔。",
            "山童闻语不譍门，古木千章鸣格磔。"
        ],
        "title": "到徐叔咏居",
        "id": "7751ae5e-62a2-4a28-acef-325f71c430a0"
    },
    {
        "author": "俞德邻",
        "paragraphs": [
            "天地黯黪云气繁，淤泥没胫蜗书门。",
            "长安米升钱五百，忍饥茹芝谁绮园。"
        ],
        "title": "次韵周遗直京城苦雨五首  其一",
        "id": "f23570b8-96da-41c4-9872-a0bf558e7b17"
    },
    {
        "author": "俞德邻",
        "paragraphs": [
            "浊醪梨枣亦易求，鸡鸣檐溜还交流。",
            "亲宾纵谈天下乐，藜杖谁肯过苏侯。"
        ],
        "title": "次韵周遗直京城苦雨五首  其二",
        "id": "b4b47ce7-3782-4c56-8b4f-672ea358b05f"
    },
    {
        "author": "俞德邻",
        "paragraphs": [
            "古今浩浩多诗流，清辞丽句谁能高。",
            "大历饥寒少陵杜，义熙归去彭泽陶。"
        ],
        "title": "次韵周遗直京城苦雨五首  其三",
        "id": "2c4dccfd-7996-41bc-823d-6f8f734684c1"
    },
    {
        "author": "俞德邻",
        "paragraphs": [
            "半年京国囊无储，饭我豆粥羹寒蔬。",
            "翻江黑雨弥两月，却忆溪翁留白鱼。"
        ],
        "title": "次韵周遗直京城苦雨五首  其四",
        "id": "e4ec8989-8e8c-49f6-94a8-30b7bde69dfa"
    },
    {
        "author": "俞德邻",
        "paragraphs": [
            "云壑布衣贤亦愚，玉阶紫衣妾亦夫。",
            "书三十乘须饱读，鹏九万里从南图。"
        ],
        "title": "次韵周遗直京城苦雨五首  其五",
        "id": "d5973231-2408-4dae-8dbd-348d9b2e1482"
    },
    {
        "author": "俞德邻",
        "paragraphs": [
            "贪夫寻梦穴蚁，可人闲爱沙鸥。",
            "一生能消几屐，十年浪走三州。"
        ],
        "title": "六言",
        "id": "12f5a96d-9b2f-4325-99d8-796f43870404"
    },
    {
        "author": "俞德邻",
        "paragraphs": [
            "一十五条瘦肋，八千万里修程。",
            "春草明年又绿，朝趋夜秣幽并。"
        ],
        "title": "题瘦马图",
        "id": "2312a92c-bfdf-49f4-b1d2-a288ef15e296"
    },
    {
        "author": "俞德邻",
        "paragraphs": [
            "峭壁倚层霄，长松荫幽壑。",
            "荒径一樵归，平沙羣鴈落。"
        ],
        "title": "为徐彦昌题画扇",
        "id": "8e920fba-76e5-44cf-9afd-0e45c1ef72df"
    },
    {
        "author": "俞德邻",
        "paragraphs": [
            "古涧横小桥，竟日无人渡。",
            "红尘隘九衢，来往不知数。"
        ],
        "title": "为陈登父题画扇",
        "id": "b53152d4-ce44-4ca1-9cbe-838c14f8e27c"
    },
    {
        "author": "俞德邻",
        "paragraphs": [
            "昔上会稽探禹穴，曾留此地听潺湲。",
            "茂林修竹今何在，叹息三原坱莽间。"
        ],
        "title": "题兰亭图",
        "id": "1e6570f5-3af1-405c-8d7b-b1f862ac3354"
    },
    {
        "author": "俞德邻",
        "paragraphs": [
            "晓出西关访直溪，西风掠地草萋萋。",
            "低迷岐路无人问，邢坞转东东转西。"
        ],
        "title": "戏题王吉甫居壁二首  其一",
        "id": "eb2e0c87-6429-4240-bba8-e091866ca132"
    },
    {
        "author": "俞德邻",
        "paragraphs": [
            "没马黄尘倦入城，杖藜聊复畅幽情。",
            "却嫌村近山林远，一望三茅与四平。"
        ],
        "title": "戏题王吉甫居壁二首  其二",
        "id": "fd58f99e-047c-4c39-83ba-ed656fd5e318"
    },
    {
        "author": "俞德邻",
        "paragraphs": [
            "松声度暖风，花气熏迟日。",
            "乘兴问三三，何劳邀七七。"
        ],
        "title": "游鹤林即席分韵代率上人赋日字",
        "id": "90da2c00-a2da-4283-ab41-d5741ecdc960"
    },
    {
        "author": "俞德邻",
        "paragraphs": [
            "疎疎杨柳拂平沙，白鹭褵褷立水涯。",
            "徙倚阑干吟未稳，澹云笼月落谁家。"
        ],
        "title": "广信道中留别故人二首  其一",
        "id": "2cede6fe-9f79-42f1-89d1-bfbfd88d317e"
    },
    {
        "author": "俞德邻",
        "paragraphs": [
            "天涯沦落偶相逢，路转灵溪事又空。",
            "从此万山并万水，暮云飞处望江东。"
        ],
        "title": "广信道中留别故人二首  其二",
        "id": "c1114b21-6e6f-449b-83f5-4e44ab2b12f9"
    },
    {
        "author": "俞德邻",
        "paragraphs": [
            "羯鼓催花事已奇，一枝媚玉卧犹吹。",
            "何如端拱岩廊上，九奏箫韶付一夔。"
        ],
        "title": "题明皇卧吹箫图二首  其一",
        "id": "fc148f39-c47a-4440-848e-9e8e57a20427"
    },
    {
        "author": "俞德邻",
        "paragraphs": [
            "吹断箫声禁漏迟，华胥一枕梦醒时。",
            "梨花院落沉沉静，更有人偷玉笛吹。"
        ],
        "title": "题明皇卧吹箫图二首  其二",
        "id": "9f393b45-7f04-4af1-b08c-dc9c87cb7a54"
    },
    {
        "author": "俞德邻",
        "paragraphs": [
            "巧语屡遭薏苡，丽辞空赋梅花。",
            "岁晚菟裘可筑，不妨痼疾烟霞。"
        ],
        "title": "闲居遣怀六言四首  其一",
        "id": "b016535c-4405-40ab-946e-6307fd057844"
    },
    {
        "author": "俞德邻",
        "paragraphs": [
            "涉世性多物忤，畏人分合幽栖。",
            "通德能谈飞燕，儿曹从厌家鸡。"
        ],
        "title": "闲居遣怀六言四首  其二",
        "id": "6e997226-1147-482c-98e2-7ccbdaf63951"
    },
    {
        "author": "俞德邻",
        "paragraphs": [
            "元龙高卧楼上，孔明抱膝隆中。",
            "天下士忧天下，此时此意谁同。"
        ],
        "title": "闲居遣怀六言四首  其三",
        "id": "82e680f4-2038-43a5-b5b1-2a2715501c47"
    },
    {
        "author": "俞德邻",
        "paragraphs": [
            "贺毅刺舌诫口，郭舒掐鼻灸眉。",
            "对客瞪视不答，士廉已悟无为。"
        ],
        "title": "闲居遣怀六言四首  其四",
        "id": "d9b06c4d-4f68-45fb-96db-e94ae59a7aa6"
    },
    {
        "author": "俞德邻",
        "paragraphs": [
            "新湖渺渺接张沟，露冷菰丛一鴈秋。",
            "十幅蒲帆风力饱，回头烟雨暗文游。"
        ],
        "title": "过高邮新开湖",
        "id": "8c9948ea-2bbf-4a13-85f2-5b7dbcf3c6a4"
    },
    {
        "author": "俞德邻",
        "paragraphs": [
            "鹿走沙丘二世亡，重瞳隆准正奔忙。",
            "将军果是无双士，何用区区觅假王。"
        ],
        "title": "淮阴侯庙三首  其一",
        "id": "bc027c00-f257-4613-962b-ba22d8161874"
    },
    {
        "author": "俞德邻",
        "paragraphs": [
            "兔死从来狗亦烹，楚亡安得有韩彭。",
            "封留便约赤松去，已愧当年鲁两生。"
        ],
        "title": "淮阴侯庙三首  其二",
        "id": "e87ce357-dd36-48f1-b311-b3149d17c42a"
    },
    {
        "author": "俞德邻",
        "paragraphs": [
            "诛秦蹙项奠干坤，三杰勋名万古存。",
            "一笑淮阴年少客，不如漂母识王孙。"
        ],
        "title": "淮阴侯庙三首  其三",
        "id": "3ed71d44-22b2-4793-98e4-69438a5d4f43"
    },
    {
        "author": "俞德邻",
        "paragraphs": [
            "露冷芦洲楚水平，荒坟三尺近甘城。",
            "当年不进王孙饭，千古谁知漂母名。"
        ],
        "title": "漂母墓二首  其一",
        "id": "1f9650f3-93d2-4c9b-a9d4-594561254f9c"
    },
    {
        "author": "俞德邻",
        "paragraphs": [
            "袴下包羞气未伸，寄身亭长更遭嗔。",
            "不图他日千金报，漂母应非世俗人。"
        ],
        "title": "漂母墓二首  其二",
        "id": "42842590-755e-436c-a599-054faac60a5c"
    },
    {
        "author": "俞德邻",
        "paragraphs": [
            "边城寂寞岁将阑，浊酒频斟醉不欢。",
            "一点青灯霜月白，野鳬风起石窗寒。"
        ],
        "title": "淮安天庆观夜坐",
        "id": "0885d019-a082-4761-8c01-55769eb6ef19"
    },
    {
        "author": "俞德邻",
        "paragraphs": [
            "一朝天险失长江，肉食诸公竞卖降。",
            "受禅碑中无姓字，祇今谁忆鹿门庞。"
        ],
        "tags": [
            "长江"
        ],
        "title": "感事二首  其一",
        "id": "bb3a8ed3-d00f-4aad-8d7f-cb129cfe0f6b"
    },
    {
        "author": "俞德邻",
        "paragraphs": [
            "投阁先生着剧秦，陇西降将欲全身。",
            "沙场无万沈冤骨，却是周嫠与杞人。"
        ],
        "title": "感事二首  其二",
        "id": "34a546fe-87d7-4121-b2bd-296885e908c5"
    },
    {
        "author": "俞德邻",
        "paragraphs": [
            "蝶隠蜂藏寂众芳，一枝寥落小溪傍。",
            "林逋仙去无知己，明月清风自主张。"
        ],
        "title": "梅花三首  其一",
        "id": "c9eda422-c0ce-4234-babd-20b978123e02"
    },
    {
        "author": "俞德邻",
        "paragraphs": [
            "洗尽铅华见玉肌，可人风味半开时。",
            "胆瓶谁汲寒溪水，带月和烟簪一枝。"
        ],
        "title": "梅花三首  其二",
        "id": "2011f614-83c5-4a21-95e6-a042ea113ebc"
    },
    {
        "author": "俞德邻",
        "paragraphs": [
            "沙岸萦回一水通，补陀仙子静相逢。",
            "缟衣不染人间色，寂寞清香度晓风。"
        ],
        "title": "梅花三首  其三",
        "id": "65c9a64f-7a4f-49a3-9e93-68aa58f3b5a8"
    },
    {
        "author": "俞德邻",
        "paragraphs": [
            "日转梧桐影密，月明杨柳阴疎。",
            "经阁磬声𥖵𥖵，闯然风马云车。"
        ],
        "title": "扬州天庆观作",
        "id": "75a79109-2bf4-4dd1-b403-02f08cbb8da0"
    },
    {
        "author": "俞德邻",
        "paragraphs": [
            "十年南国足风埃，锦绣湖山得再来。",
            "醉里不知人世改，更从云气望蓬莱。"
        ],
        "title": "癸未游杭作口号十首因事怀旧杂以俚语不复诠择  其一",
        "id": "5c4e1bc4-d0f9-45c8-887a-a96596df159a"
    },
    {
        "author": "俞德邻",
        "paragraphs": [
            "襄城七圣云迷泽，槐里三原草合烟。",
            "今古兴亡元有数，福华当日为谁编。"
        ],
        "title": "癸未游杭作口号十首因事怀旧杂以俚语不复诠择  其二",
        "id": "03db897e-26e4-4d8c-a2a8-35aae438791c"
    },
    {
        "author": "俞德邻",
        "paragraphs": [
            "万户千门达曙开，管弦啁哳沸楼台。",
            "祇今明庆钟声动，已报巡灯响铎来。"
        ],
        "title": "癸未游杭作口号十首因事怀旧杂以俚语不复诠择  其三",
        "id": "36e725a5-31d3-4c0d-b610-7bf3ad4d9c00"
    },
    {
        "author": "俞德邻",
        "paragraphs": [
            "杖藜乘兴不辞遥，行尽苏堤过断桥。",
            "白发老翁依古柳，相逢挥泪说前朝。"
        ],
        "title": "癸未游杭作口号十首因事怀旧杂以俚语不复诠择  其四",
        "id": "5b2ff85e-d538-4298-9ef5-b9d59a0a188f"
    },
    {
        "author": "俞德邻",
        "paragraphs": [
            "水秀山明仙佛国，天开地辟帝王家。",
            "欲穷胜赏人非昔，独立西风夕照斜。"
        ],
        "title": "癸未游杭作口号十首因事怀旧杂以俚语不复诠择  其五",
        "id": "f85c9025-7226-4563-9219-2ff1df90c846"
    },
    {
        "author": "俞德邻",
        "paragraphs": [
            "衮绣三朝迈等伦，曾将双美绘麒麟。",
            "当年早共赤松去，未必清漳见逐臣。"
        ],
        "title": "癸未游杭作口号十首因事怀旧杂以俚语不复诠择  其六",
        "id": "149304cc-0102-45e6-b993-c75f83440a3c"
    },
    {
        "author": "俞德邻",
        "paragraphs": [
            "黄门飞鞚赐厨珍，翠舞珠歌度十春。",
            "今日败垣荒草合，近前那复相君嗔。"
        ],
        "title": "癸未游杭作口号十首因事怀旧杂以俚语不复诠择  其七",
        "id": "931f6b69-530d-4369-9350-cded80b408f9"
    },
    {
        "author": "俞德邻",
        "paragraphs": [
            "堤边杨柳拂晴波，堤上游人衒绮罗。",
            "山色湖光浑似旧，采莲人唱采茶歌。"
        ],
        "title": "癸未游杭作口号十首因事怀旧杂以俚语不复诠择  其八",
        "id": "f2d28d55-5190-459a-a9f8-69a53490a784"
    },
    {
        "author": "俞德邻",
        "paragraphs": [
            "慈云岭下拜郊台，表里湖山绣画开。",
            "十载西风动禾黍，行人休忆翠华来。"
        ],
        "title": "癸未游杭作口号十首因事怀旧杂以俚语不复诠择  其九",
        "id": "8ac2af67-3667-45b7-8323-d6d20abef677"
    },
    {
        "author": "俞德邻",
        "paragraphs": [
            "西马塍边红杏雨，金牛寺外白杨风。",
            "杭人忧乐多如此，傥有圣贤吾欲中。"
        ],
        "title": "癸未游杭作口号十首因事怀旧杂以俚语不复诠择  其一○",
        "id": "6d3d20a2-2781-4d10-80b2-f49fc3bb65b5"
    },
    {
        "author": "俞德邻",
        "paragraphs": [
            "棱棱瘦铁点瑶花，笔底阳和转岁华。",
            "却笑西湖穷处士，暗香疎影属谁家。"
        ],
        "tags": [
            "西湖"
        ],
        "title": "敬题丞相赵忠靖公墨梅为张宣参作",
        "id": "883fa27b-46ec-405d-9444-167967b4638f"
    },
    {
        "author": "俞德邻",
        "paragraphs": [
            "狎鹭亭临野水，梦蝶床置禅斋。",
            "矲矮金壶有酒，葛天栗陆无怀。"
        ],
        "title": "次韵张受益六言兼戏方使君二首  其一",
        "id": "1c399bde-c141-4895-9757-81915fecae33"
    },
    {
        "author": "俞德邻",
        "paragraphs": [
            "燕玉公堪暖老，泽室我嫌犯斋。",
            "世事不均如此，临风渺渺余怀。"
        ],
        "title": "次韵张受益六言兼戏方使君二首  其二",
        "id": "a87c5b66-d233-4747-8574-71c1c24a68f1"
    },
    {
        "author": "俞德邻",
        "paragraphs": [
            "觱沸一溪泉，巃嵸千古木。",
            "中有避世人，阴厓结茅屋。"
        ],
        "title": "题古木寒泉手卷",
        "id": "359a452f-db7d-4699-932a-e6aa4c045943"
    },
    {
        "author": "俞德邻",
        "paragraphs": [
            "三平二满过即休，十事九律谁与谋。",
            "归来政自有佳趣，楼对青山山对楼。"
        ],
        "title": "题叶劝农对山楼次韵二首  其一",
        "id": "1c8dbcd3-6b11-4e90-92b9-a02fe820a185"
    },
    {
        "author": "俞德邻",
        "paragraphs": [
            "避名莫学韩伯休，生子何必孙仲谋。",
            "遥岑寸碧可人意，风月一天闲倚楼。"
        ],
        "title": "题叶劝农对山楼次韵二首  其二",
        "id": "57c9b2b7-c6bc-4f31-b6e9-7d05a57ca2ee"
    },
    {
        "author": "俞德邻",
        "paragraphs": [
            "云龙风虎正经纶，长啸归山作道人。",
            "千古武当丘壑在，纷纷高位几全身。"
        ],
        "title": "赠武当山孙道士二首  其一",
        "id": "93e7dbea-9ca7-438d-b28f-cf9296455839"
    },
    {
        "author": "俞德邻",
        "paragraphs": [
            "汉祚虽开四百基，韩彭诸将竟何之。",
            "谁如四皓商山去，明月一天餐紫芝。"
        ],
        "title": "赠武当山孙道士二首  其二",
        "id": "8fbccf81-3742-4bc3-9b6e-6d8a0a75e7d6"
    },
    {
        "author": "俞德邻",
        "paragraphs": [
            "荒城秋雨後，寒谷晓晴初。",
            "沙路萦纡处，柴扉荡析余。"
        ],
        "title": "桐庐县作",
        "id": "8ba5a80b-d37c-42ba-9a46-3e7cbdfab1c1"
    },
    {
        "author": "俞德邻",
        "paragraphs": [
            "一望严陵十里余，乱山衔日鴈相呼。",
            "故人零落今余几，独有黄公旧酒垆。"
        ],
        "title": "泊东馆",
        "id": "a240ba71-f199-4d42-b0d2-a0a875aadaea"
    },
    {
        "author": "俞德邻",
        "paragraphs": [
            "野径晴霏敛，江郊夏日凉。",
            "梦中知是蝶，还复是蒙庄。"
        ],
        "title": "郊居",
        "id": "93e9c565-e9ab-4c89-a4ec-183a86b44628"
    },
    {
        "author": "俞德邻",
        "paragraphs": [
            "游雾登天计苦迟，昆仑聊欲访支离。",
            "幅巾破晓龙山去，且免三茅费勒移。"
        ],
        "title": "访三茅舟至金沙雨阻因游龙山书院",
        "id": "4d106024-5e7e-4901-9255-196ec1e46b62"
    },
    {
        "author": "俞德邻",
        "paragraphs": [
            "㶁㶁流泉漱石寒，蒙蒙草树接江干。",
            "云归远岫月初上，雨打落花春又残。"
        ],
        "title": "村舍",
        "id": "ddd71f93-2721-411e-87bd-439d4ff4aecc"
    },
    {
        "author": "俞德邻",
        "paragraphs": [
            "营得菟裘佚暮年，云山万叠足风烟。",
            "绝怜扰扰驰名者，落日西津唤渡船。"
        ],
        "title": "次韵山人见寄",
        "id": "0557f93d-197b-4238-94f3-137903ce9c53"
    },
    {
        "author": "俞德邻",
        "paragraphs": [
            "客少经过因地僻，门无障碍觉天宽。",
            "余生已断封侯愿，渭北萧萧竹万竿。"
        ],
        "title": "闲居",
        "id": "3f5ae120-d638-4e30-af69-8d2986a5066e"
    },
    {
        "author": "俞德邻",
        "paragraphs": [
            "潦翻川蓊匌，烟霭树模糊。",
            "小艇时呼客，龙游酒试沽。"
        ],
        "title": "泊湖头",
        "id": "d3cd06c5-2168-4e22-a2b3-f134ceea9e5f"
    },
    {
        "author": "刘辰翁",
        "paragraphs": [
            "初日入高楼，归云杂江树。",
            "鱼游新雨晴，鸟语晨光吐。",
            "天容朗复清，烟色转轻素。",
            "墙草丽车前，巷沟映泥路。",
            "窗明袪宿润，础泫滑微步。",
            "会朝有宿客，过午无来屦。",
            "沿砌上蠙衣，虚庭竿犊袴。",
            "人生足无事，世故非所虑。",
            "彼语吾不闻，清风有时度。"
        ],
        "title": "初晴",
        "id": "26148c9e-e973-4896-868f-2aae9cfcedc2"
    },
    {
        "author": "刘辰翁",
        "paragraphs": [
            "雨行如漏篷，侧身半车中。",
            "风翻荷叶白，难可为芙蓉。",
            "向来三重茅，仰屋叹穿空。",
            "已经乱离苦，志念常从容。"
        ],
        "title": "山中雨行  其一",
        "id": "ea78d21a-a7fd-4adc-9fc6-09f65625a9f7"
    },
    {
        "author": "刘辰翁",
        "paragraphs": [
            "入城过新雨，路静市人稀。",
            "吾家林塘间，水鸭狂欲飞。",
            "门阑稚子笑，隔树见翁归。",
            "何人无此乐，颓暮乐知希。"
        ],
        "title": "山中雨行  其二",
        "id": "22f9ddfe-fd95-46ae-b82d-a397a41e799e"
    },
    {
        "author": "刘辰翁",
        "paragraphs": [
            "道人不在无人茶，空房惟有菖蒲花。",
            "偶留壁上一枝箭，熟视恍惚令人嗟。",
            "箭头年月去如电，吹向空中再相见。",
            "亦知近事不偶然，汝亦当时负吾箭。",
            "神仙一剑在吾手，万事空惊一搔首。",
            "马嵬重过雨淋铃，异日临邛是君否。"
        ],
        "title": "沙苑箭",
        "id": "b469749d-cbfb-4ed3-8fe0-7151cd69af88"
    },
    {
        "author": "刘辰翁",
        "paragraphs": [
            "月色为酒吾为壶，仰天吸尽欲更沽。",
            "世界如入流离珠，东南大半江海湖。",
            "微风白浪如摇须，子从我也有意无。",
            "跳身作势与泪俱，尝试入此观何如。",
            "惜哉畏死非吾徒，呕出还尔桑田枯。",
            "仙人嗔我涴六铢，醉中无力能分疏。",
            "汝自失脚如逃逋，弹指咄咄汝负吾。"
        ],
        "title": "月下",
        "id": "cf592b7e-33be-41d0-8572-f9c7f3e1d55e"
    },
    {
        "author": "刘辰翁",
        "paragraphs": [
            "摩诃池上龙千年，化为匹练横曳烟。",
            "拔石数茎冲苍天，我见其面何必全。"
        ],
        "title": "题墨竹长卷与汪遂良",
        "id": "7e7e0509-7880-4843-ac49-2affc2a9c839"
    },
    {
        "author": "刘辰翁",
        "paragraphs": [
            "天下南北车书通，行人点点过汴宫。",
            "空余艮岳一拳土，黯惨如雪吹不融。",
            "平乘楼上王夷甫，一洒中州泪如雨。",
            "西风羽扇不障尘，更自莲子随根去。",
            "政事堂上三相公，往往退食如夔龙。",
            "少年恸哭不见用，一语不合面发红。",
            "八年流落无处所，合眼当朝遽如许。",
            "忠魂不到海门潮，别殿芙蓉废为圃。",
            "茫茫古路日平西，不信金铜不泪垂。",
            "浮沈亲故懒相问，白发惟有春风知。",
            "李侯髀肉堪流涕，同谷哀吟越州第。",
            "买丝刺绣刺未成，公子翩翩雁书至。",
            "飘飘起望白云间，裘雪牛车度赤山。",
            "乱余七十能几见，我且欲往穷当还。",
            "平生高李经行处，寂寞断桥漂落絮。",
            "不知到日似枯鱼，泪入黄河别鲂鱮。",
            "当空殿阁密云团，曾和熏弦接羽翰。",
            "至今尚留花石否，杜鹃再赋长恨端。",
            "苏州正念东邻女，伤心更遇杨开府。",
            "憔悴语言敢分明，买酒行浇茂陵土。"
        ],
        "title": "送李鹤田游古杭",
        "id": "718e4e82-219d-4082-acae-71242b52ee75"
    },
    {
        "author": "刘辰翁",
        "paragraphs": [
            "尝笑唐衢生，一恸可以死，焉能流涕被面日日别知己。",
            "又尝笑朝鲜无泪可沾巾，悲歌两语为我异妇人。",
            "平生钟情重离别，一听阳关肠一绝。",
            "铜驼陌上会逢君，谁料相忘如永诀。",
            "忆昔携手青青春，水边一笑禊吏尘。",
            "醉能狂歌醒能赋，满座惟有孙尧文。",
            "酒阑歌断如转烛，寒食累累新鬼哭。",
            "丞相书桐异乌巢，曾园仙市芳郊绿。",
            "海棠三径无根株，败瓦颓垣亦已锄。",
            "旧游多感有至此，独为吾党怀区区。",
            "我欲与君重一到，化为长瓶酹荒草。",
            "早知世事去如风，只合黄公垆下倒。",
            "当时一醉锸埋我，不见兴亡应更好。",
            "且复止此休云云，我有陈子高能文。",
            "令其读罢日就君，就君归日诵所闻。",
            "吾贫吾老不足念，君须君发何年变。",
            "幼安九十愁更愁，空羡一生长乐传。",
            "呜呼斯人斯世不相见，绿树鶑啼泪如霰。"
        ],
        "title": "寄别孙潜斋",
        "id": "eae7c7ff-f360-4da3-a66a-ea7a30cc0b78"
    },
    {
        "author": "刘辰翁",
        "paragraphs": [
            "夜半起雷车，天门报晓衙。",
            "何消如此雨，又有未开花。",
            "绣被人中酒，茅檐客梦家。",
            "一晴天地阔，稽首见重华。"
        ],
        "title": "夜雨",
        "id": "19252103-b272-4c78-9cc9-99bce6bfc578"
    },
    {
        "author": "刘辰翁",
        "paragraphs": [
            "远梦孤难到，凭高烟景微。",
            "重留山仆怨，数别里人稀。",
            "病用寒衣尽，书无定日归。",
            "十年行役事，俯首辄歔欷。"
        ],
        "title": "留京",
        "id": "5d42a072-7968-4859-8609-f3a979169249"
    },
    {
        "author": "刘辰翁",
        "paragraphs": [
            "浮邱成一梦，如此哭斯人。",
            "宇宙真如醉，风霆若有神。",
            "涅盘空万劫，悬解总微尘。",
            "有子承千载，堂堂麟笔新。"
        ],
        "title": "挽刘明国",
        "id": "1a151eeb-05ea-4f11-bd17-97a97089562d"
    },
    {
        "author": "刘辰翁",
        "paragraphs": [
            "皇天开太极，庚戌圣人生。",
            "六籍文将绝，千年道复明。",
            "渊源罗仲素，师友李延平。",
            "遶舍闽溪急，潺湲洛水声。"
        ],
        "title": "挽朱文公",
        "id": "d8181c3a-f0d9-42cd-a6dc-0d4e3c349f32"
    },
    {
        "author": "刘辰翁",
        "paragraphs": [
            "四海朱夫子，征君独典型。",
            "青云伯夷传，白首太玄经。",
            "有客怜孤愤，无人问独醒。",
            "瑶琴空宝匣，弦诵不堪听。"
        ],
        "title": "挽蔡西山",
        "id": "07970b59-32c3-4dbb-b975-cd9aa9b0b23a"
    },
    {
        "author": "刘辰翁",
        "paragraphs": [
            "知津积雨坡云尔，故并涪翁快阁晴。",
            "投赠更欣佳士识，眵昏宁待好山明。",
            "浩然放逐缘多病，东野穷愁坐不平。",
            "万岁千秋有何得，一杯断勿换浮名。"
        ],
        "title": "钱秀才要社日呈汉宰诗书以予之钱以长句为谢饶秀才又用社日韵作诗见投因用韵并答二君",
        "id": "1ae95c57-4b0c-4546-b7b4-4e43e31aa164"
    },
    {
        "author": "刘辰翁",
        "paragraphs": [
            "江国迟归二十年，十年两系峡江船。",
            "身如梅子半晴雨，路入柳花相後先。",
            "堠短堠长春系马，江南江北夜闻鹃。",
            "人生老大空无用，寄语羣儿早着鞭。"
        ],
        "title": "余兴",
        "id": "3058396e-9d5a-4f92-893f-bae4a58e7ff2"
    },
    {
        "author": "刘辰翁",
        "paragraphs": [
            "举目看来皆画屏，只因阑槛接苍冥。",
            "江湖二水一般白，吴越两山相对青。",
            "云北云南何处没，潮生潮落几时停。",
            "西偏不被斜阳碍，直见家山与洞庭。"
        ],
        "tags": [
            "西湖",
            "洞庭湖"
        ],
        "title": "咏西湖伟观楼",
        "id": "c6b4abb7-60f6-4908-8653-be72031d3989"
    },
    {
        "author": "刘辰翁",
        "paragraphs": [
            "风流九日胜前期，谁把茱萸压桂枝。",
            "天地尽从骚国老，风烟何似蒋陵时。",
            "故人四海知谁健，白发黄花总奈吹。",
            "满座衣冠陈迹远，明年复忆去年诗。"
        ],
        "title": "重阳",
        "id": "ac24a885-2cc9-4fce-9d88-5d54ce13cdc6"
    },
    {
        "author": "刘辰翁",
        "paragraphs": [
            "麦径纡斜缩寄蜗，传呼惊倒望前牙。",
            "能忘特进羣公表，来访寻常百姓家。",
            "草市波喧腾竹马，柴门路隘簇鞍花。",
            "屏窥不信雌同甲，为倍高明两鬓华。"
        ],
        "title": "周耐轩见访",
        "id": "bb52e7f8-5c1e-47ce-a6db-2823c77f1277"
    },
    {
        "author": "刘辰翁",
        "paragraphs": [
            "晓立斓斒拜二亲，拥门贺客半诗人。",
            "月三十斛菊花水，秋八千年椿树春。",
            "每有传闻须说项，明当召入定留恂。",
            "南来北去多陈迹，惟有声名日日新。"
        ],
        "title": "寿段知事",
        "id": "d6962aa6-a6fa-45c2-bea2-d8cde402bd49"
    },
    {
        "author": "刘辰翁",
        "paragraphs": [
            "留得八千唐刺史，看成百亿宰官身。",
            "不争一月大小闰，犹是两朝耆俊人。",
            "今岁两翻初度日，明年三十六宫春。",
            "近来化得乡君子，为报麻姑不更尘。"
        ],
        "title": "寿城山六十五",
        "id": "b3678f14-1330-4e3d-acec-792dc8db49bb"
    },
    {
        "author": "刘辰翁",
        "paragraphs": [
            "去日江南梅未花，归来芳草涨天涯。",
            "驰驱斥堠八千里，梦寐青原十万家。",
            "白叟倚门清燕寝，黄童骑马学胡笳。",
            "八陵尽是燕京路，想为孤楸讯暮鸦。"
        ],
        "title": "寿周耐轩府尹",
        "id": "98fc27ca-1558-44cd-a450-f7637c81f998"
    },
    {
        "author": "刘辰翁",
        "paragraphs": [
            "试手东南第一杯，江南知己是寒梅。",
            "山中四老衣冠起，野外诸生俎豆开。",
            "天运又从今日始，江空如见古翁来。",
            "清平笑语皆文物，早起书云认鲁台。"
        ],
        "title": "寿王按察",
        "id": "5ecafa80-d02f-47b6-82ce-9cd3600cfbce"
    },
    {
        "author": "刘辰翁",
        "paragraphs": [
            "无人知坦腹，水影半帘苔。",
            "惊谓青虫堕，垂丝忽上来。"
        ],
        "title": "戏题",
        "id": "36362b30-1054-4888-86f9-dce798c49e58"
    },
    {
        "author": "刘辰翁",
        "paragraphs": [
            "留春一日不可，种树十年未成。",
            "芳草断肠花落，绿窗携手鶑声。"
        ],
        "title": "春归",
        "id": "44ed0eee-3487-47f8-a141-480b7ff26e31"
    },
    {
        "author": "刘辰翁",
        "paragraphs": [
            "花前速到速到，月下一杯一杯。",
            "好语被人道尽，簪花步月归来。"
        ],
        "title": "梅",
        "id": "aed8ad8b-7fa3-4f5f-8dee-1f611c7f9690"
    },
    {
        "author": "刘辰翁",
        "paragraphs": [
            "养就金童姹女精，松风萝月寄闲情。",
            "广寒桂树商飙起，咫尺浮黎白玉京。"
        ],
        "title": "许练师携手求题",
        "id": "93135e18-7f8b-4a5d-b1c0-73455d8ff7be"
    },
    {
        "author": "刘辰翁",
        "paragraphs": [
            "江柳长天草色齐，新晴何物不芳菲。",
            "无因化作千蝴蝶，西蜀东吴款款归。"
        ],
        "title": "春晴  其一",
        "id": "f2703092-ab53-4113-83ca-888d1a74c83a"
    },
    {
        "author": "刘辰翁",
        "paragraphs": [
            "新燕池塘绿雨肥，初晴未暖日光微。",
            "角巾犹带花梢湿，纔倚阑干见絮飞。"
        ],
        "title": "春晴  其二",
        "id": "766e8b86-857a-42de-8354-ccb2fefc577d"
    },
    {
        "author": "刘辰翁",
        "paragraphs": [
            "鳞鳞鸳瓦试新霜，斗帐寒轻夜漏长。",
            "天上玉麟来瑞世，梦余奎壁灿星光。"
        ],
        "title": "寿王太守  其一",
        "id": "36ddcffa-2eba-492c-bb33-a2978158d123"
    },
    {
        "author": "刘辰翁",
        "paragraphs": [
            "韵华瑞钥应黄钟，六叶阶蓂舞舜风。",
            "袖有西山童子药，清霜夜映玉颜红。"
        ],
        "title": "寿王太守  其二",
        "id": "ad6194d4-58d1-4648-9d62-050ac3fc1f14"
    },
    {
        "author": "刘辰翁",
        "paragraphs": [
            "龙飞天子禹汤明，收拾英才共太平。",
            "寄语吴兴贤太守，亟将霖雨济苍生。"
        ],
        "title": "寿王太守  其三",
        "id": "33de4b5a-b49d-4437-a4b8-04bf2d7d36b7"
    },
    {
        "author": "刘辰翁",
        "paragraphs": [
            "八千秋与八千春，此语繇来未识真。",
            "曾共麻姑擗麟脯，笑看沧海几扬尘。"
        ],
        "title": "寿王太守  其四",
        "id": "c6ce49f1-d077-43a6-abc3-b820c4924296"
    },
    {
        "author": "刘辰翁",
        "paragraphs": [
            "月中桂斫夜琅琅，捣就琼花绝粒方。",
            "繇是蟾宫折云路，愿持云粉荐霞觞。"
        ],
        "title": "寿王太守  其五",
        "id": "38a61067-ede2-46e9-af1d-a029701d52b1"
    },
    {
        "author": "刘辰翁",
        "paragraphs": [
            "扰扰课生涯，蜂脾若似家。",
            "看来须上蕊，餐尽眼前花。",
            "百卉如修贡，千门总酿葩。",
            "露香沾掩冉，风絮入槎牙。",
            "饮砚偷玄去，沿簪着鬓斜。",
            "粉痕惊坠处，远趁上番衙。"
        ],
        "title": "春景 花蕊上蜂须",
        "id": "73d1a8d7-6a90-4aaa-8fa1-91595127b823"
    },
    {
        "author": "刘辰翁",
        "paragraphs": [
            "柳外澹烟光，芊绵去路长。",
            "风花随世界，春水漫池塘。",
            "手种青青许，堤回曲曲香。",
            "绿犹深旧雨，流不动斜阳。",
            "濠上知鱼乐，桥边看燕忙。",
            "栏干风起晚，人影皱罗裳。"
        ],
        "title": "春景 柳塘春水漫",
        "id": "148c2fb4-7af0-4bd1-87ac-10664ec24183"
    },
    {
        "author": "刘辰翁",
        "paragraphs": [
            "世事欢娱梦，芳心老未灰。",
            "每常须起早，岂独为春来。",
            "自与韶光约，长应倒载回。",
            "久无朝马动，漫道晓鸦催。",
            "秧事侵晨理，花期昨夜开。",
            "误令圯上者，见谓有心哉。"
        ],
        "title": "春景 春来常早起",
        "id": "12bb45fe-03d5-4e60-b9a0-9eff26827b52"
    },
    {
        "author": "刘辰翁",
        "paragraphs": [
            "步出浣花溪，儿童识杖藜。",
            "逝将随晚景，独自入春泥。",
            "九节闲堪爱，百钱相与携。",
            "行从竹鸡里，径到子规西。",
            "屐弊犹须蜡，壶倾可得提。",
            "暮归惊倒载，笑倒白铜鞮。"
        ],
        "title": "春景 杖藜入春泥",
        "id": "c7011f3c-dcb7-45bf-a02a-6a4b1a6b9b00"
    },
    {
        "author": "刘辰翁",
        "paragraphs": [
            "何苦怀芳草，无情绿又新。",
            "年年生古道，步步是青春。",
            "愁碧连分袂，飞红堕舞茵。",
            "一筇当秀野，万里亦随人。",
            "莽苍成芜楚，烟绵又入秦。",
            "长安红紫陌，罗袜已生尘。"
        ],
        "title": "春景 春草步步绿",
        "id": "00cce955-e124-41b0-bea5-e91453f5659b"
    },
    {
        "author": "刘辰翁",
        "paragraphs": [
            "绝域何堪久，悠悠日又斜。",
            "未能辞客况，更自改春华。",
            "故国三千里，荒春八九家。",
            "一声幽谷鸟，满眼故园花。",
            "渐暖回归雁，余寒倚暮鸦。",
            "陌头看过客，歌吹拥毡车。"
        ],
        "title": "春景 绝域改春华 其一",
        "id": "b3c1edc8-82f4-4537-be16-5a41fd2185f5"
    },
    {
        "author": "刘辰翁",
        "paragraphs": [
            "绝域魂堪断，风烟不可遮。",
            "至今疑梦事，举目改春华。",
            "此处吾为客，何言国与家。",
            "尚存他日泪，又看一年花。",
            "谷口迁鶑语，都城御柳斜。",
            "茫茫皆汉土，无地种秦瓜。"
        ],
        "title": "春景 绝域改春华 其二",
        "id": "90db8f34-8df5-4c26-abc2-a9cf757fc3a8"
    },
    {
        "author": "刘辰翁",
        "paragraphs": [
            "寒食娱清夜，飞红已满城。",
            "日悬春又暮，月是雨中明。",
            "汉苑传新烛，鄜州忆故京。",
            "柳梢眉黯黮，花上泪纵横。",
            "人立斜河澹，晨占上冢晴。",
            "绵田烟泣露，天老岂无情。"
        ],
        "title": "春景 寒食月明雨",
        "id": "5550e24e-de8a-4b38-ae4c-dce4d9b4dd73"
    },
    {
        "author": "刘辰翁",
        "paragraphs": [
            "春去如流水，落花忙又忙。",
            "晴泥空满眼，陈迹尚余香。",
            "无计留枝上，愁人香路旁。",
            "雨余金谷土，风动马嵬囊。",
            "拾翠遗鸿爪，飞红入燕梁。",
            "遥怜妆堕马，寸步断人肠。"
        ],
        "title": "春景 落花香满泥 其一",
        "id": "e2743ab9-ebf6-4f44-84ec-f49e3c4363a1"
    },
    {
        "author": "刘辰翁",
        "paragraphs": [
            "花落秦虞兮，纷纷东复西。",
            "举头无霁日，满地是香泥。",
            "红雨愁如海，絮风飘上堤。",
            "和成文杏垒，软衬锦鞯蹄。",
            "妙舞惊飞燕，醉归扶竹鸡。",
            "谁家采桑女，陌上自相携。"
        ],
        "title": "春景 落花香满泥 其二",
        "id": "80838fbc-31d8-40d9-831c-fe444a384870"
    },
    {
        "author": "刘辰翁",
        "paragraphs": [
            "绿沈空院雨，依约旧谁家。",
            "已废惟芳草，尤深是落花。",
            "阴阴迷燕垒，籍籍失蜂衙。",
            "数点埋香玉，千枝委雪沙。",
            "楼残金谷障，路合玉钩斜。",
            "唤醒弓弯舞，天风即海涯。"
        ],
        "title": "春景 空院落花深",
        "id": "8f575825-0ad1-4d66-a320-24b3ff64e055"
    },
    {
        "author": "刘辰翁",
        "paragraphs": [
            "花外愁如海，持觞为扫林。",
            "犹深犹可惜，更落更难禁。",
            "片片春将尽，三三径莫寻。",
            "青苔纔列席，红雨又沾襟。",
            "不是乘风去，应如立雪深。",
            "柳绵欺我老，旋拂遍能侵。"
        ],
        "title": "春景 林花扫更落",
        "id": "e6eaa558-3c9d-4dfe-8a74-8eeb4434f6c1"
    },
    {
        "author": "刘辰翁",
        "paragraphs": [
            "棋声何处起，满院寂无哗。",
            "门闭鸡鸣午，庭空蝶绕花。",
            "静中时落子，高处欲惊鸦。",
            "枸杞篱根吠，棠梨屋角斜。",
            "客迷柯下路，人在橘中家。",
            "此乐商山似，休争着数差。"
        ],
        "title": "春景 棋声花院闭",
        "id": "26b18e84-d0f7-4f57-b078-87e057d7ef31"
    },
    {
        "author": "刘辰翁",
        "paragraphs": [
            "此处少人迹，禅房深客心。",
            "殿廊常寂寂，花木自深深。",
            "面壁看红影，蒲团对绿阴。",
            "定回蜂欲逗，香在蝶难寻。",
            "棋电惊青子，茶烟出半林。",
            "客来参话久，隔屋听鸣禽。"
        ],
        "title": "春景 禅房花木深",
        "id": "d1f15a92-a243-4388-a46c-5c308e852276"
    },
    {
        "author": "刘辰翁",
        "paragraphs": [
            "风雨暗绵田，春愁百五天。",
            "故人成故俗，新火起新烟。",
            "自用青枫後，何如墨突前。",
            "人间寒食改，天上蜡薪传。",
            "当户三星出，齐州九点连。",
            "人心思汉德，犹望死灰然。"
        ],
        "title": "春景 新火起新烟",
        "id": "28855b58-602d-41f4-9dc6-ac43228fa327"
    },
    {
        "author": "刘辰翁",
        "paragraphs": [
            "寒食谁家烛，红香蜡更鲜。",
            "晶荧侯邸盛，日暮汉宫传。",
            "永巷花同闭，长门柳又眠。",
            "人间金谷火，天上蜜脾烟。",
            "食客三千履，皇恩四百年。",
            "回思诸葛井，流涕阵图边。"
        ],
        "title": "春景 汉宫传蜡烛",
        "id": "860c6335-426a-4cfd-babc-748c74c03947"
    },
    {
        "author": "刘辰翁",
        "paragraphs": [
            "寒食掩柴荆，春郊无意行。",
            "极知三日近，并觉四邻清。",
            "绿暗鸦衔纸，晴明笛卖饧。",
            "朱陈前社远，王谢断烟横。",
            "鹤表怜城冢，鲭盘冷客卿。",
            "昭丘茅屋破，千载见人情。"
        ],
        "title": "春景 寒食四邻清",
        "id": "5dbcf2f3-5432-4503-abde-3762e56a79d4"
    },
    {
        "author": "刘辰翁",
        "paragraphs": [
            "风雨待晴难，人间熟食盘。",
            "从来天色少，偏向暮春寒。",
            "宫女斜偏冷，家人火自钻。",
            "烟光笼彩索，云影压栏干。",
            "村落花如纸，风流絮作团。",
            "不能韦杜曲，见月忆长安。"
        ],
        "title": "春景 寒食少天色",
        "id": "7218af0c-857c-4e1d-8428-a90275726f0b"
    },
    {
        "author": "刘辰翁",
        "paragraphs": [
            "寒食古来同，乡关隔万重。",
            "天涯俱是恨，马上又相逢。",
            "雨雪皋兰道，弓刀苜蓿峰。",
            "满城看插柳，分路入浇松。",
            "绣岭开门日，鄜州陷贼踪。",
            "年年闻改火，双泪下龙钟。"
        ],
        "title": "春景 马上逢寒食",
        "id": "a866bcf0-2854-4577-a740-0c20a6496dc6"
    },
    {
        "author": "刘辰翁",
        "paragraphs": [
            "寒食应无见，携樽炙更燔。",
            "墦间迷旧陌，陌上乞吾墦。",
            "麟卧新华表，鸦啼古墓门。",
            "施施东郭客，处处乐游原。",
            "冷眼看鹅炙，传家自瓦盆。",
            "若敖无麦饭，过者更销魂。"
        ],
        "title": "春景 墦间",
        "id": "b5de66cd-b7a5-4a02-a04d-fd540f54ef63"
    },
    {
        "author": "刘辰翁",
        "paragraphs": [
            "念旧情何及，逃虚理不还。",
            "不因求介子，安识是何山。",
            "公子何恩怨，覊臣自险艰。",
            "巅崖苍莽外，烟雨有亡间。",
            "就使身豺虎，宁当火蒯菅。",
            "年年寒食雨，天亦为潺湲。"
        ],
        "title": "春景 介山",
        "id": "8d4d0798-06d1-4687-9883-defc9e96ebc3"
    },
    {
        "author": "刘辰翁",
        "paragraphs": [
            "道院无迎客，疏帘缈缈垂。",
            "未须惊倒屣，共看弈残棋。",
            "日透花阴午，风摇竹影漪。",
            "呕心谁白黑，袖手见安危。",
            "别墅尘难到，南风管已窥。",
            "仙凡终似隔，彷佛记来时。"
        ],
        "title": "春景 疏帘看弈棋",
        "id": "908ea114-3236-4404-bd69-31b238632777"
    },
    {
        "author": "刘辰翁",
        "paragraphs": [
            "山色洗逾碧，昏明水墨成。",
            "相看如许湿，政似不曾晴。",
            "翠拂双蛾起，青如老眼横。",
            "岭云才敛态，峡雨复多情。",
            "瀑溅香炉紫，烟销石镜明。",
            "干坤翻覆顷，萝月吐深更。"
        ],
        "title": "春景 碧山晴又湿",
        "id": "d9c74f00-fd86-44f5-9130-54171486b534"
    },
    {
        "author": "刘辰翁",
        "paragraphs": [
            "春与公何厚，公尝惜盛时。",
            "忍于临别日，不作送行诗。",
            "自觉同迟暮，何堪赋别离。",
            "衰兰行客道，芳草断肠词。",
            "明日成愁蝶，残阳又子规。",
            "少年谁不省，问我独何悲。"
        ],
        "title": "春景 公作送春诗",
        "id": "ffb4c6fc-e8d3-413c-938e-2c61aca27622"
    },
    {
        "author": "刘辰翁",
        "paragraphs": [
            "假日故应稀，逢春喜可知。",
            "有怀长似海，不饮亦从时。",
            "孺子新年喜，公家弛告嬉。",
            "悠悠聊复尔，每每一中之。",
            "对客无辞罚，看花少待迟。",
            "何因似山简，暮暮习家池。"
        ],
        "title": "春景 假日从时饮",
        "id": "2685a182-f614-4f70-9f5a-0a1631e1720f"
    },
    {
        "author": "刘辰翁",
        "paragraphs": [
            "何用雨声麤，分明润物酥。",
            "岂惟听不得，政自细如无。",
            "九陌尘难起，千林泽徧敷。",
            "怪如沾草露，滴不到蓬壶。",
            "但觉花沈醉，谁知柳索扶。",
            "老龙空辟历，辛苦救焚枯。"
        ],
        "title": "春景 润物细无声",
        "id": "d8374a76-478f-4550-950b-246a63a8d100"
    },
    {
        "author": "刘辰翁",
        "paragraphs": [
            "道是春来也，春犹似未来。",
            "亦知为日久，祇是欠花开。",
            "残雪依然在，东风几许回。",
            "空令一杯酒，更忆去年梅。",
            "万里寒如信，千林巧莫催。",
            "诗成天一笑，红绿半争魁。"
        ],
        "title": "春景 春来祇欠花",
        "id": "507c4963-3a4e-4f76-8e5d-4212dedbee53"
    },
    {
        "author": "刘辰翁",
        "paragraphs": [
            "何处寻春色，园林已断肠。",
            "居然怜野草，惟此换年芳。",
            "残烧回春久，香泥去路长。",
            "能令南浦碧，未觉五陵芳。",
            "拾翠迷寒食，飞红卧夕阳。",
            "遥知青冢恨，南北两茫茫。"
        ],
        "title": "春景 芳草换野色",
        "id": "afe5fc47-e861-4463-a137-48c50343e3f0"
    },
    {
        "author": "刘辰翁",
        "paragraphs": [
            "故是春晴好，冬干已隔年。",
            "一番经过雨，百道涨新泉。",
            "破屋移偏湿，荒陂断复连。",
            "浮山通寺驿，眢井出潮田。",
            "地脉天能续，檐声石亦穿。",
            "仇池九十九，蜡屐去无缘。"
        ],
        "title": "春景 一雨百泉涨",
        "id": "cc83def9-4929-4b55-906e-67df5ca740d1"
    },
    {
        "author": "刘辰翁",
        "paragraphs": [
            "风雨欺人後，枝头已自疏。",
            "鸟啼因散去，花落是惊余。",
            "冲雨知何许，流声已瞥如。",
            "不应红颤雨，犹似暗沾裾。",
            "青子疑弹雀，红桃借网鱼。",
            "开元宫更远，王母寄谁书。"
        ],
        "title": "春景 鸟散余花落",
        "id": "1714a1e9-bb3f-4e72-b647-43a5c67f01e4"
    },
    {
        "author": "刘辰翁",
        "paragraphs": [
            "花下同游迹，令人念旧惊。",
            "如何春草碧，尽向客愁生。",
            "南浦随人色，芳洲拾翠情。",
            "凌波尘渺渺，满地绿菁菁。",
            "冢上何堪没，人间总未平。",
            "池塘新梦破，时复下阶行。"
        ],
        "title": "春景 碧草生旧迹",
        "id": "48e1598c-b91a-4c3d-8993-ec4aa18feec2"
    },
    {
        "author": "刘辰翁",
        "paragraphs": [
            "春似谢娘浓，晴酣困未松。",
            "鶑从何处啭，人比向来慵。",
            "啼得娇成曲，听余恨满胸。",
            "闲看风柳絮，更问绣花茸。",
            "隔屋渠三折，倚屏山万重。",
            "棋声惊过鸟，敌手不曾逢。"
        ],
        "title": "春景 鶑啭谢娘慵",
        "id": "8f0745be-1173-46b7-a24f-86ce709edaf8"
    },
    {
        "author": "刘辰翁",
        "paragraphs": [
            "红落臙脂井，香埋绛缕纱。",
            "诗人工掞藻，吾命属渠花。",
            "心呕犹堪思，山颓尚念赊。",
            "吟残锦官里，醉倒玉皇家。",
            "愈愿偿春酒，郊迷择壻车。",
            "江头颠欲死，已办鬓生华。"
        ],
        "title": "春景 诗人命属花",
        "id": "bd32b78b-46f1-43b1-a7c3-45dfa3a12a16"
    },
    {
        "author": "刘辰翁",
        "paragraphs": [
            "御宿长杨馆，南山沁水园。",
            "风尘犹日日，花柳自村村。",
            "王谢人家远，朱陈里姓存。",
            "飘零香涧水，摇扬绿柴门。",
            "杜曲风和雨，秦人子又孙。",
            "细腰桃露脸，脉脉竟无言。"
        ],
        "title": "春景 村村自花柳 其一",
        "id": "a0893973-b784-4439-9abd-2f87ce1f97f5"
    },
    {
        "author": "刘辰翁",
        "paragraphs": [
            "乱後新烟少，村村自物华。",
            "周遭溪上柳，烂熳路傍花。",
            "独独人沽酒，行行客卖瓜。",
            "絮迷三户曲，香满四娘家。",
            "清汴龙舟远，玄都燕麦斜。",
            "琵琶鞍路悄，应念浣溪纱。"
        ],
        "title": "春景 村村自花柳 其二",
        "id": "84140d5f-8e7a-405c-9a49-3f525e85de02"
    },
    {
        "author": "刘辰翁",
        "paragraphs": [
            "春色终然别，开帆岂有期。",
            "飘飘从此去，往往与之随。",
            "渐可孤蓬小，能令绝岸移。",
            "殢人愁碧远，到海落红痴。",
            "风自无回理，潮犹有上时。",
            "离魂难可得，飞絮满天涯。"
        ],
        "title": "春景 去帆春色随",
        "id": "72629ac4-6fbd-4335-a1a4-0ce8e9a0516c"
    },
    {
        "author": "刘辰翁",
        "paragraphs": [
            "飞絮新烟外，东风托信遥。",
            "春犹有寒否，寒尽怕春销。",
            "画阁围红兽，行鞭裹黑貂。",
            "便无三月雨，也不再花朝。",
            "倚翠还轻扇，飞红共落潮。",
            "少年宜秉烛，莫负可怜宵。"
        ],
        "title": "春景 寒尽怕春销",
        "id": "c58d9e68-1f4a-4ef3-8481-eb2333af2222"
    },
    {
        "author": "刘辰翁",
        "paragraphs": [
            "万古山如此，青青岁岁新。",
            "自怜看到老，未有不归春。",
            "云树曾经别，鶑花不弃贫。",
            "自迎东太乙，重作葛天民。",
            "一烧迷千仞，三开见几秦。",
            "八公花下饮，仍是少年人。"
        ],
        "title": "春景 山归万古春",
        "id": "39029eff-c01f-4269-8827-3fb49be46a7b"
    },
    {
        "author": "刘辰翁",
        "paragraphs": [
            "满眼成新趣，池塘午梦惊。",
            "青春何日到，芳草满前生。",
            "縠縠东风起，波波两剪横。",
            "翠钿如可拾，仙药不知名。",
            "转步玉钩合，几时珠履行。",
            "平陂青似海，无处认昆明。"
        ],
        "title": "春景 池塘生春草",
        "id": "68a0aabe-dae7-4473-a114-31620da8a0ca"
    },
    {
        "author": "刘辰翁",
        "paragraphs": [
            "高下花成谷，烟绵草际空。",
            "以香为世界，布馥是春风。",
            "骀荡蛛丝外，颠狂蝶梦中。",
            "汀洲仙药市，天地锦熏笼。",
            "澧浦遗余绿，昌州绝世红。",
            "余芳犹可藉，应恨耿匆匆。"
        ],
        "title": "春景 春风花草香",
        "id": "fe0c4547-ffb3-4db5-9a47-caba02bd92ee"
    },
    {
        "author": "刘辰翁",
        "paragraphs": [
            "花院苔空积，游丝若有情。",
            "断无珠履迹，闲见绿阴生。",
            "缥缈朱帘悄，丁东玉漏鸣。",
            "隔窗梅子落，绕屋笋竿成。",
            "几日落红雨，数声深处鶑。",
            "午鸡人睡起，绕水看鱼行。"
        ],
        "title": "春景 闲院绿阴生",
        "id": "72db2451-d08f-4976-bee5-9c1dd3c844e9"
    },
    {
        "author": "刘辰翁",
        "paragraphs": [
            "阊阖祥光起，班行好语催。",
            "青郊随候应，黄道似初开。",
            "梦绕天门去，风从震地回。",
            "东西行白日，南北验清台。",
            "晓殿分龙角，春城转斗魁。",
            "中天符四七，人物万方来。"
        ],
        "title": "春景 阊阖开黄道",
        "id": "448404ca-74e8-4c3a-9642-1edb334b3dd6"
    },
    {
        "author": "刘辰翁",
        "paragraphs": [
            "万古衣冠旧，三朝历数新。",
            "青皇来远道，紫袖拜严宸。",
            "花日明簪冕，槐云舞佩绅。",
            "昭容当槛晓，宰相贺班春。",
            "索令分同列，传呼掖老臣。",
            "汉仪当日事，江汉四朝人。"
        ],
        "title": "春景 衣冠拜紫宸",
        "id": "4c032ae3-be9b-472a-a151-a894124eb0e4"
    },
    {
        "author": "刘辰翁",
        "paragraphs": [
            "乱向残年定，东风息战尘。",
            "太平如可待，相见贺从新。",
            "自笑屠苏我，谁吹画角秦。",
            "几人天宝旧，重赏後元春。",
            "卖钏犹堪醉，簪花不恨贫。",
            "渊明今甲子，犹是晋时人。"
        ],
        "title": "春景 新年贺太平 其一",
        "id": "3d790dba-8364-4dc5-a403-1dc3d974fce8"
    },
    {
        "author": "刘辰翁",
        "paragraphs": [
            "相过贺新元，干戈且息肩。",
            "不图垂老日，还见太平年。",
            "灰向昆明尽，春从待漏传。",
            "衣冠禾黍地，箫鼓杏花天。",
            "灯市嬉遗老，旗亭卧醉仙。",
            "山林闻好语，天下米三钱。"
        ],
        "title": "春景 新年贺太平 其二",
        "id": "15499232-4d56-4262-a904-51b4d32f1b60"
    },
    {
        "author": "刘辰翁",
        "paragraphs": [
            "人影光相乱，月明灯市开。",
            "依依随马去，故故逐人来。",
            "胜赏春三五，流光酒一杯。",
            "为君分绮席，同我上瑶台。",
            "扶路倾相就，分襟逝却回。",
            "玉山人醉矣，健到莫惊猜。"
        ],
        "title": "春景 明月逐人来",
        "id": "b8a72d78-0f87-4d71-8d3f-ad7b855b2609"
    },
    {
        "author": "刘辰翁",
        "paragraphs": [
            "故是春风起，香尘暖未曾。",
            "暮寒惊翠袖，春影乱华灯。",
            "泠浸朱门月，吹成碧海冰。",
            "沙河三五夜，火树几千层。",
            "金炬开莲岛，银花飐玉绳。",
            "一声清跸远，冷落内前棚。"
        ],
        "title": "春景 风起春灯乱",
        "id": "e3f374d5-816b-49c8-bfb7-54e65bc9976d"
    },
    {
        "author": "刘辰翁",
        "paragraphs": [
            "云拥千溪断，霜溪万壑衰。",
            "自从回暖景，依旧是春姿。",
            "晴日云千叠，东风雨一池。",
            "还他新岁好，似我少年时。",
            "锦水桃千障，巫山柳十眉。",
            "时同天一笑，不敢恨衰迟。"
        ],
        "title": "春景 溪壑回春姿",
        "id": "4f245f49-d116-4e97-8280-5ca07c9c8038"
    },
    {
        "author": "刘辰翁",
        "paragraphs": [
            "日出习池游，晴檐水不收。",
            "几回经草暗，一迳带花流。",
            "汩汩何从至，青青自欲浮。",
            "但疑红雨涨，不似御沟愁。",
            "静听鸣金谷，行迷失玉钩。",
            "凌波罗袜润，大是断桥头。"
        ],
        "title": "春景 暗水流花径",
        "id": "aecdc976-5ced-4654-8e49-e43d2b3b34c3"
    },
    {
        "author": "刘辰翁",
        "paragraphs": [
            "过雨山泉润，悠悠小水同。",
            "未嫌来脉细，更与曲池通。",
            "花径频违湿，苔沟暗入丛。",
            "却看萍破碧，未觉叶流红。",
            "涧壑千枝曲，干坤一镜中。",
            "所嗟瓜地远，不得灌连筒。"
        ],
        "title": "春景 小水细通池 其一",
        "id": "d637e663-6a03-45b9-bd9b-2d1849e80155"
    },
    {
        "author": "刘辰翁",
        "paragraphs": [
            "小小回堤水，花阴寸步随。",
            "细难为灌圃，长是曲通池。",
            "乳窦仍从出，云根触处滋。",
            "又添晴滴沥，欲涨碧涟漪。",
            "新绿常如雨，流红未见诗。",
            "昆明鲸背浅，尽日絮沟迟。"
        ],
        "title": "春景 小水细通池 其二",
        "id": "fca547f2-5c6b-4ad0-918f-f7326c58969c"
    },
    {
        "author": "刘辰翁",
        "paragraphs": [
            "采采香无据，游蜂与絮兼。",
            "轻吹无影落，仰抱有时粘。",
            "欹蕊栖难稳，垂跗采未然。",
            "花须纷更辨，柳雪误相沾。",
            "未碍餐能饱，贪看咽欲甜。",
            "吟安时失笑，往往似吾髯。"
        ],
        "title": "春景 仰蜂粘落絮",
        "id": "428006cd-3a67-49c0-b049-e176fc70fb9b"
    },
    {
        "author": "刘辰翁",
        "paragraphs": [
            "深院停春雨，庭空鸟不鸣。",
            "自然清昼寂，尽是绿阴生。",
            "满眼成青幄，无人惜绛英。",
            "轻风低鼎篆，迟日上帘旌。",
            "远水明鸂鶒，平栏绕杜蘅。",
            "小窗临晋帖，悞落剪刀声。"
        ],
        "title": "春景 绿阴生昼寂",
        "id": "90ab7537-ab69-4dcb-9837-7df8951ebb39"
    },
    {
        "author": "刘辰翁",
        "paragraphs": [
            "燕子来何晚，城春换物华。",
            "逢人能语语，随意入家家。",
            "故宇何堪恋，朱帘可得遮。",
            "王门深巷悄，谢墅夕阳斜。",
            "是处随芳草，无情似柳花。",
            "兴亡真阅遍，尽是主人差。"
        ],
        "title": "春景 燕子家家入",
        "id": "308d95e0-f161-4b6f-8834-1aa02f434271"
    },
    {
        "author": "刘辰翁",
        "paragraphs": [
            "燕子故依人，重来迹已陈。",
            "主楼空舞地，林木自巢春。",
            "无复郊迎乙，惟应语诉辛。",
            "干坤一枝土，风雨画梁身。",
            "荒草歌尘远，颓松社屋新。",
            "寻常空巷里，忆着旧家贫。"
        ],
        "title": "春景 春燕巢林",
        "id": "d51edc44-ce25-4563-bf37-42312271e651"
    },
    {
        "author": "刘辰翁",
        "paragraphs": [
            "游子江南老，美人浙水阴。",
            "风光何冉冉，花木自深深。",
            "苹渚藏妃怨，兰皋寄屈吟。",
            "飘香迷去路，种子约青林。",
            "远浦归帆兴，芳洲来暮心。",
            "天寒人倚竹，目断去鸿沈。"
        ],
        "title": "春景 浙江花木深",
        "id": "c612169f-0bbd-48e9-b4ef-ae5c69d2d266"
    },
    {
        "author": "刘辰翁",
        "paragraphs": [
            "天地孤舟客，东风是处家。",
            "偶然乘兴远，不拟乱春华。",
            "牢落无茶具，飘零自钓槎。",
            "误将青箬笠，撑入碧桃花。",
            "路断云相觅，溪深柳又斜。",
            "忽闻鸡犬近，随处有桑麻。"
        ],
        "title": "春景 孤舟乱春华 其一",
        "id": "09011702-e17b-40ba-aab4-1fbb198b4721"
    },
    {
        "author": "刘辰翁",
        "paragraphs": [
            "罨画来兼往，孤舟自若耶。",
            "悠悠信溪路，籍籍乱春华。",
            "今古三高客，干坤一叶家。",
            "泛桃冲雨过，穿柳带烟斜。",
            "下水随飞燕，移梢为惜花。",
            "日斜归兴急，恐或见胡麻。"
        ],
        "title": "春景 孤舟乱春华 其二",
        "id": "8a8d58fe-75df-47ff-a521-6df5a06ae45e"
    },
    {
        "author": "刘辰翁",
        "paragraphs": [
            "晴日孤舟好，溪流带岸斜。",
            "浮游忘世虑，烂熳乱春华。",
            "朝共渔穿港，暮随鸥宿沙。",
            "却知桃有路，惟见柳无涯。",
            "蓑舞村村酒，罾歌处处花。",
            "羣仙惊再见，留宿武陵家。"
        ],
        "title": "春景 孤舟乱春华 其三",
        "id": "1c863c56-2138-4d43-9cfd-596e00aa7b34"
    },
    {
        "author": "刘辰翁",
        "paragraphs": [
            "有客孤舟里，风平日又嘉。",
            "未须怜岁晚，从此乱春华。",
            "自扣舷三版，相将水一涯。",
            "前村随柳色，昨夜宿桃花。",
            "鸥浴波翻锦，渔歌影入霞。",
            "江头稠杏暗，子美四娘家。"
        ],
        "title": "春景 孤舟乱春华 其四",
        "id": "d688782d-5923-448b-85c8-ee99f61b6ffc"
    },
    {
        "author": "刘辰翁",
        "paragraphs": [
            "静似长门里，初晴未暑时。",
            "悠悠销白日，冉冉上游丝。",
            "白发因风起，青虫映户垂。",
            "墙阴双蝶远，花影一帘迟。",
            "新垒干泥絮，晴衙散蜜脾。",
            "鸟惊梅子落，深院客争棋。"
        ],
        "title": "春景 游丝白日静",
        "id": "1eddf43d-8763-4d3f-b6d8-855faf418916"
    },
    {
        "author": "刘辰翁",
        "paragraphs": [
            "辇路垂垂柳，昆明寂寂流。",
            "近天高翠叶，映日暗金沟。",
            "眠起当前殿，萎蕤拂御舟。",
            "锁成三阁暮，流出六宫愁。",
            "桐影题难立，杨花宕不收。",
            "至今寒食雨，堕泪曲江头。"
        ],
        "title": "春景 柳叶暗金沟",
        "id": "3982cfd5-c10f-4cf5-920e-5baf657a1feb"
    },
    {
        "author": "刘辰翁",
        "paragraphs": [
            "老子情如海，花无醉後新。",
            "飞来如许雪，减却不多春。",
            "轻薄随流水，颠狂落近邻。",
            "犹寒犹未晚，半雨半成尘。",
            "拾翠危无路，残红老得人。",
            "清晨添酒量，日日是芳辰。"
        ],
        "title": "春景 花飞减却春",
        "id": "aa317683-9c1a-4a49-938d-7c8e3dc7dfbe"
    },
    {
        "author": "刘辰翁",
        "paragraphs": [
            "春又不知暮，城荒独至今。",
            "楼台花下远，草木雨中深。",
            "寒食无烟绿，颓垣有月侵。",
            "荒苔随意古，落子又成阴。",
            "邻笛残兵泪，胡琴故国心。",
            "废兴天不语，钟鼓遍园林。"
        ],
        "title": "春景 城春草木深",
        "id": "10fb230e-568d-4217-8c96-43ee9418f0f5"
    },
    {
        "author": "刘辰翁",
        "paragraphs": [
            "春色阑珊去，朱门懒梦华。",
            "悠悠看蝶翅，往往在邻家。",
            "暖日明金谷，光风媚浣沙。",
            "似闻携手笑，疑有隔墙花。",
            "望眼穿银汉，香尘透绿纱。",
            "是谁窥宋玉，憔悴一枝斜。"
        ],
        "title": "春景 春色在邻家",
        "id": "e3ee062c-c185-458f-b178-83b73e40bb55"
    },
    {
        "author": "刘辰翁",
        "paragraphs": [
            "寒曾欺我倒，今日是和风。",
            "吹面浓春酒，开怀受化工。",
            "未知来暖律，政似识癯翁。",
            "大袖犹堪满，衰颜欲更红。",
            "鬓如新柳动，鼻与暗香通。",
            "天上知何信，千花一笑中。"
        ],
        "title": "春景 吹面受和风",
        "id": "34b03e06-6d47-40b8-90a5-0ab3fbfbc9b7"
    },
    {
        "author": "刘辰翁",
        "paragraphs": [
            "星炬乱林鸦，火城标赤霞。",
            "端门开璧月，散树合银花。",
            "光焰摇千尺，扶疏转九华。",
            "昭回三阁近，凿落万枝斜。",
            "玉李迷天象，金莲出内家。",
            "龙光如海蜃，犹有误连车。"
        ],
        "title": "春景 火树银花合",
        "id": "694d36c2-b6f4-4eb7-86ee-7c5fb5a13a65"
    },
    {
        "author": "刘辰翁",
        "paragraphs": [
            "当年唐殿阁，何似道人庵。",
            "闲日长如此，熏风来自南。",
            "清香吹不断，大暑故如惔。",
            "静见花阴午，凉添竹径三。",
            "客遮前席坐，人卧北窗酣。",
            "别墅棋边急，闲将赤壁谈。"
        ],
        "title": "夏景 熏风自南来",
        "id": "8486f644-c0b1-4681-9203-8ce39ed11785"
    },
    {
        "author": "刘辰翁",
        "paragraphs": [
            "入夏可曾晴，阴阴众绿成。",
            "但惊春尽去，谁信雨中生。",
            "一月须梅润，千林但叶声。",
            "荷边蒲猗傩，桑外笋峥嵘。",
            "芳草非无恨，新条各向荣。",
            "秧田禾似浪，满眼几时平。"
        ],
        "title": "夏景 夏雨生众绿 其一",
        "id": "03fd9763-a350-4af4-91ba-b88897232caf"
    },
    {
        "author": "刘辰翁",
        "paragraphs": [
            "无人嫌夏雨，众木共欣荣。",
            "已办黄梅熟，还将绿叶生。",
            "送春无物色，尽日是檐声。",
            "处处桑麻长，阴阴桃李成。",
            "风翻蒲水白，烟共草天平。",
            "山色沈冥久，朝来两黛横。"
        ],
        "title": "夏景 夏雨生众绿 其二",
        "id": "c69494c2-eef8-4e15-8582-51e4fe32ad2b"
    },
    {
        "author": "刘辰翁",
        "paragraphs": [
            "雨过残春远，晴天半入梅。",
            "草根余落照，花润只深苔。",
            "山共朱帘卷，庭无蜡屐来。",
            "翠钱流地满，珠靥照人开。",
            "寂寂承残溜，青青绕废台。",
            "唾茸宫壁在，残月照余哀。"
        ],
        "title": "夏景 雨过苔花润",
        "id": "ced48d2a-9d77-4b48-93d4-db316c2b5e97"
    },
    {
        "author": "刘辰翁",
        "paragraphs": [
            "既雨失阴霾，天怜万灶蛙。",
            "是虽犹暑润，亦自觉晴佳。",
            "早见瓢翻海，今无漏透阶。",
            "但能开晚景，麤足慰人怀。",
            "山翠光浮玉，涂泥软衬鞋。",
            "一帘花露影，醉眼为渠揩。"
        ],
        "title": "夏景 既雨晴亦佳",
        "id": "fbd0b1df-8472-47aa-801d-16c5024b05c0"
    },
    {
        "author": "刘辰翁",
        "paragraphs": [
            "树晚晴犹湿，好风如故长。",
            "翛然林下意，进似雨时凉。",
            "坐觉茅容徙，来看吕政忙。",
            "飘萧初似暑，淅沥转成霜。",
            "倚袖岚添翠，题秋叶欲黄。",
            "不知兼露下，河汉芰荷香。"
        ],
        "title": "夏景 树湿风凉进",
        "id": "3c986bb8-6a0c-428e-9081-ffb4216e4f71"
    },
    {
        "author": "刘辰翁",
        "paragraphs": [
            "松影夏天云，凉开一院新。",
            "若无如此暑，可以健于人。",
            "风外潮声起，林间客欠伸。",
            "自怜三伏日，重得百年身。",
            "鹤唳如轻举，儿扶更怒嗔。",
            "下山逢急雨，为洗覆车尘。"
        ],
        "title": "夏景 松凉夏健人 其一",
        "id": "559a1b65-ea57-46a5-813c-119eb24a99c3"
    },
    {
        "author": "刘辰翁",
        "paragraphs": [
            "天地若为容，凉阴何处逢。",
            "困人惟夏日，健我是云松。",
            "雨立三千丈，风生一万重。",
            "如餐华峰藕，不藉葛陂龙。",
            "脱帽苍虬笑，披衣病鹤松。",
            "月明天似水，归路踏芙蓉。"
        ],
        "title": "夏景 松凉夏健人 其二",
        "id": "bd9e2432-2131-4a30-bf02-3eb4c0d67ada"
    },
    {
        "author": "刘辰翁",
        "paragraphs": [
            "野处阙过逢，投巾仰露空。",
            "萧萧松下老，洒洒顶门风。",
            "暑不容章甫，天犹念秃翁。",
            "昂霄潮汹汹，落雪鬓蓬蓬。",
            "搔首平生事，忘形半醉中。",
            "蓬莱归去路，潦倒笑臣同。"
        ],
        "title": "夏景 露顶洒松风",
        "id": "d8f4b162-35a6-4b92-bb76-1cfd19139f6e"
    },
    {
        "author": "刘辰翁",
        "paragraphs": [
            "狭世清风少，清风不受催。",
            "惟应松下有，肯向坐间来。",
            "襟袖元如水，山林自少埃。",
            "遂惊弘景宅，不是楚王台。",
            "柳巷无人扫，柴门尽日开。",
            "是谁前喝道，空遣鹤飞回。"
        ],
        "title": "夏景 清风松下来",
        "id": "d5c70747-48f2-4934-b86b-104d1f1a118b"
    },
    {
        "author": "刘辰翁",
        "paragraphs": [
            "不可居无竹，清风动满林。",
            "长无如夏日，凉不绝予襟。",
            "安得秋如许，能令午正阴。",
            "两间何舋舋，三径自深深。",
            "簟玉翻如水，檐冰语至今。",
            "故人千万里，明月两知心。"
        ],
        "title": "夏景 林风凉不绝",
        "id": "527ad96f-d86f-46e3-a750-f9f9445e030b"
    },
    {
        "author": "刘辰翁",
        "paragraphs": [
            "何可无乔木，多年雨露成。",
            "是间凉意别，长夏绿阴生。",
            "日度云旗影，风含涧水声。",
            "能令霜六月，不待月三更。",
            "翠幄宜琴枕，枯棋就石枰。",
            "五楸朝又暮，故国可胜情。"
        ],
        "title": "夏景 乔木生夏凉",
        "id": "e713cc77-b19f-4b5c-8ca9-6be9196d8e0f"
    },
    {
        "author": "刘辰翁",
        "paragraphs": [
            "一室兰香满，阴阴夏木成。",
            "炎光虽自酷，霜意自含清。",
            "佩玉传风马，钩帘下水精。",
            "燕台无六月，楚户忽三更。",
            "冷袖藏冰藕，凉蟾满露茎。",
            "江湖无雁信，诗鬓自先惊。"
        ],
        "title": "夏景 清室夏含霜",
        "id": "52cda013-77d9-4f76-b324-017d5a89d590"
    },
    {
        "author": "刘辰翁",
        "paragraphs": [
            "八尺横斜簟，寒光凝不流。",
            "引教凉到我，坐觉意先秋。",
            "溽暑收梅雨，清风度竹楼。",
            "湘纹殊似水，班扇未应愁。",
            "冷逼金茎润，温便玉臂柔。",
            "颇哀城市悄，斗米换衾裯。"
        ],
        "title": "夏景 凉引簟先秋",
        "id": "544247e9-00a2-4cce-823e-4a96984ee64f"
    },
    {
        "author": "刘辰翁",
        "paragraphs": [
            "日在天无二，明明夏盛时。",
            "到今虽可爱，非火孰能为。",
            "谩把熏弦语，难禁坐甑炊。",
            "未应一杯水，能沃九华枝。",
            "王屋飞犹在，昆冈事可知。",
            "未须频梦灶，倏忽看崦嵫。"
        ],
        "title": "夏景 盛夏火为日",
        "id": "c59fa34b-3efa-4f88-a87b-45f36831c323"
    },
    {
        "author": "刘辰翁",
        "paragraphs": [
            "莲欲成房去，三三两两空。",
            "摘来中有子，坠处粉尤红。",
            "已镂冰为藕，谁将翠作蓬。",
            "半妆摇越棹，一水腻秦宫。",
            "濯濯含秋露，亭亭立晓风。",
            "么荷因见忆，憔悴感青铜。"
        ],
        "title": "夏景 莲房坠粉红",
        "id": "276659e1-0bb0-4b96-a528-bcd589ff79f6"
    },
    {
        "author": "刘辰翁",
        "paragraphs": [
            "竹可淋漓画，难将竹影临。",
            "寂寥谁布地，琐碎总如金。",
            "密处开为径，疏时舞又阴。",
            "汗青销作字，翡翠屑成林。",
            "弄月平分破，临风凿落斟。",
            "锵然声入耳，忽认是徽琴。"
        ],
        "title": "夏景 竹影金琐碎",
        "id": "b2b61778-82ba-459c-ae62-bd9670bdd273"
    },
    {
        "author": "刘辰翁",
        "paragraphs": [
            "暑绤衣能几，长流汗似痁。",
            "惶惶何栗栗，赫赫复炎炎。",
            "安得三庚度，犹如十日兼。",
            "坐惊惭背浃，不是泪襟沾。",
            "汤餠何堪试，煎茶可更添。",
            "可人娇熨玉，频起立风檐。"
        ],
        "title": "夏景 炎赫衣流汗",
        "id": "2829ed50-7a11-4f36-afbc-dfc82696d5d7"
    },
    {
        "author": "刘辰翁",
        "paragraphs": [
            "万叶胜花开，莲香雨送来。",
            "欲知凉可爱，政是梦初回。",
            "未拟华胥转，谁将绣户推。",
            "棹歌摇别浦，裙影湿阳台。",
            "天上霓裳断，人间羯鼓催。",
            "酒醒茎露渴，狂引碧筒杯。"
        ],
        "title": "夏景 梦回莲叶雨",
        "id": "c831adb2-010c-42d6-ba84-19adb39cf956"
    },
    {
        "author": "刘辰翁",
        "paragraphs": [
            "老厌人间热，单衣就冷泉。",
            "不知清到骨，故欲转装绵。",
            "萝月满襟雪，松风半臂仙。",
            "顿疏桃竹莹，拟就柳花眠。",
            "倚倦思燕玉，全生愿蜀毡。",
            "温汤无去路，搔首听潺湲。"
        ],
        "title": "夏景 衣冷欲装绵 其一",
        "id": "978b7c17-dc9e-4f04-a76e-4934e00f8f71"
    },
    {
        "author": "刘辰翁",
        "paragraphs": [
            "石洞元无暑，泉声洒面凉。",
            "衣疑中夜冷，绵欲此时装。",
            "洒洒惊荷雨，披披变葛霜。",
            "拟将洴澼絖，换却薄罗裳。",
            "中道怜班女，温言忆楚王。",
            "骊山在何许，我更念温汤。"
        ],
        "title": "夏景 衣冷欲装绵 其二",
        "id": "2801a4d4-1911-4d64-a054-fd791810cc29"
    },
    {
        "author": "刘辰翁",
        "paragraphs": [
            "俗子高门走，那知物意嫌。",
            "婆娑中避暑，褦襶早趋炎。",
            "楚楚朝衣格，峨峨古帽檐。",
            "夤缘三伏谒，瞻仰上官严。",
            "尚说毛寒栗，宁辞背汗沾。",
            "寄言乡里者，贷我北窗眠。"
        ],
        "title": "夏景 褦襶子",
        "id": "6cfe6e82-e3cd-4556-97d7-df4afd1371f0"
    },
    {
        "author": "刘辰翁",
        "paragraphs": [
            "是事不堪闻，清泉独可亲。",
            "翛然携鬓影，聊以洁尘襟。",
            "帘泻千年雨，蓝拖百尺绅。",
            "能令肝肺雪，更遣芰荷新。",
            "京洛昏沈梦，江湖淡荡身。",
            "一瓢明月燕，并洗脱鞾嗔。"
        ],
        "title": "夏景 清泉洁尘襟",
        "id": "23106164-8ec6-47fc-9226-b4baf2187bc9"
    },
    {
        "author": "刘辰翁",
        "paragraphs": [
            "梦破芙蓉雨，蛾眉琐绿窗。",
            "悠悠思远道，采采涉长江。",
            "北渚浮湘水，西兴渡越邦。",
            "波穿红锦乱，影转画桡双。",
            "花路迷相问，菱歌远失腔。",
            "扣舷惊水鸟，晼晚笑吴憃。"
        ],
        "tags": [
            "长江"
        ],
        "title": "夏景 涉江采芙蓉",
        "id": "66b24ba1-d73b-42f5-82cd-36bc69fbce5d"
    },
    {
        "author": "刘辰翁",
        "paragraphs": [
            "盛世佳公子，明光避暑曾。",
            "调冰初入水，和水亦成冰。",
            "鸣佩朝仪凤，扬鞲夕臂鹰。",
            "汲来金碗脱，搅碎玉崚嶒。",
            "一吸风林壑，重倾雪肺膺。",
            "琼姬持袖举，疑饮露盘升。"
        ],
        "title": "夏景 公子调冰水",
        "id": "5aa007b9-dd82-4bc0-833c-ffafaf66eddd"
    },
    {
        "author": "刘辰翁",
        "paragraphs": [
            "畏日纔宵匿，谁教烛又添。",
            "明虽无可恶，看得故成炎。",
            "漏永风如禁，膏残饮未厌。",
            "万枝何用许，一点有人嫌。",
            "蛾命那知惜，虫花懒复占。",
            "吴牛应自笑，何事畏银蟾。"
        ],
        "title": "夏景 炎宵恶明烛",
        "id": "29d824be-5adf-4a90-95fb-2a70b7c3634d"
    },
    {
        "author": "刘辰翁",
        "paragraphs": [
            "自不容无雨，行云尽日劳。",
            "来来方汗漫，递递看崇高。",
            "一气埋飞鸟，层阴压戴鳌。",
            "前驱淝水阵，後至浙江涛。",
            "羊角天帆席，龙身海桔槔。",
            "鸿蒙惊久别，握手重相遭。"
        ],
        "title": "夏景 行云递崇高",
        "id": "0fe7eabb-58b9-498b-8d0b-e51040de20fb"
    },
    {
        "author": "刘辰翁",
        "paragraphs": [
            "岂敢讼穹穹，何堪败愿丰。",
            "云乎难致雨，伯也实司风。",
            "长是垂将合，吹之使不同。",
            "不思商怨後，但霸楚称雄。",
            "已脱知臣罪，不诛无岁功。",
            "皇恩惩使悔，终念小心仝。"
        ],
        "title": "夏景 讼风伯",
        "id": "fffc17a5-c1f8-4dca-87a0-48a79fb8a56d"
    },
    {
        "author": "刘辰翁",
        "paragraphs": [
            "十里荒寒地，亭空暑不侵。",
            "能令尘土外，更到芰荷深。",
            "水阁临风迥，莲舟隔浦寻。",
            "红妆风四面，翠倚月中心。",
            "此处闲搔首，何人泣露襟。",
            "拍浮宜有酒，乱挽碧筒斟。"
        ],
        "title": "夏景 亭深到芰香",
        "id": "e4f0198b-d715-4468-9c7c-7da039bd4460"
    },
    {
        "author": "刘辰翁",
        "paragraphs": [
            "此寺创何年，人间几变迁。",
            "山空千万古，声集两三蝉。",
            "振木缲余茧，凭风咽断弦。",
            "助成骚国晚，惊破少林禅。",
            "喧寂闻尘外，炎凉落照边。",
            "客来悲世事，虫语暮钟连。"
        ],
        "title": "夏景 蝉声集古寺",
        "id": "be8abb56-40b9-4dd2-bb07-9aeffa7fa3bb"
    },
    {
        "author": "刘辰翁",
        "paragraphs": [
            "荷外雨潇潇，舟如泊断桥。",
            "忽惊红粉乱，又见绿珠跳。",
            "万叶明苍水，轻风问步摇。",
            "疏疏沾羽盖，点点溅鲛绡。",
            "玉露明金掌，红妆湿翠翘。",
            "佩痕留不得，立地使魂销。"
        ],
        "title": "夏景 绿荷雨跳珠",
        "id": "67e78fc8-f1b2-4dfa-8ea9-abdb665be17d"
    },
    {
        "author": "刘辰翁",
        "paragraphs": [
            "千古一黄香，庭萱昼日长。",
            "枕闲非受热，扇举欲先凉。",
            "畏暑侵支发，摇风愿满堂。",
            "恨无寒水玉，琢在碧纱床。",
            "泉涧心如棘，瑶池鬓已霜。",
            "如何荀奉倩，只在玉人傍。"
        ],
        "title": "夏景 扇枕",
        "id": "26d1621f-737c-4d50-9eed-47d4a221475d"
    },
    {
        "author": "刘辰翁",
        "paragraphs": [
            "天欲今朝雨，云如满八区。",
            "居然同愿望，如此竟虚无。",
            "鹏运风犹黑，龙光电又驱。",
            "遂成神女梦，误拟阿香呼。",
            "酷吏踰前憯，余民绝望苏。",
            "皇心终不测，变化属须臾。"
        ],
        "title": "夏景 云雨觉虚无",
        "id": "6ea6a976-79e3-4466-841a-bed267b0db26"
    },
    {
        "author": "刘辰翁",
        "paragraphs": [
            "万窍忽争号，南风动地豪。",
            "此声何处起，到地似秋高。",
            "草木波颓靡，干坤暑战鏖。",
            "有人推户外，无叶下庭皋。",
            "寒扇怜孤影，征鞍感二毛。",
            "豪鹰双角耸，无计剪蓬蒿。"
        ],
        "title": "夏景 高风动秋声",
        "id": "c647a396-66d5-4788-be69-992d5698df64"
    },
    {
        "author": "刘辰翁",
        "paragraphs": [
            "风于万里外，飞动故人情。",
            "如许殷勤至，居然左右清。",
            "吹潮成雪色，入竹已秋声。",
            "佩玉丁丁起，台襟翼翼生。",
            "玉川从此去，列子御之行。",
            "邂逅浮丘老，相携上五城。"
        ],
        "title": "夏景 清风左右至",
        "id": "bf55cdf0-1af7-4a06-9805-c4e860d04c25"
    },
    {
        "author": "刘辰翁",
        "paragraphs": [
            "能拙吾无比，高灵昔有闻。",
            "不知天下巧，乞以世间文。",
            "果列空庭露，香浮入汉云。",
            "天孙何冉冉，柳子盖云云。",
            "有说能要我，无才可赠君。",
            "绛衣持节後，穷达竟何分。"
        ],
        "title": "秋景 乞巧文",
        "id": "ba6cf087-6f30-4fbc-b7f5-59ffebae84c5"
    },
    {
        "author": "刘辰翁",
        "paragraphs": [
            "芸香天上宴，不到野人居。",
            "见说星期夕，闲将腹晒书。",
            "笑人操犊鼻，容我辟蟫鱼。",
            "小勿欺椰子，中从着石渠。",
            "从他便是懒，乞汝巧相如。",
            "此日何堪负，余暄献纳疏。"
        ],
        "title": "秋景 晒书",
        "id": "0bd14e27-5ce2-4baa-9ac2-373231a0ed36"
    },
    {
        "author": "刘辰翁",
        "paragraphs": [
            "牛女是谁传，灵桥不待船。",
            "昔年曾此渡，每渡似初年。",
            "此夕须停织，何人更服牵。",
            "星期无了日，河水尚依然。",
            "岁晚长疏隔，人间早弃捐。",
            "瑶池人独处，搔首待君还。"
        ],
        "title": "秋景 牛女年年渡",
        "id": "8fd89da4-526e-46e7-baf1-d05ec2645f1d"
    },
    {
        "author": "刘辰翁",
        "paragraphs": [
            "不见机边女，当时独月知。",
            "坐令如此夜，虚却理残丝。",
            "缲得扶桑茧，张成锦字词。",
            "弦光空到晓，花影不侵帷。",
            "尺寸知何用，须臾即别离。",
            "小窗思妇懒，不是恤周嫠。"
        ],
        "title": "秋景 机丝虚夜月",
        "id": "cd87f35c-22df-4a98-95c8-7c81ec22ba04"
    },
    {
        "author": "刘辰翁",
        "paragraphs": [
            "最是秋空恝，秋田诉不譍。",
            "夜占常悄悄，日复觉凌凌。",
            "何似春工恻，无端地气腾。",
            "双眉频望极，八翼愈难升。",
            "其雨今若此，如云亦未曾。",
            "小心风不上，涕泗日沾膺。"
        ],
        "title": "秋景 秋空日凌凌",
        "id": "038a06ef-c088-462f-86e7-1c3eaf79150d"
    },
    {
        "author": "刘辰翁",
        "paragraphs": [
            "何处吹长笛，千年恨未终。",
            "关山人去後，秋夜月明中。",
            "旷野参差久，寒江滉漾通。",
            "曲终郿县坞，怨彻广寒宫。",
            "海外阴晴异，天涯慷慨同。",
            "江南回首处，歌罢水流东。"
        ],
        "title": "秋景 吹笛月明中",
        "id": "fe28140c-7f87-434e-9171-6177833f2704"
    },
    {
        "author": "刘辰翁",
        "paragraphs": [
            "待得清辉满，中秋两地看。",
            "丹心空自苦，玉臂故应寒。",
            "银汉成冰水，金波满露盘。",
            "西风罗袖薄，落月杵声残。",
            "身世谁知苦，裳衣客最单。",
            "关山同杜老，垂泪忆长安。"
        ],
        "title": "秋景 清辉玉臂寒",
        "id": "068ec840-3717-4e3a-86f7-55cfe737ed0a"
    },
    {
        "author": "刘辰翁",
        "paragraphs": [
            "尘世如天海，团团共月光。",
            "一轮秋正满，百刻夜偏长。",
            "端正惟三五，空明更十方。",
            "萃台犹卓午，梧井欲飞霜。",
            "箭漏迷青海，阑干转上阳。",
            "雪痕留得在，何用促扶桑。"
        ],
        "title": "秋景 月满秋夜长",
        "id": "b6fda5b8-f4c2-43ff-8b14-a0c66f009752"
    },
    {
        "author": "刘辰翁",
        "paragraphs": [
            "明月有佳色，客中迷远游。",
            "自应眠不得，更似醉时留。",
            "玉屑凉堪吸，金波香欲浮。",
            "顿忘乡国恨，如在酒家楼。",
            "鸾镜惊相对，霓裳卒未休。",
            "天风扶我起，不用典貂裘。"
        ],
        "title": "秋景 月色醉远客 其一",
        "id": "a9447fcf-329f-49d8-b43c-607b5a190fb1"
    },
    {
        "author": "刘辰翁",
        "paragraphs": [
            "远客坐长夜，缠绵月色留。",
            "明知不是醉，为尔更无愁。",
            "玉雪三千界，金波十二楼。",
            "谪仙迷采石，小杜在扬州。",
            "雁背如流水，蛾眉也白头。",
            "一声长啸起，满眼故山秋。"
        ],
        "title": "秋景 月色醉远客 其二",
        "id": "6de97a5d-34a8-4494-8943-a38a8e9ca11e"
    },
    {
        "author": "刘辰翁",
        "paragraphs": [
            "卿在郎星上，瑶台第一层。",
            "已如金掌迥，又得月华升。",
            "近与公相似，清如贵未曾。",
            "铜仙千尺表，玉指一轮冰。",
            "天下名公子，秋风老茂陵。",
            "衰兰千里道，垂泪记觚棱。"
        ],
        "title": "秋景 卿月升仙掌",
        "id": "04fdecc1-e5e5-4640-aca4-164d415e5f4d"
    },
    {
        "author": "刘辰翁",
        "paragraphs": [
            "长夏如年日，萧然把钓终。",
            "欲知临水意，政自待秋风。",
            "岂是羊裘者，相从渔社中。",
            "何心思觅鲙，极目望来鸿。",
            "天下无知己，溪边自老翁。",
            "六鳌闲入手，不是学任公。"
        ],
        "title": "秋景 把钓待秋风",
        "id": "2d911175-a095-437e-bf5a-164ce1b2dda0"
    },
    {
        "author": "刘辰翁",
        "paragraphs": [
            "风起秋尘外，山空海又围。",
            "疏疏黄叶外，渺渺白云飞。",
            "扫地驱残暑，林烟带落晖。",
            "空明仙仗过，夭矫玉龙归。",
            "中野悲游子，苍梧迎帝妃。",
            "回首汾水上，不觉泪沾衣。"
        ],
        "title": "秋景 秋风白云飞",
        "id": "a5b80867-62b9-465b-8400-3ff355796e96"
    },
    {
        "author": "刘辰翁",
        "paragraphs": [
            "秋风已如此，游子复何为。",
            "蕉鹿空形役，莼鲈绕梦思。",
            "凉天新雁过，旅思白鸥知。",
            "雪色松江鲙，银光笠泽丝。",
            "人生归去好，乡味寄来迟。",
            "尚觉姜难致，令人忆左慈。"
        ],
        "title": "秋景 秋风思鲈莼",
        "id": "0aba7894-e427-4f2a-b122-38a5c43d9aa1"
    },
    {
        "author": "刘辰翁",
        "paragraphs": [
            "世路故当穷，兴亡一转蓬。",
            "闭门羞俗子，仰屋感秋风。",
            "旧日施行马，如今掩候虫。",
            "瞭然一叶下，从此万山空。",
            "岁月玄蝉槁，干坤白雁通。",
            "荒凉今又在，吹笛月明中。"
        ],
        "title": "秋景 闭门感秋风",
        "id": "31365771-8c9d-4051-b7bb-dccd1d996a34"
    },
    {
        "author": "刘辰翁",
        "paragraphs": [
            "万里秋风下，还惊扫地高。",
            "不因茅屋怒，全向树梢号。",
            "寥廓归云尽，荒寒晚吹豪。",
            "黑摧淝水阵，白卷浙江涛。",
            "过耳鸣鹘羽，连山掣戴鳌。",
            "空林无落叶，拾得海鳬毛。"
        ],
        "title": "秋景 秋高风怒号",
        "id": "bcccfec9-399c-4895-880d-e5f9c6f705b1"
    },
    {
        "author": "刘辰翁",
        "paragraphs": [
            "世事惟孤枕，吾生尚转蓬。",
            "共谁堪夜雨，何意更秋风。",
            "已是霖铃苦，何当刻漏终。",
            "又闻翻溟滓，不是滴梧桐。",
            "衰壑鸣蛩外，寒灯落叶中。",
            "忽明天似水，万里附冥鸿。"
        ],
        "title": "秋景 夜雨更秋风",
        "id": "6f3c80b3-5fcb-481b-9e26-2b4f343869fd"
    },
    {
        "author": "刘辰翁",
        "paragraphs": [
            "又胜春风处，秋芳宇宙清。",
            "由来天路远，几许桂枝生。",
            "古道寒云色，空山落叶声。",
            "忽看金粟缀，如在蕊宫行。",
            "香入铜盘饮，根愁玉斧惊。",
            "小山人倚袖，延伫不胜情。"
        ],
        "title": "秋景 秋风生桂枝",
        "id": "6b6cdf5b-bd0b-4af6-89ed-bf588960fda8"
    },
    {
        "author": "刘辰翁",
        "paragraphs": [
            "疏雨兼长夜，巴山信未通。",
            "寥寥深院落，滴滴在梧桐。",
            "泪与檐相续，听如漏未终。",
            "寒飘金井上，愁入碧阶空。",
            "楚水孤蓬暝，吴宫落叶红。",
            "霖铃南内晓，今古此声中。"
        ],
        "title": "秋景 疏雨滴梧桐",
        "id": "9b10650b-9d78-448f-8657-b83bd782e989"
    },
    {
        "author": "刘辰翁",
        "paragraphs": [
            "白发惊秋晚，青云认故乡。",
            "干坤愁老眼，风雨近重阳。",
            "吹得沾衣湿，寒添落帽狂。",
            "未知明日是，还忆去年将。",
            "北阙风流远，东篱世故长。",
            "无人知叔子，登览自怜伤。"
        ],
        "title": "秋景 风雨近重阳",
        "id": "cd51d8a9-ed6f-47ca-bc46-aaa559121567"
    },
    {
        "author": "刘辰翁",
        "paragraphs": [
            "九日各堪爱，西风岁岁深。",
            "长因思往事，忽已至于今。",
            "不谓秋将晚，几如老见侵。",
            "篱边成独往，天际起轻阴。",
            "此会知谁健，明朝肯重寻。",
            "山高休更上，别自有伤心。"
        ],
        "title": "秋景 于今九日至",
        "id": "75d09650-ea84-4bb4-a3c8-bd9eb00d0ba0"
    },
    {
        "author": "刘辰翁",
        "paragraphs": [
            "枕上闻秋雨，愁声万古同。",
            "孰知残夜晓，冷浸一窗空。",
            "窈窕闲筝雁，交疏结网虫。",
            "卧听千叶雨，不似五更风。",
            "渭水人分内，巴山客梦中。",
            "山城清漏断，惟是滴梧桐。"
        ],
        "title": "秋景 窗空雨声晚",
        "id": "b6e99336-e29b-4375-b73c-d47c02cde14f"
    },
    {
        "author": "刘辰翁",
        "paragraphs": [
            "异代羲皇上，余生晋宋间。",
            "悠然无一事，政尔见南山。",
            "西曲风流远，东篱意思闲。",
            "吹衣凉浩荡，矫首碧孱颜。",
            "双蝶来何晚，白云相与还。",
            "是中秦博士，相识少相关。"
        ],
        "title": "秋景 悠然见南山",
        "id": "f5df722b-e141-404c-9264-c7d53ae6a5b7"
    },
    {
        "author": "刘辰翁",
        "paragraphs": [
            "菊满荒城道，余生一笑难。",
            "地非行乐旧，花自向人寒。",
            "风雨何登览，江山共屈蟠。",
            "无人簪帽去，有蝶绕篱看。",
            "此处尤堪赏，明朝已是残。",
            "渊明生晋晚，不及禊高兰。"
        ],
        "title": "秋景 寒城菊自花",
        "id": "26cdd382-d656-4e94-b721-01abd4f82bdb"
    },
    {
        "author": "刘辰翁",
        "paragraphs": [
            "一年看九九，十日见炎凉。",
            "菊有霜前操，人无节後香。",
            "就令无宿酒，也不似重阳。",
            "一夜寒英老，多情旧雨黄。",
            "帽如前度落，蝶更几时忙。",
            "我不知何夕，相收足晚凉。"
        ],
        "title": "秋景 十日菊",
        "id": "affca826-7073-4186-8b7a-c1e7fb57f293"
    },
    {
        "author": "刘辰翁",
        "paragraphs": [
            "梧桐惊客梦，去住两茫然。",
            "晓觉鸡鸣未，愁惟蟋蟀连。",
            "江湖无汉地，家世本秦川。",
            "唧唧月共语，涓涓人独眠。",
            "青灯寒四壁，衰鬓织千年。",
            "唐晋他人有，荒凉故殿前。"
        ],
        "title": "秋景 客愁连蟋蟀",
        "id": "44dcd093-0913-44ca-b9c8-8e4529af8acd"
    },
    {
        "author": "刘辰翁",
        "paragraphs": [
            "蛩响何千百，人情自不禁。",
            "余哀动邻壁，最苦乱秋阴。",
            "泣尽相思梦，惊残劝织心。",
            "露深虫语语，月黑雁沈沈。",
            "坏壁岁年远，长门日夜深。",
            "手摩铜雀雨，和汝一长吟。"
        ],
        "title": "秋景 蛩响乱秋阴",
        "id": "ff2fff9c-415c-4794-bcdb-a37f0f1c3cad"
    },
    {
        "author": "刘辰翁",
        "paragraphs": [
            "一叶寒金井，惟应独鹤知。",
            "空山今夕泪，清露满空垂。",
            "华表归来後，琴心感慨时。",
            "寥寥天不问，湛湛夜何其。",
            "富贵朝田薤，琅玕月地芝。",
            "人间长似水，搔首梦为谁。"
        ],
        "title": "秋景 鹤唳清露垂",
        "id": "cf892aac-4098-4abd-b9ec-1b521c6dbd22"
    },
    {
        "author": "刘辰翁",
        "paragraphs": [
            "四壁可谁语，一年将次休。",
            "村行落叶晚，门掩候虫秋。",
            "影有斜灯吐，贫无过客偷。",
            "蚓号残月冷，蛩语故宫愁。",
            "馆驿邻机叹，关山古戍留。",
            "幽人推梦起，江海有孤舟。"
        ],
        "title": "秋景 门掩候虫秋 其一",
        "id": "85a2b822-42c9-4a2d-aa71-39d8716f6298"
    },
    {
        "author": "刘辰翁",
        "paragraphs": [
            "候虫鸣寂寂，秋老独何村。",
            "怨语动行路，居人卧掩门。",
            "无谁倚朱户，随意闭黄昏。",
            "岁暮已如此，蛩声胡与言。",
            "孤灯销驿梦，残月落空垣。",
            "白雁来天地，何由见泪痕。"
        ],
        "title": "秋景 门掩候虫秋 其二",
        "id": "e6868020-f6be-410e-a136-74c62e8e1d5b"
    },
    {
        "author": "刘辰翁",
        "paragraphs": [
            "天意清如水，何曾染世氛。",
            "秋风何处起，木叶朅来闻。",
            "野有牛羊下，高无鸿雁羣。",
            "凉惊枝上坠，声向静中分。",
            "霜井婵娟泪，冰沟冥漠君。",
            "断肠题柿湿，一半是行云。"
        ],
        "title": "秋景 天清木叶闻",
        "id": "c5f60234-d338-4352-9493-e9132ab2bb7d"
    },
    {
        "author": "刘辰翁",
        "paragraphs": [
            "举眼秋萧索，干坤岂不容。",
            "叶因危後落，身是出时逢。",
            "古木犹当道，西风小倚筇。",
            "峥嵘如解羽，零乱复寒蛩。",
            "薄似佳人命，飘如去国踪。",
            "小山留我止，香月自重重。"
        ],
        "title": "秋景 出逢危叶落 其一",
        "id": "4ec6b75c-fa05-4b2a-96e4-6b099896a68b"
    },
    {
        "author": "刘辰翁",
        "paragraphs": [
            "四顾欲何之，逢秋出自悲。",
            "万山青未了，一叶落何危。",
            "未肯哀穷巷，还因立别歧。",
            "有风惊槁木，如鸟坠高枝。",
            "梧柳同如此，江湖事可知。",
            "月明疏影出，踏踏露巢欹。"
        ],
        "title": "秋景 出逢危叶落 其二",
        "id": "a705bd34-730d-47dd-976d-f4bfb97b1004"
    },
    {
        "author": "刘辰翁",
        "paragraphs": [
            "身是秋风客，游梁更赋梁。",
            "此时家在远，独坐夜偏长。",
            "岁月黑貂晚，江湖白雁霜。",
            "乌皮人兀兀，蟾影海茫茫。",
            "扣角余三叹，闻鸡悄四荒。",
            "炉烟秋伏枕，谁念待班行。"
        ],
        "title": "秋景 远客坐长夜",
        "id": "1767c51c-ba0d-4c05-9b0b-770d34721cb6"
    },
    {
        "author": "刘辰翁",
        "paragraphs": [
            "岸柳似衰容，高花忽数重。",
            "红光荡人意，清露湿芙蓉。",
            "秾丽秋深见，攀翻木末逢。",
            "便疑江濯锦，不是隰游龙。",
            "寒倚惊裙溅，云归悄梦踪。",
            "霜风多意思，残日挂高舂。"
        ],
        "title": "秋景 芙蓉红岸湿",
        "id": "8db3241d-355a-498e-b839-c9b430d9ad71"
    },
    {
        "author": "刘辰翁",
        "paragraphs": [
            "榴压中庭坠，冰盘荐玉壶。",
            "西风吹转绿，嘉实剖来朱。",
            "摘向栏干近，安除海外无。",
            "微醺揎绛袖，一笑灿明珠。",
            "酸彻邻机齿，凉生浴锦肤。",
            "冷思当日艳，血色盛罗襦。"
        ],
        "title": "秋景 庭榴剖朱实",
        "id": "5291a4ac-a04d-44fa-ab9a-a1ea48c4570a"
    },
    {
        "author": "刘辰翁",
        "paragraphs": [
            "天阔雁何之，沈云字字稀。",
            "明知从北至，又说是南归。",
            "兵气侵行急，河声背影微。",
            "江湖霜信远，城郭主人非。",
            "不惜惊弦得，惟忧系帛遗。",
            "河梁人惜别，似尔不能飞。"
        ],
        "title": "秋景 雁南归",
        "id": "e16feaab-ebc6-4bf0-b639-debbac160883"
    },
    {
        "author": "刘辰翁",
        "paragraphs": [
            "沧洲开晚景，莽苍更依稀。",
            "有鹭从中起，于天尽处飞。",
            "数丝风冉冉，一片雪晖晖。",
            "外路迷乡国，天风起我衣。",
            "远游寻鹤侣，近不为鱼肥。",
            "西塞山边雨，渔蓑独自归。"
        ],
        "title": "秋景 鹭于飞 其一",
        "id": "55132b4e-c462-4bf7-92a3-bd4a44f1146e"
    },
    {
        "author": "刘辰翁",
        "paragraphs": [
            "鹭闲如可语，飞去复何图。",
            "但见振兮振，不知于此于。",
            "难令公子浊，似是列仙癯。",
            "近逼孤云小，遥看点雪无。",
            "沧洲何尔我，白发自江湖。",
            "风雨鱼歌外，玄真逝与俱。"
        ],
        "title": "秋景 鹭于飞 其二",
        "id": "3a1fcdb5-cf7d-4197-a6c9-d3f0c453cc9b"
    },
    {
        "author": "刘辰翁",
        "paragraphs": [
            "论菊何心傲，生时失众芳。",
            "未须多晚节，政似委严霜。",
            "北地飞飞击，东篱冉冉黄。",
            "屑冰和露下，薄命有谁当。",
            "客去重阳远，花寒一夜长。",
            "朝来有佳色，未放早梅香。"
        ],
        "title": "秋景 时菊委严霜",
        "id": "df591b2b-1813-403d-a89f-d091b4b68a17"
    },
    {
        "author": "刘辰翁",
        "paragraphs": [
            "石是龙眠处，终无石可扛。",
            "未应江动月，自是月移江。",
            "本似岷山雪，今为岭表泷。",
            "是谁惊兔杵，失却钓鱼矼。",
            "投渚天为碎，蹲磻影忽双。",
            "桂轮无侧匿，眼眼似窥窗。"
        ],
        "title": "秋景 江动月移石",
        "id": "6dcad805-f06c-49d7-ae51-65ff20e33535"
    },
    {
        "author": "刘辰翁",
        "paragraphs": [
            "雨以田为壑，疏篱野水中。",
            "忧天沈到底，有日出其东。",
            "或谓扶桑巧，谁知梦峡空。",
            "勿朝蓬海白，满眼菊花红。",
            "屐响初来客，墙暄到老翁。",
            "洗光吾镜曲，一笑弄丸同。"
        ],
        "title": "秋景 日出篱东水",
        "id": "d6075989-c616-4a20-8d84-64a1490a9356"
    },
    {
        "author": "刘辰翁",
        "paragraphs": [
            "又自欲昏黄，高高上夕阳。",
            "殷勤如有意，迟暮起相望。",
            "牛背笛三弄，桑榆锦一张。",
            "向人添晼晚，容我更疏狂。",
            "过雨天如改，穿花日尚长。",
            "鲁阳三舍远，人世未须忙。"
        ],
        "title": "秋景 夕阳如有意",
        "id": "644ec90e-6dc0-4802-b8f6-98f759fc6acd"
    },
    {
        "author": "刘辰翁",
        "paragraphs": [
            "不是终南径，山中取遁逃。",
            "小园何所有，细路未应高。",
            "已恨锄荒菊，何堪弹种桃。",
            "梯飙那可上，镵雪误相遭。",
            "石卧当途虎，藤穿汲涧猱。",
            "天机分瀑布，应念瓮畦劳。"
        ],
        "title": "秋景 山园细路高",
        "id": "c105b967-d7a8-45f6-a452-6c02795d2065"
    },
    {
        "author": "刘辰翁",
        "paragraphs": [
            "此日荷天公，宁须挟纩重。",
            "一寒偏更老，可爱莫如冬。",
            "不恨乘驹隙，犹愁闭烛龙。",
            "身如花正午，春入眼偏浓。",
            "有喜融霜鬓，何堪借酒容。",
            "至尊何处在，流涕献无从。"
        ],
        "title": "冬景 冬日可爱",
        "id": "0a659174-a32a-4147-8e5c-462a2210d3da"
    },
    {
        "author": "刘辰翁",
        "paragraphs": [
            "虽霜晴可爱，容我俯前轩。",
            "纵是围燕玉，何如负赵暄。",
            "自怜鲐背痒，敢负太阳恩。",
            "已觉曲身直，犹胜挟纩温。",
            "衰年知潦倒，造物足温存。",
            "尚有葵心在，何因献至尊。"
        ],
        "title": "冬景 负暄",
        "id": "5a577993-a228-4a28-8b8e-67b51753a885"
    },
    {
        "author": "刘辰翁",
        "paragraphs": [
            "片地为炉古，长镵斫雪来。",
            "蒲团容膝坐，榾柮向人煨。",
            "凿破昆山璞，方如暖阁开。",
            "一根深雨露，四壁涨烟煤。",
            "光怪浮螭吻，云星拨芋魁。",
            "朱门香兽拥，何意早成灰。"
        ],
        "title": "冬景 地炉煨榾柮",
        "id": "6cdc973d-4894-4909-bfb3-990432d831e3"
    },
    {
        "author": "刘辰翁",
        "paragraphs": [
            "舟雪那知重，惊沙洒未干。",
            "暮云千里合，远客一灯寒。",
            "飞絮漫空起，推蓬倚醉看。",
            "风缸青闪闪，水驿白漫漫。",
            "隔岸如渔火，无人共钓滩。",
            "闭门安道梦，月黑泝归难。"
        ],
        "title": "冬景 舟雪洒寒灯",
        "id": "f4c46513-6bbd-4f01-8cb7-5bacaf7e3087"
    },
    {
        "author": "刘辰翁",
        "paragraphs": [
            "向火火无功，炉中本不空。",
            "尤存尤自冷，似有似无红。",
            "围共香团兽，烧余焰吐虹。",
            "寒威侵铄处，光气吐吞中。",
            "尚觉身成曲，惟应笑是烘。",
            "个中明点雪，万古不曾融。"
        ],
        "title": "冬景 炉存火似红",
        "id": "4de2bdb4-e885-4682-93f6-d9cbefc28777"
    },
    {
        "author": "刘辰翁",
        "paragraphs": [
            "泛泛水晶宫，孤舟凛欲东。",
            "短蓑并箬笠，举世一渔翁。",
            "大雪三千界，轻舠尺八空。",
            "无衣寒独速，皓首败天公。",
            "乘雁双鳬外，斜风细雨中。",
            "羊裘差好事，聱钓不相同。"
        ],
        "title": "冬景 孤舟蓑笠翁",
        "id": "71275f3c-7c48-40f9-80bd-32acce46d56d"
    },
    {
        "author": "刘辰翁",
        "paragraphs": [
            "一雪寒如此，何人立钓矼。",
            "不知身入画，独自影临江。",
            "未必鱼吞粒，惟应鹭作双。",
            "风吹沙皓皓，天阔水淙淙。",
            "归去村边路，看来缆失桩。",
            "夜深谁访旧，推月倚蓬窗。"
        ],
        "title": "冬景 独钓寒江雪",
        "id": "f1e2eefa-05df-4d68-8c7c-e13bd67adc4f"
    },
    {
        "author": "刘辰翁",
        "paragraphs": [
            "曝背无余地，冬晴直万金。",
            "是谁催短景，政尔碍山深。",
            "鸟道空中小，猿啼底处寻。",
            "清霜经晓湿，红日半天沈。",
            "隠士三竿梦，宫人一线心。",
            "百年浑似此，何处惜光阴。"
        ],
        "title": "冬景 深山催短景",
        "id": "96100cc2-46b9-4879-b00e-10820c4e4a0b"
    },
    {
        "author": "刘辰翁",
        "paragraphs": [
            "至後晴堪定，阳来蔼未央。",
            "是虽年已晚，最喜日初长。",
            "自报黄钟动，谁将弱线量。",
            "荒寒无刻漏，宿昔已昏黄。",
            "天上开南陆，人间入寿乡。",
            "鲁阳惊昨梦，辛苦系扶桑。"
        ],
        "title": "冬景 至後日初长",
        "id": "943bed35-ebab-4be1-9ef0-5d8b35f59cc3"
    },
    {
        "author": "刘辰翁",
        "paragraphs": [
            "自取天章绣，深宫漏不闻。",
            "弱添今日线，闲认旧时纹。",
            "明丽千枝锦，蒙茸五色云。",
            "忽惊花样少，不为女工勤。",
            "缕结期千载，晴悭暖一分。",
            "隔窗谁似醉，睡冷篆炉熏。"
        ],
        "title": "冬景 绣纹添弱线",
        "id": "ff150d08-63fc-4677-9cab-c8600c6a7678"
    },
    {
        "author": "刘辰翁",
        "paragraphs": [
            "度度看梅来，犹疑早计哉。",
            "相逢如有待，不自觉全开。",
            "每念苔枝雪，犹颁玉镜台。",
            "忽能同我笑，知复为谁催。",
            "有语为春误，何心待月来。",
            "老夫乘兴耳，不作剡溪回。"
        ],
        "title": "冬景 梅开不自觉",
        "id": "52d670e8-d74f-4810-ab66-112a21b20eec"
    },
    {
        "author": "刘辰翁",
        "paragraphs": [
            "梅影明于画，空阶扫不除。",
            "自然清意别，比似众枝疏。",
            "明艳寒空里，孤梢落叶余。",
            "溪横残雪久，日映碧窗虚。",
            "竹暗愁相并，花寒瘦亦如。",
            "临流羞白发，惟尔独华予。"
        ],
        "title": "冬景 疏影",
        "id": "99c42e85-0ce0-4694-a421-8c2ba5cf6fd0"
    },
    {
        "author": "刘辰翁",
        "paragraphs": [
            "又是梅新蕊，寒凋季子裘。",
            "抚时惊岁晚，满眼使人愁。",
            "江路春如许，阑干泪不收。",
            "别君从灞水，举目在扬州。",
            "月已成孤影，花应怪白头。",
            "数声羌笛弄，忍见坠珠楼。"
        ],
        "title": "冬景 梅蕊惊眼",
        "id": "958c9ecf-5dc6-4ed1-a8f6-91f9fc88665c"
    },
    {
        "author": "刘辰翁",
        "paragraphs": [
            "官路行人老，梅开客过时。",
            "徘徊深动兴，放浪自吟诗。",
            "水驿兼山驿，南枝更北枝。",
            "终然无一句，何以寄相思。",
            "岁月题梁在，风霜牧笛知。",
            "北人休系马，余恨寄他谁。"
        ],
        "title": "冬景 官梅动诗兴",
        "id": "6dbce915-ff61-4a5a-9da4-5ad6d8c316f7"
    },
    {
        "author": "刘辰翁",
        "paragraphs": [
            "故知花可惜，聊以赠相思。",
            "与子别多日，先春有一枝。",
            "荒凉逢雁过，辛苦折琼贻。",
            "北客遥簪雪，东风早驿诗。",
            "吾衰如雪白，到日是年时。",
            "若待青青子，寻芳计已迟。"
        ],
        "title": "冬景 聊寄一枝春",
        "id": "91c319ec-5427-44e1-a45a-9e3dfbdb1892"
    },
    {
        "author": "刘辰翁",
        "paragraphs": [
            "十九年辞汉，花如旧日开。",
            "自持天外节，谁寄陇头梅。",
            "死恨节旄尽，生知仗信来。",
            "春风横浦驿，夜雪满乡台。",
            "插鬓人空老，沈云雁未回。",
            "何因香入月，下照拂云堆。"
        ],
        "title": "冬景 汉节梅花外",
        "id": "4ec49e0a-802e-420e-8012-a28ec889dd05"
    },
    {
        "author": "刘辰翁",
        "paragraphs": [
            "霓裳声里一攧，如今是第几轮。",
            "赤壁黄楼都在，古今多少愁人。"
        ],
        "title": "月",
        "id": "cf0f4839-219f-4c9a-baf3-dcc942cf7de4"
    },
    {
        "author": "刘辰翁",
        "paragraphs": [
            "鹊巢覆绝孔文举，锦衾裹葬杨德祖。",
            "铜雀春风歌舞长，独征凄然故人女。",
            "故人有女胜无儿，满眼兴亡身属谁。",
            "琴烧笛折筝灰冷，闾巷草深归忍饥。",
            "美人用事单于国，细马驼金为余北。",
            "曾从过鴈偕书看，又向枯鱼寄声得。",
            "胡笳日听心自哀，天遣前朝汉使来。",
            "穹庐抱子送于野，欲去欲住真难哉。",
            "大儿牵衣小儿乳，割乳分携泪如雨。",
            "放马儿啼渐不闻，肠断一如初遇掳。",
            "画图巧画欲无声，不尽贤王子母情。",
            "踟蹰拳局各有态，未必日莫分驰能。",
            "天长地久何终极，事已不堪回首觅。",
            "草无南北是青青，云有朝昏长羃羃。",
            "琵琶恨绝妒难消，海上羝儿梦岂遥。",
            "入见玉关天似锦，归从金马晓当朝。",
            "容仪憔悴恩无骨，记问荒唐存又没。",
            "卫郎去我墓何斯，魏史亲人礼难越。",
            "当时一女赎元身，乱代流离更可闻。",
            "天南地北有归路，四海九州无故人。"
        ],
        "title": "文姬归汉图",
        "id": "14954da9-b3b0-4704-acc8-1a2aeeadbb7e"
    },
    {
        "author": "刘辰翁",
        "paragraphs": [
            "忍寒一百五，开落何匆匆。",
            "华堂托孤根，弃我荆棘中。",
            "味言随时变，茗薄酪自浓。",
            "蛱蝶金缕衣，更为悦己容。",
            "虽无蛾眉妬，怀抱常忡忡。"
        ],
        "title": "和答李德臣",
        "id": "27615572-71f8-42eb-9284-8864a4956e2f"
    },
    {
        "author": "刘辰翁",
        "paragraphs": [
            "里门高，里门坏，百年风雨何足怪。",
            "但怜谁受沐猴烹，子孙不见乌江败。",
            "人人知笑不知戒，春草茫茫雉争界。"
        ],
        "title": "里门高",
        "id": "d075ced4-8c25-4356-8615-8536e79969e4"
    },
    {
        "author": "刘辰翁",
        "paragraphs": [
            "笔起春如海，辞穷客到家。",
            "敲门嗔不应，只是隔梅花。"
        ],
        "title": "谢客起早自嘲",
        "id": "e1f915c1-bcd9-41ae-8e37-654129dcdfd3"
    },
    {
        "author": "刘辰翁",
        "paragraphs": [
            "独坐观柳色，一一如我须。",
            "一日一日深，一年一年枯。",
            "人言青胜我，安得白于吾。"
        ],
        "title": "柳意",
        "id": "28812820-ba0a-407a-a0dd-192058f5203a"
    },
    {
        "author": "刘辰翁",
        "paragraphs": [
            "闲居忽忽，万古咄咄。",
            "天风惨然，如动生发。",
            "如何寻约，亦念束刍。",
            "岂其英爽，犹累形躯。",
            "同时之人，能不颡泚。",
            "昔忌其生，今妒其死。"
        ],
        "title": "文文山画像赞",
        "id": "a9bf138a-cbd1-4d4d-8f94-8bf749c70750"
    },
    {
        "author": "刘辰翁",
        "paragraphs": [
            "余生行年将六十，不知何者为忧戚。",
            "富贵不骄贫贱安，以此存心度朝夕。",
            "往年承乏佐中书，大官羊膳供堂食。",
            "只今赐老作编氓，衣食信天无固必。",
            "陋巷箪瓢如素居，不管茅茨春雨湿。",
            "门前载酒求赋诗，锦轴牙签日堆积。",
            "在官不置附郭田，既老翻得稽古力。",
            "毁誉都忘月旦评，姓名不上春秋笔。",
            "朝米不烦邻僧送，暮米不烦太仓籴。",
            "我亦一饭不忘君，文人相轻所不及。",
            "伤哉白首杜拾遗，入蜀还秦劳辙迹。",
            "文章盖世亦何为，妻子相看百忧集。"
        ],
        "title": "读杜拾遗百忧集行有感",
        "id": "386f6151-39dd-4d9e-afee-921a3fae7f0c"
    },
    {
        "author": "刘辰翁",
        "paragraphs": [
            "许生精艺谁可及，材用刚柔以制笔。",
            "水盆洗出紫兔毫，便觉文章生羽翼。",
            "蒙恬将军为动色，为是秦王旧时物。",
            "丞相斯曾从驾行，载此篆书封禅碣。",
            "从秦至今几千载，兔尚存皮竹可采。",
            "利济天下功不有，入手千人万人爱。",
            "我昔为郎居粉署，用笔唯于许生取。",
            "轻衫日对紫薇花，写遍江淹梦中句。"
        ],
        "title": "赠制笔生许文瑶",
        "id": "efc109ca-2067-46c8-94fd-9766a51d05cf"
    },
    {
        "author": "刘辰翁",
        "paragraphs": [
            "事已矣，泣何为。",
            "苏武节，李陵诗。",
            "噫。"
        ],
        "title": "苏李泣别图",
        "id": "469ee5ea-bf17-4de6-abf1-f64fde221687"
    },
    {
        "author": "刘辰翁",
        "paragraphs": [
            "此处几人行，隔波摇暮晴。",
            "洲回江似玦，山远雪如城。",
            "离合看双橹，荒寒又一程。",
            "今年梅未醉，最觉别来轻。"
        ],
        "title": "龙雾洲雪",
        "id": "1d8d6005-9352-4600-aae2-b7180d09dae9"
    },
    {
        "author": "刘辰翁",
        "paragraphs": [
            "海日高高天欲斜，断桥无复听呕哑。",
            "墓中酩酊已千载，陌上清明有几家。",
            "已老愈疎唯酒盏，更晴相看是梅花。",
            "年年春怨深如昨，莫把无涯恨有涯。"
        ],
        "title": "清明日偶成",
        "id": "11314db7-3419-47f2-bb6e-67913746650d"
    },
    {
        "author": "刘辰翁",
        "paragraphs": [
            "石头城落淮水，刘郎浦对伍洲。",
            "越沼吴湖安在，月明人唱湖州。"
        ],
        "title": "渔歌效陈自堂作",
        "id": "70acda20-8053-4ea0-a325-a92382134c3c"
    },
    {
        "author": "刘辰翁",
        "paragraphs": [
            "江天欲雪未雪时，绝江探梅馿倒骑。",
            "空中着我方成画，乱後逢花且赋诗。"
        ],
        "title": "探梅四绝  其一",
        "id": "056b534e-bec4-4646-b76e-efd3835e46f3"
    },
    {
        "author": "刘辰翁",
        "paragraphs": [
            "钧天远远月斜斜，归客迢遥未到家。",
            "一色白云天似雪，和衣和雪宿梅花。"
        ],
        "title": "探梅四绝  其二",
        "id": "51dd22dc-3852-456e-a1f1-8b212f38a723"
    },
    {
        "author": "刘辰翁",
        "paragraphs": [
            "後五百年无放翁，狂歌醉舞与谁同。",
            "渔人入得桃花洞，犹有梅花路未通。"
        ],
        "title": "探梅四绝  其三",
        "id": "7d809000-cb39-4132-bcae-eb8d7725ef07"
    },
    {
        "author": "刘辰翁",
        "paragraphs": [
            "冷蕊何心识老逋，芳名从此落西湖。",
            "风霜未改幽坚操，第立花前讳玉奴。"
        ],
        "tags": [
            "西湖"
        ],
        "title": "探梅四绝  其四",
        "id": "4095d97d-1ea5-4db0-819f-c6126de7d2c0"
    },
    {
        "author": "刘辰翁",
        "paragraphs": [
            "讲余几暇谏书空，艮岳江湖入眼中。",
            "郭索能令天一笑，画图何必面春风。"
        ],
        "title": "题宣和双蟹图卷",
        "id": "afec95fc-0ea2-4be0-9826-7da4973df52e"
    },
    {
        "author": "刘辰翁",
        "paragraphs": [
            "胜游重过日，双鬓已如秋。",
            "古树连云干，苍枝傍日浮。",
            "阴垂先代影，僧似六朝幽。",
            "翠藓横铺地，相贪竟日留。"
        ],
        "title": "题永兴寺双罗汉树",
        "id": "8cfd295f-9f83-4dc4-9856-bcb1ace78db2"
    },
    {
        "author": "周密",
        "paragraphs": [
            "至人斥八极，独与造物游。",
            "大道无端倪，讵可以力求。",
            "鹏抟翅垂天，不作酰鸡谋。",
            "清啸发林麓，月落千山幽。"
        ],
        "title": "古意四首  其一",
        "id": "7350ed2d-2901-4241-92aa-e2f845db542e"
    },
    {
        "author": "周密",
        "paragraphs": [
            "老马伏枥鸣，终有万里志。",
            "枯桐爨下焦，中抱千古意。",
            "凡物有所遭，时亦有泰否。",
            "古木根柢深，春风有时至。"
        ],
        "title": "古意四首  其二",
        "id": "d0da8e36-ab3c-4fb2-80d1-933358f43980"
    },
    {
        "author": "周密",
        "paragraphs": [
            "正色无妩媚，大道无狭斜。",
            "所以松柏姿，不作桃李华。",
            "朱弦已久寂，蛙黾徒相夸。",
            "怀哉古之人，此意尤可嗟。"
        ],
        "title": "古意四首  其三",
        "id": "d4b0b3e2-dc8a-4443-8440-1e3c2055f4ba"
    },
    {
        "author": "周密",
        "paragraphs": [
            "南山采薇心，东海乘查意。",
            "种竹成繁阴，凤兮久不至。",
            "栖迟坐空谷，落日生愁思。",
            "所思不可期，迢迢隔烟翠。"
        ],
        "title": "古意四首  其四",
        "id": "f786f1da-c32b-480c-95fd-c57aef34de5b"
    },
    {
        "author": "周密",
        "paragraphs": [
            "渭川竹千亩，敷翠何森森。",
            "谁云冰雪姿，中有春风心。",
            "取为昭华管，吹作黄钟音。",
            "相期在大雅，一洗哇俚淫。",
            "持此阜民物，岂特熏风琴。"
        ],
        "title": "上平舟杨先生二首  其一",
        "id": "1dc370e5-d360-48b5-a7ee-ebf24f2a95bf"
    },
    {
        "author": "周密",
        "paragraphs": [
            "璞玉至三献，不计刖足悲。",
            "冶剑时一鸣，宁免流俗疑。",
            "买丝绣平原，聚金铸钟期。",
            "至宝不自宝，所贵知音知。",
            "何惜五十弦，为君奏声诗。"
        ],
        "title": "上平舟杨先生二首  其二",
        "id": "a5f2256c-bee7-4283-9abc-62f9e2dadec0"
    },
    {
        "author": "周密",
        "paragraphs": [
            "绿意动兮崇兰，暖回薄兮千岩。",
            "蘼芜齐兮绣谷，芳菲菲兮鸟关关。",
            "步桃坞兮曲折，叩兰若兮檀栾。",
            "佩九茎兮窈窕，采三秀兮巑岏。",
            "石田肥兮可莳，溪毛秀兮堪餐。",
            "赋荣木兮胥悦，浩生意兮修蕃。",
            "田歌起兮啁哳，殷社鼓兮紞紞。",
            "山中春兮可乐，王孙不来兮謇谁留兮他山。"
        ],
        "title": "北山四时招隠辞  其一",
        "id": "ad056a05-4f0c-4fa4-be81-8f876ce7c5b6"
    },
    {
        "author": "周密",
        "paragraphs": [
            "草木舞兮山深，蜩蚻弄兮淙铿。",
            "息琼阜兮嘉荫，漱玉涧兮甘清。",
            "泛夫容兮十顷，搴朱实兮千寻。",
            "虬松兮五鬣，凤草兮三棱。",
            "雨龙归兮灵洞，夜鹤化兮仙岑。",
            "羌谁招兮太史，耿清夕兮猿吟。",
            "逃暍影兮散虑，极幽讨兮峥嵘。",
            "乐吾山兮长夏，归来兮濯沧浪之尘缨。"
        ],
        "title": "北山四时招隠辞  其二",
        "id": "62b44f91-60d1-4bb8-8929-99e12220866d"
    },
    {
        "author": "周密",
        "paragraphs": [
            "灏气泛兮虚寥，商籁发兮萧骚。",
            "策逍遥兮玉囿，驾言陟兮弁之椒。",
            "石林林兮献状，浮空倒影兮清苕。",
            "漭具区兮泻碧，若杯水兮堂坳。",
            "披素怀兮佩明月，𪡧然啸兮泠飙。",
            "阅古今兮宇宙，一日非近兮千载非遥。",
            "嗟湛辈兮堙灭其奚数，慨其感兮临高。",
            "水竹清兮秋晚，赋丛桂兮谁招。"
        ],
        "title": "北山四时招隠辞  其三",
        "id": "7c6b2617-d8a6-4150-aa9d-b51281ce2350"
    },
    {
        "author": "周密",
        "paragraphs": [
            "风栗栗兮云黄，梅事动兮贞芳。",
            "纷白月兮广野，屑宝璐兮平冈。",
            "云可怡兮日可献，野可撷兮水可湘。",
            "拾樵苏兮野爨，储橡栗兮山粮。",
            "竹房深兮云暖，芸几浄兮春芗。",
            "官无征兮村静，年屡有兮金穰。",
            "我今不乐兮岁迟暮，处嘉遯兮徜徉。",
            "击鲜拊缶兮聊以卒岁，谁争子所兮乐其乐兮无央。"
        ],
        "title": "北山四时招隠辞  其四",
        "id": "1c1a9805-5239-4094-8123-d0ae94a2f458"
    },
    {
        "author": "周密",
        "paragraphs": [
            "樯乌指鹢首，助我浮清苕。",
            "轻帆乘快风，山势欲动摇。",
            "岸树纷相随，罄折不待招。",
            "舟师坐奏功，破浪声如潮。",
            "身世如白鸥，泛泛殊飘萧。",
            "旁观极歆羡，何异登瀛霄。",
            "正恐风势回，世事不可料。",
            "何如乘安流，天幸其敢徼。",
            "止止勿尽兴，解幔维吾桡。",
            "朗诵秋水篇，孤月生山椒。"
        ],
        "title": "舟遇顺风",
        "id": "cfb499ec-663b-4230-a62d-cffad3683ad3"
    },
    {
        "author": "周密",
        "paragraphs": [
            "散步小逡巡，茅檐爱日新。",
            "梅知春意思，山借雪精神。",
            "减曲篘村酿，加笾荐野珍。",
            "萧然捐世虑，自谓葛天民。"
        ],
        "title": "雪晴小步留饮村舍",
        "id": "bfebea72-c127-48a2-83f0-b36eef3e5150"
    },
    {
        "author": "周密",
        "paragraphs": [
            "临分生远思，把手重凄然。",
            "春别忽秋晚，君归在我先。",
            "快风生一苇，新月上三弦。",
            "回首河桥暮，丹枫夕照边。"
        ],
        "title": "吴中与友人别",
        "id": "dd34d279-bde3-4669-b226-271cc1bc052f"
    },
    {
        "author": "周密",
        "paragraphs": [
            "春风吴苑梦凄凉，柳色如云惹恨长。",
            "鸟喙祇堪同患难，蛾眉何事管兴亡。",
            "乌鸢自乐空山静，麋鹿来游野草长。",
            "一片古愁无写处，满城钟鼓送斜阳。"
        ],
        "title": "游灵岩馆娃宫",
        "id": "bc2ec543-6130-404e-b29c-2ff27d52b9d3"
    },
    {
        "author": "周密",
        "paragraphs": [
            "职方犹记禹南巡，窆石梅梁尚有神。",
            "地接蓬莱云意古，潮来溟渤水痕春。",
            "刻碑颂德秦丞相，探穴求书汉史臣。",
            "玉室金堂今在否，余粮仙草属闲人。"
        ],
        "title": "会稽山",
        "id": "293cb73c-0156-47e5-ab8d-e59c76aba33e"
    },
    {
        "author": "周密",
        "paragraphs": [
            "甘棠遗爱在，香火俨如新。",
            "古木藏云雨，深廊隠鬼神。",
            "建州名刺史，唐代老诗人。",
            "五百余年後，犹能泽及民。"
        ],
        "title": "梨山泽民庙",
        "id": "fc5dbc4b-2f59-474a-99ef-323785a706b3"
    },
    {
        "author": "周密",
        "paragraphs": [
            "朝剪湘中一尺天，暮翦吴松半江水。",
            "陇西风月属王孙，锦囊探取元无底。",
            "酒酣呕出明月珠，奚惊馿蹶心自如。",
            "骚哀玄涩无足语，天上不读人间书。",
            "新宫铭古玄卿老，定知识字神仙少。",
            "窗外谁呼祁孔宾，短梦初回玉楼晓。"
        ],
        "title": "读李长吉集",
        "id": "c91a2aa2-3bff-4ade-9fa8-80ff2dbb7702"
    },
    {
        "author": "周密",
        "paragraphs": [
            "溪上谁哦柳恽苹，杼山斜日扬花尘。",
            "杜鹃只管催春去，不信东风老得人。"
        ],
        "title": "杼山闻鹃",
        "id": "429f85ab-90a2-4f20-9f49-7df99eded155"
    },
    {
        "author": "周密",
        "paragraphs": [
            "脱颖吹开紫玉筒，鼠须香蘸粉霜茸。",
            "含毫写恨知谁见，绿卷春蕉未展封。"
        ],
        "title": "木笔花",
        "id": "b889bccc-03e2-4825-98f7-2d4d2c6240aa"
    },
    {
        "author": "周密",
        "paragraphs": [
            "广野穹林草树香，高人新赋远游章。",
            "二三千载无巢许，薇长西山几许长。"
        ],
        "title": "顾楷翁归隠",
        "id": "7278667f-4fc7-48dc-83ca-5e90c840dd72"
    },
    {
        "author": "周密",
        "paragraphs": [
            "莫舞鬰轮袍，莫酌金叵罗。",
            "四坐一时静，听我感慨歌。",
            "君不见滔滔易水咸阳路，渐离击筑荆卿舞。",
            "酒杯在手醉不成，八创空遶秦宫柱。",
            "又不见睢阳夜战城欲摧，孤臣骂贼声如雷。",
            "酒不下咽指流血，白羽空射浮图回。",
            "古来志士轻一死，意气相期每如此。",
            "独醒自古欲何为，空留遗恨随流水。",
            "长歌感慨多怆神，不须闻此眉双颦。",
            "直须痛饮乌程酒，与君醉倒苹华春。"
        ],
        "title": "将进酒",
        "id": "31debe29-d0be-4c14-85d3-1ec67817cb14"
    },
    {
        "author": "周密",
        "paragraphs": [
            "鹫峰深处寺，岚影翠纷纷。",
            "止水受秋月，空烟生夜云。",
            "谷虚猿坠果，地暖鹤眠芸。",
            "合涧桥边路，松声九里闻。"
        ],
        "title": "香林",
        "id": "8dbba3aa-516e-4124-b182-3581d520a534"
    },
    {
        "author": "周密",
        "paragraphs": [
            "是处烟波有钓蓑，底须濠濮与西河。",
            "三吴旧日图渔具，九曲当年赋棹歌。",
            "濯足濯缨吟欵乃，知鱼知我乐如何。",
            "会须携取新诗卷，西塞山前问志和。"
        ],
        "title": "题宋伯仁烟波图後",
        "id": "bfc922c0-bf2a-4bed-9d7a-9938abd284b4"
    },
    {
        "author": "周密",
        "paragraphs": [
            "镜里愁眉怨晓霜，多情犹解拂离觞。",
            "西风十里新堤路，半带蝉声半夕阳。"
        ],
        "title": "柳枝词",
        "id": "d7ba02a5-f22f-41b6-aeec-e41754f11d3c"
    },
    {
        "author": "周密",
        "paragraphs": [
            "大峨山顶寺，归路八千遥。",
            "百丈牵云上，三衣带雨挑。",
            "岭寒栖板屋，路断隔绳桥。",
            "若过三闾宅，骚魂试一招。"
        ],
        "title": "送僧归峨眉",
        "id": "d155e402-1071-4e6e-b9ce-5584c39b79d9"
    },
    {
        "author": "周密",
        "paragraphs": [
            "竹树环幽栖，积翠何森森。",
            "鸣禽不知数，日夕传好音。",
            "居然谢嚣𡏖，宛若居山林。",
            "咔清孤枕晓，声碎花房深。",
            "笙竽杂天籁，鼓吹无哇淫。",
            "物我自两忘，彼此无机心。",
            "髽奴不解事，探鷇稍见侵。",
            "忽动择木志，一去不可寻。",
            "鸥鸟骇海翁，智莫欺鱼禽。",
            "何以慰寂寥，静对空愔愔。",
            "风篁落纤月，谁伴清宵吟。"
        ],
        "title": "怀鸣禽",
        "id": "1895c049-99cc-454b-9d65-9f1db2c4bf76"
    },
    {
        "author": "周密",
        "paragraphs": [
            "曾闻贺老说当年，玉轴东风四百弦。",
            "宝结扬春鶑语滑，香槽抱月凤心圆。",
            "荻花江上逢商妇，杨柳湾头见小怜。",
            "莫向樽前弹怨曲，青衫白发易凄然。"
        ],
        "title": "琵琶",
        "id": "9eb3f41c-c8f0-4c3d-a5c4-915f8a78bfdc"
    },
    {
        "author": "周密",
        "paragraphs": [
            "一棹归何处，西风夕照边。",
            "市丰招碓鼓，桥近落帆船。",
            "竹密悬青雨，溪虚涨白烟。",
            "到家知不远，酒熟菊花前。"
        ],
        "title": "一棹",
        "id": "1c7b990e-a93f-4664-ae86-0714d9d52fbd"
    },
    {
        "author": "周密",
        "paragraphs": [
            "堤上西风柳叶疎，雁浮新影照平湖。",
            "闲云本自无心出，却为玄晖了画图。"
        ],
        "title": "雨後过湖偶成二首  其一",
        "id": "29a7d307-51fa-40c3-9266-3901e6ec3b1a"
    },
    {
        "author": "周密",
        "paragraphs": [
            "雨重杨丝不曳风，小舟斜出断桥东。",
            "分明几点闲鸥鹭，着在西湖便不同。"
        ],
        "tags": [
            "西湖"
        ],
        "title": "雨後过湖偶成二首  其二",
        "id": "6f69c0ba-08d2-4cc7-8300-793ad6b3961e"
    },
    {
        "author": "周密",
        "paragraphs": [
            "新竹诜诜出矮墙，虚窗风度碾茶香。",
            "疎云逗日帘垂地，一蝶飞来昼梦长。"
        ],
        "title": "闲昼",
        "id": "43cc0b28-2edf-4873-a449-44146b4f48f0"
    },
    {
        "author": "周密",
        "paragraphs": [
            "小楼寂寂倚春阴，宿酒残香恼客情。",
            "连日峭寒疑有雪，隔帘错听落梅声。"
        ],
        "title": "静倚",
        "id": "fc1b217e-6f81-493e-a512-91ade9bbe1ae"
    },
    {
        "author": "周密",
        "paragraphs": [
            "丈夫一死已许人，高歌忼慨西入秦。",
            "一旦直欲揕吕政，何异只手批逆鳞。",
            "舞阳色变衮龙绝，环柱模糊八创血。",
            "督亢地图秦已知，强燕反是速燕灭。",
            "壮志不就千古悲，易水萧萧云垂垂。",
            "尺八匕首何足恃，当时枉杀樊于期。"
        ],
        "title": "渡易水",
        "id": "a0736e4b-84f8-4740-a3e4-b1b7fcad1ae4"
    },
    {
        "author": "周密",
        "paragraphs": [
            "多事纫兰襞菊裳，等闲吟褐付秋塘。",
            "正须太华峰头叶，底用成都郭外桑。"
        ],
        "title": "戏题制荷吟",
        "id": "4bcd6829-a739-42bc-b61c-3a371070f585"
    },
    {
        "author": "周密",
        "paragraphs": [
            "晴空漠漠迷苍烟，凭阑一望心茫然。",
            "旧游已落飞鸟外，新诗应在归云边。",
            "亭高千里纳山色，人静万物争春妍。",
            "天涯倦客早归去，空山日暮多啼鹃。"
        ],
        "title": "横翠亭",
        "id": "08886d3a-a71d-46d5-956b-244b1c70f032"
    },
    {
        "author": "周密",
        "paragraphs": [
            "不知天已近，但觉众山微。",
            "世道古来险，客行何日归。",
            "旧游青鬓改，故国白云飞。",
            "今日重登眺，悠然悟昨非。"
        ],
        "title": "仙霞岭次徐意一参政韵",
        "id": "92917193-dfc0-455c-a64e-c406521b4a65"
    },
    {
        "author": "周密",
        "paragraphs": [
            "短发萧萧不耐霜，赋情谁似老河阳。",
            "橘中自乐同商隠，酒後长歌笑楚狂。",
            "鸦带夕阳山紫翠，雁啼寒水树青黄。",
            "苹边肯寄停云句，何日扁舟访药房。"
        ],
        "title": "次李篔房秋晚见寄韵",
        "id": "0d5d1adb-b4d5-4bd3-8cad-90a85a4b98d5"
    },
    {
        "author": "周密",
        "paragraphs": [
            "隠几支颐枕曲肱，丹田养气石田耕。",
            "红旗黄纸非吾事，白石清泉了一生。"
        ],
        "title": "山居",
        "id": "95c9c3fb-03c1-4b8f-9d15-33e72b62b15f"
    },
    {
        "author": "周密",
        "paragraphs": [
            "群山积古翠，空谷满白云。",
            "远溜从何来，飞玉声磤磤。",
            "东风入千岩，花雨红缤纷。",
            "何人卜深隠，结屋苍崖垠。",
            "浩然山林思，高谢朝市氛。",
            "咏歌归来篇，赘甚钟山文。"
        ],
        "title": "题小李将军着色山水",
        "id": "86ba8c54-1d4c-4170-8d73-f5b26f7589f2"
    },
    {
        "author": "周密",
        "paragraphs": [
            "暇日登临酒一樽，半空杰阁倚云根。",
            "东南王气浮天阙，吴越潮声出海门。",
            "玉局柳高含古意，金沙梅老冷吟魂。",
            "凭高讨胜多幽事，细读残碑剥藓痕。"
        ],
        "title": "江湖伟观",
        "id": "9429441d-e149-44ae-ae51-35f2e723bc91"
    },
    {
        "author": "周密",
        "paragraphs": [
            "老樗飕飗洒寒雨，狐狸冷伴幽魂语。",
            "草没麒麟仆断碑，白骨年深化黄土。",
            "荒凉古径无人行，凄风尽日吹阴云。",
            "青山莽莽几更主，翁仲无言成万古。"
        ],
        "title": "荒冢谣",
        "id": "583475eb-3bbd-4d7c-9d96-a802882e0eae"
    },
    {
        "author": "周密",
        "paragraphs": [
            "春江分影送残阳，浅薄东风扬晚香。",
            "燕子已归寒未去，柳蛾酣雨弄青黄。"
        ],
        "title": "吴山晚望",
        "id": "64bd874c-664e-4717-8806-c58d26dfb90d"
    },
    {
        "author": "周密",
        "paragraphs": [
            "失喜东园见早梅，翻愁开早被风吹。",
            "珠钿满路无人惜，傲雪凌霜是北枝。"
        ],
        "title": "早梅叹",
        "id": "df26ec20-65f3-4f09-906f-ddae6fc60d0f"
    },
    {
        "author": "周密",
        "paragraphs": [
            "锦云照方镜，碧玉环四岸。",
            "奇凉彻心境，幽芳清鼻观。",
            "恍如泛仙查，飘飘泝河汉。",
            "云收片月上，风来万荷乱。",
            "玩幽发孤咏，慨古兴浩叹。",
            "鱼鸟各有乐，鹏鷃不足算。",
            "林虚白露滴，竹冷茶烟散。",
            "清景未易殚，当于静中看。"
        ],
        "title": "游凉观谨次亲老韵",
        "id": "c44015ca-c6ca-4981-8fa1-b0ac2ba5a062"
    },
    {
        "author": "周密",
        "paragraphs": [
            "水西云北外，诗屋柳阴阴。",
            "小卷编唐宋，危冠讲古今。",
            "跛馿乘浅醉，老鹤伴孤吟。",
            "门外虽车马，游尘自不侵。"
        ],
        "title": "胡月江书堂",
        "id": "24c67c61-3a2a-46d7-b939-74a86f0fbcba"
    },
    {
        "author": "周密",
        "paragraphs": [
            "霜空澄晚景，高处眼增明。",
            "幽草生官舍，秋霖坏古城。",
            "远山围野阔，飞鸟与云平。",
            "拟作登楼赋，依然故国情。"
        ],
        "title": "清心楼晚眺",
        "id": "6fd0acdc-5ade-4c6e-bea0-c7dd2b68e352"
    },
    {
        "author": "周密",
        "paragraphs": [
            "仙宫金碧照清漪，圣主忧民事祷祈。",
            "五福正临吴分野，百年敢惜御园池。",
            "云浮蕊殿春来早，香冷梅邻月到迟。",
            "清夜绿章陈露醮，天风吹下步虚词。"
        ],
        "title": "太乙西宫",
        "id": "1b087bfe-9440-420e-af3e-4aaf77b77558"
    },
    {
        "author": "周密",
        "paragraphs": [
            "沛公三尺剑，欲溺章甫冠。",
            "莫致鲁二生，佐命惟彭韩。",
            "举世尚功利，有若蜹慕酸。",
            "末造不可支，问玺生雄奸。",
            "真人握赤符，援臂鼎再安。",
            "灼知受病源，极力回狂澜。",
            "异时南阳亲，缘附攀龙翰。",
            "矧如吾子陵，久要平生欢。",
            "何至变姓名，坐钓七里滩。",
            "三聘始一往，矫矫如孤鸾。",
            "惟知贵天爵，不羡人间官。",
            "欲为故人留，终愧负素餐。",
            "而况故人情，安保不易阑。",
            "君房真痴人，乃欲相控抟。",
            "醉後偶伸足，岂料星象干。",
            "始知市朝隘，不及山林宽。",
            "归来富春山，山色终耐看。",
            "岂无秦山商，亦有周溪磻。",
            "出处虽不同，同在济世难。",
            "先生意有在，未易浅近观。",
            "东都贵节义，公实闿其端。",
            "流风数百载，犹足媿老瞒。",
            "云台不可画，汉史不可刊。",
            "至今桐江鱼，不上俗士竿。",
            "纷纷往来舟，含羞登公坛。",
            "口虽强模写，颡泚胆亦寒。",
            "世代山云移，功业山花残。",
            "惟有东西台，终古青巑岏。",
            "孤霞冠山椒，明月流清湍。",
            "高人不可见，慨古空长叹。"
        ],
        "title": "钓台三十韵",
        "id": "b0a2a5d6-0713-4ac5-b8c0-832478d07551"
    },
    {
        "author": "周密",
        "paragraphs": [
            "石田余数亩，茅屋小三椽。",
            "鸡犬桃源外，桑麻渭水边。",
            "刳松分野蜜，笕竹引山泉。",
            "便可随君隠，居然谢俗缘。"
        ],
        "title": "杼山村舍",
        "id": "7a1235b5-a2c4-49d9-b045-8cd5f5f91384"
    },
    {
        "author": "周密",
        "paragraphs": [
            "久客惊秋老，愁闻积日霖。",
            "巷泥妨马足，庭草聚蛩声。",
            "俸薄欲饥死，诗清太瘦生。",
            "未能忘禄养，作赋媿闲情。"
        ],
        "title": "秋霖",
        "id": "9c1ece9d-191b-404b-bcfa-426d94d99ef2"
    },
    {
        "author": "周密",
        "paragraphs": [
            "渊明千载人，太白一世士。",
            "天子呼不来，大吏征不起。",
            "十诗九言酒，宁抱冻饿死。",
            "是岂真醉邪，寓意聊尔耳。",
            "翁今歠其醨，反骚笑湘水。",
            "翁醉非物欲，翁醉非势利。",
            "物不能醉翁，翁所谓自醉。",
            "惟翁知其天，醉吟醒时事。",
            "堪续醉时歌，可补醉乡记。",
            "请诵小阮诗，庶识醉翁意。"
        ],
        "title": "题族伯自醉翁吟稿",
        "id": "435784f6-c329-405f-b738-698ad500cd9f"
    },
    {
        "author": "周密",
        "paragraphs": [
            "暮雨朝云巫峡梦，西风落叶洞庭秋。",
            "扁舟两屐终多事，短轴明窗且卧游。"
        ],
        "tags": [
            "洞庭湖"
        ],
        "title": "题江山万里图",
        "id": "8d5182d5-5332-45c3-b1d1-4e0b45cd68a9"
    },
    {
        "author": "周密",
        "paragraphs": [
            "落日余寒锁水城，汀洲绿遍客空惊。",
            "年来懒作寻芳梦，一树闲花任蝶争。"
        ],
        "title": "次雪林春日杂题",
        "id": "8a7c5ad1-7c3c-4802-b1bf-57021cafd59a"
    },
    {
        "author": "周密",
        "paragraphs": [
            "名途尘海浩难亲，黄叶门前一尺深。",
            "五亩桑麻荒旧隠，十年书剑负初心。",
            "客愁不奈贫多感，老色偏随病见侵。",
            "奏赋相如今白首，倦游空有茂陵吟。"
        ],
        "title": "病中寄二隠",
        "id": "dc6ebd10-40b8-4040-8724-1b0fda9bdb81"
    },
    {
        "author": "周密",
        "paragraphs": [
            "贫无知己老无亲，踸踔空怜涉世深。",
            "种药渐为衰晚计，对花销尽少年心。",
            "牛衣忍病寒初觉，蠹简翻愁雨半侵。",
            "平昔结交惟二仲，折梅时寄短长吟。"
        ],
        "title": "二隠皆有和篇因再用韵",
        "id": "cf9c6213-7a3b-4ad9-ad10-e5e4fc5b8305"
    },
    {
        "author": "周密",
        "paragraphs": [
            "豆花篱落候虫鸣，斜月分秋到研屏。",
            "露滴斜河凉不寐，自将莲漏验中星。"
        ],
        "title": "夜坐",
        "id": "de768514-81ce-4840-88d8-ba89c4327b6e"
    },
    {
        "author": "周密",
        "paragraphs": [
            "谈王公所期，言霸世亦贱。",
            "不意周官书，仅似商君传。"
        ],
        "title": "读舒王集二首  其一",
        "id": "8878e372-ce08-495b-994d-a4911f940e8d"
    },
    {
        "author": "周密",
        "paragraphs": [
            "周易误辅嗣，本草误隠居。",
            "遂令後世人，不能尽信书。"
        ],
        "title": "读舒王集二首  其二",
        "id": "31da76ef-402a-44ae-87fb-7f0d945ca679"
    },
    {
        "author": "周密",
        "paragraphs": [
            "禁烟时节燕来初，对此新晴釂一壶。",
            "二十四番花信了，不知更有峭寒无。"
        ],
        "title": "小酌",
        "id": "a0f7db2a-3a71-426f-bb2a-b383b07264ce"
    },
    {
        "author": "周密",
        "paragraphs": [
            "冰霜交洁玉横陈，谁主群芳岁晚盟。",
            "贾傅吊平皮悼贾，三君千古一家清。"
        ],
        "title": "题三友图",
        "id": "595269ff-7299-43cd-a951-c36e6ee56aaa"
    },
    {
        "author": "周密",
        "paragraphs": [
            "大明照率土，物物资辉光。",
            "万汇有不齐，一气鼓混茫。",
            "纷华与萎薾，巨细靡可常。",
            "骊珠晦沧海，何异锥处囊。"
        ],
        "title": "拟古呈存翁二首  其一",
        "id": "ccbfe4af-4cc1-49b8-b255-bdc8bb93a895"
    },
    {
        "author": "周密",
        "paragraphs": [
            "端居阅群动，造物无时闲。",
            "群动不自觉，妍丑纷两间。",
            "萌达至枯槁，日夕常循环。",
            "嗟嗟水东流，去海声潺湲。"
        ],
        "title": "拟古呈存翁二首  其二",
        "id": "e93bb3b1-cdfc-472c-bc9a-7d5de8ba27dd"
    },
    {
        "author": "周密",
        "paragraphs": [
            "避时不肯作秦民，采药餐芝几度春。",
            "一出可怜随禄产，商山松竹定疑人。"
        ],
        "title": "四皓",
        "id": "c85f452d-9120-496c-b81e-172940f7e587"
    },
    {
        "author": "周密",
        "paragraphs": [
            "露草寒螀夜夜愁，病怀无语独惊秋。",
            "二千里外今宵月，谁倚西风十二楼。"
        ],
        "title": "秋夕怀",
        "id": "b47a29ae-b563-48e9-bcdd-fb7bb654208c"
    },
    {
        "author": "周密",
        "paragraphs": [
            "衮衮天机新，𤁳𤁳淮水流。",
            "青缠系白足，又踏淮南州。",
            "淮南古形胜，屹立东诸侯。",
            "三生杜牧之，谈笑筹边楼。",
            "据鞍草书檄，醉袖藏吴钩。",
            "子非功名人，负笈将安求。",
            "及此琼花春，聊作方外游。",
            "北道有主人，行李当无忧。",
            "临分祈赠言，意重嗟难酬。",
            "日暮多碧云，令人思惠休。"
        ],
        "title": "送柳下惠上人游维扬访孙制参道子",
        "id": "3c08bfdd-46c3-4509-8bbf-91647cddbb07"
    },
    {
        "author": "周密",
        "paragraphs": [
            "水国生涯一钓轮，荻芽鲈鲙四时新。",
            "安知白首沧洲客，不是三高行辈人。"
        ],
        "title": "登垂虹亭二首  其一",
        "id": "b19e1bcb-b272-4211-b02c-a4603cc17291"
    },
    {
        "author": "周密",
        "paragraphs": [
            "岸草江花万古春，感今怀昔最伤神。",
            "不知一片垂虹月，照却凭栏几许人。"
        ],
        "title": "登垂虹亭二首  其二",
        "id": "5b99b4b5-8052-4d3e-ba31-656cc27f1a7f"
    },
    {
        "author": "周密",
        "paragraphs": [
            "岚翠山藏野寺，夕阳舟倚汀沙。",
            "一段三湘晚色，白云深处谁家。"
        ],
        "title": "题画卷六言",
        "id": "8ebe266a-3400-461b-96fe-02c90b6ea62b"
    },
    {
        "author": "周密",
        "paragraphs": [
            "雨余寒碧深，空烟满庭竹。",
            "深掩读书灯，莫恼秋禽宿。"
        ],
        "title": "秋夜五言",
        "id": "55ff2286-e428-4227-a140-d75823b6b618"
    },
    {
        "author": "周密",
        "paragraphs": [
            "㶁㶁泉声远，流春到水涯。",
            "东风千万恨，片片逐飞花。"
        ],
        "title": "春晚",
        "id": "9598e9ef-460e-4776-a277-d05557f6035d"
    },
    {
        "author": "周密",
        "paragraphs": [
            "读书窗暗日西斜，锁棘门深噪晚鸦。",
            "又是一番秋事了，粉黄如雪落槐花。"
        ],
        "title": "试闱即事",
        "id": "05cc75e2-e044-4a1b-b1db-1bf1f276cd78"
    },
    {
        "author": "周密",
        "paragraphs": [
            "八埏梦醒惊勾芒，青旗翠节迎东皇。",
            "柔风玉破第一香，明霞院宇悬金珰。",
            "兰唇笑红草心喜，七十二番芳候始。",
            "流苏夜暖催羯鼓，日日梨园按新舞。"
        ],
        "title": "拟长吉十二月乐辞 正月",
        "id": "649b25fb-6b14-48d0-82b8-319d9ad6aed4"
    },
    {
        "author": "周密",
        "paragraphs": [
            "一绿浮千郊，新风新雨吹秧毛。",
            "仓庚玄乙声交交，愁心乱结丁香梢。",
            "锦衣侠少千金豪，买春不怕春价高，量珠戛玉声嘈嘈。",
            "青春青春急行乐，莫待红泥埋马脚。"
        ],
        "title": "拟长吉十二月乐辞 二月",
        "id": "76246c8f-c514-48cf-9215-807fe93def57"
    },
    {
        "author": "周密",
        "paragraphs": [
            "大堤韦曲芳菲菲，曲尘粉絮迷东西。",
            "榆烟梨月烘夜白，春国染花成五色。",
            "饧箫社鼓欢拍拍，五侯七贵争芳夕。",
            "乌丝细织留春语，怨血千枝吟杜主。",
            "翠楼歌冷粉魂愁，一夜东风落芗雨。"
        ],
        "title": "拟长吉十二月乐辞 三月",
        "id": "ec93e194-7c44-44d2-bdca-b45bdb673ac5"
    },
    {
        "author": "周密",
        "paragraphs": [
            "半夜苍龙移玉斗，朱丝乍变南风奏。",
            "女桑再绿竹箘红，三十六陂烟雨中。",
            "香尘脂水随宫沟，谢娘掩幌鶑鶑愁。",
            "翠涛千里崆峒秋。"
        ],
        "title": "拟长吉十二月乐辞 四月",
        "id": "5d930af6-6aca-448c-9610-37a166018c7f"
    },
    {
        "author": "周密",
        "paragraphs": [
            "阿房守宫血，太液鸳鸯汤。",
            "新萤小扇轻，老艾生罗香。",
            "铸月为君寿，压雪为君醉。",
            "波底吟饥龙，菖华一千岁。"
        ],
        "title": "拟长吉十二月乐辞 五月",
        "id": "9bf1045c-7317-4cef-8448-3caa76b36d21"
    },
    {
        "author": "周密",
        "paragraphs": [
            "三庚来，二阴伏，六十刻长日南陆。",
            "榑桑石裂海水飞，飙车雪碗方争奇，秋声隠隠柽桐枝。"
        ],
        "title": "拟长吉十二月乐辞 六月",
        "id": "3b54fdf8-873f-4052-8620-a5b90b6ea6dc"
    },
    {
        "author": "周密",
        "paragraphs": [
            "商旗稍西指，赤帜方痴停。",
            "余霞散虾尾，凈宇浮鱼鳞。",
            "羽梁驾查渚，绮屋开蓉城。",
            "轻霏洗空绿，一叶敲凉声。",
            "綀帷掩尘扇，壮士心空惊。"
        ],
        "title": "拟长吉十二月乐辞 七月",
        "id": "ae810a35-4d1c-4166-91d7-d5c6732ac16e"
    },
    {
        "author": "周密",
        "paragraphs": [
            "铦飙剪庭绿，绀发愁清商。",
            "吹银海沫明，濯锦江花凉。",
            "冰规射白晓，琪树蜚黄香。",
            "楚梦空悠悠，远恨浮三湘。"
        ],
        "title": "拟长吉十二月乐辞 八月",
        "id": "771b2cd9-9201-4a40-9f34-c85891801346"
    },
    {
        "author": "周密",
        "paragraphs": [
            "飞蓬病叶声索索，暗壁孀娥梦中泣。",
            "虫声萤影伴寒雨，二十三丝夜弹苦。",
            "千花翻红上凉叶，万宝吹香落金雪。",
            "佩萸戏马谁家郎，不管人间更漏长。"
        ],
        "title": "拟长吉十二月乐辞 九月",
        "id": "c16cbcde-5719-409e-8a9a-d6572cbc084e"
    },
    {
        "author": "周密",
        "paragraphs": [
            "枯桑委地成死灰，苹洲客雁号朝饥。",
            "崦嵫急景寸辉薄，夜半霜痕着绡箔。",
            "金寒翠薄千尺台，笑梅一笛临风哀，佳人佳人来不来。"
        ],
        "title": "拟长吉十二月乐辞 十月",
        "id": "41ef083b-5810-4186-9d30-8100c50e94be"
    },
    {
        "author": "周密",
        "paragraphs": [
            "碧筩九寸吹宝瓶，老麋脱角占卿云。",
            "酸风射寒入幽素，采采芳芸拂秋蠹。",
            "绣宫华漏融玉汁，云母窗明烘暖白。"
        ],
        "title": "拟长吉十二月乐辞 十一月",
        "id": "25ff9037-6c72-4179-835a-f5e61a1c7885"
    },
    {
        "author": "周密",
        "paragraphs": [
            "双丸倦掷羲和手，傩鼓烘炉传寿酒。",
            "莫惊锦瑟换华年，东风已入吴宫柳。"
        ],
        "title": "拟长吉十二月乐辞 十二月",
        "id": "a14cefc4-6b9c-40ab-9405-5ac136e71059"
    },
    {
        "author": "周密",
        "paragraphs": [
            "灵光舒，积气余，左扉虎豹天王居。",
            "杓停两界槎讯迂，黄杨翠怨桐碧敷。",
            "赤黄道遥倦乌兔，宝月修圆十三度。"
        ],
        "title": "拟长吉十二月乐辞 闰月",
        "id": "a8e2ac90-c2f2-4cc3-a2c1-7f41d0302749"
    },
    {
        "author": "周密",
        "paragraphs": [
            "溪凉供野放，机尽狎鸥群。",
            "风月怀元度，山川忆少文。",
            "远峯明过雨，疎树泊归云。",
            "幽玩情何限，回桡夜已分。"
        ],
        "title": "暑夕放舟有怀茂悦史君",
        "id": "289dcc3f-2acf-44cd-aecb-5cc7a1096b22"
    },
    {
        "author": "周密",
        "paragraphs": [
            "送别西风寺，愁添鬓影华。",
            "江空回夜汐，岸远涨秋沙。",
            "塔古栖双鹳，樯高立数鸦。",
            "临歧一杯酒，回首即天涯。"
        ],
        "title": "江寺送客",
        "id": "5f5cd402-e28c-4787-90bc-3a32583b74f0"
    },
    {
        "author": "周密",
        "paragraphs": [
            "望中只尺越来溪，溪上兴亡欲问谁。",
            "定霸已成尝胆日，倾城不在捧心时。",
            "冷枫江远飘遗恨，秋草台荒没旧基。",
            "堪笑吴伧太痴绝，不雠宰嚭恨西施。"
        ],
        "title": "姑苏台",
        "id": "fea618f1-38cb-497e-8961-fbc6cd7bf941"
    },
    {
        "author": "周密",
        "paragraphs": [
            "雨後湖天似水清，断霞新月两峯明。",
            "西风恰到芙蓉外，过雁初闻第一声。"
        ],
        "title": "西泠小立即事二首  其一",
        "id": "3c079058-8e7a-40f6-bac7-1e7d85dc1388"
    },
    {
        "author": "周密",
        "paragraphs": [
            "桂风兰露晚阴清，远翠空蒙去鹭明。",
            "一叶扁舟一弯月，白荷香里听蝉声。"
        ],
        "title": "西泠小立即事二首  其二",
        "id": "71d0860a-eccb-4bfb-9c09-79c4de6773bb"
    },
    {
        "author": "周密",
        "paragraphs": [
            "汉储未定若垂旒，谁为君王借筯筹。",
            "堪笑商山采芝老，到头却上子房钩。"
        ],
        "title": "子房二首  其一",
        "id": "b451aef8-d35e-401e-9aaa-4977fa794383"
    },
    {
        "author": "周密",
        "paragraphs": [
            "报韩兴汉已封留，辟谷将为世外游。",
            "四老已归如意死，不堪人彘戚姬愁。"
        ],
        "title": "子房二首  其二",
        "id": "8b6ed274-8d3d-4b5b-94c4-c15c6e977b32"
    },
    {
        "author": "周密",
        "paragraphs": [
            "太虚灏气浮空蒙，烟霞九琐蓬莱宫。",
            "崩腾云木竞奇险，涧芳野实纷青红。",
            "何年断鳌立天柱，古洞阴森白鸦舞。",
            "玉书宝剑不可寻，老藓封崖滴玄乳。",
            "光芒灵气干斗牛，遗丹叶下谁能求。",
            "黄精紫杞遍岩谷，玄霜夜捣声幽幽。",
            "老蛟千年睡未足，痴涎吼雷喷飞瀑。",
            "阴风黑穴吹海腥，石虎当关横地轴。",
            "是非万古一笑嘅，神仙不死今安在。"
        ],
        "title": "大涤洞天",
        "id": "390943b7-4b29-4a80-8458-e85fa8ef72b9"
    },
    {
        "author": "周密",
        "paragraphs": [
            "塞下枣已红，胡马号北风。",
            "传闻右贤王，万骑围云中。",
            "云中太守猛如虎，夜开城门纳降虏。",
            "十丈高旗沉黑云，一尺捷书飞白羽。",
            "武皇但喜奏捷频，岂知白骨高如城。",
            "边城百战胜常少，一胜惟着将军名。",
            "将军成名战士死，去年战士今无几。",
            "血染黄沙草不青，万里阴云哭胡鬼。",
            "塞下曲，不忍闻，何人为我达汉君。",
            "武功本是辅文具，愿君偃武而修文。"
        ],
        "title": "古塞下曲",
        "id": "9fa0e069-74d4-40f4-aa63-f0cd212f1321"
    },
    {
        "author": "周密",
        "paragraphs": [
            "老树号北风，索索落枯叶。",
            "越水多风涛，可望不可涉。",
            "异地不异情，同此江月明。",
            "江空少飞雁，莫寄芳洲蘅。",
            "寸心逐寒潮，日夕流曲折。",
            "愿保青松姿，相期在霜雪。"
        ],
        "title": "寄梯飙",
        "id": "883eb434-8f27-417e-bd61-af8a582e2653"
    },
    {
        "author": "周密",
        "paragraphs": [
            "私史由来不可冯，老奸危国亦危身。",
            "赵奢既已明知子，石碏当求义灭亲。",
            "铁马酿成天宝祸，铜驼空想汴都春。",
            "九京未正鞭尸罪，尚欲欺天罔後人。"
        ],
        "title": "读蔡绦杂书有感",
        "id": "c2ec7c98-2004-4b9c-a35c-3977ae4bc5e0"
    },
    {
        "author": "周密",
        "paragraphs": [
            "旧游重过处，倒指七年间。",
            "水後人家少，时荒客路艰。",
            "雨声愁夜店，云影占春山。",
            "景物关心事，无成愧往还。"
        ],
        "title": "三衢道中",
        "id": "95367dde-deac-434a-a347-c0464b785aa4"
    },
    {
        "author": "周密",
        "paragraphs": [
            "自古英雄遇者稀，为郎未是不逢时。",
            "江湖亦有如公者，两鬓苍苍理钓丝。"
        ],
        "title": "冯唐庙",
        "id": "4c8f166b-fc5f-4e52-ad4d-8b3cbfa00397"
    },
    {
        "author": "周密",
        "paragraphs": [
            "逝水归云日夜流，倚栏心事共悠悠。",
            "黄栖露亩稻粱晚，红染霜林橡栗秋。",
            "日月不闲双鬓老，风埃长满百年愁。",
            "故山薇长无人采，有媿平生马少游。"
        ],
        "title": "秋晚怀归",
        "id": "f368dc00-d9c5-4d91-9117-b3e9a378c8da"
    },
    {
        "author": "周密",
        "paragraphs": [
            "小艇轻舆野兴长，涧芹山蕨入奁香。",
            "雨销蝶粉何郎瘦，日醉蜂脾小杜狂。",
            "科斗水肥春浸谷，杜鹃花发晓剶桑。",
            "诗成自写村家壁，底用奚奴负锦囊。"
        ],
        "title": "山行即事",
        "id": "41c83d50-0a99-4898-b6dc-e0de74c0dce2"
    },
    {
        "author": "周密",
        "paragraphs": [
            "斜立倚东风，双眉对春怯。",
            "何处卜归期，花边数飞蝶。"
        ],
        "title": "春闺怨",
        "id": "7e04d1cd-d567-4cbc-980e-9cc3b119f4e0"
    },
    {
        "author": "周密",
        "paragraphs": [
            "有美人兮山之阳，步秋翠兮搴孤芳。",
            "姿绰约兮莹冰霜，佩珊珊兮摇明珰。",
            "婉相顾兮袂载扬，闻语笑兮春风香。",
            "口授余兮长生方，将俾尔兮寿而康。",
            "黄鹄舞兮白云翔，殷空半兮鸣琳琅。",
            "隔一水兮遥相望，欲往从之兮无津梁。",
            "天风吹发兮毛骨凉，万籁发兮响笙篁。",
            "恍身世兮俱相忘，惊梦幻兮意自伤。",
            "觉山川兮阻且长，感游子兮思故乡。",
            "白露滴兮月在床，五湖秋晚兮木叶黄。",
            "兰可佩兮荷可裳，仰天一笑兮歌沧浪。"
        ],
        "title": "梦仙",
        "id": "6e02c8ea-6fbe-453a-993e-8b45639fd1a7"
    },
    {
        "author": "周密",
        "paragraphs": [
            "闭门十日雨，芳尘作泥淖。",
            "晚窗见晴霞，恍如梦初觉。",
            "平生野放意，山水乃所乐。",
            "驾言出幽寻，风前放轻棹。",
            "千峰沐新翠，仍着微云罩。",
            "红碧达勾萌，剸裁出天巧。",
            "闲知物情适，静觉生意闹。",
            "一鸟啼芳阴，悠然识春貌。",
            "俛仰成古今，人生多踸踔。",
            "要当了此理，外物非所挠。",
            "醉中歌长歌，万事不足校。"
        ],
        "title": "春晴散策",
        "id": "d8d9eb4e-7193-496f-87a0-689797f0ce2d"
    },
    {
        "author": "周密",
        "paragraphs": [
            "晚烟归柳绿条苗，客馆春寒夜寂寥。",
            "梦又不成花又落，月明分付可怜宵。"
        ],
        "title": "春夜",
        "id": "fa4c9d03-db44-475b-9f4f-3e0eff6fcc13"
    },
    {
        "author": "周密",
        "paragraphs": [
            "苕边鸥泛处，浄绿昼愔愔。",
            "老柳花狼藉，新秧水浅深。",
            "烟生遥岸白，云过半溪阴。",
            "容与归桡晚，闲鶑相棹吟。"
        ],
        "title": "鸥泛",
        "id": "093cba4e-8d2a-4843-b16b-90a1b3aab1be"
    },
    {
        "author": "周密",
        "paragraphs": [
            "百世人传十字碑，春秋圣笔着褒辞。",
            "龟趺十丈知何用，徒使刘叉笑退之。"
        ],
        "title": "吴季子墓阙",
        "id": "964c625a-7ff9-403f-a576-8bd358d09771"
    },
    {
        "author": "周密",
        "paragraphs": [
            "当年食粥老尚书，乞米长安李大夫。",
            "饥死只今谁裹饭，可怜曼倩羡侏儒。"
        ],
        "title": "鲁公乞米帖",
        "id": "ec624494-8d61-4290-8ee6-3b9500b94a44"
    },
    {
        "author": "周密",
        "paragraphs": [
            "幽栖尘不到吟边，闲爱抄书静爱禅。",
            "墨本双钩临曲水，素琴三叠忆斜川。",
            "笋簪雨足初抽玉，柳茧春寒未漂绵。",
            "病懒不生槐蚁梦，西畴种秫北窗眠。"
        ],
        "title": "幽居春晚",
        "id": "1d1e0b81-54d2-402b-b229-a802a515f8fc"
    },
    {
        "author": "周密",
        "paragraphs": [
            "金母云軿宴紫楼，露寒仙掌汉宫秋。",
            "笑渠刘彻无仙骨，种得桃成已白头。"
        ],
        "title": "小游仙七首  其一",
        "id": "353fbd96-e7ca-4735-b336-93e040f64c25"
    },
    {
        "author": "周密",
        "paragraphs": [
            "紫雾彤云滃九关，玉庭侵晓引仙班。",
            "东皇奏罢回寅疏，放散春光下世间。"
        ],
        "title": "小游仙七首  其二",
        "id": "8499a003-a55d-473b-ba1b-8715ae2f77bc"
    },
    {
        "author": "周密",
        "paragraphs": [
            "西池宴罢夜深归，风露森森湿羽衣。",
            "云外凤皇栖未稳，一声铁笛又惊飞。"
        ],
        "title": "小游仙七首  其三",
        "id": "1996faf1-ca22-427c-8eed-244b62501655"
    },
    {
        "author": "周密",
        "paragraphs": [
            "抛了天官作散仙，却来云外种琼田。",
            "洞中日月无拘管，闲引青龙耕翠烟。"
        ],
        "title": "小游仙七首  其四",
        "id": "90ba8c20-074e-450f-8aa5-79c834a61fcf"
    },
    {
        "author": "周密",
        "paragraphs": [
            "一径松花满路香，琤琤玉杵捣玄霜。",
            "有时骑鹤月中去，流水白云生晚凉。"
        ],
        "title": "小游仙七首  其五",
        "id": "c9d2d15a-7231-4468-8355-65010b72c95a"
    },
    {
        "author": "周密",
        "paragraphs": [
            "一笛吹云鹤夜归，九天清露冷仙衣。",
            "琪花千树风零落，应去人间作雪飞。"
        ],
        "title": "小游仙七首  其六",
        "id": "babc54eb-b996-46a5-ad3e-8f843cd88853"
    },
    {
        "author": "周密",
        "paragraphs": [
            "碧海沉沉海上山，山头楼观五云间。",
            "人间方士多无頼，故把钗钿戏阿环。"
        ],
        "title": "小游仙七首  其七",
        "id": "9dc1ea2e-7800-4365-a8d4-9ebaba91c400"
    },
    {
        "author": "周密",
        "paragraphs": [
            "远岸商歌不忍听，恨随纤草满沙汀。",
            "春归王谢空堂燕，风散齐梁废苑萤。",
            "紫盖黄旗人寂寞，琼枝璧月事飘零。",
            "新亭风景时时异，惟有垂杨似旧青。"
        ],
        "title": "金陵怀古",
        "id": "f4a23985-1cbe-481d-9961-794e54562cce"
    },
    {
        "author": "周密",
        "paragraphs": [
            "一点伤春恨，东风罨画楼。",
            "不知缘底事，敲碎玉搔头。"
        ],
        "title": "次韵玉台体二首  其一",
        "id": "9cca21f6-ab09-4dca-95a4-4c14030264b0"
    },
    {
        "author": "周密",
        "paragraphs": [
            "柳阴随意绿，花片恼人香。",
            "静院无来客，游丝百尺长。"
        ],
        "title": "次韵玉台体二首  其二",
        "id": "b31ac789-a0d1-456f-b792-1a2b857c8cb9"
    },
    {
        "author": "周密",
        "paragraphs": [
            "急奏留床下，君王醉未看。",
            "应嫌江表窄，不及井中宽。"
        ],
        "title": "烟脂井",
        "id": "ba3bdf4d-69c7-4bcd-b893-584ab3ba5919"
    },
    {
        "author": "周密",
        "paragraphs": [
            "丰年鸡犬饱，斜日闭柴荆。",
            "父祖自三代，耕桑了一生。",
            "病梨山蚁聚，落叶野禽惊。",
            "喜客来城市，新蔬荐早秔。"
        ],
        "title": "西余秋晚",
        "id": "7214bc47-5040-4a55-bb42-89a1373ce9d8"
    },
    {
        "author": "周密",
        "paragraphs": [
            "白发苍眉古典刑，着书未省出山扃。",
            "尝从康节传三易，颇效河汾续五经。",
            "方喜朝颁遗逸诏，忽闻月犯少微星。",
            "大书谁草徂徕传，丰碣新添贞曜铭。"
        ],
        "title": "挽顾征君",
        "id": "1a91bf8b-ccd1-47c2-9a6c-a364871b81a1"
    },
    {
        "author": "周密",
        "paragraphs": [
            "清气钟全蜀，风流压盛唐。",
            "骚香熏屈宋，笔艳映钟王。",
            "麾节平生梦，人琴一旦亡。",
            "卜居方有赋，埋玉重堪伤。"
        ],
        "title": "挽王茂悦提舶二首  其一",
        "id": "1bb53917-3ced-4e0f-ad7f-a41a73a8c7e2"
    },
    {
        "author": "周密",
        "paragraphs": [
            "洛社忘年契，惟公最己知。",
            "诵言司马赋，喜说项斯诗。",
            "问字时携酒，钩玄共订碑。",
            "岂期三日别，遽作百年悲。"
        ],
        "title": "挽王茂悦提舶二首  其二",
        "id": "95272c49-ba37-4b51-ae0c-49a3df793483"
    },
    {
        "author": "周密",
        "paragraphs": [
            "赫奕诸王後，清贫一士同。",
            "楼成召长吉，山裂梦虚中。",
            "及子员郎泽，能诗伯氏风。",
            "琅玕嗟早折，魂不到安东。"
        ],
        "title": "挽赵子真别驾",
        "id": "288b4450-ee99-4c2a-8a43-fe6940dbcb8e"
    },
    {
        "author": "周密",
        "paragraphs": [
            "帝魂应识少陵忧，十二山高万里愁。",
            "一自海棠妖血染，玉垣移治在渝州。"
        ],
        "title": "闻鹃",
        "id": "1d2d71ac-50c1-4e26-a801-4ad1e00db8a7"
    },
    {
        "author": "周密",
        "paragraphs": [
            "野褐芒鞋六尺藤，好溪山处几番登。",
            "明朝又复归城市，百亩松风属老僧。"
        ],
        "title": "游下竺示僧",
        "id": "a8e6d8ac-96a2-422c-96ec-0c0527dd0e40"
    },
    {
        "author": "周密",
        "paragraphs": [
            "春露沾衣夜气浓，吴波不动柳无风。",
            "倚篷觅句清无寐，一片蛙声月色中。"
        ],
        "title": "阊门夜发",
        "id": "4a09d281-7bfc-4989-9e94-28278be736bf"
    },
    {
        "author": "周密",
        "paragraphs": [
            "隋园剪彩未足奇，秋林烛彩光参差。",
            "龙蛇四壁不可捕，颠张醉墨惊淋漓。",
            "齐奴金谷珊瑚树，如意击碎光陆离。",
            "阿环锦院织绡手，连机隠出千花枝。",
            "迷楼镜屏照前後，宫钗舞袂相纷披。",
            "月中老桂冷轇轕，山河影满玉兔悲。",
            "江潭无风映云树，水藻漾日浮涟漪。",
            "初疑营丘擅工妙，细玩自笑真儿嬉。",
            "世间无物非幻化，露电泡影何足疑。",
            "谁能唤起洪谷子，写此清绝图屏帷。"
        ],
        "title": "紫霞翁觞客东园列烛花外秋林散影高堂素壁皆粲然李成韦偃寒林画图发新奇于摇落前所未有因作歌以纪之",
        "id": "502d64b4-6d96-4280-b889-a26264a10187"
    },
    {
        "author": "周密",
        "paragraphs": [
            "老火浊不流，热恼无可避。",
            "驾言清溪滨，濯缨税尘辔。",
            "扁舟无定游，放缆任其至。",
            "荡桨三汇交，空明发清思。",
            "摘鲜得野实，钓水投香饵。",
            "碧筩注芳酒，湘奁荐新芰。",
            "主宾略酬酢，冷暖随所嗜。",
            "须臾月轮上，烟水合空翠。",
            "清风真可人，意厚万金施。",
            "露叶生辉光，水华多妩媚。",
            "欲拍洪崖肩，欲挽湘君帔。",
            "虽无管弦乐，一洗世俗伪。",
            "清弹发邻舸，暗搅潜虬睡。",
            "应作蜩蛙观，亦足助幽致。",
            "岂惟家山乐，要是会心地。",
            "热官岂办此，未易轻拟议。",
            "我年未四十，齿发已顦顇。",
            "往者不可追，来者何可觊。",
            "富贵难幸求，岁月不少置。",
            "于此贫贱中，此乐已不啻。",
            "鹤长与鳬短，造物正儿戏。",
            "功名类蚁梦，身世等萍寄。",
            "百年几良晤，何暇计荣悴。",
            "纵有身後名，不博今夕醉。",
            "高歌未知晓，坐见斜河坠。",
            "谪仙宫锦舟，继者仅一二。",
            "老坡赤壁游，始尽阐天閟。",
            "我後二百年，乃默契此意。",
            "会当歃斯盟，勿使等闲弃。",
            "高咏三百言，聊用谂同志。"
        ],
        "title": "泛舟",
        "id": "b14e1177-3797-4346-bc44-9dcf4a3f0c8c"
    },
    {
        "author": "周密",
        "paragraphs": [
            "步障飞鞯事俊游，锦围箫鼓按凉州。",
            "海棠枝上千枝蜡，肯信人间有暮愁。"
        ],
        "title": "嘲少年",
        "id": "7dd86b10-0d02-428f-b049-2c6119b68a9e"
    },
    {
        "author": "周密",
        "paragraphs": [
            "野市维梢处，长天弄夕阴。",
            "蟹寒依客柁，鸦晚集神林。",
            "苕老飘吴雪，橙香坠楚金。",
            "浩然湖海思，重赋故山吟。"
        ],
        "title": "塘西秋晚",
        "id": "96f972a0-e745-45a3-827d-d0031298163d"
    },
    {
        "author": "周密",
        "paragraphs": [
            "柘叶烟浓乍起蚕，楝花风冷已闻鹃。",
            "病来应被垂杨笑，三月春衣未褪绵。"
        ],
        "title": "春寒",
        "id": "b2ca798b-8c10-438c-9965-12d098c92fca"
    },
    {
        "author": "周密",
        "paragraphs": [
            "病怀惟与静相便，尽把欢游乞少年。",
            "沉水一炉诗一卷，细听春雨枕书眠。"
        ],
        "title": "元夕被雨病中有感  其一",
        "id": "337665de-5038-4fb8-9faf-853577f9e2cf"
    },
    {
        "author": "周密",
        "paragraphs": [
            "邻箫街鼓远相闻，犹忆天街五夜春。",
            "二十年间游冶事，青灯闲照白头人。"
        ],
        "title": "元夕被雨病中有感  其二",
        "id": "540ae3a2-2829-45a6-a0c2-7be98fe172b7"
    },
    {
        "author": "周密",
        "paragraphs": [
            "君不见天上妖蟆食天目，怪语空号玉川客。",
            "万古何伤明月明，可笑妖蟆终受磔。",
            "又不见人间痴蝶掩夜灯，焦头烂额恃己能。",
            "烹煎不免取奇祸，亏蔽徒取人之憎。",
            "二虫何知乃至此，飞走不能逃一死。",
            "附炎触热正可怜，喘杀人间褦襶子。",
            "草泥夜黑溪火明，挺矛衷甲方横行。",
            "举烽止博褒姒笑，投穽何异长平坑。",
            "我怜公子本无罪，人之不仁非自致。",
            "便为移封到酒泉，唤取曲生同一醉。"
        ],
        "title": "沈仁可惠看灯蟹",
        "id": "0ef99c02-1e0d-4ea6-82b4-0f83fc991328"
    },
    {
        "author": "周密",
        "paragraphs": [
            "雪尽江南二月初，并禽高下自相呼。",
            "静中乐意无人见，一片春声在画图。"
        ],
        "title": "题惠崇并禽图",
        "id": "47ff3272-9980-4f2c-a9ce-94473f6f0107"
    },
    {
        "author": "周密",
        "paragraphs": [
            "种德勤穮蔉，终能获岁康。",
            "经传韦氏业，善着郑公乡。",
            "议论参诸老，功名付二郎。",
            "美哉天目水，流作庆源长。"
        ],
        "title": "挽吴承务二首  其一",
        "id": "42aa719e-189c-489c-92cc-ebc57d74ad33"
    },
    {
        "author": "周密",
        "paragraphs": [
            "道义真堪贵，弓旌不受招。",
            "五全洪范福，四见太平朝。",
            "问绝趋庭对，愁闻祖道箫。",
            "哀荣无一憾，丰碣在山椒。"
        ],
        "title": "挽吴承务二首  其二",
        "id": "7a358079-cfb0-4272-96f0-208401d69b02"
    },
    {
        "author": "周密",
        "paragraphs": [
            "少不如人奈老何，早衰多病鬓双皤。",
            "无亲可共耕绵上，有子堪同读善和。",
            "妄想不生骑鹤梦，高情时有饭牛歌。",
            "钓游闲事无人见，长剪渔竿短结莎。"
        ],
        "title": "写怀偶成二首  其一",
        "id": "a7fb57f7-f616-4c26-ab3e-3dea75ce6e5d"
    },
    {
        "author": "周密",
        "paragraphs": [
            "梦里区区较短长，鸡虫得失最堪伤。",
            "不知贞观凌烟阁，何似南柯审雨堂。",
            "暮四朝三齐得丧，左蛮右触几兴亡。",
            "正须痛饮中山酒，细读南华第二章。"
        ],
        "title": "写怀偶成二首  其二",
        "id": "90c3f29b-b44a-47e7-9bf6-fc0f9bf61944"
    },
    {
        "author": "周密",
        "paragraphs": [
            "枕上鸣鸠唤晓晴，绿杨门巷卖花声。",
            "探芳走马人虽老，岁岁东风二月情。"
        ],
        "title": "花朝溪上有感昔游  其一",
        "id": "2d7eab8b-5d34-4a85-b425-4470cec2e903"
    },
    {
        "author": "周密",
        "paragraphs": [
            "画舫笙箫张水嬉，小红娇翠斗新眉。",
            "多情頼有河桥柳，犹认当年杜牧之。"
        ],
        "title": "花朝溪上有感昔游  其二",
        "id": "1ab35558-c36a-49f4-b87e-bcefdd3aa1d2"
    },
    {
        "author": "周密",
        "paragraphs": [
            "江湖落魄忆芳年，曾赋名都结客篇。",
            "九陌舞香元夜烛，六桥歌月禁烟船。",
            "红帘顾曲缠头锦，紫陌寻芳买笑钱。",
            "老去风情浑减尽，一窗听雨对花眠。"
        ],
        "title": "友人话京都旧游戏成",
        "id": "b849edc6-ba8f-418d-8cfd-d1de7829eac3"
    },
    {
        "author": "周密",
        "paragraphs": [
            "枫叶芦花外，闲矶带短汀。",
            "风翻荷浅白，霜陨柳残青。",
            "机事鸥浮没，生涯酒醉醒。",
            "暮榔和夜笛，余韵最堪听。"
        ],
        "title": "渔台山",
        "id": "13539e2d-e4ca-4278-8411-49eb9650180b"
    },
    {
        "author": "周密",
        "paragraphs": [
            "亲郊诏下半年前，正是咸淳第二年。",
            "执玉奉璋来万国，息烽归马静三边。"
        ],
        "title": "南郊庆成口号二十首  其一",
        "id": "1e7511fe-d544-4df7-a418-671d0db920ad"
    },
    {
        "author": "周密",
        "paragraphs": [
            "别殿斋居极敬严，外庭职祭亦精虔。",
            "事天以实无科扰，应办全支内帑钱。"
        ],
        "title": "南郊庆成口号二十首  其二",
        "id": "a9619d70-9617-4a1b-acab-8bcb9c1e0ee0"
    },
    {
        "author": "周密",
        "paragraphs": [
            "上界钩陈护属车，绣衣卤簿列旌旟。",
            "驾头已近鸣鞭急，一路迎銮奏起居。"
        ],
        "title": "南郊庆成口号二十首  其三",
        "id": "518a27c9-8ad0-452c-b0e0-517396852239"
    },
    {
        "author": "周密",
        "paragraphs": [
            "行门赞唱似吹笙，号诺连珠绕禁城。",
            "五使按临严柝静，夜深初听警场声。"
        ],
        "title": "南郊庆成口号二十首  其四",
        "id": "e64b66e6-daf9-45bd-a5ed-758a184a31b6"
    },
    {
        "author": "周密",
        "paragraphs": [
            "和气排冬午夜春，列星呈瑞午阶明。",
            "千官执玉萧芗远，静听登歌奏六成。"
        ],
        "title": "南郊庆成口号二十首  其五",
        "id": "529c961e-6c95-4d3c-8473-6b617b96b2e6"
    },
    {
        "author": "周密",
        "paragraphs": [
            "苍璧黄琮藉白茅，圜坛八陛际云高。",
            "景光下烛天心享，万岁三呼祝圣尧。"
        ],
        "title": "南郊庆成口号二十首  其六",
        "id": "09641c57-09f0-48d9-80db-0165c376c9cb"
    },
    {
        "author": "周密",
        "paragraphs": [
            "瑞霭烘春夜不寒，骏奔冠佩拥回环。",
            "景钟奏彻升烟起，又报端诚立贺班。"
        ],
        "title": "南郊庆成口号二十首  其七",
        "id": "14689091-a802-44fa-9981-b4391ec174ba"
    },
    {
        "author": "周密",
        "paragraphs": [
            "黄道宫罗瑞脑香，衮龙升降佩锵锵。",
            "大安辇奏干安曲，万点明星簇紫皇。"
        ],
        "title": "南郊庆成口号二十首  其八",
        "id": "70d47553-17b4-4275-be82-f4e944233ca2"
    },
    {
        "author": "周密",
        "paragraphs": [
            "一夜东风斗柄回，紫坛葱蒨若春台。",
            "熙熙万宇风光暖，尽入君王饮福杯。"
        ],
        "title": "南郊庆成口号二十首  其九",
        "id": "a4795ec5-9634-42e3-9574-4e052d7818f4"
    },
    {
        "author": "周密",
        "paragraphs": [
            "衙前口号奏谐和，日映龙颜喜气多。",
            "六辔暂停鸾辂稳，凤韶新奏庆成歌。"
        ],
        "title": "南郊庆成口号二十首  其一○",
        "id": "6f414dea-2f99-4a3c-8e3f-7bab51b3fb77"
    },
    {
        "author": "周密",
        "paragraphs": [
            "锦幕千家尽贵豪，万花呈晓翠帘高。",
            "数声掣电惊清跸，一点红云认御袍。"
        ],
        "title": "南郊庆成口号二十首  其一一",
        "id": "9cfcdd78-695d-46ca-97e9-f30694ef5713"
    },
    {
        "author": "周密",
        "paragraphs": [
            "喜看回仗自青城，十里东风五色云。",
            "露布西来天一笑，舆图新复广安军。"
        ],
        "title": "南郊庆成口号二十首  其一二",
        "id": "fa56e865-793c-431f-bdc5-53d37ed10257"
    },
    {
        "author": "周密",
        "paragraphs": [
            "万骑云从簇锦围，内官排办马如飞。",
            "九重阊阖开清晓，太母登楼望驾归。"
        ],
        "title": "南郊庆成口号二十首  其一三",
        "id": "30ee77ed-b310-415d-966e-68b943503b50"
    },
    {
        "author": "周密",
        "paragraphs": [
            "换辇登门卷御帘，侍中承制舍人宣。",
            "凤书乍脱金鸡口，一派欢声下九天。"
        ],
        "title": "南郊庆成口号二十首  其一四",
        "id": "df96b650-808c-42fc-8c93-04d9decc1110"
    },
    {
        "author": "周密",
        "paragraphs": [
            "祝史无私本为民，大和丕应泰阶平。",
            "昕庭未受羣臣贺，先过东朝谢礼成。"
        ],
        "title": "南郊庆成口号二十首  其一五",
        "id": "dbaa3984-6530-491d-a933-1fde58eaf69f"
    },
    {
        "author": "周密",
        "paragraphs": [
            "启蛰而郊月建寅，新元颁赦又颁春。",
            "端闱拜了熙成表，朝会移班贺紫宸。"
        ],
        "title": "南郊庆成口号二十首  其一六",
        "id": "111a67c7-432b-45f2-8912-985efdfb1032"
    },
    {
        "author": "周密",
        "paragraphs": [
            "子云无分从甘泉，留滞犹胜叙史迁。",
            "瑞应可书郊祀志，熙功宜被奉常弦。"
        ],
        "title": "南郊庆成口号二十首  其一七",
        "id": "e6bb491f-d875-497e-81c6-5e61aff2c55e"
    },
    {
        "author": "周密",
        "paragraphs": [
            "曾闻宝庆老人言，不见亲郊四十年。",
            "何幸圣时瞻盛举，咏歌留作画图传。"
        ],
        "title": "南郊庆成口号二十首  其一八",
        "id": "29b2636e-b0f6-4b12-8eba-d110d33cec33"
    },
    {
        "author": "周密",
        "paragraphs": [
            "我将清庙周诗颂，泰畤汾阴汉史书。",
            "献赋可无徐穆伯，贡谀何取马相如。"
        ],
        "title": "南郊庆成口号二十首  其一九",
        "id": "5d15da39-8259-4d89-95d5-30cb77357e8d"
    },
    {
        "author": "周密",
        "paragraphs": [
            "太平寰海扇皇风，千载风云喜际逢。",
            "行见版图恢旧宇，泰山父老徯东封。"
        ],
        "tags": [
            "泰山"
        ],
        "title": "南郊庆成口号二十首  其二○",
        "id": "ce334940-96d5-4e2e-861c-72a790343067"
    },
    {
        "author": "周密",
        "paragraphs": [
            "九歌讨群珍，遗此横道宝。",
            "雪光射初月，静夜纤裳缟。",
            "云护白珊瑚，风蜚碧龙脑。",
            "招得湘娥魂，千年化瑶草。"
        ],
        "title": "水仙谣为赵子固赋",
        "id": "98ea7241-a57e-4f7c-9bce-9f98796635f0"
    },
    {
        "author": "周密",
        "paragraphs": [
            "东风过雁带春声，半纸依然旧雨情。",
            "生事就荒抛橘隠，交情耐久有梅兄。",
            "鹤归不记千年表，马老空惭万里名。",
            "闲想苹花溪上笛，扁舟应许白鸥盟。"
        ],
        "title": "次李秋崖见寄韵",
        "id": "480155af-d249-4d47-8a22-37b54aaaaa25"
    },
    {
        "author": "周密",
        "paragraphs": [
            "溪上垂垂雨又晴，泪荷颦柳满沙汀。",
            "水声不洗千年恨，山色空余六代青。",
            "感慨有诗怀故国，英雄无泪泣新亭。",
            "孤忠耿耿人谁会，酹酒钟山试乞灵。"
        ],
        "title": "次程仪父游清溪",
        "id": "79061e98-e683-488c-a169-a22c3e76683e"
    },
    {
        "author": "周密",
        "paragraphs": [
            "佛屋千年古木中，遗民犹有六朝风。",
            "骑馿宰相何人见，试问玄关十八公。"
        ],
        "title": "蒋山次徐君寅韵",
        "id": "e60ec18f-8638-4fda-a845-391f20e7f22b"
    },
    {
        "author": "周密",
        "paragraphs": [
            "吹香照影白溪湾，觅句逃禅去复还。",
            "晚岁既知三字误，终身只合两山间。"
        ],
        "title": "半山次韵",
        "id": "c2cf8c1a-24c8-43df-b285-717da3a7c967"
    },
    {
        "author": "周密",
        "paragraphs": [
            "浩浩门外尘，今古无二岐。",
            "车痕遍九陌，得丧何已时。",
            "商飙动地来，万叶辞故枝。",
            "游子感摇落，忽起流年悲。",
            "玄发日以槁，素衣日以缁。",
            "天衢九万里，加以刚风吹。",
            "岁月不我私，壮志安可期。",
            "激昂赋七启，清壮歌五噫。",
            "采采秋原花，对酒聊自怡。",
            "佳人隔明河，相望长相思。"
        ],
        "title": "秋怀",
        "id": "5be2435e-898b-4192-b3fb-f1be9bb1969c"
    },
    {
        "author": "周密",
        "paragraphs": [
            "摇落江空雁影沉，楼高愁近怕登临。",
            "双溪秋晚碧苕老，三径雨多红叶深。",
            "灯火未忘年少梦，莼鲈偏恼客中心。",
            "且寻篱下黄花约，莫倚西风学楚吟。"
        ],
        "title": "秋晚怀归",
        "id": "317ffedc-5419-44dc-8a03-9224f172e95a"
    },
    {
        "author": "周密",
        "paragraphs": [
            "花发一朝喜，花落一夕愁。",
            "不如不种花，不喜亦不忧。"
        ],
        "title": "种花五言",
        "id": "6813f76d-ff29-4c11-9cb0-245692791e93"
    },
    {
        "author": "周密",
        "paragraphs": [
            "罨画楼台着色山，雨余濯锦未全干。",
            "游船醉眼迷歌舞，不似闲人静处看。"
        ],
        "title": "湖亭雨後",
        "id": "53aa2449-354e-4140-bad5-0e1fc4318781"
    },
    {
        "author": "周密",
        "paragraphs": [
            "华年锦瑟事谁论，燕社鸥盟半不存。",
            "三月鶑花张绪宅，十年诗酒孟尝门。",
            "东风不染吴霜鬓，旧雨难招楚水魂。",
            "欲把清愁换沉醉，月明花落几黄昏。"
        ],
        "title": "春日感怀寄修门从游",
        "id": "3fae8a27-544d-46bd-8752-7cc8b47773cd"
    },
    {
        "author": "周密",
        "paragraphs": [
            "自笑劳劳尘满襟，羡君卜隠在山深。",
            "清溪过雨知鱼乐，秋汉无云快鹤心。",
            "与世相忘千日酒，谋生甚简一弦琴。",
            "不须物外求知己，明月清风自赏音。"
        ],
        "title": "友人山房",
        "id": "3e1d19d7-5a17-4531-8a50-92c74e8ce76d"
    },
    {
        "author": "周密",
        "paragraphs": [
            "夜深归客倚筇行，冷磷依萤聚土塍。",
            "村店月昏泥径滑，竹窗斜漏补衣灯。"
        ],
        "title": "夜归",
        "id": "a60885ea-257f-4cbf-a628-bf7831de3357"
    },
    {
        "author": "周密",
        "paragraphs": [
            "络纬声声织夜愁，酸风吹雨水边楼。",
            "堤杨脆尽黄金线，城里人家未觉秋。"
        ],
        "title": "西塍秋日即事",
        "id": "3614ae65-83b3-4eb2-a232-9ca3ae8a2b3a"
    },
    {
        "author": "周密",
        "paragraphs": [
            "岁晚日云暮，朔吹鸣枯枝。",
            "迢迢万里道，游子奚所之。",
            "前置酒一樽，于以纾别离。",
            "人生尽岐路，流转勿自悲。"
        ],
        "title": "赠别三首  其一",
        "id": "273076c7-2ff5-473f-8978-f9f4d981e3d2"
    },
    {
        "author": "周密",
        "paragraphs": [
            "野梅发崇冈，寒日惨不舒。",
            "单车骋长道，怅怅无安居。",
            "梦寐日以劳，晤语日以疎。",
            "边城足飞雁，因寄江南书。"
        ],
        "title": "赠别三首  其二",
        "id": "a86073cf-0084-48cc-a9a1-59ec8bc3835a"
    },
    {
        "author": "周密",
        "paragraphs": [
            "行行重行行，送子江之涯。",
            "把手不忍分，涕泪俱涟洏。",
            "客途无西东，良会胡可期。",
            "努力为功名，世道多崄巇。"
        ],
        "title": "赠别三首  其三",
        "id": "5acf1f3d-ae91-4a78-9e78-3ec054d710fb"
    },
    {
        "author": "周密",
        "paragraphs": [
            "刻刻数残更，依依梦未成。",
            "不堪孤客耳，当此万蛩声。",
            "霜叶矜秋色，风林碎月明。",
            "旅怀多自感，景物况关情。"
        ],
        "title": "宿感慈僧舍",
        "id": "5f5e1aff-4b35-433b-93c8-2327f6c32106"
    },
    {
        "author": "周密",
        "paragraphs": [
            "一番春又老，长日病厌厌。",
            "黄馘从清减，华颠任白添。",
            "鼠顽翻药灶，蛛嬲罥书签。",
            "门巷无来客，冠簪亦懒拈。"
        ],
        "title": "病中",
        "id": "906b63b1-d617-455e-9c1a-562fb90cab58"
    },
    {
        "author": "周密",
        "paragraphs": [
            "楚烟新百五，汉禊古重三。",
            "节序正如此，情怀自不堪。",
            "蜜香蜂蜕蛹，绵老柳飘蚕。",
            "有约溪边去，观鱼共剧谈。"
        ],
        "title": "春晚简溪友",
        "id": "bf7f6f0e-c78e-4d47-8ed3-e5fb45e0d69d"
    },
    {
        "author": "周密",
        "paragraphs": [
            "青旗倏南指，洒洒风日澹。",
            "伯劳与飞燕，相对如有憾。",
            "余春在何许，青苔缀红糁。",
            "繁华逐流水，使我意殊惨。",
            "把酒延孤芳，举之不盈揽。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其一",
        "id": "7f2cb680-71eb-4278-a334-c28a1c461a64"
    },
    {
        "author": "周密",
        "paragraphs": [
            "此身如虚舟，所至不维矴。",
            "闻奇即勇往，岂暇寻捷径。",
            "同行二三子，委曲逐孤磬。",
            "甘清嗽寒齿，醉梦为苏醒。",
            "睠睠泉石幽，归榜烟欲暝。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其二",
        "id": "68f78217-9d65-4de0-879e-ddddfa68697f"
    },
    {
        "author": "周密",
        "paragraphs": [
            "坎坎乐蛙鼓，谁为歌折杨。",
            "朅来散幽忧，因之弁之阳。",
            "山云正可怡，涧碧尤可湘。",
            "他年乞一壑，我欲筑草堂。",
            "所不践斯言，宁不愧德璋。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其三",
        "id": "05cc602d-fd7b-47c4-90fe-23aff5a11f78"
    },
    {
        "author": "周密",
        "paragraphs": [
            "白云锁苍弁，爽气日夕佳。",
            "平生几两屐，放浪山水涯。",
            "行乐当及时，矧复鬓已华。",
            "浮名岂足玩，不异空中花。",
            "君其味吾言，戆语非浮夸。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其四",
        "id": "a2cf626b-8310-4974-9dbf-f77a2bafad8d"
    },
    {
        "author": "周密",
        "paragraphs": [
            "芳时不游适，真可谥以愚。",
            "得失愁鸡虫，百岁良区区。",
            "卿法自用卿，吾亦自忘吾。",
            "狂歌杂歈些，醉语从嘲呼。",
            "我欲藉落花，长簟毋庸铺。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其五",
        "id": "80fd3e34-e928-4d16-9388-2db80e00909f"
    },
    {
        "author": "周密",
        "paragraphs": [
            "似闻苍弁西，下有蛟蜃宅。",
            "跃然动游情，朝来蜡吾屐。",
            "披荆不惮崄，高下倚孤策。",
            "斯游亦不恶，俗士或啧啧。",
            "路转松风长，陇首孤云白。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其六",
        "id": "2b51b021-c98e-44ff-afa6-23a47794fd5f"
    },
    {
        "author": "周密",
        "paragraphs": [
            "东皇驾春去，遗我绿满川。",
            "窗前一径苔，珍重如青毡。",
            "闲门断来人，剥啄惟啼鹃。",
            "山房万书卷，相对皆圣贤。",
            "滔滔一世中，此道殊孤鶱。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其七",
        "id": "73e95c39-41df-4928-9edc-8ae411538b07"
    },
    {
        "author": "周密",
        "paragraphs": [
            "中洲有蘼芜，芳意香荏苒。",
            "东风有归心，相对老冉冉。",
            "依依未能采，我抱殊有慊。",
            "禽鱼自飞泳，生意何可揜。",
            "乐哉舞雩游，千载吾与点。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其八",
        "id": "872ca52e-636f-41a3-b5fc-28cae4072e90"
    },
    {
        "author": "周密",
        "paragraphs": [
            "诸公垂天鹏，俊翮何可齐。",
            "老生抱区区，舞瓮如酰鸡。",
            "轻鸥邀我盟，十里苹华溪。",
            "长谣快清釂，崄韵分新题。",
            "春去我自留，一任林鶑啼。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其九",
        "id": "ec8f08f6-888c-4a78-a685-bf4042652151"
    },
    {
        "author": "周密",
        "paragraphs": [
            "花柳有老色，选芳事蹉跎。",
            "泠然语清扬，彼美山之阿。",
            "离离佩纫兰，楚楚衣制荷。",
            "我欲往从之，皎如隔明河。",
            "相见不相亲，发我临风歌。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其一○",
        "id": "7f069a62-7a5a-4656-9ac4-260fe50b6204"
    },
    {
        "author": "周密",
        "paragraphs": [
            "人生巧聚散，不定如风叶。",
            "况我同襟人，一笑意已浃。",
            "吴音戏趼足，巴语嘲长鬣。",
            "卢胡泛大白，痛釂不嚅嗫。",
            "二孺彼何为，我醉从喋喋。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其一一",
        "id": "3d0389db-84ad-44d5-9c06-28e889c3027e"
    },
    {
        "author": "周密",
        "paragraphs": [
            "止止歌楚吟，已已弹长铗。",
            "及兹绿阴初，快蹑寻山屧。",
            "富贵正何用，寒暑若交睫。",
            "谁将金谷诗，欲拟山阴帖。",
            "一笑不复云，长歌自三叠。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其一二",
        "id": "a0c27463-6a33-4054-8bbc-88e7e3d9ed5f"
    },
    {
        "author": "周密",
        "paragraphs": [
            "子长有游癖，访古来林垧。",
            "不到余十年，历历记所经。",
            "岂惟物推移，抑亦人飘零。",
            "忧来欲谁语，一醉将忘形。",
            "我鬓非垂杨，安得长青青。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其一三",
        "id": "1ed5dcab-b216-45b6-be30-9a9ad130f967"
    },
    {
        "author": "周密",
        "paragraphs": [
            "陶公晚知琴，得意不在弦。",
            "虞卿老着书，信道差似贤。",
            "壮哉奴命骚，陋矣兄事钱。",
            "玉晖或润木，宝气尝干天。",
            "浩然在存养，吾党当勉旃。"
        ],
        "title": "游法华瑶阜蜃洞以糁径杨花铺白毡点溪荷叶叠青钱分韵余既有作复各赋古诗一以纪游事  其一四",
        "id": "7a305c93-4f62-4832-a0f3-fb212f8a1c4e"
    },
    {
        "author": "周密",
        "paragraphs": [
            "东园桃李记春时，杖屦相从日日嬉。",
            "乌帽插花筹艳酒，碧莲探韵赋新诗。",
            "广陵散绝清弹苦，岘首碑空雨泪垂。",
            "物色已非知己尽，一回临眺一怀悲。"
        ],
        "title": "重过东园兴怀知己二首  其一",
        "id": "7f6b43df-0da7-49a5-b24b-93099c592427"
    },
    {
        "author": "周密",
        "paragraphs": [
            "俛仰悲欢了不同，回头已隔五春风。",
            "兔葵燕麦情何恨，雁柱鲲弦事已空。",
            "自分此生无鲍叔，敢期後世有扬雄。",
            "西州门外羊昙老，泪染斜阳湿晚红。"
        ],
        "title": "重过东园兴怀知己二首  其二",
        "id": "50c9ca0a-bc98-44f3-bcf7-a7c1ce835fcf"
    },
    {
        "author": "周密",
        "paragraphs": [
            "维暮春之初，风日清以美。",
            "驾言清苕滨，行行问春事。",
            "居然得幽胜，去郭纔数里。",
            "亭台护修竹，横桥带流水。",
            "高堂敞山椒，虚楹宜小倚。",
            "群山若米聚，孤塔如笔峙。",
            "枰棋列畴疃，培塿见城市。",
            "行舟类飘叶，游人若移蚁。",
            "始知宇宙大，眼豁意为起。",
            "修廊走秋蛇，蜿蜒彻山趾。",
            "远近蒸红霞，川谷成锦绮。",
            "东风宠芳草，新晴侈嘉蘤。",
            "天机巧绘写，眼缬眩朱紫。",
            "跃然见春心，生意何可已。",
            "逶迤群玉林，青苍森齿齿。",
            "诡然搴鲲鲸，岿然踞犀兕。",
            "幽深若可探，崄绝疑无底。",
            "神镵与鬼运，奇怪不可拟。",
            "元章见之拜，奇章见之喜。",
            "昌黎南山诗，品状或可比。",
            "清漪泛芳藻，绝谷多幽芷。",
            "阴森藓华滑，蒙茸薜萝委。",
            "冥搜意逾远，欲去棹还檥。",
            "何必天海涯，然後足奇诡。",
            "意会即我趣，何用分彼己。",
            "一笑成邂逅，百年聊尔耳。",
            "高吟杂清啸，嘲嚯忘汝尔。",
            "斯游兴颇惬，已醉意未止。",
            "交盟写青壁，泉石实闻此。",
            "永言叙幽怀，岁月聊以纪。"
        ],
        "title": "游绣谷以柳塘春水慢花坞夕阳迟分韵得水字",
        "id": "3493b89d-0132-4b4b-a0f2-9776478c0b15"
    },
    {
        "author": "周密",
        "paragraphs": [
            "杨柳熏风池阁，桃花流水横塘。",
            "鱼浪晴吹絮暖，燕泥雨过芹香。"
        ],
        "title": "是日因游春谷园池复以所分题五平韵赋六言五首  其一",
        "id": "7bc534c9-db2c-44d2-b446-f456c8b15336"
    },
    {
        "author": "周密",
        "paragraphs": [
            "三月三日天气，一觞一咏闲人。",
            "大黠小痴俱梦，百年几度寻春。"
        ],
        "title": "是日因游春谷园池复以所分题五平韵赋六言五首  其二",
        "id": "db117bea-2cac-4933-bdb3-3a6574554456"
    },
    {
        "author": "周密",
        "paragraphs": [
            "沉香亭木芍药，玄都观碧桃花。",
            "幽事偏供吟屐，好春多在侯家。"
        ],
        "title": "是日因游春谷园池复以所分题五平韵赋六言五首  其三",
        "id": "34276e15-ff54-441b-b641-f01a9e18b357"
    },
    {
        "author": "周密",
        "paragraphs": [
            "飞絮帽檐风软，落花酒面春香。",
            "蛙噪野塘残水，鶑啼远树斜阳。"
        ],
        "title": "是日因游春谷园池复以所分题五平韵赋六言五首  其四",
        "id": "4e59e0d9-eb9c-4221-9e92-8505c0fb1186"
    },
    {
        "author": "周密",
        "paragraphs": [
            "踏踏曳东郭履，行行诵北山移。",
            "闲望白云心远，细寻芳草归迟。"
        ],
        "title": "是日因游春谷园池复以所分题五平韵赋六言五首  其五",
        "id": "3a500e12-6f07-4185-ab80-493c18bc35fc"
    },
    {
        "author": "周密",
        "paragraphs": [
            "误国狂奸亦可悲，国危身亦蹈危机。",
            "燕山复地功何有，海上寻盟事已非。",
            "太宰忍乘黄屋诳，都人空望翠华归。",
            "东都节义惟刘李，颈血犹能溅帝衣。"
        ],
        "title": "读靖康杂书有感",
        "id": "047f1d7a-7a39-4531-a6c0-46685094dd88"
    },
    {
        "author": "周密",
        "paragraphs": [
            "风露感我心，使我秋衣单。",
            "郎忙索衾裯，惊叹岁月残。",
            "忍哉使吾亲，重壤侵肌寒。",
            "松风日萧瑟，幽涧鸣悲酸。",
            "愯然起中宵，泪血流阑干。"
        ],
        "title": "扫松山中怆然霜露之感",
        "id": "34b96f86-cf09-421f-b0a2-750fd97a926a"
    },
    {
        "author": "周密",
        "paragraphs": [
            "万壑秋明一径斜，满川霜叶胜春花。",
            "何人结屋松风里，丁卯桥边处士家。"
        ],
        "title": "题秋崖小隠图",
        "id": "24d2b44f-fc53-4347-8945-02db875b4267"
    },
    {
        "author": "周密",
        "paragraphs": [
            "犹记联镳度晓关，幽寻曾到五云山。",
            "敢忘白石清泉约，空羡轻鸥野鹤闲。",
            "寤寐啸歌前日事，死生契阔数年间。",
            "当时诗草今犹在，何日重游共细删。"
        ],
        "title": "次张斗南有怀方崖旧游韵",
        "id": "2483f5a8-75a3-467a-9b8d-d6a08210ff47"
    },
    {
        "author": "周密",
        "paragraphs": [
            "宣王东征猎岐下，颂美声诗足雄诧。",
            "神模鬼划不可名，斯冰後出何为者。",
            "日皴雪剥三千年，绝无仅有争流传。",
            "龙鳞凤咮敢求备，颂秦诅楚难参肩。",
            "退之倔强少假借，咄咄夸奇补风雅。",
            "逸诗阙史不可知，要为吉日车攻亚。",
            "宣和内府辑众珍，毡韬驼负填泥金。",
            "昆明夜半经劫火，六丁下取无由寻。",
            "醉翁集古一千卷，此碣居然膺首选。",
            "菖蒲土炭嗜不同，知味几人尝鼎脔。",
            "我生癖古亦太痴，订音考义忘寒饥。",
            "君今迂缓尤可笑，不宝金帛求残碑。",
            "感君此意何敢靳，妙处难言君自领。",
            "丈夫意气当相期，会勒奇勋上钟鼎。"
        ],
        "title": "程仪父求石鼓文作歌赠之",
        "id": "3f0a03b2-1972-4c5c-addc-377bcc5f5acc"
    },
    {
        "author": "周密",
        "paragraphs": [
            "泽国秋早凉，溪山喜招诱。",
            "扁舟以遨游，嘉与同志友。",
            "菡萏池百弓，花竹园五亩。",
            "左映碧浪湖，右带浮玉阜。",
            "当年经鉏翁，依水开户牖。",
            "游鳞习吾伊，飞鸟谢挥手。",
            "牙签卷三万，散漫今何有。",
            "斑斑屋壁间，仅见诗数首。",
            "万事正如此，何以图不朽。",
            "得丧类蕉鹿，功名等刍狗。",
            "古今聊复尔，纷华亦非久。",
            "人生匪金石，安得百年寿。",
            "矧余蒲柳姿，发白惭老丑。",
            "蹒跚笑鳖跛，缓慢羞牛後。",
            "因循负壮图，漫浪若聱叟。",
            "鸥盟倏焉聚，一笑夫岂偶。",
            "溪翁馈鱼蟹，野老分莲藕。",
            "高咏甫里篇，满饮乌程酒。",
            "清狂君勿嗤，嵇阮未易不。",
            "苹风送回桡，残虹挂高柳。"
        ],
        "title": "夏日同盟游玉湖分韵得柳字",
        "id": "c995e03b-1590-4975-8192-6bd10893551d"
    },
    {
        "author": "周密",
        "paragraphs": [
            "沙阁冻痕吹折苇，淡日黄云照滩水。",
            "风翻斜阵下沧茫，一笛渔歌又惊起。",
            "翩翩弄影声号寒，帛书万里来长安。",
            "稻粱多处有矰弋，何如烟月江湖宽。"
        ],
        "title": "潇湘八景 平沙落雁",
        "id": "2e5ffb65-dd27-458c-ae5f-a836aaa20c11"
    },
    {
        "author": "周密",
        "paragraphs": [
            "空江沄沄鸟飞疾，别浦斜阳帆影直。",
            "水程依约雁前回，日日沙头候风色。",
            "江蓠摇落三湘秋，云中烟树谁归舟。",
            "危樯数尽碧云合，人倚高楼生暮愁。"
        ],
        "title": "潇湘八景 远浦归帆",
        "id": "b6292665-4308-405c-99d9-d24c0b234bdd"
    },
    {
        "author": "周密",
        "paragraphs": [
            "黄陵庙前湘竹春，鼓声坎坎迎送神。",
            "包茶裹盐作小市，鸡鸣犬吠东西邻。",
            "卖薪博米鱼换酒，几处青帘扶醉叟。",
            "趁虚人散渡船闲，一抹晴烟隔高柳。"
        ],
        "title": "潇湘八景 山市晴岚",
        "id": "5b2e2976-746b-4f8a-9044-845708105578"
    },
    {
        "author": "周密",
        "paragraphs": [
            "雁吹断字沙草黄，奇寒栗栗吹连樯。",
            "蓑翁晚归绝空阔，雨花零乱春茫茫。",
            "白天四垂楚山老，薄暮琼瑶失洲岛。",
            "燎衣闭户且醉眠，谁肯扁舟访安道。"
        ],
        "title": "潇湘八景 江天暮雪",
        "id": "5d67e376-3c4c-41d4-93e0-ec5793543575"
    },
    {
        "author": "周密",
        "paragraphs": [
            "西风始波木叶下，广乐谁张洞庭野。",
            "玉光千顷浸明河，露泫珠房冷铅泻。",
            "飞吟一剑风泠泠，桂香倒射鱼龙腥。",
            "何人扁舟弄孤笛，尚疑鼓瑟闻湘灵。"
        ],
        "tags": [
            "洞庭湖"
        ],
        "title": "潇湘八景 洞庭秋月",
        "id": "d7a19b26-3c25-4beb-b412-d9c12ba43362"
    },
    {
        "author": "周密",
        "paragraphs": [
            "苹花夜黑水鸟鸣，桥危路滑无人行。",
            "酸风萧瑟浪镗鞳，湿萤熠熠渔灯明。",
            "飞蓬入苇响洲渚，暗忆西窗剪灯语。",
            "书船稳系听秋声，倦客吟骚梦三楚。"
        ],
        "title": "潇湘八景 潇湘夜雨",
        "id": "655ed8d8-a36c-4ec8-8046-57a2e601f4ef"
    },
    {
        "author": "周密",
        "paragraphs": [
            "半空兰若岚翠霏，千点万点林鸦归。",
            "疎烟灭没冷旛影，沉沉绿树生春晖。",
            "孤钟殷殷度残雾，响透松梢惨将暮。",
            "山椒暝色失浮图，隔岸残僧尚呼渡。"
        ],
        "title": "潇湘八景 烟寺晚钟",
        "id": "7cc4a563-7b98-4f45-ae6f-199869179113"
    },
    {
        "author": "周密",
        "paragraphs": [
            "潇湘二水波相连，鱼梁蟹舍西风前。",
            "斜阳两岸山紫翠，村村网罟悬秋烟。",
            "渔家钓水无征税，日日得鱼供晚醉。",
            "世尘不到一丝边，中有唐虞千古意。"
        ],
        "title": "潇湘八景 渔村晚照",
        "id": "132dd507-e6bf-43f2-b3ea-5ba7ee89118d"
    },
    {
        "author": "周密",
        "paragraphs": [
            "吴船花外发，欲去重踌躇。",
            "後会定何日，相思频寄书。",
            "晓林啼帝魄，春网荐王余。",
            "笠泽维梢处，因寻鲁望居。"
        ],
        "title": "送友人归吴",
        "id": "9600539c-6954-4f87-ace1-0a5dc662ed5b"
    },
    {
        "author": "周密",
        "paragraphs": [
            "不受诸方供，枯禅入远林。",
            "水涵清浄影，月印去来心。",
            "夕炷黄莲冷，云寮碧草深。",
            "淡然遗世虑，松籁起清音。"
        ],
        "title": "月上人退居",
        "id": "27504c5d-7daa-4c7a-98d7-39e7fa551420"
    },
    {
        "author": "周密",
        "paragraphs": [
            "花过园池日渐长，嫩阴青子荫苔墙。",
            "四檐笋戟排庭绿，一亩荷簪发野芳。",
            "熟选已无青紫梦，命骚犹爱简编香。",
            "恶圆用拙从吾好，傲懒从人笑漫郎。"
        ],
        "title": "山房首夏",
        "id": "8481188c-2dfb-4556-85cf-7b827aa7b3e2"
    },
    {
        "author": "周密",
        "paragraphs": [
            "檥舟山水县，暝霭翳孤篷。",
            "断港苕花雨，疎篱柿叶风。",
            "炭烟迷坞黑，稻色入炊红。",
            "野兴资游事，闲情几处同。"
        ],
        "title": "余杭道中",
        "id": "8dc5fb03-e2b9-4690-a5a2-91e08d859bc5"
    },
    {
        "author": "周密",
        "paragraphs": [
            "地僻多清事，林深远暑威。",
            "短桡浮晓涨，瘦策破烟霏。",
            "讨胜穿云峤，寻幽入翠微。",
            "涧沙金作色，池水玉生肥。",
            "小立评诗板，迟留坐钓矶。",
            "洗苔题石壁，爱竹款山扉。",
            "访古寻唐记，逃禅下梵帏。",
            "虑空流水凈，情懒片云飞。",
            "远壑风声合，幽崖日影稀。",
            "峻攀时倚杖，野涉屡褰衣。",
            "桂子双峯耸，薝香一径崎。",
            "新蜩响清昼，孤鹤唳斜晖。",
            "古蔓虹千尺，灵杉翠十围。",
            "壑雷晴亦雨，花露午方晞。",
            "松老飘残粉，兰芳递暗菲。",
            "鸟鸣知自乐，猿下为忘机。",
            "泉上亭尤古，山椒塔更巍。",
            "身闲发深省，心静悟前非。",
            "何日辞尘鞅，终当脱世鞿。",
            "旧盟泉石在，我欲赋来归。"
        ],
        "title": "游冷泉次陈体忠二十韵",
        "id": "cd4b7abe-c000-4c8e-8a3d-da3a3e239787"
    },
    {
        "author": "周密",
        "paragraphs": [
            "病懒空怜负壮图，盛年齿发已凋疎。",
            "栖迟辕下如老骥，展转书间似蠹鱼。",
            "瞑目自持存息法，闭门重广绝交书。",
            "花开顿觉身强健，行药窗前喜自如。"
        ],
        "title": "病愈即事",
        "id": "80f76fa3-c3d6-4df4-a1f7-073246124953"
    },
    {
        "author": "周密",
        "paragraphs": [
            "十仞雕墙千步廊，宫槐簇簇柳行行。",
            "落花已被春分付，紫禁门深又夕阳。"
        ],
        "title": "宫词八首  其一",
        "id": "f30bccc2-75cd-4ad4-bf5f-f34933c4f08f"
    },
    {
        "author": "周密",
        "paragraphs": [
            "寂寂长门白日长，容华销尽不成妆。",
            "深深下却鲛绡帐，怕引杨花入绣床。"
        ],
        "title": "宫词八首  其二",
        "id": "00d2f071-e796-49a5-a6d0-fb4cc2b8d83c"
    },
    {
        "author": "周密",
        "paragraphs": [
            "舜殿熏风拂五弦，午阴斜转御廊前。",
            "几多长养生成意，尽入吾皇解愠篇。"
        ],
        "title": "宫词八首  其三",
        "id": "b2104438-63a8-401d-8810-a766050885f7"
    },
    {
        "author": "周密",
        "paragraphs": [
            "翦翦轻寒入夹衣，夜深不语倚金扉。",
            "珠帘半下疎疎雨，听得笙歌小殿归。"
        ],
        "title": "宫词八首  其四",
        "id": "8bf24b53-5167-4618-8383-cfdc821498cd"
    },
    {
        "author": "周密",
        "paragraphs": [
            "沈沈禁漏蜡花残，侍宴归时午夜阑。",
            "新燕乍来人独睡，夜深风雨作新寒。"
        ],
        "title": "宫词八首  其五",
        "id": "26a2efc2-4ea1-4046-9ed3-18c63d7bd7c4"
    },
    {
        "author": "周密",
        "paragraphs": [
            "宫梅千树照瑶池，香玉浮春泛宝巵。",
            "喜听梨园新口号，後宫今日命昭仪。"
        ],
        "title": "宫词八首  其六",
        "id": "643c6d91-d526-4f53-9236-42cf7893b89a"
    },
    {
        "author": "周密",
        "paragraphs": [
            "排当初开喜雪筵，近臣表贺玉墀前。",
            "君王最念三边冷，赏赐全支内库钱。"
        ],
        "title": "宫词八首  其七",
        "id": "a464dc75-96e4-4217-b370-b7fb4e9c096f"
    },
    {
        "author": "周密",
        "paragraphs": [
            "雁霜寒透水晶帘，烛短香残不喜添。",
            "忍负玉楼今夜月，宝筝闲理十三弦。"
        ],
        "title": "宫词八首  其八",
        "id": "d8c57df1-67d0-457c-aa66-d9ffe3f60f92"
    },
    {
        "author": "周密",
        "paragraphs": [
            "深杜衡门谢往还，不将名字落人间。",
            "地偏仲蔚蓬蒿径，尘远渊明松菊关。",
            "事有难言惟袖手，人无可语且看山。",
            "几年不到门前树，相对清溪尽日闲。"
        ],
        "title": "隠居",
        "id": "77d47e17-9bb8-4e84-be64-f2f4df4e3ead"
    },
    {
        "author": "周密",
        "paragraphs": [
            "宿寄禅房静，云深路暗通。",
            "冷烟凝夜白，秋叶学春红。",
            "虎啸三更月，僧禅一榻风。",
            "境清不成寐，竟夕共谈空。"
        ],
        "title": "宿僧房",
        "id": "6856cb5a-2322-41c4-b740-9519cec176e9"
    },
    {
        "author": "周密",
        "paragraphs": [
            "前宵有酒无月明，昨宵有月樽无酒。",
            "世间二美尚难并，万事纷纷复何有。",
            "有酒无月醉不成，有月无酒月笑人。",
            "今宵月好酒亦好，举酒属月酬青春。",
            "青春难留月易缺，月下高歌天地阔。",
            "开樽对月月入樽，只愁醉杀樽中月。"
        ],
        "title": "对月吟效白体",
        "id": "b7dc988f-8946-4fea-ae59-4f14dc1f7cdf"
    },
    {
        "author": "周密",
        "paragraphs": [
            "梦魂夜夜在天涯，连岁音书不到家。",
            "万里征人成白骨，春闺犹自卜灯花。"
        ],
        "title": "征妇怨",
        "id": "c8c6a26d-0f55-48ea-8403-b35728f3d20c"
    },
    {
        "author": "周密",
        "paragraphs": [
            "长年如蠹鱼，书底兀兀坐。",
            "人皆笑其迂，吾计未为左。",
            "𪡧然一舒啸，万籁相应和。",
            "庐岂真吾庐，我亦自忘我。",
            "渊明千载人，身世一鸟过。"
        ],
        "title": "次韵山庄杂咏十首 东啸",
        "id": "79b597b6-8aae-436d-a158-64e4fcb42a50"
    },
    {
        "author": "周密",
        "paragraphs": [
            "昔人去手版，拂袖归故山。",
            "圉然鱼纵渊，快若马脱闲。",
            "白石真可煮，黄菊亦可餐。",
            "与世虽异辙，对山无赧颜。",
            "爽气不在山，在我方寸间。"
        ],
        "title": "次韵山庄杂咏十首 西爽",
        "id": "3b36b6e8-d3d7-4864-b195-f695abf59f14"
    },
    {
        "author": "周密",
        "paragraphs": [
            "秦儒避书烟，逃难商山下。",
            "安刘亦谩耳，後世巧模写。",
            "智琼果何人，一笑示幻化。",
            "蛮触聊寓言，此亦何足讶。",
            "未知采芝人，何如种桃者。"
        ],
        "title": "次韵山庄杂咏十首 商乐",
        "id": "fef02f6f-c869-4d0d-93f0-1864efa9e0c1"
    },
    {
        "author": "周密",
        "paragraphs": [
            "子牟魏阙心，身在江湖外。",
            "安知山林隠，不若居廛大。",
            "心苟无所覊，居然谢尘械。",
            "莞然碧山笑，赘甚愚溪对。",
            "无处写闲情，意与云俱在。"
        ],
        "title": "次韵山庄杂咏十首 自闲",
        "id": "a29f1b71-636a-408f-832f-eaf1e33f9653"
    },
    {
        "author": "周密",
        "paragraphs": [
            "衡湖足秋水，结屋秋水边。",
            "水边复何有，翠壁森吾前。",
            "采之美可茹，钓之食有鲜。",
            "彼美山中人，霞裾正孤搴。",
            "山色无四时，相对惟苍然。"
        ],
        "title": "次韵山庄杂咏十首 苍翠",
        "id": "0548e4fe-71f1-4c21-a8ce-155d8e0aa586"
    },
    {
        "author": "周密",
        "paragraphs": [
            "平池落金雨，野径栖绿云。",
            "泠泠九天风，月底吹清馨。",
            "暇日足胜游，临池结鸥盟。",
            "相期在岁寒，抱节同孤贞。",
            "君能赋招隠，我欲记墨君。"
        ],
        "title": "次韵山庄杂咏十首 幽碧",
        "id": "4c3d8ba3-f588-4baf-bbaa-a0edc182b866"
    },
    {
        "author": "周密",
        "paragraphs": [
            "天上种碧桃，结实岁八千。",
            "人间莳花柳，春逐时序迁。",
            "何如庭前草，风月长无边。",
            "囿身化国中，物物熙熙然。",
            "至人观物初，独立春风前。"
        ],
        "title": "次韵山庄杂咏十首 春意",
        "id": "d67e19dd-0cf4-4178-b68b-6528ccfacc25"
    },
    {
        "author": "周密",
        "paragraphs": [
            "勾萌日条达，生意腔子满。",
            "一气自流行，色香有先晚。",
            "刻楮信徒劳，剪彩初无本。",
            "天机造群物，四序长衮衮。",
            "散我胸中春，八荒无间断。"
        ],
        "title": "次韵山庄杂咏十首 生香",
        "id": "47425747-bd4c-4bd0-884c-54a0269ebd95"
    },
    {
        "author": "周密",
        "paragraphs": [
            "目视足不随，高山徒仰止。",
            "何能强筋力，进锐退亦锐。",
            "万里未为远，一息亦当至。",
            "徐行则不倦，寘足平稳地。",
            "策策更勉旃，闲云随步起。"
        ],
        "title": "次韵山庄杂咏十首 流憩",
        "id": "48564a3e-1ed2-4d66-b6c2-01e901536f0e"
    },
    {
        "author": "周密",
        "paragraphs": [
            "我不如老农，绸缪先牖户。",
            "万宝忽已新，见此离离黍。",
            "田家终岁劳，一饱天所许。",
            "细诵七月诗，仁意森莫御。",
            "年登而民贫，未谂何以故。"
        ],
        "title": "次韵山庄杂咏十首 怀新",
        "id": "c12078a2-b41d-4ba1-b424-a04f772c9f03"
    },
    {
        "author": "周密",
        "paragraphs": [
            "酌酒对孤月，今宵中半秋。",
            "古今嗟逝水，天地入高楼。",
            "宿鸟摇花影，轻云趁水流。",
            "何当太湖上，散发棹扁舟。"
        ],
        "tags": [
            "太湖"
        ],
        "title": "中秋登楼",
        "id": "b5112168-87d3-4271-803a-108c835f6a49"
    },
    {
        "author": "周密",
        "paragraphs": [
            "青山迎马首，翠霭湿征衣。",
            "前路柳俱绿，行人柳外归。",
            "残阳千里暮，闰岁百花迟。",
            "不是贪程客，时时认酒旗。"
        ],
        "title": "山行用辘轳韵",
        "id": "da59d608-6e6b-497e-b7e2-74bdea5ffe9e"
    },
    {
        "author": "周密",
        "paragraphs": [
            "体安一榻虚，昼梦有伦序。",
            "微风熏而清，泠然破轻暑。",
            "南窗数十竹，一一翠相语。",
            "檐玉声琤然，疾徐合商吕。",
            "鸣禽不避人，飞蝶自得侣。",
            "悠哉会吾心，一笑忘尔汝。"
        ],
        "title": "睡起",
        "id": "9d466dd8-2846-49b6-946c-7e25a6adcbea"
    },
    {
        "author": "周密",
        "paragraphs": [
            "连日春寒不上楼，画屏斜掩梦悠悠。",
            "梅花吹尽成香雪，帘外东风未肯休。"
        ],
        "title": "春寒",
        "id": "a4c0520a-8c1b-4873-bf60-8c2583a55f4d"
    },
    {
        "author": "周密",
        "paragraphs": [
            "薄薄疎云漏月明，础根收润晚风清。",
            "空庭泥湿鸣蝼蝈，夜气如秋梦不成。"
        ],
        "title": "暑夜",
        "id": "72fafed4-e4c2-447f-bf90-6f8d4ff111d8"
    },
    {
        "author": "周密",
        "paragraphs": [
            "荒冢漫漫长野蒿，老狐啼雨树萧萧。",
            "子孙已尽山移主，空剩残碑补断桥。"
        ],
        "title": "荒冢",
        "id": "8e8fb6b2-0ee9-480f-8362-de247c0bd051"
    },
    {
        "author": "周密",
        "paragraphs": [
            "倚柁西风顺，舟行势若趋。",
            "山平初月蚤，市远晚烟孤。",
            "客况三秋叶，乡心两岸芦。",
            "归期何日稳，趁得菊花无。"
        ],
        "title": "还自奉口",
        "id": "39045bd3-0ee8-4784-9875-e93c2d05f1e0"
    },
    {
        "author": "周密",
        "paragraphs": [
            "微风起微波，燕燕飞差池。",
            "雨余野色靓，万绿皆纷披。",
            "汀洲多芳兰，采采今其时。",
            "所思在远道，日暮将谁遗。"
        ],
        "title": "野望怀思",
        "id": "26479c2c-8763-4fc2-8272-1e60483594ca"
    },
    {
        "author": "周密",
        "paragraphs": [
            "身世飘浮叹逝波，登瀛超海事蹉跎。",
            "风灯飐浪摇乡梦，夜橹鸣霜杂棹歌。",
            "元子一官真漫耳，曾参三釜奈贫何。",
            "归来好觅玄真子，浮玉山前理钓蓑。"
        ],
        "title": "买航归霅",
        "id": "89811bbb-f546-4829-8ac0-05fe501f197a"
    },
    {
        "author": "周密",
        "paragraphs": [
            "人间五福最难全，寿考康宁八十年。",
            "贺监酒船空鉴曲，赞皇吟屋冷平泉。",
            "庭前玉树呈三秀，架上香芸续□□。",
            "生死哀荣无一恨，御风归作玉楼仙。"
        ],
        "title": "挽李太监二首  其一",
        "id": "40e0a4a9-5505-4957-b839-e1be9d3ace61"
    },
    {
        "author": "周密",
        "paragraphs": [
            "抠衣犹欠日熙堂，仅拜仪刑振鹭行。",
            "洛社旧人无狄监，贞元朝士失刘郎。",
            "新丘已隔三秋月，老圃空惊一夜霜。",
            "肠断素车三百两，箫笳不数汉南阳。"
        ],
        "title": "挽李太监二首  其二",
        "id": "87427cff-6b2a-416f-b6f2-93f2248214ff"
    },
    {
        "author": "周密",
        "paragraphs": [
            "嫩柳拖春眼眼愁，怨春人立柳边楼。",
            "芳心已被流鶑说，手捻花枝暗点头。"
        ],
        "title": "春闺",
        "id": "926b78fc-1838-4a71-854a-ede72f37afb0"
    },
    {
        "author": "周密",
        "paragraphs": [
            "梦觉花阴过数砖，一庭轻雨湿湘帘。",
            "碧桃蜚尽鹂黄老，万树青阴属杜鹃。"
        ],
        "title": "梦觉",
        "id": "9061784d-24c6-4c01-948c-4759035f67aa"
    },
    {
        "author": "周密",
        "paragraphs": [
            "月满方湖夜气凉，曲栏吟罢自徜徉。",
            "飞萤照水惊鱼跃，露滴荷心动细香。"
        ],
        "title": "夏夜水亭",
        "id": "9b6bba41-fc2f-49fa-9d4c-054a56fea3a4"
    },
    {
        "author": "周密",
        "paragraphs": [
            "扬舲从此别，千里水程宽。",
            "旧梦池生草，新吟澧有兰。",
            "楚乡春酒薄，湘浦雨灯寒。",
            "定有吟骚作，因风寄一看。"
        ],
        "title": "送谢景晖之澧阳",
        "id": "f5f7388a-f007-4352-817b-a1c6ff815a78"
    },
    {
        "author": "周密",
        "paragraphs": [
            "苹花溪上屋，牢落似深村。",
            "坏壁穿秋涨，空窗沁雨痕。",
            "静通诗境界，醉到古干坤。",
            "除却吟友外，何人扣竹门。"
        ],
        "title": "访全独翁吟居",
        "id": "647bf9b5-7b19-49fd-883e-e00523822fe2"
    },
    {
        "author": "周密",
        "paragraphs": [
            "苹花吹香柳花落，秭归清啼答姑恶。",
            "午帘睡思逐晴丝，静听新篁堕春箨。"
        ],
        "title": "山房春晚",
        "id": "70f75682-8a55-4a4e-9cda-609e0f497b11"
    },
    {
        "author": "周密",
        "paragraphs": [
            "叶间双颗绽红肥，渐次春光到紫薇。",
            "可是楝花风讯恶，堤边怪得画船稀。"
        ],
        "title": "酒边次韵",
        "id": "6bcb482c-14a4-480d-ac3e-57ee5c3fea1e"
    },
    {
        "author": "周密",
        "paragraphs": [
            "篱豆垂花陇麦齐，炊红篘绿小春时。",
            "田家处处丰年乐，画出豳风七月诗。"
        ],
        "title": "秋晚郊行即事",
        "id": "0dd65cbf-8ed5-4e28-9bc8-2020dd7843d6"
    },
    {
        "author": "周密",
        "paragraphs": [
            "山无重数水无边，浩浩春风万里天。",
            "老矣少文空有志，披图闲续卧游编。"
        ],
        "title": "云山万里图",
        "id": "338c6750-4174-40da-93ba-6de572b75a4d"
    },
    {
        "author": "周密",
        "paragraphs": [
            "故王临赏地，幽榭带横塘。",
            "乔木传家远，高荷过槛长。",
            "琴书千古意，花竹四时香。",
            "永日无尘事，心清境亦凉。"
        ],
        "title": "赋愚隠园次陈伯芳韵",
        "id": "f6be24fa-335c-4f9a-ae3c-a23cec816c0d"
    },
    {
        "author": "周密",
        "paragraphs": [
            "万绿深藏碧玉壶，清游闲日意舒徐。",
            "小山桂发吟招隠，杜曲花浓赋遂初。",
            "门隔软红人逐鹿，湖分新渌我知鱼。",
            "飞花落叶成幽趣，底事清风为扫除。"
        ],
        "title": "越日伯芳又有长句又次之",
        "id": "9b828d3e-1980-4d5c-a860-2057b83730c0"
    },
    {
        "author": "周密",
        "paragraphs": [
            "纸帐梅花梦，空斋夜气侵。",
            "壮怀中岁感，游子五更心。",
            "月转花阴直，春随柳色深。",
            "无人知此意，欹枕自微吟。"
        ],
        "title": "入宿太仓次黄汝济韵",
        "id": "8e7bfd15-996d-4354-a2a4-d08c467b103a"
    },
    {
        "author": "周密",
        "paragraphs": [
            "诛茅得奇赏，结石成岑崟。",
            "曲折行青蛇，只尺藏幽深。",
            "兰风与桂露，芬郁云崖阴。",
            "湖山不待招，秀色窥青林。",
            "怡颜一舒啸，万象供登临。",
            "永歌逍遥游，静悦吾伊吟。",
            "荣枯验草木，飞跃观鱼禽。",
            "老桐被天风，吹作太古音。",
            "何劳出庭户，一笑会我心。",
            "居然悟天籁，毋事弦吾琴。"
        ],
        "title": "赋养拙园桐丘",
        "id": "ed849a6e-859b-4564-b401-0bd21c083fd6"
    },
    {
        "author": "周密",
        "paragraphs": [
            "紫霞当日按凉州，曾到仙家十二楼。",
            "秋影满堂花外烛，冷香飞句柳边舟。",
            "冰弦泛月传新谱，芳槛移春接俊游。",
            "授简梁园人老去，年年葵麦长新愁。"
        ],
        "title": "梦游紫霞寤而感怆",
        "id": "89c68ae9-8457-459b-9dc2-ac26384d1c72"
    },
    {
        "author": "周密",
        "paragraphs": [
            "当年游事记西湖，岁月飘零旧雨疎。",
            "剡曲暮云频入梦，长安落叶正愁予。",
            "春前有客征梅赋，霜後无人寄橘书。",
            "回首青云故人远，滞留惟有老相如。"
        ],
        "tags": [
            "西湖"
        ],
        "title": "寄谢就道",
        "id": "c7a909ae-94b3-4c45-b353-402911b2ea20"
    },
    {
        "author": "周密",
        "paragraphs": [
            "清漪闲照影，凉意满阑干。",
            "湖近秋声早，廊虚月影宽。",
            "鹤栖庭翠湿，鱼动水香寒。",
            "欲放云来去，移将竹数竿。"
        ],
        "title": "瞰碧雨後即事",
        "id": "aa148d52-08a9-49a7-84d1-5222c8d6e19e"
    },
    {
        "author": "周密",
        "paragraphs": [
            "一曲长谣酒一樽，平生幽事在田园。",
            "孤云野鹤闲情远，流水青山古意存。",
            "爱竹每思眠白屋，种瓜已分老青门。",
            "短衣掩骭长竿钓，最忆南溪与北村。"
        ],
        "title": "次李监见寄韵二首  其一",
        "id": "2624044c-1e94-405b-8cb6-48f13d5063df"
    },
    {
        "author": "周密",
        "paragraphs": [
            "竹色松声入梦凉，屐痕犹记印山廊。",
            "娟娟秋水芙蓉屋，采采芳洲薜荔裳。",
            "招隠几时寻旧约，怀人此日各他方。",
            "溟鲲林鷃知谁乐，欲把南华问老庄。"
        ],
        "title": "次李监见寄韵二首  其二",
        "id": "ad1a3966-d0bf-4798-ac2f-c18da46fb2a0"
    },
    {
        "author": "周密",
        "paragraphs": [
            "松香竹粉午阴清，闲玩幽芳静听鶑。",
            "谁在白云堆里住，忽闻山半读书声。"
        ],
        "title": "积庆山访金荪壁",
        "id": "f51acfea-805e-464a-8a04-e6f79b3d7bd2"
    },
    {
        "author": "周密",
        "paragraphs": [
            "华胥槐国梦中名，钟鼎山林孰重轻。",
            "争似东皋新雨足，短秧微月听蛙声。"
        ],
        "title": "次牟德范客中即事",
        "id": "ce79986c-f7e1-4f83-a586-4283f8e29bab"
    },
    {
        "author": "周密",
        "paragraphs": [
            "灯雨苹洲忆旧盟，游仙赋就五云深。",
            "梁园授简春风醉，吴苑敲诗夜雪吟。",
            "贫病一生无旧业，江湖八十有知音。",
            "只鸡斗酒梅边屋，九辩空招不可寻。"
        ],
        "title": "挽雪林李和父二首  其一",
        "id": "bdea956c-5dc9-46d3-915f-32999ef411a3"
    },
    {
        "author": "周密",
        "paragraphs": [
            "生际斯文极盛时，干淳诸老尽心知。",
            "四朝菏泽遗民传，千首吴兴处士诗。",
            "颇怪渊明生自些，绝怜和靖老无儿。",
            "死生遇合真难偶，奇事人传贞曜碑。"
        ],
        "title": "挽雪林李和父二首  其二",
        "id": "cd448c9b-c28e-4e41-85c5-262cd7081040"
    },
    {
        "author": "周密",
        "paragraphs": [
            "江湖游遍到长安，自写名山作画看。",
            "蝉腹祇便风露饱，鹤心偏喜水云宽。",
            "袖中六甲三关式，肘後千金九炼丹。",
            "更约小窗松月夜，素琴重为作猗兰。"
        ],
        "title": "赠李若虚",
        "id": "2dd428aa-28d8-4c5e-8c72-6a9ccf50a43a"
    },
    {
        "author": "周密",
        "paragraphs": [
            "春来日日两堤边，醒即狂吟醉即眠。",
            "午饮每赊新路酒，晚归多唤里湖船。",
            "生逢坡老怜词客，死共花翁配水仙。",
            "一点梅魂招不得，愁来时展咏香编。"
        ],
        "title": "怀施仲山",
        "id": "058040d8-c050-4a5a-b5d4-ea384cdd2e03"
    },
    {
        "author": "周密",
        "paragraphs": [
            "清映临澄渊，孤啸跻绝岭。",
            "片云开太虚，约略见秋影。",
            "铦飙刮浮翳，洗此玉万顷。",
            "飞冰点空青，淅洒发深省。"
        ],
        "title": "感秋杂兴十解  其一",
        "id": "4b46d671-2d11-44a1-ab87-01193e48fa6f"
    },
    {
        "author": "周密",
        "paragraphs": [
            "千山脱木瘦，四壁号虫瘖。",
            "每于动静间，窥见天地心。",
            "水落泽国秋，荐稻登川禽。",
            "一醉吾事毕，毋作呜呜吟。"
        ],
        "title": "感秋杂兴十解  其二",
        "id": "3fd3d29b-4d3e-4376-bafe-446f52c2df35"
    },
    {
        "author": "周密",
        "paragraphs": [
            "露泫草并白，霜肃山弄黄。",
            "蜩螀底须哀，寒燠乃其常。",
            "蒲莲弄凉影，兰茝发野芳。",
            "独立天壤间，万籁供吟吭。"
        ],
        "title": "感秋杂兴十解  其三",
        "id": "bb885830-4181-48fd-8c84-e700984773c6"
    },
    {
        "author": "周密",
        "paragraphs": [
            "语大类迂诞，语小徒咿优。",
            "据梧默不发，此心与天游。",
            "年运不假人，迅逝如川流。",
            "所叹道不昌，贫贱非所羞。"
        ],
        "title": "感秋杂兴十解  其四",
        "id": "79dc566c-d677-4787-a92a-3c726c3bd862"
    },
    {
        "author": "周密",
        "paragraphs": [
            "冲风挟新寒，激射窗纸破。",
            "寸心集百忧，惊叹中夕坐。",
            "岂无激昂志，蹇步多跌蹉。",
            "平治付圣贤，白云政堪卧。"
        ],
        "title": "感秋杂兴十解  其五",
        "id": "406a6826-8446-4c03-b87b-14f1370c1aee"
    },
    {
        "author": "周密",
        "paragraphs": [
            "翳翳萤影微，札札虫羽振。",
            "一雁从西来，坐觉秋事进。",
            "漫游亦何有，所得雪满鬓。",
            "老我一卷书，风灯剔凉烬。"
        ],
        "title": "感秋杂兴十解  其六",
        "id": "d6014f48-1ab5-4ef6-a8ca-064c4791aa4c"
    },
    {
        "author": "周密",
        "paragraphs": [
            "矮屋病秋暍，内热烧中肠。",
            "濯濯雨露姿，心眼生奇凉。",
            "乡来翕翕威，奄忽归何方。",
            "天时且如此，人事安可常。"
        ],
        "title": "感秋杂兴十解  其七",
        "id": "025b60a8-daa1-4e15-91e7-8b88db01e105"
    },
    {
        "author": "周密",
        "paragraphs": [
            "有有必有无，无无乃无迹。",
            "憧憧一世中，草草百年客。",
            "何能强解事，穿凿辨坚白。",
            "醉卧蓬荜秋，落叶深一尺。"
        ],
        "title": "感秋杂兴十解  其八",
        "id": "654fbed0-c952-461c-bf6d-c4a976ed129a"
    },
    {
        "author": "周密",
        "paragraphs": [
            "万壑开青瑶，一雨凉意足。",
            "空明发遐想，八极归一瞩。",
            "意行不知远，路转云几曲。",
            "悠哉复悠哉，孤吟竚秋绿。"
        ],
        "title": "感秋杂兴十解  其九",
        "id": "87474534-e31c-445a-8988-9f9693b17c1e"
    },
    {
        "author": "周密",
        "paragraphs": [
            "激激泉底石，谡谡松下风。",
            "天籁生泬寥，地籁号崆峒。",
            "清响来无时，吹万有不同。",
            "忽得千古心，元自一噫中。"
        ],
        "title": "感秋杂兴十解  其一○",
        "id": "11c46a9a-af9d-4a03-be92-0e6122ce9517"
    },
    {
        "author": "周密",
        "paragraphs": [
            "一庵秋影外，水竹自逶迤。",
            "爱静多辞客，因禅忽悟诗。",
            "藓香侵坐具，花凈入军持。",
            "杖锡何方去，云边有鹤知。"
        ],
        "title": "访简上人退居不遇",
        "id": "cad1bf86-b511-4bdf-9dfe-8a5d2a8f4d51"
    },
    {
        "author": "周密",
        "paragraphs": [
            "残暑有归意，倦游犹异乡。",
            "不知何处雨，顿觉夜来凉。",
            "老树摇黄落，秋花弄白香。",
            "登楼正多感，一笛起山阳。"
        ],
        "title": "残暑",
        "id": "3afd401d-3f97-40a0-97e4-f0747608afc2"
    },
    {
        "author": "周密",
        "paragraphs": [
            "秋入金疮祇自悲，十年弓剑老西陲。",
            "不须更赋从军乐，且和田园杂兴诗。"
        ],
        "title": "孙岳从军後归吴",
        "id": "6d69e3e2-8df5-4f03-be6d-4239cd25d47e"
    },
    {
        "author": "周密",
        "paragraphs": [
            "竹枝袅袅采香舟，桃叶依依罨画楼。",
            "一种垂杨芳草色，江南江北尽供愁。"
        ],
        "title": "愁望",
        "id": "d2d19086-e3fc-4df9-bbd5-f760fdc34188"
    },
    {
        "author": "周密",
        "paragraphs": [
            "扣舷何处起吴歌，客思由来入夜多。",
            "感愤诗篇偏跌宕，飘浮身世任蹉跎。",
            "风摇岸火如飞电，雨打溪蓬似滴荷。",
            "十载别鸥成底事，依然西塞晒渔蓑。"
        ],
        "title": "归航夜雨有感",
        "id": "b4cc20b8-c8a5-491c-b986-cf78b1f36a6f"
    },
    {
        "author": "周密",
        "paragraphs": [
            "九里松香古寺边，岭云深处涌青莲。",
            "何年佛始入中国，此日山移自五天。",
            "僧定白猿吟夜月，客游苍鹫舞秋烟。",
            "幽人最怕山归去，自宿空亭听冷泉。"
        ],
        "title": "飞来峰",
        "id": "e8b98de8-e0a3-4a93-8546-d48899fa5191"
    },
    {
        "author": "周密",
        "paragraphs": [
            "一线微茫远未分，鼓行渐出海山门。",
            "六鳌玉界移天柱，万骑冰河渡夜军。",
            "天上亏盈随月魄，人间忠愤感胥魂。",
            "吴儿不怕蛟龙怒，踏浪翻旗入阵云。"
        ],
        "tags": [
            "钱塘江"
        ],
        "title": "观潮",
        "id": "c714ab18-464d-45ae-b3f7-96346c75cf5b"
    },
    {
        "author": "周密",
        "paragraphs": [
            "风行万里道，冰落千仞渊。",
            "草木凘欲尽，寂寂无华妍。",
            "彼美含章姿，炯炯方孤鶱。",
            "始知春风心，元在天地先。",
            "六阴忽已复，生意森无边。",
            "因之得道妙，花与诗俱玄。"
        ],
        "title": "问梅北山",
        "id": "18a4ee8c-73ef-475d-b892-622c4cf1e82c"
    },
    {
        "author": "周密",
        "paragraphs": [
            "宇宙无声，天地一色。",
            "扁舟何人，去来无迹。",
            "言虽不传，意自有得。",
            "千古真清，万里虚白。"
        ],
        "title": "题雪溪图四言",
        "id": "a8cbad1e-42bb-4a29-a677-64a334c5b5fc"
    },
    {
        "author": "周密",
        "paragraphs": [
            "九曲栏干六曲屏，翠窗罗薄护寒轻。",
            "空堂燕子归期误，分付梨花管月明。"
        ],
        "title": "春夜",
        "id": "cb28b2b9-9a10-41e1-9399-cfa7793ab98a"
    },
    {
        "author": "周密",
        "paragraphs": [
            "底用人前诵子虚，子安知我不知鱼。",
            "最思万竹香中隠，剩采春薇读好书。"
        ],
        "title": "有感次韵",
        "id": "06254d36-9a6f-498a-aa27-3e4b74ea6e27"
    },
    {
        "author": "周密",
        "paragraphs": [
            "徐庾风流恨未销，东风肠断冶城桥。",
            "临春结绮空千尺，不及王家燕子巢。"
        ],
        "title": "江南怨",
        "id": "57751c50-c06b-46c2-8d14-fedc11061640"
    },
    {
        "author": "周密",
        "paragraphs": [
            "风泠泠，月明明，风月谁家碪杵声。",
            "声声思远道，少妇朱颜老。",
            "不但捣衣愁，愁在无衣捣。",
            "不捣月下碪，欲捣游子心。",
            "游子心非铁，闻之宁不折。"
        ],
        "title": "秋碪怨",
        "id": "dded283a-855c-4585-ad80-ef14940368cc"
    },
    {
        "author": "周密",
        "paragraphs": [
            "入门都是竹，景象自然幽。",
            "爱此千竿碧，因成竟日留。",
            "月移山欲近，云起塔如浮。",
            "烟水秋城暮，疎钟送去舟。"
        ],
        "title": "访客南山僧舍",
        "id": "e337b874-2088-44da-8cc5-94d114a1c666"
    },
    {
        "author": "周密",
        "paragraphs": [
            "移根来太华，楚楚翠绡裳。",
            "玉冷擎仙掌，珠明滴露房。",
            "秋涵云影淡，水印月痕香。",
            "好结庐山社，轻尘避夜凉。"
        ],
        "tags": [
            "庐山"
        ],
        "title": "白莲",
        "id": "de997bfd-6b40-43a2-8709-a12549edb82a"
    },
    {
        "author": "周密",
        "paragraphs": [
            "多缘因暑毒，或谓是肝虚。",
            "徼福黄连剂，羞明暗室居。",
            "医云宜戒酒，儿劝莫看书。",
            "颇远纷华事，观心得自如。"
        ],
        "title": "目眚",
        "id": "47c92101-eb90-402e-b5fb-b1019e74bd29"
    },
    {
        "author": "周密",
        "paragraphs": [
            "鬓霜吹不去，三见雁南飞。",
            "落叶已如此，倦游犹未归。",
            "愁生慈母线，尘化主家衣。",
            "耕钓真良策，初心不可违。"
        ],
        "title": "试秋衣有感",
        "id": "ee40b3ae-de4d-44da-bb27-6a7f8bd53091"
    },
    {
        "author": "周密",
        "paragraphs": [
            "空光不流八纮凈，巀嶭神鳌开海镜。",
            "蓬莱八万四千门，琲琲珠房照仙影。",
            "琪花扑天天地香，天吴清海海不扬。",
            "鸟飞不度水沉羽，隔花安得窥渔郎。",
            "白霓仙人按仙曲，七十二鬟吟冷玉。",
            "鹅箫小品未成声，几度秋蜗换蛮触。",
            "帘花宫叶春不同，江妃一一金芙蓉。",
            "刘郎骨朽梦不到，五云空廓吟饥龙。",
            "灵霞漾红春苒苒，犀彩玉光摇宝焰。",
            "元君正坐鬰萧台，笑指神州烟九点。"
        ],
        "title": "神山行题澄江仙刻",
        "id": "0c59211a-5273-4678-8d8b-667349111f01"
    },
    {
        "author": "周密",
        "paragraphs": [
            "锦云照空明，苍烟贮闲静。",
            "中有曲曲廊，幽眇入诗境。",
            "小山悬秋香，澄渊度云影。",
            "流觞有古意，坐久苔石冷。",
            "展我架上书，万卷牙签整。",
            "抚我膝上琴，坐觉白日永。",
            "升高得孤峤，汲古有甘井。",
            "居然谢嚣𡏖，宛若处幽屏。",
            "岂惟寄游息，端可事修省。",
            "何当佳月夕，来此步清景。",
            "此趣非言传，真乐当自领。",
            "野语质不华，聊以寓微警。"
        ],
        "title": "愚隠适兴",
        "id": "d4f24c76-a7f0-4a67-9b36-9a48d4260d1e"
    },
    {
        "author": "周密",
        "paragraphs": [
            "笑杀楦中青紫，从他皮里阳秋。",
            "白首潜郎不调，青云妄尉皆侯。"
        ],
        "title": "六言二首  其一",
        "id": "c2062f85-cb9a-4f44-84c7-dd62b9e1ee4b"
    },
    {
        "author": "周密",
        "paragraphs": [
            "蕉鹿梦疑非梦，木雁材与不材。",
            "与其封一万户，何如饮三百杯。"
        ],
        "title": "六言二首  其二",
        "id": "0a11836c-8c01-414d-a56c-38f4d4293d70"
    },
    {
        "author": "周密",
        "paragraphs": [
            "苕风苹月隔吴波，尚想追随寤寐歌。",
            "花外小车游甚处，春风三十六行窝。"
        ],
        "title": "奉寄朔翁",
        "id": "f97673e4-7620-4f40-b570-db7c54044537"
    },
    {
        "author": "周密",
        "paragraphs": [
            "过了梅花第一风，东皋南陌渐融融。",
            "柔桑弱柳俱青眼，看见春归阿堵中。"
        ],
        "title": "谷日野步",
        "id": "e1837193-4de6-47d2-aab3-09e9a10a8164"
    },
    {
        "author": "周密",
        "paragraphs": [
            "别墅有幽事，闲移书画船。",
            "白田吹落雁，红树咽衰蝉。",
            "诗酒消闲日，功名负壮年。",
            "此中如可隠，何用买山钱。"
        ],
        "title": "姚湾别墅",
        "id": "c9397fa9-ea46-4506-89d6-5770cc00aa8e"
    },
    {
        "author": "周密",
        "paragraphs": [
            "贾生年正少，危掇奉常科。",
            "拾第便堪贵，读书何用多。",
            "御黄闻喜酒，宫绿上方罗。",
            "见谓清流选，归鸣里巷珂。"
        ],
        "title": "送友人及第後归",
        "id": "2accd603-9676-4db7-8edc-45865fbaec4a"
    },
    {
        "author": "周密",
        "paragraphs": [
            "小山招隠树，独占九秋凉。",
            "清对月中影，静闻天上香。",
            "露侵犀透粟，云染麝生黄。",
            "莫待吹金雨，花边把一觞。"
        ],
        "title": "桂",
        "id": "f9e6e34a-5bb6-4962-bc9f-81332b8dd7de"
    },
    {
        "author": "周密",
        "paragraphs": [
            "侵晨书吉向门楣，愿得新正事事宜。",
            "手把屠苏揩睡眼，灯前吟足隔年诗。"
        ],
        "title": "元日口号",
        "id": "6510f41a-4446-49b6-8fd3-76171ba1e8a6"
    },
    {
        "author": "周密",
        "paragraphs": [
            "宽损罗裙叠损眉，芳年心事有谁知。",
            "朱门锁合春宵雨，独立空堂烛暗时。"
        ],
        "title": "香奁",
        "id": "8ec3d07c-ace1-4c2d-bde7-2e0ac1bf9ccb"
    },
    {
        "author": "周密",
        "paragraphs": [
            "华缸摇焰飘金虫，愁铅堕睫鲛绡红。",
            "琼窗尘锁十三雁，春庭月暗梨花空。",
            "城乌鸦鸦怨孤宿，谁倚东风叫横玉。",
            "宝屏掩梦蜀云轻，野蒿开尽菖蒲绿。"
        ],
        "title": "春宵怨",
        "id": "2e2fcf7e-71d7-4ea2-b33d-4931a30dde32"
    },
    {
        "author": "周密",
        "paragraphs": [
            "芳事将三月，虚堂近二更。",
            "薄霒禁害月，小雨护持春。",
            "静得琴书味，闲知草木情。",
            "薄篘今日熟，洗杓待幽人。"
        ],
        "title": "春夜怀张去非",
        "id": "37715073-522f-4271-bf1c-98abb144d496"
    },
    {
        "author": "周密",
        "paragraphs": [
            "柳已成花草上阶，一程多病不曾来。",
            "春寒定似知人意，要勒花枝未尽开。"
        ],
        "title": "病後窥园",
        "id": "ca11c029-c6a2-409e-be03-f48582bc2921"
    },
    {
        "author": "周密",
        "paragraphs": [
            "绿云涨修堤，红雾迷横桥。",
            "烟村近城郭，楼台鬰岧峣。",
            "春风二三月，一舸浮清苕。",
            "枕水何人居，倚户看轻桡。",
            "回头见南山，孤塔峨山椒。",
            "耕牛引闲犊，秧水浮新苗。",
            "悠然爱吾庐，楚语何待招。"
        ],
        "title": "宋季实为作山水清远图",
        "id": "e47a6c6e-b29e-4f1f-b736-af482aac43e0"
    },
    {
        "author": "周密",
        "paragraphs": [
            "一棂霜月一篝灯，残梦新诗两不成。",
            "唤醒少年湖海意，五更枕上听潮声。"
        ],
        "title": "枕上",
        "id": "3d3774ca-bbe0-4801-9064-c0fb982dc02a"
    },
    {
        "author": "周密",
        "paragraphs": [
            "短榜归来晚，船头对夕阳。",
            "乱钟城市近，一雁水天长。",
            "草眼矜春碧，梅心弄晚香。",
            "霜风吹酒醒，系缆欲昏黄。"
        ],
        "title": "毗山晚归",
        "id": "63661a2b-1833-46e4-8ec0-ca77e3c21131"
    },
    {
        "author": "周密",
        "paragraphs": [
            "役役复役役，连山草头赤。",
            "千里无寸阴，赫日蒸砂石。",
            "黄尘瞇我眼，白汗流我绤。",
            "仆羸渴欲死，马瘏喘而瘠。",
            "触热者何人，京华利名客。",
            "何如归去卧北窗，桃笙八尺昼梦长。",
            "素琴枕籍书数卷，受用不尽南风凉。"
        ],
        "title": "触热行",
        "id": "85e4c921-0336-4de4-a9f6-7e091a06bdfa"
    },
    {
        "author": "周密",
        "paragraphs": [
            "化工机杼未能休，织出东风锦一篝。",
            "双蝶舞春犹未竟，乱红飞下为缠头。"
        ],
        "title": "锦带花",
        "id": "2cc23131-d452-4505-b097-701acfe5a70a"
    },
    {
        "author": "周密",
        "paragraphs": [
            "去郭仅数里，岩关忽深秀。",
            "人工莫窥测，天巧自成就。",
            "瑶草覆蓬莱，箭砂藏勾漏。",
            "如入万宝山，如坐羣玉囿。",
            "赑屃撑巨鳌，回翔舞飞鹫。",
            "肉醉猛虎卧，雷轰懒蛟走。",
            "远绝人世尘，静阅古今宙。",
            "或若赴壑蛇，或如回顾兽。",
            "喷者如鲸呿，𠹛者如龙吼。",
            "诡然足变幻，不可穷步骤。",
            "土清多芷兰，石瘦少薪槱。",
            "松柏森古姿，寒暑不得寇。",
            "风静柳新梳，云收山免胄。",
            "石镜磨古诗，玉钗泻寒溜。",
            "郊原遍红紫，川谷成锦绣。",
            "玄猿叫老木，石乳滴嵌窦。",
            "寺建开平初，亭剏宣和後。",
            "客屦踏花香，僧衣卧云绉。",
            "碧萝暗雨意，绿阴靓春昼。",
            "高吟领景趣，玩物惊节候。",
            "晴箔收早蚕，烟蓑正初耨。",
            "暇日多胜游，嘉宾从贤守。",
            "歌声振林木，妆影摇涟甃游。",
            "鸟啼觉山静，湍急和云漱。",
            "清谭杂觞咏，骑竹喧童幼。",
            "乌丝扫奇句，碧筩汲春酎。",
            "千里嗟漫浪，一醉成邂逅。",
            "莫采西山薇，莫歌南山豆。",
            "满泛一盎春，持介百年寿。",
            "万壑天籁清，我琴不须奏。"
        ],
        "title": "和亲老苍玉洞韵",
        "id": "47a10d84-4663-43be-972a-6ad3a349b0d9"
    },
    {
        "author": "周密",
        "paragraphs": [
            "转头还九日，风雨阻登临。",
            "绿酒自醒醉，黄花无古今。",
            "凄凉三径意，感慨百年心。",
            "唤醒斜川梦，持杯且一吟。"
        ],
        "title": "九日",
        "id": "0dfdccb9-da9a-49aa-b942-1b6092cd4160"
    },
    {
        "author": "周密",
        "paragraphs": [
            "楼外千帆送夕阳，水烟山色共沧茫。",
            "吴蝉已老豆花落，江雁欲宾芦叶黄。",
            "帘影梦回千里月，鬓丝愁染九秋霜。",
            "红兰佩古荷裳冷，泽畔行吟赋短章。"
        ],
        "title": "江楼晚眺",
        "id": "8274eda8-bdb5-44e2-aaba-901eaaf8c1f2"
    },
    {
        "author": "周密",
        "paragraphs": [
            "我花今日开，我酒今日熟。",
            "我今适无事，可以歌我曲。",
            "花意向我红，酒意向我绿。",
            "重此花酒意，一醉不翅足。",
            "富贵如飞埃，岁月如转毂。",
            "醉舞君勿嗤，一笑未易卜。"
        ],
        "title": "花边小勺杂言",
        "id": "4642a7a6-986a-422e-9369-84fa416c9527"
    },
    {
        "author": "周密",
        "paragraphs": [
            "晚气吹澄鲜，幽碧弄秋卉。",
            "得意双蜻蜓，竟日挂竹尾。"
        ],
        "title": "晚气",
        "id": "cedd86c5-8dda-46da-b6d7-120beb99c0f2"
    },
    {
        "author": "周密",
        "paragraphs": [
            "翦烛听秋雨，新凉入简编。",
            "心能无一事，意可到千年。",
            "治乱无今古，扶持有圣贤。",
            "邻翁应笑我，漏断未成眠。"
        ],
        "title": "秋夜读书",
        "id": "81c3ae1d-d5db-4e9b-9f4d-6ef6ed5fcaf0"
    },
    {
        "author": "周密",
        "paragraphs": [
            "疎雨滴秋篷，扁舟宿苇丛。",
            "水灯寒聚蟹，霜橹夜惊鸿。",
            "梦入沧茫外，诗成惨淡中。",
            "无成空白首，来往愧溪翁。"
        ],
        "title": "夜雨泊双林",
        "id": "41e73ede-480c-40f1-951b-591f8f2e72a7"
    },
    {
        "author": "周密",
        "paragraphs": [
            "湖边重见处，柳下共听蝉。",
            "人老如前度，诗工似往年。",
            "醉乡消白日，身事付苍天。",
            "自得吟千首，他时定可传。"
        ],
        "title": "湖边逢陈高父",
        "id": "e7c37b25-9c2a-4ac6-80f9-8276707e0d32"
    },
    {
        "author": "周密",
        "paragraphs": [
            "春苦无多已绿阴，重来泉石快幽寻。",
            "碧桃一院无人到，独自闻鶑独自吟。"
        ],
        "title": "绣谷即事",
        "id": "69093c0e-ab3f-4ec4-8f46-4d9350e3e505"
    },
    {
        "author": "周密",
        "paragraphs": [
            "前山青未了，又踏翠千寻。",
            "衣冷度云影，耳清闻涧音。",
            "早衰占足力，多崄见人心。",
            "切勿临高望，三吴草色深。"
        ],
        "title": "度小岭",
        "id": "c5a0c5ca-5e6d-4a12-8e02-b2d223493ffb"
    },
    {
        "author": "周密",
        "paragraphs": [
            "腐儒阶乱亦堪伤，故老犹传古战场。",
            "怨血已销朝代远，平冈春草似人长。"
        ],
        "title": "黄巢战场",
        "id": "0f512a48-3cff-46b8-b4d4-001360aced42"
    },
    {
        "author": "周密",
        "paragraphs": [
            "麦陇风来翠浪斜，草根肥水噪新蛙。",
            "羡他无事双蝴蝶，烂醉东风野草花。"
        ],
        "title": "野步",
        "id": "06b7485d-46a6-43d8-a989-64606658d2d4"
    },
    {
        "author": "周密",
        "paragraphs": [
            "吴王高城栖暮鸦，江南草绿人离家。",
            "流黄空织不成匹，门前莫种菖蒲花。"
        ],
        "title": "古别怨",
        "id": "c925bfd6-224c-4645-8d2a-dc1d67579ad0"
    },
    {
        "author": "周密",
        "paragraphs": [
            "诗肠抱饥馋，嗜句如嗜炙。",
            "长年齚鸡跖，有味如啖蔗。",
            "轑釜轰腹雷，每遭丘嫂骂。",
            "辛勤谋一饱，索米谁肯借。",
            "忽来五侯鲭，心目为惊诧。",
            "大羹足真味，禁脔增重价。",
            "仙露承金茎，天浆滟琼斝。",
            "何修乃得此，咀嚼日不暇。",
            "每拟赋老饕，欲作口屡嗄。",
            "锦鲸出光怪，把玩涉秋夏。",
            "珍重十袭藏，常恐六丁下。",
            "每思随𥊍御，不足攀逸驾。",
            "清晨呼墨卿，为我再四谢。",
            "莫能赞一辞，泚颡惭久假。"
        ],
        "title": "奉还山西诗卷",
        "id": "17d60ffa-3b15-41cf-a254-474e1fccd13f"
    },
    {
        "author": "周密",
        "paragraphs": [
            "黯黯秋空漠漠云，瑟声依约听湘灵。",
            "夜篷碎滴风灯暗，犹记孤舟泊洞庭。"
        ],
        "tags": [
            "洞庭湖"
        ],
        "title": "湘江风雨图",
        "id": "83eb6e14-ca91-4f1d-8867-5df7ff74b86f"
    },
    {
        "author": "周密",
        "paragraphs": [
            "棘栎丛祠昼凄楚，隠画廊深山鬼语。",
            "香火千年古像昏，十围老木藏飞鼠。",
            "芳兰藉地罗蕙蒸，阴风窸窣吹神灯。",
            "舞蛮姣服炫红纬，云旗飙御声䡌䡌。",
            "茧瓮千车麦双穗，社主蚕姑拜神赐。",
            "鼓声坎坎酒频酾，神来不来巫自醉。"
        ],
        "title": "神弦",
        "id": "c26d3822-a0be-40f3-a475-46ed0fff8ace"
    },
    {
        "author": "周密",
        "paragraphs": [
            "贵胄才华自昔悭，如公名德世难攀。",
            "杏园新赐金花帖，荷橐高跻玉笋班。",
            "麾节一生多浙右，诗书千载接河间。",
            "感怀空抱羊昙恨，遥望西州泪雨潸。"
        ],
        "title": "挽菊坡赵侍制二首  其一",
        "id": "264534f6-017f-4980-8356-1355b7cd38f0"
    },
    {
        "author": "周密",
        "paragraphs": [
            "一从弓剑鼎湖游，有诏王孙记玉楼。",
            "天上晓班催听履，人闲夜壑忽移舟。",
            "霜残旧菊荒三径，雨泣新松掩一丘。",
            "别墅甫成清梦断，梅花空老水空流。"
        ],
        "title": "挽菊坡赵侍制二首  其二",
        "id": "7ff4216e-8fc2-41a6-86b3-e35fb7a4ad67"
    },
    {
        "author": "周密",
        "paragraphs": [
            "同里复同寅，相过意最亲。",
            "我方贤此老，天不慭斯人。",
            "有记书先友，无车送後尘。",
            "平生交旧泪，一洒霅溪滨。"
        ],
        "title": "挽张运干",
        "id": "8bb4c1d8-aae6-4dac-a2d3-03277660b079"
    },
    {
        "author": "周密",
        "paragraphs": [
            "朋辈凋疎重可伤，不堪歌哭献文堂。",
            "宝灯卜夜笙箫暖，芳槛移春锦绣香。",
            "乐事可怜蕉梦短，哀辞忽引薤歌长。",
            "忍看玉树埋黄壤，泪湿东风酒一觞。"
        ],
        "title": "挽韩子爽户曹二首  其一",
        "id": "17c2c7a7-c343-4474-83bf-1f5a246c8720"
    },
    {
        "author": "周密",
        "paragraphs": [
            "蓝衣槐笏色方新，贺者纔稀吊在门。",
            "骖凤风流秦穆壻，停鸾高爽北平孙。",
            "兰阶有子堪扶殡，麟窟无香可返魂。",
            "愁绝里山山下路，老梅残雪月黄昏。"
        ],
        "title": "挽韩子爽户曹二首  其二",
        "id": "7fef9707-1539-439f-969f-4e8b538371b3"
    },
    {
        "author": "周密",
        "paragraphs": [
            "绕屋双流碧玉交，了然清浊不相挠。",
            "吾心泾渭本无混，有味淄渑自莫逃。",
            "酾派欲笺鸿渐品，濯缨堪赋楚平骚。",
            "人间此是无波处，已办天随一叶舠。"
        ],
        "title": "小沧浪亭",
        "id": "bd5d8674-c6b1-4ccc-8667-c07c07641396"
    },
    {
        "author": "周密",
        "paragraphs": [
            "英风千载後，溪上有遗祠。",
            "异鹊巢神桧，灵鼋集庙池。",
            "烟云昏古像，苔藓蚀丰碑。",
            "细把图经考，孤忠事更奇。"
        ],
        "title": "烈帝庙",
        "id": "f71d3fac-8622-4859-9046-f0b0f5021b40"
    },
    {
        "author": "周密",
        "paragraphs": [
            "清霜微月夜，红叶古塘西。",
            "野港沿村曲，秋云接树低。",
            "蟹灯寒照水，鳬弋远侵溪。",
            "未践天随约，诗成意自迷。"
        ],
        "title": "晚泊",
        "id": "68ef015b-4a90-45ef-8d65-c117857ef837"
    },
    {
        "author": "周密",
        "paragraphs": [
            "少年诵诗书，颇有稽古志。",
            "中焉得良师，讲说击蒙昧。",
            "步趋古圣贤，千载俨如对。",
            "岂惟收放心，中自有乐地。",
            "维持识纲常，讨访极根柢。",
            "同异辩坚白，委曲穷琐细。",
            "精微究七略，猎涉到百类。",
            "近求事物间，远探天人际。",
            "研朱极雠校，钩玄谨书识。",
            "扬子喜问奇，中郎欣得异。",
            "源委本六经，上下猎众智。",
            "虽为吏坌汩，此事亦不置。",
            "矻矻常穷年，何敢叹劳勚。",
            "初非事进取，盖亦志平治。",
            "庶几致吾君，不负学古意。",
            "岂期事大缪，分寸不可冀。",
            "或病元凯癖，或嘲孝先睡。",
            "亦惟殖卤莽，何敢望获刈。",
            "穮蔉当益勤，会见逢有岁。",
            "謏闻愧博识，钝质无强记。",
            "少习日寖忘，瞠若殊有愧。",
            "夜行笑老学，鸡跖不忍弃。",
            "正如蠹书鱼，龁纸犹有味。",
            "千卷善和藏，万签邺侯庋。",
            "心惟与口诵，尚欲见所未。",
            "辛勤三十年，正尔窥一二。",
            "波澜浩如海，不可辩涯涘。",
            "要之自信笃，土炭各有嗜。",
            "勿以多岐亡，勿以半涂废。",
            "孰云道甚远，不息行可至。",
            "学问之所尊，尊在道与义。",
            "苟为不能然，虽多亦奚谓。",
            "道之充诸身，如人有元气。",
            "气以实而刚，气以弱而踬。",
            "浩然在存养，不可以力致。",
            "文辞乃枝叶，界限在义利。",
            "油然悟真筌，于此得良贵。",
            "立言吾岂敢，识字亦未易。",
            "我家有书种，谨守毋或坠。",
            "诗成付吾儿，永以诏来世。"
        ],
        "title": "藏书示儿",
        "id": "b096ee4d-6253-4438-b3ec-b600b7f196cb"
    },
    {
        "author": "周密",
        "paragraphs": [
            "刚风吹翠冰，倒景浮玄枢。",
            "萧台万八千，上有真仙居。",
            "冰绡絅清气，宝笈龛琼书。",
            "至人青瑶冠，风动云霞裾。",
            "顾我一笑粲，勺以青琳腴。",
            "泠冷彻昆仑，肝鬲生明珠。",
            "玉童发清谣，引鹤开金铺。",
            "授我碧露笺，字字如琼琚。",
            "跽受九拜起，云气随卷舒。",
            "灵文眩五色，奥语探皇初。",
            "青高不可极，玄晤常集虚。",
            "玉苗日茂茂，珠蕊春如如。",
            "天妙不费言，悟解超仙衢。",
            "飞楼入紫翠，笑语多天姝。",
            "驯龙耕玉田，小凤扶金车。",
            "香满十二帘，春动红流苏。",
            "修栏瞰云雨，黄道通清都。",
            "忆昔游五城，十载纔须臾。",
            "正坐一念差，不觉秋尘污。",
            "华池涤凡髓，重佩三元符。",
            "凛凛不可留，欲去还踟蹰。",
            "仰天发长啸，万窍皆笙竽。",
            "约我更百年，来此骑鲸鱼。"
        ],
        "title": "记梦",
        "id": "fb6a1186-9c8b-4a63-9373-42834b9f5620"
    },
    {
        "author": "周密",
        "paragraphs": [
            "草满闲塘絮满溪，万株烟柳一鹃啼。",
            "开帘恰见春归处，花片东流日景西。"
        ],
        "title": "春归",
        "id": "fe930b22-ff25-4517-bbce-4ba2d72372c2"
    },
    {
        "author": "周密",
        "paragraphs": [
            "相逢头尽白，握手便言诗。",
            "不患吟难好，翻愁世少知。",
            "琴书存雅道，年运有通时。",
            "且醉花前酒，毋劳赋五噫。"
        ],
        "title": "喜张九至",
        "id": "22133f84-6dfd-4321-bd8a-663f0d33b011"
    },
    {
        "author": "周密",
        "paragraphs": [
            "短航桥外泊，暮霭湿荷衣。",
            "风正千帆上，溪虚一鸟飞。",
            "潦黄山雨过，烧绿野春归。",
            "欲寄新诗句，东风雁影稀。"
        ],
        "title": "感村晚泊有怀",
        "id": "d2d17b57-68b6-49d1-9e11-cab05c14fe94"
    },
    {
        "author": "周密",
        "paragraphs": [
            "碧岫岧峣若画图，何年西竺到西湖。",
            "猿声带月离仙国，鳌背移山入帝都。",
            "松撼翠涛双涧冷，桂飘金雨一亭孤。",
            "却疑舞鹫随风去，欲把云关锁得无。"
        ],
        "tags": [
            "西湖"
        ],
        "title": "鹫峰",
        "id": "1344e1d1-1a28-4518-988a-8fba3d663138"
    },
    {
        "author": "周密",
        "paragraphs": [
            "楚月东随沔水流，相思应上庾公楼。",
            "楼前一片垂杨色，中有江南万里愁。"
        ],
        "title": "寄武昌友",
        "id": "5c0d5afa-0e5a-4566-ac5d-7d780e564941"
    },
    {
        "author": "周密",
        "paragraphs": [
            "章华台外千株柳，翠影如云照碧天。",
            "霜叶露条应剪尽，可怜愁杀树头蝉。"
        ],
        "title": "章台柳",
        "id": "26a684db-3e72-444b-be40-bab50433cc51"
    },
    {
        "author": "周密",
        "paragraphs": [
            "空寒坐庭玉，四至皆白天。",
            "千林无俗声，一叶时琤然。",
            "竹高散飞霜，池冷镕流铅。",
            "月以虚而明，心以虚而玄。",
            "心光射月彩，炯炯彻九渊。",
            "高吟撼老桂，惊起秋兔眠。"
        ],
        "title": "对月",
        "id": "d6037a9c-df7f-4f8f-8d3d-5f1f0dd29084"
    },
    {
        "author": "周密",
        "paragraphs": [
            "绝妙王郎句，无声小米图。",
            "舷歌天地阔，笠钓水烟孤。",
            "暮色分浓淡，余音似有无。",
            "卧游千里外，展卷欲思鲈。"
        ],
        "title": "有以渔舟唱晚作图命题拟试者因戏成三首  其一",
        "id": "fb257fc1-6626-42a6-9f66-a38037ce486e"
    },
    {
        "author": "周密",
        "paragraphs": [
            "展卷身疑在，西山南浦前。",
            "数声秋水笛，一叶夕阳船。",
            "兴寄沧浪外，机忘欵乃边。",
            "欲参声画趣，细玩濯缨篇。"
        ],
        "title": "有以渔舟唱晚作图命题拟试者因戏成三首  其二",
        "id": "3e52ebcb-f3f0-406c-8d25-ceecddd46fc4"
    },
    {
        "author": "周密",
        "paragraphs": [
            "浦云山雨意，都向笔端生。",
            "一笛山水绿，半篙烟浪清。",
            "浅深天似暝，聚散雁如惊。",
            "谁写无声句，无声胜有声。"
        ],
        "title": "有以渔舟唱晚作图命题拟试者因戏成三首  其三",
        "id": "2da170bb-f916-43d2-8fc0-dae991989333"
    },
    {
        "author": "周密",
        "paragraphs": [
            "千里惊沙瞇人目，天愁地暗乌鸢哭。",
            "铁甲霜浓彻骨寒，万马无声虎貔缩。",
            "红弰角劲雁影高，朔风栗栗铦于刀。",
            "衔枚夜战路如漆，冰须堕指夸粗豪。",
            "将军毳幕愁春热，猎骑如云踏燕雪。",
            "何处关楼起远思，一声霜竹吹梅裂。"
        ],
        "title": "塞寒曲",
        "id": "eff23f18-077f-4aa1-982e-a65bd190e4ec"
    },
    {
        "author": "周密",
        "paragraphs": [
            "野步足幽事，行行柳港边。",
            "鼓声何处碓，帆影隔溪船。",
            "节序多风雨，鶑花动岁年。",
            "徘徊归向夕，山崦起炊烟。"
        ],
        "title": "春郊即事",
        "id": "441bf7d0-312a-4386-a34c-80852d6ec28b"
    },
    {
        "author": "周密",
        "paragraphs": [
            "方惊成鵩赋，忽怆绝麟经。",
            "才反能为累，天乎不与龄。",
            "高堂慈母泪，幽志长公铭。",
            "西望哀笳发，潸然涕泗零。"
        ],
        "title": "挽陈体忠二首  其一",
        "id": "c03dad08-c718-483b-9197-ab3bb2e6c0ed"
    },
    {
        "author": "周密",
        "paragraphs": [
            "同僚同里闬，臭味最相投。",
            "有暇多征逐，无诗不唱酬。",
            "方欣衣尚絅，不料玉为楼。",
            "欲赋招魂些，秋云凝古愁。"
        ],
        "title": "挽陈体忠二首  其二",
        "id": "fca5fedd-23f7-450a-8c3a-057ecaf75734"
    },
    {
        "author": "周密",
        "paragraphs": [
            "茗碗清分六一泉，暗香曾赋月娟娟。",
            "别来短鬓如梅白，闲却东风十五年。"
        ],
        "title": "重游孤山有感二首  其一",
        "id": "fbeb0b22-6c49-4153-a203-fe461388e30c"
    },
    {
        "author": "周密",
        "paragraphs": [
            "年年云木长苍苔，瀛屿春寒鹤不来。",
            "千尺粉垣围苑树，野梅今日是官梅。"
        ],
        "title": "重游孤山有感二首  其二",
        "id": "d8e88c30-d484-430b-b18f-e1bcc806b23e"
    },
    {
        "author": "周密",
        "paragraphs": [
            "客里光阴委逝波，问奇无客肯相过。",
            "素封未办千头橘，野服惟消一袭荷。"
        ],
        "title": "次德范韵二首  其一",
        "id": "c0c988ba-0170-46e9-95a9-88f289fa4f7d"
    },
    {
        "author": "周密",
        "paragraphs": [
            "万卷牙签负善和，秋芸香浅蠹鱼多。",
            "近来始识书真味，意倦才荒柰老何。"
        ],
        "title": "次德范韵二首  其二",
        "id": "97d5d726-c174-403d-b96a-05f0ce3ac25e"
    },
    {
        "author": "周密",
        "paragraphs": [
            "吟蛩鸣蜩引兴长，玉簪花落野塘香。",
            "园翁莫把秋荷折，留与游鱼盖夕阳。"
        ],
        "tags": [
            "写景",
            "抒情",
            "秋天"
        ],
        "title": "西塍废圃",
        "id": "dc1aeef0-1628-4f2f-833b-2b3816f9a6e3"
    },
    {
        "author": "周密",
        "paragraphs": [
            "帘外残灯照夜愁，秭归啼梦五更头。",
            "卷春一夜东风紧，倒约飞花入小楼。"
        ],
        "title": "暮春次韵二首  其一",
        "id": "04b1d6fd-7caa-4eac-a058-04762afe3248"
    },
    {
        "author": "周密",
        "paragraphs": [
            "单衣初试觉身轻，芳径无花午气清。",
            "风罥断丝庭宇静，日长时听打茶声。"
        ],
        "title": "暮春次韵二首  其二",
        "id": "868bf9e8-bc32-48bc-b610-794e370a3904"
    },
    {
        "author": "周密",
        "paragraphs": [
            "花尘瞇目日脚昏，枝头蜀鸟吟归魂。",
            "喷天狂雨浣香尽，绿填红阙春无痕。",
            "醉踏苍烟古台上，老柳无情擘残纩。",
            "寂历芳条宿孕鶑，倒尽斜霞暗悲怆。",
            "东风恍恍如梦中，江吴烟醉蔷薇红。",
            "湘帘古春唤不应，孀娥泪眼空茸茸。"
        ],
        "title": "归春曲次韵",
        "id": "5f9b890a-4893-4116-9c66-0d8f8b96a042"
    },
    {
        "author": "周密",
        "paragraphs": [
            "处处清碪砌砌蛩，客眠不着五更风。",
            "起来推户寻诗句，一树秋声月色中。"
        ],
        "title": "五更",
        "id": "48229228-21fa-4aa4-b7c9-e2ef59a5d1f6"
    },
    {
        "author": "周密",
        "paragraphs": [
            "避俗入山居，孤云意自如。",
            "养丹文武火，插架古今书。",
            "岁酿常千石，朝飱止一蔬。",
            "畏人知住所，草径不曾锄。"
        ],
        "title": "逸人居",
        "id": "cc55916c-401d-4e05-8222-2bb82edb1342"
    },
    {
        "author": "周密",
        "paragraphs": [
            "社公雨过稻花香，过了中秋早晚凉。",
            "正是故园新酒熟，橙脐微绿蟹脐黄。"
        ],
        "title": "社日即事",
        "id": "48c71112-7243-4a42-9bfd-474ca21ed4d7"
    },
    {
        "author": "周密",
        "paragraphs": [
            "漏静知宵永，灯昏觉夜阑。",
            "隔窗响秋叶，梦不到关山。"
        ],
        "title": "漏静",
        "id": "e0ca2e94-06fc-426a-98dd-40e315f907db"
    },
    {
        "author": "周密",
        "paragraphs": [
            "陇阪萦九折，一折一愁绝。",
            "涓涓陇头水，征人眼中血。",
            "水流有尽时，征人无还期。"
        ],
        "title": "陇头水",
        "id": "eb12167d-65d1-4309-a11d-9584211dbba3"
    },
    {
        "author": "周密",
        "paragraphs": [
            "金钥封紫苔，锦茵湿红泪。",
            "永巷无风月，深宫谩歌吹。",
            "恨如合欢扇，秋来共捐弃。",
            "愿如合欢扇，熏风有时至。"
        ],
        "title": "婕妤怨",
        "id": "c1b024fc-6d0d-40c1-addb-b6705078537b"
    },
    {
        "author": "周密",
        "paragraphs": [
            "五年戍陇南，十年戍陇北。",
            "夜雪度阴山，秋风入绝域。",
            "战多宝刀缺，行苦马蹄蚀。",
            "归来见天子，功高无矜色。",
            "功是战士功，德是明主德。",
            "小臣何所有，一心期靖国。"
        ],
        "title": "入塞曲",
        "id": "a9133ca3-7ab3-4cfc-bd29-e2241cbf74c6"
    },
    {
        "author": "周密",
        "paragraphs": [
            "一枕熏风一架书，幽居景物尽堪娱。",
            "孤云依石自舒卷，小雨酿梅时有无。",
            "粗识古今知得丧，细看草木验荣枯。",
            "诗边剩喜多生意，门外新塘长细蒲。"
        ],
        "title": "首夏幽居",
        "id": "cde3135e-f1b9-4c9c-a407-b946ec84feb1"
    },
    {
        "author": "周密",
        "paragraphs": [
            "莓苔经积雨，蟋蟀响庭阴。",
            "不特吟秋苦，长怀警世心。",
            "梭寒闺梦短，衣薄旅愁深。",
            "月冷霜清夜，闲人最赏音。"
        ],
        "title": "闻蛩",
        "id": "3ba92f90-c894-4609-a269-f4bd0b5f5086"
    },
    {
        "author": "周密",
        "paragraphs": [
            "邂逅村翁语，停筇古柳边。",
            "相邀茅舍坐，自摘野茶煎。",
            "桑已抽三叶，蚕将及两眠。",
            "绿蓑烟雨足，我欲赋归田。"
        ],
        "title": "邂逅",
        "id": "8327e48b-e70d-4358-86bb-64dc19668baf"
    },
    {
        "author": "周密",
        "paragraphs": [
            "老尽窗前桂，三秋过二分。",
            "蛩哀半庭月，雁冷一天云。",
            "静极通诗境，机疎远世群。",
            "写怀因有作，寄似鲍参军。"
        ],
        "title": "秋日书怀寄仪父",
        "id": "6d810116-9f61-4245-9b1f-0aad79a55b13"
    },
    {
        "author": "周密",
        "paragraphs": [
            "谁家翠袖倚朱楼，指画栏干不举头。",
            "蜂蝶入怀花扑面，可能全不解春愁。"
        ],
        "title": "春日书所见",
        "id": "a920157f-2a89-406a-ab20-abb8137c3d21"
    },
    {
        "author": "周密",
        "paragraphs": [
            "一幅春冰写九歌，就中愁绝是湘娥。",
            "不知修竹疎疎外，此去苍梧路几多。"
        ],
        "title": "湘夫人画卷",
        "id": "2a83cb77-9dbf-48a6-9ac5-7e498b5324f1"
    },
    {
        "author": "周密",
        "paragraphs": [
            "绿老兰苕笋满林，一帘轻梦昼愔愔。",
            "东风已卷春归去，空误杨花扰乱寻。"
        ],
        "title": "春暮",
        "id": "1ce8a7c1-908e-40bb-9541-35c1967bc943"
    },
    {
        "author": "周密",
        "paragraphs": [
            "烧残一篆香，睡起凭窗坐。",
            "静中得新诗，研墨瓶花堕。"
        ],
        "title": "偶题",
        "id": "6fbfaded-0b06-4933-864e-718646742f50"
    },
    {
        "author": "周密",
        "paragraphs": [
            "月沉江路黑，傍岸已三更。",
            "知近人家宿，林西犬吠声。"
        ],
        "title": "夜泊",
        "id": "1ba2f991-4e39-4546-aace-bc052f8cd42b"
    },
    {
        "author": "周密",
        "paragraphs": [
            "庭前一双桂，娟娟如幽人。",
            "染我毛骨香，熏我梦寐清。",
            "恶木忽见妒，累累引繁藤。",
            "拘絷清风枝，不使舒芳阴。",
            "滋蔓日益多，恶木亦难任。",
            "引藤欲伤桂，岂期自伤身。",
            "侵晨戒仆夫，为我持斧斤。",
            "论木妒桂罪，诛藤反噬心。",
            "呜呼君子交，择之贵在精。"
        ],
        "title": "伐木杂言",
        "id": "a4968f1b-ca78-42e4-b7d0-740e90a5e1a9"
    },
    {
        "author": "周密",
        "paragraphs": [
            "林峦藴秀玉生晖，左界楼台近紫微。",
            "画里江湖春浩荡，骚中草木日芳菲。",
            "鶑迁锦树香连屋，鹤唳青桐露湿衣。",
            "一段高寒无写处，吟情闲逐片云飞。"
        ],
        "title": "宝山园即席次韵",
        "id": "95894318-9503-48a0-bbbf-f813545686b3"
    },
    {
        "author": "周密",
        "paragraphs": [
            "故山谁为扫苔矶，颇喜闲门过客稀。",
            "许靖久贫惟马磨，王章多病有牛衣。",
            "逢时不偶聊藏拙，漫仕无成欲赋归。",
            "饮水饭蔬差省事，底须汲汲蹈危机。"
        ],
        "title": "次秋崖韵",
        "id": "71675260-bb39-4620-9473-813fe9570c45"
    },
    {
        "author": "周密",
        "paragraphs": [
            "我意不在酒，而在荷柳间。",
            "轻风行微波，高蝉答空山。",
            "邂逅同心人，共此一日闲。",
            "风乎咏归欤，幽兴殊未阑。"
        ],
        "title": "避暑吕园",
        "id": "a84faa6e-c6e8-4c2a-af68-4d7dd649086a"
    },
    {
        "author": "周密",
        "paragraphs": [
            "山中深结屋，山上并栽松。",
            "自有冰霜意，全无尘土容。",
            "晓风香九里，夜月翠千峯。",
            "切勿污秦爵，山林有素封。"
        ],
        "title": "赋松山",
        "id": "575e1c63-414e-42cc-a976-46dbdcd5d45d"
    },
    {
        "author": "周密",
        "paragraphs": [
            "西风入东篱，花事殊草草。",
            "幽葩发孤丛，未觉芳意少。",
            "谁云九秋冷，孰谓三径小。",
            "粲粲黄金英，采采不盈抱。",
            "幽深秀霜杰，不许蜂蝶到。",
            "正色知者谁，尚絅无外襮。",
            "寒香正宜晚，何事叹秋杪。",
            "不逐雨余荒，但觉霜後好。",
            "一见爽入脾，三嗅清彻脑。",
            "细参花中禅，可以入道奥。",
            "人生百年内，能几花前笑。",
            "昌黎似未悟，颇恨生不早。",
            "岂无春风妍，羞与红紫校。",
            "万物各有待，此理须自了。",
            "不作时世妆，不顾流俗诮。",
            "居然处于独，耿介类有道。",
            "信乎抱修洁，终胜自炫耀。",
            "虽云得时晚，未肯随秋老。",
            "呼童谨培溉，勿使蓬藋挠。",
            "泛之亦堪醉，餐之亦堪饱。",
            "莫赋湘累吟，泽畔颜色槁。",
            "持似斜川翁，闻此当绝倒。"
        ],
        "title": "赋菊次吴竹窗韵",
        "id": "9bbc258f-37d8-4204-bf81-d95a239452e4"
    },
    {
        "author": "周密",
        "paragraphs": [
            "霁景浮灯市，春声动乐章。",
            "翠帘流月影，黄道散天香。",
            "鳌蜃三山耸，鱼龙陆地骧。",
            "醉余天欲曙，归路笛声长。"
        ],
        "title": "元夕次松窗韵",
        "id": "8cf237a5-3448-4ca6-9c40-e4d032ed7918"
    },
    {
        "author": "周密",
        "paragraphs": [
            "碧桃花外听缑笙，袅袅余音度月明。",
            "风静啭春鶑出谷，夜深警露鹤传更。",
            "十三簧冷参差影，廿四栏高缥缈声。",
            "愁想嵩山归未得，醉魂清绝梦难成。"
        ],
        "title": "月下闻笙次赵元父韵",
        "id": "25e5d3be-df8a-41be-9cf8-6821e6e2a5c8"
    },
    {
        "author": "周密",
        "paragraphs": [
            "何人种玉白云边，岁岁花开叫杜鹃。",
            "乞得东风一枝雪，等闲归诧鹤林僊。"
        ],
        "title": "荪壁惠白踯躅口占以谢",
        "id": "0ac5cb98-e239-4efb-bcb9-626b4eb482df"
    },
    {
        "author": "周密",
        "paragraphs": [
            "卧病残春亦可嗟，萧然一合闭如蜗。",
            "尺铛自课童煎药，丈室应无女散花。",
            "患难时方知谊友，炎凉医亦厌贫家。",
            "兼旬不踏门前径，绿叶青阴渐可嘉。"
        ],
        "title": "病中谢友人相问",
        "id": "336a01d6-5f2f-4c34-92d0-0a18074de07a"
    },
    {
        "author": "周密",
        "paragraphs": [
            "负暄行药小徜徉，困卧长安意自伤。",
            "短发怯梳霜柳脆，衰容销镜病梨黄。",
            "熊经龟息持新诀，马勃牛溲试旧方。",
            "解祟送穷浑未验，数奇应笑贾司仓。"
        ],
        "title": "病起偶成",
        "id": "b12d650b-ad1c-450a-9ef3-e8ee43acbcdd"
    },
    {
        "author": "周密",
        "paragraphs": [
            "化鹤曾游赤壁，笼鹅又过山阴。",
            "带月片帆归去，凌风一剑飞吟。"
        ],
        "title": "送徐道士之剡六言二首  其一",
        "id": "3991b49b-911b-4d0a-80fe-96d4bdef0b4a"
    },
    {
        "author": "周密",
        "paragraphs": [
            "倦踏长安落叶，闲寻剡曲扁舟。",
            "三十六湾清晓，不知何处逢秋。"
        ],
        "title": "送徐道士之剡六言二首  其二",
        "id": "2c9bda50-5b9f-429d-866e-522d405b173e"
    },
    {
        "author": "周密",
        "paragraphs": [
            "弱水蓬莱路，人间隔几千。",
            "未知太仓令，何似道山仙。",
            "草木涵春露，池亭媚晓烟。",
            "静参齐物意，小大岂其然。"
        ],
        "title": "小木天次曾昭阳韵",
        "id": "2159d435-0ccb-4a14-b2b2-f050476f70b5"
    },
    {
        "author": "周密",
        "paragraphs": [
            "祇今吾亦自忘吾，东里何人念葛綀。",
            "遁世每思盘谷隠，传家惟有善和书。",
            "生平自喜一无愧，老去从嘲百不如。",
            "五亩桑麻三径菊，潘郎真可赋闲居。"
        ],
        "title": "次张明叔韵",
        "id": "3e2e5c19-72e8-49f8-8eac-446145d4f46a"
    }
]