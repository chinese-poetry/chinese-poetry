[
    {
        "author": "華岳",
        "paragraphs": [
            "神首羅睺欲蝕天，彎弓直造玉皇前。",
            "九重不忍誅林甫，一札翻令囿馬遷。",
            "投鼠固知當忌器，得魚誰敢便忘筌。",
            "吾今一死初無憾，願把孤忠托孟堅。"
        ],
        "title": "訴董寺丞",
        "id": "a27b638a-43ae-4153-9e4c-b4d0f99abda3"
    },
    {
        "author": "華岳",
        "paragraphs": [
            "十載長沙路二千，歸心日夜在長安。",
            "居家有譽眉空白，戀闕無謀心謾丹。",
            "獲鴈不聞蘇子信，沐猴徒笑楚人冠。",
            "馬蹄恐有唐城便，爲把功名問二潘。"
        ],
        "title": "寄小王徐子晉",
        "id": "9f1444e3-b39a-4c31-863b-a0d89e101cfc"
    },
    {
        "author": "華岳",
        "paragraphs": [
            "壯士剛腸不受冤，髑髏可斷志難干。",
            "越仇未報薪當卧，漢賊猶存鋏謾彈。",
            "情款不從囚口責，炙漿難塞吏腸寬。",
            "何當盡瀝姦邪血，染作衣裳看孟安。"
        ],
        "title": "獄中作",
        "id": "70cfe38a-6149-418c-bc64-d0f9a0d8ece6"
    },
    {
        "author": "華岳",
        "paragraphs": [
            "春風恰恰破桃李，池館無人一徑深。",
            "鷗刷斷翎翻水面，蝶拋殘粉出花心。",
            "詩懷攪我丹心破，節物催人白髮侵。",
            "流水伯牙今已矣，世間那復有知音。"
        ],
        "title": "池亭即事",
        "id": "54436859-f3e2-4d99-92ee-b449e8a3fc1d"
    },
    {
        "author": "華岳",
        "paragraphs": [
            "欲向津頭問鏌鋣，一潭秋水漫煙霞。",
            "畫屏對客景藏景，芳樹壓溪花照花。",
            "有策廷爭慚賈誼，無功廟食笑張華。",
            "夜深霹靂轟雙劍，驚起延平十萬家。"
        ],
        "title": "南劍水閣",
        "id": "e9ec8684-872c-4bbd-9121-e746cb0e7485"
    },
    {
        "author": "華岳",
        "paragraphs": [
            "閣上闌干紫翠環，閣中身世異塵寰。",
            "長虹吸月印秋水，孤鶩伴霞量晚山。",
            "萬里風煙屏帳裏，一時人物畫圖間。",
            "凌烟須是男兒事，却恐功名未放閒。"
        ],
        "title": "丹青閣",
        "id": "13fc7871-fbac-414e-b1de-2735197cbac1"
    },
    {
        "author": "華岳",
        "paragraphs": [
            "牆頭羅綺碧雲濃，牆外鞦韆電掣空。",
            "蝴蝶拍開花面粉，鷓鴣吹落杏腮紅。",
            "翠裀不卷珠簾月，蠟燭還摇錦袖風。",
            "醉眼不知塵世有，直疑身在廣寒宮。"
        ],
        "title": "折桂園友人宴",
        "id": "12846dd7-a6df-43da-b2a5-c301afdc9839"
    },
    {
        "author": "華岳",
        "paragraphs": [
            "半趿芒鞋過水西，樓臺燈火未多時。",
            "山羞見我頭頭轉，月怕拋人步步隨。",
            "楓葉卷愁秋去早，溪聲翻笑夜歸遲。",
            "柴門只解關煙雨，不隔離愁些子兒。"
        ],
        "title": "夜步水西",
        "id": "3a6f1935-e9c2-47d2-a303-67cc2ea2dc17"
    },
    {
        "author": "華岳",
        "paragraphs": [
            "西風吹客上闌干，萬里無雲宇宙寬。",
            "秋水碧連天一色，暮霞紅映日三竿。",
            "花摇舞帽枝猶軟，酒入詩腸句不寒。",
            "古往今來恨多少，一時收拾付盃盤。"
        ],
        "title": "酒樓秋望",
        "id": "b014fc74-50d7-457a-830d-fb38ef03545e"
    },
    {
        "author": "華岳",
        "paragraphs": [
            "闌干古木瑣青葱，闌外簷花灼半空。",
            "萬里好山春黛碧，一溪流水暮霞紅。",
            "窗疎不礙東西月，帆過始知南北風。",
            "試問支郎一樽酒，好天良夜與誰同。"
        ],
        "title": "臨清閣",
        "id": "f591ae1f-ec0d-4e93-87e8-05249b5793da"
    },
    {
        "author": "華岳",
        "paragraphs": [
            "十載無人問益之，誰于欬唾覓珠璣。",
            "兩三千里家何在，三十六峰人未歸。",
            "將謂抱薪能救燎，果然畫餠不充饑。",
            "東川恐遇連榮祖，一笑不須論是非。"
        ],
        "title": "思故人",
        "id": "bf9d3612-d717-418e-b556-b4820f068fb7"
    },
    {
        "author": "華岳",
        "paragraphs": [
            "不郊不國不吾廬，兀兀騰騰十載餘。",
            "頸昔已逃三尺劍，腹今猶秘九疇書。",
            "齊牛難爇吳元濟，賈鵩何慚董仲舒。",
            "只合三緘且鉗口，一蓑歸去伴樵漁。"
        ],
        "title": "有激呈江聖與判院",
        "id": "580263ea-d3a6-490a-9710-0cd02ba8e5aa"
    },
    {
        "author": "華岳",
        "paragraphs": [
            "勿謂年來世道艱，都緣彼此不相參。",
            "一生知己有千萬，十事從人無二三。",
            "紅杏無壇堪拱北，白蓮有社結和南。",
            "扁舟若有東歸便，斷竹枯松寄一擔。"
        ],
        "title": "與楞伽老瑛上人",
        "id": "8912cca8-fdd6-430d-9c2d-c89bc31962a1"
    },
    {
        "author": "華岳",
        "paragraphs": [
            "國士還須爲國憂，肯同兒女作身謀。",
            "存無補世亡無異，生不驚人死不休。",
            "秦鹿須還屠狗逐，楚猴猶爲爛羊羞。",
            "如今若論西都事，却與中唐風馬牛。"
        ],
        "title": "呈王子蒙隠者",
        "id": "d8b450a3-9685-4b2a-80bc-57ecfdd456ae"
    },
    {
        "author": "華岳",
        "paragraphs": [
            "楮衾封冷白凝霜，展轉無眠夜未央。",
            "風欲送愁先卷帳，雨嫌多夢故敲窗。",
            "自慚鼓瑟投齊好，謾接歌輿效楚狂。",
            "起把離騷讀幽悶，楚詞還似楚江長。"
        ],
        "title": "夜讀離騷",
        "id": "a113db66-d98f-4b9b-9d66-1884c6108bd6"
    },
    {
        "author": "華岳",
        "paragraphs": [
            "聞說先生入建都，一年民樂吏清癯。",
            "四廂夜月封朱戶，兩院春風鎖翠蕪。",
            "一旦有書追駟馬，萬冤無計徹羣烏。",
            "焚香再拜祝公壽，問有清朝賞罰無。"
        ],
        "title": "倪尚書生祠",
        "id": "4b5b5075-6c1a-4324-b1bf-37a3ee718db2"
    },
    {
        "author": "華岳",
        "paragraphs": [
            "一罋香醪一曲琴，得相尋處且相尋。",
            "盃寬却怪青山小，坐久不知黄葉深。",
            "當路星軺已鉗口，異鄉風物更關心。",
            "何時繫艇秋江上，醉卧蘆花雪滿襟。"
        ],
        "title": "秋晚述懷呈薛子長",
        "id": "600a627b-d268-491f-ad40-d179fd267d02"
    },
    {
        "author": "華岳",
        "paragraphs": [
            "月姊親移入慶門，廣寒今是並肩人。",
            "分他蟾窟雌雄種，作我螢窗南北隣。",
            "傲竇雖慳三樹玉，比詵翻剩一枝春。",
            "主人便好鞭黄鵠，斫取魁梢謝紫宸。"
        ],
        "title": "雙桂堂",
        "id": "e2e475ef-af56-4815-9220-65515b5b1622"
    },
    {
        "author": "華岳",
        "paragraphs": [
            "別來三載客東南，始信人生聚首難。",
            "眼底不聞鴻鴈信，鼻頭常爲鶺鴒酸。",
            "問天不語語徒厲，驀地上心心類剜。",
            "安得春風吹馬首，卧聽行列報平安。"
        ],
        "title": "憶弟妹",
        "id": "bac81ae0-d677-4e2b-ba93-7ca10626d657"
    },
    {
        "author": "華岳",
        "paragraphs": [
            "索逋無術謁公門，豈謂公門反愴神。",
            "令尹幸酬三百索，癡兒猶戀一千緡。",
            "如今索手方知錯，自此甘心莫怨貧。",
            "不是恩波不旁洽，五窮無奈苦隨人。"
        ],
        "title": "責逋  其一",
        "id": "baf4030d-efd8-4285-8e19-1d7a677e81f8"
    },
    {
        "author": "華岳",
        "paragraphs": [
            "刳腸植粟餧官牛，牛骨成塵粟未酬。",
            "何事蓮參猶閣筆，反憐花縣若虛舟。",
            "季公素重千金諾，膠鬲當貽萬世羞。",
            "願效相如還趙璧，莫教顔色嘆牀頭。"
        ],
        "title": "責逋  其二",
        "id": "0b57c533-99bb-4e00-a94c-ab2dee0e6752"
    },
    {
        "author": "華岳",
        "paragraphs": [
            "梅花飛雪滿霜洲，洲上行人去莫留。",
            "蠟炬結花催管籥，鴈聲喚客上蘭舟。",
            "莫嫌冰炭情難入，自是薰蕕味不侔。",
            "執節從教少知遇，勿于世路學沉浮。"
        ],
        "title": "送趙右秋  其一",
        "id": "531b65cb-7f43-4d45-a1e8-ebfcaef1f8ed"
    },
    {
        "author": "華岳",
        "paragraphs": [
            "閩藩齊指右參軍，玉骨清無半點塵。",
            "一味恤刑常召禍，十年游宦只憂貧。",
            "圜扉月照金波夜，寒谷花開玉樹春。",
            "客子與君雖素昧，一時聊記子張紳。"
        ],
        "title": "送趙右秋  其二",
        "id": "bddb2037-fd90-48bf-bb40-8d1cfc2513dd"
    },
    {
        "author": "華岳",
        "paragraphs": [
            "重城不隔世間塵，箇裏無花別有春。",
            "冤鬼夜隨風雨泣，病囚時作犬羊呻。",
            "雷霆不霹欺君賊，彗孛偏凌爲國人。",
            "欲問老天天已老，料應無說爲敷陳。"
        ],
        "title": "牢城言懷",
        "id": "1abf268e-4320-439a-950e-388c7a6cd2fd"
    },
    {
        "author": "華岳",
        "paragraphs": [
            "無聊斷梗撥寒灰，門掩霜風客自推。",
            "急下火壚叉手接，便將布袋解頭開。",
            "拂牀展卷呈詩稿，炙盞分茶當酒盃。",
            "別後逢人須問訊，楞伽曾倩寄書來。"
        ],
        "title": "贈楞伽老瑛上人",
        "id": "c4d50929-64b1-4bf9-8eb9-fd6aa785ce67"
    },
    {
        "author": "華岳",
        "paragraphs": [
            "溝壑膏粱總自招，仲尼陳蔡亦囂囂。",
            "不逢魯肅千囷指，空折淵明五斗腰。",
            "孤竹二饑知我意，蒼梧一飽爲君謠。",
            "從今隻手摩挲腹，却向顔門問一瓢。"
        ],
        "title": "謝仵判院惠米",
        "id": "5103c1dd-d708-488f-8ad3-4c912ebad707"
    },
    {
        "author": "華岳",
        "paragraphs": [
            "青帝明朝下玉京，先教滕六掩車塵。",
            "梅花笑我三年臘，椒葉爭他一夜春。",
            "烏角觸簷鞭墮玉，馬蹄印路椀拋銀。",
            "何當夜縛吳元濟，去作中興社稷臣。"
        ],
        "title": "除夜大雪丙寅除夜得春，瑞雪大作，時有襄淮之衄，因記夜半入蔡之事，使人振腕不寐。時在建三除夜矣",
        "id": "8e7ca06b-bf3c-4731-86e7-23584143ed24"
    },
    {
        "author": "華岳",
        "paragraphs": [
            "暮宿東溪一草堂，倦和衣屨卧胡牀。",
            "夢隨鸞去遼天闊，夜到雞鳴剗地長。",
            "早起不須禽爲喚，多憂誰謂草能忘。",
            "清閒却愧毛南仲，醉卧西窗一枕凉。"
        ],
        "title": "呈毛南仲",
        "id": "e1f5a64a-8ef2-4f65-a82f-b7b579f7f78b"
    },
    {
        "author": "華岳",
        "paragraphs": [
            "纔辱東皇造化工，便隨飛鵲報簾櫳。",
            "人間狴犴知無所，天上蓬萊還有宮。",
            "酒色半澄春後綠，蠟花全折夜來紅。",
            "從今泰道能連茹，願駕蒼蟠躍震風。"
        ],
        "title": "除夜  其一",
        "id": "ae470329-663f-4944-8201-8326da348fab"
    },
    {
        "author": "華岳",
        "paragraphs": [
            "吳鈎不是怒鯨鯢，夜半劉琨屢舞雞。",
            "十載載春游太學，二年年夜宿圜扉。",
            "楚盤未必資毛遂，周粟如何飽叔齊。",
            "塵世功名儻來爾，無言桃李自成蹊。"
        ],
        "title": "除夜  其二",
        "id": "f9b8a227-fe51-47fb-9626-383cf1039d4c"
    },
    {
        "author": "華岳",
        "paragraphs": [
            "司農未曉報龍樓，昨夜中天貫索流。",
            "石父不逢齊子相，馬遷空作漢家囚。",
            "銅壺滴碎短長夢，鈴索拽翻新舊愁。",
            "安得君王賜歸騎，一廛投老大江頭。"
        ],
        "title": "呈富大卿",
        "id": "359f2c4c-7543-4f30-9a22-eacd55a66893"
    },
    {
        "author": "華岳",
        "paragraphs": [
            "朔風卷水入天渠，剪作飛花散六虛。",
            "竹本無聲緣葉密，梅因有影怕花疎。",
            "路從玉鑑上頭過，家在冰壺裏面居。",
            "欲作一詩撩謝女，不知爲况近何如。"
        ],
        "title": "雪中呈劉子沖",
        "id": "858f04b1-9d57-40d8-a18f-229b35bb120a"
    },
    {
        "author": "華岳",
        "paragraphs": [
            "一夜風神揭海神，盡將純素掩丹青。",
            "四圍白壁成千嶂，萬里紅塵沒一星。",
            "搭岸柳條橫玉带，壓牆梅萼上銀屏。",
            "好將今日平淮策，說與當年李愬聽。"
        ],
        "title": "雪中有戲",
        "id": "7511f76d-9a6e-416a-a33e-2b6c40b4ba43"
    },
    {
        "author": "華岳",
        "paragraphs": [
            "廟堂無計息干戈，國士銜冤未汨羅。",
            "尺五指天均日月，八千里地舊山河。",
            "人無遠慮心徒切，里有新喪巷不歌。",
            "况是十年芹泮客，倚闌尤覺淚滂沱。"
        ],
        "title": "憂世寄清溪友人",
        "id": "c2e35a04-9964-4ab8-9d50-15b9dce5b8cb"
    },
    {
        "author": "華岳",
        "paragraphs": [
            "世態年來日日新，宦途澆薄更驚人。",
            "闕期動徹連三政，選調無疑費百緡。",
            "是吏有囊盛短卷，非財無藥療長貧。",
            "參軍也勝陶彭澤，且糶官糧醉幾巡。"
        ],
        "title": "嘲曹掾友人",
        "id": "622f2f7e-25ee-4e3e-af01-578d509f0478"
    },
    {
        "author": "華岳",
        "paragraphs": [
            "英雄不遇不憂貧，獄吏從教喚不應。",
            "煮飯只燒沽酒鑵，讀書權借守囚燈。",
            "堪嗟世事危如卵，無怪人情冷似冰。",
            "勿謂功名成倖致，志公終不是閒僧。"
        ],
        "title": "囚中記貧",
        "id": "39934ad1-7632-4b10-bf22-acd1dc1dab8a"
    },
    {
        "author": "華岳",
        "paragraphs": [
            "筆麟圖鳳久無聲，何事權輿復見今。",
            "魯祭不因夫子肉，齊卿難奪孟軻心。",
            "我公去就何爲重，吾道興亡所繫深。",
            "安得斯文天未喪，載歌狼跋繼遺音。"
        ],
        "title": "送倪尚書歸霅川",
        "id": "ffcfcde8-a3fc-4e78-84b3-a229867b7b1e"
    },
    {
        "author": "華岳",
        "paragraphs": [
            "躍馬上宣城，千山翠欲顰。",
            "蕙風輕卷舌，櫻雨細沾唇。",
            "柳絮難驅臘，榆錢不買春。",
            "何如澆一斗，爛醉石湖濱。"
        ],
        "title": "宣城道中",
        "id": "20ff8318-67ec-4e72-8a57-821201d21933"
    },
    {
        "author": "華岳",
        "paragraphs": [
            "春晴不慷慨，十日九清陰。",
            "蝶宿花留粉，鶑眠柳借金。",
            "邊塵方障眼，漢壁尚關心。",
            "醒去愁無奈，盃行滿滿斟。"
        ],
        "title": "當塗道中",
        "id": "5d4b3f43-9f2f-4348-b890-21b54ee193c7"
    },
    {
        "author": "華岳",
        "paragraphs": [
            "山斷疑無路，林開覺有村。",
            "饑牛戀茅壠，吠犬護柴門。",
            "悶去詩千首，愁來酒一尊。",
            "明朝南去路，懷抱與誰論。"
        ],
        "title": "壽昌道中",
        "id": "d59e00c8-0c57-4174-9ed1-e71eb36f6f8a"
    },
    {
        "author": "華岳",
        "paragraphs": [
            "風神戀行客，吹柳纏簪纓。",
            "傍水鳥多白，近山蟬更清。",
            "別腸雲閣淚，歸路月關情。",
            "告德無多日，清觴聊一傾。"
        ],
        "title": "別王泰之",
        "id": "c34a3fa4-bd29-454e-95be-6c92e9dc316f"
    },
    {
        "author": "華岳",
        "paragraphs": [
            "寺覺重遊好，僧期後會賒。",
            "青蟲彫病葉，白鳥篆平沙。",
            "水瘦石生齒，山寒梅未花。",
            "功名今有待，且謁惠公茶。"
        ],
        "title": "遊溪西寺",
        "id": "57e461f0-a4e3-4d26-89a7-3b381bb314b5"
    },
    {
        "author": "華岳",
        "paragraphs": [
            "疎雨洗空碧，晚晴人倚樓。",
            "稻花千頃浪，楓葉一簾秋。",
            "遠岸明殘日，孤村認小舟。",
            "溪山如愛我，相見亦回頭。"
        ],
        "title": "登樓晚望",
        "id": "28f47a14-aaf9-40b5-a862-2c27121d93b6"
    },
    {
        "author": "華岳",
        "paragraphs": [
            "風雨思君子，煙霞憶舊遊。",
            "一區山水國，萬里帝王州。",
            "臘罋香浮玉，春旗雪滿甌。",
            "安貧隨處樂，此外復何求。"
        ],
        "title": "安分呈李竹齋",
        "id": "fe8fa83e-b4ad-4fc8-be45-d27ff993e528"
    },
    {
        "author": "華岳",
        "paragraphs": [
            "北苑春將半，星槎欲奏功。",
            "杵鳴千臼雪，鎗卷一旗風。",
            "盝錦鸚毛翠，簽羅象眼紅。",
            "封成拜玄鶴，飛上紫微宮。"
        ],
        "title": "拜茶",
        "id": "2d01ff86-d900-41d3-9d9c-bcaffdc94d3e"
    },
    {
        "author": "華岳",
        "paragraphs": [
            "陋邸已無味，庖人更不材。",
            "盦炊全做粥，燒鮝半成灰。",
            "添醋酸綿齒，研椒辣木腮。",
            "何時聳堂臠，香霧靄樽罍。"
        ],
        "title": "邸食責庖者",
        "id": "e9b88ac2-7b33-4eab-bd6b-fb7858e062ae"
    },
    {
        "author": "華岳",
        "paragraphs": [
            "木剪空山瘦，西風掃落黄。",
            "荷殘簪失蓋，菊老餠還香。",
            "詩盡情尤闊，愁多夜更長。",
            "悶懷無處著，隨鴈落瀟湘。"
        ],
        "title": "秋意",
        "id": "9477e265-c0a2-4224-b49a-786ee0b9d310"
    },
    {
        "author": "華岳",
        "paragraphs": [
            "風疊雲成片，溝搓水作層。",
            "濕書移案避，添硯就簷承。",
            "瓦擊聲疑雹，窗低暗欲燈。",
            "須臾西漏日，晴意慢騰騰。"
        ],
        "title": "書堂遇雨",
        "id": "19e1f13b-2837-4c8f-9482-892d01115b79"
    },
    {
        "author": "華岳",
        "paragraphs": [
            "屋老塵生索，椽低帳不縑。",
            "炙燈煙染棟，見客帽翻簷。",
            "織壁慳三尺，遮門斷半簾。",
            "吾身交九四，控制萬愁兼。"
        ],
        "title": "矮齋",
        "id": "ab2c3cd7-84ff-4043-9fdb-852c589e012c"
    },
    {
        "author": "華岳",
        "paragraphs": [
            "具體功非遠，全軀恨已消。",
            "安禪須促膝，覓句敢成摇。",
            "悔不身齊足，時當事半腰。",
            "行人只蒲伏，何處得逍遥。"
        ],
        "title": "容膝",
        "id": "03551d67-5076-4904-a684-6b60155c0944"
    },
    {
        "author": "華岳",
        "paragraphs": [
            "野景何須買，山花不待培。",
            "幕天分古木，裀地得蒼苔。",
            "酒上鶑調曲，肴空鵲墮梅。",
            "一壺隨所適，何處問蓬萊。"
        ],
        "title": "野飲呈祝山甫",
        "id": "86f12521-1d16-4f06-b0b3-95dda3b1f113"
    },
    {
        "author": "華岳",
        "paragraphs": [
            "脚債嗟猶欠，心朋喜偶逢。",
            "溪聲含客怒，山色爲誰濃。",
            "古樹晴摇蓋，殘蟬晚带鐘。",
            "莫辭一樽酒，明日是吳儂。"
        ],
        "title": "題練省元壁",
        "id": "16d2fe87-142a-4860-b832-38b31a30e360"
    },
    {
        "author": "華岳",
        "paragraphs": [
            "南浦半月雨，溪流暗沒沙。",
            "斷橋虹散綺，拍岸雪飛花。",
            "孤館客無夢，短蓬人未家。",
            "何如擁紅日，照我上筠車。"
        ],
        "title": "南浦客邸",
        "id": "a40025a8-386b-469d-bbab-78fd88b3c3c8"
    },
    {
        "author": "華岳",
        "paragraphs": [
            "朱箔鈎新月，平闌架落霞。",
            "百錢呼酒炙，四壁聽笙笳。",
            "翠映誰家竹，香飄何處花。",
            "功名未歸我，且此寄生涯。"
        ],
        "title": "借景樓",
        "id": "42bc8e20-31bb-4249-8ce4-ba875e137fa4"
    },
    {
        "author": "華岳",
        "paragraphs": [
            "蕭寺廊廡闊，無人獨自行。",
            "吳儂非好僻，楚客爲誰清。",
            "花落憑風掃，燈殘借月明。",
            "江湖有烟浪，且此寄餘生。"
        ],
        "title": "宿水陸寺",
        "id": "58981b24-7782-47ba-83d9-451a729f01b3"
    },
    {
        "author": "華岳",
        "paragraphs": [
            "信斷無青鳥，盟寒有白鷗。",
            "悶和詩作首，愁聽□□□。",
            "水滴蓮花曉，山空桂子秋。",
            "功名有期會，教□□□□。"
        ],
        "title": "呈魯伯瞻",
        "id": "0a16b73e-26f0-4b90-b571-434eaf02de4b"
    },
    {
        "author": "華岳",
        "paragraphs": [
            "微雨催行旆，西風送客舟。",
            "菊□□□□，□□□□□。",
            "浪激花翻雪，山涵影浸秋。",
            "前灘□□□，□□□□□。"
        ],
        "title": "浦城買舟",
        "id": "c22eccf3-efec-4be4-b7a4-27f322a0bee2"
    },
    {
        "author": "華岳",
        "paragraphs": [
            "魚鴈音書少，關山夢寐遥。",
            "對花思粉面，遇□□□□。",
            "喜意鵲應報，歸心馬更驕。",
            "西風綽鞭𩍐，飛□□□□。"
        ],
        "title": "歸興呈吳夢祥",
        "id": "704c3ab4-40e4-457c-aaec-d045a4390717"
    },
    {
        "author": "華岳",
        "paragraphs": [
            "秋宇清如洗，秋宵分外長。",
            "寒雞鳴午夜，征鴈喚重陽。",
            "楓葉已全赤，菊花纔半黄。",
            "不知秋幾許，試與問蘇郎。"
        ],
        "title": "秋晚即事",
        "id": "7c9ab6b0-218a-4a6f-b322-9bc039da7422"
    },
    {
        "author": "華岳",
        "paragraphs": [
            "居靜心嘗樂，愁多鬢不禁。",
            "買舟和月載，把酒對花斟。",
            "白水有深淺，青山無古今。",
            "從茲得真趣，消盡利名心。"
        ],
        "title": "呈李景山",
        "id": "e33f0f86-e726-49a1-9db3-83e7d30337e6"
    },
    {
        "author": "華岳",
        "paragraphs": [
            "舍北有餘隙，平禠作小園。",
            "花存四五本，竹種兩三根。",
            "風伯倩摇珮，月娥煩佐尊。",
            "誰知方丈裏，別有一乾坤。"
        ],
        "title": "小圃",
        "id": "cf471c7e-6521-4cec-96ab-e8882c74c097"
    },
    {
        "author": "華岳",
        "paragraphs": [
            "莫怪村居僻，村居亦可嘉。",
            "僕羸腰带艾，婢倩鬢簪花。",
            "歌罷蛙催樂，酒闌蜂報衙。",
            "門前少車馬，慚愧五侯家。"
        ],
        "title": "村居",
        "id": "d1420e11-03fd-4943-b3a0-dfe29e3972c1"
    },
    {
        "author": "華岳",
        "paragraphs": [
            "恰到杏花天，轉頭過禁煙。",
            "燕歸纔數日，蠶起又三眠。",
            "少智慚樗里，多材憶孟堅。",
            "功名且隨分，無苦自咨煎。"
        ],
        "title": "宣城道中",
        "id": "d94087a7-9549-4ac4-86a4-1c3f0df6e9c5"
    },
    {
        "author": "華岳",
        "paragraphs": [
            "路出橫江去，虛堂立道偏。",
            "雨聲楊柳外，風色杏花前。",
            "有淚沾詩宿，無歌述酒仙。",
            "采江千古恨，號認向誰傳。"
        ],
        "title": "過新豐市懷古",
        "id": "9a7fe68e-970d-4f56-8512-c7285dba5446"
    },
    {
        "author": "華岳",
        "paragraphs": [
            "畏路逢危路，尋舟得小舟。",
            "始云爲得計，終乃復添憂。",
            "艙狹難伸足，篷低怎舉頭。",
            "十圍無處著，跼促向中流。"
        ],
        "title": "買舟浦城",
        "id": "9e2201fd-73c9-4628-94fd-925eb2ede018"
    },
    {
        "author": "華岳",
        "paragraphs": [
            "蕭寺寒山外，崎嶇一徑幽。",
            "斷雲迎客入，曲水護堤流。",
            "木石四時古，軒窗五月秋。",
            "午煩聊小憩，拂石爲支頭。"
        ],
        "title": "憩妙因寺",
        "id": "e709cfc7-3053-4b47-8115-919cffce7035"
    },
    {
        "author": "華岳",
        "paragraphs": [
            "俗塵方倥傯，得得訪清幽。",
            "煙練素疑抹，山屏翠欲流。",
            "松筠掃日月，藤蔓懸春秋。",
            "物外有餘樂，吾生空白頭。"
        ],
        "title": "再繼前韵",
        "id": "fea25359-1437-4a46-8e9a-a6adfd40ef77"
    },
    {
        "author": "華岳",
        "paragraphs": [
            "漢將假帝爲真帝，齊乞真王作假王。",
            "大抵紀韓皆是信，不知誰短又誰長。"
        ],
        "title": "讀漢史",
        "id": "85398c32-fc2b-48d0-ad22-3dad5e1c0c87"
    },
    {
        "author": "華岳",
        "paragraphs": [
            "季叔青天轟霹靂，屈原平地溺波濤。",
            "從教晉楚多戕賊，二子何曾損一毫。"
        ],
        "title": "寄王五四將仕  其一",
        "id": "74637183-b3fc-47b6-8950-8c1abba9b622"
    },
    {
        "author": "華岳",
        "paragraphs": [
            "周田且謂曾占易，商野何嘗識夢書。",
            "假使二君無感召，不成終老在樵漁。"
        ],
        "title": "寄王五四將仕  其二",
        "id": "b93020fc-50d4-4bb1-b917-81bd1bd44d94"
    },
    {
        "author": "華岳",
        "paragraphs": [
            "半間屋抵斗來大，一箇身同山樣高。",
            "側坐斜眠俱不得，煩君除去一牛毛。"
        ],
        "title": "約叔真  其一",
        "id": "941fa557-755d-497c-9ea3-81c4e95f4d20"
    },
    {
        "author": "華岳",
        "paragraphs": [
            "厄堂有事留司馬，凌閣無名問太宗。",
            "我且盤桓君且去，歸斯千載約芙蓉。"
        ],
        "title": "約叔真  其二",
        "id": "25cdea6c-943a-46fe-a4be-550e58b0d9e0"
    },
    {
        "author": "華岳",
        "paragraphs": [
            "陽虎不名真盜玉，子張何事便書紳。",
            "聖賢立論有微旨，精義當求妙入神。"
        ],
        "title": "題窗間",
        "id": "18584843-e438-4b63-97d3-0236f44e4f9b"
    },
    {
        "author": "華岳",
        "paragraphs": [
            "路隨馬足難知數，山疊魚鱗不記名。",
            "隔岸青帘人不渡，一溪流水暮潮生。"
        ],
        "title": "過西溪",
        "id": "c58a05d6-27a8-496b-8ee3-5babf8b7c462"
    },
    {
        "author": "華岳",
        "paragraphs": [
            "風外落花千萬片，水邊啼鳥兩三聲。",
            "無情驚起陽臺夢，獨倚閒窗看月明。"
        ],
        "title": "題蓮華壁間",
        "id": "0450fb36-d9ea-4a2e-808d-5187386ce8d6"
    },
    {
        "author": "華岳",
        "paragraphs": [
            "周末見人歌采芑，楚先聞客賦離騷。",
            "胸中有氣不能吐，空使虹蜺萬丈高。"
        ],
        "title": "贈呂元玘",
        "id": "b3f31051-34d0-4bb6-b2a4-8b1cbea0077b"
    },
    {
        "author": "華岳",
        "paragraphs": [
            "芳草不隨春水綠，連山猶带夕陽明。",
            "人生有酒且行樂，休向河梁問子卿。"
        ],
        "title": "初抵富沙  其一",
        "id": "b6ce20bb-fb5b-4aa2-a82e-4426cdae3c82"
    },
    {
        "author": "華岳",
        "paragraphs": [
            "鞭鐙兩三千里路，樓臺數十萬人家。",
            "長虹不吸秋江水，一葉扁舟飛雪花。"
        ],
        "title": "初抵富沙  其二",
        "id": "414f0ed9-6e3a-4579-ada6-f94c7eabae9c"
    },
    {
        "author": "華岳",
        "paragraphs": [
            "一頭却過六七嶺，兩足幾乎百十斤。",
            "恰喜故人能下榻，檠窗樽酒細論文。"
        ],
        "title": "呈周及之貢元",
        "id": "a7ab136b-2d19-459b-8261-f770f6da3e18"
    },
    {
        "author": "華岳",
        "paragraphs": [
            "峯回路轉六七里，林靜鳥啼三四聲。",
            "游女不知行旅恨，一茶留我話平生。"
        ],
        "title": "寧川冷渡",
        "id": "c3bc4533-83f9-4721-b567-b7810e3b42ce"
    },
    {
        "author": "華岳",
        "paragraphs": [
            "淡魚纔煮鹹魚熟，白酒新篘紅酒香。",
            "莫訝盃盤成草草，一年忙處是蠶桑。"
        ],
        "title": "宿灌頭",
        "id": "3ff01d12-057c-4f34-9412-d2a9032351c3"
    },
    {
        "author": "華岳",
        "paragraphs": [
            "橋橫南浦虹千丈，柳護西溪翠一行。",
            "佳麗不知滋味惡，插花臨水照紅粧。"
        ],
        "title": "南浦水閣",
        "id": "9ceb1b6e-846c-4530-acc1-fbcadbb731ea"
    },
    {
        "author": "華岳",
        "paragraphs": [
            "十分秋色著巖桂，幾陣晚凉催井桐。",
            "自恨異鄉知遇少，一樽相屬與誰同。"
        ],
        "title": "秋晚獨步",
        "id": "7640461f-879f-4f8a-925f-42e6de8c7e6d"
    },
    {
        "author": "華岳",
        "paragraphs": [
            "蓬窗夜雨短長夢，啼鳥喚人新舊愁。",
            "萬里論文一樽酒，醉和明月上扁舟。"
        ],
        "title": "後溪  其一",
        "id": "807baa11-fa29-4e01-8d5a-358e23f1a21b"
    },
    {
        "author": "華岳",
        "paragraphs": [
            "泉聲恰似世情惡，山色不如歸興濃。",
            "自恨十圍無處著，何如瘦作束腰蜂。"
        ],
        "title": "後溪  其二",
        "id": "cc54710c-d9fe-4b93-9cf7-b02b647cb7c2"
    },
    {
        "author": "華岳",
        "paragraphs": [
            "一絲不染湖光白，萬點能回山色青。",
            "三月金明池上水，與予同是一浮萍。"
        ],
        "title": "楊花",
        "id": "44e0828e-4132-4f3f-92ba-d3ba219bc664"
    },
    {
        "author": "華岳",
        "paragraphs": [
            "殘月照愁人病酒，好風吹夢客思家。",
            "欲知亡國恨多少，紅盡亂山無限花。"
        ],
        "title": "杜鵑",
        "id": "1efa26a0-7a49-4db2-a171-fb146799b756"
    },
    {
        "author": "華岳",
        "paragraphs": [
            "鴈翎未忍刳丁謂，虎口猶期脫蔡京。",
            "何事姦邪皆倖免，洛陽年少却南征。"
        ],
        "title": "悶述  其一",
        "id": "ca80bbf8-0b03-4a64-9f88-cf7b92ce8906"
    },
    {
        "author": "華岳",
        "paragraphs": [
            "有鼎不烹胡虜肉，無刀可斷佞臣頭。",
            "男兒此等不平氣，空使衝冠射斗牛。"
        ],
        "title": "悶述  其二",
        "id": "a1c2e529-1a3a-4d36-a998-ee9f1e21356f"
    },
    {
        "author": "華岳",
        "paragraphs": [
            "將軍愛士民心失，太守憂民士氣衰。",
            "大抵軍民皆赤子，如何從此便藩籬。"
        ],
        "title": "酒禁",
        "id": "32cddf23-c7d2-4472-85f6-cd6080c95ee2"
    },
    {
        "author": "華岳",
        "paragraphs": [
            "花臉送愁和露泣，鶑聲傳恨向人嬌。",
            "別情遠去尤難割，相送不須離畫橋。"
        ],
        "title": "贈美人別",
        "id": "43197cdd-6e73-4404-9db8-f505b2d8000b"
    },
    {
        "author": "華岳",
        "paragraphs": [
            "我爲扣閽拘狴犴，汝將吟筆換袈裟。",
            "別來猶記松窗外，一掬清泉自點茶。"
        ],
        "title": "寄宗上人",
        "id": "6a2743a6-65ea-4e0d-be11-5e5bc9c05de6"
    },
    {
        "author": "華岳",
        "paragraphs": [
            "欲邀詩社同蓮社，爲築將壇并杏壇。",
            "圖得有材皆命世，不隨風月報平安。"
        ],
        "title": "寄趙及父",
        "id": "66a63e18-9535-439e-9f9b-f67c2c6190bc"
    },
    {
        "author": "華岳",
        "paragraphs": [
            "千囷未必將軍喜，五斗難消令尹愁。",
            "若使淵明逢魯肅，折腰應到脚跟頭。"
        ],
        "title": "有感",
        "id": "2e82b579-d860-4309-b0b4-0f50f8c5f9e8"
    },
    {
        "author": "華岳",
        "paragraphs": [
            "紅雨隨風散落霞，行人幾誤武陵家。",
            "牧童若向青帘見，應認枝頭作杏花。"
        ],
        "title": "桃花",
        "id": "313285f5-276f-4ff9-b0aa-5fdf66dd46d0"
    },
    {
        "author": "華岳",
        "paragraphs": [
            "人間離別最堪憐，天上嫦娥恐亦然。",
            "昨夜廣寒分破鏡，半奩飛上九重天。"
        ],
        "title": "弦月",
        "id": "9bc6d507-d94b-41bb-95be-b73601045bb3"
    },
    {
        "author": "華岳",
        "paragraphs": [
            "繫船白面問溪翁，名不虛傳說未通。",
            "祇恐當年溪上女，浣沙時節懶勻紅。"
        ],
        "title": "白面渡",
        "id": "903310db-ffed-408b-a5b0-7fbd6337b2a5"
    },
    {
        "author": "華岳",
        "paragraphs": [
            "十幅生綃一墨池，盡收好景入屏幃。",
            "會須少緩丹青筆，更倩牧童橫笛歸。"
        ],
        "title": "田家十絕  其一",
        "id": "91a46687-787d-48fe-8d2d-0f5eb4a2b427"
    },
    {
        "author": "華岳",
        "paragraphs": [
            "農夫日炙面如煤，絲婦繅成雪一堆。",
            "早早安排了官稅，莫教耆長上門催。"
        ],
        "title": "田家十絕  其二",
        "id": "57594391-f2a3-4c45-8f3d-d7f266617f89"
    },
    {
        "author": "華岳",
        "paragraphs": [
            "老農鋤水子收禾，老婦攀機女擲梭。",
            "苗絹已成空對喜，納官還主外無多。"
        ],
        "title": "田家十絕  其三",
        "id": "93fffa9e-9cfb-48dd-83f0-823b9fdac26d"
    },
    {
        "author": "華岳",
        "paragraphs": [
            "雞唱三聲天欲明，安排飯椀與茶瓶。",
            "良人猶怒催耕早，自扯蓬窗看曉星。"
        ],
        "title": "田家十絕  其四",
        "id": "496291d6-9b8a-491a-9e0f-55ce3499f2c7"
    },
    {
        "author": "華岳",
        "paragraphs": [
            "緋袴青衫紫繫腰，攬衣隨過水平橋。",
            "雖然不識風流事，也向人前學逞嬌。"
        ],
        "title": "田家十絕  其五",
        "id": "8b5b685f-51a3-4948-99be-599076a489ec"
    },
    {
        "author": "華岳",
        "paragraphs": [
            "村獒奮迅出籬笆，欲吠還休喚可拏。",
            "不是忘機太馴狎，那回曾宿那人家。"
        ],
        "title": "田家十絕  其六",
        "id": "f3e26c1b-8e34-4620-b318-2a92d80182ee"
    },
    {
        "author": "華岳",
        "paragraphs": [
            "畫眉無墨把燈燒，豈識宮粧與翠翹。",
            "堪笑東風也相謔，暗牽裙带纏人腰。"
        ],
        "title": "田家十絕  其七",
        "id": "8121d5b5-e934-4f60-9f6b-6737eaf73918"
    },
    {
        "author": "華岳",
        "paragraphs": [
            "臠魚炊糝作荷包，宿飯無湯煖酒澆。",
            "放椀出門行一匝，小溪新漲已平橋。"
        ],
        "title": "田家十絕  其八",
        "id": "5f975703-8947-4399-b4e5-941a883010ba"
    },
    {
        "author": "華岳",
        "paragraphs": [
            "麥飯瓜虀及早催，田夫雙眼望儂來。",
            "油鹽不倩傍人带，日午癡兒猶未回。"
        ],
        "title": "田家十絕  其九",
        "id": "d97bfe66-f103-4996-9ed0-8e512b50b46b"
    },
    {
        "author": "華岳",
        "paragraphs": [
            "拂曉呼兒去採樵，祝妻早辦午炊燒。",
            "日斜枵腹歸家看，尚有生枝炙未焦。"
        ],
        "title": "田家十絕  其一○",
        "id": "8bddeb0e-1788-4a3f-9599-77fb31f54cef"
    },
    {
        "author": "華岳",
        "paragraphs": [
            "秕糠粒粒裹真珠，玉杵舂來白有餘。",
            "待問姮娥借金鼎，等閒令汝作蟾蜍。"
        ],
        "title": "舂夫",
        "id": "81eefd4c-5a56-4611-923e-e1d94368a5c7"
    },
    {
        "author": "華岳",
        "paragraphs": [
            "雲鬟煙鬢縷雙鴉，一搦宮腰柳带花。",
            "試問行雲何處覓，畫橋東畔是奴家。"
        ],
        "title": "新市雜詠  其一",
        "id": "d5e96a56-3c93-4e99-8606-8aaf2cb0085c"
    },
    {
        "author": "華岳",
        "paragraphs": [
            "翠翹佯醉倩人扶，約我文君賣酒壚。",
            "解珮向人陪笑問，一盃容妾佐樽無。"
        ],
        "title": "新市雜詠  其二",
        "id": "335a379e-cc55-4f07-8b9c-29888b1b2215"
    },
    {
        "author": "華岳",
        "paragraphs": [
            "恰把青荷插髻鴉，嗔人偷眼過窗紗。",
            "一盤珠翠俱拋擲，却向枝頭摘杏花。"
        ],
        "title": "新市雜詠  其三",
        "id": "4283b03d-1b61-4c5b-8367-4da84a291fa5"
    },
    {
        "author": "華岳",
        "paragraphs": [
            "遲遲蓮漏不相催，亭館無人午夜開。",
            "風欲捲簾花影動，夢魂疑是故人來。"
        ],
        "title": "新市雜詠  其四",
        "id": "4bb2fe49-1922-4775-b78c-dfc9eaa35a28"
    },
    {
        "author": "華岳",
        "paragraphs": [
            "小橋相見便相親，猶带西湖陌上塵。",
            "欲買一樽聊款曲，歸遲還怕小蠻嗔。"
        ],
        "tags": [
            "西湖"
        ],
        "title": "新市雜詠  其五",
        "id": "2cae9f55-6c94-41e0-9b71-ce100dfdbf38"
    },
    {
        "author": "華岳",
        "paragraphs": [
            "不带冠兒不插花，過門佯把扇兒遮。",
            "嗔人貪數天邊鴈，失記回頭喚喫茶。"
        ],
        "title": "新市雜詠  其六",
        "id": "9186fa6c-c057-4baf-845e-475842540d0a"
    },
    {
        "author": "華岳",
        "paragraphs": [
            "青衫揾淚向人啼，妾本秦樓浪子妻。",
            "流落南州歸不得，青樓今在畫橋西。"
        ],
        "title": "新市雜詠  其七",
        "id": "ca427baa-ca25-4818-b4a2-0aa45067c677"
    },
    {
        "author": "華岳",
        "paragraphs": [
            "一年不訪李紅娘，今日過門意已忘。",
            "嘶入畫橋東畔路，紫騮猶記舊垂楊。"
        ],
        "title": "新市雜詠  其八",
        "id": "c47d2c9f-af4e-405c-b1f7-3331c2d2f945"
    },
    {
        "author": "華岳",
        "paragraphs": [
            "花牋得得寄瀛洲，約我今宵特地留。",
            "好笑蒼頭迷去路，綠楊無處認青樓。"
        ],
        "title": "新市雜詠  其九",
        "id": "61eb13b7-b2ca-4a5f-a51f-faecfe831c9e"
    },
    {
        "author": "華岳",
        "paragraphs": [
            "朱門粉壁謫仙家，柳外鞦韆襯落霞。",
            "一澗碧雲流不去，木蘭舟繫木蘭花。"
        ],
        "title": "新市雜詠  其一○",
        "id": "6c81fc90-685f-4ae6-8513-ee427a8d3879"
    },
    {
        "author": "華岳",
        "paragraphs": [
            "問宿花村喜有餘，已拚花下倩人扶。",
            "牧童不見枝頭杏，空向青帘問有無。"
        ],
        "title": "花村）  其一",
        "id": "630ddc6f-69f2-4844-bb29-91faca756a91"
    },
    {
        "author": "華岳",
        "paragraphs": [
            "夜宿花村不見花，數間茅屋瞰溪沙。",
            "山翁不是通名姓，幾誤河陽令尹家。"
        ],
        "title": "花村）  其二",
        "id": "ebf5c87e-04f9-4c16-9517-b9a3d5d6f505"
    },
    {
        "author": "華岳",
        "paragraphs": [
            "北風翻雪鼓雷霆，舟子停蘭亦斷魂。",
            "看我金鱗三十六，爲君一躍上龍門。"
        ],
        "title": "過鄱陽湖",
        "id": "d21a8170-7f2e-4547-ab3c-be8d81e7ff21"
    },
    {
        "author": "華岳",
        "paragraphs": [
            "赤帝乘龍駕火車，晴空燒斷暮天霞。",
            "流金爍石休相酷，少皞看看催戍瓜。"
        ],
        "title": "嘲熱",
        "id": "46ea6ccb-0081-4775-bc07-00fa2cee8550"
    },
    {
        "author": "華岳",
        "paragraphs": [
            "老松疎竹間梅英，三友如何獨擅名。",
            "應是枇杷并檜柏，當時無力預同盟。"
        ],
        "title": "三友亭",
        "id": "1b5c1a73-b5a4-45aa-8e6f-1d59aa71428d"
    },
    {
        "author": "華岳",
        "paragraphs": [
            "笛聲吹徹玉樓寒，金鴨香消更漏殘。",
            "含淚欲揮羞不敢，倩他銀燭向人彈。"
        ],
        "title": "青樓贈別",
        "id": "5d201103-a4b9-4667-a0a3-e44ca909d1cb"
    },
    {
        "author": "華岳",
        "paragraphs": [
            "畫角梅花吸曉寒，數聲清徹碧雲端。",
            "誰知有客愁無寐，一掬鄉心不奈酸。"
        ],
        "title": "枕上吟",
        "id": "77a6ed98-91dd-4950-87c8-146e4469566c"
    },
    {
        "author": "華岳",
        "paragraphs": [
            "三盃未醒復三盃，醉眼朦朧劈不開。",
            "急辦藤牀并竹枕，要隨蝴蝶到蓬萊。"
        ],
        "title": "午枕",
        "id": "82edb9a3-22d3-465c-bb91-53159c4a1e34"
    },
    {
        "author": "華岳",
        "paragraphs": [
            "輕覆雕盤一擊開，星星微火自徘徊。",
            "還同物理人間事，歷盡崎嶇心始灰。"
        ],
        "title": "香篆",
        "id": "f8e0560f-42bb-45c7-a71c-23b6b29468f8"
    },
    {
        "author": "華岳",
        "paragraphs": [
            "東風吹恨上眉頭，兩岸桃花瞰碧流。",
            "一片紅雲飛不起，斷霞殘照落汀洲。"
        ],
        "title": "矮齋雜詠 落花",
        "id": "ec7417a2-937e-4862-95ec-28e6a3570c42"
    },
    {
        "author": "華岳",
        "paragraphs": [
            "夢回斜月掛林端，酒力初消怯夜寒。",
            "何處客舟猶未泊，一聲柔櫓過前灘。"
        ],
        "title": "矮齋雜詠 宿溪上",
        "id": "5a9a11f1-66fa-48b0-bab8-1154a3d0d6a2"
    },
    {
        "author": "華岳",
        "paragraphs": [
            "無肉鸕鷀入水頻，雙童聯網立沙濱。",
            "問渠歸得魚多少，纔可爲羹了一人。"
        ],
        "title": "矮齋雜詠 漁兒",
        "id": "49662cce-8189-4ce7-b3cd-fcdcf2f58254"
    },
    {
        "author": "華岳",
        "paragraphs": [
            "聯翩屐齒破苔痕，醉裏觥籌不計陳。",
            "來日不須關太史，五星今返聚甌閩。"
        ],
        "title": "矮齋雜詠 會五友",
        "id": "5fdf6f55-7893-4d9a-935a-95b4ce3c459c"
    },
    {
        "author": "華岳",
        "paragraphs": [
            "投宿茅亭得夜凉，鷓班摇落奏篔簹。",
            "青簪擊破寒窗紙，漏得山花一線香。"
        ],
        "title": "矮齋雜詠 宿茅亭",
        "id": "d65d7694-9c82-4b7a-9fd9-49d1331d10fc"
    },
    {
        "author": "華岳",
        "paragraphs": [
            "曉鐘搥動巨鼇䟫，枕上春雷一夜轟。",
            "應是金鱗三十六，化龍頭角逞崢嶸。"
        ],
        "title": "矮齋雜詠 江濤",
        "id": "29af9417-a574-4830-b6e7-3e7dc11d6e72"
    },
    {
        "author": "華岳",
        "paragraphs": [
            "一聲殘角送黄昏，獨倚闌干空斷魂。",
            "竹影掃階塵不動，自挨明月閉柴門。"
        ],
        "title": "矮齋雜詠 月夜吟",
        "id": "5afca4c6-e4a7-4acd-902f-4c8949ce339a"
    },
    {
        "author": "華岳",
        "paragraphs": [
            "萬事關心兩鬢秋，柳灰何用苦文羞。",
            "無情霜雪催年少，閒似青山猶白頭。"
        ],
        "title": "矮齋雜詠 嘲染鬢者",
        "id": "30b2e887-aac1-4066-bd40-82d7dfa3684b"
    },
    {
        "author": "華岳",
        "paragraphs": [
            "梅梢弄粉做新晴，積雪殘雲沒一星。",
            "只把眼前春事卜，麥坡已作佛頭青。"
        ],
        "title": "矮齋雜詠 早春",
        "id": "9baee545-be18-4786-a3bd-c10b626a36f6"
    },
    {
        "author": "華岳",
        "paragraphs": [
            "十年南國嘆徘徊，一片鄉心撥不開。",
            "應是西湖花柳問，風流何事未歸來。"
        ],
        "tags": [
            "西湖"
        ],
        "title": "矮齋雜詠 憶西湖",
        "id": "63c01045-3274-4ec1-838c-dc7593fd3f1a"
    },
    {
        "author": "華岳",
        "paragraphs": [
            "紫騮回首客思歸，萬里家山蝶夢迷。",
            "問宿莫來林下邸，夜深生怕杜鵑啼。"
        ],
        "title": "矮齋雜詠 問宿",
        "id": "2f3865f5-b570-441e-87a6-1e5ff5379c56"
    },
    {
        "author": "華岳",
        "paragraphs": [
            "長天萬里掃清秋，宿霧朝雲寸不留。",
            "向曉殘星猶未落，一盤棋子倩誰收。"
        ],
        "title": "矮齋雜詠 曉望",
        "id": "96450ccd-2e17-4a29-87a1-91390dd26df5"
    },
    {
        "author": "華岳",
        "paragraphs": [
            "前回風疾徧身紅，布褐因燒艷火烘。",
            "兩腿熱瘡今又發，休將紙被把頭蒙。"
        ],
        "title": "矮齋雜詠 患瘡",
        "id": "b07b8a57-8d15-49d2-b0ff-e17bbf10f97b"
    },
    {
        "author": "華岳",
        "paragraphs": [
            "一曲漁歌古渡頭，幾多鷗鷺起汀洲。",
            "西風吹散瑶池雪，點破長天萬里秋。"
        ],
        "title": "矮齋雜詠 水禽",
        "id": "9447e8e2-7ae1-4131-b857-30b326dc7c36"
    },
    {
        "author": "華岳",
        "paragraphs": [
            "朔風號木作嚴霜，錦被重重凍欲僵。",
            "夜半脚跟疑已割，夢魂安得到高堂。"
        ],
        "title": "矮齋雜詠 獨宿",
        "id": "a62f32d6-530d-4854-92c5-a7c1ff01e25f"
    },
    {
        "author": "華岳",
        "paragraphs": [
            "獨自清閒獨自忙，杳無人迹到蕭牆。",
            "眠時不用呼童僕，自有清風爲拂牀。"
        ],
        "title": "矮齋雜詠 幽居",
        "id": "5cfd883a-d651-4650-b538-529522495c2c"
    },
    {
        "author": "華岳",
        "paragraphs": [
            "秋波春水照殘霞，恨雨愁雲嚲髻鴉。",
            "飛上領襟隨得去，妾身安得似楊花。"
        ],
        "title": "矮齋雜詠 送行",
        "id": "96c6ef24-ca99-4d00-854e-7bc7e22f5e5d"
    },
    {
        "author": "華岳",
        "paragraphs": [
            "東風吹恨入青樓，滿目春容總是愁。",
            "楊柳織成絲萬縷，憑誰裁作翠茸裘。"
        ],
        "title": "矮齋雜詠 春思",
        "id": "591deabf-3355-4d0f-bfed-21b0339cca8d"
    },
    {
        "author": "華岳",
        "paragraphs": [
            "閩南十月已春回，無限風光暗裏催。",
            "桃李海棠俱鬭艷，誰云梅是百花魁。"
        ],
        "title": "矮齋雜詠 小春",
        "id": "e6f11fc6-e298-411f-83c1-667a2466c633"
    },
    {
        "author": "華岳",
        "paragraphs": [
            "桃溪噴火柳拖烟，如豆青梅已半酸。",
            "燕子怯春歸未得，一簾風雨杏花寒。"
        ],
        "title": "矮齋雜詠 上巳",
        "id": "d612329a-8896-4de3-b8f4-1d26918c0f31"
    },
    {
        "author": "華岳",
        "paragraphs": [
            "花何太喜誰能賦，葉是良媒解寄詩。",
            "但覺人間傳盛事，不知天上集佳期。"
        ],
        "title": "嘲賀將仕  其一",
        "id": "78a7826c-3147-4aac-9a83-4f04e11504bb"
    },
    {
        "author": "華岳",
        "paragraphs": [
            "吾身西圛拘猶少，君腹東牀坦已多。",
            "我欲屠牛窮建節，君從歡燕小登科。"
        ],
        "title": "嘲賀將仕  其二",
        "id": "90feab4c-3527-47ff-b610-f4d7dac00f3a"
    },
    {
        "author": "華岳",
        "paragraphs": [
            "臘月南州不類冬，梨花飄粉小桃紅。",
            "未曾飛動遥山雪，早有春三二月風。"
        ],
        "title": "冬晴",
        "id": "9a9dd412-d78c-4a0c-8964-7e2740a0910b"
    },
    {
        "author": "華岳",
        "paragraphs": [
            "夢駕白雲參謫仙，謫仙留賦白雲篇。",
            "醉將隻手拏虹筆，便扯青霄作彩牋。"
        ],
        "title": "夢謫仙",
        "id": "9af8e03c-b081-4840-9901-8f704b9dafe7"
    },
    {
        "author": "華岳",
        "paragraphs": [
            "浪拍西風萬壑秋，幾多香餌落金鈎。",
            "無魚可釣渾閒事，留得絲綸在即休。"
        ],
        "title": "懷九江友人",
        "id": "f2b45834-2674-4ed0-a29b-12ecbec8a1ee"
    },
    {
        "author": "華岳",
        "paragraphs": [
            "江村水落富魚蝦，半屬橋邊賣酒家。",
            "莫訝鬢邊新有雪，夜來沉醉宿蘆花。"
        ],
        "title": "漁父",
        "id": "8557ba38-6985-4a98-9760-be9c9eba7a68"
    },
    {
        "author": "華岳",
        "paragraphs": [
            "男兒無路出邯鄲，長鋏休從暗裏彈。",
            "是處有魚堪下釣，扁舟何獨子陵灘。"
        ],
        "title": "寄趙德夫",
        "id": "0ae0191d-d577-43f4-87e1-c168cea75bc7"
    },
    {
        "author": "華岳",
        "paragraphs": [
            "溪館供庖獨有魚，溪翁日日扣吾廬。",
            "兒童不問無錢買，便拽鈴兒喚小厨。"
        ],
        "title": "春閨雜詠 問庖嫗 其一",
        "id": "9b39371c-4667-4804-82e2-4bf87734591f"
    },
    {
        "author": "華岳",
        "paragraphs": [
            "詩道風光在水西，水西我意未爲奇。",
            "若教南北東溪去，更費詩人無限詩。"
        ],
        "title": "春閨雜詠 問庖嫗 其二",
        "id": "d3088120-171a-4f8f-8140-0d6b885d94c0"
    },
    {
        "author": "華岳",
        "paragraphs": [
            "尋春不遇欲空歸，竹外橫斜拾一枝。",
            "且喜東君有消息，隔香應不怕疎籬。"
        ],
        "title": "春閨雜詠 梅",
        "id": "70224521-9966-4303-a80d-7e69b14f754e"
    },
    {
        "author": "華岳",
        "paragraphs": [
            "一書欲寫寄雲鬟，更把春衫裹素蠻。",
            "欲識相思誰最切，淚痕令作鷓鴣斑。"
        ],
        "title": "春閨雜詠 寄書",
        "id": "b74570d6-5364-4eae-ace4-cd0c8deeda46"
    },
    {
        "author": "華岳",
        "paragraphs": [
            "蒼生千里望雲霓，何事英雄去路迷。",
            "見說九重新有夢，濟川人在此巖西。"
        ],
        "title": "春閨雜詠 自迷",
        "id": "41b9d5a4-af1b-4b9b-859d-448d3f8bedb3"
    },
    {
        "author": "華岳",
        "paragraphs": [
            "閒亭無日不相隨，稍不相隨恨別離。",
            "况是一秋無信息，可無人寄問安詩。"
        ],
        "title": "寄仵判院  其一",
        "id": "82fc2aba-9c6e-4bda-8ff4-514d3fb0a469"
    },
    {
        "author": "華岳",
        "paragraphs": [
            "自慚兒女總江湖，鴻鴈不來音訊疎。",
            "且喜北堂珠玉眷，團圞環誦道家書。"
        ],
        "title": "寄仵判院  其二",
        "id": "edadf0a0-5787-46ce-b558-1e8e9da6b76c"
    },
    {
        "author": "華岳",
        "paragraphs": [
            "天音空洞豈虛傳，許我琅函誦半千。",
            "何事加持功已倍，日邊消息尚茫然。"
        ],
        "title": "寄仵判院  其三",
        "id": "cd54b866-da84-4c26-9856-9fad0fb3f8f8"
    },
    {
        "author": "華岳",
        "paragraphs": [
            "短牋封罷更重題，生怕蒼頭去路迷。",
            "說與不須多借問，葛廬祇在白雲西。"
        ],
        "title": "寄仵判院  其四",
        "id": "7378356a-318b-4826-85a4-56434c46c13c"
    },
    {
        "author": "華岳",
        "paragraphs": [
            "紅猊消盡水生花，清夜迢迢玉漏賒。",
            "環珮不知何處去，醉眠應是小卿家。"
        ],
        "title": "寄仵判院  其五",
        "id": "907b37d6-cbe8-47bd-99e9-0ce75392c78a"
    },
    {
        "author": "華岳",
        "paragraphs": [
            "毫端風雨走蛟螭，人物風流冠一時。",
            "要向行雲問蹤跡，青樓何處沒新詞。"
        ],
        "title": "寄仵判院  其六",
        "id": "0db1b806-b0f3-443f-938c-150625ea70be"
    },
    {
        "author": "華岳",
        "paragraphs": [
            "此去于門咫尺間，樽罍無計得躋攀。",
            "斷魂欲伴行雲去，猶恐歌喉誤小蠻。"
        ],
        "title": "寄仵判院  其七",
        "id": "b57459d5-e118-4cd8-bd84-1a6b69c5303c"
    },
    {
        "author": "華岳",
        "paragraphs": [
            "錦牋牙軸白雲詞，君外知音更有誰。",
            "一榻何時對風雨，與君聯臂話相思。"
        ],
        "title": "寄仵判院  其八",
        "id": "f53e2098-54b3-4c50-953c-f031e2d4fbb3"
    },
    {
        "author": "華岳",
        "paragraphs": [
            "八行黥墨笑金暉，今亦提兵上海涯。",
            "一介問安雖老畧，感恩猶勝李申之。"
        ],
        "title": "得金正將書",
        "id": "1b07df10-0151-4411-960b-f9b355a20cda"
    },
    {
        "author": "華岳",
        "paragraphs": [
            "無事何須出短籬，一關風月足朱扉。",
            "幾回趿起芒鞋去，带得閒愁無限歸。"
        ],
        "title": "莫出",
        "id": "9e1f7513-3586-4ffc-8fd7-82cb2b94148e"
    },
    {
        "author": "華岳",
        "paragraphs": [
            "梁間燕子爲喃喃，故下珠簾未放還。",
            "料得無聲如反舌，不應留落在人間。"
        ],
        "title": "自喻呈趙潤夫",
        "id": "be61f4ba-c186-45a2-a063-ce27c78aa7a8"
    },
    {
        "author": "華岳",
        "paragraphs": [
            "祝融噓火扇驕陽，北陸迎寒釀雪霜。",
            "安得金風專歲令，四時心地有清凉。"
        ],
        "title": "惜秋  其一",
        "id": "7909d98f-ffc0-4dbc-9841-56d8add14ca2"
    },
    {
        "author": "華岳",
        "paragraphs": [
            "詩到林頭落葉時，眼前秋事已無幾。",
            "何當領取秋容去，收拾詩囊带得歸。"
        ],
        "title": "惜秋  其二",
        "id": "e6155332-79d3-4318-b720-d1157449efd8"
    },
    {
        "author": "華岳",
        "paragraphs": [
            "妙年司釀水邊州，浪迹曾陪汗漫游。",
            "紅粉夜嫌銀燭短，醉和明月下西樓。"
        ],
        "title": "上運管張平國  其一",
        "id": "6ea25796-5f63-4e6a-8327-7bf729ad596e"
    },
    {
        "author": "華岳",
        "paragraphs": [
            "大江南畔五松西，潘岳風流夢有詩。",
            "歸路經從定留挽，莫教父老見旌旗。"
        ],
        "title": "上運管張平國  其二",
        "id": "64c5779c-a017-40b3-a7bb-2af243fba07a"
    },
    {
        "author": "華岳",
        "paragraphs": [
            "雨洗芙蓉沃眼青，雪潭澄月照人明。",
            "銅民指點向民說，未比當年令尹清。"
        ],
        "title": "上運管張平國  其三",
        "id": "a1169690-836d-4f9c-a5d0-da27abd9478f"
    },
    {
        "author": "華岳",
        "paragraphs": [
            "雙峰十月客辭家，廷老相期下九華。",
            "檢早不逢陶靖節，喚船同過鯉魚沙。"
        ],
        "title": "上運管張平國  其四",
        "id": "c1f9ec57-fac9-485d-bda4-35e2e8e8cae0"
    },
    {
        "author": "華岳",
        "paragraphs": [
            "紫樞黄閣總青氈，西掖東華墨尚鮮。",
            "何事□□□□業，獨公蓮幕恁淹延。"
        ],
        "title": "上運管張平國  其五",
        "id": "ce1fcb65-f44b-46b3-a775-04f9e52b5e76"
    },
    {
        "author": "華岳",
        "paragraphs": [
            "閒將玉斧製羅紈，醉引龍蛇競筆端。",
            "流落□□□□軸，綠窗俱作畫圖看。"
        ],
        "title": "上運管張平國  其六",
        "id": "c0c07a7c-7606-44be-b9cc-b6fa52691fb5"
    },
    {
        "author": "華岳",
        "paragraphs": [
            "武城三載促公歸，自合班行列禁闈。",
            "計幕暫參知有在，野夫曾此便橫飛。"
        ],
        "title": "上運管張平國  其七",
        "id": "fb5caaaa-f6d0-4166-99cc-f0987d4280ae"
    },
    {
        "author": "華岳",
        "paragraphs": [
            "朱顔綠鬢富春秋，家世才華三總優。",
            "不用鶴裘兼映雪，天然標格自風流。"
        ],
        "title": "上運管張平國  其八",
        "id": "b91e017b-42cb-4124-bc19-a65b6b6c998f"
    },
    {
        "author": "華岳",
        "paragraphs": [
            "雲衢從此喜通亨，鳳閣鸞臺信脚行。",
            "願把恩風散寰宇，盛栽桃李作門生。"
        ],
        "title": "上運管張平國  其九",
        "id": "7e0d1d14-1db2-475b-b646-292e2f78b3db"
    },
    {
        "author": "華岳",
        "paragraphs": [
            "英雄三載謫東南，二月東風始放還。",
            "馬瘦尚嫌歸路窄，願求屋上一青山。"
        ],
        "title": "上運管張平國  其一○",
        "id": "40ae694f-8a30-4547-9745-e9da8f01dd89"
    },
    {
        "author": "華岳",
        "paragraphs": [
            "門外梅花拔復栽，回時春去去春回。",
            "兒童拍手應相笑，歸去賈生今又來。"
        ],
        "title": "再還建上舊居",
        "id": "88409e4e-4eb3-4dc7-96f9-24125fa84963"
    },
    {
        "author": "華岳",
        "paragraphs": [
            "一聲漁笛發中流，驚起平沙萬點鷗。",
            "去盡青天回欲集，梨花無數落汀洲。"
        ],
        "title": "羣鷗",
        "id": "ff916838-d873-4ec4-9584-fbea3b49e01e"
    },
    {
        "author": "華岳",
        "paragraphs": [
            "凍雪寒雲作冷冬，群花百卉盡羞紅。",
            "誰將暖律吹寒谷，一夕春回幾信風。"
        ],
        "title": "冬暖  其一",
        "id": "c31fc155-346c-4e22-b587-ab90b72a226d"
    },
    {
        "author": "華岳",
        "paragraphs": [
            "天不雨霜雪，朝曦與暮霞。",
            "江梅呈臘蕊，巖桂又冬花。"
        ],
        "title": "冬暖  其二",
        "id": "2e490c13-a8bb-4dad-bb75-b06dbc912f75"
    },
    {
        "author": "華岳",
        "paragraphs": [
            "隨潮鷗鳥往來頻，百十爲群立水濱。",
            "多怪朝來無一個，高飛想是避漁人。"
        ],
        "title": "鷗",
        "id": "c65dc85d-84f6-433f-a98f-7eefff4bd056"
    },
    {
        "author": "華岳",
        "paragraphs": [
            "堪笑吾邦幾秀才，頭巾不會自安排。",
            "先因待制推將起，又被同知拽下來。"
        ],
        "title": "頭巾",
        "id": "b56dc129-7d22-4867-891f-f907a4f156f3"
    },
    {
        "author": "華岳",
        "paragraphs": [
            "芳酒一樽雖甚□，故人千里奈思何。",
            "柳挼池閣條偏細，花近簷楹香更多。"
        ],
        "title": "思故人",
        "id": "be358074-f764-4fb5-b742-96fe934dc087"
    },
    {
        "author": "華岳",
        "paragraphs": [
            "惆悵長亭歎別離，送君東去望西歸。",
            "落花也似知人意，沾定春衫不肯飛。"
        ],
        "title": "贈別  其一",
        "id": "d4ac95ec-36f4-4c0c-994a-818f6910e2ea"
    },
    {
        "author": "華岳",
        "paragraphs": [
            "雕鞍欲上又重留，約我歸期九日秋。",
            "別酒不沾襟上淚，雙娥無處着離愁。"
        ],
        "title": "贈別  其二",
        "id": "a4749e76-0948-48b8-a3cf-52d9835fc6f6"
    },
    {
        "author": "華岳",
        "paragraphs": [
            "挨定青驄不肯騎，征衫褪領又重提。",
            "柳風吹不斷行色，更倩柔條絆馬蹄。"
        ],
        "title": "贈別  其三",
        "id": "bc2c7ef4-8894-4aa6-9890-06f8c194de42"
    },
    {
        "author": "華岳",
        "paragraphs": [
            "嬌羞猶記別時言，教我春衣尅可單。",
            "說與蒼頭渾忘□，曉來真箇作輕寒。"
        ],
        "title": "贈別  其四",
        "id": "eb1627d3-3f80-4841-a522-5a14fd1ef8af"
    },
    {
        "author": "華岳",
        "paragraphs": [
            "萬折千蟠去不回，不知處士爲誰栽。",
            "錢塘九里空蕭瑟，得似天孫送種來。"
        ],
        "title": "巧松  其一",
        "id": "a7782be4-201b-4d09-afee-c4e70f3db7df"
    },
    {
        "author": "華岳",
        "paragraphs": [
            "夏社商舟未說渠，女蘿先要施雲衢。",
            "若教終始如絃直，肯向秦邦作大夫。"
        ],
        "title": "巧松  其二",
        "id": "65bf5e8f-c5c3-4990-839a-4909a887a593"
    },
    {
        "author": "華岳",
        "paragraphs": [
            "赤子親曾約子房，阿誰培植到橫崗。",
            "向人面面皆奇巧，廊廟如何作棟梁。"
        ],
        "title": "巧松  其三",
        "id": "cdd2c9d5-e9ac-4950-878c-5746c109ff45"
    },
    {
        "author": "華岳",
        "paragraphs": [
            "昔年劉震帥池陽，曾製輕車學運糧。",
            "獨輻不堪承重向，至今零落在行廊。"
        ],
        "title": "車制",
        "id": "8acd9d50-6354-41d4-a33a-9b6dfe51135f"
    },
    {
        "author": "華岳",
        "paragraphs": [
            "詩人浪作水仙歌，我欲題詩爲止哦。",
            "采石濁流渾徹底，夜濤安得見嫦娥。"
        ],
        "title": "采石",
        "id": "68291ee4-d01d-46a5-8a88-1b830fb7ed70"
    },
    {
        "author": "華岳",
        "paragraphs": [
            "碧簪千丈倚巴江，暮雨朝雲總是常。",
            "山勢插天宮殿少，不知何處是高堂。"
        ],
        "title": "巫山",
        "id": "91962321-24f3-4de4-bc93-44fb04976f90"
    },
    {
        "author": "華岳",
        "paragraphs": [
            "西風吹起別離愁，滿目淒涼不奈秋。",
            "歸雁不隨殘照落，却和柔櫓過滄洲。"
        ],
        "title": "暮秋聞雁有懷  其一",
        "id": "cc8981bc-2ceb-40b3-8094-ee5059dcda12"
    },
    {
        "author": "華岳",
        "paragraphs": [
            "菊黄萸紫染成愁，粧點西風兩鬢秋。",
            "多少情懷無處託，欲憑歸雁問青樓。"
        ],
        "title": "暮秋聞雁有懷  其二",
        "id": "d069d189-04f0-4f7f-b7c4-e4234f418cc3"
    },
    {
        "author": "華岳",
        "paragraphs": [
            "天邊新月覆雙彎，翠歛雲濃特地寒。",
            "我意兩山皆土木，詩人浪作有情看。"
        ],
        "title": "蛾眉亭",
        "id": "1c85c8e3-8f6d-46f3-91dc-14f57bbd5ac3"
    },
    {
        "author": "華岳",
        "paragraphs": [
            "閣喚丹青似恐疎，丹青難向閣中模。",
            "詩人醉眼無區別，錯認烟霞作畫圖。"
        ],
        "title": "題丹青閣",
        "id": "55a64d3f-8b0e-418e-ad3f-085f62e90406"
    },
    {
        "author": "華岳",
        "paragraphs": [
            "一萬邊兵不立功，却令婁敬自和戎。",
            "犬羊不伏稱臣妾，甘拜君王作婦翁。"
        ],
        "title": "閲明妃傳  其一",
        "id": "aec7f182-9dea-442f-8c3a-cb2116a43f89"
    },
    {
        "author": "華岳",
        "paragraphs": [
            "漢家金帛作山堆，無奈酋奴眼不開。",
            "今日單于恭子婿，方知婁敬是良媒。"
        ],
        "title": "閲明妃傳  其二",
        "id": "19e96692-cc89-49cf-8c92-4248af86cf85"
    },
    {
        "author": "華岳",
        "paragraphs": [
            "白旄持節使單于，萬里風煙十載餘。",
            "柳毅不行沙漠路，却憑歸雁爲傳書。"
        ],
        "title": "讀蘇武李陵司馬遷傳  其一",
        "id": "9da09d3d-7d27-471e-96ef-2d4820508d52"
    },
    {
        "author": "華岳",
        "paragraphs": [
            "河梁一別子卿歸，刪後無詩始有詩。",
            "若把李陵從反漢，馬遷膏鼎亦何辭。"
        ],
        "title": "讀蘇武李陵司馬遷傳  其二",
        "id": "d27d88ac-398b-4930-aa7a-5e84f176d931"
    },
    {
        "author": "華岳",
        "paragraphs": [
            "英雄欲立異時名，四體難逃五鼎烹。",
            "何事秦車已虀粉，子房和客總全生。"
        ],
        "title": "讀張子房傳  其一",
        "id": "32d3278d-9628-4d7a-a3c1-f052d366933f"
    },
    {
        "author": "華岳",
        "paragraphs": [
            "鐵鎚一擊忤强秦，賞令千金無處尋。",
            "若使董狐當直筆，又將誰作弒君人。"
        ],
        "title": "讀張子房傳  其二",
        "id": "5181c28c-e5bf-429c-8c6b-5c0ff115494f"
    },
    {
        "author": "華岳",
        "paragraphs": [
            "暮色千林薄，秋空萬里長。",
            "寒蟬鳴晚樹，歸棹發斜陽。",
            "水遠天同碧，風高葉脫黄。",
            "星星老蓬鬢，不覺到潘郎。"
        ],
        "title": "貴池秋晚",
        "id": "75bb5746-a682-4e45-8cfe-2d5bcb8b8b5d"
    },
    {
        "author": "趙及甫",
        "paragraphs": [
            "驀地波濤怒震霆，整冠危坐肯消魂。",
            "乘風更駕飛帆去，要看夜潮生海門。"
        ],
        "title": "和華岳過鄱陽湖",
        "id": "9d913284-d4bc-45f2-a599-45e4bf739a92"
    },
    {
        "author": "方來",
        "paragraphs": [
            "濂溪窗外草茸茸，生意春融我意同。",
            "爲甚此園多翠草，也因曾識紫陽翁。"
        ],
        "title": "交翠亭",
        "id": "67103018-fbac-4fd7-9fb9-85d060d6b12b"
    },
    {
        "author": "方來",
        "paragraphs": [
            "堂堂紫陽翁，棠陰遍南國。",
            "斯文天未喪，眉壽乃公錫。",
            "四書迴狂瀾，賸得居閑力。",
            "定作主林神，香骨化爲碧。"
        ],
        "title": "碧玉千峰  其一",
        "id": "c06c14a9-462c-4642-ab31-106bc06bb7e7"
    },
    {
        "author": "方來",
        "paragraphs": [
            "東溪有人豪，調古誰能續。",
            "我來薦芳馨，黄花清可掬。",
            "想公憐世人，翻覆變涼燠。",
            "至今嫉邪書，字字凜寒玉。"
        ],
        "title": "碧玉千峰  其二",
        "id": "7075f1f1-c58f-4167-825b-afa6cf888754"
    },
    {
        "author": "方來",
        "paragraphs": [
            "結廬得佳景，向無買山錢。",
            "床頭數卷書，浩溥彌大千。",
            "丈夫有遠志，至學無窮年。",
            "騏驥待北風，鷹隼翔秋天。"
        ],
        "title": "碧玉千峰  其三",
        "id": "919cdd3b-e915-407a-810d-973c976eac6d"
    },
    {
        "author": "方來",
        "paragraphs": [
            "武夷溯伊洛，源自無極翁。",
            "譬彼漳江流，洋洋滄海通。",
            "東萊得家傳，南軒從五峰。",
            "勿疑轍跡殊，三賢歸趣同。"
        ],
        "title": "碧玉千峰  其四",
        "id": "e40aa5f5-a2d6-4861-82e3-dd13b106773c"
    },
    {
        "author": "方來",
        "paragraphs": [
            "射堂後圃傍東隅，舊日文公畫九區。",
            "石上草廬刊易象，至今瞻仰後天圖。"
        ],
        "title": "重新九區亭",
        "id": "b9bc76ab-7ec7-49f3-a424-b7201b5233b1"
    },
    {
        "author": "彭大辯",
        "paragraphs": [
            "潦水纔平岸，新篁盡出林。",
            "遠山雲黛鎖，弱草燒痕侵。",
            "覆載乾坤大，桑麻雨露深。",
            "干戈猶未已，袖手且常吟。"
        ],
        "title": "大滌洞天留題  其一",
        "id": "e290de39-22ff-45f5-a4c0-41f06711c49b"
    },
    {
        "author": "彭大辯",
        "paragraphs": [
            "松風到曉聲幽微，曲江漏盡天河低。",
            "平明游子出門去，家住葛洪丹井西。"
        ],
        "title": "大滌洞天留題  其二",
        "id": "1c2f81a9-64c4-4747-9e64-7f4c9a90622f"
    },
    {
        "author": "章槱",
        "paragraphs": [
            "瓊葉半開童女頰，蕨芽初長小兒拳。",
            "山中雲雨雖無味，何似山河走暮烟。"
        ],
        "title": "千頃山  其一",
        "id": "baf43709-dd23-47d8-bdc5-245b72eaaf9f"
    },
    {
        "author": "章槱",
        "paragraphs": [
            "一池春水應江潮，中起沙鷗數尺高。",
            "誰謂風雲遠朝市，亂山深處亦波濤。"
        ],
        "title": "千頃山  其二",
        "id": "30275929-c0ac-4d92-adc4-fedfcf508662"
    },
    {
        "author": "章槱",
        "paragraphs": [
            "欲爲龍池游，束裝戒蓐食。",
            "鷄鳴天未曙，呼兒重蠟屐。",
            "瀠洄遡寒溪，确犖疲亂石。",
            "迢迢萬丈嶺，宛轉蒼龍脊。",
            "山高吐朝氣，恍不辨咫尺。",
            "俯聽雷雨聲，仰逐猿猱跡。",
            "委蛇度花塢，綠浄草可席。",
            "喜如出籠檻，身輕飛鳥擲。",
            "不辭雙足繭，遠探蛟龍窟。",
            "傳聞此山巔，舊有滄海色。",
            "邇來三十年，潭湫變枯荻。",
            "至今應江潮，尚浮鷗鷺集。",
            "至理竟未解，對之空太息。",
            "不如西湖遊，揮篙泛瑶碧。"
        ],
        "tags": [
            "西湖"
        ],
        "title": "千頃山  其三",
        "id": "82068c2b-8d47-435b-baf8-c07e3b14d717"
    },
    {
        "author": "卓田",
        "paragraphs": [
            "古云錦被無兒息，此語從來太沒情。",
            "熊夢方慚徒吉叶，弧門尚冀或成功。",
            "拙軀增累何須慶，寒舍添丁未是榮。",
            "不意謙光如此厚，彩牋一幅瑞華盈。"
        ],
        "title": "謝人賀生子",
        "id": "c25e6bed-1d04-4253-8cc1-14befc0ffca9"
    },
    {
        "author": "卓田",
        "paragraphs": [
            "德積于門慶必延，果然瓜瓞自綿綿。",
            "方欽瑶春膺繁祉，又喜仙娥降九天。",
            "和氣欣欣盈三果，祥烟藹藹滿犀錢。",
            "已知喜事占今日，佇聽熊羆好夢傳。"
        ],
        "title": "賀人生女",
        "id": "fa058f62-1ff5-444e-b88e-9929bf88fdf0"
    },
    {
        "author": "卓田",
        "paragraphs": [
            "蘭蓀秀茁謝庭初，善積五教慶有餘。",
            "此子異時□跨竈，乃翁今日驗充閭。",
            "懷中玉燕夢符說，天上石麟祥應徐。",
            "未得踵門索啼看，先投林甫弄麞書。"
        ],
        "title": "賀人生孫",
        "id": "7d7c46de-29bf-41a1-90cd-18452cab81e7"
    },
    {
        "author": "卓田",
        "paragraphs": [
            "陽公得種自藍田，種在深山不計年。",
            "雅愛茯神爲伴侶，更邀枸杞作比聯。",
            "俗名謾自呼山羊，佳品由來號玉延。",
            "啜盡羊羹殊可厭，藉渠風味滌腥羶。"
        ],
        "title": "送山藥與友人",
        "id": "0acaf4f9-e44b-4e66-906a-f08c3a3d934d"
    },
    {
        "author": "卓田",
        "paragraphs": [
            "麻姑之山高接天，世言中有麻姑仙。",
            "朱顔玉爪鎮長在，不知閲世經幾年。",
            "問此仙今在何許，當初果是誰家女。",
            "似因一念到人寰，已作人間夫婦緣。",
            "初說道人亦仙客，帝遣人間司翰墨。",
            "後來生得寧馨兒，意其得此仙爲妻。",
            "祗今源源産仙裔，芝蘭玉樹生庭砌。",
            "翩翩已作鸞鳳飛，看看又是麒麟瑞。",
            "麻姑本是神仙妻，祗今又産神仙兒。",
            "阿兒舉酒爲母壽，問母出世當何時。",
            "母言不記年與代，但知景物依然在。",
            "于時天宇重清霜，更經浹日生新陽。",
            "祥烟藹藹瑞氣擁，後張寶蓋前旌𣄢。",
            "樂聲隠隠鈞天長，滿空鸞鶴交飛翔。",
            "月娥神女更導送，瓊琚玉佩聲丁當。",
            "明星一點光滿室，此是仙妃誕生日。",
            "霜標雪操冰玉姿，生與梅花共時節。",
            "定知不比百卉凡，結子和羹味應別。",
            "君不見君家鼻祖唐興初，日與房杜爲朋徒。",
            "阿母見之驚且呼，亟將饌殽供歡娛。",
            "後來夾輔龍姿主，果作凌烟名宰輔。",
            "至今孫子又復然，史君開府知其賢。",
            "一朝羅致來幕下，鮮鮮綠水同紅蓮。",
            "我聞吉星聚會民之福，它年事業于今卜。",
            "萱堂戲彩雅意足，日月臨長醉醽醁。",
            "更將何物比遐齡，麻姑山色年年青。"
        ],
        "title": "麻姑山七古壽主簿母",
        "id": "5bb03398-98bf-48c6-acaf-3066d17b6509"
    },
    {
        "author": "卓田",
        "paragraphs": [
            "紅船鸂鶒已驚飛，何幸今朝得雪衣。",
            "煙雨風標元自貴，雲霄氣格那須肥。",
            "閑花數畝聊供步，浄水三泓足可依。",
            "莫憶鳳凰池上路，箇中步步是花機。"
        ],
        "title": "謝惠白鷺",
        "id": "3c6393a6-2aab-4353-ae2c-c647300de65d"
    },
    {
        "author": "卓田",
        "paragraphs": [
            "冰盤飛縷落芳馨，雪色微紅糝玉霙。",
            "喚起笭箵十年夢，詩腸手截鷺波清。"
        ],
        "title": "和姚監丞斫鱠  其一",
        "id": "6dfdb086-64ff-409b-8974-315e96b3766c"
    },
    {
        "author": "卓田",
        "paragraphs": [
            "旋搗金虀搗玉葱，半盂膏酒洗冬烘。",
            "吳中風物今猶爾，說與厨人寧舍熊。"
        ],
        "title": "和姚監丞斫鱠  其二",
        "id": "50d43b90-599d-4712-8bb4-2f14abac095b"
    },
    {
        "author": "卓田",
        "paragraphs": [
            "自恨今秋賦不工，功名分付酒杯中。",
            "已知得失關乎數，始把榮枯問此翁。",
            "未必一夫司予奪，由來六畫管窮通。",
            "果然許我真端的，從此君行易已東。"
        ],
        "title": "贈易卦者",
        "id": "851d62b5-31be-416c-96fd-9d72c52ae70f"
    },
    {
        "author": "卓田",
        "paragraphs": [
            "聰明要是讀書人，占藝名家事事精。",
            "試問五星嚴叔遇，更無三箇蜀君平。",
            "的言盡中尤其中，真術如生不是生。",
            "有伎不須人借重，伎高翻覺我言輕。"
        ],
        "title": "贈星命嚴叔遇",
        "id": "5886324d-e9de-4b14-ab4c-265fa2de9b40"
    },
    {
        "author": "卓田",
        "paragraphs": [
            "南浦從來管別離，可傷此地判東西。",
            "恨無短羽追鵬翮，一任狂風送馬蹄。",
            "明月層樓雙旅思，青天萬里一雲梯。",
            "到頭千佛名經上，年弟年兄取次題。"
        ],
        "title": "送人赴上庠解試",
        "id": "5027d764-49c3-4952-9688-4a76e582773d"
    },
    {
        "author": "卓田",
        "paragraphs": [
            "德積千門後必昌，孫枝此日果儲祥。",
            "休誇注水生麒驥，自度丹山産鳳凰。",
            "蓬矢桑弧今已舉，犀錢玉果孰能忘。",
            "寒荄久荷沾濡賜，更藉春風爲發揚。"
        ],
        "title": "賀人生孫",
        "id": "f7431e5a-2a08-429a-ab03-8fdbca0c3748"
    },
    {
        "author": "卓田",
        "paragraphs": [
            "古來幾段奇功名，不付尋常齷齪人。",
            "將軍本是度外事，登壇四顧今人驚。",
            "夾道鶑花三月暮，濁酒離亭送君去。",
            "臨歧執手無他言，更向前頭加兩步。"
        ],
        "title": "送人廷對",
        "id": "ef20b18f-dda5-4771-ba41-1026ca04ae35"
    },
    {
        "author": "梁文奎",
        "paragraphs": [
            "清如增江水，白如白石山。",
            "羨爾清白人，棲遲山水門。",
            "至清不可淆，至白不可淫。",
            "傳子復傳孫，一心如一轍。",
            "山同今古色，水同今古流。",
            "載閲清白卷，山水兩悠悠。"
        ],
        "title": "題增城進士單有明清白傳家卷",
        "id": "697ea96d-df18-4ccd-997d-b2db980239ff"
    },
    {
        "author": "梁文奎",
        "paragraphs": [
            "江山詩興動，宇宙畫圖開。",
            "風捲軟紅去，雲迎霏翠來。",
            "行藏老身矣，臨眺意悠哉。",
            "倚遍欄桿曲，殘陽入酒杯。"
        ],
        "title": "迎翠樓自賦",
        "id": "22167e9e-8194-4d70-86e4-2fe538b6ed50"
    },
    {
        "author": "徐逢年",
        "paragraphs": [
            "賢侯作意蘇民瘼，常念比隣有餒人。"
        ],
        "title": "句",
        "id": "29dc61ea-00a3-410a-b165-3f7926ed2cd2"
    },
    {
        "author": "左謨",
        "paragraphs": [
            "衝寒踏雪行溪路，對月看梅太瘦生。",
            "莫道親曾陪杖屨，只今見畫也心清。"
        ],
        "title": "跋劉敏叔畫楊誠齋先生探梅圖",
        "id": "4d11c7fc-85d6-4b79-a875-6d4bc30ca8a8"
    },
    {
        "author": "范應鈴",
        "paragraphs": [
            "夢裏家山竹裏鐘，金雞山下快掀篷。",
            "垂楊不隔池樓月，宿酒吹殘楊柳風。"
        ],
        "title": "金雞城",
        "id": "57cc13f1-b7d0-49b4-8aac-6a3cdc98d59c"
    },
    {
        "author": "范應鈴",
        "paragraphs": [
            "環山清淺一溪水，夾徑高低十里松。",
            "烟鎖石門疑路斷，斜陽影裏忽聞鐘。"
        ],
        "title": "明水寺",
        "id": "771eba07-3f61-41c8-84ce-546c0707cf2b"
    },
    {
        "author": "黄順之",
        "paragraphs": [
            "悟師手携清風琴，爲我再奏招隠吟。",
            "九原靈均不可作，後人遺恨空沈沈，令我聽之淚霑襟。",
            "楚山日落秋聲起，古猿啼月空山裏。",
            "千年愁氣上青楓，幽蘭無香桂華死，吾道非耶何至此。",
            "曲中歷歷分明道，苦怨王孫負春草。",
            "歲晚山中難久留，憶君一夕令人老。",
            "王孫王孫知不知，琴心招君胡不歸。",
            "下沿湘江之水流，上逐湘山之雲飛。",
            "一彈一招一太息，水流雲飛朝復夕。"
        ],
        "title": "聽悟師彈招隠",
        "id": "86e211b1-6855-4f13-9246-66acc5218ed4"
    },
    {
        "author": "黄順之",
        "paragraphs": [
            "山高積雪明，歲序冉以逼。",
            "佳人抱書去，西湖失顔色。",
            "清夜獨慷慨，詩壇夢生棘。",
            "我有雙鯉魚，對之不敢食。"
        ],
        "tags": [
            "西湖"
        ],
        "title": "送葉靖逸",
        "id": "1f1bf3fa-446a-4b04-8a5b-51e33d0bf601"
    },
    {
        "author": "黄順之",
        "paragraphs": [
            "錦瑟新添一歲塵，寶鸞空負百年身。",
            "建章萬戶鶑花好，只有長門更不春。"
        ],
        "title": "長門怨",
        "id": "344fd0d6-2a8b-446c-b297-27eb480fdfa4"
    },
    {
        "author": "黄順之",
        "paragraphs": [
            "羨君家闕下，不踏九衢塵。",
            "萬卷書中坐，一生閒裏身。",
            "貪詩疑有債，閲世欲無人。",
            "昨日相思處，桐花爛熳春。"
        ],
        "title": "贈陳宗之",
        "id": "2ab1aac7-df42-4be0-a96f-f93ad0f563ed"
    },
    {
        "author": "黄順之",
        "paragraphs": [
            "十年泉石夢，及此始依然。",
            "野迥天垂地，身閒日抵年。",
            "稍欣聞見少，漸與土風便。",
            "分得漁樵席，白雲相共眠。"
        ],
        "title": "初寓橫涇",
        "id": "d4b45277-4668-44b3-9b81-554393a97e86"
    },
    {
        "author": "黄順之",
        "paragraphs": [
            "巖花得雨新如染，古樹懸崖怪欲飛。",
            "日暮溪深人不渡，一雙白鳥傍林歸。"
        ],
        "title": "題巖礲寺",
        "id": "f9b73dcd-19ef-4605-bcb3-c7d69dfe2057"
    },
    {
        "author": "黄順之",
        "paragraphs": [
            "曾是霓裳第一人，曲終認得本來身。",
            "多年不作東風夢，閒却薔薇一架春。"
        ],
        "title": "題九曲尼院",
        "id": "6427fb0d-c14c-4d8a-960a-9a0a5a3ec0d2"
    },
    {
        "author": "黄順之",
        "paragraphs": [
            "撫劍悲歌壯淚流，海清嶽靜世無讎。",
            "匣中幸有容身地，莫遣光芒射斗牛。"
        ],
        "title": "劍",
        "id": "f4f0b689-05ed-43a5-9d3d-faa277d9b753"
    },
    {
        "author": "黄順之",
        "paragraphs": [
            "石家步障久成塵，移作包山一段春。",
            "惆悵日斜原上路，年年紅雨打行人。"
        ],
        "title": "觀冷水谷桃花",
        "id": "7a624cb8-0e9b-43cf-8ee1-c6547e99bb10"
    },
    {
        "author": "黄順之",
        "paragraphs": [
            "瘦藤拄到古韜光，分得山僧半榻涼。",
            "幽鳥一聲春夢斷，溼雲漠漠護殘香。"
        ],
        "title": "法安院",
        "id": "0c34d2a2-a6c7-432b-a1b8-f1cb3be04138"
    },
    {
        "author": "黄順之",
        "paragraphs": [
            "烏鵲橋邊春日斜，吳王醉上七香車。",
            "西施鬭草歸來晚，贏得釵頭金鳳花。"
        ],
        "title": "吳宮曲",
        "id": "09e9b3cb-a9eb-4abe-a411-cd402db2b722"
    },
    {
        "author": "蔡雋",
        "paragraphs": [
            "向來曾醉呼猿洞，亂石崩雲擁坐隅。",
            "誰料七閩烟瘴底，半巖風物似西湖。"
        ],
        "tags": [
            "西湖"
        ],
        "title": "和陳軒題汀州蒼玉洞",
        "id": "a3ccc185-dde6-4fbd-b75b-c6ec527f7821"
    },
    {
        "author": "趙彥彬",
        "paragraphs": [
            "自愛檻前山有意，誰云堂下水污人。"
        ],
        "title": "句  其一",
        "id": "130a4a2d-70b9-430c-8eb3-3dd3d124307a"
    },
    {
        "author": "趙彥彬",
        "paragraphs": [
            "俸薄儉常足，官卑清自尊。"
        ],
        "title": "句  其二",
        "id": "502357e2-85f5-4237-8962-f0081ca7dc19"
    },
    {
        "author": "趙立夫",
        "paragraphs": [
            "黄紅紫綠巖巒上，遠近高低松竹間。",
            "山色未應秋後老，靈楓方爲駐童顔。"
        ],
        "title": "楓",
        "id": "ff8a5185-3474-4f96-ab9f-7aac91bcae95"
    },
    {
        "author": "趙立夫",
        "paragraphs": [
            "坑灰冷秦久，刀筆起漢舊。",
            "典謨慨已遠，賦頌紛相授。",
            "調律起建安，沿流及元祐。",
            "上下二千載，統脈如線溜。",
            "渡江又百年，諸老凋喪後。",
            "靈珠繄誰握，絕唱不可復。",
            "我行東南野，文星忽當晝。",
            "雲章發玄秘，天筆括宇宙。",
            "風雷膏澤沛，金玉淵海富。",
            "奮然蛟龍興，繹若韶濩奏。",
            "亟聞魑魅走，語奪江海秀。",
            "想當落筆時，真宰森左右。",
            "要爲後世法，何止雞林售。",
            "早膺頭角起，晚悟軒冕謬。",
            "芳蘭委蕭艾，嘉植梗稂莠。",
            "造物豈終嗇，意者其奬就。",
            "吾衰不能進，硯墨如仇寇。",
            "大鐘屹於前，縮手不敢扣。",
            "轅缶何所知，管蠡祗自陋。",
            "猶將策駑蹇，延首冀領袖。",
            "已同南方遊，何幸遇子厚。"
        ],
        "title": "謝劉潜夫寄示詩卷",
        "id": "856b2ab4-51ce-48db-9dc5-fd7d38587419"
    },
    {
        "author": "趙立夫",
        "paragraphs": [
            "近日斗侵寅，南天雪不成。",
            "梅梢動生意，禽鳥弄春聲。",
            "鬢逐年華換，身資藥力輕。",
            "聽傳吳蜀事，對酒不能傾。"
        ],
        "title": "臘日偶書",
        "id": "2036ebdf-447c-4ccd-be54-a290d209ecdc"
    },
    {
        "author": "吳愈",
        "paragraphs": [
            "廬山之勝，秀出斗旁。",
            "參于衡岳，鎮東南方。",
            "民人所瞻，神天攸宅。",
            "賫夢之祥，乃興自昔。",
            "惟天聰明，矜此下民。",
            "監求其莫，恐有不聞。",
            "惟神司之，雲軺風馬。",
            "乃諏乃訪，周游天下。",
            "不疾不速，不察而明。",
            "天何言哉，民無嚬呻。",
            "是爲福庭，列聖祗敬。",
            "錫羨隤祉，有感斯應。",
            "明明我聖，惟一乃心。",
            "不顯亦臨，敢有弗欽。",
            "寶畫金扁，徽稱明詔。",
            "日月之揭，山川有耀。",
            "邃殿在後，新閣在前。",
            "如君當御，而臣仰焉。",
            "時節冠珮，會朝帝所。",
            "達民之情，佑我聖主。",
            "民戴我聖，與天無極。",
            "天佑我宋，子孫千億。",
            "民拜稽首，願垂表經。",
            "從臣刻辭，永錫休聲。"
        ],
        "tags": [
            "庐山"
        ],
        "title": "三清閣",
        "id": "56dad24b-584f-46f0-87b0-8c7f59d5fd00"
    },
    {
        "author": "李仲光",
        "paragraphs": [
            "天人異所稟，事物皆生知。",
            "强名仙學堂，此語將誰欺。",
            "我欲借隙地，虛簷敞茅茨。",
            "琅琅誦玉章，勉力探希夷。"
        ],
        "title": "仙學堂",
        "id": "c1e0038c-ed22-44b8-9125-fad6068a504e"
    },
    {
        "author": "李仲光",
        "paragraphs": [
            "古人制此文楸枰，要下黑白知死生。",
            "閑中借此消永日，未必能取人心爭。",
            "後人不識古人意，致使方寸生縱橫。",
            "爛柯人去弈秋死，通國善弈誰知名。",
            "東南地勝人最傑，下至百技今咸精。",
            "手談坐决勝與負，藍氏之子馳其聲。",
            "沈機終日靜不語，一子落手四座驚。",
            "肯堂爲人百不解，僻性從來要疎快。",
            "推倒棋枰君莫怪，不向眼前論成敗。"
        ],
        "title": "贈弈棋藍氏子",
        "id": "d0fc247c-fb65-4ca7-b573-cfbc78418717"
    },
    {
        "author": "李仲光",
        "paragraphs": [
            "晝夜本循環，天地均此理。",
            "人生出入機，晝夜差可擬。",
            "仙家學蟬蛻，脫然遺腐胔。",
            "白骨尚珍藏，似未忘生死。"
        ],
        "title": "仙蛻",
        "id": "4b7a84f7-e2e9-43dc-b765-88a9d6d58617"
    },
    {
        "author": "羅知古",
        "paragraphs": [
            "騷人胸次幾江山，更著危亭山水間。",
            "群鶩齊飛殘照落，雙鳬自在白雲閑。",
            "平蕪縈繞青羅带，遠岫參差綠髻鬟。",
            "此意何人共幽獨，我來終日欲忘還。"
        ],
        "title": "玉笥山鄧仙",
        "id": "25f86aa5-cbd2-4bc7-8f5a-c2e10badbdbf"
    },
    {
        "author": "羅知古",
        "paragraphs": [
            "亭下波光亭外山，高低融洩照人寒。",
            "最宜風月虛明夜，不著秋毫眼界寬。"
        ],
        "title": "雙秀亭",
        "id": "20bbc7a6-98af-4544-8749-bd1925d55efc"
    },
    {
        "author": "羅知古",
        "paragraphs": [
            "層層碧嶂來無盡，衮衮清江遠莫追。"
        ],
        "title": "句",
        "id": "3946ca3c-2b54-4bb9-b801-26e1309d0ca7"
    },
    {
        "author": "劉昌詩",
        "paragraphs": [
            "可堪添客恨。"
        ],
        "title": "句  其一",
        "id": "514a106b-6209-487c-a661-f123c74da18a"
    },
    {
        "author": "劉昌詩",
        "paragraphs": [
            "泉聲長带珮聲寒。"
        ],
        "title": "句  其二",
        "id": "26d11308-e259-4356-b9b1-3f094162c9ef"
    },
    {
        "author": "劉昌詩",
        "paragraphs": [
            "野徑縈迴路百盤。"
        ],
        "title": "句  其三",
        "id": "fc17e02b-7aa3-4cfe-85b8-07bea1ac4ab7"
    },
    {
        "author": "彭仲衡",
        "paragraphs": [
            "前峰號龜豈是龜，近巖謂月亦匪月。",
            "世間景幻語未真，說著丫頭便癡絕。",
            "蒼然頑石自天成，道傍過者皆含情。",
            "我來於此發浩嘆，乃知有色能傾城。"
        ],
        "title": "丫頭巖",
        "id": "fcbe875a-6545-4ad3-a57f-e02c32201440"
    },
    {
        "author": "趙汝淳",
        "paragraphs": [
            "千古丘明法度書，豕啼蛇鬭未爲誣。",
            "後來更有無窮事，付與蘭臺鬼董狐。"
        ],
        "title": "讀夷堅志",
        "id": "3ba484c2-f5ab-425d-885a-50c337edcb20"
    },
    {
        "author": "趙汝淳",
        "paragraphs": [
            "古寺疎鍾隔斷煙，館娃宮殿草芊芊。",
            "多情却有松蘿月，只與當時一樣圓。"
        ],
        "title": "靈巖",
        "id": "79dee0df-7a16-473f-b424-cfef16f15228"
    },
    {
        "author": "趙汝淳",
        "paragraphs": [
            "芳草復芳草，有人孤倚樓。",
            "明月復明月，何處照離洲。",
            "相見渺無期，此恨詎相知。",
            "日暮天寒吹屬玉，蠻江豆蔻重重綠。"
        ],
        "title": "芳草復芳草",
        "id": "994791d6-e4d0-47c3-874f-10d54e109e1b"
    },
    {
        "author": "趙汝淳",
        "paragraphs": [
            "歸帆東泊胥門下，夜半菱歌起白蘋。",
            "今日平湖皆小艇，不知誰是唱歌人。"
        ],
        "title": "舟行",
        "id": "96bb0657-e3ca-4037-ace3-72ef099c8abe"
    },
    {
        "author": "趙汝淳",
        "paragraphs": [
            "武陵溪上栽桃花，兒童笑語成生涯。",
            "當初避地不知遠，漁郎驚問疑仙家。",
            "年深忘却來時路，流水春風等閑度。",
            "龍翔鹿走自興亡，不到花開花落處。",
            "江邊雨暗蠻蓑濕，父老欲留留不得。",
            "隔林鷄犬漸蕭然，啼鳥一聲溪水碧。"
        ],
        "title": "桃源行",
        "id": "491d031c-805f-47c9-ac21-09d754287071"
    },
    {
        "author": "趙汝淳",
        "paragraphs": [
            "臨春閣下花蒙茸，雕闌玉樹沉香風。",
            "君玉酣醉眠未起，滿床明月鮫綃紅。",
            "羅襦學士文章女，碧葉黄鸝呈好語。",
            "可憐日暮秋雨來，驚散一庭金翠羽。",
            "朱門流水自徘徊，井桐花落無人知。",
            "江南夢斷鴈不飛，空城夜夜烏鴉啼。"
        ],
        "title": "玉樹謠",
        "id": "2f9b16ab-801a-40c8-8afb-f6ef81c91ec3"
    },
    {
        "author": "趙汝淳",
        "paragraphs": [
            "銜得芹泥入畫簾，江南門巷柳花天。",
            "分明社燕催春老，錯向東風恨杜鵑。"
        ],
        "title": "燕",
        "id": "2c2339f3-7527-4489-9eac-24396ca1b8b7"
    },
    {
        "author": "趙汝淳",
        "paragraphs": [
            "堂堂楚漢多蠻觸，天下今經幾秦鹿。",
            "向非孔壁斷遺編，安得西湖芳草綠。",
            "子規自失來時路，却喚青春早歸去。",
            "山中剗地亂紅來，不是東風扶杖處。",
            "浩歌起舞君莫猜，一樽幸遇桃花開。",
            "貂蟬珠履黄金釵，後五百年俱塵埃。",
            "宮袍仙人獨不死，日日長江釣江水。",
            "飛烏走兔且莫忙，看我煙雲生碧紙。"
        ],
        "tags": [
            "长江",
            "西湖"
        ],
        "title": "浩歌行",
        "id": "f4830188-85a1-4bfb-bc8a-ea8803a6c543"
    },
    {
        "author": "趙汝淳",
        "paragraphs": [
            "問訊山陰老放翁，年來心事與誰同。",
            "疎疎翠竹欹明月，落落黄花立晚風。",
            "鬢雪只緣詩送白，臉霞不是酒留紅。",
            "君王莫下蒲輪召，萬壑千巖正要公。"
        ],
        "title": "壽放翁  其一",
        "id": "1091d156-6ba9-45f3-85e0-419898c03ced"
    },
    {
        "author": "趙汝淳",
        "paragraphs": [
            "此老胸中幾歲寒，天教長伴白雲閑。",
            "有時自弄玉如意，無事更添金博山。",
            "越女棹歌清淺處，巴童吹笛翠微間。",
            "何須重問神仙府，鸞鶴隨風自往還。"
        ],
        "title": "壽放翁  其二",
        "id": "fb9b8f45-2605-40c2-84fe-2f9d93088a17"
    },
    {
        "author": "朱復之",
        "paragraphs": [
            "停雲思何長，伐木夢苦短。",
            "飄摇乘風來，倏霍摶沙散。",
            "匪今我獨黯，自昔客屢嘆。",
            "之子曷云戾，微陽逼候炭。",
            "囚山對線景，汲井共清盥。",
            "玉露泚金莖，水泉流藻翰。",
            "方竹桂芳襲，未覺枳栖遠。",
            "仰天鏡其團，一弛弓向半。",
            "書堂渴吾伊，佇立了瑟僴。",
            "子如飛鴻漸，我如禁門鍵。",
            "天寒柳無枝，指直不得挽。",
            "歸來翫題墨，寂寂瞇雙眼。"
        ],
        "title": "別湯伯紀",
        "id": "5a7f2fdb-7ba9-4a34-9ba8-3b9c470ca6eb"
    },
    {
        "author": "朱復之",
        "paragraphs": [
            "苦熱日已遠，杪秋遂凄凉。",
            "邦侯及清暇，小隊豫郊崗。",
            "一麾先嶄巖，半刺驂翺翔。",
            "卿月動左轄，客星移奉常。",
            "誰歟南冠者，共挹北斗漿。",
            "翠幄穿晨曦，鎖金步流光。",
            "窮惚某氏建，架構遡斯堂。",
            "閩紅傾泛盎，楚綠餖圓方。",
            "平原磊落人，仙碑勒荒唐。",
            "方平叱石起，來問東海桑。",
            "蔡子狗竇過，蛇蟬蛻冥茫。",
            "麻姑十八九，兩髻已成霜。",
            "惟餘老杉星，省識鄧紫陽。",
            "往事莽如迹，且醉糟書房。",
            "翼亭躋齊雲，游目望八荒。",
            "挽河落飛瀑，洒雪芙蓉裳。",
            "夕矣憺將歸，一一玉帝旁。",
            "蹇余雅幽尋，嗜此崔嵬藏。",
            "請從浮丘生，學笙翳鳳凰。",
            "他年儻相思，矯首空斷腸。"
        ],
        "title": "與靜使君約遊姑山記事古風二十韵",
        "id": "c6decc4f-7745-4747-be16-2bc119ffd3b2"
    },
    {
        "author": "朱復之",
        "paragraphs": [
            "建子初寒月，篝燈對語時。",
            "獨醒蘇客酒，細咏孟生詩。",
            "蠹老無新卷，烏驚有夜枝。",
            "白雲路不遠，明日肯重來。"
        ],
        "title": "夜飲羅懷叟三杯屬余剛制共讀孟郊詩",
        "id": "b1c4caca-8b25-42d2-ab88-ca8cf5f2b219"
    },
    {
        "author": "朱復之",
        "paragraphs": [
            "羈思孤耽僻，蛩音偶出虛。",
            "綠陰分坐久，清話見情初。",
            "春過詩魂怯，年銷劍術疏。",
            "相看漸成故，臨別欲何如。"
        ],
        "title": "別李商卿",
        "id": "149c1f38-fbd3-4dd7-a99b-41878a2d9ba7"
    },
    {
        "author": "朱復之",
        "paragraphs": [
            "傑甚滕王閣，登臨思渺然。",
            "宿雲開北牖，秋水盡南天。",
            "帝子今何處，王童記獨傳。",
            "客懷無住著，浩蕩白鷗前。"
        ],
        "tags": [
            "滕王阁"
        ],
        "title": "滕王閣",
        "id": "78f15473-bba2-4f75-871a-f58a52c55ddc"
    },
    {
        "author": "朱復之",
        "paragraphs": [
            "裹將破帽鳳山遊，鳳去臺空餘古丘。",
            "白髮尚能今日客，黄花祇作故園秋。",
            "天浮渭北荒荒杳，江入旴南隠隠流。",
            "我始欲愁君且莫，人生何處是吾州。"
        ],
        "title": "九日偕翁與可江正甫鄭景雲遊鳳山",
        "id": "62bd135d-a73e-445f-a43c-a4e821b965c7"
    },
    {
        "author": "朱復之",
        "paragraphs": [
            "高樹青圓不見天，小風微動竹梢偏。",
            "衣涵空翠元無雨，庭閟餘聲獨有蟬。",
            "老去此心無所住，向來我見不須先。",
            "狂吟但過寒山子，薦得騰騰一味禪。"
        ],
        "title": "太平寺塵外閑題",
        "id": "5a1d5cb5-210e-439f-95de-5d12b3220189"
    },
    {
        "author": "朱復之",
        "paragraphs": [
            "劍術空疏今罷休，家山何處越中甌。",
            "欲談往事渾亡是，喜得新詩替莫愁。"
        ],
        "title": "謝張生見湛盧歌",
        "id": "b6b28348-80ae-401a-bde6-fa6a1a2d65c4"
    },
    {
        "author": "朱復之",
        "paragraphs": [
            "葛翁鑿井冽寒泉，浸熟丹砂去作仙。",
            "底事並煩仙子按，却隨海水變桑田。"
        ],
        "title": "葛仙井",
        "id": "73dbcc5a-7d56-447d-a2b0-9b4e43eae7e6"
    },
    {
        "author": "朱復之",
        "paragraphs": [
            "客子歸期莫有期，地爐松火獨吟時。",
            "西山暮雨吹成雪，錯擬楊花理釣絲。"
        ],
        "title": "羅懷叟思歸一詩留之",
        "id": "844a4ce2-62b8-4c45-a444-75f3f251ca50"
    },
    {
        "author": "朱復之",
        "paragraphs": [
            "他文太白不多奇，一賦姑山世絕希。",
            "生後此公方到此，龜趺不見仆前碑。"
        ],
        "title": "姑山",
        "id": "741c20ee-3da0-4a15-b402-6c76fb9c3fc8"
    },
    {
        "author": "朱復之",
        "paragraphs": [
            "鳳山高兮上有楓，青女染葉猩血紅。",
            "莫辭老紅嫁西風，一夜憔悴成禿翁。"
        ],
        "title": "楓",
        "id": "bfa60f39-c20b-4585-9abf-38f3e9cf77a5"
    },
    {
        "author": "朱復之",
        "paragraphs": [
            "淡抹斜斜三兩枝，色香相亞恰相知。",
            "沙寒水淺魂初醒，月落窗空影半欹。",
            "豈是物華甘寂寞，且須歲晚共扶持。",
            "向來淮浦瀟湘岸，絕愛蕭蕭雪打時。"
        ],
        "title": "王補之梅竹",
        "id": "11d627f3-d986-44f1-aff5-5b30430c2676"
    },
    {
        "author": "朱復之",
        "paragraphs": [
            "寂寂雲根鎖晝扉，綠痕春暖上苔衣。",
            "飛來黄鳥忽相問，看了幾年花片飛。"
        ],
        "tags": [
            "太湖"
        ],
        "title": "賦太湖石",
        "id": "8e2b25a4-6fac-46b6-b53c-2e6031ba118d"
    },
    {
        "author": "朱復之",
        "paragraphs": [
            "詩人已化羅浮鶴，想未千年未一歸。",
            "屬玉不知人世換，雙雙長占後湖飛。"
        ],
        "title": "過蘇養直舊居",
        "id": "2836eaa7-d5b2-4c8c-858c-e8d344ef2ab3"
    },
    {
        "author": "朱復之",
        "paragraphs": [
            "君不見萊公酣歌徹清曉，銀蠟成堆燒不了。",
            "又不見齊奴帳下環佳人，平生爨蠟不爨薪。",
            "南園花蜂巧心計，祇爲渠儂照珠翠。",
            "生憎詩客太酸寒，略不分光到文字。",
            "欲學鑿壁衡，鄰火夜不明。",
            "欲學囊螢車，十月霜無螢。",
            "人生窮達真有分，大鈞高高不須問。",
            "起來摩挲蓮葉真人圖，還有青藜老杖照我無。"
        ],
        "title": "冬夜讀書無油歌",
        "id": "ec69c7b8-7c07-427f-92b9-12a88a8a2217"
    },
    {
        "author": "朱復之",
        "paragraphs": [
            "寒灰枯木此心形，箕斗今須落姓名。",
            "却愛酒星憑一算，麴生何日放流行。"
        ],
        "title": "贈黄五星",
        "id": "b35071f0-80e1-4317-9085-8be778b77998"
    },
    {
        "author": "朱復之",
        "paragraphs": [
            "可憐擾擾鑑中人，五十枯蓍了此身。",
            "若欲致身須數外，何時日月得停輪。"
        ],
        "title": "贈胡易鑑",
        "id": "ae57cdf5-a158-4fd4-8259-6310bf92b862"
    },
    {
        "author": "朱復之",
        "paragraphs": [
            "削出雲岑一片奇，天然玉瑩澤如脂。",
            "祇堪棐几旁邊看，頗與文房輩行宜。",
            "香篆自縈黄嬭卷，飛花不點墨卿池。",
            "粗官馬上今無用，付與劉郎寫近詩。"
        ],
        "title": "送碼碯石屏",
        "id": "5d78804d-a989-4f42-8112-adaad796de9c"
    },
    {
        "author": "朱復之",
        "paragraphs": [
            "忽聽夏禽三五弄，新紅突過石榴枝。"
        ],
        "title": "句  其一",
        "id": "cb3ae9ff-bfb8-4009-9c0e-f6b5a857edea"
    },
    {
        "author": "朱復之",
        "paragraphs": [
            "紅蕖老去羞明鏡，推讓朱榮上蓼梢。"
        ],
        "title": "句  其二",
        "id": "8482230d-7b3e-478e-b3bd-28f3b9fc8b87"
    },
    {
        "author": "朱復之",
        "paragraphs": [
            "疏竹生孫初上坂，矮松種子欲凌霄。"
        ],
        "title": "句  其三",
        "id": "79d4bd06-705b-4a0d-ab30-bc78cf1f12b6"
    },
    {
        "author": "吳元",
        "paragraphs": [
            "勒馬江邊問玉京，百花頭上占梅英。",
            "雲霄萬里開鵬路，詩樂三章奏鹿鳴。",
            "拂劍笑談天下事，擔簦慷慨日邊行。",
            "吳公兄弟誰先後，此事君王合與評。"
        ],
        "title": "兄弟同登進士",
        "id": "44613df0-32e0-4b59-8e36-b53015033ee9"
    },
    {
        "author": "陳翊",
        "paragraphs": [
            "日暮成孤泊，棲遲得小安。",
            "雪融沙觜露，雲拂雁翎寒。",
            "過櫓冰痕薄，通村水汊寬。",
            "詩情如廢井，賸覺起微瀾。"
        ],
        "title": "甲申仲冬侍親由行在所還毗陵舟泊村渚",
        "id": "b4c77d10-8c46-47b0-88f7-a2c6e1da5638"
    },
    {
        "author": "陳翊",
        "paragraphs": [
            "客夢正無憑，喧呼睡不能。",
            "月移篷背雪，人遠岸頭燈。",
            "檣影浮寒水，篙聲碎斷冰。",
            "狸奴渾未覺，餘煖戀青綾。"
        ],
        "title": "曉行",
        "id": "4239e664-9d12-4dbc-bc5e-0ee953257de3"
    },
    {
        "author": "陳翊",
        "paragraphs": [
            "小閣暮雲遠，亂山黄葉稀。",
            "斗低天軸動，霜冷月魂飛。",
            "愛客樽常滿，尋詩带減圍。",
            "庭烏繞高樹，游子亦思歸。"
        ],
        "title": "夜坐即事遣興",
        "id": "adac578c-dc03-4d6f-ab8a-1f4ba14695e9"
    },
    {
        "author": "陳翊",
        "paragraphs": [
            "虛室玲瓏別有天，晦明每被物情遷。",
            "幾番黄葉送秋色，屢對青燈分夜煙。",
            "隙小風尖鳴淅瀝，紙輕雪急響清圓。",
            "更闌人靜疑無月，且與梅花借月眠。"
        ],
        "title": "寒窗賦",
        "id": "019191ab-6f5c-4b84-b80f-02cd13d237de"
    },
    {
        "author": "陳翊",
        "paragraphs": [
            "碧樹籠秋池，錦帳迎風開。",
            "水光曳倒影，矮菊紛輿臺。",
            "春風木芍藥，是花豈雲來。",
            "淡妝絕脂粉，獨秀牆之隈。",
            "彷彿秦與虢，上馬猶徘徊。",
            "持以贈美人，斜插烏雲堆。"
        ],
        "title": "和元耘軒賦木蕖來字韵",
        "id": "423e37f9-4b25-4046-bba3-222495e6b0d5"
    },
    {
        "author": "陳翊",
        "paragraphs": [
            "水屋入花嶼，春山來畫圖。",
            "片帆齊遠樹，落日半平蕪。",
            "風緊溪聲急，橋危岸勢孤。",
            "薄游無一事，幽鳥喚提壺。"
        ],
        "title": "短篷",
        "id": "e816eba9-f6ed-4bbc-bece-e2b1bd45046f"
    },
    {
        "author": "陳翊",
        "paragraphs": [
            "短筇穿秋雲，杳靄雜雨意。",
            "林梢響脫葉，虹影挾夕霽。",
            "安棲一枝禪，靜寄三徑地。",
            "青薜蟠弱龍，紫栗縮寒蝟。",
            "遊息屏百營，偃仰得佳睡。",
            "靖惟天地間，歲月脫如蛻。",
            "三彭伐一真，六鑿紛小智。",
            "居然蝸戰角，在處牛穿鼻。",
            "驅馳赤白丸，百年等兒戲。",
            "豈知閑中天，意到即超詣。",
            "燈光續佛照，石響清夜氣。",
            "願言住庵人，萬事付衲被。",
            "食肉尸陀林，渠自有正味。",
            "但懷不退轉，便到佛地位。",
            "請參詩中禪，一語當千倡。"
        ],
        "title": "借榻竹庵",
        "id": "80d26c88-0691-493e-ada3-90393dd655ef"
    },
    {
        "author": "陳垓",
        "paragraphs": [
            "硯乾筆禿墨糊塗，半夜敲門送省符。",
            "擲得么么監嶽廟，恰如輸了選官圖。"
        ],
        "title": "絕句",
        "id": "d48e7cac-1dd4-4bdd-9ed9-98509bdf0552"
    },
    {
        "author": "曾治鳳",
        "paragraphs": [
            "來訪雙成宅，溪流遶故山。",
            "玉真歸帝所，金鼎落人間。",
            "雲氣生窗戶，松聲記珮環。",
            "神仙在何處，且得片時閒。"
        ],
        "title": "妙庭觀",
        "id": "4859693f-a090-43a7-855a-50bbef5a461a"
    },
    {
        "author": "林元卿",
        "paragraphs": [
            "萬里辭家春復秋，異鄉何日夢刀頭。",
            "業如獻豕從渠笑，藝學屠龍只自羞。",
            "香盡一爐聞夜雨，燈殘半壁數更籌。",
            "斷腸不柰梧桐上，滴碎鄉心點點愁。"
        ],
        "title": "客窗夜雨",
        "id": "de006d50-f926-4db9-87b7-8d58457a1857"
    },
    {
        "author": "留元剛",
        "paragraphs": [
            "一曲初篙上水船，翠峰蒼壁挾洄川。",
            "綵幢幔屋今何在，空有丹爐石鼎煙。"
        ],
        "title": "武夷九曲棹歌  其一",
        "id": "0dca45ef-de5c-483d-b852-03383f01ad71"
    },
    {
        "author": "留元剛",
        "paragraphs": [
            "二曲崚嶒三石峰，當時秦女採芙蓉。",
            "至今湯沐臨清泚，不作巫陽十二重。"
        ],
        "title": "武夷九曲棹歌  其二",
        "id": "759ddc51-1364-428d-9f09-df1e449e3a33"
    },
    {
        "author": "留元剛",
        "paragraphs": [
            "三曲懸崖插匭船，春秋八百又千年。",
            "不知天地黄心木，控鶴仙人肯汝憐。"
        ],
        "title": "武夷九曲棹歌  其三",
        "id": "a797414f-c5fd-4bbf-8397-655c5407d66e"
    },
    {
        "author": "留元剛",
        "paragraphs": [
            "五曲雲崖有許深，石門書屋著修林。",
            "堂堂不泯清風在，一片寒潭印我心。"
        ],
        "title": "武夷九曲棹歌  其四",
        "id": "cd686e15-0b7f-47b9-b3d0-721e3c3c143b"
    },
    {
        "author": "留元剛",
        "paragraphs": [
            "七曲催船快上灘，好山留與漫郎看。",
            "經行雪瀑仙屏下，恍記齊雲夜帳寒。"
        ],
        "title": "武夷九曲棹歌  其五",
        "id": "34b38242-19cc-452a-bde6-f0ece27a4deb"
    },
    {
        "author": "留元剛",
        "paragraphs": [
            "八曲山雲斂復開，長年倚櫂立徘徊。",
            "俄然聽得林間語，知道新村貰酒來。"
        ],
        "title": "武夷九曲棹歌  其六",
        "id": "ba5bfb6d-5c08-4e27-bffa-c9eb99a45dc6"
    },
    {
        "author": "留元剛",
        "paragraphs": [
            "九曲遥岑更鬰然，板橋漁市引長川。",
            "喚回白馬賓雲夢，來看桑麻萬里天。"
        ],
        "title": "武夷九曲棹歌  其七",
        "id": "2967ecba-8d74-45bd-a0a7-496ce8e7eee7"
    },
    {
        "author": "許沆",
        "paragraphs": [
            "北巖古名勝，風木盤詰曲。",
            "萬象併徙倚，一見無留矚。",
            "我歸訪鄉舊，世事嗟反覆。",
            "羨君北畝宮，繞窗藝松竹。",
            "吟哦翠微裏，縹緲如翔鵠。",
            "浩浩閲滄波，俯仰媚幽獨。",
            "傳家有令子，何止粲蘭玉。",
            "高卧恐未能，鳴騶行入谷。"
        ],
        "title": "題君祥北巖",
        "id": "fde308b2-0564-4663-b33d-e7ec1070515a"
    },
    {
        "author": "王□達",
        "paragraphs": [
            "□□游宦過湘山，道阻□□十里閑。",
            "奎畫自今容拂拭，蒼崖從昔要躋攀。",
            "掃除妖孽□□□，□錄勳庸信□□。",
            "自歎此生那從□，是行應得□□□。"
        ],
        "title": "浯溪",
        "id": "4167bc94-ce1c-4ff1-8156-19e6eb5c04f1"
    },
    {
        "author": "張輯",
        "paragraphs": [
            "一門和氣只春知，笑語何殊膝下嬉。",
            "不覺兄弟俱老大，此心猶道是兒時。"
        ],
        "title": "春風堂",
        "id": "ea1ecd4a-df41-4071-96d7-eec571ad574d"
    },
    {
        "author": "張輯",
        "paragraphs": [
            "寒碧朋尊勝酒泉，松聲遠壑憶留連。",
            "詩於水品進三疊，名與谷簾真兩全。",
            "畫壁煙霞醒昨夢，茶經日月著新年。",
            "山靈似語湯夫子，恨殺屏風李謫仙。"
        ],
        "title": "次湯制幹寄三疊泉韵",
        "id": "8c58539e-e567-47b4-aec1-440e5cf8ec58"
    },
    {
        "author": "洪咨夔",
        "paragraphs": [
            "猗若人兮葛巾，渡柴桑兮水泠泠，稚子髧兩髦兮從而後。",
            "東家有酒兮，綠參天其蔭柳。",
            "山風凉兮月瞑，枕白石兮未醒。",
            "漭無極兮天游，不知乾之爲馬兮坤之爲牛。"
        ],
        "tags": [
            "庐山"
        ],
        "title": "廬山五猗  其一",
        "id": "3bcd305b-ec39-48e6-9467-aefa9076202d"
    },
    {
        "author": "洪咨夔",
        "paragraphs": [
            "猗若人兮錦袍，屏九疊兮紫雲高。",
            "騎雲氣兮超遥，汗漫下上兮昌羊以遨。",
            "左手兮提北斗之杓，右手兮挈東海之鼇。",
            "摩兩耳兮酣熱，眇八荒兮秋毫。"
        ],
        "tags": [
            "庐山"
        ],
        "title": "廬山五猗  其二",
        "id": "7a937e74-eb5b-4237-904a-0620d5b25130"
    },
    {
        "author": "洪咨夔",
        "paragraphs": [
            "猗若人兮草堂，谷簾夕陰兮香爐朝陽。",
            "表溟涬以爲門兮，架虛空以爲屋。",
            "四海非無友兮，邀白雲而同宿。",
            "風露澹兮我琴，舞玄鶴兮龍吟。",
            "與太古兮同音，尚靈脩兮知心。"
        ],
        "tags": [
            "庐山"
        ],
        "title": "廬山五猗  其三",
        "id": "8d73baff-41c2-47a7-b607-dc0af5307544"
    },
    {
        "author": "洪咨夔",
        "paragraphs": [
            "猗若人兮黄犢，春風蕩兮瑶草綠。",
            "犢護草兮行復止，隔林呼兮老觳𧥆。",
            "眠犢背兮閑閑，仰看青天兮飛鳥還。",
            "恍夢游兮何所，箕山潁水兮匪巢伊許。"
        ],
        "tags": [
            "庐山"
        ],
        "title": "廬山五猗  其四",
        "id": "4fded044-061a-44e3-b21d-8265dd286d68"
    },
    {
        "author": "洪咨夔",
        "paragraphs": [
            "猗若人兮深衣，萬鍾不爲泰兮一簞而遯肥。",
            "溪之清兮不受淄，月離離兮風披披。",
            "芙蓉兮涉採，欲淡兮心夷。",
            "駕言兮何之，羲文兮與歸。"
        ],
        "tags": [
            "庐山"
        ],
        "title": "廬山五猗  其五",
        "id": "84317e8c-9944-4b3b-ab67-8893c43c8a97"
    },
    {
        "author": "洪咨夔",
        "paragraphs": [
            "春落平蕪外，舟行白雨邊。",
            "鳩譍山爾汝，櫓畫水之玄。",
            "官冷誰能吏，身閑便是僊。",
            "康廬真箇去，信有夙生緣。"
        ],
        "title": "解纜",
        "id": "855cef01-d9e8-4bcd-8929-c80a92da2855"
    },
    {
        "author": "洪咨夔",
        "paragraphs": [
            "子規聲裏半晴陰，百丈牽行岸草深。",
            "挾雨倒回風有力，避山橫轉水無心。",
            "人於熟處難爲別，酒到離邊不柰斟。",
            "漁叟底知如許事，櫂歌穿入暮烟林。"
        ],
        "title": "晚晴",
        "id": "488785ea-fc1e-41d8-9382-3d4ed91b3842"
    },
    {
        "author": "洪咨夔",
        "paragraphs": [
            "分席眠鷗渚，廬山夢已通。",
            "蓬聲疎密雨，燈影往來風。",
            "我正思吾母，兒應說乃翁。",
            "擁衾天未曉，此味與誰同。"
        ],
        "tags": [
            "庐山"
        ],
        "title": "水宿",
        "id": "493f651d-a0f9-43ba-9600-045c7f7d7951"
    },
    {
        "author": "洪咨夔",
        "paragraphs": [
            "人遠鷺孤立，湖平天四垂。",
            "柂移舡解語，帘舞酒求知。",
            "望眼傾三笑，騷吟寄九思。",
            "今宵吾計得，解鼈薦鴟夷。"
        ],
        "title": "過四望山",
        "id": "e9b53f7f-a0e2-4652-acbd-95189b424b8e"
    },
    {
        "author": "洪咨夔",
        "paragraphs": [
            "長紅送酒出江城，檣燕喃喃第二程。",
            "風色似知攀卧意，打頭未肯放舡行。"
        ],
        "title": "阻風呈趙史君  其一",
        "id": "42ca3e7c-59b3-412e-9a48-7a3f0b85bbce"
    },
    {
        "author": "洪咨夔",
        "paragraphs": [
            "倚風晴纜着煙莎，一抹斜陽白鳥過。",
            "脫手簿書無半點，細翻黄卷課龜羅。"
        ],
        "title": "阻風呈趙史君  其二",
        "id": "7c92ceb3-03eb-4630-8e5d-1e8e01ca892a"
    },
    {
        "author": "洪咨夔",
        "paragraphs": [
            "遲速乘除轉晚飈，布帆快意定明朝。",
            "廬山試問高多少，欲望西川萬里橋。"
        ],
        "tags": [
            "庐山"
        ],
        "title": "阻風呈趙史君  其三",
        "id": "5aaaa5d7-b007-4d4f-af61-0638706dd52d"
    },
    {
        "author": "洪咨夔",
        "paragraphs": [
            "山爲飛沙白，江緣漲潦黄。",
            "古今雙去鶩，天地一輕航。",
            "雋永還欹枕，牢愁忍別觴。",
            "晴雲橫不度，何處是柴桑。"
        ],
        "title": "左蠡",
        "id": "9e1b3bb1-e926-4df7-8bf6-0a628d267aa1"
    },
    {
        "author": "洪咨夔",
        "paragraphs": [
            "春秋隕石于宋五，分作金焦與星渚。",
            "大圓鏡裏八窗開，面面魚龍聽人語。",
            "瀑垂一線吹不動，山擁萬騎明可數。",
            "嗟哉蓄眼無此奇，欲倒銀河卷歸去。"
        ],
        "title": "落星寺",
        "id": "6e54d843-a011-47ea-89cb-1dab133e9f37"
    },
    {
        "author": "洪咨夔",
        "paragraphs": [
            "箯輿軋幽徑，喬松矯疎花。",
            "好鳥媚嘉蔭，圓吭咽清笳。",
            "膏畦走秧馬，茅簷嘶繭車。",
            "誰知天下樂，盡屬山人家。",
            "橋橫澗水斷，寺古林屋斜。",
            "銘架鎮法鼓，詩碑記煎茶。",
            "尊者儼如故，天奎失龍蛇。",
            "劃然小窗開，五蕊撐谽谺。",
            "斗酒軟兩脚，捷步窮烟霞。"
        ],
        "title": "入山",
        "id": "969f541f-7b5b-4f1d-957e-6bd93a5516d8"
    },
    {
        "author": "洪咨夔",
        "paragraphs": [
            "太行擘破黄河出，贔屭翻身滄海立。",
            "老龍抱寶正鼾睡，地底黑風吹霹靂。",
            "挹之以北斗之柄，瀹之以明月之璧。",
            "啜之以太白東坡兩謫僊，尚不負乎此山之泉石。"
        ],
        "title": "三峽橋",
        "id": "53f2b29b-f2f8-4543-af53-f44701837bd0"
    },
    {
        "author": "洪咨夔",
        "paragraphs": [
            "蒼杉拱立萬夫長，破衲素封千戶侯。",
            "昨夜金僊失瓔珞，寒光滿地不曾收。"
        ],
        "title": "萬杉寺散珠亭酌觀音泉",
        "id": "2ec5385a-b45e-49ad-89b1-a93f5b1f9e04"
    },
    {
        "author": "洪咨夔",
        "paragraphs": [
            "青壁雙尖長劍倚，博山突兀晴煙紫。",
            "槐里先生醉欲醒，丫山道人定初起。",
            "摩挲兩眼看飛虹，猛悟此身如此水。",
            "崑崙絕頂有真瀑，倒瀉生肥玉池裏。",
            "淙淙夜半漱白石，十二瓊樓浸清泚。",
            "是中有味人不知，白練銀河較形似。"
        ],
        "title": "瀑布",
        "id": "bd9679ca-8774-4a04-b235-a059266aa175"
    },
    {
        "author": "洪咨夔",
        "paragraphs": [
            "水繞江南阿李家，滿空飛雪響雷車。",
            "流將采石磯頭去，坐看浮梁壓浪花。"
        ],
        "title": "青玉峽",
        "id": "e9c05321-3acf-4bbd-8cda-fcf6eb7fb1e7"
    },
    {
        "author": "洪咨夔",
        "paragraphs": [
            "洶長江其迅流，巋傑石乎中峙。",
            "送兩目兮雙帆，有美人兮千里。"
        ],
        "tags": [
            "长江"
        ],
        "title": "大孤山",
        "id": "7506c7e1-711d-4874-af5e-7f9855459602"
    },
    {
        "author": "洪咨夔",
        "paragraphs": [
            "遠永兩尊宿，未了人我心。",
            "相距纔百武，割據東西林。",
            "淵明游其間，買酒時共斟。",
            "虎溪醉來往，同是廬山陰。",
            "清溜轉幽港，斷雲度巍岑。",
            "等作如是觀，爐香對森森。"
        ],
        "tags": [
            "庐山"
        ],
        "title": "東西林",
        "id": "c5328586-fa97-4fb5-92ea-1c02fc2e0b0e"
    },
    {
        "author": "洪咨夔",
        "paragraphs": [
            "山谷人家避李成，誰知劫數莫逃兵。",
            "到今鬼燐青無數，認作文殊佛火明。"
        ],
        "title": "天池燈",
        "id": "4fe75aa7-b27d-4855-b04c-bb5a586d1239"
    },
    {
        "author": "洪咨夔",
        "paragraphs": [
            "湓城陶庾共功名，廟食樓居孰重輕。",
            "衮衮長江流不盡，淮山青處夕陽明。"
        ],
        "tags": [
            "长江"
        ],
        "title": "庾樓",
        "id": "d3fea903-fe3a-413c-8a29-02526771e636"
    },
    {
        "author": "洪咨夔",
        "paragraphs": [
            "山椒飛派落寒空，鬭水曾收第一功。",
            "萬馬鐵衣行夜雪，六虬銀甲動秋風。",
            "分甘晚到玉川子，知味早輸桑苧翁。",
            "手弄潺湲坐盤石，蒼凉新月上孤桐。"
        ],
        "title": "谷簾泉",
        "id": "6c8f7619-3e27-4ba5-8ec3-0ba36f63decf"
    },
    {
        "author": "洪咨夔",
        "paragraphs": [
            "雨引莓苔上短垣，流泉無恙自涓涓。",
            "不如歸去來兮好，百世聞風只杜鵑。"
        ],
        "title": "楚城靖節祠",
        "id": "bd973e69-b2a1-4613-9548-a9b17f46a9e2"
    },
    {
        "author": "洪咨夔",
        "paragraphs": [
            "水府燃犀處，扶桑浴日時。",
            "能觀雷復地，始信坎生離。",
            "浄垢元無着，溫凉祇自知。",
            "驪山殷鑒在，莫受阿環緇。"
        ],
        "title": "湯泉",
        "id": "9995aeaa-0a34-4ab2-8cfc-43c676436536"
    },
    {
        "author": "洪咨夔",
        "paragraphs": [
            "龍跳虎躍入昭陵，墨汁空留一段冰。",
            "散作淋漓元氣濕，屋頭老木掛疎藤。"
        ],
        "title": "歸宗墨池",
        "id": "e84cdd35-c2c2-4a68-9ca9-42adc6b70bf9"
    },
    {
        "author": "洪咨夔",
        "paragraphs": [
            "捉月仙人不到處，騎鵠凌風高着步。",
            "巃嵷翠壁插天開，天上飛來素濤怒。",
            "玻瓈琢出蓮花漏，激電吸蜍高下注。",
            "布帆危掛八節灘，飽風吹上龍門路。",
            "冰絲細織無幅綃，雪花亂卷有聲絮。",
            "蔚然而龍鏘然韶，大者如珠小者霧。",
            "解衣盤礴踞虎豹，遥送空濛濕巾屨。",
            "金鋪玉戶蔡家姝，拍手招人笑相顧。",
            "麻姑老矣不解事，指點五雲推使去。"
        ],
        "title": "三疊泉",
        "id": "57db5c8e-6878-4141-8e68-14945e15f62b"
    },
    {
        "author": "洪咨夔",
        "paragraphs": [
            "缺唇丹井應千尺，禿頂靈杉恰百圍。",
            "鶴去不聞人下子，黄蜂無數採花歸。"
        ],
        "title": "白鶴觀",
        "id": "e419703d-fd88-4d6a-8857-2abadcd32631"
    },
    {
        "author": "洪咨夔",
        "paragraphs": [
            "八萬猊床方丈室，九千書卷半邊窗。",
            "儋翁句子無人問，流水泠泠度石矼。"
        ],
        "title": "楞伽山房  其一",
        "id": "7baeb1a8-37a2-4cb9-b9b5-9de478673490"
    },
    {
        "author": "洪咨夔",
        "paragraphs": [
            "風標勁似聶政姊，筆力健如曹大家。",
            "此手始能爲此竹，對渠枯木老槎牙。"
        ],
        "title": "楞伽山房  其二",
        "id": "0618a882-e592-45b8-ad7d-c9be230e551f"
    },
    {
        "author": "洪咨夔",
        "paragraphs": [
            "岸曲頻移柂，巾欹獨倚檣。",
            "月分雲外影，風進水邊凉。",
            "宿鳥樹三匝，佳人天一方。",
            "清斯纓可濯，誰爲賦滄浪。"
        ],
        "title": "水行",
        "id": "4f638b39-a0f3-43e4-8980-f1b07affd6eb"
    },
    {
        "author": "洪咨夔",
        "paragraphs": [
            "官事何時了，抽身朱墨叢。",
            "未霜烏桕赤，得日紫薇紅。",
            "山勢西南缺，湖光左右通。",
            "引將絲竹却，洗耳聽松風。"
        ],
        "title": "洪園洗心堂飲中偶成",
        "id": "aed65aa4-33a9-4bf4-8235-dd53c9bbe23e"
    },
    {
        "author": "洪咨夔",
        "paragraphs": [
            "巡簷索笑爲疎花，便未開花亦自佳。",
            "带月折歸香在手，閙觀塞破路三丫。"
        ],
        "title": "答仲肅梅",
        "id": "f0e4cae4-0864-4e8f-9387-303d89f28fa4"
    },
    {
        "author": "洪咨夔",
        "paragraphs": [
            "暮雨纔收未炙燈，蒼鷖掠破岸陰澄。",
            "須臾認得舡頭竹，始信漁人掛起罾。"
        ],
        "title": "鄱江樓晚望",
        "id": "22ec9cf6-b5ac-473b-8a5c-647b367bf9ea"
    },
    {
        "author": "洪咨夔",
        "paragraphs": [
            "一蝗東方來，孕子九十九。",
            "未出婪酣肚，已辦饞𩞉口。",
            "漫天自成幕，掃地不用帚。",
            "一朝霜風寒，何處弄百醜。"
        ],
        "title": "有感",
        "id": "6c83b6fb-9e9c-4916-b9a8-7555cc717b66"
    },
    {
        "author": "洪咨夔",
        "paragraphs": [
            "六月冷官還解熱，解衣盤礴坐蒼苔。",
            "微風只在松梢頂，着意招呼不下來。"
        ],
        "title": "取凉  其一",
        "id": "e3a4d6d1-0306-4b77-a7c3-b5a850a13aff"
    },
    {
        "author": "洪咨夔",
        "paragraphs": [
            "平湖水則減三分，尚欠紅蕖一段雲。",
            "萬斛波光自吞吐，月明亦足張吾軍。"
        ],
        "title": "取凉  其二",
        "id": "84923d61-9a1e-4404-953f-c020953a1d49"
    },
    {
        "author": "洪咨夔",
        "paragraphs": [
            "江天雲作黑山頹，上到樓頭手決開。",
            "水墨枕屏三百里，斜陽屬玉一雙來。"
        ],
        "title": "敞雲樓  其一",
        "id": "b6715e32-259e-4ddd-983d-407827925af2"
    },
    {
        "author": "洪咨夔",
        "paragraphs": [
            "草樹成行整復斜，江頭白處定蘆花。",
            "夜深更着無邊月，好箇樓居處士家。"
        ],
        "title": "敞雲樓  其二",
        "id": "b22ab897-a90d-44a7-be6d-bfb90233138c"
    },
    {
        "author": "洪咨夔",
        "paragraphs": [
            "探得行春第一籌，南梢花事半將休。",
            "斷雲不礙遠山碧，新月自隨江水流。",
            "金谷主人真已矣，玉堂老子尚來不。",
            "丁寧留取蒲城酒，更約東風汗漫遊。"
        ],
        "title": "正月三日同莫幹祝法遊東西園",
        "id": "891568c1-d6d2-47fe-9201-9afc24e1976a"
    },
    {
        "author": "洪咨夔",
        "paragraphs": [
            "西北有高樓，長眺起我思。",
            "我思非今人，古人莫見之。",
            "孟軻尊仁義，妾婦秦與儀。",
            "孔明抱禮樂，鬼蜮操及丕。",
            "己物孰重輕，徇道不徇時。",
            "富貴一餉樂，名節百世師。",
            "居今而行古，豈無若人斯。",
            "遡洄從之游，洧盤濯雙緌。"
        ],
        "title": "擬古送莊郎中歸朝  其一",
        "id": "c800cb62-e48a-484d-a373-e29519659358"
    },
    {
        "author": "洪咨夔",
        "paragraphs": [
            "涉江採芙蓉，露華不盈筐。",
            "雜之蘭爲佩，申之蕙爲纕。",
            "持此孰與贈，美人天一方。",
            "駟虬乘蒼鷖，御風朝虛皇。",
            "袖中治安書，琅琅奏明光。",
            "探囊出刀圭，爲民起膏肓。",
            "臨流不可渡，與世爲津梁。",
            "玉池浸雞舌，薰作青史香。"
        ],
        "title": "擬古送莊郎中歸朝  其二",
        "id": "e9559fe1-6b7a-4c1e-b6b7-e291d12661c1"
    },
    {
        "author": "洪咨夔",
        "paragraphs": [
            "河水清兮有縣特，東方作矣未解襦。",
            "寄聲卿自用卿法，我獨舉酒留詩臞。"
        ],
        "title": "林同年被檄來體訪民租寓僧舍有詩因次韵  其一",
        "id": "a403d364-82c3-4c7d-b9cf-30d28bbc68de"
    },
    {
        "author": "洪咨夔",
        "paragraphs": [
            "我雖不飽尚二簋，人則何辜無一襦。",
            "官儂早下減租筆，天下可肥身寧臞。"
        ],
        "title": "林同年被檄來體訪民租寓僧舍有詩因次韵  其二",
        "id": "2fd58aa7-520d-4463-bb94-d902131eed2f"
    },
    {
        "author": "洪咨夔",
        "paragraphs": [
            "泊然無營如子雲，撓之不濁如黄憲。",
            "清靜勿擾如曹參，躬行不言如石建。",
            "古人與稽今人居，外若不足中有餘。",
            "治中別駕寄途耳，用則天下皆華胥。",
            "東風昨夜收雨脚，楊柳亭前小盤礴。",
            "楚江君去定思君，有酒一杯須滿酌。"
        ],
        "title": "送陳倅",
        "id": "80e6aeed-00b6-420a-b657-de0ff15c86db"
    },
    {
        "author": "洪咨夔",
        "paragraphs": [
            "勸農冠蓋出江干，馬上東風觱栗寒。",
            "珍重春衫唾花碧，畫眉狼籍道傍看。"
        ],
        "title": "陪郡侯出郊勸農  其一",
        "id": "21e6a279-86c5-4318-ae7b-b9d8281830ce"
    },
    {
        "author": "洪咨夔",
        "paragraphs": [
            "山青未了曉光開，鳩喚鳩譍雨又催。",
            "消得犢車泥滑滑，此行不爲杏花來。"
        ],
        "title": "陪郡侯出郊勸農  其二",
        "id": "878e6070-f350-46b8-ae0b-508d6d4f59bb"
    },
    {
        "author": "洪咨夔",
        "paragraphs": [
            "茅屋人家蓐食烟，相呼趁雨好翻田。",
            "去年下麥泥如鐵，一寸春膏直幾錢。"
        ],
        "title": "陪郡侯出郊勸農  其三",
        "id": "5070ad0e-018b-4dce-8b81-e8009d5abdcc"
    },
    {
        "author": "洪咨夔",
        "paragraphs": [
            "爭問官儂子謂誰，看來似不是農師。",
            "向人羞道閑陪涉，說與豳風七月詩。"
        ],
        "title": "陪郡侯出郊勸農  其四",
        "id": "a3ef84d9-75dc-456b-945e-8e87186284af"
    },
    {
        "author": "洪咨夔",
        "paragraphs": [
            "煉丹人去屋蕭蕭，脚底羣山走翠蛟。",
            "長嘯一聲空響答，砉然隻鶴起松梢。"
        ],
        "title": "陪郡侯出郊勸農  其五",
        "id": "2db186e3-dfda-48d8-a7fc-ad588d988115"
    },
    {
        "author": "洪咨夔",
        "paragraphs": [
            "半落梅花雪透明，不妨把酒當春行。",
            "光風有意相料理，楊柳青邊約畧晴。"
        ],
        "title": "陪郡侯出郊勸農  其六",
        "id": "e9e1a2b9-fc11-4a1c-ad6e-d30e1cca9cd7"
    },
    {
        "author": "洪咨夔",
        "paragraphs": [
            "歛卷驚嗟語幻哤，搔頭危坐對明缸。",
            "梧桐細語秋傳信，絡緯長鳴月上窗。",
            "濁酒不多雙耳熱，妙香無盡寸心降。",
            "家山未得平安報，飛夢東歸拜老龐。"
        ],
        "title": "夜讀夷堅放卷偶成",
        "id": "28852799-3210-4702-bb46-3d094d4b7726"
    },
    {
        "author": "洪咨夔",
        "paragraphs": [
            "一日一番雨，三更三昧凉。",
            "桐邊青弄影，荷底靜留香。",
            "俗物刺人眼，世情冰我腸。",
            "關山何處笛，落月照胡床。"
        ],
        "title": "秋夜",
        "id": "f86dcf59-75f2-44eb-802d-4c4df64edc1b"
    },
    {
        "author": "洪咨夔",
        "paragraphs": [
            "蕭騷兩岸落秋蓬，楚水西流不肯東。",
            "好酒但須知婦有，新凉莫問與誰同。",
            "片心置向嚚塵外，萬事留將醉眼中。",
            "喜得建安標格在，何曾詩解使人窮。"
        ],
        "title": "次韵曹提管楚東之作",
        "id": "0724cc72-e968-4bb6-a10e-b764fad9a7fe"
    },
    {
        "author": "洪咨夔",
        "paragraphs": [
            "西風一笑話綢繆，白露橫江滴滴秋。",
            "天沒遮欄金餠上，水無邊際玉繩收。",
            "扶將太白酣方適，喚起馮夷舞未休。",
            "今夕明年應更好，夜潮來處倚危樓。"
        ],
        "title": "中秋楚東對月次曹提管韵",
        "id": "8f6b2cca-eb4f-409a-8d53-41b91c3e617c"
    },
    {
        "author": "洪咨夔",
        "paragraphs": [
            "春風花事數河陽，又見玲瓏糝綴黄。",
            "萬斛香添秋醖藉，十分凉借月容光。",
            "熏奩拾取留長挹，湯鼎煎來得細嘗。",
            "須信小山標致別，從渠塗額學宮粧。"
        ],
        "title": "和黄宰木犀",
        "id": "0a3ae32d-81a2-47f7-bbf8-da70d5269cde"
    },
    {
        "author": "洪咨夔",
        "paragraphs": [
            "寧飲三斗水，不揖褦襶子。",
            "寧食三斗葱，不踏龍斷市。",
            "伯夷聖之清，餓死不受滓。",
            "死猶清可爲，况乃未必死。",
            "幾人濁惡海，雞鳴爲利起。",
            "魏其武安門，洒削胃脯氏。",
            "揶揄首陽山，自伐我計是。",
            "使清能死人，濁者亦死耳。",
            "官居寂寞濱，不墮闤闠裏。",
            "嚚塵一關隔，宛在水中沚。",
            "樓居得未有，鑒影時自喜。",
            "天空塔戴角，湖歛沙脫觜。",
            "烏桕生晴陰，芙蕖淡秋蘂。",
            "鷺點橫烟稠，鴈掠斷雲駛。",
            "山缺女牆轉，林斜僧屋倚。",
            "江流在何許，危檣出半指。",
            "長堤苔痕平，盡日無步屣。",
            "有人爲我來，寒冰照人只。",
            "鷗盟以要之，相對弄清泚。",
            "明月不滿掬，一漱霜入齒。",
            "葹菉薋盈室，爲君種蘭茝。",
            "戶服艾盈腰，爲君攬荃芷。",
            "吾非好獨清，濁亦君所耻。",
            "千丈一寸渾，清恐不如此。",
            "出門歌濯纓，聲節中宮徵。",
            "西風騎兩鵠，碧落絕萬里。"
        ],
        "title": "冷廨面挹重湖結樓以收逸放之景扁以清斯諸友移酒落其成分韵得里字",
        "id": "1098ceca-aa38-41bd-b7de-a3b01ce0998f"
    },
    {
        "author": "洪咨夔",
        "paragraphs": [
            "凌寒峭立向庭除，晉宋淵明漢二疎。",
            "面冷不堪相娬媚，心清聊爲一軒渠。",
            "月來月去香仍在，春少春多意自如。",
            "皎潔孤芳誰與共，作詩我欲寄東徐。"
        ],
        "title": "次韵曹提管梅",
        "id": "0df08d77-8b00-46c2-a647-91a40e9d89eb"
    },
    {
        "author": "洪咨夔",
        "paragraphs": [
            "勝裏春來早，遲君秉燭遊。",
            "煖如三月暮，香老百花頭。",
            "心事付桑落，風光催栗留。",
            "人生行樂耳，任命不須求。"
        ],
        "title": "次黄宰早春韵",
        "id": "6ef32794-63f8-4bbf-90ba-26a48a17606e"
    },
    {
        "author": "洪咨夔",
        "paragraphs": [
            "草色半有無，梅花間開落。",
            "還家正自好，柰此抱離索。"
        ],
        "title": "分歧四絕呈及甫  其一",
        "id": "11a4d270-a125-44c3-bd01-27d169fa82aa"
    },
    {
        "author": "洪咨夔",
        "paragraphs": [
            "送君一程歸，別我數里隔。",
            "定非愛雞黍，前例無此客。"
        ],
        "title": "分歧四絕呈及甫  其二",
        "id": "1ab910a0-6614-4cef-b54d-f6749993a7cd"
    },
    {
        "author": "洪咨夔",
        "paragraphs": [
            "大兒長如竹，小兒秀如柳。",
            "迎爺拜新年，頷髭白八九。"
        ],
        "title": "分歧四絕呈及甫  其三",
        "id": "b4b18025-3719-45bd-9dbf-7193e3b3bc41"
    },
    {
        "author": "洪咨夔",
        "paragraphs": [
            "客裏有底忙，申旦不成夢。",
            "遠歸勝新昏，還君春睡重。"
        ],
        "title": "分歧四絕呈及甫  其四",
        "id": "c1efaf21-ee90-49b0-9da6-b49229c26e0d"
    },
    {
        "author": "洪咨夔",
        "paragraphs": [
            "萬綠團陰町疃場，倚凉弦誦玉琅琅。",
            "溪山涵毓中和氣，草木薰蒸正大香。",
            "陋巷顔淵何所樂，舞雩曾點若爲狂。",
            "懦夫百世聞風起，此去濂溪更有莊。"
        ],
        "title": "白鹿書院",
        "id": "4055ca11-0207-45f7-b71c-e525edc29521"
    },
    {
        "author": "洪咨夔",
        "paragraphs": [
            "月暗雲迷竹外枝，寒香未動便能奇。",
            "面如坡老南歸後，骨似溫公獨樂時。"
        ],
        "title": "和黄幾叔墨梅  其一",
        "id": "817a2adc-8733-433a-854e-c23d36906ec0"
    },
    {
        "author": "洪咨夔",
        "paragraphs": [
            "六月夜窗留取看，霜風蕭颯墮林端。",
            "問渠底事青青晚，耻上尋常桃李盤。"
        ],
        "title": "和黄幾叔墨梅  其二",
        "id": "345c167f-6a6d-4600-a55f-a6c28a251ef2"
    },
    {
        "author": "洪咨夔",
        "paragraphs": [
            "大都春色三分耳，能得眉頭幾度開。",
            "見說東家酒初熟，不論今雨也須來。"
        ],
        "title": "和黄宰招飲",
        "id": "77e8a05b-956d-433f-a89d-a04198d88b0a"
    },
    {
        "author": "洪咨夔",
        "paragraphs": [
            "似無細雨還應有，欲落餘花更復留。",
            "草際水邊青未了，可禁杯酒爲扶頭。"
        ],
        "title": "幕官相約觀芳草於法曹之亭黄宰病不至以詩來因次韵",
        "id": "a76599fe-4be5-4e6b-8ef1-5eff0a9618bb"
    },
    {
        "author": "洪咨夔",
        "paragraphs": [
            "突兀誰家樓，風雨歲薄之。",
            "大梁危欲壓，小柱亦半欹。",
            "匠斧睨其旁，搏手難獨支。",
            "南山有奇材，細鉅不可遺。"
        ],
        "title": "古意謝崔楊州辟  其一",
        "id": "063e63b1-fd88-4cd2-ae17-7863a674605b"
    },
    {
        "author": "洪咨夔",
        "paragraphs": [
            "拒霜著秋紅，夸詡顔色好。",
            "五更青女勁，顦顇一何早。",
            "深林蘭自芳，寒節耿獨抱。",
            "識此知見香，鼻觀不草草。"
        ],
        "title": "古意謝崔楊州辟  其二",
        "id": "9ceee9b2-bdf3-4b2b-894a-1192f01b8d54"
    },
    {
        "author": "洪咨夔",
        "paragraphs": [
            "山深閴無人，夜半迷黑月。",
            "魑魅乘其昏，光怪互出沒。",
            "獨行欲何之，十步八九兀。",
            "隔林炬火明，命向虎口脫。"
        ],
        "title": "古意謝崔楊州辟  其三",
        "id": "81385cfd-7e1e-46dc-b06a-280e5c202626"
    },
    {
        "author": "洪咨夔",
        "paragraphs": [
            "汾陰有古鼎，金景歊浮雲。",
            "斡棄不知愛，瓦豆薦苾芬。",
            "提携向中庭，拂拭蒼蘚紋。",
            "雖非大籀篆，彷彿猶八分。"
        ],
        "title": "古意謝崔楊州辟  其四",
        "id": "f5ae9100-4e74-442b-8bc0-ae3a22abeb90"
    },
    {
        "author": "洪咨夔",
        "paragraphs": [
            "攕攕兒女手，申旦軋機杼。",
            "織成遍地錦，翠鳳濕花露。",
            "三年卷篋中，背立泣不遇。",
            "持歸付刀尺，晝線金針度。"
        ],
        "title": "古意謝崔楊州辟  其五",
        "id": "70dcabec-a443-4030-a7c6-5a6d68339282"
    },
    {
        "author": "洪咨夔",
        "paragraphs": [
            "江頭客子舡，盡日卧沙尾。",
            "維楫非不具，潮弱未能跬。",
            "秋風雪浪高，長年絕叫起。",
            "舡行莫倚柁，難得此汛水。"
        ],
        "title": "古意謝崔楊州辟  其六",
        "id": "06833a11-b951-43fd-8c04-5c50ed057e15"
    },
    {
        "author": "洪咨夔",
        "paragraphs": [
            "梧桐生高岡，上有朝陽枝。",
            "鳳從南方來，覽煇而下之。",
            "一鳴寒暑平，再鳴風雨時。",
            "啾啾百鳥羣，振翼長追隨。"
        ],
        "title": "古意謝崔楊州辟  其七",
        "id": "709ff662-9c03-4b51-bb46-25bb80364c11"
    },
    {
        "author": "洪咨夔",
        "paragraphs": [
            "以君一年長，爲我異姓兄。",
            "衡從玄圃玉，出入武庫兵。",
            "急手搏蒼兕，雋氣鞭長鯨。",
            "議論到千古，慷慨吐不平。",
            "漢以初元衰，唐以天寶傾。",
            "附勢妾媚嫵，避事兒嚘嚶。",
            "頹靡寖成俗，忠良竟吞聲。",
            "自謂倚南山，不知壞長城。",
            "君子勇於義，小人罔而生。",
            "儻不餓采薇，遠可死結纓。",
            "每聞壯其語，亦嘗用吾情。",
            "有餘不必盡，尺渾勝丈清。",
            "六經源岷嶓，百家派渭涇。",
            "歸求性內學，莫計身外名。",
            "春風兩鬢綠，秋月雙眼明。",
            "通德擁高髻，勤勤剔寒檠。"
        ],
        "title": "送潜同年調官歸",
        "id": "1bae4df0-53c0-48e7-bf41-92090a2a6105"
    },
    {
        "author": "洪咨夔",
        "paragraphs": [
            "江上送行潮汛小，舡頭回首夕陽多。",
            "人生有幾柳如此，客思不禁花柰何。"
        ],
        "title": "嚴陵道上雜詠  其一",
        "id": "e9458db1-6874-4d03-959d-571c4fa63a52"
    },
    {
        "author": "洪咨夔",
        "paragraphs": [
            "半江雲濕欲成雨，兩岸水渾初退潮。",
            "短短竹籬花朵壓，深深麥塢雉媒嬌。"
        ],
        "title": "嚴陵道上雜詠  其二",
        "id": "1a18f5a8-8674-4ec4-821b-a5974aa67ab7"
    },
    {
        "author": "洪咨夔",
        "paragraphs": [
            "玄英范老聞風起，俱爲羊裘一釣絲。",
            "堂扁三賢非本意，何如只號子陵祠。"
        ],
        "title": "嚴陵道上雜詠  其三",
        "id": "856ec4cf-82df-4aba-ba4c-5e55ec501a61"
    },
    {
        "author": "洪咨夔",
        "paragraphs": [
            "石壇千尺薜蘿古，沙徑百盤苔蘚香。",
            "不是先生求矯世，懶將日月趁人忙。"
        ],
        "title": "嚴陵道上雜詠  其四",
        "id": "617d85cc-d99b-444f-8166-7dbc6488d7fc"
    },
    {
        "author": "洪咨夔",
        "paragraphs": [
            "闖巢摶黍待晨餉，投岸舂鉏尋暮棲。",
            "總是心爲形所役，搔頭獨立渡橋西。"
        ],
        "title": "嚴陵道上雜詠  其五",
        "id": "08292634-1f27-40de-b0da-f537e4a73da3"
    },
    {
        "author": "洪咨夔",
        "paragraphs": [
            "高高下下客行路，整整斜斜人住家。",
            "端的今年蠶較晚，石榴花下響繅車。"
        ],
        "title": "嚴陵道上雜詠  其六",
        "id": "37d7efff-c274-4285-87c4-8eb1e7f67a24"
    },
    {
        "author": "洪咨夔",
        "paragraphs": [
            "細草護沙連不斷，疎風畧雨散還收。",
            "山田麥熟不歸去，三百里江都是愁。"
        ],
        "title": "嚴陵道上雜詠  其七",
        "id": "cb93483d-1e67-4340-89e7-e2b896f8342c"
    },
    {
        "author": "洪咨夔",
        "paragraphs": [
            "雲山幸不求吾是，魚鳥依然笑我頑。",
            "自欲入城持鉢去，扣門可煞老僧閑。"
        ],
        "title": "爲清隠打化僧說偈",
        "id": "06eecf1f-2994-4fcd-9562-2afa7e9bf7e3"
    },
    {
        "author": "洪咨夔",
        "paragraphs": [
            "渴烏滴盡三更雨，鐵鳳敲寒六月風。",
            "湯餠困來茶未熟，爲師摇夢作丁東。"
        ],
        "title": "丁東泉",
        "id": "d17183d6-5aaa-4a11-a64c-fdd228b3e5e5"
    },
    {
        "author": "洪咨夔",
        "paragraphs": [
            "紅嫣翠濕平陽里，轣轆遊車汛流水。",
            "蒼頭擁騎知謂誰，草草人家寄生子。",
            "君王神武重邊功，不愛穠華勝桃李。",
            "青鸞扶下五雲車，顛倒衣裳冠薦履。",
            "賞功未了說和親，又墮蛾眉芳夢裏。",
            "平章三十六宮春，遣似天驕買驩喜。",
            "朔風吹雪胡馬嘶，獵歸月淡龍城西。",
            "重旃穹窿壓斗帳，泛盎快攪金留犂。",
            "細調弦索爲郎鼓，手未推却眉先低。",
            "林深人靜孤啄木，春盡樹暗雙黄鸝。",
            "大居次吹梅花老，小居次舞楊花迷。",
            "屠牙勃窣起爲壽，一粲相對酣如泥。",
            "子卿海上亦良苦，牧羝未乳兒先乳。",
            "信道天涯共此情，誰謂姬姜必齊魯。",
            "妾身不爲漢婕妤，下嫁猶獲當單于。",
            "從來蕃漢等昆弟，得婿渠不如家奴。",
            "君不見冢象廬山誰比數，青塚名傳千萬古。"
        ],
        "tags": [
            "庐山"
        ],
        "title": "昭君行",
        "id": "5969609b-e8d5-403d-b5f1-18c3b74f2054"
    },
    {
        "author": "洪咨夔",
        "paragraphs": [
            "一晴一雨柳添碧，半落半開梅著酸。",
            "不被東風相鼓弄，春山只有老蒼官。"
        ],
        "title": "春日山行  其一",
        "id": "4934cb03-4b57-4752-9e1d-53a8177fa6f9"
    },
    {
        "author": "洪咨夔",
        "paragraphs": [
            "兩點眼光牛背上，一窩春色落花邊。",
            "世緣不到山深處，只恐深山起世緣。"
        ],
        "title": "春日山行  其二",
        "id": "5880476f-e3cd-40f0-af1e-b3a676d32aa0"
    },
    {
        "author": "洪咨夔",
        "paragraphs": [
            "器重千鈞鼎，胸涵萬斛舟。",
            "文章歐六一，政事富青州。",
            "偃月知誰在，靈光獨我留。",
            "貂蟬雖未着，不作汗青羞。"
        ],
        "title": "挽中書俞侍郎  其一",
        "id": "02480229-cc15-451f-9dc9-294d6011918d"
    },
    {
        "author": "洪咨夔",
        "paragraphs": [
            "銓省承新渥，詞垣訪舊陰。",
            "頹波回萬折，斷岸立千尋。",
            "祇謂人猶己，那思昔異今。",
            "時清猶憤死，天地是知心。"
        ],
        "title": "挽中書俞侍郎  其二",
        "id": "dbcaec22-2dc4-42c2-9b83-8bc0e3ab5287"
    },
    {
        "author": "洪咨夔",
        "paragraphs": [
            "汗漫騎鯨去，西風髮半簪。",
            "安心元是藥，得趣不妨琴。",
            "人靜蛩鳴夜，天寒月出林。",
            "爲君重洗耳，別酒不須斟。"
        ],
        "title": "贈希聲居士",
        "id": "3a7bc6ad-d0d6-41e0-8b4e-488102beb3d1"
    },
    {
        "author": "洪咨夔",
        "paragraphs": [
            "箕斗光移析木津，踏霜扶醉不驚塵。",
            "夜寒應是梅花覺，半歛愁容婉待春。"
        ],
        "title": "江頭寄致遠  其一",
        "id": "c6e5e4ce-0186-4d9a-89a8-e6ea7a833734"
    },
    {
        "author": "洪咨夔",
        "paragraphs": [
            "客窗翻遍竹爐香，樓外更聲作許長。",
            "解事燈花相報似，擁爐兒女說荒唐。"
        ],
        "title": "江頭寄致遠  其二",
        "id": "a7a7c372-fe2a-474b-8f5d-8252766f7a87"
    },
    {
        "author": "洪咨夔",
        "paragraphs": [
            "歸鴻隻影宿汀洲，夢繞蘆花不柰愁。",
            "潁谷杯羹無日遺，翳桑橐飯有時酬。",
            "功名曠世來斯受，議論驚人合則留。",
            "此事大關天下望，殷勤爲報古楊州。"
        ],
        "title": "寄崔帥卿",
        "id": "e8852007-e771-4ff7-862a-971ab52961e0"
    },
    {
        "author": "洪咨夔",
        "paragraphs": [
            "買田招隠落星灣，採盡詩材始放還。",
            "逆境自安天理順，閙籃誰識道心閑。",
            "兩窮覿面塵埃裏，一笑論情醉夢間。",
            "爲說斯文有宗主，春風楊柳滿平山。"
        ],
        "title": "贈趙同年別",
        "id": "41ae9378-4bf3-4901-abfc-767b97e2c591"
    },
    {
        "author": "洪咨夔",
        "paragraphs": [
            "嶺右山川間出賢，開元宰相最居先。",
            "中間不數余安道，恰到于今五百年。"
        ],
        "title": "壽崔帥卿  其一",
        "id": "11746432-f732-4f99-9bf7-9e03f617e53b"
    },
    {
        "author": "洪咨夔",
        "paragraphs": [
            "連蜷雌霓墮晴空，光照書樓卷紙紅。",
            "天爲斯文開瑞應，海南海北一宗工。"
        ],
        "title": "壽崔帥卿  其二",
        "id": "c31f6e53-a733-4cbf-a6c7-a70ad25a6206"
    },
    {
        "author": "洪咨夔",
        "paragraphs": [
            "塞下人家盎盎春，又推餘澤及流民。",
            "慶州小范青州富，合作先生社稷身。"
        ],
        "title": "壽崔帥卿  其三",
        "id": "1fcea8e5-931e-4aae-a3b4-0c2303be8074"
    },
    {
        "author": "洪咨夔",
        "paragraphs": [
            "弄兵澒洞射陽秋，一紙招呼殺氣收。",
            "十萬蒼生驚魄定，活人陰德過賓州。"
        ],
        "title": "壽崔帥卿  其四",
        "id": "c69b72a6-3d86-4830-99d2-db9d765f595f"
    },
    {
        "author": "洪咨夔",
        "paragraphs": [
            "夕烽旁午徹甘泉，獨有淮東一臂全。",
            "若使盡從持重計，廟謨底用更憂邊。"
        ],
        "title": "壽崔帥卿  其五",
        "id": "68e91566-c038-4c0b-972c-0e0288bb0d3e"
    },
    {
        "author": "洪咨夔",
        "paragraphs": [
            "紛紛傳檄方言戰，猝猝囊金又說和。",
            "誰信規摹須早定，計然半策不須多。"
        ],
        "title": "壽崔帥卿  其六",
        "id": "5a7711a1-7338-46f0-b2f5-21473e07c4a1"
    },
    {
        "author": "洪咨夔",
        "paragraphs": [
            "垂弧節過便春風，入侍猩袍一點紅。",
            "殿上獸樽誰得飲，漢廷諸老定輸公。"
        ],
        "title": "壽崔帥卿  其七",
        "id": "9c08d29f-f039-437e-9267-8915b8f3d049"
    },
    {
        "author": "洪咨夔",
        "paragraphs": [
            "太白過午芒角獰，蚩尤亙天鉤尾赬。",
            "淮東千里正齁寢，夜半洶湧傳邊聲。",
            "王師北渡衄泗口，胡馬南牧摇青平。",
            "擁城敗將死蝸縮，護堡羸卒飛猱驚。",
            "詩書元帥戒夙駕，往試百萬胸中兵。",
            "幾人險語挽衣斷，甚至涕泗交縱橫。",
            "李晟爲國不虛出，裴度與賊難俱生。",
            "兩軍相持以氣勝，督戰火急開行營。",
            "長江漲綠馮夷舞，擊楫東來親一鼓。",
            "威靈閃閃動牛斗，精采軒軒起貔虎。",
            "金牌銀牌膽爲冷，千戶萬戶色如土。",
            "尺兵寸鏃不待施，已覺目中無此虜。",
            "四旬頡頏鬭困獸，一夕倉皇竄饑鼠。",
            "不聞令狐戛刁斗，但見龜山撐窣堵。",
            "麥畦黄裏栗留風，秧甽青邊勃姑雨。",
            "老農想見太平年，買酒煮茶相勞苦。",
            "黄旗紫蓋祥光開，宮柳飛絮公歸來。",
            "平淮勒碑字如斗，鐃歌奏曲聲如雷。",
            "奉觴再拜白壽母，兒輩破賊邊州回。",
            "歡然一笑春滿面，婆娑起舞斑衣萊。",
            "還觀先正紹興日，立朝清節高崔嵬。",
            "獨於和議植赤幟，坐令火德然寒灰。",
            "家傳此意石不轉，事業自許圖雲臺。",
            "從今着手快經理，一洗河洛無纖埃。",
            "君不見武侯用西蜀，誅賞大明人自服。",
            "又不見叔子鎮襄陽，恩信一孚江漢皆金湯。"
        ],
        "tags": [
            "长江"
        ],
        "title": "續洗兵馬上李制置",
        "id": "f2236d4e-8b63-4642-82bd-e8a2426863de"
    },
    {
        "author": "洪咨夔",
        "paragraphs": [
            "泛觀天地間，一氣如爨鼎。",
            "半鼎沸正急，半豈獨爾靜。",
            "從旁更益薪，既往漫不省。",
            "疇當起沃之，轆轤轉脩綆。",
            "長空墮旄頭，胡命懸漏頃。",
            "不戢方自焚，餘焰燎吾境。",
            "俶從淮漢擾，馴至褒斜警。",
            "勢欲合南北，事須得要領。",
            "和固不可爲，戰亦未易逞。",
            "中興關人謀，而可倚天幸。",
            "君侯富經綸，頗牧在禁省。",
            "憂國如憂家，申旦抱耿耿。",
            "袖中平戎策，直欲繫其頸。",
            "王斧下青冥，上游建巨屏。",
            "秋高馬正肥，慨慷泝巴郢。",
            "鏠旗凜太一，福星映參井。",
            "蜀從更化來，舊痛甫甦醒。",
            "風寒不善護，遂與勞復等。",
            "內勢既𨂂盭，外兵且贅癭。",
            "但嗟車轔轔，未見旗整整。",
            "胸中百萬兵，氣壓貔虎猛。",
            "凉飈送先聲，鬼蜮已匿影。",
            "自昔樹勳業，莫先拔翹穎。",
            "共功非衆材，殆類無麵餠。",
            "孔明駐漢中，欲翦漢賊梗。",
            "委心任費褘，屈膝拜許靖。",
            "笑談扼姦雄，老死不得騁。",
            "至今出師表，日月光烱烱。",
            "惜哉會潼關，不從魏延請。",
            "公才幾倍亮，謀略濟忠鯁。",
            "機會有可乘，臨事勿吹冷。",
            "秦隴咳唾定，歸衮顓國秉。",
            "頌磨浯水濱，銘勒燕然頂。",
            "諸生筆如椽，須公一笑肯。"
        ],
        "title": "送興元聶帥",
        "id": "5bcf2342-2f70-4fca-872e-2d1f216b6217"
    },
    {
        "author": "洪咨夔",
        "paragraphs": [
            "天驕運去如隤堤，橫決燕涿流青齊。",
            "斬竿揭旗扣並塞，被髮左祍稱遺黎。",
            "膾肝山前走肉語，碓骨寨裏饑魂啼。",
            "盡籠虎兕淮南北，期獵狐兔山東西。",
            "常人喜功首例肯，智士察變眉先低。",
            "危言不顧犯衆忌，設難直欲開羣迷。",
            "近嗟唐禍兆回紇，遠述晉亂基羌氐。",
            "積薪未然不着手，曲突已驗空噬臍。",
            "賊帆方落射湖去，胡騎已闖滁山嘶。",
            "正須籌幄坐月觀，却卷郡紱尋黟谿。",
            "带泥燒筍薦晨餉，踏雨剪韭供春虀。",
            "心安便是上池藥，眼浄何用黄金篦。",
            "蜀公早嘗着野服，君實晚始持桓圭。",
            "方來事業推不去，還踏曉鼓聽朝雞。",
            "窮邊殺氣貫矛戟，嚴城酸風吹鼓鼙。",
            "化雲相隨不可得，矯望玉宇橫蒼鷖。"
        ],
        "title": "送新婺州汪總領歸歙",
        "id": "0f9d90f2-f051-49a9-b678-4cfaebd6783d"
    },
    {
        "author": "洪咨夔",
        "paragraphs": [
            "美官誰不愛，所貴以道得。",
            "道足以得之，有底去尤力。",
            "祥麟快掣鎖，玄鶴不受弋。",
            "此意關重輕，當有識者識。"
        ],
        "title": "送崔少蓬南歸  其一",
        "id": "ff1ff3a4-52d8-4de5-be79-a4752781fcd5"
    },
    {
        "author": "洪咨夔",
        "paragraphs": [
            "欽永早患失，光禹晚志得。",
            "飄風一鴻毛，何能益人國。",
            "己重物乃輕，此理要深識。",
            "方寸浩然氣，天地吾其塞。"
        ],
        "title": "送崔少蓬南歸  其二",
        "id": "6b37c3cc-4573-422b-80a3-5691fa391868"
    },
    {
        "author": "洪咨夔",
        "paragraphs": [
            "富貴紛探驪，功名競騎虎。",
            "眉端萬國愁，公意良獨苦。",
            "五年安邊功，絕口不自語。",
            "仙帆去蓬萊，急浪一砥柱。"
        ],
        "title": "送崔少蓬南歸  其三",
        "id": "39821fd4-b0ce-4e64-b156-3a18e6b44472"
    },
    {
        "author": "洪咨夔",
        "paragraphs": [
            "出江梅未花，過嶺青着枝。",
            "解裝書滿床，自課應門兒。",
            "獨樂非不好，民瘼將疇醫。",
            "詔來不俟駕，世事猶可爲。"
        ],
        "title": "送崔少蓬南歸  其四",
        "id": "71e107a0-52ec-4d7c-8f62-21f51a31bc18"
    },
    {
        "author": "洪咨夔",
        "paragraphs": [
            "楊州傾城出，作遠事追送。",
            "諸生更依依，瘦馬踏朝凍。",
            "冥鴻去何許，水落霜宇空。",
            "鬢短心緒長，危檣曳清夢。"
        ],
        "title": "送崔少蓬南歸  其五",
        "id": "ab3cefdc-705a-4ade-bda7-12376ee57cf1"
    },
    {
        "author": "洪咨夔",
        "paragraphs": [
            "放脚氛埃表，搔頭廣莫間。",
            "淮分三代水，江護六朝山。",
            "落日蒼烟起，秋風白鳥還。",
            "歐韓呼不起，髀滿鬢毛斑。"
        ],
        "title": "平山",
        "id": "1891fa30-99cc-49e8-a0a7-61156df1b08f"
    },
    {
        "author": "洪咨夔",
        "paragraphs": [
            "劭耕好語落西疇，父老逢迎笑點頭。",
            "銷甲事農官有術，賣薪沽酒我何憂。",
            "黄金深椀頻傾倒，白布長衫迭獻酬。",
            "颯颯雨華隨後乘，安排麥隴十分秋。"
        ],
        "title": "勸農呈丘帥  其一",
        "id": "b7bc7c32-8d20-498d-afe5-8ee0348e654e"
    },
    {
        "author": "洪咨夔",
        "paragraphs": [
            "南樓健目畧江臯，淅蔌風沙響鬢毛。",
            "草色不隨壕岸斷，柳梢恰與女牆高。",
            "碧幢紅旆三邊帥，羽扇綸巾一世豪。",
            "坐上捷書來獵獵，官軍破賊戰方鏖。"
        ],
        "title": "勸農呈丘帥  其二",
        "id": "c1408cf1-1bef-4a0f-9570-6c7d173ee307"
    },
    {
        "author": "洪咨夔",
        "paragraphs": [
            "文妙生花筆，名成映雪書。",
            "處家貧似富，應物密如疎。",
            "薦墨交黄綬，榮光照板輿。",
            "出門車折軸，天理竟何如。"
        ],
        "title": "挽孫謙伯  其一",
        "id": "d79a277d-3d90-4fa5-a498-29e5cdd674d6"
    },
    {
        "author": "洪咨夔",
        "paragraphs": [
            "日月無多子，鄉邦失兩賢。",
            "直爲吾黨慟，不作世情憐。",
            "握手春風醉，論心夜雨眠。",
            "耳言猶歷歷，何忍表君阡。"
        ],
        "title": "挽孫謙伯  其二",
        "id": "ff93240e-5f32-4e83-a95f-4d6e8c581544"
    },
    {
        "author": "洪咨夔",
        "paragraphs": [
            "心緒千絲結，年華一鳥過。",
            "可人元自少，知己不須多。",
            "咄咄君休怪，嗚嗚我亦歌。",
            "將軍渾健在，醉尉莫誰何。"
        ],
        "title": "次繆仲右韵  其一",
        "id": "33fd63b7-7046-4736-b06a-51b016b81c06"
    },
    {
        "author": "洪咨夔",
        "paragraphs": [
            "窗暖楊花撲，庭空燕子過。",
            "年侵歡易減，春惱病宜多。",
            "攪涕論兵事，扶頭讀凱歌。",
            "日來能飲未，正好醉亡何。"
        ],
        "title": "次繆仲右韵  其二",
        "id": "903d0c7b-b536-456c-98db-aed7a054e74b"
    },
    {
        "author": "洪咨夔",
        "paragraphs": [
            "牢落淮南賦小山，霜風容易老人顔。",
            "揚瀾左蠡天垂碧，夢與盟鷗共往還。"
        ],
        "title": "用胡衛道贈姚居士韵",
        "id": "6980b1a7-367f-4267-818c-e9925ea01985"
    },
    {
        "author": "洪咨夔",
        "paragraphs": [
            "玉立金閨客，家人亦許清。",
            "共聽秋塞柝，細剔夜窗檠。",
            "娣袂從渠好，兒襦得我平。",
            "西風吹落葉，不盡夕陽明。"
        ],
        "title": "孫推內子挽詩",
        "id": "2b856cb0-1c26-451e-b355-ba9becb2c3da"
    },
    {
        "author": "洪咨夔",
        "paragraphs": [
            "有子何蕃似，懸知母訓賢。",
            "市賒留客酒，隣貸買書錢。",
            "苦過蓮心後，甜回蔗境邊。",
            "一朝風木憾，誰與問蒼天。"
        ],
        "title": "李致遠母夫人挽詩  其一",
        "id": "92fe7260-7d9b-47f1-b1a2-2afc71809492"
    },
    {
        "author": "洪咨夔",
        "paragraphs": [
            "日與夫人子，相隨若弟兄。",
            "羨渠猶有母，使我欲無生。",
            "未病思求藥，方餐念遺羹。",
            "此情今已矣，淚雨待同傾。"
        ],
        "title": "李致遠母夫人挽詩  其二",
        "id": "b7c433fe-1192-483b-9502-6ab608cb6326"
    },
    {
        "author": "洪咨夔",
        "paragraphs": [
            "鶴唳風聲淝水捷，馬騰士飽蔡州平。",
            "笑談定取中興策，莫道司存只餉兵。"
        ],
        "title": "送商總郎  其一",
        "id": "2a944415-5482-4033-a984-60eb58f8a998"
    },
    {
        "author": "洪咨夔",
        "paragraphs": [
            "霜遲斷隴蕎花白，水足平田稻子紅。",
            "剩把豐年供祖帳，送將玉節過江東。"
        ],
        "title": "送商總郎  其二",
        "id": "cd44d777-f7b4-4791-8342-3d6ad3f4d487"
    },
    {
        "author": "洪咨夔",
        "paragraphs": [
            "百尋浮玉三更月，萬里長江一色秋。",
            "照映此心須此水，不妨小泊讀書舟。"
        ],
        "tags": [
            "长江"
        ],
        "title": "送商總郎  其三",
        "id": "e49a0668-fc63-438f-a0e5-a160d148d019"
    },
    {
        "author": "洪咨夔",
        "paragraphs": [
            "白髮兒隨母，蒼顔弟對兄。",
            "四休元易足，一笑更何營。",
            "論事絲弦直，存心鏡面平。",
            "德人今已矣，誰與嗣鄉評。"
        ],
        "title": "挽伯父  其一",
        "id": "68a0740f-491b-4f84-ac6f-e90df61f786f"
    },
    {
        "author": "洪咨夔",
        "paragraphs": [
            "憶作行邊別，相期到鶴州。",
            "秋風驚過眼，落日懶回頭。",
            "華屋空遺憾，佳城足遠謀。",
            "無從扶柩哭，揮淚寄江流。"
        ],
        "title": "挽伯父  其二",
        "id": "5aca9f6e-3236-4246-bc84-45c471548047"
    },
    {
        "author": "洪咨夔",
        "paragraphs": [
            "汴都黍離迷宮堧，金鋪獸面秋風寒。",
            "百年大義冷於鐵，西湖走馬狨絲鞍。",
            "亡秦定必三戶楚，况今南北皆王土。",
            "紫髯青鬢祖豫州，威如迅霆惠如雨。",
            "山東井落回生意，收召驚魂高枕睡。",
            "中有虓將來青州，馬蹄欲踏狼胥碎。",
            "邦人聚觀鬨塞塗，和氣釀雪蘇焦枯。",
            "銀城萬里軋坤軸，燭龍一色煇天衢。",
            "殷殷好語傳田間，雪晴又雨直幾錢。",
            "翠麰漲天士宿飽，踴躍一鼓空兩甄。",
            "中原宿愁無地愬，歡呼從此歸王度。",
            "更煩老筆爲草檄，讀之會使頭風愈。"
        ],
        "tags": [
            "西湖"
        ],
        "title": "次張亞夫喜雨",
        "id": "133c9410-694b-4ebc-adab-0886ccb7bc7d"
    },
    {
        "author": "洪咨夔",
        "paragraphs": [
            "翰墨多推轂，功名早着鞭。",
            "風行青草外，春到白鹽邊。",
            "老去心猶壯，歸來意正便。",
            "如何天不憗，烟雨閟新阡。"
        ],
        "title": "挽李漕  其一",
        "id": "e7cafc0c-3dc6-4c32-b90f-ea0868682a10"
    },
    {
        "author": "洪咨夔",
        "paragraphs": [
            "百折溪山裏，佳哉有此翁。",
            "名方隨政起，命已坐文窮。",
            "滿眼棠陰在，回頭橘隠空。",
            "詩髯無復磔，萬象自春風。"
        ],
        "title": "挽李漕  其二",
        "id": "610139b6-ae57-44be-a9f1-24d443e05b87"
    },
    {
        "author": "洪咨夔",
        "paragraphs": [
            "塞垣擁雪髑髏寒，多少將軍博美官。",
            "莫恨知心今世鮮，須知行道古來難。",
            "時窮地狹何能舞，命好天高亦可鑽。",
            "此理乘除應會得，梅邊索酒笑相看。"
        ],
        "title": "次洪漕韵  其一",
        "id": "ce75ca82-8002-4d7b-b47d-259d3780e500"
    },
    {
        "author": "洪咨夔",
        "paragraphs": [
            "和月梅花共一寒，兜牟未必盡粗官。",
            "醉來抱膝吟梁父，睡起搔頭著說難。",
            "富貴冰山何用倚，功名盤石自須鑽。",
            "朔風衰草腥狐兔，獵火歸鞭夾市看。"
        ],
        "title": "次洪漕韵  其二",
        "id": "62f6265f-765f-4683-a167-fc3fbf551f2c"
    },
    {
        "author": "洪咨夔",
        "paragraphs": [
            "罨畫春樹碧，逢迎繫行舟。",
            "酒盡可以起，更作須臾留。",
            "我方鶴投籠，君已鷹脫韝。",
            "相期在歲晏，贈之珊瑚鉤。"
        ],
        "title": "寄趙景周撫幹  其一",
        "id": "3aceb0d1-1535-4918-bd54-d04f9ec3481c"
    },
    {
        "author": "洪咨夔",
        "paragraphs": [
            "楊柳青已絮，芍藥紅方葩。",
            "詩隨去帆東，春風屬誰家。",
            "音疎日月駃，目短天宇賒。",
            "小德最憐渠，丹頰三髻丫。"
        ],
        "title": "寄趙景周撫幹  其二",
        "id": "3b4c8772-ab60-437a-a46d-478696e3cee5"
    },
    {
        "author": "洪咨夔",
        "paragraphs": [
            "莫恃青春兩頰紅，年來我已鬢如蓬。",
            "盤洲野處源流在，早挹文名尉若翁。"
        ],
        "title": "贈洪子需  其一",
        "id": "2208a0e7-fb59-4d30-aca5-8e8ed92a4ea0"
    },
    {
        "author": "洪咨夔",
        "paragraphs": [
            "樓倚晴空月滿湖，一塵飛不到庭除。",
            "虞初九百渾高閣，且讀人間本分書。"
        ],
        "title": "贈洪子需  其二",
        "id": "84cf4434-c138-4564-a6e7-06bd38b1e63e"
    },
    {
        "author": "洪咨夔",
        "paragraphs": [
            "秋風已颯梧猶碧，宿雨纔收稗亦花。",
            "天着工夫供醉眼，東鄰有酒不堪賒。"
        ],
        "title": "口占",
        "id": "c884981c-4a1c-47f8-adf2-f34bc169c901"
    },
    {
        "author": "洪咨夔",
        "paragraphs": [
            "猨臂老不侯，鳶肩騰上速。",
            "婁羅千丈長，不博一寸福。"
        ],
        "title": "贈相者",
        "id": "5ee9f725-a637-4d1f-a3cc-508e5b2a0f87"
    },
    {
        "author": "洪咨夔",
        "paragraphs": [
            "藝祖立鰲極，腹心趙書記。",
            "披圖指幽燕，翰死誰可繼。",
            "異時拾空城，中國坐自弊。",
            "伊吾紛抵掌，須作根本計。",
            "仁皇柔北夷，富公效表餌。",
            "終身耻言功，力辭樞密使。",
            "況今百年間，未洗新亭淚。",
            "平凉急尋盟，正恐廢大義。",
            "中朝兩說分，各植漢趙幟。",
            "詔書趣公歸，渴欲斷羣議。",
            "矯矯鸞鳳姿，鼎鼎廊廟器。",
            "持心水鏡平，料事蓍蔡智。",
            "天道方好還，上策先自治。",
            "折衷和戰間，守乃萬全利。",
            "西關碎其有，東壘掇所棄。",
            "證狀朝暮殊，守亦豈易事。",
            "醫國得和扁，神聖工巧備。",
            "囊中黄昏湯，着手須早試。",
            "外禦幾邊將，中權一閫制。",
            "當思擇時髦，不在變局勢。",
            "忠賢乃命脈，公道實元氣。",
            "精神以此彊，可却十萬騎。",
            "淮南畏汲黯，奉天倚陸贄。",
            "中興在公手，一語澤百世。",
            "太山重名節，鴻毛等富貴。",
            "不惟天下望，是亦文定志。",
            "紫樞摩斗極，青藜照中祕。",
            "江風駕檣烏，天闊秋雨霽。",
            "諸生笑牽衣，狂語出半醉。",
            "勿作醉語看，嚼蠟或有味。"
        ],
        "title": "送丘都承",
        "id": "5e4af893-b488-405f-8139-12bf1719c7fd"
    },
    {
        "author": "洪咨夔",
        "paragraphs": [
            "秋風俱白髮，萬里錦城官。",
            "箭貫雙鵰易，琴隨一鶴難。",
            "國寬同是福，民病獨何安。",
            "前見乖崖老，煩君舉似看。"
        ],
        "title": "呈同行諸丈",
        "id": "b2b4ebfc-e533-4ca1-8fb2-cbc48281b9af"
    },
    {
        "author": "洪咨夔",
        "paragraphs": [
            "留滯周南命使然，莫疑上水逆風舡。",
            "鄉山故故隨人後，客月依依墮我前。",
            "半夜索樽同決計，五更回柂不成眠。",
            "筍輿吹面新凉入，須信封姨正自賢。"
        ],
        "title": "遇風出陸金陵道中次程及甫韵",
        "id": "8d676f28-fea3-4cd2-aa1c-77301cadb8d0"
    },
    {
        "author": "洪咨夔",
        "paragraphs": [
            "塞塵沒沒馬蕭蕭，世事今朝異昨朝。",
            "爲羨白鷗何浩蕩，却思斥鴳亦逍遥。",
            "平沙露磧江波歛，遠樹明堤野霧銷。",
            "快着扁舟歸教子，勝渠滿屋貯胡椒。"
        ],
        "title": "次及甫韵送致遠別",
        "id": "ff86121e-ede0-44e9-bdef-73974b2ea83f"
    },
    {
        "author": "洪咨夔",
        "paragraphs": [
            "凉邊未放菊花斑，莫作重陽節物看。",
            "就網買魚風露重，推篷舉酒水天寬。",
            "箭頭歲月離弦易，局面功名下着難。",
            "慙媿竟陵江上叟，採菰搗黍鬢毛寒。"
        ],
        "title": "九日復口",
        "id": "18b51d08-2f83-4a40-a6d9-f941fe074131"
    },
    {
        "author": "洪咨夔",
        "paragraphs": [
            "客程欠舞綵衣斑，懶把茱萸對酒看。",
            "凉思着人窮脚健，豐年到手老懷寬。",
            "有風不怕江流逆，無媿何憂蜀道難。",
            "但願浣花花好在，免教杜曲眼長寒。"
        ],
        "title": "答程及甫徐少望",
        "id": "f95a054e-de01-4b92-acea-5d841c85fefd"
    },
    {
        "author": "洪咨夔",
        "paragraphs": [
            "手遮西日望褒斜，百折舟行尚玉沙。",
            "風趁港回帆落柱，草迷路斷牽收車。",
            "長烟漠漠非吾土，老樹離離似我家。",
            "今夜宿頭應更好，月明四面盡蘆花。"
        ],
        "title": "宿柁頭次及甫入沌韵",
        "id": "b9d6fc84-4d8b-499e-9c2a-fe2a7b1ae55c"
    },
    {
        "author": "洪咨夔",
        "paragraphs": [
            "萬里西風鴈影斜，平安書到魯家沙。",
            "遣愁白墮須行甕，報喜烏邪又滿車。",
            "老屋打頭思釣隠，健艫銜尾認詩家。",
            "道旁啁哳兒童說，有脚陽春向浣花。"
        ],
        "title": "又答孫正叔",
        "id": "bae6f2ef-0275-4842-9fef-dd31e8f81662"
    },
    {
        "author": "洪咨夔",
        "paragraphs": [
            "我祖當家始，零丁隻影存。",
            "根芽惟大母，枝葉又曾孫。",
            "觸少心猶惕，慈多語易溫。",
            "德尊年亦稱，消得誥花恩。"
        ],
        "title": "祖母哀挽  其一",
        "id": "73f80d53-81fb-4853-a2a8-87a870cb3202"
    },
    {
        "author": "洪咨夔",
        "paragraphs": [
            "疊綵春風裏，含飴愛獨深。",
            "卷卷行己訓，歷歷讀書箴。",
            "長憶違離語，難酬侍養心。",
            "微官稽執紼，東望淚盈襟。"
        ],
        "title": "祖母哀挽  其二",
        "id": "24f1db9d-c5eb-4f8b-93e9-8df230d2bfe6"
    },
    {
        "author": "洪咨夔",
        "paragraphs": [
            "甥館劉郎舅仲謀，並緣瓜葛借荆州。",
            "人生一藉裙襦力，卒世如何得舉頭。"
        ],
        "title": "九月十八日夜泊劉郎浦  其一",
        "id": "9bea11db-dff7-4928-8bd6-dd5dc8fade92"
    },
    {
        "author": "洪咨夔",
        "paragraphs": [
            "平生意氣壓曹瞞，却爲夫人鬢作斑。",
            "堂上橫刀何足問，五兵只在畫屏間。"
        ],
        "title": "九月十八日夜泊劉郎浦  其二",
        "id": "d33a4662-330f-49cc-9ad6-fb3740309766"
    },
    {
        "author": "洪咨夔",
        "paragraphs": [
            "山遠江平眼爲開，楚樓西畔即陽臺。",
            "金釵短笠風聲接，蒸裹燋糟節物來。",
            "雞喚客程三老起，鴈將歸夢五更回。",
            "白雲飛處西湖近，應買霜螯試潑醅。"
        ],
        "tags": [
            "西湖"
        ],
        "title": "風定舡開夜泊柳子口上到荆州尚三程",
        "id": "4413a615-12b4-4020-8291-7589059d4077"
    },
    {
        "author": "洪咨夔",
        "paragraphs": [
            "誰把銀河徹底傾，倒翻星斗著行明。",
            "又疑籠道紅梔子，隠隠鳴鞘出五更。"
        ],
        "title": "荆州江浮水燈作佛事",
        "id": "9ebb45be-b47a-4e25-8fce-856b5a735950"
    },
    {
        "author": "洪咨夔",
        "paragraphs": [
            "三海先聲壯，重城大勢連。",
            "竹爲人世界，燈結水因緣。",
            "風物詩囊裏，英雄淚眼邊。",
            "江平洲露碧，沙市穩開舡。"
        ],
        "title": "江陵",
        "id": "7f17729d-4a69-44ae-8049-a3c3b5556b88"
    },
    {
        "author": "洪咨夔",
        "paragraphs": [
            "孤城銅斗匝，枉渚玉環連。",
            "柳老蟲穿蝕，花殘蝶撲緣。",
            "功名棋腹角，勢利蜜中邊。",
            "落日興亡裏，誰同藥玉舡。"
        ],
        "title": "渚宮",
        "id": "c8b5241a-7fc7-4815-af4d-79e1f5df0374"
    },
    {
        "author": "洪咨夔",
        "paragraphs": [
            "南樓風物遠，西郭市聲連。",
            "蠅虎寒窗搏，蝸牛敗壁緣。",
            "懷人喬木外，吊古折荷邊。",
            "富貴今安在，樵歸喚渡舡。"
        ],
        "title": "又次及甫渚宮",
        "id": "d081c30d-14ce-4f56-b388-70dffc3c6d1e"
    },
    {
        "author": "洪咨夔",
        "paragraphs": [
            "地與人相習，天於水欲連。",
            "柂迎斜岸轉，笪避斷崖緣。",
            "龜殻蹣跚底，羊腸詰曲邊。",
            "幾年西蜀路，無此鶴琴舡。"
        ],
        "title": "艬舡",
        "id": "46bad5d7-ba1d-4cff-97fc-f230fb7c7900"
    },
    {
        "author": "洪咨夔",
        "paragraphs": [
            "萬里西征路，同君汗漫期。",
            "吳歈花裏曲，楚些菊邊詞。",
            "問學千雞跖，功名五羖皮。",
            "目前姑置此，多辦峽江詩。"
        ],
        "title": "次及甫即事",
        "id": "9a423537-67ac-4cb4-8935-d8d8ffce0b1e"
    },
    {
        "author": "洪咨夔",
        "paragraphs": [
            "鍾離權約同燒汞，呂洞賓呼共屑瓊。",
            "便合身隨笙鶴去，底須冠劍葬空塋。"
        ],
        "title": "白羊同行五六登無盡墓入義方傳慶寺讀鍾離公所書兩句贈八瓊張子高碑及呂公來訪事程教有詩次其韵  其一",
        "id": "30a89d47-20db-4925-9b56-8cee4900ec5b"
    },
    {
        "author": "洪咨夔",
        "paragraphs": [
            "墓前蒼榦直能奇，勾引先生讀斷碑。",
            "見說嘉禾曾有頌，平生行止不須疑。"
        ],
        "title": "白羊同行五六登無盡墓入義方傳慶寺讀鍾離公所書兩句贈八瓊張子高碑及呂公來訪事程教有詩次其韵  其二",
        "id": "4593b631-ec9a-4160-a98e-ca329916dec2"
    },
    {
        "author": "洪咨夔",
        "paragraphs": [
            "霜勒衾如水，寒於客有期。",
            "不成神女夢，空賦外孫詞。",
            "甕暖宜桑落，冠凉怯竹皮。",
            "懸知鄱水上，冷落扊扅詩。"
        ],
        "title": "次及甫覺寒",
        "id": "4e3b4e7f-2562-46cb-a0ca-aad6264f8dea"
    },
    {
        "author": "洪咨夔",
        "paragraphs": [
            "水贏牽路漫，水縮灘磧多。",
            "涉世正如許，忠信平風波。",
            "寒肩擁榾柮，灰裏尋陰何。",
            "舉頭見南山，白雲生薜蘿。"
        ],
        "title": "舟中望南山次及甫韵",
        "id": "2ef807ff-c9ef-499a-aa10-f53096243b4a"
    },
    {
        "author": "洪咨夔",
        "paragraphs": [
            "乾馬坤牛放手騎，縱橫上下盡通逵。",
            "杖頭挑起東風海，掛向東邊若木枝。"
        ],
        "title": "青草夢詩後兩句早作足之",
        "id": "1ed03f47-e9a8-4eb6-9938-71e9aaaf9acd"
    },
    {
        "author": "洪咨夔",
        "paragraphs": [
            "山隘留天少，江迂占地多。",
            "風梢猿自掛，露草虎曾過。",
            "坐客猶吳語，行人盡楚歌。",
            "川妃瀾浪甚，着語試誰何。"
        ],
        "title": "次及甫入峽雜詠 峽口",
        "id": "879583ff-6f46-4744-89c9-a1feae56bbc3"
    },
    {
        "author": "洪咨夔",
        "paragraphs": [
            "舍車不涉猢猻愁，行舟未過蝦蟆培。",
            "咸池樂部十二鍾，六丁挈置巫山背。",
            "鼇頭贔屭方壺裂，鯨腹膨脝海門碎。",
            "鑿開混沌尸者誰，事逐浮雲墮茫昧。"
        ],
        "title": "次及甫入峽雜詠 十二培",
        "id": "052f6c57-e1ac-443c-a876-451d703fb2eb"
    },
    {
        "author": "洪咨夔",
        "paragraphs": [
            "水風靜處拋舡易，山雨晴時着句難。",
            "便向箇中占好讖，一程平善過雲安。"
        ],
        "title": "次及甫入峽雜詠 平善壩",
        "id": "acd419f1-0e3e-4dc1-b7de-21bbdf9f15b1"
    },
    {
        "author": "洪咨夔",
        "paragraphs": [
            "巴峽頭邊第一州，竹枝歌裏水東流。",
            "蓋亭老柳今如此，六一先生幾繫舟。"
        ],
        "title": "次及甫入峽雜詠 至喜亭",
        "id": "6d374118-1edf-4b3f-b3b2-7e14c223f9b0"
    },
    {
        "author": "洪咨夔",
        "paragraphs": [
            "寥陽殿古瓊關啟，祇樹園深寶蓋張。",
            "長嘯一聲空響答，只疑驚起橘中商。"
        ],
        "title": "次及甫入峽雜詠 三游洞 其一",
        "id": "66cdcb4c-4acc-485f-ad90-98cd5cafd2f2"
    },
    {
        "author": "洪咨夔",
        "paragraphs": [
            "披苔覓字雙明健，倚樹商詩兩鬢皤。",
            "地劃天開今幾世，往來人物盡消磨。"
        ],
        "title": "次及甫入峽雜詠 三游洞 其二",
        "id": "84780cd3-5732-41f7-a948-7815f6a09156"
    },
    {
        "author": "洪咨夔",
        "paragraphs": [
            "刀耕火種皆丘甲，背負腰纏盡算緡。",
            "獨有石翁魚得計，至今疑是避秦人。"
        ],
        "title": "次及甫入峽雜詠 釣魚石翁",
        "id": "6393c02a-e57a-4629-ae22-fd13f1391663"
    },
    {
        "author": "洪咨夔",
        "paragraphs": [
            "丹墀萬字中興策，西蜀人材待細掄。",
            "好把玉蜍留水去，直言莫問近前嗔。"
        ],
        "title": "次及甫入峽雜詠 蝦蟆培泉",
        "id": "ecc41020-5a42-4552-af8c-0d034e73dca0"
    },
    {
        "author": "洪咨夔",
        "paragraphs": [
            "蜀在八極間，卦位西南坤。",
            "萬里泝天險，三峽爲坤門。",
            "巨靈擘太華，飛出黄河源。",
            "餘刃落巴山，巉絕雷斧痕。",
            "衆崖束長江，水石相吐吞。",
            "轟豗九鼇戰，洶湧萬馬奔。",
            "高低建瓴峻，上下竹節繁。",
            "操舟失毫釐，虀粉千丈渾。",
            "灘名鼎無義，造物疑少恩。",
            "黄牛壓其漘，坐睨驚濤翻。",
            "入門兩石馬，耳缺蹄噭存。",
            "行人紛乞靈，熏燎迷旂旛。",
            "摩挲幾豐碑，颯沓箎應塤。",
            "醉翁事巳怪，無盡語不根。",
            "黄能羽淵魄，蒼牛離堆魂。",
            "逞奇角異說，終莫探厥原。",
            "或指峽名揭，或取山形蹲。",
            "狼頭與鹿角，胡不登脤膰。",
            "五行土勝水，似識丁壬婚。",
            "爾牛何來思，此義欠討論。",
            "黄裳正坤色，爲牛亦坤元。",
            "坤維闖其戶，職之廟貌尊。",
            "叱咤遁蛟蜃，麾訶走鼉黿。",
            "駃湍危就夷，怒石厲即溫。",
            "神以順治險，抑以靜制喧。",
            "萬命脫谽谺，神手司平反。",
            "長年送迎神，性瘠漓酒酸。",
            "歸舡詫靈賜，意氣殊軒軒。",
            "心安畫鷁穩，目送征鴻騫。",
            "哦詩紀行役，霜風耿黄昏。"
        ],
        "tags": [
            "长江"
        ],
        "title": "聖節日望拜黄牛祠前退讀衆碑感而有作",
        "id": "ae293314-3b16-4797-ae0b-cf0ca12453ab"
    },
    {
        "author": "洪咨夔",
        "paragraphs": [
            "束髮讀連山，端倪識乾坤。",
            "欲辨南北戒，須窺越胡門。",
            "藏書探禹穴，乘槎窮靈源。",
            "平生蓬矢志，到處屐齒痕。",
            "脚方西湖脫，眼已青丘吞。",
            "長風一葦航，急浪萬里奔。",
            "易艬泝月峽，訊程指新繁。",
            "江行大玉篆，星垂小銅渾。",
            "風俗異東吳，氣候如南恩。",
            "青壁拔地起，黄流從天翻。",
            "身隨五兩動，命恃百丈存。",
            "山靈迎我來，林影羅旌旛。",
            "川妃導我去，濤聲合鐘塤。",
            "蛟龍蟄淵底，虎豹潜崖根。",
            "間逢偓期語，盡辟夔魍魂。",
            "有祠扁汶川，倚山坐平原。",
            "已絕白狗渡，尚望黄牛蹲。",
            "要神楚懷糈，賚福魯致糈。",
            "力護重險濟，兆應匪寇婚。",
            "歐以異夢紀，蘇以定分論。",
            "君詩班其間，壓倒白與元。",
            "短窗箬葉蓬，濁酒椰子尊。",
            "肯來共吸鯨，有味過解黿。",
            "磴蘚挹曉潤，巖葩借春溫。",
            "郊丁趁虛集，灘戶射利喧。",
            "巢雲屋鱗鱗，鉏月坡反反。",
            "椶花薦甘芳，竹枝寫辛酸。",
            "是中有佳趣，所在留行軒。",
            "胸次飫壯觀，筆端快孤騫。",
            "一朝簿書來，能令目眵昏。"
        ],
        "tags": [
            "西湖"
        ],
        "title": "答及甫和  其一",
        "id": "f8d7fc23-cb9b-44b9-afa4-fbb64289db15"
    },
    {
        "author": "洪咨夔",
        "paragraphs": [
            "雲漢應地紀，尾艮首起坤。",
            "直坤導岷江，畧艮赴海門。",
            "我家海之角，我行江之源。",
            "秋月幾改弦，落漲頻移痕。",
            "金山手可挈，牛渚氣欲吞。",
            "追前趣倍道，殿後虞策奔。",
            "主賓會面適，兒女問事繁。",
            "舡燈半悲喜，村醪雜清渾。",
            "王陽正懷親，石洪未報恩。",
            "飈帆鵬翼飽，浪柂鷹尾翻。",
            "姑熟人物遠，秋浦風景存。",
            "彭郎飫牲酒，小姑豔幢幡。",
            "兩磯峭植柱，萬壑譁吹塤。",
            "潯陽蕩波光，赤壁盤雲根。",
            "莫追白傅夢，空招老坡魂。",
            "黄鶴矗河漢，南樓頫川原。",
            "劉郎別浦橫，孫媛荒臺蹲。",
            "雄心漫衷甲，餒魄誰薦膰。",
            "吊古君雅志，懷人兒新婚。",
            "等爲身名謀，難以世俗論。",
            "沌口出百盤，水府迷三元。",
            "沙市俗更凋，渚宮名徒尊。",
            "樓艦却長鯨，艬舟進伏黿。",
            "夷陵曉未霜，秭歸冬猶溫。",
            "玉虛想奇崛，蓮碚辭囂喧。",
            "楚些風骨變，巴歌舌齶反。",
            "屈平坐落寞，昭君苦悲酸。",
            "懸知鳳鎩翮，不如鶴乘軒。",
            "巫峰又鬰起，赤甲方橫騫。",
            "直登黄牛堡，極目秦關昏。"
        ],
        "title": "答及甫和  其二",
        "id": "3ce6f333-61f4-43a5-8e4c-d737c9b94186"
    },
    {
        "author": "洪咨夔",
        "paragraphs": [
            "巫峽逢初度，平生一段奇。",
            "江山襟抱寫，歲月鬢毛知。",
            "神女翻旗下，馮夷疊鼓隨。",
            "直須豪舉酒，捩柂不妨遲。"
        ],
        "title": "十月晦過巫山  其一",
        "id": "e51b8371-3aa8-44dd-8335-22233a39fc67"
    },
    {
        "author": "洪咨夔",
        "paragraphs": [
            "客裏年華老，舡頭日色曛。",
            "天寒催雨雪，地遠隔飛雲。",
            "爲吏徒三尺，於民未一分。",
            "重慙豪傑士，度外立奇勳。"
        ],
        "title": "十月晦過巫山  其二",
        "id": "46847314-044f-4b20-8beb-42c7442eaff6"
    },
    {
        "author": "洪咨夔",
        "paragraphs": [
            "清猿遺響落三巴，樹老霜遲葉未霞。",
            "大抵近南春易早，梅花開盡又桃花。"
        ],
        "title": "峽中",
        "id": "334f1293-6d96-41bc-bb4e-d05b939e54b0"
    },
    {
        "author": "洪咨夔",
        "paragraphs": [
            "負卦龜藏尾，鳴皋鶴引吭。",
            "縱橫中左右，奇正銳圓方。",
            "石挾孤忠在，江輸宿恨長。",
            "無人同領會，搔首立斜陽。"
        ],
        "title": "八陣圖",
        "id": "05ad5b58-da7c-4e0f-bd15-5247650ccde5"
    },
    {
        "author": "洪咨夔",
        "paragraphs": [
            "浯水欲磨元結頌，聊城未下魯連書。",
            "靜中好與高擡眼，恐有英豪在草廬。"
        ],
        "title": "益昌次費伯矩贈行韵  其一",
        "id": "80120a78-2056-46ef-8a8a-e1800e08cd47"
    },
    {
        "author": "洪咨夔",
        "paragraphs": [
            "掎角中原二百州，熟知彼己是良籌。",
            "時賢所及都能幾，清渭黄河祗自流。"
        ],
        "title": "益昌次費伯矩贈行韵  其二",
        "id": "964c991a-69b2-4824-8c5b-1f04e2c27d05"
    },
    {
        "author": "洪咨夔",
        "paragraphs": [
            "朝氣風生暮氣歸，將材零落事功微。",
            "酸風斜谷祁山路，眼底何人插羽飛。"
        ],
        "title": "益昌次費伯矩贈行韵  其三",
        "id": "497d417d-3284-4931-8731-a50f7b363511"
    },
    {
        "author": "洪咨夔",
        "paragraphs": [
            "幕下精神清似水，門前責望重於山。",
            "君家文偉規摹在，事業全歸靜定間。"
        ],
        "title": "益昌次費伯矩贈行韵  其四",
        "id": "c6475c7b-c97d-41dd-b769-908133ac5ab4"
    },
    {
        "author": "洪咨夔",
        "paragraphs": [
            "快須滌硯入承明，爛熳飛章拂太清。",
            "富貴功名元素定，莫隨人後頌升平。"
        ],
        "title": "益昌次費伯矩贈行韵  其五",
        "id": "5e6124ae-b418-4270-9783-1cf4cf68f048"
    },
    {
        "author": "洪咨夔",
        "paragraphs": [
            "風度崔秋浦，聲名鄭子真。",
            "爲便官事少，不厭客來頻。",
            "竹裏觥籌密，花邊屐齒新。",
            "拍欄誰得句，喚起主林神。"
        ],
        "title": "崔綿谷共賦亭次韵",
        "id": "fe47c3b3-3c0b-4b53-8874-3e76a58dca0f"
    },
    {
        "author": "洪咨夔",
        "paragraphs": [
            "驛奴莫問客爲誰，但報房湖水石知。",
            "象鼻卷筩和月吸，鳳膺橫玉倚風吹。",
            "江淮消息愁端壓，關洛功名老色欺。",
            "陶寫此情須會得，行厨催喚莫教遲。"
        ],
        "title": "詩告至李漢州",
        "id": "8e62f166-0214-48ee-aee9-a2c7ded5877f"
    },
    {
        "author": "洪咨夔",
        "paragraphs": [
            "百工聚一車，百行根一誠。",
            "反身物皆備，動與誠俱行。",
            "勤如轂下轉，謹如軾前橫。",
            "和緩以將之，轡舞鍚鸞鳴。",
            "廉者慾之軫，公者事之衡。",
            "更當主忠信，軸正箱自平。",
            "是理誰獨無，旦晝昏其明。",
            "不誠故無物，器窳轍易傾。",
            "公材如大車，致遠不計程。",
            "八物攻且良，悉由一誠生。",
            "玉節天西南，三峨軋崢嶸。",
            "志雖屈乎位，身已榮於名。",
            "紹興博士翁，四十辭簪纓。",
            "慶鍾侍御史，勇與雷霆爭。",
            "清風激百世，須公亢家聲。",
            "挾此八字箴，東歸侍延英。"
        ],
        "title": "參政李公以勤謹和緩勵後學江憲益以公廉忠信爲八箴因賦詩贈別",
        "id": "dc376d03-f812-4e81-8565-6c5f0968fa4a"
    },
    {
        "author": "洪咨夔",
        "paragraphs": [
            "題遍慈恩最上層，青雲塗轍幾人升。",
            "一經秋雨禾方穟，未到春風海亦冰。",
            "閙裏功名多目論，淡中氣味獨心朋。",
            "蒼苔不掃芙蓉老，有客敲門自出譍。"
        ],
        "title": "次同年王火井不遇之韵",
        "id": "883eb6ec-c79f-45e6-91fc-fc32b7766cce"
    },
    {
        "author": "洪咨夔",
        "paragraphs": [
            "遨頭不管菊花寒，簇隊晨登上將壇。",
            "戲馬臺前千古事，籌邊樓下萬人看。",
            "弓聲瀏亮秋風勁，旗采精明宿雨乾。",
            "後部鐃歌歸較晚，雪西烽火報平安。"
        ],
        "title": "九日閲武預觀軍容退而紀事",
        "id": "1743d411-384b-48eb-a202-38f2ce201412"
    },
    {
        "author": "洪咨夔",
        "paragraphs": [
            "六花結陣護輕寒，緩带西風夾谷壇。",
            "破竹正期多算勝，把萸何暇半酣看。",
            "聲驅黑祲千山卷，氣攝黄河一夜乾。",
            "識得天津裴度面，人心已作太山安。"
        ],
        "title": "酬吳教程丞",
        "id": "326de773-ad0d-4364-8dd3-354467f3d5b7"
    },
    {
        "author": "洪咨夔",
        "paragraphs": [
            "同社紛紛早上坡，一麾獨愛晚婆娑。",
            "矜春桃李好能幾，飽雨稻粱收更多。",
            "管攝三才還正大，陶鎔萬象是中和。",
            "西風未用輕分手，尚欲從君細切磋。"
        ],
        "title": "送高才卿守永康  其一",
        "id": "d240de09-89d4-451c-9116-e63b6a4e0169"
    },
    {
        "author": "洪咨夔",
        "paragraphs": [
            "岷峨悽愴未全蘇，急要諸公着力扶。",
            "政似刈葵難放手，民如種樹莫搔膚。",
            "雪山西去三邊靜，沬水東來萬井腴。",
            "小隊還家聊上冢，天寒早與問無襦。"
        ],
        "title": "送高才卿守永康  其二",
        "id": "1999795b-3f4f-47c6-83d7-b65651e5183b"
    },
    {
        "author": "洪咨夔",
        "paragraphs": [
            "崇蘭生深林，澹泊一點芳。",
            "江梅倚脩竹，醖藉萬斛香。",
            "氣骨抱金玉，精神貯冰霜。",
            "若以色見我，照紅還海棠。"
        ],
        "title": "贈相士郭少仙",
        "id": "2bad12a1-dbc7-469f-b1f8-ffa7eb141638"
    },
    {
        "author": "洪咨夔",
        "paragraphs": [
            "萬卉浄如掃，風霜猶典刑。",
            "睟容閑整整，姱節矯亭亭。",
            "几滑銅熏鼎，窗明石硯屏。",
            "窈深人不到，香觸夢魂醒。"
        ],
        "title": "水仙",
        "id": "c2e24def-c620-4763-a3b9-afd1ba8b4a8f"
    },
    {
        "author": "洪咨夔",
        "paragraphs": [
            "判取琅璫醉，贏教糊塗眠。",
            "參橫梅下客，月淡菊中仙。",
            "舌在君何患，尻高我自憐。",
            "岷峨如許碧，强欲爲人妍。"
        ],
        "title": "鏡月酒後戲呈及甫",
        "id": "46d21c37-e9dc-4970-a556-649febb3c6f1"
    },
    {
        "author": "洪咨夔",
        "paragraphs": [
            "有口只飲酒，有眼只看書。",
            "看書知古今，治亂能愁予。",
            "不如一味飲，醉眼昏蘧蘧。"
        ],
        "title": "偶成",
        "id": "aee43189-e3e2-4986-af8d-6edb70757f5e"
    },
    {
        "author": "洪咨夔",
        "paragraphs": [
            "玉佩瓊裾萼綠華，銅瓶清浸廣寒家。",
            "客懷無着春風處，醉向梢頭嚼盡花。"
        ],
        "title": "梅  其一",
        "id": "a83f0772-b2ee-48f0-9e13-896f5d023f49"
    },
    {
        "author": "洪咨夔",
        "paragraphs": [
            "蒼枝老去蘚痕乾，喚起東風點暮寒。",
            "會得生生無盡意，雪花零亂月欄干。"
        ],
        "title": "梅  其二",
        "id": "17123a40-1d94-46d9-8d63-ba6b344f3111"
    },
    {
        "author": "洪咨夔",
        "paragraphs": [
            "刮霜面目澹無華，落落孤山處士家。",
            "若使世間蜂蝶覺，光風縱好不成花。"
        ],
        "title": "答吳叔永叔長  其一",
        "id": "b83729cd-562c-4c6b-852f-074147aabb16"
    },
    {
        "author": "洪咨夔",
        "paragraphs": [
            "瓶笙吹徹硯蜍乾，獨有梅花伴夜寒。",
            "萬境空明香一點，世塵元自不相干。"
        ],
        "title": "答吳叔永叔長  其二",
        "id": "73316bfd-d03b-4a15-a3e2-b6fe47876a74"
    },
    {
        "author": "洪咨夔",
        "paragraphs": [
            "竹光水色近宣華，彷彿江南萬里家。",
            "可是老諳春寂寞，夜深無夢到梅花。"
        ],
        "title": "答家朝南  其一",
        "id": "79707cc2-7aad-4ce1-a483-770ff0c63139"
    },
    {
        "author": "洪咨夔",
        "paragraphs": [
            "角聲悽惋笛聲乾，獨立黄昏不柰寒。",
            "未省半山梅在否，東風歸路憶長干。"
        ],
        "title": "答家朝南  其二",
        "id": "689c4480-4b86-4ca8-ae00-ae74e278d147"
    },
    {
        "author": "洪咨夔",
        "paragraphs": [
            "紫巖護川陝，號令賊膽寒。",
            "客有屏山劉，萬甲胸中蟠。",
            "石湖牧參井，遨頭黄金鞍。",
            "亦有山陰陸，春風迸詩肝。",
            "主翁西清老，羽扇元戎壇。",
            "莫府若而人，眼底缺未完。",
            "顧予書生耳，外强苦中乾。",
            "從軍十年事，未有半策干。",
            "征笳蘆葉脆，戍角梅花殘。",
            "凄凉郾城月，想像李與韓。",
            "獨鶴發深省，連雞激長嘆。",
            "中原氣猶愴，眉作醉裏攢。",
            "君詩遠寄似，語出秀可餐。",
            "論事極痛快，得之夢魂安。",
            "御蜀知有法，水曲鳴和鸞。"
        ],
        "title": "度劍有日高永康以詩送行次韵",
        "id": "f5c10b94-a9b0-416c-874e-b2b1be584cad"
    },
    {
        "author": "洪咨夔",
        "paragraphs": [
            "衆水東瞿峽，連山北劍門。",
            "地非甘習坎，天欲護全坤。",
            "直上雲千尺，中間月一痕。",
            "客懷無柰惡，索酒自招魂。"
        ],
        "title": "重過劍門",
        "id": "eeb5a2fe-f386-4e42-ab1f-bc0f661b10c7"
    },
    {
        "author": "洪咨夔",
        "paragraphs": [
            "一段清冰浸月華，短籬疎竹是誰家。",
            "春光元不分吳蜀，驚見江南半樹花。"
        ],
        "title": "答程教見和梅詩  其一",
        "id": "c0930679-39e5-4492-9b2b-6ea78e33eb92"
    },
    {
        "author": "洪咨夔",
        "paragraphs": [
            "春陰欲雪凍雲乾，索笑疎枝共一寒。",
            "靜裏聞香祗自覺，怕人饒舌似豐干。"
        ],
        "title": "答程教見和梅詩  其二",
        "id": "fb6a6a70-95f3-4950-bf06-0ea05c1eb86b"
    },
    {
        "author": "洪咨夔",
        "paragraphs": [
            "霜曉滄江路，梅花對此君。",
            "清明涵止水，變滅送浮雲。",
            "論事强人意，揮毫張我軍。",
            "雍公衣鉢在，好策後來勳。"
        ],
        "title": "和虞仲易送行  其一",
        "id": "97f0cc86-db40-4334-ba37-25f5e30554f2"
    },
    {
        "author": "洪咨夔",
        "paragraphs": [
            "歲月雙蓬鬢，風沙一老兵。",
            "氣惟憑義養，命不與窮爭。",
            "鼎正中邊沸，舡須左右平。",
            "半籌無可畫，空賦洗兵行。"
        ],
        "title": "和虞仲易送行  其二",
        "id": "2527013d-3207-4818-8136-517486007c71"
    },
    {
        "author": "洪咨夔",
        "paragraphs": [
            "頑民遷洛風隨改，佞士歸唐操立更。",
            "勿怪訓狐知氣轉，銅丸落落便春聲。"
        ],
        "title": "次李閬州稟議三首 訓狐",
        "id": "2ae5f86b-0cef-4f97-9a8b-130ee891ae9b"
    },
    {
        "author": "洪咨夔",
        "paragraphs": [
            "千騎行春雪未消，早乘羊角問逍遥。",
            "明年好與供春帖，淑景祥飈近九霄。"
        ],
        "title": "次李閬州稟議三首 立春日風",
        "id": "052ce604-7552-4b84-a26b-5f079891c68e"
    },
    {
        "author": "洪咨夔",
        "paragraphs": [
            "長恨詩人挽不來，東風無頼又帆開。",
            "城南城北佳山水，多少甘棠手自栽。"
        ],
        "title": "次李閬州稟議三首 益昌",
        "id": "ed6b2f86-39f7-45bd-88c6-fa5c06401f4f"
    },
    {
        "author": "洪咨夔",
        "paragraphs": [
            "墨雲吹雨落霜空，滿地珊瑚樹樹紅。",
            "老磨踏烟霏淅蔌，鈍鐺奏火沸蒙茸。",
            "寒江浪起雪飛外，古嶂風鳴雲攪中。",
            "識破太官羊氣味，故山好處夢先通。"
        ],
        "title": "夢中得蕎粥詩覺而記其景聯",
        "id": "1dd460d1-7654-4393-8220-69a08d96c5da"
    },
    {
        "author": "洪咨夔",
        "paragraphs": [
            "曉雲三素過天東，早送韶華入萬紅。",
            "枍詣霜寒遲景轉，昆明太液薄澌融。",
            "憨癡官事龜生手，泰定天光漆點瞳。",
            "柏葉更須隨酒進，醉鄉有地爵無功。"
        ],
        "title": "和程教元日韵",
        "id": "23afa9e8-e1e2-4ace-9f54-8ee785afedce"
    },
    {
        "author": "洪咨夔",
        "paragraphs": [
            "寶峰翠壓小房櫳，簾映平安候火紅。",
            "寒送落梅吹雪外，春隨細柳入雲中。",
            "人情鬰處多思治，天道還時只願豐。",
            "賸辦從軍詩幾解，爲君管勾杏花風。"
        ],
        "title": "春風堂左偏鄭宣撫詩刻猶存程季允次韵亦賦",
        "id": "33232004-c7e6-4f4e-acd9-90379df10c51"
    },
    {
        "author": "洪咨夔",
        "paragraphs": [
            "淡黄巴月護簾櫳，隨分芙蓉數點紅。",
            "茶鼎擅場文武火，酒杯爭道聖賢中。",
            "小游退舍三邊靜，甲子占晴二麥豐。",
            "樂事賞心無過此，不關花信幾番風。"
        ],
        "title": "酬黎倅元夕",
        "id": "8b545500-775b-4b04-9df5-40166149573c"
    },
    {
        "author": "洪咨夔",
        "paragraphs": [
            "楊柳黄黄燕子來，梅花落盡已青梅。",
            "一年春事閉門過，萬里客懷呼酒開。",
            "西土逖哉鴻鴈斷，東方明矣子規催。",
            "海棠多買燕宮本，歸去家山手自栽。"
        ],
        "title": "春日即事  其一",
        "id": "17bc9337-54f9-4cdb-8539-9c23b1eff712"
    },
    {
        "author": "洪咨夔",
        "paragraphs": [
            "黄嬭扶春夢覺來，禪心已墮老黄梅。",
            "沾沾桃葉相先發，寂寂梨花未肯開。",
            "抱案併無鉗紙請，索書時有打門催。",
            "人生消得韶華幾，兩鬢霜根不待栽。"
        ],
        "title": "春日即事  其二",
        "id": "c3295fa0-23d8-4523-be84-0582ad24775d"
    },
    {
        "author": "洪咨夔",
        "paragraphs": [
            "野荼䕷發牡丹開，蔌蔌楊花墮酒杯。",
            "過盡韶華纔一出，祗應喚作探春來。"
        ],
        "title": "春行",
        "id": "fe9bbd2b-4f16-43e6-8197-516b86258d85"
    },
    {
        "author": "洪咨夔",
        "paragraphs": [
            "汗血嘶風草正青，眼中萬馬歛春坰。",
            "檄書縱不煩師魯，薦藁猶當出古靈。",
            "杜若扶疏明遠渚，荼䕷猗靡馥中庭。",
            "天梯行遍烏奴去，到手深杯莫暫停。"
        ],
        "title": "次程岳州廷邁春行昨訪天梯佛龕今約烏奴",
        "id": "c4301e78-52fb-422e-921d-1849d222a090"
    },
    {
        "author": "洪咨夔",
        "paragraphs": [
            "安西老元戎，再出護全蜀。",
            "槃槃大幕府，賓從如立竹。",
            "狷者多調娛，狂者間棖觸。",
            "誰與得中行，有美萬里獨。",
            "正大一根氣，義利兩孰復。",
            "信人樂正子，君子蘧伯玉。",
            "春風半蕭艾，秋雨幾薋菉。",
            "劃然心眼明，見此霜曉菊。",
            "何人誦子虛，燕說得舉燭。",
            "平沙起孤鴻，太液下黄鵠。",
            "雲深閶闔啟，天近觚稜矗。",
            "牖明易納約，井渫終受福。",
            "楊柳細吹絮，海棠豔成屋。",
            "買酒鏖東風，嘉陵江水綠。"
        ],
        "title": "送王萬里赴闕",
        "id": "77983969-2cff-4c1f-9a38-6dedf9d54926"
    },
    {
        "author": "洪咨夔",
        "paragraphs": [
            "步障晴絲夾道青，土橋石磴向西坰。",
            "李烏奴宅空懷古，武阿婆祠懶乞靈。",
            "杜宇一聲猶客路，白雲萬里是親庭。",
            "只應江水知人意，東下何曾半息停。"
        ],
        "title": "再和廷邁",
        "id": "2fab3f8c-a5d5-47be-9e78-7e553c01290d"
    },
    {
        "author": "洪咨夔",
        "paragraphs": [
            "嚴武能詩甫亦詩，詩名相軋便相疑。",
            "思量世上交游事，大似詩名更可知。"
        ],
        "title": "草堂",
        "id": "2911193d-60e3-48ac-855e-2674b2b4a378"
    },
    {
        "author": "洪咨夔",
        "paragraphs": [
            "風落虛簷燕子聲，屋頭屋尾菜花明。",
            "爐熏燕坐參消息，理本無虧莫望盈。"
        ],
        "title": "次虞憲日近即事  其一",
        "id": "6702f185-82ea-4ca2-82c3-ac335fa9deeb"
    },
    {
        "author": "洪咨夔",
        "paragraphs": [
            "丙中甲上奇章石，水底山巔杜預碑。",
            "矻矻一生圖不朽，光風好處幾曾知。"
        ],
        "title": "次虞憲日近即事  其二",
        "id": "137f2efb-f2a7-4e37-8d93-8e79f9867dcc"
    },
    {
        "author": "洪咨夔",
        "paragraphs": [
            "衾寒更着癡兒踏，背癢時令醜婦搔。",
            "骨肉團欒窮亦好，誰能膏火自煎熬。"
        ],
        "title": "次虞憲日近即事  其三",
        "id": "eb92c43d-66ac-4414-a6cb-d11f251bd999"
    },
    {
        "author": "洪咨夔",
        "paragraphs": [
            "急雨蕭蕭撼瓦溝，夢隨潮落浙江頭。",
            "倚門白髮遲歸信，不爲蓴絲爛熳秋。"
        ],
        "title": "次虞憲日近即事  其四",
        "id": "019772ea-345f-4e31-b861-82d9f2cb9d56"
    },
    {
        "author": "洪咨夔",
        "paragraphs": [
            "梅桃結子綠陰濃，饒與葵榴自在紅。",
            "只有道根須猛進，未甘四下二之中。"
        ],
        "title": "次虞憲日近即事  其五",
        "id": "145568b2-24eb-48ca-8835-b59ba30f14c0"
    },
    {
        "author": "洪咨夔",
        "paragraphs": [
            "鳳凰知細德，鷗鳥識機心。",
            "物理固如此，世情非特今。",
            "足纓清與濁，厲揭淺和深。",
            "覺破從前夢，長歌月滿襟。"
        ],
        "title": "垂去",
        "id": "a01df110-6e03-4bcc-891d-b812995e9968"
    },
    {
        "author": "洪咨夔",
        "paragraphs": [
            "孤松鬰澗底，老柏生石罅。",
            "斗州漢水曲，着此健別駕。",
            "審固外體直，爲仁正如射。",
            "萬事春冰融，所貴過者化。",
            "雷園陽關酒，葵藥紛婭姹。",
            "加餐時寄書，相望無幾舍。"
        ],
        "title": "送崔吉甫倅安康分韵得舍字",
        "id": "021f051f-e0e4-422f-b162-d676179cfb29"
    },
    {
        "author": "洪咨夔",
        "paragraphs": [
            "褵褷瘦鶴耻乘軒，踏遍莓苔十畝園。",
            "欲下橫塘還決去，漲痕一尺晚來渾。"
        ],
        "title": "次李參政晚春湖上口占十絕  其一",
        "id": "f279be27-fd6a-4adf-a2ac-00445a63ac55"
    },
    {
        "author": "洪咨夔",
        "paragraphs": [
            "藉地殘花五色茵，東風來去寂無痕。",
            "餘香不肯汙塵土，留得蜂房活計溫。"
        ],
        "title": "次李參政晚春湖上口占十絕  其二",
        "id": "8a2b1bf8-4fc2-4d47-9319-dcf650fd92a6"
    },
    {
        "author": "洪咨夔",
        "paragraphs": [
            "一簾風雨攪黄昏，歸思無邊客倚門。",
            "烏賊江魚潮後市，龍山漁浦渡頭村。"
        ],
        "title": "次李參政晚春湖上口占十絕  其三",
        "id": "726a4ff6-6997-4bfb-9065-8f427c5127b2"
    },
    {
        "author": "洪咨夔",
        "paragraphs": [
            "雨過桃花盡處源，庭前新綠長芳蓀。",
            "目前點檢燕支篆，手汲清泉洗着樽。"
        ],
        "title": "次李參政晚春湖上口占十絕  其四",
        "id": "9e6e166d-2546-4f0f-bad8-55f54b3f5db4"
    },
    {
        "author": "洪咨夔",
        "paragraphs": [
            "屋角春聲幾樣翻，勾牽春夢遶丘樊。",
            "三桃二李成陰早，恨不安仁老灌園。"
        ],
        "title": "次李參政晚春湖上口占十絕  其五",
        "id": "9bcf11bb-ccb6-4af7-8966-ab87fd5e85b2"
    },
    {
        "author": "洪咨夔",
        "paragraphs": [
            "濡需附勢幾崩奔，獨抱離騷細討論。",
            "萬事只憑方寸去，剛風元不隔天關。"
        ],
        "title": "次李參政晚春湖上口占十絕  其六",
        "id": "d4982f4b-fc52-4eeb-a1c6-3fdb0e77a319"
    },
    {
        "author": "洪咨夔",
        "paragraphs": [
            "近山氣候易凉溫，雲爲陰晴半吐吞。",
            "草木趨新千萬態，芸芸何者是歸根。"
        ],
        "title": "次李參政晚春湖上口占十絕  其七",
        "id": "82246856-ed0e-43b9-8118-b4637d5659d7"
    },
    {
        "author": "洪咨夔",
        "paragraphs": [
            "綠陰羃定蔚藍天，庭戶蕭然有漏仙。",
            "麥飯熟時蠶百箔，山中啼鳥識豐年。"
        ],
        "title": "次李參政晚春湖上口占十絕  其八",
        "id": "761a9756-f85f-4e27-a9ea-f7ea1a041a39"
    },
    {
        "author": "洪咨夔",
        "paragraphs": [
            "燕子將雛鹿養茸，年華冉冉鬢成翁。",
            "拂開萬古瞢騰眼，多少英豪老彀中。"
        ],
        "title": "次李參政晚春湖上口占十絕  其九",
        "id": "37b8fa4a-d57b-468e-9dca-3ab2d53bb2b3"
    },
    {
        "author": "洪咨夔",
        "paragraphs": [
            "潼關殺氣渺春陰，渭水泱泱柳色深。",
            "爲問草廬人起否，漢家遺老尚謳吟。"
        ],
        "title": "次李參政晚春湖上口占十絕  其一○",
        "id": "fce81dd5-01a8-4eb6-b547-bc54f0e76ba5"
    },
    {
        "author": "洪咨夔",
        "paragraphs": [
            "天上何人修月斧，巧將餘刃斲巴山。",
            "玉蜍清浸婆娑影，正在微雲點綴間。"
        ],
        "title": "朝南以詩送巴石研屏香几用韵 研屏 其一",
        "id": "19b0510d-c244-447d-8d17-c1ebe9cf16e1"
    },
    {
        "author": "洪咨夔",
        "paragraphs": [
            "首鼠年來困兩端，石屏空照鬢絲斑。",
            "歸舟莫道全無物，分得蓬婆小雪山。"
        ],
        "title": "朝南以詩送巴石研屏香几用韵 研屏 其二",
        "id": "6c720cbc-d215-4b90-b02f-df30ef06f6ea"
    },
    {
        "author": "洪咨夔",
        "paragraphs": [
            "玉版橫陳醉眼邊，尚餘金鴨水沉烟。",
            "客窗寂寂那消得，祗有南豐一瓣緣。"
        ],
        "title": "朝南以詩送巴石研屏香几用韵 香几 其一",
        "id": "10967db7-0661-48c5-b631-7bbed9c52aab"
    },
    {
        "author": "洪咨夔",
        "paragraphs": [
            "竹風吹酒未全醒，夢入香爐五老雲。",
            "好句得君青玉案，起來盥手炷清熏。"
        ],
        "title": "朝南以詩送巴石研屏香几用韵 香几 其二",
        "id": "e226845e-df72-4a3c-9a5d-45d9a28200c5"
    },
    {
        "author": "洪咨夔",
        "paragraphs": [
            "扶持吾黨誰爲地，保護斯文頼有天。",
            "鼎欲大亨須玉鉉，井於冽食定寒泉。"
        ],
        "title": "同孫子直和李參政東園韵  其一",
        "id": "fcc838b0-77fd-475c-b3eb-f764083988b2"
    },
    {
        "author": "洪咨夔",
        "paragraphs": [
            "治國宜將治圃看，墾除容易整齊難。",
            "沼泉莫放源頭濁，種竹先教地步寬。"
        ],
        "title": "同孫子直和李參政東園韵  其二",
        "id": "6eac884d-d372-44d3-9ef3-886bba9718f6"
    },
    {
        "author": "洪咨夔",
        "paragraphs": [
            "破艦已風方洶洶，積薪未火又悠悠。",
            "天公解管人間事，甲子占晴穩有秋。"
        ],
        "title": "同孫子直和李參政東園韵  其三",
        "id": "8bc69ad6-2efc-461d-8ea9-d3c6985eba8c"
    },
    {
        "author": "洪咨夔",
        "paragraphs": [
            "狂蝶正便春從臾，好花猶怯冷禁持。",
            "從渠歌徹鐵如意，輸我興來金屈巵。"
        ],
        "title": "同孫子直和李參政東園韵  其四",
        "id": "0b29d9f0-c1f2-4c3c-9c82-8af8c732106c"
    },
    {
        "author": "洪咨夔",
        "paragraphs": [
            "辦得蕭蕭水竹居，閉門足了一生娛。",
            "坐忘老子慵開眼，强聒癡兒任挽鬚。"
        ],
        "title": "同孫子直和李參政東園韵  其五",
        "id": "66328777-ea31-4d8a-8b0d-3b9b4a51290e"
    },
    {
        "author": "洪咨夔",
        "paragraphs": [
            "食肉玉關徒自苦，然臍郿塢太生癡。",
            "人心溪壑元無底，富貴功名十二時。"
        ],
        "title": "同孫子直和李參政東園韵  其六",
        "id": "ee49940b-fbd7-42d7-870c-bdb537d0851d"
    },
    {
        "author": "洪咨夔",
        "paragraphs": [
            "院落深沉燕子歸，應時納祜試春衣。",
            "海棠過雨精神索，楊柳無風力氣微。"
        ],
        "title": "同孫子直和李參政東園韵  其七",
        "id": "f7e34fc6-74a4-482b-b5bb-6f4aafca8402"
    },
    {
        "author": "洪咨夔",
        "paragraphs": [
            "大渡畫河餘玉斧，祁山破賊只綸巾。",
            "聖賢深意誰能會，滿徑桃梅又着人。"
        ],
        "title": "同孫子直和李參政東園韵  其八",
        "id": "421b9df3-3401-4b48-bb1b-61734ccc0625"
    },
    {
        "author": "洪咨夔",
        "paragraphs": [
            "孔明遯世吟梁甫，范蠡遭時策計然。",
            "鍾鼎山林非二物，莫隨窮達較蚩妍。"
        ],
        "title": "同孫子直和李參政東園韵  其九",
        "id": "e69f4127-1e21-4b83-9dde-46b23ec0a23e"
    },
    {
        "author": "洪咨夔",
        "paragraphs": [
            "露下三更月滿林，鶴眠未警獨長吟。",
            "芭蕉身世都來幾，天地中間要立心。"
        ],
        "title": "同孫子直和李參政東園韵  其一○",
        "id": "205da62e-b851-41c7-8c56-11894ebc8dd5"
    },
    {
        "author": "洪咨夔",
        "paragraphs": [
            "古人輕國重一士，士皆大呂黄鍾器。",
            "道於天運主消長，身爲民生管榮悴。",
            "五羊老僊用心古，清不受塵如止水。",
            "一肩直欲荷斯文，兩眼從前識英偉。",
            "歡然得士如得金，甚矣愛賢猶愛己。",
            "高山流水甫點頭，急電驚雷即燒尾。",
            "天南天西各一握，未見名流早傾意。",
            "聲光蔚起摩日月，氣類相求如鑒燧。",
            "春風婭姹吹筆端，毛嬙西施無粉膩。",
            "咄哉婢子磨青銅，雙頰晞紅欠才思。",
            "珊瑚琢鈎珠結網，錦署玉堂相望咫。",
            "崔羣美莊居第一，推轂好言良有味。",
            "樂莫樂乎遇合新，憂莫憂乎轇轕始。",
            "拄撐大厦必衆木，扶植太平須善類。",
            "君不見黄河以北函關東，無數赤子號悲風。"
        ],
        "title": "程廣文季允得崔西清薦詩來用韵",
        "id": "d8706775-bbd5-441f-a1c6-07b9cf19fd56"
    },
    {
        "author": "洪咨夔",
        "paragraphs": [
            "無腸公子醉鄉徒，風味元來蜀似吳。",
            "便好掛門驅瘧鬼，不須詩詠血模糊。"
        ],
        "title": "高倅送糟蟹破故紙芽口占以謝  其一",
        "id": "6ebee092-1094-4389-b327-831fa4635462"
    },
    {
        "author": "洪咨夔",
        "paragraphs": [
            "蒲筥新芽補骨脂，雨痕照眼碧離離。",
            "功於枸杞菴藦似，不是山人底得知。"
        ],
        "title": "高倅送糟蟹破故紙芽口占以謝  其二",
        "id": "9eb96241-3500-4880-b29b-d473d10124e5"
    },
    {
        "author": "洪咨夔",
        "paragraphs": [
            "煙波隻艇着吾徒，蓴鱠秋風早憶吳。",
            "左蟹右杯東計決，醉來萬事付含糊。"
        ],
        "title": "答高才卿  其一",
        "id": "6da18b13-ef08-4de2-bb36-bd6d30a5ea06"
    },
    {
        "author": "洪咨夔",
        "paragraphs": [
            "脆勝芎苗軟勝脂，雅宜碧椀貯流離。",
            "渠渠地主恩何在，骨裏黄金祗自知。"
        ],
        "title": "答高才卿  其二",
        "id": "b4db5351-095a-4b2e-9b53-d07acef7ddc5"
    },
    {
        "author": "洪咨夔",
        "paragraphs": [
            "誰家柳繫夜郎舟，半月風顛估客愁。",
            "起候五更風脚定，安排篙楫放中流。"
        ],
        "title": "劉後溪和雁湖即事詩十絕見示次韵  其一",
        "id": "00c1b036-ea22-42cc-a013-a1b34bba927b"
    },
    {
        "author": "洪咨夔",
        "paragraphs": [
            "斷煙落日護林丘，三數人家屋打頭。",
            "見說春來寒更甚，補窗塞戶勝防秋。"
        ],
        "title": "劉後溪和雁湖即事詩十絕見示次韵  其二",
        "id": "548c4ce3-7218-4863-847d-2164119d9aa7"
    },
    {
        "author": "洪咨夔",
        "paragraphs": [
            "巴山深處一江流，好着藏書百尺樓。",
            "椳𨵚櫨櫨渾易得，杏梁桂柱若爲求。"
        ],
        "title": "劉後溪和雁湖即事詩十絕見示次韵  其三",
        "id": "e822932c-9d0a-4089-a479-e8982030ad72"
    },
    {
        "author": "洪咨夔",
        "paragraphs": [
            "去年竈婦飽而腴，今歲啼饑眼欲枯。",
            "麥飯熟時猶遠在，不多元氣急須扶。"
        ],
        "title": "劉後溪和雁湖即事詩十絕見示次韵  其四",
        "id": "6bbc54ee-5482-4d80-a2b9-183417a01119"
    },
    {
        "author": "洪咨夔",
        "paragraphs": [
            "夔人壁柵未曾修，好事癡兒只浪遊。",
            "草樹低迷風淅瀝，於菟又在屋山頭。"
        ],
        "title": "劉後溪和雁湖即事詩十絕見示次韵  其五",
        "id": "e7a47701-0de2-4d67-a405-6cf8fee37811"
    },
    {
        "author": "洪咨夔",
        "paragraphs": [
            "金谷人家大謬悠，春江自理送窮舟。",
            "漁人拍手從旁笑，淡飯粗衣過即休。"
        ],
        "title": "劉後溪和雁湖即事詩十絕見示次韵  其六",
        "id": "5e19dfc0-31c8-4ce2-b099-6d19662aece9"
    },
    {
        "author": "洪咨夔",
        "paragraphs": [
            "桔柏津頭訪昔遊，夕陽衰草幾番秋。",
            "人心誰向忙中覺，天理須從定處求。"
        ],
        "title": "劉後溪和雁湖即事詩十絕見示次韵  其七",
        "id": "6f53c0e8-e73b-42aa-9c88-3b3223ab0fd5"
    },
    {
        "author": "洪咨夔",
        "paragraphs": [
            "雪花白盡沔山頭，咽咽冰澌沔水流。",
            "不見將軍闞如虎，行人猶指定功樓。"
        ],
        "title": "劉後溪和雁湖即事詩十絕見示次韵  其八",
        "id": "174feaa9-937e-4892-83ea-f80154e389ec"
    },
    {
        "author": "洪咨夔",
        "paragraphs": [
            "槿花朝發夕而萎，得失興亡總一機。",
            "古往今來磨不盡，人間公是與公非。"
        ],
        "title": "劉後溪和雁湖即事詩十絕見示次韵  其九",
        "id": "dcd7cdd1-0fbd-4eae-8000-f535eb0fd0a0"
    },
    {
        "author": "洪咨夔",
        "paragraphs": [
            "中原離合數由天，百戰關河血滿川。",
            "日月赤雲占勝氣，掛弓何處是祁連。"
        ],
        "title": "劉後溪和雁湖即事詩十絕見示次韵  其一○",
        "id": "fb490a24-3a06-414f-abeb-5b142e907a8f"
    },
    {
        "author": "洪咨夔",
        "paragraphs": [
            "十里迎春水面開，櫓聲不動柁聲催。",
            "春山轉處疑江盡，白鳥迎人曲折來。"
        ],
        "title": "四月壬午發利州  其一",
        "id": "0409a8b8-d54e-4de9-9545-2955ca88717e"
    },
    {
        "author": "洪咨夔",
        "paragraphs": [
            "兩岸騷騷麥尾黄，茅簷半瓦蔭垂楊。",
            "牧兒吹笛隨歸犢，淺草平沙暝色蒼。"
        ],
        "title": "四月壬午發利州  其二",
        "id": "39e4cbf2-e785-4a88-b3ae-4d121c4f7185"
    },
    {
        "author": "洪咨夔",
        "paragraphs": [
            "禿山束紆江，寸土無平田。",
            "麥登粟事起，竟歲相周旋。",
            "扶犂犖确間，竝驅從兩犍。",
            "兩犍力不齊，手胼後者鞭。",
            "日暮鞭更急，軛促肩領穿。",
            "歸來茅屋下，撫牛涕泗漣。",
            "一飽弗易得，柰此官租錢。"
        ],
        "title": "漩口",
        "id": "11b0ee1d-62d7-4e03-ab52-7ef8438047b3"
    },
    {
        "author": "洪咨夔",
        "paragraphs": [
            "聚石樁長纜，依沙插短艫。",
            "日昏山虎下，風急水鶬呼。",
            "道豈隨時變，人須出力扶。",
            "仲由兒女見，謂欲果乘桴。"
        ],
        "title": "帽子簷水宿",
        "id": "ea395029-a532-4c7f-a2cc-49d197cde9ac"
    },
    {
        "author": "洪咨夔",
        "paragraphs": [
            "錦屏山後十二渡，一渡一回商淺深。",
            "前行戒後謹毋忽，淺處着脚深寒心。"
        ],
        "title": "發閬州  其一",
        "id": "744057aa-c136-4e16-96fc-985ef8b245e4"
    },
    {
        "author": "洪咨夔",
        "paragraphs": [
            "木奴夭矯二十里，大似盤龍趨桂林。",
            "中人薄暑遽如許，覓樹依凉無好陰。"
        ],
        "title": "發閬州  其二",
        "id": "e506594f-c15a-4ac3-a8bd-1b4fc2fb63b0"
    },
    {
        "author": "洪咨夔",
        "paragraphs": [
            "環蜀多宜柏，回龍獨見松。",
            "似驚前輩落，忽與故人逢。",
            "水石清高骨，風霜老退容。",
            "更須堅晚節，莫洿大夫封。"
        ],
        "title": "回龍寺松",
        "id": "1e8c0027-88b9-48ea-a6a4-fe5df9f7cd1c"
    },
    {
        "author": "洪咨夔",
        "paragraphs": [
            "地仙蛻骨歸何許，獨有椶花三四樹。",
            "鹿頭風月夜三更，老厖吠入青雲去。"
        ],
        "title": "龜勝寺枸杞大如椽陳日華發其根而枯堂猶以地仙名",
        "id": "b7ce5f99-4638-4419-8240-7aeff2d8458e"
    },
    {
        "author": "洪咨夔",
        "paragraphs": [
            "喚舡絕芙蓉，夾道森古柏。",
            "碧天倚熏籠，烈日發薌澤。",
            "清凉奏水觀，熱惱脫火宅。",
            "石虬潄潺湲，銀竹墮格磔。",
            "林密天早昏，巖擁地少窄。",
            "坐久萬想定，虛浸一奩白。",
            "螢行露烱烱，蛩語風策策。",
            "胡床笛三弄，所欠可人客。"
        ],
        "title": "伏中宿富樂山賞泉",
        "id": "78dafe05-e02a-4a61-b668-19aa1cf65541"
    },
    {
        "author": "洪咨夔",
        "paragraphs": [
            "劍外風煙老鬢華，歸心更切獨孤遐。",
            "明知東郭非吾土，苦認西樓是我家。",
            "萬古聲名供敝帚，九州意氣付浮查。",
            "同來蓬沓於潜女，一笑長歌陌上花。"
        ],
        "title": "還自益昌道得張伯脩詩次韵",
        "id": "a9a4aeaf-b926-4c8b-970f-1b852c698627"
    },
    {
        "author": "洪咨夔",
        "paragraphs": [
            "微管仲其左衽矣，捨安石如蒼生何。",
            "須君快草三秦檄，盡爲先生祛宿痾。"
        ],
        "title": "六月六日宿觀音寺次朝南韵  其一",
        "id": "302bd2d3-4eb7-44e0-b50b-957f53ccbdde"
    },
    {
        "author": "洪咨夔",
        "paragraphs": [
            "煮餠無奚徒自苦，護篝有妾未爲非。",
            "爲言示病維摩室，也解天花散亂飛。"
        ],
        "title": "六月六日宿觀音寺次朝南韵  其二",
        "id": "e0dfc738-8080-45d4-8fb3-d57cefb4167f"
    },
    {
        "author": "洪咨夔",
        "paragraphs": [
            "短亭放脚小軒渠，從險趨平本一塗。",
            "掌上煙川三百里，蜀都風物似吳都。"
        ],
        "title": "青渠追和宋金部壁間韵  其一",
        "id": "f13de5a5-d576-4a57-a7d4-8bbed2b4e2ba"
    },
    {
        "author": "洪咨夔",
        "paragraphs": [
            "汗青孰與老黄間，能爲君王把蜀山。",
            "懊惱秋風吹客鬢，一年三過劍門關。"
        ],
        "title": "青渠追和宋金部壁間韵  其二",
        "id": "4a5d4807-000e-4d22-82b4-d217c05a8bdf"
    },
    {
        "author": "洪咨夔",
        "paragraphs": [
            "晚風不動稻苗平，葉葉頭邊沆瀣明。",
            "井養不窮功用在，誰將易象細推評。"
        ],
        "title": "幽芳晚凉倚窗觀稼  其一",
        "id": "0f3f3a97-3a95-40e3-96b3-d165494f0296"
    },
    {
        "author": "洪咨夔",
        "paragraphs": [
            "飛明一點上苗端，難作尋常露雨看。",
            "碧眼道人參解得，黄河夜半泝崑崙。"
        ],
        "title": "幽芳晚凉倚窗觀稼  其二",
        "id": "a82d7fbc-dfbc-4a84-a904-47b7008996b8"
    },
    {
        "author": "洪咨夔",
        "paragraphs": [
            "淺磧苕花紫，平畦芋梗紅。",
            "暝收漁筏雨，凉入酒帘風。",
            "客路三年夢，官身兩鬢蓬。",
            "誰知龍尾道，却在鹿頭東。"
        ],
        "title": "龍尾",
        "id": "a6195a67-3277-4614-9bf5-0299b07571b0"
    },
    {
        "author": "洪咨夔",
        "paragraphs": [
            "清晨薄采采，風露拍滿篝。",
            "漢中信可王，新都亦宜侯。",
            "甕菹氏諸葛，籠炊字元脩。",
            "駢頭束翠鳳，碎甲屠蒼虬。",
            "下筯萬錢直，轑釜千戶謀。",
            "暑寒久不厭，暮蚤急易求。",
            "相與共甘苦，傾蓋成白頭。",
            "厚味五兵媒，文字葷羶仇。",
            "移文東郭生，毋作肉食羞。"
        ],
        "title": "食菜",
        "id": "99a478e7-910c-4561-b515-18701bf0456c"
    },
    {
        "author": "洪咨夔",
        "paragraphs": [
            "人人有路證無還，一念纔差隔萬山。",
            "識得吾儒無妄卦，筏城長語盡須刪。"
        ],
        "title": "讀楞嚴",
        "id": "94ab0e0f-69b3-4764-abde-5245b00e76d2"
    },
    {
        "author": "洪咨夔",
        "paragraphs": [
            "劍棧高寒潦水空，兒心片片趁歸鴻。",
            "喜聞禪觀如黄蘗，想見仙風過赤松。",
            "利慾無厭騎鶴客，功名有定賦狙翁。",
            "萬鍾不博斑衣樂，已判身爲邴曼容。"
        ],
        "title": "生朝前一日過隆慶十里得老人書中詩因用尊韵  其一",
        "id": "42db89cb-684c-48e1-859a-d200deacbde7"
    },
    {
        "author": "洪咨夔",
        "paragraphs": [
            "燈花太喜酒樽空，客路真成印雪鴻。",
            "出塞曲中迷灞滻，籌邊圖裏認維松。",
            "汗鞮虱胄心猶壯，蓬矢桑弧鬢已翁。",
            "東望只知歸計是，輕舠苕霅采夫容。"
        ],
        "title": "生朝前一日過隆慶十里得老人書中詩因用尊韵  其二",
        "id": "2d552742-7d6c-425f-b032-4be2797d626d"
    },
    {
        "author": "洪咨夔",
        "paragraphs": [
            "牛奮箕張小丙申，熟知命駁不能純。",
            "年來頗怪刀頭蜜，老去難供席上珍。",
            "闖靄千章森戟纛，鏖風萬壑繹韶鈞。",
            "劍山拾得商山橘，醉共仙翁脯白麟。"
        ],
        "title": "次徐隆慶壽詩韵  其一",
        "id": "47ff9c6b-90a8-4ac6-8d50-ed6c59c0b7fa"
    },
    {
        "author": "洪咨夔",
        "paragraphs": [
            "史君筆斡萬牛回，脚底春風舌底雷。",
            "一夜劇談逢野閬，百年高誼見歐梅。",
            "客心衮衮江流去，老色翩翩歲事來。",
            "墮地渠儂天已定，酒邊贏得笑顔開。"
        ],
        "title": "次徐隆慶壽詩韵  其二",
        "id": "f4c80a0a-a710-4fef-813a-15ab46307e76"
    },
    {
        "author": "洪咨夔",
        "paragraphs": [
            "武侯王佐材，有膽大如屋。",
            "愛之莫助之，隻手挈全蜀。",
            "淋漓出師表，所舉良且淑。",
            "孔鸞非不佳，健翮欠鴻鵠。",
            "先生能休休，用衆不用獨。",
            "何止福蜀人，爲作天下福。"
        ],
        "title": "壽崔西清  其一",
        "id": "d2aef440-35e9-42b2-89ed-89499fbd4d32"
    },
    {
        "author": "洪咨夔",
        "paragraphs": [
            "幾年生一賢，大任天所授。",
            "三光五嶽氣，半點無缺漏。",
            "胸中老規摹，超出造化囿。",
            "靜爲動之機，燕坐運宇宙。",
            "艮居冬春間，初度恰先後。",
            "用心得艮體，所以仁者壽。"
        ],
        "title": "壽崔西清  其二",
        "id": "3a61251d-b9af-4898-827c-417e8ac9837b"
    },
    {
        "author": "洪咨夔",
        "paragraphs": [
            "燕隨社去鴈初來，黄蜀葵花隔岸開。",
            "萬里江湖秋思動，擣橙和蟹薦新醅。"
        ],
        "title": "試院口占  其一",
        "id": "b4995377-cf76-4a3b-af8b-91378a48c7bc"
    },
    {
        "author": "洪咨夔",
        "paragraphs": [
            "追懷三五少年時，歲月堂堂兩鬢絲。",
            "茅屋秋風歸未決，障泥能費幾熊皮。"
        ],
        "title": "試院口占  其二",
        "id": "46d4be16-b015-4f96-b6a8-3d421c41515e"
    },
    {
        "author": "洪咨夔",
        "paragraphs": [
            "歸州多癭生昭君，郢州多癭生莫愁。",
            "造物何如等教癭，盡令尤物不成尤。"
        ],
        "title": "隨筆",
        "id": "857272c6-90d2-47da-9619-e823189ff486"
    },
    {
        "author": "洪咨夔",
        "paragraphs": [
            "有銘於鼎未爲著，無忝所生方是存。",
            "篠下若人元不死，春風吹雨着寒根。"
        ],
        "title": "林氏著存亭",
        "id": "b84b795d-967c-45f1-bde3-0f3649a5a00a"
    },
    {
        "author": "洪咨夔",
        "paragraphs": [
            "馬城去天咫，雨露足芳澤。",
            "萬菲主園丁，造物乃其客。",
            "秋能揠而春，紅可幻以白。",
            "枝葉隨手變，根蔕若爲索。",
            "達人一笑粲，胸寬斗杯窄。"
        ],
        "title": "馬城詩寄趙耤令",
        "id": "00f8e9d8-28b3-4a22-81f7-954d1674b5cf"
    },
    {
        "author": "洪咨夔",
        "paragraphs": [
            "剛大平生氣，誠明問學功。",
            "不爲官所餌，寧以道而窮。",
            "論事馮唐力，憂時賈誼忠。",
            "朝陽無此鳳，何止哭江東。"
        ],
        "title": "挽李貫之郎中  其一",
        "id": "346dee15-b751-40d8-8b25-e231afeeb99b"
    },
    {
        "author": "洪咨夔",
        "paragraphs": [
            "天定何能待，西風杳去槎。",
            "斯人嗟已矣，吾道信非耶。",
            "石泐名猶在，江空恨更賒。",
            "濂溪應配食，杯水薦寒花。"
        ],
        "title": "挽李貫之郎中  其二",
        "id": "879f4acd-6f19-4112-aca3-a57c74dbb1c7"
    },
    {
        "author": "洪咨夔",
        "paragraphs": [
            "坐斷江山現法身，大光明裏萬波旬。",
            "東風歸棹津頭過，同是慈航得度人。"
        ],
        "title": "次張義立登九頂三絕 大像",
        "id": "e82f523a-1eb7-4837-807c-e5113690201f"
    },
    {
        "author": "洪咨夔",
        "paragraphs": [
            "漚生漚滅負苓易，雲去雲來摩詰詩。",
            "莫道賞音今古少，江山新亦受人知。"
        ],
        "title": "次張義立登九頂三絕 清音亭",
        "id": "784b42fc-c2cd-40c4-975b-793de28b9eeb"
    },
    {
        "author": "洪咨夔",
        "paragraphs": [
            "酒壯千林如欲舞，詩豪萬景不容驕。",
            "山中肯着如斯客，來聽春風婆餠焦。"
        ],
        "title": "次張義立登九頂三絕 烏尤",
        "id": "714d8a2c-0e8e-4b7e-8c9c-303be86f230b"
    },
    {
        "author": "洪咨夔",
        "paragraphs": [
            "扶疎巖桂拒霜開，蒼莽鵁鶄屬玉來。",
            "想見山陰秋色裏，一聲欵乃暮潮回。"
        ],
        "title": "萬景樓次韵  其一",
        "id": "400da440-f5c0-407e-9510-1fb6bb4e2e68"
    },
    {
        "author": "洪咨夔",
        "paragraphs": [
            "金谷白頭誰石友，香山青眼幾殷兄。",
            "三峨九頂知人意，長與江樓酒面平。"
        ],
        "title": "萬景樓次韵  其二",
        "id": "db6394f3-ce4c-4c66-8462-cccfcdf101c0"
    },
    {
        "author": "洪咨夔",
        "paragraphs": [
            "秋入徐熙水墨山，荻花吹雪渺江干。",
            "樓頭未用催行酒，待到三更月上看。"
        ],
        "title": "萬景樓次韵  其三",
        "id": "8e4d811a-9295-429c-b029-effac998f967"
    },
    {
        "author": "洪咨夔",
        "paragraphs": [
            "木落川空亦大奇，坐中亡酒客須追。",
            "非渠江漢孟東野，孤我南山韓退之。"
        ],
        "title": "萬景樓次韵  其四",
        "id": "37b53e23-2820-41ea-ac2e-a27c4e6b27c3"
    },
    {
        "author": "洪咨夔",
        "paragraphs": [
            "霜磧蕭蕭落漲痕，西風吹日墮金盆。",
            "馮高送目河湟外，萬里戎情屬柳渾。"
        ],
        "title": "萬景樓次韵  其五",
        "id": "8d9fd7a5-66a0-48a3-9fa5-8f242822c609"
    },
    {
        "author": "洪咨夔",
        "paragraphs": [
            "過鴈聲中歲月侵，東流江水識歸心。",
            "峨眉天目高相似，多買青山尚及今。"
        ],
        "title": "萬景樓次韵  其六",
        "id": "f56d78bf-cc9d-4e04-bd93-3563fd767d4e"
    },
    {
        "author": "洪咨夔",
        "paragraphs": [
            "鶴鴈旌旗導紫軿，方瞳秋水照人明。",
            "泰山可碎膽常定，滄海自渾心轉清。",
            "萬事至公如正獻，片言不妄即元城。",
            "擎天正要堅牢柱，長與皇家植太平。"
        ],
        "tags": [
            "泰山"
        ],
        "title": "壽鄒茶使  其一",
        "id": "9054633e-2ea9-4785-bd4c-294ff2022a7b"
    },
    {
        "author": "洪咨夔",
        "paragraphs": [
            "手挈蓬弧掛井參，籌邊樓下瑞雲深。",
            "傳將絕學聖賢脈，會得初陽天地心。",
            "議論文章胸萬甲，功名富貴腹三壬。",
            "春風禁柳東華路，扈駕催行荔子金。"
        ],
        "title": "壽鄒茶使  其二",
        "id": "ff4dfa46-830a-4d8d-866a-3583c1be8539"
    },
    {
        "author": "洪咨夔",
        "paragraphs": [
            "窈深青城路，逢僊不知名。",
            "悠然拾瑶草，天風颭雙纓。",
            "進予語之道，誠者非思誠。",
            "谷神以虛應，萬物同一靈。",
            "是謂衆妙門，古今未嘗扃。"
        ],
        "title": "辛巳夏四月行西山欲賦未能也得曹瀘南壬午冬留題上清詩因次韵  其一",
        "id": "76f4460d-6655-4dab-b824-5158875002cf"
    },
    {
        "author": "洪咨夔",
        "paragraphs": [
            "僊人愛樓居，梯空衒靈赫。",
            "下有煉丹井，光怪不容羃。",
            "凌晨酌井花，御風謝塵迹。",
            "飄摇芙蓉旆，三十六峰碧。",
            "欲扣讀易翁，蒼苔洞門閴。"
        ],
        "title": "辛巳夏四月行西山欲賦未能也得曹瀘南壬午冬留題上清詩因次韵  其二",
        "id": "de3913c4-b6ff-448b-9f9f-b40befb07dfa"
    },
    {
        "author": "洪咨夔",
        "paragraphs": [
            "朝陽生危岑，委光皂江壖。",
            "江妃舞倒景，老木奔驚猿。",
            "羣僊亦戲劇，挹袂來聯翩。",
            "笑倒天地間，誰虧復誰全。",
            "手携昭文琴，一曲三千年。"
        ],
        "title": "辛巳夏四月行西山欲賦未能也得曹瀘南壬午冬留題上清詩因次韵  其三",
        "id": "3c21a9ee-87bc-4b99-8dab-c32624024b2c"
    },
    {
        "author": "洪咨夔",
        "paragraphs": [
            "春風拍天梯，夕舂墮寒浦。",
            "潭潭水晶宮，灧灧赤金柱。",
            "汞爐煮丹砂，釀作九霞醑。",
            "陽侯醉而狂，喚起燭龍舞。",
            "濕紅照白髮，客子有酒所。",
            "舉鞭問同來，扶桑在何許。",
            "同來狂更甚，摇手作虜語。",
            "上流屠鯨鯢，流血一川雨。"
        ],
        "title": "大雲寺同王翬父晚歸",
        "id": "5bcf23e4-de1e-4f2f-8c40-f0b6b625dd2f"
    },
    {
        "author": "洪咨夔",
        "paragraphs": [
            "從來圖易必思艱，運甓工夫莫放閑。",
            "萬里功名終竟在，百年元氣早須還。",
            "安危着眼棋枰外，中否留心弩括間。",
            "寄似匆匆無幾語，華陽東去是潼關。"
        ],
        "title": "用伯脩韵迓虞提刑",
        "id": "46d12d7c-bee8-40eb-bdf9-92d6b05cdc20"
    },
    {
        "author": "洪咨夔",
        "paragraphs": [
            "柳色黄黄草色微，一川新淥兩紅衣。",
            "老天也信還家好，淡日柔風送客歸。"
        ],
        "title": "嘉陵江舟中  其一",
        "id": "97bec083-2c04-4c01-bf8b-20d465fc37d2"
    },
    {
        "author": "洪咨夔",
        "paragraphs": [
            "辛夷零落水生漪，睡暖沙鳬蔭酒旗。",
            "不是歸帆相料理，春光如許底能知。"
        ],
        "title": "嘉陵江舟中  其二",
        "id": "5db9199f-5482-4f99-a3b8-e401fa93fb77"
    },
    {
        "author": "洪咨夔",
        "paragraphs": [
            "東風吹老地棠花，燕子歸來認得家。",
            "茅屋石田渾好在，白頭何苦尚天涯。"
        ],
        "title": "嘉陵江舟中  其三",
        "id": "fc47fe7c-6864-40f3-8588-12381d8f3c3c"
    },
    {
        "author": "洪咨夔",
        "paragraphs": [
            "楊柳天機淺，櫻桃世態深。",
            "空山鳩問答，肥水鶩浮沉。",
            "格物知窮理，觀時會省心。",
            "最憐誰氏女，沙裏日淘金。"
        ],
        "title": "落棗",
        "id": "0f145589-03a4-4bca-be3a-5073f1d94632"
    },
    {
        "author": "洪咨夔",
        "paragraphs": [
            "少年血氣暗消磨，盎盎陽春保大和。",
            "已放杏花風味短，未酸梅子典刑多。",
            "一官滿去魚無餌，萬里歸來燕有窠。",
            "但願時平蠶麥好，免教人問蜀如何。"
        ],
        "title": "岸行",
        "id": "fcaaef38-8ca8-4615-ba37-42c85536f40e"
    },
    {
        "author": "洪咨夔",
        "paragraphs": [
            "飲澗思浮白，行山當踏青。",
            "柏邊榿葉長，麥裏豆花零。",
            "清哢愁腸泮，疎香倦眼醒。",
            "牛頭應不遠，三舍即鹽亭。"
        ],
        "title": "新井道間",
        "id": "a4961f78-9907-4314-96e6-b49835871d2b"
    },
    {
        "author": "洪咨夔",
        "paragraphs": [
            "不是官身是客身，下車隨意踏芳塵。",
            "空濛山色雨非雨，冷淡花梢春自春。",
            "裘弊黑貂猶耐老，褐移紫鳳未全貧。",
            "青帘垂脚遊絲外，到處東風似故人。"
        ],
        "title": "安泰",
        "id": "887f4a65-cd32-4437-b555-b26168bba1a3"
    },
    {
        "author": "洪咨夔",
        "paragraphs": [
            "徒然萬里行，所得惟一莊。",
            "莊中果何有，蕎赤䕷菽黄。",
            "豐歲誰可口，凶年或充腸。",
            "旦旦勤櫛耨，謹勿令莊荒。"
        ],
        "title": "徒然萬里行所得惟一莊王翬父泥溪別時語也戲足成四十字以寄",
        "id": "5460c24e-1291-4a37-8849-eb70732e7ac9"
    },
    {
        "author": "洪咨夔",
        "paragraphs": [
            "朱弦無繁聲，大羹有至味。",
            "人惟不苟同，終亦不苟異。",
            "咸戒咸其腓，賁取賁其趾。",
            "出處進退間，當思古人齒。",
            "嗟予何爲者，涉世聊復爾。",
            "來從吳盡頭，直到蜀築底。",
            "赫日青石裂，凄風黄葉委。",
            "道旁幾揶揄，得已猶不已。",
            "君如細柳軍，堅壁閲兒戲。",
            "又如渥洼馬，超軼不受縶。",
            "客窗日相從，肝膽瑩彼己。",
            "偏校紛已侯，憐我尚猿臂。",
            "胸藏數萬甲，智絕三十里。",
            "清談對夜分，常恨世少治。",
            "酒酣或怒駡，天下無真是。",
            "佞夫戴髑髏，請劍淬越砥。",
            "長亭楊柳黄，妙語鮑謝體。",
            "不作兒女別，相期青雲器。",
            "深沉老元戎，夢寐古輿地。",
            "視師薄郾城，受甲高熊耳。",
            "相與善籌之，塞草春無際。"
        ],
        "title": "和黎德升贈別",
        "id": "cb458b76-ddd5-4382-a9e0-97ced8e296f4"
    },
    {
        "author": "洪咨夔",
        "paragraphs": [
            "萬綠梢頭眼，雙江合處城。",
            "山如人有立，水與市俱橫。",
            "啼鳥春風暖，飛花晚照明。",
            "笙歌推使去，緩屧當車行。"
        ],
        "title": "應提刑招飲北山",
        "id": "e967448a-e0fd-42ec-80a1-9cf27451d8d1"
    },
    {
        "author": "洪咨夔",
        "paragraphs": [
            "兩翼城包險，三分寺占奇。",
            "市囂芳草隔，古意落花知。",
            "歲熟人情樂，時清物態熙。",
            "江山輸眼底，盡是太平詩。"
        ],
        "title": "伯矩同登牛頭",
        "id": "ac996275-5ecd-481b-94da-a934115934f9"
    },
    {
        "author": "洪咨夔",
        "paragraphs": [
            "造物工夫拙剪裁，羣芳各自得春開。",
            "梨花嫁與東風去，隨後荼䕷作媵來。"
        ],
        "title": "過三鶴山  其一",
        "id": "0f325ceb-7630-4152-914f-75e1326d2063"
    },
    {
        "author": "洪咨夔",
        "paragraphs": [
            "客路浪成千里繳，老懷虛過一春遨。",
            "落紅剛被風扶起，恰與連雲石棧高。"
        ],
        "title": "過三鶴山  其二",
        "id": "4cd7977b-045b-4388-8641-8bc95ca6ebe2"
    },
    {
        "author": "洪咨夔",
        "paragraphs": [
            "嚴城槌皷暝陰催，劍棧歸來第幾回。",
            "喘汗老兵迎馬報，燕王宮裏海棠開。"
        ],
        "title": "入少城",
        "id": "0e7d5ae4-2c96-4e8e-b79a-3b5d64242a55"
    },
    {
        "author": "洪咨夔",
        "paragraphs": [
            "秦關老月幾虧盈，長照詩人白髮明。",
            "一死一生漚起滅，未應於此見交情。"
        ],
        "title": "題李參政范殿撰大散關詩後",
        "id": "5ec680d6-4e2a-458c-b061-180bb22846df"
    },
    {
        "author": "洪咨夔",
        "paragraphs": [
            "梨花深寂楊花閑，雨鳩晴鳩兩關關。",
            "越王樓下春事繁，有美一人心獨丹。",
            "欲往從之厚我顔，無繡段兮爲君懽。",
            "子規夜嘷斗闌干，江草碧色江波漫。",
            "芙蓉城頭芳露乾，有美一人擁朝寒。",
            "欲往從之髀肉酸，無桂棹兮揚君瀾。",
            "牛頭撥雲尋懶殘，牛背落日人空還。",
            "短筇尚點湘妃斑，好春未必天能慳。",
            "東風到處如家山，白髮相對毋永歎。",
            "荼䕷結架三百間，爲君醉倒驕旁觀。"
        ],
        "title": "次李公謹美人行見寄",
        "id": "b51b2c74-01e1-4dd7-850d-2bab0086dc62"
    },
    {
        "author": "洪咨夔",
        "paragraphs": [
            "玉珮華裾翠，霜髯睟頰紅。",
            "四朝天下老，百世後溪翁。",
            "綠竹猗重較，黄裳美在中。",
            "平生涵養力，於道有全功。"
        ],
        "title": "後溪挽詩  其一",
        "id": "c06205a5-c4cf-4387-abc8-d6072fdcc15f"
    },
    {
        "author": "洪咨夔",
        "paragraphs": [
            "氣象融三極，規摹隘九州。",
            "天津朝發軔，野渡晚橫舟。",
            "衛道身何愛，憂時死未休。",
            "落花春寂寂，萬古蜀江流。"
        ],
        "title": "後溪挽詩  其二",
        "id": "f7301c94-2569-4fd6-97e6-b503857ce39d"
    },
    {
        "author": "洪咨夔",
        "paragraphs": [
            "造化勿忘還勿助，精神非色亦非空。",
            "殘雲初雪雍容甚，高下東風點亂紅。"
        ],
        "title": "柳絮  其一",
        "id": "71dda20d-bf13-4101-9159-ad97a0adabc8"
    },
    {
        "author": "洪咨夔",
        "paragraphs": [
            "風標清白難諧俗，氣候中和易得朋。",
            "招不肯來麾不去，若無才思渠應能。"
        ],
        "title": "柳絮  其二",
        "id": "b57f7aba-0636-4c8e-9809-6ca04a78fcfc"
    },
    {
        "author": "洪咨夔",
        "paragraphs": [
            "肧腪造化妙天家，趁得辛夷未着花。",
            "濁水淤泥還絮白，枯株朽樹亦芳華。",
            "長空光眩鳴臯鶴，厚地寒侵入宇蛇。",
            "鉅竹南牆清絕甚，一編孟子一甌茶。"
        ],
        "title": "追和及甫雪",
        "id": "2149ea88-44d8-4ff6-9234-7fb71e757d15"
    },
    {
        "author": "洪咨夔",
        "paragraphs": [
            "周天日月何曾住，大地山河祗自磨。",
            "不死者存人獨耳，會令斧亦爛如柯。"
        ],
        "title": "三月十四日送燾東下至龍爪灘過虞開國墳庵見壁間虞仲易觀棋詩有天上人間元一氣如何頃刻爛樵柯之句雁湖甚賞之因用韵反騷",
        "id": "cd996035-3156-4b05-a172-294f5fb46386"
    },
    {
        "author": "洪咨夔",
        "paragraphs": [
            "阿翁瑩徹八窗冰，獨愛春郊畫有聲。",
            "正鮆魚肥桃漲暖，欲河魨上荻芽生。",
            "驚雷破柱眠逾穩，明月中庭酌屢更。",
            "應待兒歸相從臾，萬紅堆裏槊齊橫。"
        ],
        "title": "拜和老人見寄韵",
        "id": "611d914e-37d6-46c1-99a8-a183a543173b"
    },
    {
        "author": "洪咨夔",
        "paragraphs": [
            "房公堂是蓋公堂，漏下無聲日正長。",
            "應念常山蛇陣處，有人搔首立斜陽。"
        ],
        "title": "彌牟觀土八陣寄程嘉定",
        "id": "aca30a3b-49ce-4878-9b4e-d0d2369b9c8a"
    },
    {
        "author": "洪咨夔",
        "paragraphs": [
            "西樓伴食老西堂，拆襪渾無半線長。",
            "推向萬山深處去，沉犀橋北望龍陽。"
        ],
        "title": "楊漢州見和答之  其一",
        "id": "9e197d7e-9327-4478-825c-bf1c53040f0f"
    },
    {
        "author": "洪咨夔",
        "paragraphs": [
            "春隨落絮去堂堂，白髮相看作許長。",
            "人物如公猶未節，諸生何敢薄淮陽。"
        ],
        "title": "楊漢州見和答之  其二",
        "id": "10571d23-bb24-44bf-aa08-1325e99dd626"
    },
    {
        "author": "洪咨夔",
        "paragraphs": [
            "練袂蒿簪不下堂，肯隨時世畫眉長。",
            "旁人莫解東風意，只道花梢合向陽。"
        ],
        "title": "答程嘉定  其一",
        "id": "720a65be-6ffa-497f-9c68-d138cb193cb1"
    },
    {
        "author": "洪咨夔",
        "paragraphs": [
            "鈴索閑閑靜冶堂，槐陰匼匝柳絲長。",
            "東君五日如京兆，早及殘紅醉豔陽。"
        ],
        "title": "答程嘉定  其二",
        "id": "cb40f206-03cb-4e40-800d-e7dbd922d121"
    },
    {
        "author": "洪咨夔",
        "paragraphs": [
            "蜀踞國上流，蜀固天下固。",
            "欲爲天下謀，護蜀風寒處。",
            "極邊植藩籬，黄牛白環戍。",
            "中間屹垣墉，武休河池路。",
            "近裏古劍關，峭絕鳥莫度。",
            "屏蔽益梓夔，堂奧有門戶。",
            "天險以德强，地險以勢阻。",
            "王公設人險，頗牧與羊杜。",
            "前茅元戎崔，當道卧老虎。",
            "後距付君侯，萬卷作干櫓。",
            "坤維鞏金湯，國勢重鼎呂。",
            "予曰有疏附，予曰有禦侮。",
            "我聞大劍旁，小劍可馳騖。",
            "雙軌來蘇坡，半葦白水渡。",
            "徹桑徧綢繆，迨此未陰雨。",
            "毋謂天下壯，而恃一夫怒。",
            "高堂挹橫山，雲木叫杜宇。",
            "樽酒逢故人，重圓夢中語。"
        ],
        "title": "隆慶徐守作堂名蜀固一夕夢與余賦詩堂上有何時首歸塗樽酒逢故人之句未幾過其堂爲賦之",
        "id": "6c7fa5a5-7525-4488-9204-c5491558fad9"
    },
    {
        "author": "洪咨夔",
        "paragraphs": [
            "白苧籠輕暑，紅榴照別樽。",
            "兩帆先後去，一水古今存。",
            "玉札須多蓄，金甌莫點痕。",
            "相期黄卷裏，培植太平根。"
        ],
        "title": "送王崇慶得樽字",
        "id": "12dbab1c-d9a7-47a5-83ab-096611c8aa67"
    },
    {
        "author": "洪咨夔",
        "paragraphs": [
            "梅子收霖雨，榆花斷瘴煙。",
            "濃雲明白鳥，深草暗烏犍。",
            "歲月灘聲裏，家山客枕邊。",
            "老來圭角盡，戒得是韋弦。"
        ],
        "title": "昭化",
        "id": "b6457453-ec40-420a-a7e8-b44c197afc14"
    },
    {
        "author": "洪咨夔",
        "paragraphs": [
            "興州乳臭腥紅袍，萬馬夾擁橫磨刀。",
            "奴顔婢舌競勸進，羅拜狗彘護優猱。",
            "漢家衣冠餘兩豪，却立渠肯汙腥臊。",
            "傳呼趣拜聲色厲，一已俛首昂其尻。",
            "獨君此膝竟不屈，男兒等死輕鴻毛。",
            "群憸相顧重太息，我輩天地焉能逃。",
            "安西樓碑字如斗，勳名爛熳官稱高。",
            "若爲龍州易萬州，雙鬢如雪風騷騷。",
            "君不見義不帝秦魯仲連，何曾黄金橫带後部鼓吹前騂旄。"
        ],
        "title": "送交代王公輔",
        "id": "65e6c94e-a4be-409c-8c14-a22978febf21"
    },
    {
        "author": "洪咨夔",
        "paragraphs": [
            "棧險涎魚蛤，梯危嘯虎貙。",
            "室人交謫我，客子倍愁予。",
            "後殿推腰上，前行掉臂呼。",
            "龍眠如得見，寫作赴州圖。"
        ],
        "title": "行三盤蟆頤棧道  其一",
        "id": "3caa2c1a-6780-4a22-99c4-f504294a9938"
    },
    {
        "author": "洪咨夔",
        "paragraphs": [
            "息女頩相問，危途骨欲摧。",
            "兒知緣底去，耶自爲官來。",
            "野圃榴多子，山田芋有魁。",
            "乞歸吾計决，一粲且傳杯。"
        ],
        "title": "行三盤蟆頤棧道  其二",
        "id": "58b45127-1d80-4463-9b1d-8ba40df2bafd"
    },
    {
        "author": "洪咨夔",
        "paragraphs": [
            "虎爪灘頭棹，蟆頤閣上車。",
            "危機知略似，薄命聽何如。",
            "鸕筏陵飛景，鳩巢架太虛。",
            "乾坤真一穽，着眼莫躊躇。"
        ],
        "title": "行三盤蟆頤棧道  其三",
        "id": "2bdc6181-656b-474a-95f3-5e54050e657b"
    },
    {
        "author": "洪咨夔",
        "paragraphs": [
            "老箐深藏洞，嵌崖峭夾谿。",
            "雙扉巫峽似，半壁竇圌低。",
            "落日人煙絕，孤雲客路迷。",
            "紅旗穿石去，青兕隔林啼。"
        ],
        "title": "赤崖",
        "id": "7e00cdc1-4cf0-4314-9bb9-e740eb973a0a"
    },
    {
        "author": "洪咨夔",
        "paragraphs": [
            "泗水飛沉周寶鼎，霸城遏住漢銅人。",
            "人心不似無情物，多少英豪入魏秦。"
        ],
        "title": "讀史  其一",
        "id": "2740e769-2d8f-4648-9eb1-75251243e767"
    },
    {
        "author": "洪咨夔",
        "paragraphs": [
            "晉將屈乘餌來虞，越送西施買斷吳。",
            "馬齒雖高人未老，五湖風月䄠陶朱。"
        ],
        "title": "讀史  其二",
        "id": "ffa638a0-939c-43c3-9f57-bb1e03094a37"
    },
    {
        "author": "洪咨夔",
        "paragraphs": [
            "黄門常侍禱明堂，竇武陳蕃橫被殃。",
            "料得天公方睡着，不應受囑變官方。"
        ],
        "title": "讀史  其三",
        "id": "fdce89e0-ff0e-497c-8da8-fea75532c599"
    },
    {
        "author": "洪咨夔",
        "paragraphs": [
            "兵家如弈棋，局局勢不同。",
            "漢王引兵故道出襲雍，武侯率師祁山摇關中。",
            "何曾踏陳迹，乃欲收新功。",
            "中興用蜀九十秋，咄哉求劍空刻舟。",
            "今年出秦州，明年出鞏州，了無一鏃飛到商虢州。",
            "但諉險絕不可度，豈識奇道須奇謀。",
            "漢水陰，洵水陽，左房襄，右梁洋。",
            "中間詩書禮樂帥，手提招摇麾天狼。",
            "以人材爲武庫，以人心爲金湯。",
            "於斯二者有足恃，出奇度險如康莊。",
            "君不見紹興間，虜從鶻嶺窺蜀山。",
            "彼既能來我能往，疾驅風雨過潼關。"
        ],
        "title": "用蜀行送徐隆慶守金州",
        "id": "a42ae80d-1372-4963-8eee-dc524c7de5ba"
    },
    {
        "author": "洪咨夔",
        "paragraphs": [
            "蜀庸無與守，魏吃浪成名。",
            "血已洿砧机，魂猶饕酒牲。",
            "柏溪融雪瀉，玉案倚雲橫。",
            "潴薙莫留跡，山川方氣平。"
        ],
        "title": "毀鄧艾廟",
        "id": "cbad1f4f-daab-4125-9d57-56d84395fc53"
    },
    {
        "author": "洪咨夔",
        "paragraphs": [
            "溪影山光浸曉寒，空庭人馬報平安。",
            "夢回非想天中界，身是無懷國裏官。",
            "桑葚青紅鳩澒洞，麥花開落雉蹣跚。",
            "好班嘉定中興詔，盡與蓬婆滴博看。"
        ],
        "title": "西龍道院",
        "id": "e32132bf-85ab-48ad-aa6b-f97e704a2ecc"
    },
    {
        "author": "洪咨夔",
        "paragraphs": [
            "乳到零陵竭，珠辭合浦行。",
            "地非慳所産，人自晦於征。",
            "砂粒層層長，金麩點點明。",
            "盛衰非自爾，利莫與民爭。"
        ],
        "title": "龍州麩金丹砂到官後民告所得倍於他時喜爲賦詩",
        "id": "5a0ce1c0-d2eb-4da6-8401-fc4aa998ee82"
    },
    {
        "author": "洪咨夔",
        "paragraphs": [
            "黄姑織女萬古心，脈脈欲渡銀河深。",
            "有齊季女起拜月，綠髮一縷蒙金針。",
            "眼明志針如志鵠，針髮相投如破鏃。",
            "回身拍手笑迺翁，字大行疎燒矮燭。"
        ],
        "title": "七夕",
        "id": "293e2144-759e-4a37-901d-4d428628ba2a"
    },
    {
        "author": "洪咨夔",
        "paragraphs": [
            "公退不妨飲，夜凉猶未眠。",
            "瓦檠鳴落燼，鑞鼎濕霏煙。",
            "露葉悄相煦，候蟲讙自煎。",
            "白頭行萬里，轉眼過三年。"
        ],
        "title": "夜坐",
        "id": "8b4f1e3b-54a7-43a3-bed8-48fedd2158b5"
    },
    {
        "author": "洪咨夔",
        "paragraphs": [
            "夥頤秋後雨，暝些晚來凉。",
            "夾市崩崖赤，環城漲潦黄。",
            "隨宜梨栗熟，滿意黍蕎香。",
            "白鷺追紅鶴，歸飛作箇忙。"
        ],
        "title": "雨",
        "id": "65ca731e-cf40-498e-b1b4-096d392d6c71"
    },
    {
        "author": "洪咨夔",
        "paragraphs": [
            "西來一鶴山澤臞，春風六轡閑且都。",
            "公餘鏡月晝陰寂，睡起手校羣芳圖。",
            "海棠酣透燕王邸，豹血深染重氍毹。",
            "昌南別派更奇絕，豐容靚飾香生膚。",
            "牡丹鼎盛漢川譜，行輩近許天彭俱。",
            "翠微㔩葉光照路，馬上秦虢須人扶。",
            "鳳州楊柳足佳思，苒苒百尺青流蘇。",
            "黎州菊華抱勁節，濯濯一丈黄襜褕。",
            "老成典刑識菌桂，晚出姓字聞珊瑚。",
            "石蟬風味更清烈，比屋梓益梁夔巫。",
            "豐年樂事與民共，浣花尋勝時騎馿。",
            "珍葩異卉價如玉，爛買西産歸東吳。",
            "雲坡手種五色錦，徧地步障金谷無。",
            "花光深處澹容與，碧瞳如水霜髯須。",
            "公家鴟夷老僊伯，功成始去浮江湖。",
            "中原赤子未奠枕，而忍獨樂盟鷗鳬。",
            "湘江之西勒浯石，瀚海之北封狼胥。",
            "歸來岸幘坐想雪，太白萬里峨眉孤。",
            "氣平德全紀渻子，宇定光發南榮趎。",
            "不隨造物共流轉，玉立堂下松千株。"
        ],
        "title": "范漕季克雲坡",
        "id": "49f56707-e72d-4a2a-84a6-f36d6a847c80"
    },
    {
        "author": "洪咨夔",
        "paragraphs": [
            "山如天目高，水如天目急。",
            "明月如鄉人，不速推戶入。",
            "問月從何來，天梯幾何級。",
            "辛勤度參井，萬里遠相及。",
            "碧透銀河乾，清浸玉宇濕。",
            "穆金無限波，瀲灧手可汲。",
            "螢駕風葉遷，蛩枕露梗泣。",
            "邊秋徂年悲，匣古銅華澀。",
            "稻畦抱甕灌，茅屋索綯葺。",
            "月兮隨我歸，買酒共君吸。"
        ],
        "title": "官舍見月  其一",
        "id": "e27cae8f-6c5c-4536-b8ee-414e947eb516"
    },
    {
        "author": "洪咨夔",
        "paragraphs": [
            "叢山拆一罅，碧天大如甌。",
            "更遲蹇予月，凉速老我秋。",
            "常娥八月去，歲往應白頭。",
            "縱得大年藥，能禁古今愁。",
            "廣寒正愁絕，更照雪外州。",
            "些招肯來否，赤酒和糟篘。",
            "庭下雙梧桐，露重風颼飀。",
            "採實當剝芡，蠙珠麗瓊舟。",
            "頹然徑奏床，不問月去留。",
            "夢中識歸路，戲綵兒伊優。"
        ],
        "title": "官舍見月  其二",
        "id": "fbaa20db-b8e5-4f09-8d87-72c87910b371"
    },
    {
        "author": "洪咨夔",
        "paragraphs": [
            "月行鬰羅天，終古同此輪。",
            "死魄復生魄，一點存者神。",
            "我來萬山底，舉眼無似人。",
            "惟月獨知我，寂歷常相親。",
            "而我亦知月，愛其日日新。",
            "今夕自今夕，不踏昨夜陳。",
            "凉邊蔗境佳，靜裏大羹真。",
            "却書對月坐，掃空翳根塵。",
            "絡緯無寸絲，軋軋夜向晨。",
            "路晞胡不歸，貂裘弊蘇秦。"
        ],
        "title": "官舍見月  其三",
        "id": "46d2f03d-f79b-4ee2-84cc-2da6cfee0de8"
    },
    {
        "author": "洪咨夔",
        "paragraphs": [
            "詩禮椎徐徐，律令符急急。",
            "翛然世紛遠，愛此山斗入。",
            "政無勸課條，功蔑捕虜級。",
            "尺清蓋丈渾，過眼秋已及。",
            "濁暑怯中乾，積潦窘下濕。",
            "脫雲得佳月，如渴快新汲。",
            "湓浦琵琶語，赤壁洞簫泣。",
            "斯人不可見，庭空漏聲澀。",
            "我榻久欲下，我堂日已葺。",
            "儻有謫仙來，涪江和月吸。"
        ],
        "title": "酬程嘉定楊漢州見和  其一",
        "id": "2db58a95-f012-4e9c-a8ae-0a40e6654be0"
    },
    {
        "author": "洪咨夔",
        "paragraphs": [
            "六州鐵鑄錯，四海金爲甌。",
            "興亡幾變滅，明月長清秋。",
            "憶從黨禍起，中原墮旄頭。",
            "月行九霄上，安知下民愁。",
            "年來月食昴，坐復山東州。",
            "洗眼看太平，典衣辦芳篘。",
            "流光濕沆瀣，散影凉颼飀。",
            "老子興不淺，倒盡藥玉舟。",
            "爲言漢太史，甘心周南留。",
            "不願臯朔間，蓄之類俳優。"
        ],
        "title": "酬程嘉定楊漢州見和  其二",
        "id": "3bb68ddf-84c5-42bc-b882-aba3e7a816c4"
    },
    {
        "author": "洪咨夔",
        "paragraphs": [
            "楊侯坐方丈，手轉大法輪。",
            "程侯客西堂，機鋒圓而神。",
            "兩峰峙寒玉，出語驚天人。",
            "如彼水中月，可望不可親。",
            "春從鴈橋別，幾見半破新。",
            "魁磊孰與吐，欲就重華陳。",
            "攬茝貫薜荔，初服修吾真。",
            "木蘭飲朝露，洗盡胸中塵。",
            "誦君明月詩，逸氣凌玉晨。",
            "可能坐天祿，辛苦著劇秦。"
        ],
        "title": "酬程嘉定楊漢州見和  其三",
        "id": "eda6ab1b-a2f8-4598-9d56-b564a734182e"
    },
    {
        "author": "洪咨夔",
        "paragraphs": [
            "鼎戒少汁熬，琴忌大絃急。",
            "人惟廣斯胖，道亦巽者入。",
            "身行棧百折，目送塔九級。",
            "今是覺昨非，與過寧不及。",
            "我池魚洋洋，我牧牛濕濕。",
            "何能苗助長，但勿井多汲。",
            "硯蜍清曉冰，瓶笙永宵泣。",
            "炊晏兒讙呶，釀惡婢羞澀。",
            "家山薄言歸，田舍隨意葺。",
            "君看十八侯，誰數達與吸。"
        ],
        "title": "又次程嘉定  其一",
        "id": "4ff52a84-540f-42cd-b045-0fb700014526"
    },
    {
        "author": "洪咨夔",
        "paragraphs": [
            "車騎空朔庭，樓船下東甌。",
            "風雪閙鵝鶩，壯士得志秋。",
            "青萍玉櫑具，白馬金絡頭。",
            "賦君古戰場，鬼哭燐火愁。",
            "元戎得君來，如得范慶州。",
            "厨酒不待熟，夜半呼兵篘。",
            "君言蜀赤子，風雨寒颼飀。",
            "願爲大芘屋，莫作偏重舟。",
            "元戎一笑領，君更三日留。",
            "吾聞喜不寐，好善天下優。"
        ],
        "title": "又次程嘉定  其二",
        "id": "477604d3-8880-4279-83a3-b526dfd008f3"
    },
    {
        "author": "洪咨夔",
        "paragraphs": [
            "弈秋善爲弈，輪扁工斲輪。",
            "技惟進乎道，志乃疑於神。",
            "渺渺誰之思，彼美西方人。",
            "襟度傾蓋舊，風味千里親。",
            "世熟血氣老，年移鬢髭新。",
            "謂我尚可教，語言去其陳。",
            "雲開巖石面，月寫梅花真。",
            "竚立望弗及，僊凡幾何塵。",
            "相從雞黍約，尚及桃李晨。",
            "我舟亦欲東，贈行爲歌秦。"
        ],
        "title": "又次程嘉定  其三",
        "id": "a2a15b64-f48b-4454-ab91-a83ea9406679"
    },
    {
        "author": "洪咨夔",
        "paragraphs": [
            "文采晁無咎，襟期李伯時。",
            "昔爲鈎直釣，今是劫忙棋。",
            "弩谷深無路，盤堤薄有基。",
            "廣文如我冷，兩地四愁詩。"
        ],
        "title": "次及甫見寄  其一",
        "id": "c98f0fb3-e2c5-4be6-be2c-4d5190ce83dd"
    },
    {
        "author": "洪咨夔",
        "paragraphs": [
            "燕頷非無相，鳶肩會有時。",
            "三薰珍敝帚，一笑玩征棋。",
            "松菊吾家物，衡茅厥父基。",
            "青峰簾獨捲，細和式微詩。"
        ],
        "title": "次及甫見寄  其二",
        "id": "12b81709-ce29-4849-9e00-b4d22f496b28"
    },
    {
        "author": "洪咨夔",
        "paragraphs": [
            "合着絲絇侍建章，却隨靴袴踏蒼凉。",
            "燈前針線爲誰好，鏡裏黛鉛如許忙。",
            "野水無心鷗等伍，秋風有味菊顔行。",
            "到頭靈運終成佛，妙境須聞戒定香。"
        ],
        "title": "次費伯矩護印道中韵",
        "id": "ec0dddc3-a715-4e70-9b7e-a38847ab26d3"
    },
    {
        "author": "洪咨夔",
        "paragraphs": [
            "霜露剛氐道，侵尋五十翁。",
            "相逢多郢癭，自笑亦龍聾。",
            "黍甕新醅綠，丹爐宿火紅。",
            "斗杓明建子，芸荔又春風。"
        ],
        "title": "生日口占",
        "id": "d969ece4-51c8-4fd5-9d9e-9a4b01b61339"
    },
    {
        "author": "洪咨夔",
        "paragraphs": [
            "自期東里先生似，恰與西龍道院宜。",
            "槲葉蕭騷秋入畫，梅花的皪月供詩。",
            "盟鷗誰是知機早，歎鶴吾猶決計遲。",
            "歸去來兮松菊在，故山毋用費文移。"
        ],
        "title": "王火井見過先以詩寄用韵  其一",
        "id": "e197f9a0-9b0f-48f3-b950-9e8be8b40483"
    },
    {
        "author": "洪咨夔",
        "paragraphs": [
            "故人寒踏龍門路，來聽深山唱竹枝。",
            "半世向人長落落，幾回於我獨奇奇。",
            "淡交似水有餘味，薄俗如雲無定姿。",
            "一點青燈俱白髮，相看不語只心知。"
        ],
        "title": "王火井見過先以詩寄用韵  其二",
        "id": "3efb913e-055b-4440-ae2c-cc99f46fe0e7"
    },
    {
        "author": "洪咨夔",
        "paragraphs": [
            "聞之善治水，不與水爭勢。",
            "順流導漢漾，徐當過三澨。",
            "又聞善登山，不與山爭力。",
            "緩步出朝陽，晚亦到崧極。",
            "展也曹瀘南，所學見所履。",
            "致身以登山，應物以治水。",
            "幾年蠶叢州，歸問長安道。",
            "巴船五百料，太半外省草。",
            "白駒在彼谷，桑扈鶑其領。",
            "人物方眇然，惜此尺璧景。",
            "疎梅耿絕碕，飛夢隨去槳。",
            "索蓍爲占之，聖功得蒙養。"
        ],
        "title": "送曹瀘南赴闕",
        "id": "c45980c3-29ad-41a5-ba93-bf5ab2b27ba7"
    },
    {
        "author": "洪咨夔",
        "paragraphs": [
            "嫩斸苔邊綠，甘包雪裏春。",
            "蕭家湯是祖，束叟餠爲鄰。",
            "混沌函三極，沖和貯一真。",
            "日斜摩腹睡，自謂葛天民。"
        ],
        "title": "薺餛飩",
        "id": "fc4c9a5c-0060-46c4-a5e5-b94f70e145a3"
    },
    {
        "author": "洪咨夔",
        "paragraphs": [
            "羅浮高哉四百四十有二峰，三峰最高拔起金芙蓉。",
            "耀真洞天鎖溟濛，鰲背咫尺蓬萊通。",
            "璿房瑶室深玲瓏，霞袿霓袽紛丰茸。",
            "中有老僊擾白龍，藕花冠巾九節筇。",
            "招邀茅盈挾赤松，麾訶列缺鞭豐隆。",
            "天雞未叫萬籟空，夜半喚出扶桑紅。",
            "下照萬象方屯蒙，起踏斗柄呼東風。",
            "扶胥雲氣低葱蘢，海若吐蜃天投虹。",
            "前旌招摇導祝融，從以五色騎羊翁。",
            "蒼舒檮戭伯虎熊，風后力牧常先鴻。",
            "日用大學心中庸，暗室屋漏十目同。",
            "夏璜薦繅旅大弓，太蔟爲角諧函鐘。",
            "日星宗彜映華蟲，江河健帆轉蒙衝。",
            "慶曆元祐諸儒宗，立朝直聲摩穹窿。",
            "真卿長孺誰爲容，白頭萬里行蠶叢。",
            "清獻清節乖崖忠，太平盛時適其逢。",
            "事有至難莫如公，表裏壞證阻且訌。",
            "參苓溫平匪砭攻，潜瘳膏肓夷疽癰。",
            "三邊按堵九扈豐，祥飈甘雨天爲功。",
            "趯趯和樂躍阜螽，沾沾啁哳瘖寒蛩。",
            "雪山不隔黈纊聰，衮衣繡裳遄歸東。",
            "天津疋馬兩玉童，袖疏入奏明光宮。",
            "中興規模舊提封，直北燕薊西崆峒。",
            "功成跨鶴追葛洪，神光烱烱方雙瞳。",
            "金丹寶訣傳枕中，負薪汲水長相從。"
        ],
        "title": "羅浮高壽崔制置",
        "id": "84758a74-c2de-47b7-a893-6c9c24a89faa"
    },
    {
        "author": "洪咨夔",
        "paragraphs": [
            "公家老博望，手斲扶桑根。",
            "騎之泛溟渤，飄然泝崑崙。",
            "直到析木津，細問黄河源。",
            "玉繩澹碧落，機杼閑天孫。",
            "北斗可用挹，槎腹漥爲樽。",
            "獨携天一水，從乾納諸坤。",
            "梧桐九秋影，苔蘚千年痕。",
            "媼神發深閟，泉冽槎猶存。",
            "爾泉以亨字，是亨本於元。",
            "世人重通塞，祗就利處論。",
            "習坎維心亨，中有真肧腪。",
            "木上有水井，何嘗以亨言。",
            "泉於性中汲，畫向象外吞。",
            "安得跨黄鵠，往款君平門。"
        ],
        "title": "張太博亨泉",
        "id": "b73d0a5f-7a71-4a9f-89d4-84ab790ce30c"
    },
    {
        "author": "洪咨夔",
        "paragraphs": [
            "雪錦樓高眼易寒，春風朵朵似長安。",
            "終年避事寧爲客，到處尋詩勝覓官。",
            "金鑿落邊檛蹀躞，玉參差裏舞𨃟跚。",
            "華燈變盡歸來晚，回首西涪可忍看。"
        ],
        "title": "廷邁留少城和初入西龍道院詩來用韵答之",
        "id": "cb509cf1-fd6f-44cd-aeac-7f1a80d64362"
    },
    {
        "author": "洪咨夔",
        "paragraphs": [
            "太平宰相范堯夫，曾駕西州使者車。",
            "雅操清規公更勝，委蛇退食一編書。"
        ],
        "title": "送范漕赴召  其一",
        "id": "6b0d2f83-70cf-4b05-8622-86aece8d53b6"
    },
    {
        "author": "洪咨夔",
        "paragraphs": [
            "淮頭蜀口幾虺隤，百戰山川入眼來。",
            "行伍姓名渾歷歷，定知水鏡不遺材。"
        ],
        "title": "送范漕赴召  其二",
        "id": "ceb56ce9-b501-4d71-8c30-1548b0985f7d"
    },
    {
        "author": "洪咨夔",
        "paragraphs": [
            "急符喚出雅州丁，刀染紅巾血雨腥。",
            "定蜀論功誰第一，茗山合着後溪銘。"
        ],
        "title": "送范漕赴召  其三",
        "id": "d6906e07-4a7d-49f1-94b1-1126240b4dbd"
    },
    {
        "author": "洪咨夔",
        "paragraphs": [
            "走卒兒童口是碑，百年幾見好監司。",
            "浣花鏡月經行處，草木江山亦去思。"
        ],
        "title": "送范漕赴召  其四",
        "id": "60cadc29-4e84-4491-9acf-5a050dd48598"
    },
    {
        "author": "洪咨夔",
        "paragraphs": [
            "嘉州過盡又涪州，到處須判十日留。",
            "汲媼畬翁遮道拜，東風未定莫行舟。"
        ],
        "title": "送范漕赴召  其五",
        "id": "a3501eb9-2b05-4ca1-bc26-a52abc796f3b"
    },
    {
        "author": "洪咨夔",
        "paragraphs": [
            "匹馬西征歲月多，蒼頭引鶴共婆娑。",
            "傳聞虛佇如清獻，益漕歸來徑上坡。"
        ],
        "title": "送范漕赴召  其六",
        "id": "917ae36d-4c2d-4270-86f5-ed6481a768f1"
    },
    {
        "author": "洪咨夔",
        "paragraphs": [
            "天道頻年說好還，到今胡𡏖沒天山。",
            "延英爲奏平戎策，只在人心國勢間。"
        ],
        "title": "送范漕赴召  其七",
        "id": "cdd18394-78c7-4a5e-951a-c6fd6de3e974"
    },
    {
        "author": "洪咨夔",
        "paragraphs": [
            "紅絲步障海棠開，底似西湖半樹梅。",
            "要試平生調鼎手，安排青子待公來。"
        ],
        "tags": [
            "西湖"
        ],
        "title": "送范漕赴召  其八",
        "id": "a6f1e6f3-7492-46e1-bfb9-9e7594245ae1"
    },
    {
        "author": "洪咨夔",
        "paragraphs": [
            "引却東風觱栗聲，竹輿如斗作春行。",
            "山中祗怪天能窄，棧外方知地本平。",
            "黔袂煉𦺥斜屋小，黄纓淘礦亂砂明。",
            "終年一飽難如許，愧爾爐熏管送迎。"
        ],
        "title": "被檄出城",
        "id": "13628720-31b9-42a3-8ecb-2c13c2e52bdb"
    },
    {
        "author": "洪咨夔",
        "paragraphs": [
            "燕寢深凝自在香，蒼髯扶病玩流光。",
            "桃符曆日又新歲，粔籹燋糟非故鄉。",
            "燈影參差棋濺雹，酒行雜遝劍橫霜。",
            "武侯遺憾誰當洗，夜半銜枚入鳳翔。"
        ],
        "title": "次李綿州和丁興元韵  其一",
        "id": "1eecdd53-e3f5-42d8-aba0-a9ae1532a7d8"
    },
    {
        "author": "洪咨夔",
        "paragraphs": [
            "梅花已是隔年香，投老何能面復光。",
            "求則得之青籸飯，歸斯受矣白雲鄉。",
            "果柑微似溫生乳，閬柿多於處着霜。",
            "扶起東南風物夢，舉觴目送去鴻翔。"
        ],
        "title": "次李綿州和丁興元韵  其二",
        "id": "966e6b3c-ccd4-445b-b72e-7c71039cf393"
    },
    {
        "author": "洪咨夔",
        "paragraphs": [
            "苦甚淮南馱，嗟哉蜀口𩦺。",
            "護身椶結䪌，防口竹編籠。",
            "遠近關梁接，高低閣棧通。",
            "琅璫鳴鐸裏，誰識木牛功。"
        ],
        "title": "劍外馿",
        "id": "24d6fc2c-fab8-417d-b22e-53f7506bfa78"
    },
    {
        "author": "洪咨夔",
        "paragraphs": [
            "倚天翠壁夾黄流，傴僂嘔啞輓上舟。",
            "今古英雄愁絕處，夕陽籌筆驛東頭。"
        ],
        "title": "潭毒關",
        "id": "ee50af28-c1e9-4665-bf1c-72cbb31c24e1"
    },
    {
        "author": "洪咨夔",
        "paragraphs": [
            "嘉定甲戌冬，掃門古楊州。",
            "一見握手歎，飛黄厄鹽輈。",
            "士憂不聞道，勿以窮故憂。",
            "爲聖爲賢人，所貴天爵修。",
            "萬卷我有莊，子肯從我游。",
            "良農不輟耕，嘉穀終有秋。",
            "動心得曾益，雪案三年留。",
            "一朝推使出，西風着兜牟。",
            "莽蒼淮月冷，低迷汴雲愁。",
            "正抱虎兕寢，孰脫鷹隼韝。",
            "越在歲執徐，公來殿西頭。",
            "廷臣擇自從，喚起驂玉虬。",
            "暑發采石磯，寒登籌邊樓。",
            "孤燈語中夕，民瘼何當瘳。",
            "明年護全蜀，後車旅枚鄒。",
            "熟聆老規模，劍須鑄知收。",
            "中間畀一麾，牢關控西涪。",
            "相望幾何驛，時許聞成謀。",
            "積誠泮羣疑，實踐激衆媮。",
            "風濤澎湃中，竟濟師德舟。",
            "主人永終譽，客亦無窮休。",
            "見謂汾陽門，走卒皆王侯。",
            "騎火明桃林，詔催告辰猶。",
            "仍挈舊司馬，入詹翠雲裘。",
            "裏江水齊穩，一葉隨沙鷗。",
            "道重富貴輕，目光送羅浮。",
            "竿頭要猛進，壺尾毋浪投。",
            "此意造物知，筮得素履幽。",
            "十年甘苦客，從我宜如由。",
            "可歸猶未歸，魂斷楊花洲。",
            "六經孔孟學，其用爲伊周。",
            "天方昌斯文，敢告司鼎篝。"
        ],
        "title": "送崔先生東歸",
        "id": "ae8869fd-a717-4cc3-8a55-44d47df39d65"
    },
    {
        "author": "洪咨夔",
        "paragraphs": [
            "坡潁風流幾許年，依然夜雨落花邊。",
            "白頭故媼釜忘轑，紅頰諸孫衣解牽。",
            "聚鴈沙平江百折，養鵝水暖柳三眠。",
            "行厨洗玉更爲壽，父老來看許近前。"
        ],
        "title": "次仲禹迓叔禹西歸韵  其一",
        "id": "0dfaa8da-7818-4dbd-b635-c71c8146612c"
    },
    {
        "author": "洪咨夔",
        "paragraphs": [
            "萬里春風一札書，錦幢繡旆二難俱。",
            "殷紅荔子武侯渡，深碧藕花房相湖。",
            "家慶盛於羣玉府，身名榮過執金吾。",
            "人生信是團欒好，我亦歸謀種芋區。"
        ],
        "title": "次仲禹迓叔禹西歸韵  其二",
        "id": "b72b754b-e9b7-4d72-b646-77de5c69dc56"
    },
    {
        "author": "洪咨夔",
        "paragraphs": [
            "昆丘侍郎南霍僊，身騎於菟雪毛韉。",
            "芙蓉結旌紫雲導，望舒參乘豐隆鞭。",
            "晨朝東華天帝所，班在玉斧茅盈前。",
            "帝矜下土沸螘垤，往哉爲洗中原羶。",
            "扶桑五色枝拂日，蔚藍一碧壺藏天。",
            "祥飈吹衣被髮下，輪囷旁薄煙非煙。",
            "泰山喬嶽氣矗矗，長江大河胸淵淵。",
            "五三六經濟世學，盡得慶曆諸公傳。",
            "絲絇倦踏龍尾道，玉轡直上羊腸巔。",
            "印方趣視已走敵，擔未及弛先行邊。",
            "黄牛皂郊撤戍堡，左洋右沔閑屯田。",
            "規摹了了入眼底，奠而後發矢脫弦。",
            "長安可到只十日，祁山不出今幾年。",
            "甲申有讖爲公設，席卷關洛趨幽燕。",
            "命珪相印明騎火，碧瞳黑鬢宜貂蟬。",
            "槐龍不動晝陰永，瑶草無際春風妍。",
            "蒼生元氣秋葉薄，善類命脈遊絲懸。",
            "保茲天子屬山甫，願獻大雅烝民篇。"
        ],
        "tags": [
            "泰山",
            "长江"
        ],
        "title": "壽鄭制置",
        "id": "be68a272-1d3c-461b-94f3-007432b6ae73"
    },
    {
        "author": "洪咨夔",
        "paragraphs": [
            "流水青山一榻深，銅柯石榦半窗陰。",
            "公餘點校七分易，老去服行三字箴。",
            "消長乘除觀物理，存亡操舍驗人心。",
            "日長大得官閑力，乳燕鳴鳩盡好音。"
        ],
        "title": "讀書樓  其一",
        "id": "51ff5729-8fe6-41bd-b954-67dfd5236457"
    },
    {
        "author": "洪咨夔",
        "paragraphs": [
            "引却蜂衙一事無，求師尚友聖賢俱。",
            "激昂意氣中興頌，收歛身心太極圖。",
            "畬火明邊饑虎過，渡船聲外老鶬呼。",
            "江南雲水寬多少，萬里深山着此臞。"
        ],
        "title": "讀書樓  其二",
        "id": "191b14a7-a208-4427-a7f1-1cecd9a29cfe"
    },
    {
        "author": "洪咨夔",
        "paragraphs": [
            "涪山信有靈，送客六月雨。",
            "曉行如深秋，午憇無點暑。"
        ],
        "title": "發龍州",
        "id": "61b2508e-098f-428c-ac81-a5194eab65f7"
    },
    {
        "author": "洪咨夔",
        "paragraphs": [
            "沙路緣江曲，斜陽塞轎明。",
            "晚花酣暈淺，平水笑窩輕。",
            "喜蔭時休駕，疑昏屢問程。",
            "誰家剛齊餠，味過八珍烹。"
        ],
        "title": "泥溪  其一",
        "id": "899c60ba-bbf1-4a6f-9ca7-f8e639ae2b33"
    },
    {
        "author": "洪咨夔",
        "paragraphs": [
            "左計來行險，强名爲愛奇。",
            "一家川䖃苴，三頓豆離萁。",
            "壓架龍門石，撐囊劍閣詩。",
            "扁舟歸計足，不問鶴和龜。"
        ],
        "title": "泥溪  其二",
        "id": "a10ecf42-abd1-467a-8c93-97234a635f97"
    },
    {
        "author": "洪咨夔",
        "paragraphs": [
            "喚晴山鳥滑，辟暑水花明。",
            "蜀隸綿猶重，吳儂葛自輕。",
            "交情潘接魏，師法尹從程。",
            "鵝鴨堪供客，多煩拗項烹。"
        ],
        "title": "答及甫見和  其一",
        "id": "3f73392a-cdbd-4c7f-bd6b-1fb84fb3cf22"
    },
    {
        "author": "洪咨夔",
        "paragraphs": [
            "我愛湖南客，從橫正復奇。",
            "短裳甘製芰，破釜懶燃萁。",
            "憤世惟堪飲，憂邊不到詩。",
            "最憐孤寂甚，欲爲喚羅龜。"
        ],
        "title": "答及甫見和  其二",
        "id": "7b05ac13-cee3-46a8-a1b6-13f6b78c45dd"
    },
    {
        "author": "洪咨夔",
        "paragraphs": [
            "阿姉雲鬒融翠翹，主翁縞髮明金貂。",
            "軍功告身博一粲，嬖奴銅綬華臀腰。",
            "有民有社桔柏渚，腥風怪電騰炎熛。",
            "望青採木起生廟，奴主分席城狐驕。",
            "延年國釗怙女寵，無此土木丹青妖。",
            "居人側目路人指，把炬睥睨桓宮焦。",
            "維唐益昌有循吏，身代挽繂寬科徭。",
            "婆娑棠芾滿江滸，不與霜後菰蒲凋。",
            "邦人扣縣合詞請，撤彼祔此安羣囂。",
            "青袍角带儼如在，雲車風馬手可招。",
            "前榮後寢曼且碩，庭容百騎鳴箎簫。",
            "龜蛇琢鋪閟煙燎，衛卒拔劍垂彤弨。",
            "去思香火幾百祀，叢廬風雨寒蕭蕭。",
            "眼前突兀忽見此，天實假手金屋嬌。",
            "吁嗟勢來不足恃，秋雲變滅春冰消。",
            "桐鄉烝嘗麟閣畫，未省隨手遭人祧。",
            "君不見江原清獻楠，新繁衛公柏，蒼榦合抱干雲霄。",
            "萬牛拽倒斫廟柱，售諛薦佞喘猲獢。",
            "只今還有楮錢肯向荒庭燒。"
        ],
        "title": "唐何循吏廟",
        "id": "70c1954c-f424-40cc-bf9e-6e904e7f7164"
    },
    {
        "author": "洪咨夔",
        "paragraphs": [
            "短棹橫秋桔柏磯，青山無盡白雲飛。",
            "官三年矣母安在，天一方兮兒欲歸。",
            "拱木陰陰閑墓隧，背萱寂寂老庭闈。",
            "呼兒掃驛陳遺像，杯酒爐香淚滿衣。"
        ],
        "title": "先妣忌日發昭化",
        "id": "fb440609-ee25-4bf5-ba6d-bb59f414a7b2"
    },
    {
        "author": "洪咨夔",
        "paragraphs": [
            "危棧摩千仞，牢關護一窩。",
            "山巔閑地少，溪面白雲多。",
            "晝永琴書樂，年豐鼓角和。",
            "官清誰得似，祗欠客經過。"
        ],
        "title": "答贈劉交代  其一",
        "id": "ad20210b-4eff-4b62-9805-55e848e6235f"
    },
    {
        "author": "洪咨夔",
        "paragraphs": [
            "番上松扶塞，逢迎桔柏碕。",
            "高風挹元祐，遺事說開禧。",
            "丹鳳崗頭咮，蒼龍洞口漦。",
            "秋光無限好，管勾費新詩。"
        ],
        "title": "答贈劉交代  其二",
        "id": "c2a187e1-3863-40f7-ab08-0d6d66e4ccda"
    },
    {
        "author": "洪咨夔",
        "paragraphs": [
            "孤塔山光寂，危樓岸影斜。",
            "秋聲來木末，客思滿天涯。",
            "離列高低樹，滄茫隠見沙。",
            "夜凉人被酒，乘月快浮家。"
        ],
        "title": "仙鶴樓避暑",
        "id": "0790c3dc-1765-48c5-a5bf-7989c36c7140"
    },
    {
        "author": "洪咨夔",
        "paragraphs": [
            "着破征衫欠再逢，三峨九頂夢遊從。",
            "也知造物函深意，未放西南易道東。"
        ],
        "title": "次韵張提刑送行  其一",
        "id": "571afbc0-b6f2-464c-9d57-72bfdf9fd6a9"
    },
    {
        "author": "洪咨夔",
        "paragraphs": [
            "伊川去後幾多年，道在離堆沫水邊。",
            "身任茲文須着力，莫將人事屬之天。"
        ],
        "title": "次韵張提刑送行  其二",
        "id": "f8a5c3d7-2f0b-4cf1-b8e2-4f609046c4f5"
    },
    {
        "author": "洪咨夔",
        "paragraphs": [
            "扁舟觸熱下涪忠，肩聳無人肯拍洪。",
            "詩送凉風天外至，魚龍起舞浪花中。"
        ],
        "title": "次韵張提刑送行  其三",
        "id": "d6bebf5f-3cea-4b01-a294-bee132cde20a"
    },
    {
        "author": "洪咨夔",
        "paragraphs": [
            "太白嘗嗟蜀道囏，少陵欲鏟劍門山。",
            "何如推起蓬窗看，萬里江天碧鳥還。"
        ],
        "title": "次韵張提刑送行  其四",
        "id": "2f60270c-6533-443b-bbfd-f9de93053f4a"
    },
    {
        "author": "洪咨夔",
        "paragraphs": [
            "了無薏苡可囊珠，解事家人氣甚都。",
            "日試西川煎茗法，半投白堊半雞蘇。"
        ],
        "title": "次韵張提刑送行  其五",
        "id": "4e04a6b7-6e0a-4cb6-bd5a-5f1c86898672"
    },
    {
        "author": "洪咨夔",
        "paragraphs": [
            "雲邊江樹作離聲，回首秋光滿渭城。",
            "蜀水吳山無間斷，只應明月識人情。"
        ],
        "title": "次韵張提刑送行  其六",
        "id": "8dbc3890-0920-4695-860e-6127bfb611a6"
    },
    {
        "author": "洪咨夔",
        "paragraphs": [
            "水穩風凉快長年，歸帆東指白雲邊。",
            "落花款段兒能御，薦草烏犍手自牽。",
            "蜀口戍兵誰飽飯，淮頭編戶幾安眠。",
            "野人只願羣賢進，輻湊良籌到上前。"
        ],
        "title": "次楊瀘南以前區字韵送行  其一",
        "id": "f590f822-11cf-4100-b56c-2bfb445b928c"
    },
    {
        "author": "洪咨夔",
        "paragraphs": [
            "萬里來鴻未有書，社前歸燕與人俱。",
            "漲痕落後杭巫峽，風力高時畧太湖。",
            "深愧平生嗟靖節，一匡天下望夷吾。",
            "延英入定中興業，早震天聲到鬼區。"
        ],
        "tags": [
            "太湖"
        ],
        "title": "次楊瀘南以前區字韵送行  其二",
        "id": "9d561b68-38b6-4e7e-beec-e8070e5ef6ab"
    },
    {
        "author": "洪咨夔",
        "paragraphs": [
            "洞從開闢有，翁獨擅真清。",
            "磴古蒼苔澀，巖空細溜明。",
            "誰刊新即事，盡剔舊題名。",
            "太息今猶古，江山不世情。"
        ],
        "title": "岑公洞",
        "id": "9f5787cd-069f-4cad-92c9-766405609274"
    },
    {
        "author": "洪咨夔",
        "paragraphs": [
            "魚復平沙漲夕陰，紅旗影底老蛟吟。",
            "窮今亙古三分恨，托地撐天一寸心。",
            "過雨斷雲閑絕壁，凉風歸鳥急平林。",
            "江山難着醒時眼，有酒如澠放手斟。"
        ],
        "title": "開濟堂",
        "id": "7a140483-9849-4c9c-af3c-2778713cd29c"
    },
    {
        "author": "洪咨夔",
        "paragraphs": [
            "犖确嶔岑轉百盤，峽天深處得平寬。",
            "秋風策策䕷花老，暮雨蕭蕭稻子寒。",
            "仁者樂山心本靜，碩人在澗體俱胖。",
            "農家不解詩翁趣，只道豐年了納官。"
        ],
        "title": "東屯",
        "id": "451caf61-9b92-4fc0-b8fe-b7dc6e707872"
    },
    {
        "author": "洪咨夔",
        "paragraphs": [
            "江滸行厨轉，關頭細路過。",
            "手摩如象石，目送卧龍坡。",
            "骯髒雲端柏，鬅鬙雨後莎。",
            "晚來晴更好，舟發亂山阿。"
        ],
        "title": "高齋",
        "id": "daadf1ed-1727-430f-92ec-1066f5c9c027"
    },
    {
        "author": "洪咨夔",
        "paragraphs": [
            "出蜀趨吳第一州，夕凉隨意繫扁舟。",
            "十分人鮓甕頭月，一片水晶宮裏秋。",
            "夜氣長存號老鶴，天機自動舞潜虬。",
            "得歸到處皆佳思，不問西風解白頭。"
        ],
        "title": "中秋秭歸岸下",
        "id": "ad56154c-8e5d-4e70-9963-f5c0c6d2b6f9"
    },
    {
        "author": "洪咨夔",
        "paragraphs": [
            "撇濆梢渦穩下舟，狼牙鹿角又黄牛。",
            "兒曹脫險讙呶甚，數到家山十二州。"
        ],
        "title": "懷程及甫  其一",
        "id": "c9b09e02-2f3c-414c-8ce2-20d0dd2668cb"
    },
    {
        "author": "洪咨夔",
        "paragraphs": [
            "石馬門前萬里迴，向人似亦笑顔開。",
            "獨尋舊日題詩處，却恨騷翁不共來。"
        ],
        "title": "懷程及甫  其二",
        "id": "f85a8301-77ae-4bef-b1b6-0dd0a927d572"
    },
    {
        "author": "洪咨夔",
        "paragraphs": [
            "今來古往江山老，地盡天窮草木愁。",
            "爲問大夫能飲否，芙蓉落盡菊花秋。"
        ],
        "title": "獨醒亭",
        "id": "cf3a8b90-b3da-405b-80eb-bff0f88def3c"
    },
    {
        "author": "洪咨夔",
        "paragraphs": [
            "老火欺人客路長，艤舟取次浴溫湯。",
            "犬鳴三峽夜逾靜，月上四更天始凉。"
        ],
        "title": "溫泉院  其一",
        "id": "7f3ecd1e-c448-4f81-b506-332187eb5e78"
    },
    {
        "author": "洪咨夔",
        "paragraphs": [
            "神虎護泉寒翠壁，靈虬吐沫暖冰壺。",
            "玉環不碎征塵裏，更引三郎到古渝。"
        ],
        "title": "溫泉院  其二",
        "id": "2068f0af-92e8-4498-89c9-71ca8ea016dd"
    },
    {
        "author": "洪咨夔",
        "paragraphs": [
            "動地千牛力，行天萬馬聲。",
            "溟濛迷太極，浩蕩送平生。",
            "夢與屏幃兀，心隨簋缶傾。",
            "黄頭多着纜，作止候三更。"
        ],
        "title": "劉家江阻風  其一",
        "id": "ce1c4b3a-6e82-429e-9569-0c4b4043efd3"
    },
    {
        "author": "洪咨夔",
        "paragraphs": [
            "歲月孤槎轉，風波斷梗隨。",
            "謝三元自慣，巽二莫相欺。",
            "沙岸往來拍，蘆林開闔吹。",
            "欠伸呼斗酒，一笑酹馮夷。"
        ],
        "title": "劉家江阻風  其二",
        "id": "5c742353-db73-475d-94c1-417ab7abd76f"
    },
    {
        "author": "洪咨夔",
        "paragraphs": [
            "方雨江流紅，未霜蘆花紫。",
            "寂寂遠帆來，拍拍晴鷗起。"
        ],
        "title": "千竿夾",
        "id": "9cca2843-ab94-4084-979c-a8d12092db34"
    },
    {
        "author": "洪咨夔",
        "paragraphs": [
            "䉲百丈幾牽掣斷，鐵三脚已撼摇浮。",
            "陽侯戲劇何須爾，身世從來等一漚。"
        ],
        "title": "包港風濤  其一",
        "id": "db35bb45-6977-4109-8d30-0d006c164caa"
    },
    {
        "author": "洪咨夔",
        "paragraphs": [
            "顛風立海雷轟柁，駭浪翻天雪壓篷。",
            "夜半乖龍酣戰退，一奩冰鑑本來空。"
        ],
        "title": "包港風濤  其二",
        "id": "42c3ce6a-0f7d-4b66-978c-923c8cbdfc16"
    },
    {
        "author": "洪咨夔",
        "paragraphs": [
            "虛己堯黄屋，清心漢弋綈。",
            "乾符開太一，坤軫拓全齊。",
            "鎮國天球在，賓空寶仗迷。",
            "歷年施澤久，四海哭遺黎。"
        ],
        "title": "寧宗皇帝挽詩  其一",
        "id": "34b01245-065a-4c7c-b40b-cc7307694be8"
    },
    {
        "author": "洪咨夔",
        "paragraphs": [
            "德粹三靈接，功成萬國雍。",
            "方培豐水芑，忽跨鼎湖龍。",
            "廟號追文考，陵名冠世宗。",
            "微臣趨覲晚，灑涕續車攻。"
        ],
        "title": "寧宗皇帝挽詩  其二",
        "id": "b15e690f-9642-41de-83d7-487f1dc81bff"
    },
    {
        "author": "洪咨夔",
        "paragraphs": [
            "天闊孔鸞起，江晴荃若春。",
            "親榮知有子，主勝信宜賓。",
            "嶽麓盛古學，衡山多秀民。",
            "平生金玉質，更看濯磨新。"
        ],
        "tags": [
            "衡山"
        ],
        "title": "送章君範之湖南幕",
        "id": "03d7236a-8883-4ad8-9026-54224a98f867"
    },
    {
        "author": "洪咨夔",
        "paragraphs": [
            "清霜戒曉日將出，急雨報晴雲乍開。",
            "庭下簿書渾引却，獨揩雙眼上樓來。"
        ],
        "title": "寄題成都張宰壓雲樓  其一",
        "id": "1341bb52-9339-42d7-a23b-8d98469efa58"
    },
    {
        "author": "洪咨夔",
        "paragraphs": [
            "氣如軻也生於義，道似參乎任以仁。",
            "乾蓋坤輿猶塞破，何難壓倒玉嶙峋。"
        ],
        "title": "寄題成都張宰壓雲樓  其二",
        "id": "961d539b-e3b0-4e47-af07-7c23c17cf2dd"
    },
    {
        "author": "洪咨夔",
        "paragraphs": [
            "訪落方勤止，而翁苦掉頭。",
            "立幾遺世獨，行盍爲王留。",
            "日月馳雙轂，乾坤寄一舟。",
            "勿緣歸計得，忘却緯邊憂。"
        ],
        "title": "送杜陽安奉親還蜀  其一",
        "id": "10785aee-ad95-488b-983e-53a0785897d8"
    },
    {
        "author": "洪咨夔",
        "paragraphs": [
            "買我歸吳棹，揚君泝蜀旃。",
            "雖爲萬里別，端有一家緣。",
            "臘雪添新漲，春風減舊綿。",
            "江山隨處好，橫槊小留連。"
        ],
        "title": "送杜陽安奉親還蜀  其二",
        "id": "fa06a2c7-0312-498f-a73f-d0953797b802"
    },
    {
        "author": "洪咨夔",
        "paragraphs": [
            "升平見一斑，未臘得三雪。",
            "天開銀色界，人立水晶闕。",
            "小團醉後煮，清夢梅邊說。",
            "莫道石渠春，不似山陰月。"
        ],
        "title": "和高續古省中雪",
        "id": "23ab9d32-01ad-4d04-ad05-b2c15e92bb5b"
    },
    {
        "author": "洪咨夔",
        "paragraphs": [
            "東風婉娩燕來雙，禁漏無聲萬綠香。",
            "寶鴨炷雲朝太紫，玉蜍挹露校鉛黄。",
            "聖賢不斷千年脈，宇宙長存一點光。",
            "老鶴也知虛靜好，夜深踏月上脩廊。"
        ],
        "title": "省中和何子溫見寄",
        "id": "829fe757-2a62-40ad-bd85-7e05b6f0ecf7"
    },
    {
        "author": "洪咨夔",
        "paragraphs": [
            "人從萬里蜀天歸，御柳藏鴉絮又飛。",
            "風細爐熏摇穗直，日長漏箭出花稀。",
            "九重旰食圖無逸，四塞宵征賦采薇。",
            "愛國書生心更苦，夜占列象候璿璣。"
        ],
        "title": "和何特夫見寄",
        "id": "467d50e8-4000-4f02-8ae8-2c8df3868867"
    },
    {
        "author": "洪咨夔",
        "paragraphs": [
            "岷峨人物古，淮海姓名香。",
            "識面歲華晚，論心春晝長。",
            "有懷胡去國，無媿好還鄉。",
            "呼酒犒三老，柁樓天正凉。"
        ],
        "title": "送秦祕監還蜀  其一",
        "id": "cd270c8e-40fa-42e4-a5f5-8da6ed4b68a1"
    },
    {
        "author": "洪咨夔",
        "paragraphs": [
            "蜀産班行幾，分符又去之。",
            "氣完吞落日，心定發凉颸。",
            "蠅虎攫何壯，蝸牛升更癡。",
            "見幾能許早，別思渺江蘺。"
        ],
        "title": "送秦祕監還蜀  其二",
        "id": "7206b2f1-19e5-45e2-a630-4893bea305c5"
    },
    {
        "author": "洪咨夔",
        "paragraphs": [
            "覺是聖賢脈，復爲天地根。",
            "典刑諸老盡，文獻幾家存。",
            "露下鶴先警，風高鴻獨騫。",
            "一時京洛價，知有魏公孫。"
        ],
        "title": "送張行父守贛  其一",
        "id": "8496fc95-105a-4c8a-aec4-d184ceeb451a"
    },
    {
        "author": "洪咨夔",
        "paragraphs": [
            "南斗一帆外，西風千騎頭。",
            "莫嗟中落落，須感上休休。",
            "賈誼詞林曉，陳蕃墓草秋。",
            "經行拚斗酒，爲浣古今愁。"
        ],
        "title": "送張行父守贛  其二",
        "id": "9ca89022-6bb9-459d-948c-1e0c6bbb1e91"
    },
    {
        "author": "洪咨夔",
        "paragraphs": [
            "風雨寂歷蘆荻秋，梧桐落盡斜陽收。",
            "孤鴻影斷蒼莽外，愁絕送客濤江頭。",
            "客心恰似濤江水，夾岸擁沙潮不起。",
            "海門一線拱觚稜，無聲夜到龍山尾。",
            "重雲壓江秋陰陰，千古送客非斯今。",
            "有酒可別不敢斟，天乎天乎知客心。",
            "天乎天乎知客心。"
        ],
        "title": "送客一首送真侍郎",
        "id": "18a3aafa-61a2-454c-adc8-ffe75a71a1ad"
    },
    {
        "author": "洪咨夔",
        "paragraphs": [
            "參桂齊名骨自香，百花釀醑助甘凉。",
            "含金咀玉風標別，消得肩吾爲發揚。"
        ],
        "title": "和續古蜜朮",
        "id": "cb64581f-7aae-439c-83d9-fc5500faee05"
    },
    {
        "author": "洪咨夔",
        "paragraphs": [
            "忍饑覓句孟東野，守寂草玄楊子雲。",
            "囊有遺書無與讀，兩家恨不早逢君。"
        ],
        "title": "贈小兒醫",
        "id": "a73da94d-4a8d-4b21-b7ba-6c7c16639fde"
    },
    {
        "author": "洪咨夔",
        "paragraphs": [
            "黑月黳雲脫太清，海風吹上筆頭輕。",
            "瑣窗冷透芙蕖碧，定有新銘到九成。"
        ],
        "title": "和續古謝送墨",
        "id": "6f4ac08d-f571-44d7-a2f7-27194e806b3a"
    },
    {
        "author": "洪咨夔",
        "paragraphs": [
            "寶欄十二午陰移，思入雲霄落子遲。",
            "當局早知提醒着，危機應不墮蛾眉。"
        ],
        "title": "題鍾春伯所示周昉明皇對弈圖",
        "id": "89cfc787-4abd-4283-98ea-62a76065aa6b"
    },
    {
        "author": "洪咨夔",
        "paragraphs": [
            "黑風吹雨出長安，破帽騷騷怯暮寒。",
            "不得之乎成一事，却因而已失三官。",
            "人心天理推詳易，世路交情點檢難。",
            "白髮老人經事慣，教兒只作博投看。"
        ],
        "title": "乙酉六月十九日應詔言事九月一日去國一首",
        "id": "d6b7e51f-a98d-4cdb-a6c1-43613d0b5380"
    },
    {
        "author": "洪咨夔",
        "paragraphs": [
            "朝謁千秋節，攀援萬歲藤。",
            "山明松戴雪，澗澀石懷冰。",
            "清壯髯還戟，酸癯面亦稜。",
            "暖寒能破戒，珍重虎溪僧。"
        ],
        "title": "丙戌天基節自至道宮趨寶福院寒甚",
        "id": "08ac4f8d-bb20-4809-8245-aa6e6b95412f"
    },
    {
        "author": "洪咨夔",
        "paragraphs": [
            "靜裏栽梨棗，閑邊話葛藤。",
            "緣塵還我雪，世態任渠冰。",
            "宿卉芽渾脫，新禽語模稜。",
            "年華催鑷白，自笑禿於僧。"
        ],
        "title": "大人用韵再一首",
        "id": "3c67de70-571d-4127-a771-9cd1f234c304"
    },
    {
        "author": "洪咨夔",
        "paragraphs": [
            "罷參歸趁日高眠，隨意繙書不計編。",
            "歲事從教催白髮，春風元只在丹田。"
        ],
        "title": "乙酉歲暮有感  其一",
        "id": "6a8f77e0-d996-40b6-abff-804554ef1c72"
    },
    {
        "author": "洪咨夔",
        "paragraphs": [
            "精神收召入腔來，水色山光面目開。",
            "可惜行窩新失伴，雪晴未忍說尋梅。"
        ],
        "title": "乙酉歲暮有感  其二",
        "id": "2848e5f9-a4e8-4c36-8d40-1d67d3ebbc40"
    },
    {
        "author": "洪咨夔",
        "paragraphs": [
            "樽酒團欒里社情，眼中忽不見公榮。",
            "祗應天體如雞子，地下人間共月明。"
        ],
        "title": "乙酉歲暮有感  其三",
        "id": "78076db7-bea2-4d4a-9a3c-b334ecfdb6b7"
    },
    {
        "author": "洪咨夔",
        "paragraphs": [
            "井渫得泉終必食，睽弧遇雨更奚疑。",
            "毋庸伊尹要三聘，且學顔淵克四非。",
            "勢去鐵鞋無處覓，志亨金印有時纍。",
            "梅花結子桃花發，爛熳春風醉典衣。"
        ],
        "title": "敬和大人新年韵",
        "id": "2f35737e-58b2-4449-9618-a7b542b75c91"
    },
    {
        "author": "洪咨夔",
        "paragraphs": [
            "寒瓶虛插一枝斜，留待春風放霽華。",
            "已信不冰方着水，可憐欲槁更開花。"
        ],
        "title": "梅  其一",
        "id": "e03af2ae-347c-41bf-a033-539175501c00"
    },
    {
        "author": "洪咨夔",
        "paragraphs": [
            "繁芳玉立夾胡床，勾引春韶午夢長。",
            "有眼盡迷空裏色，無心方識定中香。"
        ],
        "title": "梅  其二",
        "id": "8411f38b-d3bf-46d5-839e-c17ebe8089e7"
    },
    {
        "author": "洪咨夔",
        "paragraphs": [
            "竹屋茅簷一樹斜，冰霜意氣蓋韶華。",
            "有餘不盡如知道，半已青青半尚花。"
        ],
        "title": "梅  其三",
        "id": "da278b72-406e-419e-8858-a453672169bf"
    },
    {
        "author": "洪咨夔",
        "paragraphs": [
            "桃花紅豔照銀床，黄入金明柳線長。",
            "欲與晚梅相輩行，同時到底不同香。"
        ],
        "title": "梅  其四",
        "id": "96470b9f-5cc6-4d58-89ff-308b08c1df11"
    },
    {
        "author": "洪咨夔",
        "paragraphs": [
            "盤屈虹蜺氣，空山老白雲。",
            "酒因陶令買，芋爲鄴侯分。",
            "甘露門知味，毗耶藏著勳。",
            "南軒無復見，巖卉自清芬。"
        ],
        "title": "挽禮上人",
        "id": "4d16ff59-7c98-472d-a461-cb95c778743f"
    },
    {
        "author": "洪咨夔",
        "paragraphs": [
            "久要來新燕，簷花泫曉霏。",
            "治聾憨舅醉，廢讀惰孫歸。",
            "鶻突輸贏局，醒鬆脫着衣。",
            "一簾春寂寂，誰解識吾機。"
        ],
        "title": "和開之社日",
        "id": "e3442d87-a0b4-41ff-a806-84b3f1dca321"
    },
    {
        "author": "洪咨夔",
        "paragraphs": [
            "莫爲春愁兩鬢翁，管愁元不屬春風。",
            "深黄楊柳夕陽外，淡白杏花明月中。",
            "大自在身天地並，妙光明性聖愚同。",
            "鳴鳩乳燕相料理，融得從前萬慮空。"
        ],
        "title": "春事",
        "id": "4838207d-e9bc-4873-948a-00a728dcf8ec"
    },
    {
        "author": "洪咨夔",
        "paragraphs": [
            "社後歸來燕兩三，門前細柳綠摻摻。",
            "乞將蝴蝶蜻蜓扇，與試鵝黄水碧衫。"
        ],
        "title": "寒暄不齊  其一",
        "id": "10c4b260-c8a7-4be8-8868-a5120daeb467"
    },
    {
        "author": "洪咨夔",
        "paragraphs": [
            "次第新烟欲試茶，錚錚飛霰響簷牙。",
            "惜春苦欲春長在，且得輕寒約住花。"
        ],
        "title": "寒暄不齊  其二",
        "id": "473b32d1-ab05-47e8-a7e5-4cfb52deacc1"
    },
    {
        "author": "洪咨夔",
        "paragraphs": [
            "韶華九十恰平分，過化中存一點神。",
            "草脫燒痕非故色，梅收花事又新人。",
            "正襟危坐三靈會，擁鼻長謠萬象賓。",
            "酬答風光惟辦此，可能春夢到天津。"
        ],
        "title": "敬次老人即事",
        "id": "5d045d41-29a4-46b7-8096-d6285a65782b"
    },
    {
        "author": "洪咨夔",
        "paragraphs": [
            "梨花匼匝不見葉，柳穟玲瓏初欲綿。",
            "寒食清明等閑過，日長翻覆壓書眠。"
        ],
        "title": "清明  其一",
        "id": "4dd2f9c7-68d1-4282-af17-96e4745b46a4"
    },
    {
        "author": "洪咨夔",
        "paragraphs": [
            "風將好夢到蘭亭，驚覺虛簷九子鈴。",
            "老眼醒來無着處，倚樓檢校樹頭青。"
        ],
        "title": "清明  其二",
        "id": "e0f29e4a-2813-4552-9a40-a8baa8d7358f"
    },
    {
        "author": "洪咨夔",
        "paragraphs": [
            "芳蹊幾曲重行行，塢裏曾陰塢外晴。",
            "秧馬鬅鬙和雨種，籜龍菌蠢带煙烹。",
            "黑風動地前程暗，白日行天內景明。",
            "却愛道民無別解，一杯春茗雪花輕。"
        ],
        "title": "次韵西塢道庵",
        "id": "a4242d4f-c086-45a6-b2b2-27deda968077"
    },
    {
        "author": "洪咨夔",
        "paragraphs": [
            "唐時三月十八雪，况復今年多一旬。",
            "萬紫千紅渾過盡，荼䕷滿架與爭春。"
        ],
        "title": "雪歎  其一",
        "id": "1ed87580-13e2-4c48-87ba-1cf11ae39276"
    },
    {
        "author": "洪咨夔",
        "paragraphs": [
            "桑穎騷騷麥又萎，雪花如椀雨如絲。",
            "老天只解苦黔首，快活貴人那得知。"
        ],
        "title": "雪歎  其二",
        "id": "0352235e-4f8a-47b5-84ce-29a940429bc5"
    },
    {
        "author": "洪咨夔",
        "paragraphs": [
            "一樹青青桂子榮，廣寒宮殿玉爲楹。",
            "不知天上何年墮，故使人間有種生。",
            "風影碎摇籤帙爽，露華倒洗筆頭清。",
            "寸田更與加培埴，收取天香染姓名。"
        ],
        "title": "桂子次韵贈阮甥",
        "id": "caaa0070-833d-4e11-9cca-4425c8944d1e"
    },
    {
        "author": "洪咨夔",
        "paragraphs": [
            "物理無枯底有榮，一雙玉樹倚脩楹。",
            "長如拱璧天球在，元共交梨火棗生。",
            "卜築地連盤谷勝，賦歸人占小山清。",
            "晝陰最喜添新綠，時有佳禽自薦名。"
        ],
        "title": "次韵雙桂",
        "id": "67666949-65d0-42d1-9dca-7d5a3dbb02b6"
    },
    {
        "author": "洪咨夔",
        "paragraphs": [
            "暑設青綀幕，晴更皂葛巾。",
            "家貧猶氣象，人老亦精神。",
            "蜂閙花生計，蛾翾繭化身。",
            "靜中觀物變，同是一天真。"
        ],
        "title": "閑居",
        "id": "49f03a1c-6d06-487b-b733-290031bddcb2"
    },
    {
        "author": "洪咨夔",
        "paragraphs": [
            "兩峰高峙玉，五畝秀含滋。",
            "細柳未眠種，脩篁方醉移。",
            "雨將雲出谷，水引月歸池。",
            "動靜天機密，何人共一巵。"
        ],
        "title": "鍾惠叔轉示趙臨安兩山堂諸公詩刻隨喜二首  其一",
        "id": "88b6ff49-39b2-4e83-a0da-6060fe94b4f6"
    },
    {
        "author": "洪咨夔",
        "paragraphs": [
            "朵頤常逐逐，觀復自休休。",
            "靜晝青竹笋，深春黄栗留。",
            "覺圓熏穟直，夢破茗華浮。",
            "爲問連山易，床頭好在不。"
        ],
        "title": "鍾惠叔轉示趙臨安兩山堂諸公詩刻隨喜二首  其二",
        "id": "35916d96-e44d-42f9-b1c6-182137f503a5"
    },
    {
        "author": "洪咨夔",
        "paragraphs": [
            "華堂橫架晴虹壯，來鳳結巢長一丈。",
            "中間贔屭譙樓勢，兩旁坡陀翼城樣。",
            "相攸爾居莫此樂，得意鳴聲相下上。",
            "同時啐啄三四雛，盡日往來千百餉。",
            "欲飛未飛翅羞澀，似定不定跂摇漾。",
            "施施引趁女牆行，戢戢教升危堞望。",
            "黄金鑄印分裏有，何用芹泥呈瑞象。",
            "主人長健燕長歸，但願春風不相放。"
        ],
        "title": "燕巢",
        "id": "87908c92-0159-4806-8edf-223e24c115eb"
    },
    {
        "author": "洪咨夔",
        "paragraphs": [
            "野水崗頭屋，春風竹裏厨。",
            "所安仁者靜，其樂道之腴。",
            "遺逸盍徵詔，耆英空畫圖。",
            "詩書根氣遠，叢桂蔚相扶。"
        ],
        "title": "浮溪周居士挽詩",
        "id": "584e93a0-97c2-4052-8e08-1f0fc6c87e7f"
    },
    {
        "author": "洪咨夔",
        "paragraphs": [
            "富兒種巵敵封君，貧翁結柳呼奴星。",
            "物理虧盈蛇夔蚿，惟有讀書可以逃天刑。",
            "守玄老死天祿閣，巧宦三入承明庭。",
            "人生得失雉梟盧，惟有知道可以垂芳馨。",
            "嗟予鈍甚爐底鑛，陶寫淬濯誰爲硎。",
            "買書充屋手點勘，杞菊門巷槐花零。",
            "九流七略宗六經，大川小澮趨東溟。",
            "騷人墨客幾汗青，秦姬趙女爭娉婷。",
            "聖賢氣脈眇如綫，義理門戶元無扃。",
            "圓冠方屨弗見道，金貂玉櫑空圖形。",
            "君年正壯眼如漆，一過萬字披不停。",
            "借書一瓻走赤脚，燈前急雨鳴高瓴。",
            "扶輿磅礴天兩目，渟蓄雲氣藏風霆。",
            "鈎深造極猛着力，會插八翼摶青冥。"
        ],
        "title": "次韵子有賦著圖書所",
        "id": "300a3324-471e-4bda-84df-7e446614b1de"
    },
    {
        "author": "洪咨夔",
        "paragraphs": [
            "老無擘畫笑柴桑，兩眼惺惺菊自黄。",
            "渠更笑人無菊把，拒霜相對過重陽。"
        ],
        "title": "九日",
        "id": "b23ef07f-0662-4225-a733-b2cc40f643b7"
    },
    {
        "author": "洪咨夔",
        "paragraphs": [
            "裹飯無人過子桑，拒霜一徑雨昏黄。",
            "花根記縛西湖纜，紅淺紅深醉夕陽。"
        ],
        "tags": [
            "西湖"
        ],
        "title": "答子有",
        "id": "4b70778b-44ce-4de5-b825-6e54222f3de2"
    },
    {
        "author": "洪咨夔",
        "paragraphs": [
            "向背有深態，纖穠無定姿。",
            "最憐花脫後，全似蕊包時。"
        ],
        "title": "夫容",
        "id": "27eea668-bc40-4cd1-bb1c-74b30233120d"
    },
    {
        "author": "洪咨夔",
        "paragraphs": [
            "君臣一德盛熙寧，厭故趨新用六經。",
            "但怪畫圖來鄭俠，何期奏議出唐坰。",
            "掌中大地山河舞，舌底中原草木腥。",
            "養就禍胎身始去，依然鍾阜向人青。"
        ],
        "title": "荆公",
        "id": "9d83f694-a09f-4191-8857-0f45110c93e6"
    },
    {
        "author": "洪咨夔",
        "paragraphs": [
            "三月廿八雪，十月十九雷。",
            "日官起歷失氣朔，深春爲臘冬爲梅。",
            "衣巾暄淑糝白醭，研席昏濕凝青埃。",
            "階頭蠢䏰上未已，陣陣送雨千峰來。",
            "水鄉種早場已築，山鄉種晚鎌方催。",
            "漏天未信解晴否，低田芽茁高田摧。",
            "老農一飽不自保，愁面百摺何當開。",
            "君不見太史局申十月雷，麥成堆。"
        ],
        "title": "冬雷行",
        "id": "ee052564-746b-4ead-b03a-6957492ac302"
    },
    {
        "author": "洪咨夔",
        "paragraphs": [
            "江北江南雪意催，半酣椎鼓起征桅。",
            "銳從猿鶴歸休去，剛被功名引調來。",
            "破虜檄傳淝水定，屯田疏上皖陂開。",
            "筆端矍鑠精神在，莫只清吟伴老槐。"
        ],
        "title": "送郎丞之桐城",
        "id": "a693bcc9-b1e6-406b-8dcd-f6a459e97dce"
    },
    {
        "author": "洪咨夔",
        "paragraphs": [
            "理學不遠復，躬行毋自欺。",
            "志雖千萬往，材僅二三施。",
            "花竹觥籌密，雲山步屐遲。",
            "眇然人物裏，公竟止於斯。"
        ],
        "title": "奚左藏挽詩二首  其一",
        "id": "2b94dcf7-0778-48be-ad9d-7477ce2940ad"
    },
    {
        "author": "洪咨夔",
        "paragraphs": [
            "諸老定交早，羣兒驚見稀。",
            "功名身韞櫝，翰墨世傳衣。",
            "龜壽前占夢，鷗盟晚息機。",
            "吳頭耆舊盡，搔首送斜暉。"
        ],
        "title": "奚左藏挽詩二首  其二",
        "id": "d5d21e8a-0fa8-4bfb-9c31-5776057519f9"
    },
    {
        "author": "洪咨夔",
        "paragraphs": [
            "點雪非耶果是耶，紫千紅萬未曾芽。",
            "蒼苔有暈龍鍾樹，幽谷無人自在花。",
            "地暖孤鴻來索伴，天空雙鷺下通家。",
            "詩翁快整春風脚，山路霜泥踏馬牙。"
        ],
        "title": "次韵可庵梅",
        "id": "9a114588-a161-4122-83fd-80ed9381429f"
    },
    {
        "author": "洪咨夔",
        "paragraphs": [
            "槎使携歸餉老人，高稜疎節屈中伸。",
            "撥開豺虎憑陵氣，攝取蛟龍變化身。",
            "訪洗頭盆還喜健，伴行脚笠未嫌貧。",
            "一般仙骨清如鶴，倚看滄溟解起塵。"
        ],
        "title": "邛杖次韵",
        "id": "b375d180-bd0b-4922-9d84-726586d4a10c"
    },
    {
        "author": "洪咨夔",
        "paragraphs": [
            "南渡幾年裏，深山誰力書。",
            "獨君酣百戰，許我丐三餘。",
            "參斗明燈燼，湖江渴硯蜍。",
            "斯人猶不第，天理竟何如。"
        ],
        "title": "疇甫叔挽詩  其一",
        "id": "1f10768d-fbb5-42c2-b053-ad8e51e30153"
    },
    {
        "author": "洪咨夔",
        "paragraphs": [
            "撰屨西山路，尋春得重陪。",
            "那知分手去，不作轉頭來。",
            "寂寂雙溪雪，依依半樹梅。",
            "經行陳迹在，橫涕濕蒼苔。"
        ],
        "title": "疇甫叔挽詩  其二",
        "id": "2dc0785f-be3c-4181-bdcd-1586a120d29d"
    },
    {
        "author": "洪咨夔",
        "paragraphs": [
            "溪路槎牙木葉乾，角聲吹動五更寒。",
            "疎疎梅蘂疎疎雪，一段生綃不用礬。"
        ],
        "title": "夢中和人梅詩山礬韵  其一",
        "id": "d2f0cf8c-5e9d-4d86-b6a8-99e7dd46984d"
    },
    {
        "author": "洪咨夔",
        "paragraphs": [
            "竹外橫梢半欲乾，透香肌骨不勝寒。",
            "定知天上梅花腦，不比人間柳絮礬。"
        ],
        "title": "夢中和人梅詩山礬韵  其二",
        "id": "3ee3ef8f-4629-48d8-8693-b3dfe657ed44"
    },
    {
        "author": "洪咨夔",
        "paragraphs": [
            "洮湟私牘舊開邊，淮楚依然樣子傳。",
            "抱虎寢蛟心不保，護疽諱蠱禍相挻。",
            "河流三舍盡人血，城闔四門無竈烟。",
            "昨夜洗兵盈尺雪，華夷齊賀太平年。"
        ],
        "title": "聞山陽夏全之變",
        "id": "81820843-1811-47e5-a511-b26ce81c7de5"
    },
    {
        "author": "洪咨夔",
        "paragraphs": [
            "雞喚璇杓一夜東，長天紺碧靜無風。",
            "年華老子懽娛裏，春事兒曹翰墨中。",
            "脫雪薺芽盤飣綠，晞陽椒蕾酒行紅。",
            "赭袍親上慈明冊，正想千官會漢宮。"
        ],
        "title": "丁亥歲朝把筆",
        "id": "7596a57f-c23f-4bc9-9b61-1b13e038eb82"
    },
    {
        "author": "洪咨夔",
        "paragraphs": [
            "雲淡風柔霽色輕，瀧岡阡上氣和明。",
            "莫思舊日遨頭出，且試新年便面行。",
            "飽飯即爲君子泰，濁醪不失聖人清。",
            "一翁二季春無盡，更願諸孫向老成。"
        ],
        "title": "三日兄弟侍老人展墓歸和尊韵",
        "id": "c8d89631-dc04-4929-b08c-51fdcbd75a81"
    },
    {
        "author": "洪咨夔",
        "paragraphs": [
            "白玉堂前絕世容，水晶簾薄透重重。",
            "非僊非鬼樹明滅，似夢似真花淡濃。",
            "襪照晴波添縹緲，佩摇寒月欠𤤮瓏。",
            "一番青子成陰後，却笑癡兒認舊蹤。"
        ],
        "title": "次韵梅影",
        "id": "975b3b35-4c2f-43f2-9604-b83e4e3414eb"
    },
    {
        "author": "洪咨夔",
        "paragraphs": [
            "甲子乾飛雨，元宵濕隕星。",
            "風柔行陣陣，月淡下亭亭。",
            "木筆侵凌碧，來牟掩映青。",
            "東皇收拾急，暖漲赴滄溟。"
        ],
        "title": "春雪",
        "id": "a48dfbea-a542-4b1d-8811-38baf0edb938"
    },
    {
        "author": "洪咨夔",
        "paragraphs": [
            "雲氣歛兮天目之顛，濤江綫橫兮海門濺濺。",
            "扶桑子半兮陽烏翩，可俯而掬兮嚥以天井無聲之泉。",
            "子其隠乎，吾與子兮拾荃。"
        ],
        "title": "招隠三章贈李洋  其一",
        "id": "51a08b2c-00c9-472a-8804-621b8d06ddd8"
    },
    {
        "author": "洪咨夔",
        "paragraphs": [
            "雲氯冒兮天目之趾，疊湫噴薄兮洞石齒齒。",
            "列缺正晝兮睡蛟起，可仰而擾兮浴以天河倒流之水。",
            "子其隠乎，吾與子兮采芷。"
        ],
        "title": "招隠三章贈李洋  其二",
        "id": "43891af3-2e83-4822-81f1-0962ab2b46ce"
    },
    {
        "author": "洪咨夔",
        "paragraphs": [
            "雲氣吐吞兮天目之腹，乳潭沉沉兮鴨潭煜煜。",
            "徐伍朝往而暮來兮雙碧鹿，可挽而舞兮侑以天風步虛之曲。",
            "子其隠乎，吾與子兮蒔菊。"
        ],
        "title": "招隠三章贈李洋  其三",
        "id": "c576820a-66af-4faa-974c-ab3e39c8eb56"
    },
    {
        "author": "洪咨夔",
        "paragraphs": [
            "若木扶桑莫苦攀，芙蓉薜荔不妨閑。",
            "封三萬戶煙雲裏，化百千身水石間。"
        ],
        "title": "次韵遊龍門十絕  其一",
        "id": "ce3fd6df-10f3-48ea-aeb9-a2cc7b03da44"
    },
    {
        "author": "洪咨夔",
        "paragraphs": [
            "欲訪天池水發源，倒騎北斗挾飛僊。",
            "高低八節灘頭路，俛仰三生石上緣。"
        ],
        "title": "次韵遊龍門十絕  其二",
        "id": "4025a634-53d3-4034-b217-9f3fcd5fbd56"
    },
    {
        "author": "洪咨夔",
        "paragraphs": [
            "拍手東風喚白猿，劃開元蓋洞天門。",
            "可能路指虛無去，兩脚須留點地跟。"
        ],
        "title": "次韵遊龍門十絕  其三",
        "id": "f2a5e00e-013e-4d3d-b41b-93e2286f9272"
    },
    {
        "author": "洪咨夔",
        "paragraphs": [
            "蒼崖斗立兩扉開，行雨龍歸尚殷雷。",
            "嫋嫋天風瑶草碧，神清依舊鎖樓臺。"
        ],
        "title": "次韵遊龍門十絕  其四",
        "id": "cbfb048d-786a-4833-86e5-ca0558166b1e"
    },
    {
        "author": "洪咨夔",
        "paragraphs": [
            "武陵溪上迷津處，衡嶽峰頭失道時。",
            "珍重牧兒相指似，隔林招手不吾欺。"
        ],
        "title": "次韵遊龍門十絕  其五",
        "id": "3d3bccff-c12d-47ff-a093-60ccd056d57b"
    },
    {
        "author": "洪咨夔",
        "paragraphs": [
            "飛泉濺雪林華濕，盤石生雲古蘚乾。",
            "早著些詞招隠去，泰山有賊膾人肝。"
        ],
        "tags": [
            "泰山"
        ],
        "title": "次韵遊龍門十絕  其六",
        "id": "22118e05-2588-45f3-a627-8d5023ad9510"
    },
    {
        "author": "洪咨夔",
        "paragraphs": [
            "稻花秋晚蟹洗手，薺菜春初餳膠牙。",
            "築底空山誰辦此，留君只有石邊茶。"
        ],
        "title": "次韵遊龍門十絕  其七",
        "id": "60ddada3-548a-4b4a-8af8-f68bfced0b84"
    },
    {
        "author": "洪咨夔",
        "paragraphs": [
            "不提長劍斬江蛟，便揭脩竿釣海鰲。",
            "縱老無成猶自許，一溪流水兩山桃。"
        ],
        "title": "次韵遊龍門十絕  其八",
        "id": "adf1bfc3-08d0-4877-a0a2-4970f63fa7e2"
    },
    {
        "author": "洪咨夔",
        "paragraphs": [
            "不知我者謂何哉，布襪青鞋日日催。",
            "長嘯一聲啼鳥外，朵頤有象著山雷。"
        ],
        "title": "次韵遊龍門十絕  其九",
        "id": "412ff6cc-f54c-4f6a-bc28-fc908bd101ab"
    },
    {
        "author": "洪咨夔",
        "paragraphs": [
            "平明出去日斜回，小立巖花澗草隈。",
            "光景留連非我事，此心曾點漆雕開。"
        ],
        "title": "次韵遊龍門十絕  其一○",
        "id": "42fc1c6d-cad8-4cb1-88c9-85f0746d9e05"
    },
    {
        "author": "洪咨夔",
        "paragraphs": [
            "窮達皆歸命，虧成不掛心。",
            "醉餘便腹睡，棋罷掉頭吟。",
            "孔雀門闌舊，驪駒院落深。",
            "可堪重剝啄，寂寂杏花陰。"
        ],
        "title": "挽阮開之",
        "id": "7e773ecf-b43b-44c7-8883-4d363320077a"
    },
    {
        "author": "洪咨夔",
        "paragraphs": [
            "天機日與物華新，嫵綠柔黄觸撥人。",
            "精采只消些子雨，腰肢無着許多春。",
            "興亡螢苑迷樓夢，榮辱孤山麯院塵。",
            "醒眼年來渾看破，萬緣分定不須顰。"
        ],
        "title": "柳",
        "id": "d8d3a1c1-cbf1-4e3f-b029-588b5223e57e"
    },
    {
        "author": "洪咨夔",
        "paragraphs": [
            "萬山築底作春妍，一樹繁紅直幾錢。",
            "深院日長來燕後，平池水暖浴鵝天。",
            "弦歌禮樂詩書地，榜帖功名富貴天。",
            "兒輩對花須自勉，莫教空惱少陵顛。"
        ],
        "title": "杏",
        "id": "06df1ec0-963d-44a5-8771-267ffdbcf977"
    },
    {
        "author": "洪咨夔",
        "paragraphs": [
            "菀彼烟絲一樣新，依然面目我陳人。",
            "只疑大造元無物，豈料深山亦有春。",
            "盡日三眠渾得意，隨風萬舞不驚塵。",
            "長長短短亭前路，肯與渠儂管笑顰。"
        ],
        "title": "柳用前韵",
        "id": "3fca581a-e31a-402c-a8f7-8443a326c4fc"
    },
    {
        "author": "洪咨夔",
        "paragraphs": [
            "隔水梨花豪放盡，安排鼠耳到庭槐。",
            "十分春事杜門過，百色老懷中酒來。",
            "聞麗人行頭輒掉，見蘭亭帖眼還開。",
            "碧衫玉唾酴醿晚，更倩詩翁着句催。"
        ],
        "title": "上巳呈子有",
        "id": "6ece32ec-8887-4bb3-870d-7dac5d958d50"
    },
    {
        "author": "洪咨夔",
        "paragraphs": [
            "過盡風波灧澦堆，一閑無夢到宮槐。",
            "迎頭寒食清明近，入手櫻桃芍藥來。",
            "率爾成詩聊意達，快然自足亦顔開。",
            "期君曲水芳林序，花裏傳宣火急催。"
        ],
        "title": "顔延年三月三日率爾成詩前詩重韵太率可笑",
        "id": "f48f5d8f-90aa-4c79-94ec-1bb623c1e7bf"
    },
    {
        "author": "洪咨夔",
        "paragraphs": [
            "飛上三足烏，喚起百舌鳥。",
            "鼓弄林杪春，瀾翻屋頭曉。",
            "氣吞黄栗留，勢挾秦吉了。",
            "向人售嘈雜，司物窘煎妙。",
            "轉頭芳意歇，噤喙青陰悄。"
        ],
        "title": "百舌",
        "id": "827d1525-0f3e-4854-819a-7bf595798f1b"
    },
    {
        "author": "洪咨夔",
        "paragraphs": [
            "從來此腹負將軍，淡飯投虀現報身。",
            "三月不曾知笋蕨，夢魂敢到水晶鱗。"
        ],
        "title": "晚食",
        "id": "7a103f6d-d4a6-4adb-a9ad-bfe786d45b79"
    },
    {
        "author": "洪咨夔",
        "paragraphs": [
            "瓔珞垂垂萼綠華，光明淡竚自成家。",
            "枕幃醖藉風流足，甘放朝來被底衙。"
        ],
        "title": "次韵荼䕷  其一",
        "id": "40dc8e23-7e7c-462e-aaac-fe55277e3044"
    },
    {
        "author": "洪咨夔",
        "paragraphs": [
            "愛春留得瓊英在，添竹扶將翠蔓高。",
            "更着金沙相間種，主人四壁錦周遭。"
        ],
        "title": "次韵荼䕷  其二",
        "id": "39755d0f-0323-4f2b-9186-8c4a9f45de41"
    },
    {
        "author": "洪咨夔",
        "paragraphs": [
            "深山風雨幾百秋，直干雲漢大蔽牛。",
            "輪囷離奇中尺度，一旦出應天家搜。",
            "山摧浪壓斧斤下，橫亙十畝眠蒼虬。",
            "白頭地主坐歎息，物囿於數吾何尤。",
            "爲言此殆有天幸，如拔莘渭歸商周。",
            "棟梁未央坐萬乘，柱石明堂朝諸侯。",
            "老翁聞語囅然起致祝，切莫去作昭陽梳洗樓。"
        ],
        "title": "官採木",
        "id": "bee6229f-473c-4f5f-9992-bb74e936cca0"
    },
    {
        "author": "洪咨夔",
        "paragraphs": [
            "舊雨人無半迹來，惺惺獨坐眼慵開。",
            "却嫌飛絮猶多事，點破門前一徑苔。"
        ],
        "title": "楊花",
        "id": "2eb868dd-1ca1-4c74-8c0d-4ebbdde7a656"
    },
    {
        "author": "洪咨夔",
        "paragraphs": [
            "倉庚倉庚，集谷之苕。",
            "謂汝也幽，而豈其喬。",
            "勃鳩勃鳩，有安斯巢。",
            "矜婦之功，不念鵲勞。",
            "决决杜鵑，念歸何悲。",
            "豈知汝歸，不如未歸。",
            "翩翩玄鳥，羣雛相依。",
            "羽毛浹矣，同乳異飛。",
            "負陰抱陽，均此一氣。",
            "孰使然哉，凄其永愾。"
        ],
        "title": "春禽雜言",
        "id": "2dbaee01-9aca-431b-825e-3feb9bbe98b8"
    },
    {
        "author": "洪咨夔",
        "paragraphs": [
            "經始西風八月秋，桃花春漲已無憂。",
            "橫飛閣道虛空度，直放銀河自在流。",
            "倚岸斜看疑是洞，循坡穩上認爲樓。",
            "遍行吳蜀今纔識，却笑浮橋謾造舟。"
        ],
        "title": "次徐雲叟賦桃源無脚橋",
        "id": "b42c1733-fba0-4801-9e4d-8e9760df8ba5"
    },
    {
        "author": "洪咨夔",
        "paragraphs": [
            "燧人鑽榆出新烟，烟光濕雨山蒼然。",
            "黄鸝怯寒噤未語，有喙三尺惟啼鵑。",
            "血流染花不知數，赤霞爛熳橫丹天。",
            "前山後山列錦障，上澗下澗敷金蓮。",
            "海棠無香許流亞，石榴有豔疑姻連。",
            "目光遠送空翠表，勝處正在繁芳邊。",
            "七香寶車果安在，東風老去空華顛。"
        ],
        "title": "次韵映山紅",
        "id": "a20b3e88-95d7-4478-bbff-a1b4e559ad79"
    },
    {
        "author": "洪咨夔",
        "paragraphs": [
            "去年爲君來，明廷峙鸞鵠。",
            "今年爲親歸，蠶市苦思蜀。",
            "扶輿出脩門，萬里宛在目。",
            "大江六月寒，風飽帆數幅。",
            "金山如幽人，杜蘅繚荷屋。",
            "采石如壯士，鐵騎明鋈續。",
            "五老烟光開，九華雲氣矗。",
            "如王公大人，冠冕而佩玉。",
            "大孤狷介甚，赤壁清曠足。",
            "黄鶴俠者流，雋放不容束。",
            "英雄古荆州，霜月耿喬木。",
            "寂寞三閭亭，風露落秋菊。",
            "陽臺峰十二，森拱峽江曲。",
            "高標聳赤松，絕槩凜孤竹。",
            "或如漢汲黯，抗直敢掁觸。",
            "又如唐真卿，峻絜不受辱。",
            "瞿唐灧澦堆，一柱軋坤軸。",
            "潰城睢陽孤，鉤黨林宗獨。",
            "水石明邊酌，蘋蓼佳處宿。",
            "寬作幾月程，迎面峨眉綠。",
            "世道淡有味，人生平爲福。",
            "江山無愧容，草木有餘馥。",
            "試劍信雄拔，易簡更清沃。",
            "虎蛇方橫道，有此廉平牧。",
            "相如駟馬貴，長孺一翁禿。",
            "明河隔黄姑，碧落杳飛鶩。",
            "獨復即無妄，多識廼大畜。",
            "歲晏以爲期，仁亦在乎熟。",
            "木末老芙蓉，闌干深苜蓿。",
            "郵籤莫厭婁，瑟僴尉淇奧。"
        ],
        "tags": [
            "送别",
            "思亲"
        ],
        "title": "送監丞家同年守簡池三十韵",
        "id": "777f7f54-e0ec-4e85-82f3-578615fe09c1"
    },
    {
        "author": "洪咨夔",
        "paragraphs": [
            "老蟾亭午潭澄陰，雄虬怒吼雌虬吟。",
            "空巖納息耳應心，寫之以神寓之音。",
            "大音激越風振林，細音窈眇雲起岑。",
            "天機不動天和深，非虧非成非古今。",
            "博山一點蓬萊沉。"
        ],
        "title": "浮玉道士琴",
        "id": "9c6a1cdf-9f3e-4eb6-afd0-718fb0c6f5dc"
    },
    {
        "author": "洪咨夔",
        "paragraphs": [
            "蘂珠閑居兮作七言，琴心三疊兮舞胎僊。",
            "呼吸日月下上雲烟兮，回紫抱黄入丹田。",
            "一面宗泥丸，六府主丹元。",
            "七蕤應兩扉，九微徹三關。",
            "明堂閟虎章，玄闕森龍幡。",
            "素衣翠重裏朱带，綠華裙上有黄裳。",
            "子丹兮常在兩眉端。",
            "欲求泥丸滿，直須丹元存。",
            "靈臺貯清明，太極涵肧腪。",
            "升坎降離凝正一而融三五兮，付之靈堅童子玉池太和官。",
            "重樓十二環兮蘭玕，朱鳥白石源兮潺湲。",
            "專閉御景而握固兮，嗽咽金液溉靈根。",
            "胎津溢而琅英飽兮，積精累氣而成真。",
            "高研恬淡兮道之園，物物不干兮泰而平。",
            "身披鳳衣銜虎符兮，控駕三素躡飛霞而升廣寒。",
            "東西兩目兮倚天，木陰陰兮泉涓涓。",
            "一唱三歎兮玄鶴下其蹁躚，八景二十四真兮吾亦不知其然而然。"
        ],
        "title": "山中吟",
        "id": "424248a4-07cf-4098-92e3-6d59d52e6869"
    },
    {
        "author": "洪咨夔",
        "paragraphs": [
            "河魨行水底，志在全其生。",
            "縋綆激使怒，拍浮拾彭亨。",
            "觸來不自制，天君失和平。",
            "懲忿當如山，一靜弭百爭。"
        ],
        "title": "損戒  其一",
        "id": "25c513c8-adea-47e6-b8b7-50f55ff87341"
    },
    {
        "author": "洪咨夔",
        "paragraphs": [
            "野虞雉爲媒，穀穀雌召雄。",
            "陰機發翳綠，碎迸錦纈紅。",
            "耳目誘於物，顛倒不有躬。",
            "窒慾當如澤，涵渟清鏡空。"
        ],
        "title": "損戒  其二",
        "id": "5abd44dc-bb5c-4b11-b8e6-f534ce0fb340"
    },
    {
        "author": "洪咨夔",
        "paragraphs": [
            "水白深還黑，山黄遠自青。",
            "紛然無定色，何者是真形。",
            "不壞只太極，長存惟六經。",
            "莫疑晨鏡裏，黳漆換星星。"
        ],
        "title": "引鏡",
        "id": "8b9dde51-8e41-4c74-bc91-a892b5608627"
    },
    {
        "author": "洪咨夔",
        "paragraphs": [
            "臨軒解褐賜湯沐，一節兩節水蒼玉。",
            "氣嚴慣嘗志士膽，格高厭食太官肉。",
            "此君可人如西湖，荷邊冰簟三更鋪。",
            "心知爽快不宜過，柰此風月人間無。"
        ],
        "tags": [
            "西湖"
        ],
        "title": "苦笋",
        "id": "61715c26-70ae-4dcf-86d3-cd4c7c0f2873"
    },
    {
        "author": "洪咨夔",
        "paragraphs": [
            "鶴相專朝巧萬般，中書位子太山安。",
            "沂公冷眼旁邊看，機會來時隻脚翻。"
        ],
        "title": "丁謂  其一",
        "id": "cd8146b8-986c-45be-b1da-c682818d7011"
    },
    {
        "author": "洪咨夔",
        "paragraphs": [
            "欽若奬丁丁陷若，謂之厚演演擠丁。",
            "勢交利合皆如此，說與金陵老子聽。"
        ],
        "title": "丁謂  其二",
        "id": "2d63c889-46b9-4655-8393-7253698fe5c3"
    },
    {
        "author": "洪咨夔",
        "paragraphs": [
            "龍州石秫七斗醪，百錢半升官價高。",
            "村民無分酒到吻，清晨荷薪爭博糟。",
            "得糟還家喜欲舞，遠汲淡煮燃松毛。",
            "𦺥飺麥餠澀難下，藉此嚥送如葷臊。",
            "我時作守輒自愧，每飯釜有羹堪轑。",
            "罷官兩夏肉入務，食糟却如住百牢。",
            "紛綸玉縷芼葱渫，晃漾珠滴霑麻膏。",
            "多從未破甑頭餾，間入半折鐺中爊。",
            "王瓜未甲蒿苣老，芬美獨擅盤飱豪。",
            "饞奴停匕朵予餕，一餔七八譏何饕。",
            "太平無事稱意飽，竹床大鼾枕離騷。",
            "客來闖戶口尚臭，錯疑被酒醺陶陶。",
            "我亦爲言，恰夢金絲帳底斟羊羔。"
        ],
        "title": "食糟行",
        "id": "aebc5365-5a63-4032-9ac4-9e9023e72c65"
    },
    {
        "author": "洪咨夔",
        "paragraphs": [
            "伸縮一雙手，去來三世身。",
            "新豐驚昨夢，斗酒滿懷春。"
        ],
        "title": "五月庚申夢人相指爲馬周且誦詩兩句覺而足之",
        "id": "6f41c371-630d-4a5c-a353-db03b70c5299"
    },
    {
        "author": "洪咨夔",
        "paragraphs": [
            "林谷迎梅新雨沐，和綳熟煮琅玕玉。",
            "籜龍別種富風味，椶魚同科少肌肉。",
            "吾廬兩山介宣湖，綠陰門徑楊花鋪。",
            "攻苦食淡父子俱，笑看兩孫指之無。"
        ],
        "title": "苦笋用前韵",
        "id": "daa55747-6a3e-45e5-985b-113796eef7fb"
    },
    {
        "author": "洪咨夔",
        "paragraphs": [
            "白氣一抹蚩尤旗，南斗北斗天兩垂。",
            "西方熒惑耀芒角，初月吐魄來食之。",
            "去年天象已可駭，今年天象更可疑。",
            "春王正月暨三月，黑氣幾度摩晨曦。",
            "銅盤亭亭慘且淡，鐵鈸拍拍合復離。",
            "沙盆貯水靜照影，眼亂兩日讙童兒。",
            "移時妖氛漸引却，赤光如血鋪庭墀。",
            "家無占書矒休咎，但效嫠婦顰雙眉。",
            "昨朝忽見邸狀報，詔答丞相辭公師。",
            "首言金烏效祥瑞，變我愁蹙成愉怡。",
            "玉堂學士天下選，王治有象非吾欺。",
            "東淮西蜀狗鼠賊，看折尺箠從頭笞。"
        ],
        "title": "天象",
        "id": "0109f1e8-d2e3-4c15-987d-4a4f687cf36b"
    },
    {
        "author": "洪咨夔",
        "paragraphs": [
            "有美人兮古錦官，落花芳草幾憑欄。",
            "紛紛世故肱三折，忽忽年華指一彈。",
            "詩到考槃須熟講，易於未濟莫輕看。",
            "門前尺雪青燈夜，尚欲從公扣兩端。"
        ],
        "title": "用虞提刑見寄詩韵答之  其一",
        "id": "c87b7620-9133-4942-b5ca-dd494b05be7b"
    },
    {
        "author": "洪咨夔",
        "paragraphs": [
            "雞鳴而起一般時，舜跖殊途覺與迷。",
            "此理天無分厚薄，乃心人自眩東西。",
            "柴門風雨榴花老，草巷烟霏燕子低。",
            "玉汝有書來萬里，聖賢不泰不栖栖。"
        ],
        "title": "用虞提刑見寄詩韵答之  其二",
        "id": "a21e6e9b-939f-4543-aeab-698ce18f9c79"
    },
    {
        "author": "洪咨夔",
        "paragraphs": [
            "乍晴雲更黑，頓冷日如青。",
            "飽飯真成蠹，幽居又見螢。",
            "燈光翻露柱，琴疊舞黄庭。",
            "猛作逃儒去，沉酣幾箇醒。"
        ],
        "title": "次韵夏日",
        "id": "8dca5d02-4602-4455-bf61-534ebdbfd0ab"
    },
    {
        "author": "洪咨夔",
        "paragraphs": [
            "白龍飛出翠雲堆，不見源頭只見來。",
            "勢有盛衰惟視雨，聲無高下盡成雷。",
            "誰教河鼓翻將落，我欲陽侯挽取回。",
            "東陌西阡分港去，豐年入眼稻花開。"
        ],
        "title": "瀑布",
        "id": "64a8e051-861d-4f70-9b7a-ee4898cd6f52"
    },
    {
        "author": "洪咨夔",
        "paragraphs": [
            "狐鼠擅一窟，虎蛇行九逵。",
            "不論天有眼，但管地無皮。",
            "吏鶩肥如瓠，民魚爛欲糜。",
            "交征誰敢問，空想素絲詩。"
        ],
        "title": "狐鼠",
        "id": "85aa1cb4-d9a0-420a-a442-e8a39d47a903"
    },
    {
        "author": "洪咨夔",
        "paragraphs": [
            "隰葒照眼似舡窗，只欠沙頭野鴨雙。",
            "花引穟垂丹作佩，葉扶節起翠爲幢。",
            "婦收滋味歸羹鼎，兒挹馨香赴酒缸。",
            "老我爲渠牽午夢，白蘋風冷釣煙江。"
        ],
        "title": "次韵高蓼",
        "id": "b44b7659-ea54-49f3-b2cb-2270c765a42c"
    },
    {
        "author": "洪咨夔",
        "paragraphs": [
            "徂徠古君子，涇渭何太明。",
            "一姦衆稷契，詩作奇禍萌。",
            "姦人擠之死，既死氣未平。",
            "銳欲剖其棺，謂北走猶生。",
            "妻子坐凍餒，不斷啼號聲。",
            "富韓各分俸，買田活其嬰。",
            "吾疏視彼詩，歷數羣公卿。",
            "觸怒非一竦，舉朝眼瞠瞠。",
            "所頼天子聖，不死五鼎烹。",
            "斥歸天目下，石田力躬耕。",
            "田少食指多，讀書饑鳶鳴。",
            "此身不足憂，憂我身後惸。",
            "富韓不常有，勉哉自玉成。",
            "忍貧知好脩，道在困亦亨。"
        ],
        "title": "示諸兒",
        "id": "75ba7072-6cb3-4fbd-a38b-e60d4f8b194a"
    },
    {
        "author": "洪咨夔",
        "paragraphs": [
            "造化有真機，寒暑不停軸。",
            "秋風促絡緯，春雨鳴播穀。",
            "一氣臂屈伸，萬事手翻覆。",
            "得牛或貽災，失馬詎非福。",
            "七侯梁冀誅，三妹國忠族。",
            "鼎貴正酣豢，旁窺已魚肉。",
            "自古聖賢徒，不耻貧賤辱。",
            "忠信以爲寶，豈弟而干祿。",
            "但信命行藏，不計得遲速。",
            "泰極必有否，剝爛乃爲復。",
            "一理無間斷，九卦要精熟。",
            "夢起獨忘言，窗前數叢菊。"
        ],
        "title": "續夢",
        "id": "110fd964-75a1-44e3-9e7a-34da93f631c8"
    },
    {
        "author": "洪咨夔",
        "paragraphs": [
            "山下有雷頤，山下出泉蒙。",
            "主靜山之體，養正靜之功。",
            "閑閑六窗明，寂寂萬籟空。",
            "坐觀鼻端白，巖花自春風。"
        ],
        "title": "浄梵僧頤蒙堂",
        "id": "521779c6-1574-463e-b5e7-da9fc7670fbf"
    },
    {
        "author": "洪咨夔",
        "paragraphs": [
            "漢衰元帝爲優游，成帝荒淫更可憂。",
            "論說金華風過耳，山河大柄醉中休。"
        ],
        "title": "讀漢書",
        "id": "6753d49c-ec5a-42ef-aad1-efe069465a9a"
    },
    {
        "author": "洪咨夔",
        "paragraphs": [
            "决决巖下泉，翛翛竹間路。",
            "破寂孤蜩吟，送暝疎鍾度。",
            "箇裏欲求心，應生無所住。"
        ],
        "title": "六月二十八日入朱陀山寺",
        "id": "1a441794-3c29-4175-9d8c-e13905ecf8cc"
    },
    {
        "author": "洪咨夔",
        "paragraphs": [
            "一點光分草際螢，繰車未了緯車鳴。",
            "催科知要先期辦，風露饑腸織到明。"
        ],
        "title": "促織  其一",
        "id": "bd2aa5b0-1795-494f-9cbd-b4c0c0a524d6"
    },
    {
        "author": "洪咨夔",
        "paragraphs": [
            "水碧衫裙透骨鮮，飄摇機杼夜凉邊。",
            "隔林恐有人聞得，報縣來拘土産錢。"
        ],
        "title": "促織  其二",
        "id": "314c0342-2660-4a9a-8a8a-c048e040127f"
    },
    {
        "author": "洪咨夔",
        "paragraphs": [
            "高吟梁甫卧隆中，眼底駑駘不足空。",
            "清白自將千古月，溫凉不定六時風。",
            "交梨火棗根苗長，翠竹黄花信息通。",
            "樓外秋鶑强饒舌，笑人遲却黑頭公。"
        ],
        "title": "答子有",
        "id": "f2c3a5f0-8b02-4d39-a5b5-49b7243108ba"
    },
    {
        "author": "洪咨夔",
        "paragraphs": [
            "道在皇王帝霸間，古今同是一人寰。",
            "不愁垂白三千丈，獨喜飛黄十二閑。",
            "晚桂薦花熏鼎古，寒松墮子茗甌斑。",
            "山中風味無人會，頼得新詩起老頑。"
        ],
        "title": "用韵答游司直見寄",
        "id": "9cc52d10-34a0-4fb9-8ab1-d3877eb18ab0"
    },
    {
        "author": "洪咨夔",
        "paragraphs": [
            "龍徙三湫宅，山飛百道洪。",
            "雲車風馬去，福地洞天空。",
            "蒼莽渾沙積，崎嶇沒徑通。",
            "等閑陵谷變，驚倒白頭翁。"
        ],
        "title": "龍池沙漲",
        "id": "99d7d417-76fa-424a-8193-dcfbfde4e224"
    },
    {
        "author": "洪咨夔",
        "paragraphs": [
            "木葉青黄幾栗留，盡情啼破兩山幽。",
            "怕人冷落生秋思，故作春聲爲遣愁。"
        ],
        "title": "秋半聞鶑",
        "id": "6be3f234-8136-4fd3-b452-5335198890b2"
    },
    {
        "author": "洪咨夔",
        "paragraphs": [
            "百丈崗頭路，滄凉步夕陽。",
            "石芒輕放屨，草莢緊牽裳。",
            "深紫猴樝熟，疎紅馬蓼荒。",
            "牧兒良得意，吹笛下牛羊。"
        ],
        "title": "夕陽",
        "id": "3daad2a9-b312-464d-a011-83c11fec9dda"
    },
    {
        "author": "洪咨夔",
        "paragraphs": [
            "扁爲孜禪作，侵尋二十年。",
            "屈伸聊復爾，俛仰故依然。",
            "直榻無餘地，橫窗不欠天。",
            "焚香長誦罷，風雨響山川。"
        ],
        "title": "讀書蠖室",
        "id": "cf771e62-403a-4665-9ff6-5e589e908444"
    },
    {
        "author": "洪咨夔",
        "paragraphs": [
            "避俗鹿挺走，依僧龜深藏。",
            "淡中般若味，定後摩尼光。",
            "壞垣被雜卉，爛熳野媼裝。",
            "叢薄鳴幽禽，凄抑怨女吭。",
            "桂謝紅不墜，菊繁青已香。",
            "瘖蟬怯露葉，忙蜂急寒芳。",
            "魁芋鶩護乳，拳栗蝟脫芒。",
            "菘蒔虀甕綠，粟登釀篘黄。",
            "田父時泥飲，樵夫間談王。",
            "意適兩豎屏，神王三仇攘。",
            "龍耶老聃化，鳳兮接輿狂。",
            "翠壁千仞表，西風吹我裳。"
        ],
        "title": "秋山即事",
        "id": "481bb72b-d916-41b8-8a53-eb1b7f545554"
    },
    {
        "author": "洪咨夔",
        "paragraphs": [
            "一忍來百順，寸私生萬殊。",
            "能思根共出，自愛鄂相扶。",
            "夜雨平生約，春風盡日娛。",
            "幾家燃豆泣，知愧脊令無。"
        ],
        "title": "方氏棣華桂叢亭各一首  其一",
        "id": "0383ebeb-759b-4832-ad98-bb86a5408cb2"
    },
    {
        "author": "洪咨夔",
        "paragraphs": [
            "天上廣寒種，人間方寸栽。",
            "田三和氣溢，竇十慶源開。",
            "色閲風霜在，香包月露來。",
            "八窗秋競爽，堪覆掌中杯。"
        ],
        "title": "方氏棣華桂叢亭各一首  其二",
        "id": "92e3818c-6f3c-4670-8cb5-a71b5468bfd0"
    },
    {
        "author": "洪咨夔",
        "paragraphs": [
            "霜隼健毛骨，冥鴻高羽翰。",
            "來遲懷去速，退易挽留難。",
            "文物聲明郡，中和孝友官。",
            "大馮棠蔭在，多放一分寬。"
        ],
        "title": "送黎德升出守眉州  其一",
        "id": "7aec6a03-f2d7-44d2-b8bc-0ff9732ba75a"
    },
    {
        "author": "洪咨夔",
        "paragraphs": [
            "同是郾城客，對床如弟兄。",
            "秋風雙鬢改，落日寸心明。",
            "終古方書在，隨時局面更。",
            "公餘經濟學，講貫不嫌精。"
        ],
        "title": "送黎德升出守眉州  其二",
        "id": "41328e3c-9c52-4bfb-96bf-82ba09b648da"
    },
    {
        "author": "洪咨夔",
        "paragraphs": [
            "入夜風收雨，遲明暖釀霜。",
            "人窮髭易白，地瘦葉先黄。",
            "繡眼語叢竹，畫眉啼斷崗。",
            "炊烟猶未動，吾亦起歌商。"
        ],
        "title": "晨起",
        "id": "9781b4aa-dd31-449b-bf92-e2d71ee9e048"
    },
    {
        "author": "洪咨夔",
        "paragraphs": [
            "湍險中回棹，寬平處整驂。",
            "雲峰環六六，禪板占三三。",
            "地冷梅枝北，天空鴈影南。",
            "真觀觀自性，危坐讀書龕。"
        ],
        "title": "敬和老人秋日山行",
        "id": "a6e60657-96b7-4b35-a304-cd0790f10b00"
    },
    {
        "author": "洪咨夔",
        "paragraphs": [
            "畏塗險如峽中州，蝮蛇倒退猢孫愁。",
            "熟將義理自陶寫，粗衣淡飯過即休。",
            "邇來陽侯橫造業，兩涘莫辨馬與牛。",
            "高原低隰半爲壑，下潦上霧昏人眸。",
            "西風滯穗可能幾，尚作饘粥餘冬謀。",
            "如麻雨脚未肯斷，便有餓死儒冠憂。",
            "惟窮益堅老益壯，更式相好無相猶。",
            "縱爲溝瘠亦何憾，多少華屋皆山丘。",
            "環堵短褐陶靖節，款段下澤馬少游。",
            "平生耻作稻粱計，好還渠不桑榆收。",
            "東家夫子共此約，一醉斷送黄花秋。"
        ],
        "title": "和子有雨中述懷",
        "id": "e6bb951a-b0ab-4971-b1c1-1f7243aae759"
    },
    {
        "author": "洪咨夔",
        "paragraphs": [
            "摇落園林一再霜，梅梢葉剩兩三黄。",
            "蕾紅包裹春猶密，隔壠枇杷得擅香。"
        ],
        "title": "尋梅",
        "id": "2e5b221d-12e6-4eaf-96c3-01b8386251d0"
    },
    {
        "author": "洪咨夔",
        "paragraphs": [
            "不是非心佛，還疑有漏仙。",
            "朝聞馳鼓起，夜候定鍾眠。",
            "浴少衣偏垢，遊多襪易穿。",
            "祗將毋不敬，推倒野狐禪。"
        ],
        "title": "會心",
        "id": "1dcc62c2-4552-4f8e-b2ff-3e230f7ddbbb"
    },
    {
        "author": "洪咨夔",
        "paragraphs": [
            "石澗寒泉霜曉，竹崗霽月凉秋。",
            "一炷銅爐柏子，老禪破衲蒙頭。"
        ],
        "title": "清虛堂六言爲浄梵僧作",
        "id": "b256381f-7baf-4b27-91a2-434638754fa8"
    },
    {
        "author": "洪咨夔",
        "paragraphs": [
            "種德諫議竇，處心承事黄。",
            "池園花竹老，庭戶簡編香。",
            "四世環疊綵，百年酣累觴。",
            "紫微身不到，丹墨付諸郎。"
        ],
        "title": "挽萬登仕",
        "id": "c2bad29b-eefa-498c-a96d-de7fae4b3e48"
    },
    {
        "author": "洪咨夔",
        "paragraphs": [
            "四特遞盈闕，八還齊闇明。",
            "須從心觀覓，莫認指摽生。",
            "地僻人聲遠，山空夜氣清。",
            "何時煨芋火，相與聽瓶笙。"
        ],
        "title": "寄題真相寺遥月堂仍簡禮上人",
        "id": "08f78949-5d42-4fce-9c23-924a7451bd69"
    },
    {
        "author": "洪咨夔",
        "paragraphs": [
            "未出爲遠志，出則爲小草。",
            "請看耆闍窟，幾年黄面老。"
        ],
        "title": "烏息隠山堂覓詩",
        "id": "59017707-41f1-4e19-9522-7c6c18589c6d"
    },
    {
        "author": "洪咨夔",
        "paragraphs": [
            "潜山盡頭，孤峰嶭嵲。",
            "布寶鬘雲，雨玉珂雪。",
            "中有醫禪，碧眼電掣。",
            "人以病求，一歲幾𨵚。",
            "開方便門，出廣長舌。",
            "病從心起，當從心滅。",
            "方起於心，洶洶烈烈。",
            "不冰而寒，不火而熱。",
            "寒熱交戰，內外癥結。",
            "瘰癧疽瘤，痀瘻蹩躠。",
            "湯熨鍼砭，色察脈切。",
            "不如治心，心和氣悅。",
            "如凝斯泮，如壅斯决。",
            "勿藥有喜，匪渙其血。",
            "凡濁惡海，萬病一轍。",
            "大摩尼珠，一照萬徹。",
            "是珠在裓，無有差別。",
            "名九轉丹，字千金訣。",
            "爲安心竟，寒水秋月。",
            "維摩無病，文殊無說。"
        ],
        "title": "米積外科僧照源堂",
        "id": "830287ab-ad28-4ea1-a122-05eb28ef16ed"
    },
    {
        "author": "洪咨夔",
        "paragraphs": [
            "聖主親郊肸蠁通，風恬日霽作春容。",
            "好從輦路聽清蹕，却向深山把瘦筇。",
            "樵子徑隨蘿薜上，道人屋借竹茅封。",
            "一杯旋煮山泉盪，浣盡平生磊砢胸。"
        ],
        "title": "至節前一日遊汪茫田",
        "id": "1a72d81d-b3a8-46a7-b513-c75a92534dff"
    },
    {
        "author": "洪咨夔",
        "paragraphs": [
            "太平寶慶第三年，萬乘初郊大報天。",
            "恰應漢家辛巳日，八觚泰畤立甘泉。"
        ],
        "title": "至日歡喜口號  其一",
        "id": "f3f2c3dc-a888-483e-97f7-244ef20d0fe8"
    },
    {
        "author": "洪咨夔",
        "paragraphs": [
            "青城矗矗紫壇深，碧宇無風掛斗參。",
            "億萬蒼生齊合爪，聖明天子得天心。"
        ],
        "title": "至日歡喜口號  其二",
        "id": "353644c8-200a-40af-8b4d-dacfbffdec6c"
    },
    {
        "author": "洪咨夔",
        "paragraphs": [
            "兩窗明月一庭霜，佛屋風鈴語夜長。",
            "孤酌不多人易醒，九回腸付篆盤香。"
        ],
        "title": "獨夜",
        "id": "724691e4-6481-4679-b12f-09cdeb8315f2"
    },
    {
        "author": "洪咨夔",
        "paragraphs": [
            "一色凝雲合大和，定知宜瑞不宜多。",
            "饑餐烏昧世皆是，飽進羊羔人幾何。",
            "搶地折腰紛岸篠，撐天强項獨庭柯。",
            "留君待放晴光出，同步春風十二窩。"
        ],
        "title": "雪留董景揚",
        "id": "7438d09c-6fc7-4a17-882c-ba82bf24556a"
    },
    {
        "author": "洪咨夔",
        "paragraphs": [
            "立雪窮蘭若，侵寒破驌驦。",
            "雲迷山糊塗，冰壓樹琅璫。",
            "甕底茅柴熟，爐頭榾柮香。",
            "樂天隨分足，吾欲老田莊。"
        ],
        "title": "立雪",
        "id": "d5f299c1-6c9f-459d-bf9b-f95072b4c9bb"
    },
    {
        "author": "洪咨夔",
        "paragraphs": [
            "種德黄芽鼎，陶心碧玉壺。",
            "多交天下士，幾喚竹間厨。",
            "秋雨凉催讀，春風醉索扶。",
            "忽成觀化去，冷落輞川圖。"
        ],
        "title": "高壺隠挽詩",
        "id": "1d3dd0d4-bbc4-4e96-923d-d7c18a1c6c88"
    },
    {
        "author": "洪咨夔",
        "paragraphs": [
            "門巷蕭然雀可羅，藏山萬卷自研磨。",
            "懶尋玉女登西岳，甘伴金僊坐補陀。",
            "書带草長塵慮少，鉢曇花放道緣多。",
            "酒肴問字如相過，引道松間不用呵。"
        ],
        "title": "山房藏書萬三千卷子有賦詩用韵",
        "id": "41e3be54-27c2-4141-af9c-c28f676323e5"
    },
    {
        "author": "洪咨夔",
        "paragraphs": [
            "朝家久設禮爲羅，小寄禪窗共講磨。",
            "紅錦障泥飛騕褭，黄金寶校琢盤陀。",
            "冰虀薦飯鄉風古，雪汁烹茶雅道多。",
            "領取單傳心法去，會將佛祖一時呵。"
        ],
        "title": "又答景揚",
        "id": "7d0695da-03cf-4a96-8a09-696dd93b99f3"
    },
    {
        "author": "洪咨夔",
        "paragraphs": [
            "卷却青雲靶，書來意轉平。",
            "於斯觀所養，知不失其亨。",
            "梧竹自師友，梅礬皆弟兄。",
            "悲風吹夢遠，不朽是鄉評。"
        ],
        "title": "挽章冠叟",
        "id": "17c28eb8-3934-419e-9983-68f75560f898"
    },
    {
        "author": "洪咨夔",
        "paragraphs": [
            "煙霏深處萬山羅，閑裏工夫歲月磨。",
            "上采緯書乾鑿度，下搜雜志薛延陀。",
            "手披不厭薰沉水，心悟何妨涉貝多。",
            "若問尊經閣中事，南豐作記也須呵。"
        ],
        "title": "再用陀字韵",
        "id": "314d9baf-72d2-4526-b9d4-598f4f0fd213"
    },
    {
        "author": "洪咨夔",
        "paragraphs": [
            "晨雞未號霜塞塗，前村後村遞招呼。",
            "長鑱短篝采葛去，冰滿髯鬢風無襦。",
            "頻年米賤置不問，高藤稠葉青扶疎。",
            "但聞酒渴欲吞海，一片兩片甘於酥。",
            "山深土厚雨露足，造物巧爲凶年儲。",
            "紙錢掛樹跪致祝，地媼發閟何其都。",
            "初疑大澤龍蛇蟄，又疑京觀鯨鯢屠。",
            "防風氏骨碩且大，母陀羅臂脩而腴。",
            "赬肩下山日未晡，候門迎路讙妻孥。",
            "松明燃火塼地爐，且削且搗投冰壺。",
            "細如桄榔滑如菰，白如人面柔如膚。",
            "和以粉米隨所須，餠餌其精飯其粗。",
            "潦田不收野草枯，饑虎藉此猶能驅。",
            "蕨萁札耳皆可糈，征自葛始功莫逾。",
            "小兒媚竈愁眉舒，大兒捧盎還嗟吁。",
            "青青之麥何時鬚，長葛盡矣吾誰餔。",
            "嗚呼富青州，黄承事，古人有，今人無。",
            "醉摩便腹視餓夫，以腹揣腹心安乎。"
        ],
        "title": "斸葛行",
        "id": "7f504567-80b9-4acd-907e-d5a293ca0beb"
    },
    {
        "author": "洪咨夔",
        "paragraphs": [
            "山雲披披日翳翳，澗冰衷甲風擁篲。",
            "紙窗透明竹扉閉，蒲團坐穩柏烟細。",
            "於羊去智魚得計，優哉游哉聊卒歲。"
        ],
        "title": "卒歲",
        "id": "77b65ec7-2175-4a39-b076-2317c6e135b3"
    },
    {
        "author": "洪咨夔",
        "paragraphs": [
            "疥癢悲志鬰，髮凉慨年徂。",
            "人特自苦耳，天竟可恃夫。",
            "忘憂草良嫵，蠲忿花更姝。",
            "多渠有酒醑，寬我無錢沽。",
            "阿芝亦解事，低眉薦吳歈。"
        ],
        "title": "疥癢",
        "id": "f5e9f9ac-c64a-45d8-b40f-9ea6ba08fdea"
    },
    {
        "author": "洪咨夔",
        "paragraphs": [
            "肅容盛氣下璇霄，不作投壺玉女嬌。",
            "坡老堂前微撲面，伊川門外驟齊腰。",
            "得風還解掀天起，带雨纔能控地飄。",
            "無限陳根生意動，早看綠長後園蕉。"
        ],
        "title": "和雪",
        "id": "dd8d0200-2043-4207-9c27-65214e65b199"
    },
    {
        "author": "洪咨夔",
        "paragraphs": [
            "鍾山好住苦弗住，馱嶺難居真欲居。",
            "出地入天須任我，來今去古不關渠。",
            "萬由旬上起膚寸，一剎那間彌太虛。",
            "識得鬘華雲體段，妙高高處坐如如。"
        ],
        "title": "寶雲庵戒師",
        "id": "3fe1e38a-882a-40bf-83b0-7c14079dc162"
    },
    {
        "author": "洪咨夔",
        "paragraphs": [
            "松鶴昂昂省見稀，獨游汗漫友佺期。",
            "光風霽日安排好，秀水佳山鬭飣奇。",
            "嘉慶圖中身最貴，耆英會上爵猶卑。",
            "縱心境界天和聚，一笑花開蝶滿枝。"
        ],
        "title": "戊子新元老人七十有詩自述敬和",
        "id": "efe69e38-9713-45eb-97e8-3006472d86aa"
    },
    {
        "author": "洪咨夔",
        "paragraphs": [
            "舊雨來人眼底稀，春風獨許共襟期。",
            "斜川追古年年早，曲水從今事事奇。",
            "爛熳和詩齊少長，淋漓被酒略崇卑。",
            "驚回蜀道芳時夢，花亞銀釵舞竹枝。"
        ],
        "title": "用韵答子有",
        "id": "9748f7c5-e138-4bf3-9bb4-0100c373a7f4"
    },
    {
        "author": "洪咨夔",
        "paragraphs": [
            "山居歲事似羌村，注瓦傾瓷酒半渾。",
            "微麝和餳溲粔籹，芳鳬夾薺斫餫飩。",
            "阮生朱老情懷密，張丈殷兄笑語溫。",
            "簾外東風花信早，更煩吹綠鬢毛根。"
        ],
        "title": "歲事",
        "id": "950c98e2-5ae1-48b8-91ba-72dbc5bcb71b"
    },
    {
        "author": "洪咨夔",
        "paragraphs": [
            "老僊方寸長黄芽，百順薰蒸到物華。",
            "移得廣寒宮裏種，開將后土廟中花。",
            "詩書根蔕聖賢脈，忠孝馨香今古牙。",
            "富貴儻來餘事耳，化工深意屬君家。"
        ],
        "title": "羅察院父瑞桂堂",
        "id": "8cc19b90-f17a-4515-bb55-b3643a4a22e0"
    },
    {
        "author": "洪咨夔",
        "paragraphs": [
            "普門以眼聽，觀音以耳觀。",
            "謂得觀聽真，竟被耳眼瞞。",
            "瞎却觀音耳，聾却普門眼。",
            "萬法本來空，蒙頭都不管。",
            "君不見大藏五千四十八卷，第一句如是我聞無着處。"
        ],
        "title": "治平寺清音堂",
        "id": "897f08a5-7faa-4d4f-a309-15aefef77983"
    },
    {
        "author": "洪咨夔",
        "paragraphs": [
            "百舌梢頭一半春，日長無處着閑心。",
            "推枰競欲投機早，結眊誰知用意深。",
            "梅子胚胎鹽裏味，桐花擺布蜜邊陰。",
            "東臯西崦行幾遍，軟脚踉蹡索酒斟。"
        ],
        "title": "春行",
        "id": "8718df5b-78ec-4c0a-9f06-ddfc3d98d41a"
    },
    {
        "author": "洪咨夔",
        "paragraphs": [
            "葛根已盡麥方青，延頸東來米價平。",
            "怕聽三更三點雨，要占二月二朝晴。"
        ],
        "title": "田家以二月二日晴雨占穀價枕上口占",
        "id": "fcfd6baf-9b97-43da-9140-8657e03936bb"
    },
    {
        "author": "洪咨夔",
        "paragraphs": [
            "雪水迎風細作鱗，青青又是故園春。",
            "只知和鼎非凡子，豈料升盤有苦人。",
            "還我核來機轉熟，寄渠花去意猶新。",
            "側生底事摇車頰，空作漁陽一點顰。"
        ],
        "title": "敬和老人青梅",
        "id": "27ff64cd-6d80-4d7c-8f06-c6338431c30e"
    },
    {
        "author": "洪咨夔",
        "paragraphs": [
            "不論塌扱與婁羅，判却風光屐齒磨。",
            "老柳强顔翻拓跋，新禽滿意奏娑陀。",
            "山如欲雨何妨住，僧不能禪亦足多。",
            "須信斯文天未喪，龍蛇虎豹底煩呵。"
        ],
        "title": "社前一日點檢山房用呵字韵",
        "id": "b09de342-af74-4e6b-9991-d43d0d4bb345"
    },
    {
        "author": "洪咨夔",
        "paragraphs": [
            "夢破巫峰十二鬟，家山逸駕尚容攀。",
            "桃花見面東風裏，應笑陳人老上顔。"
        ],
        "title": "同日次韵可庵",
        "id": "b04bde02-31ff-48d9-a9af-d20d3fc72093"
    },
    {
        "author": "洪咨夔",
        "paragraphs": [
            "呼吸東風養姹嬰，翰林非主墨非卿。",
            "吾身元與三才並，此性須存一點明。",
            "盤谷釣鮮深復窈，羌村傾榼濁還清。",
            "久要誰似長寧守，尚記慈恩惡姓名。"
        ],
        "title": "長寧高守見寄用韵奉酬",
        "id": "4964ad8b-680a-4e6d-b30d-be54348b482e"
    },
    {
        "author": "洪咨夔",
        "paragraphs": [
            "娑竭寶藏移，列缺雲氣從。",
            "平地决爲壑，殲人銳於鋒。",
            "豐年變菜色，樂土生愁容。",
            "須煩霹靂手，左耳劙乖龍。"
        ],
        "title": "陳尉括水傷冒雨下朱陀出示兩詩次韵  其一",
        "id": "61670cb5-2b47-4e6b-87db-b0301bc13213"
    },
    {
        "author": "洪咨夔",
        "paragraphs": [
            "陳編貯山房，故事追康廬。",
            "欲共天下士，讀盡人間書。",
            "多君弓刀來，發我金璧儲。",
            "山靈似不分，震雨翻河魚。"
        ],
        "title": "陳尉括水傷冒雨下朱陀出示兩詩次韵  其二",
        "id": "a84eda58-44af-4f0f-a4fc-266bfab44f0b"
    },
    {
        "author": "洪咨夔",
        "paragraphs": [
            "血氣危頻復，頭顱老數奇。",
            "家如緣角鼠，身是脫筒龜。",
            "草樹春離列，雲山晚蔽虧。",
            "意行隨所到，不必問何之。"
        ],
        "title": "中春中澣後一日老人挈累下西市寓舍越三日某行感而賦詩呈友人  其一",
        "id": "a0036f66-4194-41ce-8158-80ec5e0a249f"
    },
    {
        "author": "洪咨夔",
        "paragraphs": [
            "吐氣韶華裏，關心曉哢邊。",
            "鷓鴣天性在，杜宇世情然。",
            "怒笋和泥煮，殷花蘸乳煎。",
            "須君來共此，已辦杖頭錢。"
        ],
        "title": "中春中澣後一日老人挈累下西市寓舍越三日某行感而賦詩呈友人  其二",
        "id": "4027a98b-4bea-4ed5-9866-87b05b4c255f"
    },
    {
        "author": "洪咨夔",
        "paragraphs": [
            "乃翁抱璞售無媒，去作修文地下魁。",
            "換骨法從青子得，返魂香自綠陰來。",
            "詩書根氣春無盡，清白源流慶有開。",
            "十二循環花瓣異，信知天理有時回。"
        ],
        "title": "族叔疇甫老死於場屋人共惜之其子得瑞梅於園實三而花一花十二瓣碧色其遺文發祥歟老人爲賦詩敬用韵",
        "id": "33dfd2e7-69f0-4c52-a212-9322c5910bc3"
    },
    {
        "author": "洪咨夔",
        "paragraphs": [
            "護額錦裁帕，扶腰珠絡衣。",
            "幾回呼使進，盡日醉言歸。",
            "徑古梅成蔭，堂深桂合圍。",
            "重來無復拜，春色黯斜暉。"
        ],
        "title": "鍾太君挽詩",
        "id": "d493b339-a074-4c4c-85c9-7a87a7f821ee"
    },
    {
        "author": "洪咨夔",
        "paragraphs": [
            "秋隼風神聳，春雲筆勢奇。",
            "人情方共屬，天理竟難窺。",
            "哭子零丁母，啼耶婭姹兒。",
            "落花飛絮急，行道亦傷悲。"
        ],
        "title": "鍾雲叔挽詩",
        "id": "a25d9da6-e244-4006-8109-fc666c39eaa6"
    },
    {
        "author": "洪咨夔",
        "paragraphs": [
            "三世不異爨，一門皆力書。",
            "此風今所少，他行特其餘。",
            "藻錡明疏牖，萱窩護碧除。",
            "春光元自在，遺夢杳安輿。"
        ],
        "title": "羅解元母胡氏挽詩",
        "id": "ff4905c0-8103-4618-9e65-97851559740d"
    },
    {
        "author": "洪咨夔",
        "paragraphs": [
            "魏紫潜緋真正紅，天公不管老東風。",
            "紫袍玉带雙魚掛，猶把闌珊造化功。"
        ],
        "title": "水牡丹",
        "id": "c20f0694-ed14-4315-b665-dbed1d6a5631"
    },
    {
        "author": "洪咨夔",
        "paragraphs": [
            "相輪高插碧霄寒，好是如如不動山。",
            "弄影翻光顛倒轉，微權只在隙窗間。"
        ],
        "title": "東山塔影",
        "id": "964bf705-0be9-429e-a32c-95d53a0f4080"
    },
    {
        "author": "洪咨夔",
        "paragraphs": [
            "西山許邁無人問，只說東山有謝安。",
            "富貴光明貧賤晦，世情從古兩般看。"
        ],
        "title": "東西山  其一",
        "id": "0db994c0-cf2b-47e9-90f4-e6a101839f0f"
    },
    {
        "author": "洪咨夔",
        "paragraphs": [
            "折屐碁邊情易矯，捋鬚箏畔淚難禁。",
            "何如拍手招元放，玉室金堂深更深。"
        ],
        "title": "東西山  其二",
        "id": "b7992f2c-0779-462f-bed6-9dfbf6f81aa5"
    },
    {
        "author": "洪咨夔",
        "paragraphs": [
            "鄒不辭三徙，滕何愛一廛。",
            "典衣寬酒債，乞米續炊烟。",
            "勝敗供飛雹，虧成付響泉。",
            "東山時撰屨，花底弄潺湲。"
        ],
        "title": "敬和老人寓舍",
        "id": "1a7aa2a3-f342-4628-beb0-7dc607fd2486"
    },
    {
        "author": "洪咨夔",
        "paragraphs": [
            "故人書斷故山離，義重惟窮到處隨。",
            "無米胸中元自杵，不蠶鬢底却能絲。",
            "消梅乞與嘲鹽貴，苦笋烹來怪醤遲。",
            "亡可柰何安若命，午窗贏得睡便宜。"
        ],
        "title": "午困",
        "id": "70575866-a734-44d9-8c12-9d6a818eeb21"
    },
    {
        "author": "洪咨夔",
        "paragraphs": [
            "誰爲風光管合離，綠陰芳草日相隨。",
            "此身百丈牽三峽，吾道千鈞繫一絲。",
            "力戒盪舟君子适，志期學圃小人遲。",
            "平生客氣消磨盡，醉固佳哉醒亦宜。"
        ],
        "title": "再賦  其一",
        "id": "57193e3f-4763-4ca0-8f42-d353c526f7ae"
    },
    {
        "author": "洪咨夔",
        "paragraphs": [
            "一出俄經震巽離，盈虛消息取諸隨。",
            "盆栽菡萏何時藕，簷掛蜘蛛盡日絲。",
            "左墄右平魂夢遠，東崗西崦杖藜遲。",
            "稜稜瘦骨蕭蕭髮，恰與黄冠野服宜。"
        ],
        "title": "再賦  其二",
        "id": "1b78019a-e49b-41f7-9559-4fdcb93f416a"
    },
    {
        "author": "洪咨夔",
        "paragraphs": [
            "金鑾天子如天大，九萬里鵬容幾箇。",
            "尋常溝瀆蝦蟆過，紅錦宮袍空着破。",
            "故書收拾歸去來，倚杖斜陽唱誰和。"
        ],
        "title": "題李杜蘇黄像 太白",
        "id": "5c8438f5-1680-4616-ba40-c17b5afa509f"
    },
    {
        "author": "洪咨夔",
        "paragraphs": [
            "風雲慘淡豺貙吼，日憂無飯仍無酒。",
            "秋來東屯熟八九，舉家歡呼拍銅斗。",
            "老夫欲釀兒欲炊，老夫怕醒兒怕饑。",
            "商量不下撚斷髭，歸與汝母折衷之。"
        ],
        "title": "題李杜蘇黄像 少陵",
        "id": "1c0c5c4a-a634-476b-a21f-10503fd05a69"
    },
    {
        "author": "洪咨夔",
        "paragraphs": [
            "黑風撼海晨烏青，海怪出沒雲濤腥。",
            "矯首獨立天冥冥，保一以靜吾清寧。",
            "椰冠野服雙鬢星，抱書自隨妙娉婷，眼寒海南蜑家丁。"
        ],
        "title": "題李杜蘇黄像 東坡",
        "id": "74495015-a8ee-4daa-9523-16cf1a8fe658"
    },
    {
        "author": "洪咨夔",
        "paragraphs": [
            "神爲驂騑氣爲車，秋雲扶疎春風腴。",
            "湯餠睡起茗椀須，意往獨與奚奴俱。",
            "奴低頭笑公，放懶不著書。"
        ],
        "title": "題李杜蘇黄像 山谷",
        "id": "ee6b25ab-f546-4d4f-9861-646e7f068c03"
    },
    {
        "author": "洪咨夔",
        "paragraphs": [
            "巖芳歛空華，谷響答虛牝。",
            "坐看白雲生，會得無生忍。"
        ],
        "title": "普照僧生雲軒雲閑閣  其一",
        "id": "bfdf5b14-da97-47b2-8a75-b5c9fb618661"
    },
    {
        "author": "洪咨夔",
        "paragraphs": [
            "雨來山出雲，雨過雲歸海。",
            "悠然天地間，得此大自在。"
        ],
        "title": "普照僧生雲軒雲閑閣  其二",
        "id": "05fd16b3-9ebe-4d0c-bbc5-08b33ac5be0a"
    },
    {
        "author": "洪咨夔",
        "paragraphs": [
            "插遍秧疇雨恰晴，牧兒頂踵是升平。",
            "禿穿犢鼻迎風去，橫坐牛腰趁草行。"
        ],
        "title": "夏至過東市  其一",
        "id": "28877f14-fd8b-45be-adfe-c37ea7e3dd56"
    },
    {
        "author": "洪咨夔",
        "paragraphs": [
            "漲落平溪水見沙，綠陰兩岸市人家。",
            "晚風來去吹香遠，蔌蔌冬青幾樹花。"
        ],
        "title": "夏至過東市  其二",
        "id": "8a1776c2-2933-4a2b-80ad-64904c3c7699"
    },
    {
        "author": "洪咨夔",
        "paragraphs": [
            "流轉風光不暫違，等無地角與天涯。",
            "故人書到幾青李，生面客來時紫芝。",
            "窮裏埋頭傾啞酒，凉邊趁手應盲棋。",
            "寂寥簡短君應笑，郎罷吟詩囝和詩。"
        ],
        "title": "和黄伯淵見寄  其一",
        "id": "f48027c5-222a-44ce-9734-5e95991f61c2"
    },
    {
        "author": "洪咨夔",
        "paragraphs": [
            "錦野西頭始識君，便期堊鼻着風斤。",
            "餘甘到底有遺味，薝蔔本來無異芬。",
            "忽忽又弦凉榭月，亭亭還合暮山雲。",
            "玉泉道士窮於我，也買新鵝約右軍。"
        ],
        "title": "和黄伯淵見寄  其二",
        "id": "d358b692-c567-4952-a37e-fe8a2f738c57"
    },
    {
        "author": "洪咨夔",
        "paragraphs": [
            "西谷柴車手自巾，風吹不到庾郎塵。",
            "回光返照千江月，復命歸根一點春。",
            "永晝同窗陶處士，凉宵專席竹夫人。",
            "徐公好醜渾休問，認取青銅鏡裏真。"
        ],
        "title": "敬和老人覽鏡",
        "id": "83fbf331-d145-4472-90a5-c003182164b4"
    },
    {
        "author": "洪咨夔",
        "paragraphs": [
            "耐翁流慶徧仍來，隨處烝嘗薦筍苔。",
            "但認白雲飛一點，便勝黄犢走千回。",
            "屋山早露柤梨熟，墓道秋風菊桂開。",
            "父子相從歸展省，豈無野水爲添杯。"
        ],
        "title": "又和憶可庵",
        "id": "c8ae8f86-6f33-4f29-9b5d-3b10c1bd7e6a"
    },
    {
        "author": "洪咨夔",
        "paragraphs": [
            "秧青水白四郊同，召雨無煩訪守宮。",
            "槐葉煮𩛽隨市俗，蓮花搗麴稱家風。",
            "過從久謝三千客，嬉戲長娛七十翁。",
            "已是太平農圃老，更揩兩眼看升中。"
        ],
        "title": "次韵夏日",
        "id": "adb8bb4f-f19d-403c-a212-a244ae8587f4"
    },
    {
        "author": "洪咨夔",
        "paragraphs": [
            "紅紅白白兩般栽，淺淺深深一氣催。",
            "但愛透從清水出，不辭脫自淤泥來。",
            "隨花着蓋相依立，聚菂爲房忍擘開。",
            "妙潔色香無間斷，床頭更撥洗兒醅。"
        ],
        "title": "敬和老人荷花",
        "id": "3fa2f601-5eff-4fb3-9e4c-e0750bed55b5"
    },
    {
        "author": "洪咨夔",
        "paragraphs": [
            "氣佳哉兮鬰葱，文五色兮虎龍。",
            "江胥杵沙爲馳道兮，海若歛潮其下風。",
            "前羲舒而後翳霳兮，軫獵來自東。",
            "孕泰和兮諸馮，煽炎暉兮沛豐。",
            "於乎秦望，禹會其宇內之鎮兮詎伊越之雄。",
            "堂兮堂兮，宜其眇翠閬而羞丹蓬。"
        ],
        "title": "鎮越堂辭",
        "id": "5be8e7ab-1140-43f3-8c82-876e67c2822c"
    },
    {
        "author": "洪咨夔",
        "paragraphs": [
            "荷披菰折似秋嚴，茀草叢中菊露尖。",
            "只有木犀荒不得，媻跚勃窣上亭簷。"
        ],
        "title": "西庵晚步",
        "id": "74f1399b-2b57-4a82-afdb-f538daef5652"
    },
    {
        "author": "洪咨夔",
        "paragraphs": [
            "弄巧拙逾甚，合歡愁轉多。",
            "擘金盟似海，搔玉淚成河。",
            "天運真旋磨，人生特擲梭。",
            "身閑凉月好，且與醉無何。"
        ],
        "title": "次韵七夕",
        "id": "16867bc2-0e1d-42f2-a289-f0ea6a691d5c"
    },
    {
        "author": "洪咨夔",
        "paragraphs": [
            "已迫斜陽欲墜時，謀身只怕脚行遲。",
            "縱橫籠罩大爲網，首尾經綸渾是絲。",
            "腹飽飛蟲肥似瓠，喙工毒螫利於錐。",
            "朝來猛被兒童掃，不放簷牙一點遺。"
        ],
        "title": "蜘蛛",
        "id": "1eac58b6-7190-4341-9854-bb7e89b8d357"
    },
    {
        "author": "洪咨夔",
        "paragraphs": [
            "促織聲來竹裏，凌霄花上松梢。",
            "清泉白石心領，野鶴孤雲手招。"
        ],
        "title": "晚徑",
        "id": "78a337a9-276a-4730-b942-c8d3a7dc394b"
    },
    {
        "author": "洪咨夔",
        "paragraphs": [
            "要看中秋月，須交夜半時。",
            "當中明朗朗，直下浄離離。",
            "地只餘風露，天何有斗箕。",
            "虛靈昭徹性，開眼幾人知。"
        ],
        "title": "中秋",
        "id": "f863dcec-6e0f-4fe5-a238-f9e23d495748"
    },
    {
        "author": "洪咨夔",
        "paragraphs": [
            "西風擺脫絡頭絲，蓀壁爲家不問蓍。",
            "分得九華煙雨壑，種將五老水雲芝。",
            "戟髯灑灑精神健，劍脊稜稜氣骨奇。",
            "窗外幾多凡草木，爲誰張王爲誰衰。"
        ],
        "title": "敬和老人石菖蒲",
        "id": "278c4858-e4e9-4c65-9aa2-9c630dbc9bfa"
    },
    {
        "author": "洪咨夔",
        "paragraphs": [
            "溪山魚鳥識車塵，風日溫明試小春。",
            "黄帽青鞋安樂法，芋魁豆莢太平人。",
            "接籬倒着情懷放，蓬沓逢迎氣味真。",
            "兒亦夢牽潭上菊，和香細嚼勝猩唇。"
        ],
        "title": "又敬和還家自喜",
        "id": "aed8733d-d0c1-4891-9b24-130c88c01897"
    },
    {
        "author": "洪咨夔",
        "paragraphs": [
            "喪家知似狗，生子望如狼。",
            "過盡燈花影，空餘汗竹香。",
            "菊肥人自瘦，髮短慮何長。",
            "霜蟹新篘酒，由來苦易忘。"
        ],
        "title": "又敬和還家",
        "id": "afa81f02-5447-4e96-a28b-423da10cbf6c"
    },
    {
        "author": "洪咨夔",
        "paragraphs": [
            "燧農以前疑傳疑，理耶亂耶難盡知。",
            "唐虞三代號極治，說着已是令人悲。",
            "古來神器付有德，人心天命何容私。",
            "使朱與均不豚犬，亦家天下如啟時。",
            "乾尊坤卑大分定，孰陽爲耦陰爲奇。",
            "南巢牧野可自諉，爲民噓寒濯其痍。",
            "後來龍虎戰劉李，大氐鸇獺驅秦隋。",
            "杯羹分我弗暇顧，肯與兒女同車馳。",
            "晉陽宮監計可劫，機穽不管爲天窺。",
            "橘中老翁虬髯客，冷看世變從旁嗤。",
            "當塗典午夜負耳，南北五代晝攫之。",
            "螳螂黄雀遞相視，誰肯帖耳甘伏雌。",
            "日月出矣爝火熄，此殆天意非人爲。",
            "所嗟患失長樂老，東家淅米西家炊。",
            "榮華富貴風雨過，但見金椎控人頤。",
            "君侯讀書眼如月，坐閲兩岸隨舟移。",
            "詩成索酒澆磊磈，通德裙带紅榴垂。"
        ],
        "title": "次韵臨安趙丞讀紹運圖",
        "id": "e0f06394-bdc7-414e-8d30-ac03b79a0808"
    },
    {
        "author": "洪咨夔",
        "paragraphs": [
            "自洗洮州綠，閑題柿葉紅。",
            "一塵空水月，百念老霜風。",
            "鈍菊淒猶蕾，顛桃艷已叢。",
            "斡流千萬變，誰實主鴻濛。"
        ],
        "title": "洗研",
        "id": "33c1d174-b641-49de-9ce8-7039099ac06e"
    },
    {
        "author": "洪咨夔",
        "paragraphs": [
            "古屋無過客，新凉得可人。",
            "爲回黄觳𧥆，同飯紫輪囷。",
            "社雨初華稻，秋風未老蘋。",
            "扁舟苕霅去，詩料正橫陳。"
        ],
        "title": "贈俞次孟",
        "id": "c9120145-1737-4c18-a3cc-f4756e82514d"
    },
    {
        "author": "洪咨夔",
        "paragraphs": [
            "幾度椒花頌歲朝，今年心事最蕭條。",
            "官雖有路猶窮轍，住豈無家却寄巢。",
            "金盡床頭顔易改，樽空座上客難招。",
            "一般獨得便宜處，病裏逢人免折腰。"
        ],
        "title": "己丑新年",
        "id": "274681c5-d98e-4b64-b307-708b8b34d232"
    },
    {
        "author": "洪咨夔",
        "paragraphs": [
            "病將春到眼慵開，只爲梅花猛一來。",
            "何處琵琶推却手，舉頭啄木起林隈。"
        ],
        "title": "病起獨步",
        "id": "6da41f0e-66a0-42d8-8631-49a5e696259f"
    },
    {
        "author": "洪咨夔",
        "paragraphs": [
            "臘雪如席麥苗肥，春雨如膏菜薹賤。",
            "寧令前壁打後壁，不將熱面塌冷面。"
        ],
        "title": "答請事簡",
        "id": "de7ccc3e-b886-4b3e-85d5-d1d157ac1422"
    },
    {
        "author": "洪咨夔",
        "paragraphs": [
            "飽鶩避弓橫渚，驚鱗透網平波。",
            "一段春光摇曳，幾雙靜眼摩挲。"
        ],
        "title": "寓事",
        "id": "6edf1e94-2594-4a31-bdc9-ff77698a49ce"
    },
    {
        "author": "洪咨夔",
        "paragraphs": [
            "山深莫道得春遲，雲漏晴光已大奇。",
            "夾徑幽香吹艾納，隔林絕豔點燕支。",
            "一川遠近迷漁屋，兩市東西認酒旗。",
            "錦野着亭坡老後，曾來可惜獨無詩。"
        ],
        "title": "次韵西山",
        "id": "e56090da-0f99-4bd6-ae3d-6e8a62fc8dd9"
    },
    {
        "author": "洪咨夔",
        "paragraphs": [
            "不用憂春雨，時來百草芳。",
            "貓頭肥可臿，雀舌嫩堪囊。",
            "舊酒聞香烈，新詩索味長。",
            "櫻桃空落去，吾老白雲鄉。"
        ],
        "title": "次韵遣懷",
        "id": "4518a41f-f3ad-4151-bd5b-20a2da652d98"
    },
    {
        "author": "洪咨夔",
        "paragraphs": [
            "盤隠早具眼，栗齋仍點頭。",
            "豐碑俱好在，爛醉更何求。",
            "院靜桃開落，林深鶴去留。",
            "翛然風露表，無處覓青牛。"
        ],
        "title": "挽元寂王道士",
        "id": "ac0f4c1b-7236-4f48-843f-187015ea2f51"
    },
    {
        "author": "洪咨夔",
        "paragraphs": [
            "條風從東來，習習振枯槁。",
            "美人倚窗閨，別思忽已早。",
            "昔爲連理枝，今爲斷腸草。",
            "雞號天五更，髮白不待老。"
        ],
        "title": "古意",
        "id": "92172a58-8b7c-4943-a7fa-7350f2ecaac5"
    },
    {
        "author": "洪咨夔",
        "paragraphs": [
            "出郭暄欲暑，涉林清自秋。",
            "步隨目力高，身與山氣浮。",
            "飛來辛夷花，拾得蓮葉舟。",
            "一聲提壺盧，四顧叢薄幽。",
            "詰屈九曲屏，突兀十二樓。",
            "泉流澗級峻，雲起峰陰稠。",
            "左摩紫髯兕，右拂蒼鱗虬。",
            "牽衣憇更好，擁策登三休。",
            "上呼笙簫侶，下瞰錦繡州。",
            "豁落不平事，消融無涯憂。",
            "太極浩初判，此山鬰相繆。",
            "幾人記曾來，老苔蝕琱鎪。",
            "玲瓏聽我歌，歌徹玲瓏愁。",
            "有酒且湑我，羲娥雪人頭。"
        ],
        "title": "中春望後一日登玲瓏",
        "id": "bca1ed2e-a0bb-489a-92fc-2fb98d9d7f41"
    },
    {
        "author": "洪咨夔",
        "paragraphs": [
            "麈尾御犢轅，竹枝招羊車。",
            "意足各人眼，心合無天涯。",
            "寶扇閑草蟲，碧衫凉暗花。",
            "荼䕷金沙底，清歌按紅牙。",
            "醒疑不是夢，夢到故自佳。"
        ],
        "title": "夢語",
        "id": "5f431d6e-11b3-4279-a0d1-53fa17b6dcad"
    },
    {
        "author": "洪咨夔",
        "paragraphs": [
            "摩耶樹老無多子，天女花妍有許般。",
            "莫把東邊枝便斫，堂堂留與碧霄干。"
        ],
        "title": "次韵娑羅花",
        "id": "d126f650-5b1c-4a51-a07a-b4476d89766f"
    },
    {
        "author": "洪咨夔",
        "paragraphs": [
            "病禹逢沈驁，酣參事懦盈。",
            "陰陽眠燮理，天地醉財成。",
            "河嶽瞢騰立，羲娥蹩躠行。",
            "無人能喚醒，作意造升平。"
        ],
        "title": "讀漢事",
        "id": "45d57560-f014-43b4-b5be-27f7d09645c0"
    },
    {
        "author": "洪咨夔",
        "paragraphs": [
            "昨朝隣家飯，疊俎肉暨魚。",
            "今晨自家粥，單簋筍與蒲。",
            "不爲昨而腯，不爲今而臞。",
            "面前有豐殺，此腹只自如。",
            "所以顔氏子，簞瓢靡求餘。"
        ],
        "title": "粥罷",
        "id": "783e4d1d-ecf2-41bc-b10c-12cde4237caa"
    },
    {
        "author": "洪咨夔",
        "paragraphs": [
            "識字不用多，識多反爲累。",
            "結交何用深，交深或中棄。",
            "紫微有君房，郎將得賓王。",
            "胸無半點墨，七襄亦成章。",
            "票姚新賓客，文園舊婦翁。",
            "雖非平生驩，冰雪生春容。",
            "勸君五車不須讀，瞑坐蒲團養雙目。",
            "作雲作雨手翻覆，有時烏好丈人屋。"
        ],
        "title": "識字行",
        "id": "0f7d1642-8efa-4d9b-aaa5-016f35436bb4"
    },
    {
        "author": "洪咨夔",
        "paragraphs": [
            "窈窕薜荔徑，勃窣薝蔔林。",
            "六出無他香，御此衆綠陰。",
            "低頭拾摽梅，齒老酸不禁。",
            "仰看栗鼠度，危梢與雲侵。",
            "百舌巧滕頰，時過聲自沉。",
            "摶黍晚得意，睍睆流好音。",
            "水旁兩三家，煮繭矮屋深。",
            "午忙不暇饁，荷鉏歸藁砧。",
            "夾橋女蘿密，趨塢孫竹森。",
            "仙人左元放，拍手東西岑。",
            "一氣地依天，萬事古猶今。",
            "溪山豈不好，感槩霜滿簪。",
            "前乎千百年，有人獲我心。",
            "後乎千百年，知誰同此襟。"
        ],
        "title": "散策",
        "id": "97455de5-2cb4-4323-8ca2-883c9715a271"
    },
    {
        "author": "洪咨夔",
        "paragraphs": [
            "雪氄吾家虥，知親翰墨妍。",
            "渴來趨研飲，飽去枕書眠。",
            "弄影窺清鏡，收聲聽素絃。",
            "最能持大體，鼠輩任便儇。"
        ],
        "title": "花獅",
        "id": "ee3e7782-4372-42ad-8d01-aac157223636"
    },
    {
        "author": "洪咨夔",
        "paragraphs": [
            "鵲經心訣在，鴻寶肘方全。",
            "爲問春痟首，何如夏脅肩。",
            "樓居高進月，園涉細疏泉。",
            "學得種芝法，疑君今稚川。"
        ],
        "title": "老人賦鄭醫芝隠樓敬次韵",
        "id": "cbbcc88f-9a3d-434f-891b-2504b1bc1a97"
    },
    {
        "author": "洪咨夔",
        "paragraphs": [
            "借得盧仝屋數間，不爲太窄不爲寬。",
            "胸中鵬背三千里，膜外羊腸百八盤。",
            "薜荔水中摽本遠，菖蒲石上見花難。",
            "粗茶糲飯隨緣過，等作須彌芥子看。"
        ],
        "title": "又敬和寓舍",
        "id": "00623b68-2197-4d02-b314-da945d9b8042"
    },
    {
        "author": "洪咨夔",
        "paragraphs": [
            "酒泉能醉麽，飯顆免饑不。",
            "萬事得如願，一生應莫愁。",
            "凉風高放鶴，落日倒騎牛。",
            "諸妄冰消盡，吾師馬少游。"
        ],
        "title": "除妄",
        "id": "43fb7b5f-1349-4031-8212-60b2f6094741"
    },
    {
        "author": "洪咨夔",
        "paragraphs": [
            "樛枝陰合翠熏籠，曲曲斜斜石徑通。",
            "窈眇蟬聲繰獨繭，爲渠立盡晚來風。"
        ],
        "title": "晚凉",
        "id": "f80bff19-a1ed-4bb2-bfdd-5fb869f52bf6"
    },
    {
        "author": "洪咨夔",
        "paragraphs": [
            "熱不能堪又便秋，天公底暇與人謀。",
            "形容如許馬非馬，氣力幾何牛戴牛。",
            "勃勃松梢雲片起，琤琤藕葉雨聲留。",
            "新凉收拾歸歌板，鈿合金釵萬古愁。"
        ],
        "title": "迎秋",
        "id": "2c8c99b6-3d8e-4429-be0b-878e8e6bdcdb"
    },
    {
        "author": "洪咨夔",
        "paragraphs": [
            "埋盆作沼野人家，數斛山泉拍兩涯。",
            "人立晚風凉似水，荷浮香氣勝於花。",
            "蛙聲恰恰宜飛雨，鶩影依依欠落霞。",
            "齊物逍遥無大小，不須煩惱髮生丫。"
        ],
        "title": "敬和老人盆池",
        "id": "d8a12d02-3cff-4857-8ea5-4fb1a27a7373"
    },
    {
        "author": "洪咨夔",
        "paragraphs": [
            "龍公有眼識英材，好雨隨聲喚得來。",
            "酒面添如田水滿，眉頭放與稻花開。"
        ],
        "title": "喜雨一絕簡趙丞",
        "id": "cd03b186-753a-4ca2-82c5-9b02f38361bd"
    },
    {
        "author": "洪咨夔",
        "paragraphs": [
            "黄金絡頭五花馬，槲葉無風雪蜚野。",
            "仰看飛鳥命中之，好兮儇兮誰似者。",
            "上蔡門，望夷宮。",
            "往事了不省，引白春滿容。",
            "嘯笙坎鼓踏雪歸，馬蹄不記來時蹤。"
        ],
        "title": "古樂府用禮禪滅翁韵四 公子遊獵",
        "id": "cdc710a3-1bb7-4517-a67b-dfa31f4bc519"
    },
    {
        "author": "洪咨夔",
        "paragraphs": [
            "河水湯湯，公毋渡爲。",
            "妾言嗟未力，公渡竟不疑。",
            "雲昏風雨寒，波深蛟鰐饑。",
            "二十三絃悲復悲，黄鵠不雙鸞獨飛。"
        ],
        "title": "古樂府用禮禪滅翁韵四 公毋渡河",
        "id": "8712e1d4-8444-45cb-b08e-30dd30bdc18a"
    },
    {
        "author": "洪咨夔",
        "paragraphs": [
            "桐春華，竹秋霏，蒼梧雲深人未歸。",
            "烏八九子恣飛啄，夜半飽啼山月落。",
            "鸑鷟引孤雛，腸空羽毛薄。",
            "爲言增擊勿作遥，吹參差兮共飄飄。"
        ],
        "title": "古樂府用禮禪滅翁韵四 鳳引雛",
        "id": "d83222d6-f677-49cb-adef-c5f84e265db4"
    },
    {
        "author": "洪咨夔",
        "paragraphs": [
            "羽肅肅，鳴雝雝，江南江北秋思同。",
            "秋思中人無避處，風酸月冷江流去。",
            "鴈奴亦良苦，群鴈不我馮。",
            "夜深炬火滅復明，舉網揜盡蘆花翎。"
        ],
        "title": "古樂府用禮禪滅翁韵四 鴻鴈行",
        "id": "05892df7-cc59-45f2-bdf6-af4332883bb7"
    },
    {
        "author": "洪咨夔",
        "paragraphs": [
            "露徑風籬取次芳，朝榮暮悴付流光。",
            "一秋朵朵紅相續，比着人情大段長。"
        ],
        "title": "槿花",
        "id": "709c69af-d4c1-43ff-97f6-bf429255ae01"
    },
    {
        "author": "洪咨夔",
        "paragraphs": [
            "亨衢方四十，滿謂乃翁如。",
            "爲底澼洸藥，依然城旦書。",
            "光塵風物裏，消息事情初。",
            "束起東西玉，功名富貴餘。"
        ],
        "title": "用王司理韵送別  其一",
        "id": "5cda7243-aa3d-467c-9976-e7dae36a15c0"
    },
    {
        "author": "洪咨夔",
        "paragraphs": [
            "蘆花秋摵摵，征思旆悠悠。",
            "歌吹莫愁國，鼓鐃熊繹州。",
            "胸奇空盾鼻，膽雋落旄頭。",
            "儻有西風鴈，頻書老故侯。"
        ],
        "title": "用王司理韵送別  其二",
        "id": "ae3c48b3-675d-4127-a32c-70c4feb446c4"
    },
    {
        "author": "洪咨夔",
        "paragraphs": [
            "夫沒姑嫜老，年芳鑑珥新。",
            "孤峰晴後雪，碩果剝中春。",
            "命義生無媿，言容死未陳。",
            "西風吹拱木，雙劍合龍津。"
        ],
        "title": "挽鍾孺人",
        "id": "5a9e5a1b-6a83-4a0f-aedb-65b687ec1960"
    },
    {
        "author": "洪咨夔",
        "paragraphs": [
            "夜氣精神飽，春風笑語酣。",
            "脩篁森道北，叢桂郁城南。",
            "雨露榮三釜，煙雲老一龕。",
            "瀧岡阡上路，秋思薄晴嵐。"
        ],
        "title": "挽阮宣義",
        "id": "3e6234a2-29e7-4c55-b377-51f4879735d7"
    }
]