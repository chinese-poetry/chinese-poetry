[
    {
        "author": "郭印",
        "paragraphs": [
            "下馬穿橋憩酒家，小溪清淺蘸桃花。",
            "紅塵咫尺如相背，獨坐幽亭對落霞。"
        ],
        "title": "題蘇村酒家亭",
        "id": "6e2ed238-a16b-4abb-ac6f-5ac86cc5226b"
    },
    {
        "author": "郭印",
        "paragraphs": [
            "高亭對月影成雙，客舍何人共酒缸。",
            "今夕相邀同一醉，坐看金餅落澄江。"
        ],
        "title": "招任孝叔蒲明之江亭對月",
        "id": "7b7d476f-ab10-4409-8cec-8fecca886cb2"
    },
    {
        "author": "郭印",
        "paragraphs": [
            "翩翩小筏隱如船，十畝平湖碧浸天。",
            "不待乞身追賀監，君今已是吏中仙。"
        ],
        "title": "和杜安行南湖泛筏詩",
        "id": "9042a3e1-9551-47ae-b637-855ddcbded24"
    },
    {
        "author": "郭印",
        "paragraphs": [
            "細雨霏霏下釣臺，衝煙小艇截江來。",
            "不知取得魚多少，鼔棹如飛喚不回。"
        ],
        "title": "漁舟",
        "id": "c88ad42f-f3b5-462f-8edb-249440ef8938"
    },
    {
        "author": "郭印",
        "paragraphs": [
            "戲投筠葉赴湍流，顛倒縱横不自由。",
            "我亦江湖飄一葦，千波萬浪信沉浮。"
        ],
        "title": "戲投竹葉急流中",
        "id": "9d401451-8e02-4097-8b01-61c5f9c1f7d0"
    },
    {
        "author": "郭印",
        "paragraphs": [
            "飛泉濺石落寒岩，更喜朝來一雨添。",
            "疑是玉姝離洞戶，故垂千尺水晶簾。"
        ],
        "title": "清水鋪瀑布",
        "id": "80c21fbd-23c0-44ff-8d41-3cf27c42b827"
    },
    {
        "author": "郭印",
        "paragraphs": [
            "知君絕學謝塵編，語默行藏不礙禪。",
            "親到雲溪重說偈，天開地闢見純全。"
        ],
        "title": "和計敏夫留題雲溪",
        "id": "32ebbfc3-070e-423b-8d84-1567d3ac3f79"
    },
    {
        "author": "郭印",
        "paragraphs": [
            "酒幾於道少人知，乘墜俱忘即我師。",
            "身後虛名如勝此，陶潛李白更無詩。"
        ],
        "title": "問漢守劉寶賢覓酒四首  其一",
        "id": "e41f2dcd-2948-4dcb-9e65-4116f369f37c"
    },
    {
        "author": "郭印",
        "paragraphs": [
            "不到房湖已數年，麯生風味想依然。",
            "使君醖籍真無敵，欲向樽中識聖賢。"
        ],
        "title": "問漢守劉寶賢覓酒四首  其二",
        "id": "c5ac06b3-7989-4ce0-b24c-fabd2f93f2d9"
    },
    {
        "author": "郭印",
        "paragraphs": [
            "村沽無復見瑤漿，苦澁酸辛巳備嘗。",
            "欲洗野人藜莧腹，除非金雁送鵝黄。"
        ],
        "title": "問漢守劉寶賢覓酒四首  其三",
        "id": "5df29c1f-f646-438e-88ce-a0d5ab48a846"
    },
    {
        "author": "郭印",
        "paragraphs": [
            "雖無斗量敵山濤，時復中之興自高。",
            "醉裏醒醒方解飲，勿将佳趣語兒曹。"
        ],
        "title": "問漢守劉寶賢覓酒四首  其四",
        "id": "f165acf0-b688-45c1-9b03-b9fa1cef8dc7"
    },
    {
        "author": "郭印",
        "paragraphs": [
            "萬象森羅總是詩，神機一動即天隨。",
            "寒梅把酒真遊戱，妙意縱横十二時。"
        ],
        "title": "計敏夫送酒四壺有詩和之二首  其一",
        "id": "12ea20f4-4f22-4882-8b54-3a9cea109564"
    },
    {
        "author": "郭印",
        "paragraphs": [
            "何須著意苦吟詩，未動毫端萬景隨。",
            "千載騷人還把手，誰云陶謝不同時。"
        ],
        "title": "計敏夫送酒四壺有詩和之二首  其二",
        "id": "e354c64c-2316-4dbd-a94b-a146156f1545"
    },
    {
        "author": "郭印",
        "paragraphs": [
            "素艷遥憐月色同，暗香披拂有無中。",
            "一枝已覺春光破，不恨南鄰笛裏風。"
        ],
        "title": "次韻邵公濟尋梅三首  其一",
        "id": "a5ecf834-883b-4548-8dfb-c482c4deb789"
    },
    {
        "author": "郭印",
        "paragraphs": [
            "獨與幽人臭味同，細看詩句酒杯中。",
            "霜林萬木無顔色，只有孤標傲曉風。"
        ],
        "title": "次韻邵公濟尋梅三首  其二",
        "id": "fbcc3688-b9e8-41b6-a304-1f0df1ac681d"
    },
    {
        "author": "郭印",
        "paragraphs": [
            "天與幽姿自不同，凌寒獨秀雪霜中。",
            "山茶未許方高潔，故使千花立下風。"
        ],
        "title": "次韻邵公濟尋梅三首  其三",
        "id": "98658bfb-5335-4752-8fd6-c1111f0d1562"
    },
    {
        "author": "郭印",
        "paragraphs": [
            "淡妝曾記出疏籬，歲晚南枝的皪稀。",
            "後夜月明如破萼，暗香還是著人衣。"
        ],
        "title": "次韻探梅二絕  其一",
        "id": "943c8244-caa1-419f-b469-f3d6fc775629"
    },
    {
        "author": "郭印",
        "paragraphs": [
            "祇從地底一陽來，已把東皇次第催。",
            "煙縷未看原上柳，霜苞先探嶺頭梅。"
        ],
        "title": "次韻探梅二絕  其二",
        "id": "057c2858-9880-4159-b236-34d3ff152062"
    },
    {
        "author": "郭印",
        "paragraphs": [
            "水中疏影月中香，枯樹前頭獨自芳。",
            "不有幽人時賞翫，誰傳春信及寒香。"
        ],
        "title": "正紀見遺梅花云春信數枝輒分風月以助清樽而一樽無有也戲成兩絕贈之  其一",
        "id": "82afc727-805f-4519-b21a-509971956729"
    },
    {
        "author": "郭印",
        "paragraphs": [
            "風月憐君幸見分，老年春事正堪論。",
            "花枝照眼成惆悵，欲洗愁城欠一樽。"
        ],
        "title": "正紀見遺梅花云春信數枝輒分風月以助清樽而一樽無有也戲成兩絕贈之  其二",
        "id": "5f37bc49-c85c-4ce0-a8e1-344368731cc2"
    },
    {
        "author": "郭印",
        "paragraphs": [
            "月夕霜朝分外香，故将顔色占年芳。",
            "一枝贈我春何許，如在江南雲水鄉。"
        ],
        "title": "再和  其一",
        "id": "47adaca7-0564-452a-aa35-57ef8250096c"
    },
    {
        "author": "郭印",
        "paragraphs": [
            "欲把群葩次第分，桃粗杏俗未應論。",
            "寒梢清絕世無比，且趁繁開倒綠樽。"
        ],
        "title": "再和  其二",
        "id": "989e1f1e-7bfe-4591-b3a3-f4cbc345a98f"
    },
    {
        "author": "郭印",
        "paragraphs": [
            "天姿不與百花鄰，枯木前頭獨自新。",
            "桃杏滿川渾未識，猶将顔色鬭青春。"
        ],
        "title": "次韻宋南伯梅花",
        "id": "29cd6767-ddf6-42c5-b867-31e5c0fdbe6c"
    },
    {
        "author": "郭印",
        "paragraphs": [
            "斜斜曾向溪邊見，淡淡還從月下看。",
            "那得世間三昧手，爲君寫出一枝寒。"
        ],
        "title": "梅影",
        "id": "499c3e98-707c-40d3-87be-5ae930cb1d78"
    },
    {
        "author": "郭印",
        "paragraphs": [
            "春風著物渺無蹤，草木勾萌處處同。",
            "唯有江梅都委地，只留青子調殘紅。"
        ],
        "title": "落梅",
        "id": "4e194ce5-5332-4972-9a5e-b15d1bb225d3"
    },
    {
        "author": "郭印",
        "paragraphs": [
            "百花零落已成塵，聞道君家解繫春。",
            "艷質嬌嬈應見慣，肯分粲者遺愁人。"
        ],
        "title": "時升見惠芍藥三朵作詩謝之二首  其一",
        "id": "a32414ac-c933-47a5-8422-20ebefee8b0b"
    },
    {
        "author": "郭印",
        "paragraphs": [
            "婢妾紛紛只謾爭，美人後出更傾城。",
            "東君可是多情思，留取妖容作餞行。"
        ],
        "title": "時升見惠芍藥三朵作詩謝之二首  其二",
        "id": "60b41593-2be1-403b-bd63-3d5caac18451"
    },
    {
        "author": "郭印",
        "paragraphs": [
            "紅幢翠蓋插方池，中有駢花並一枝。",
            "聖澤汪洋招瑞應，小臣螻蟻豈能私。"
        ],
        "title": "芝產之五日有雙蓮生於東池亟往視之出水已二尺許園人云亦旦日所抽莖也復作三詩紀焉  其一",
        "id": "5061b4c8-09e8-4b92-adfa-63d91cb052db"
    },
    {
        "author": "郭印",
        "paragraphs": [
            "七層芝草煌煌秀，一本荷花兩兩芳。",
            "無象太平人不識，天教卉木效珍祥。"
        ],
        "title": "芝產之五日有雙蓮生於東池亟往視之出水已二尺許園人云亦旦日所抽莖也復作三詩紀焉  其二",
        "id": "927309b2-e5d8-4216-ac90-dd0fa6f9baf1"
    },
    {
        "author": "郭印",
        "paragraphs": [
            "岐麥嘉禾兆慶符，同莖合幹復芙蕖。",
            "鋪張偉績吾曹事，苦恨無才可屢書。"
        ],
        "title": "芝產之五日有雙蓮生於東池亟往視之出水已二尺許園人云亦旦日所抽莖也復作三詩紀焉  其三",
        "id": "f19fe846-cdab-42eb-9327-7ecffc5bf954"
    },
    {
        "author": "郭印",
        "paragraphs": [
            "誰将暖律入寒荄，紅染枯枝特地開。",
            "可是仙人顔不老，霜朝喚得臉朱回。"
        ],
        "title": "和龐次甫秋日海棠二首  其一",
        "id": "e333e243-6fcb-4d58-892c-9ab898409e1a"
    },
    {
        "author": "郭印",
        "paragraphs": [
            "懸知草木太鍾情，秋晚花梢照眼明。",
            "我已無心齊槁木，莫将妖態見春榮。"
        ],
        "title": "和龐次甫秋日海棠二首  其二",
        "id": "de091aa6-dd78-46a2-ae10-73b3bfef25f0"
    },
    {
        "author": "郭印",
        "paragraphs": [
            "黄金勝友惠然來，佳節相逢酒一杯。",
            "風味依依如舊日，只驚霜雪鬢邊催。"
        ],
        "title": "謝友人惠菊",
        "id": "da76b11a-b11f-4fa5-ac6b-053b8a1f36df"
    },
    {
        "author": "郭印",
        "paragraphs": [
            "琉璃擢幹耐祁寒，玉葉金鬚色正鮮。",
            "弱質先梅誇綽約，獻香真是水中仙。"
        ],
        "title": "水仙花二首  其一",
        "id": "b5b84126-d33c-4b03-a615-1b5fed0aa010"
    },
    {
        "author": "郭印",
        "paragraphs": [
            "隆冬百卉若爲留，獨對冰姿不解愁。",
            "誰插一枝雲鬢裏，清香渾勝玉搔頭。"
        ],
        "title": "水仙花二首  其二",
        "id": "d8ffae7f-6f3f-4632-801b-cb2d94578cb2"
    },
    {
        "author": "郭印",
        "paragraphs": [
            "披風擎露曉光寒，玉立霜階照碧鮮。",
            "誰遣翩翩離海底，寶釵交映萃群仙。"
        ],
        "title": "又和  其一",
        "id": "6d4d698e-bf5c-4a91-8d35-d92cc455b5ca"
    },
    {
        "author": "郭印",
        "paragraphs": [
            "湘娥故把玉鈿留，能爲幽人一洗愁。",
            "不似梅花枝幹古，凋年寂寞暮江頭。"
        ],
        "title": "又和  其二",
        "id": "84a8def0-af5c-453e-826c-a8dd7d389d87"
    },
    {
        "author": "郭印",
        "paragraphs": [
            "楊花撩亂幾時休，看取明朝水上浮。",
            "凝綠滿池渾不動，微波忽綻見魚遊。"
        ],
        "title": "池萍",
        "id": "5dfdf4c8-6378-42f1-a739-b1fd3a6722bb"
    },
    {
        "author": "郭印",
        "paragraphs": [
            "錦作雙翰褐作衣，雕籠蓄養亦多時。",
            "只緣學得千般語，欲返山林未有期。"
        ],
        "title": "有鳥褐色而羽如青錦解作諸般語一卒蓄之籠中頗拂其性俗名山和尚爲賦一絕",
        "id": "d6232729-fcfc-4123-9d17-7f924141620c"
    },
    {
        "author": "郭印",
        "paragraphs": [
            "勞生日日带煙歸，繞樹呼鳴擇一枝。",
            "素月流天元未曉，何須半夜苦驚疑。"
        ],
        "title": "鴉",
        "id": "8d7feb5e-b59f-4cfc-9144-a0c104d311e4"
    },
    {
        "author": "郭印",
        "paragraphs": [
            "結網謀生用意深，可憐微物有機心。",
            "世間欺奪休驚詫，鬭巧争奇古至今。"
        ],
        "title": "蛛網",
        "id": "725fbd5f-4be4-4d94-92b0-6886a608ab73"
    },
    {
        "author": "郭印",
        "paragraphs": [
            "保形保生保命，戒色戒酒戒茶。",
            "夜氣若要長在，晚食尤宜減些。",
            "養心莫如寡欲，存誠唯是閑邪。",
            "辨得天清地濁，吞取日精月華。",
            "寒灰便是發焰，枯根立可生芽。",
            "學者捨本逐末，病眼執著空花。",
            "罔窮聖道一轍，徒誦丹書五車。",
            "正似鍊和金鑛，何殊嚼蔗吞查。",
            "不知達人到此，元始浩刼爲家。",
            "燕坐能事畢矣，行遍海角天涯。",
            "鑑明不受微垢，玉潔靡見纖瑕。",
            "視軒冕如桎梏，棄財寶若泥沙。",
            "曲江一輪秋桂，豈容霧掩雲遮。",
            "盤旋火龍水虎，和合陰汞陽砂。",
            "真身自然騰化，駕鳳高凌紫霞。",
            "哀哉傍門小法，作用千種參差。",
            "箇箇辛苦無成，白首空自悲嗟。"
        ],
        "title": "和曾端伯安撫勸道歌",
        "id": "25b844f6-4252-4a2e-85e5-c7a8f21c6986"
    },
    {
        "author": "郭印",
        "paragraphs": [
            "大道靡涉多歧，迷塗爭求捷徑。",
            "采御未免摇精，道引止能祛病。",
            "服食一藏偏強，燒煉千金或罄。",
            "紛紛小法小功，往往匪清匪凈。",
            "那知反照內觀，専在致虛守静。",
            "況始生之神氣，即本來之性命。",
            "源深其流必長，根固其葉斯盛。",
            "刳心自契真空，減息終成大定。",
            "謂虛固可集道，非睿不能作聖。",
            "夫人受中以生，惟我獨得其正。",
            "斡旋天地之機，提挈陰陽之柄。",
            "每嗟坐禪學佛，有似磨塼作鏡。",
            "聚塊積塵非理，槁木死灰失性。",
            "直須大用見前，方是真仙究竟。",
            "不生故能生生，古語由來堪聽。"
        ],
        "title": "和曾端伯安撫養生歌",
        "id": "38782ab3-ddd7-4d90-821b-4cbce5672d32"
    },
    {
        "author": "郭印",
        "paragraphs": [
            "魚跳須過龍門，虎驟不從兔徑。",
            "上士聞道勤行，豈以難能爲病。",
            "固守滿堂之珍，肯使如瓶之罄。",
            "對境一念不萌，應緣六根皆凈。",
            "剛克本自沉潛，動直先由専静。",
            "達理必明其權，盡性以至於命。",
            "鼎中水騰火降，爐內陰衰陽盛。",
            "神功妙合虛無，天光潛發泰定。",
            "豈惟出塵離俗，便可超凡入聖。",
            "自憐末學多方，未得大中至正。",
            "莫知斡運帝車，寧解執持坤柄。",
            "丹經苦閱殘編，素髮羞看明鏡。",
            "要求直截真機，速了圓明正性。",
            "何妨萬兩金成，已是一生事竟。",
            "至言今許發蒙，三沐三薰諦聽。"
        ],
        "title": "再和二首  其一",
        "id": "5de6196e-e054-4719-bfe2-b36e50e67d35"
    },
    {
        "author": "郭印",
        "paragraphs": [
            "涉海必假舟航，登山當尋蹊徑。",
            "每歎修身錯路，譬如飲藥加病。",
            "逢人須是問津，有心未免擊磬。",
            "況遇先覺先知，早明不垢不凈。",
            "七情渙若冰雪，一性湛然淵靜。",
            "虛無體道合真，恬淡樂天知命。",
            "外之寇賊消亡，內焉邦家昌盛。",
            "初守一以處和，乃無事而生定。",
            "教不倦稱乎仁，德分人謂之聖。",
            "故玉非琢不成，惟木從繩而正。",
            "要明師指藥物，藉元神爲本柄。",
            "大道多歧亡羊，至人用心若鏡。",
            "何妨常善救物，免使大惑易性。",
            "門庭既已趣入，根株亦須窮竟。",
            "直至出死超生，方知聾者善聽。"
        ],
        "title": "再和二首  其二",
        "id": "75f32ba9-3dce-4cf0-a81f-f12b4ce81fe0"
    },
    {
        "author": "郭印",
        "paragraphs": [
            "彼美珊瑚樹，扶疏着絳英。",
            "佳名爲世重，貴相亦天生。",
            "日裏顔尤耐，人來眼目眼。",
            "貧家還有此，玉石謾誇爭。"
        ],
        "title": "珊瑚花",
        "id": "a91d8e00-8284-48e0-84f8-51bbb93f8e26"
    },
    {
        "author": "郭印",
        "paragraphs": [
            "地涉雲安境，山居燕子龕。",
            "簾垂看急溜，蓋偃得修楠。",
            "牢落前賢蹟，光明古佛庵。",
            "幽禽知客至，一一解玄談。"
        ],
        "title": "按部留小詩命男明復同賦",
        "id": "c1c4c5f7-75d2-4aea-b402-7ef228aa163e"
    },
    {
        "author": "郭印",
        "paragraphs": [
            "夔子巴峽衝，風物異蜀境。",
            "城居版作屋，江汲地無井。",
            "四郊乏平原，冢墓緣山嶺。",
            "人傳蚯蚓瘴，俗飲茱萸茗。",
            "女婦盡背籃，老弱多垂癭。",
            "試問何所因，食彼山泉冷。",
            "巖栖固不少，亦有長細頸。",
            "似聞此土人，其性皆悍獷。",
            "胸中忿畜者，甕盎成項領。",
            "是說理有之，云胡不自省。",
            "我來適夏初，端坐愁日永。",
            "況經六七月，官舍如沸鼎。",
            "有雨未沾濡，蔬茹空盤皿。",
            "清泉不敢喫，僅免河魚梗。",
            "投紱歸去來，吾鄉等箕潁。"
        ],
        "title": "夔州",
        "id": "29aa59da-a396-4366-86f2-50d5573e7d58"
    },
    {
        "author": "陳東",
        "paragraphs": [
            "飛廉強攪朔風起，朔雪飄飄灑中土。",
            "雪花着地不肯消，億萬蒼生受寒苦。",
            "天公剛被陰雲遮，那知世人凍死如亂麻。",
            "人間愁歎之聲不忍聽，誰肯採摭傳說聞達太上家。",
            "地行賤臣無言責，私憂過計如杞國。",
            "揭雲直欲上天門，首爲蒼生訟風伯。",
            "天公倘信臣言憐世間，開陽闔陰不作難。",
            "便驅飛廉囚下鄷都獄，急使飛雪作水流潺潺。",
            "東方日出能照耀，坐令和氣生人寰。"
        ],
        "title": "大雪與同舍生飲太學初筮齋",
        "id": "c8d51d3e-ee70-45aa-8f5a-89c620312a82"
    },
    {
        "author": "陳東",
        "paragraphs": [
            "山嶽遭埋沒，乾坤着蔽蒙。",
            "已成堆積勢，漸費掃除功。"
        ],
        "title": "律詩三十韻僅存二韻",
        "id": "6cb1c6f7-6fa6-4d2f-b6e7-46ef2055a85f"
    },
    {
        "author": "陳東",
        "paragraphs": [
            "太學諸生出許昌，抱關夫子特相將。",
            "輕衣短帽秋風裏，瘦馬羸童古柳傍。",
            "黄葉翻翻慘離思，濁醪沃沃澆愁腸。",
            "欲知此别情懷惡，正是平生氣味長。",
            "公歸且作詩書伴，我去還依鴻雁行。",
            "酒闌徑渡石橋子，回首高城揮夕陽。"
        ],
        "title": "自許昌如蔡與石士繇酌别一章",
        "id": "8f37d1fd-f978-4d1f-8d3a-2bb8f3f361ee"
    },
    {
        "author": "陳東",
        "paragraphs": [
            "危亭兼雅勝，勝景足奇觀。",
            "湖水涵天入，山雲带雨蟠。",
            "千松偃夜月，萬竹撼春寒。",
            "玉井汲甘冷，塵緣那得干。"
        ],
        "title": "與虞章舜卿二表弟季明游兼勝亭有作三律  其一",
        "id": "10216721-bac2-4886-9c57-6b522a76652a"
    },
    {
        "author": "陳東",
        "paragraphs": [
            "野曠湖山遠，林深松竹幽。",
            "舊題看壁立，前事逐萍浮。",
            "荏苒荒三徑，依稀度九秋。",
            "故人應念我，雅會莫遲留。"
        ],
        "title": "與虞章舜卿二表弟季明游兼勝亭有作三律  其二",
        "id": "3bc23720-df1e-4749-a547-d3bd0e887484"
    },
    {
        "author": "陳東",
        "paragraphs": [
            "三子皆吾弟，阿章才更豪。",
            "風流江左舊，句法杜陵高。",
            "雅志在五馬，壯心連六鰲。",
            "時哉偶未與，日且醉金舠。"
        ],
        "title": "與虞章舜卿二表弟季明游兼勝亭有作三律  其三",
        "id": "3fd1db1c-accc-40ac-935f-353c23a2a4a6"
    },
    {
        "author": "陳東",
        "paragraphs": [
            "時引金盃拔劍看，光芒高徹斗牛寒。",
            "要令世事從心淡，可謂人情徹鼻酸。",
            "經術豈應窮皓首，文章何用苦雕肝。",
            "吾徒行與功名會，莫作覊人日夜歎。"
        ],
        "title": "次韻同舍李冲壽夜坐",
        "id": "932de295-2af3-44a4-b3e3-2ce0613d74d1"
    },
    {
        "author": "陳東",
        "paragraphs": [
            "依依客館夜燃膏，子夜覊愁無處逃。",
            "閑炷爐香聽夜雨，快斟盃酒讀離騷。",
            "休驚時節云何速，獨弔古人殊不遭。",
            "一陣曉寒催畫角，朝來爽氣碧山高。"
        ],
        "title": "秋夜獨坐有感一章奉呈師說令尹奉議光明主簿虞章",
        "id": "4f0b90f5-9233-436e-8506-0589e775b28d"
    },
    {
        "author": "陳東",
        "paragraphs": [
            "人生五福古難全，天賦夫人獨不偏。",
            "內行無慚詩婦孝，母儀何啻穆姜賢。",
            "庭幃已歎芳魂獨，宗族空留舊事傳。",
            "惟有南陔多少恨，忍看松柏鎖寒烟。"
        ],
        "title": "彦雋母挽章二首  其一",
        "id": "ef994e7d-4d19-4689-bcf0-5766dac21dbd"
    },
    {
        "author": "陳東",
        "paragraphs": [
            "少馳賢孝譽，來配潁川家。",
            "雖奪共姜誓，曾無賢母瑕。",
            "一鄉蒙愛惠，百口藉生涯。",
            "享福踰中壽，歸與勿怨嗟。"
        ],
        "title": "彦雋母挽章二首  其二",
        "id": "28f4c63a-ce3c-4851-a189-7804a8396e9d"
    },
    {
        "author": "陳東",
        "paragraphs": [
            "我家本出穎川住，幾世不曾歸潁川。",
            "今我暫來忽暫去，太丘風流誰與傳。"
        ],
        "title": "穎川二絕  其一",
        "id": "be470a7d-21e2-4da5-8158-ba995257a29e"
    },
    {
        "author": "陳東",
        "paragraphs": [
            "我來穎川何所見，青青古柏古城傍。",
            "知是荀陳手親植，令人不覺淚行行。"
        ],
        "title": "穎川二絕  其二",
        "id": "6482b73c-7a2d-4258-a69d-ea5a8c329631"
    },
    {
        "author": "陳東",
        "paragraphs": [
            "男兒自有四方志，離别豈能動剛腸。",
            "功名未遂身未死，白眼青青頻舉觴。"
        ],
        "title": "次韻士繇惜别",
        "id": "ad4cd494-d551-4ed9-af4f-839624b71cb9"
    },
    {
        "author": "陳東",
        "paragraphs": [
            "雷公徽玉粲明星，照出師襄指下聲。",
            "可憐此地無人識，喚作新來黑瘦筝。"
        ],
        "title": "次韻邵予可彈琴二首  其一",
        "id": "98765bcb-14ad-4d39-9374-681cb82df91f"
    },
    {
        "author": "陳東",
        "paragraphs": [
            "漫說朱絃大古清，政無矇瞽在周庭。",
            "高山流水本無事，安用區區里耳聽。"
        ],
        "title": "次韻邵予可彈琴二首  其二",
        "id": "214275bf-688f-4d25-8dc1-e4ce96e036d0"
    },
    {
        "author": "陳東",
        "paragraphs": [
            "早别金山恰曉鐘，離帆分破一江風。",
            "瓜洲渡口波聲遠，後夜相思明月中。"
        ],
        "title": "與士繇遊金山翼日分袂二絕  其一",
        "id": "89b33eb3-8423-492d-a4e3-842f291ebb01"
    },
    {
        "author": "陳東",
        "paragraphs": [
            "京口瓜洲一水間，秋風重約到金山。",
            "江山自爲離人好，不爲離人數往還。"
        ],
        "title": "與士繇遊金山翼日分袂二絕  其二",
        "id": "47822774-4962-4698-b19c-4a7a8670b3e4"
    },
    {
        "author": "陳東",
        "paragraphs": [
            "一徑縈迴屋數間，我來聊欲寄清閑。",
            "道人杖履知何處，空鎻烟霞萬疊山。"
        ],
        "title": "題吳公輔庵",
        "id": "0735879d-b77f-4801-be32-3b7ce1a6730c"
    },
    {
        "author": "陳東",
        "paragraphs": [
            "偏愛君家碧玉盤，建溪雲腳未嘗亁。",
            "書生自恨無金換，聊以詩章乞數團。"
        ],
        "title": "茶",
        "id": "0fbb6505-3646-40ca-86e2-56fb0e0e6716"
    },
    {
        "author": "陳東",
        "paragraphs": [
            "欲認青帘索酒嘗，俄驚丹旐送君喪。",
            "呂莊編戶傷心切，愁對清風想杜康。"
        ],
        "title": "送友人喪二絕  其一",
        "id": "5283b902-3a81-4108-b4a6-fccfdd3481ab"
    },
    {
        "author": "陳東",
        "paragraphs": [
            "初成大廈勢巍巍，有意于門駟馬車。",
            "未乾壁土君先已，賀燕翻隨弔鶴飛。"
        ],
        "title": "送友人喪二絕  其二",
        "id": "b927e281-e9ec-4a51-ae16-0a8e39e22c8c"
    },
    {
        "author": "陳東",
        "paragraphs": [
            "憶昔常隨祖母過，登堂共慶尚垂胡。",
            "十年未遠皆流蕩，地下相逢果有無。"
        ],
        "title": "徐氏哀詞代作",
        "id": "82adbab5-4f8f-4192-ba54-5811da430635"
    },
    {
        "author": "陳東",
        "paragraphs": [
            "休論斥鹵與膏腴，豆藿連阡稻麥無。",
            "舉世紛紛寶魚目，投人慎勿以明珠。"
        ],
        "title": "和邵予可賣俸豆",
        "id": "d66670c4-5721-450b-894b-ccdb3c50958f"
    },
    {
        "author": "陳東",
        "paragraphs": [
            "晚生恨不及前輩，來訪諸郎觀典型。",
            "吐握風流何寂寞，滿林風竹自秋聲。"
        ],
        "title": "謁王樂道之子聞方飯絕客一絕",
        "id": "53bdcd60-2793-43bc-b8f2-9fcbdc7c7dd6"
    },
    {
        "author": "陳東",
        "paragraphs": [
            "潘郎嘗望塵，陶令亟避俗。",
            "胸中定何如，清濁在一矚。",
            "河陽艶桃春，彭澤鬰秋菊。",
            "所好邈如許，二子殊品目。",
            "詩人易評量，忍使混衡斛。",
            "當使冰鑑磨，要遣鬚眉燭。",
            "勿容脂粉姿，濫入珪璋錄。",
            "神仙真渺茫，浪說武陵谷。",
            "不如臨清潭，飲水樂自足。",
            "誰令春雨紅，點污秋株綠。",
            "寒根豈無知，風霜怒應蓄。",
            "令尹非安仁，腰带肯輕束。",
            "脫巾漉酒漿，黄花泛新馥。"
        ],
        "title": "詠桃花菊一章",
        "id": "dc6485d6-4fea-464d-abf6-a84beb254a51"
    },
    {
        "author": "陳東",
        "paragraphs": [
            "驅除睡思茶甌外，收拾春光酒盞中。",
            "萬種窮愁渾不問，世間此樂幾人同。"
        ],
        "title": "春日偶題",
        "id": "2be885b5-fa6d-48f0-8f1a-68c99e8af770"
    },
    {
        "author": "陳東",
        "paragraphs": [
            "廣文弦歌飯不足，要是古來賢達人。",
            "山谷有錢能買米，比之魯公殊未貧。"
        ],
        "title": "跋黄魯直買米帖",
        "id": "57943b43-1721-4da5-8bcc-4f2193b958ea"
    },
    {
        "author": "陳東",
        "paragraphs": [
            "今日天色惡，酒壺恰已空。",
            "何來進童子，挈榼問主翁。",
            "主翁正對客，兀坐書堂中。",
            "諸生功課畢，鼔瑟歌醉翁。",
            "愛酒欲出門，杖頭無青銅。",
            "春衣典又盡，搜索計已窮。",
            "酒興不可遏，不免作詩呼。",
            "進童空壺挈，將納宅庫爲。",
            "我卻致䨥灰，紅得酒須尋。",
            "愛酒伴更煩，與召隴西翁。"
        ],
        "title": "尹館作此覓酒召李順之飲",
        "id": "85b0aaae-34b9-4f41-a5ef-d742c1dfcb1f"
    },
    {
        "author": "陳東",
        "paragraphs": [
            "長安市上喜相逢，傾蓋恩情久要同。",
            "幾載暌違勞想夢，一樽邂逅寫情衷。",
            "家山柑橘正酣露，江岸帆檣忽飽風。",
            "歸去借聲詢舊友，項髯方浪薛芹宫。"
        ],
        "title": "送黄仲達歸温州仍寄諸友",
        "id": "bf1ad083-ea92-45d4-9607-be8c3052840d"
    },
    {
        "author": "陳東",
        "paragraphs": [
            "黄夫子從汶上來，三束瓜虀送風土。",
            "應知我亦困虀鹽，肯食沽酒與市脯。",
            "食肉者鄙無遠謀，甲第紛紛何足數。",
            "飯蔬飲水真樂哉，千古風流想尼父。"
        ],
        "title": "謝温州黄仲達送鄂州瓜虀",
        "id": "7735c5de-72db-4caa-8791-d08bfdd2dfc6"
    },
    {
        "author": "陳東",
        "paragraphs": [
            "笋芽鵝炙殊可口，明月清風不着錢。",
            "坐對青州一從事，共君今夜不須眠。"
        ],
        "title": "夜飲二絕  其一",
        "id": "aaa2cba6-d66d-4afa-844c-85ec58b8f942"
    },
    {
        "author": "陳東",
        "paragraphs": [
            "欣然有意引陶潛，此意何妨俗士聯。",
            "三百青錢亦希有，速將趁取夜厭厭。"
        ],
        "title": "夜飲二絕  其二",
        "id": "abff783b-a980-4c0d-b32b-c350ec1d4581"
    },
    {
        "author": "何元泰",
        "paragraphs": [
            "在昔虞庠日，嘗陪陳少陽。",
            "詞傾三峽水，忠烈九秋霜。",
            "藥石塵丹扆，瑯玕寶皂囊。",
            "後來門下士，多有紫薇郎。"
        ],
        "title": "輓修撰先生",
        "id": "b2136ebe-409d-4573-9889-bd9aa5c7d279"
    },
    {
        "author": "沈與求",
        "paragraphs": [
            "山西徤兒好身手，氣如車輪膽如斗。",
            "十五射獵少年場，戲格黄羆同拉朽。",
            "二十竄名尺籍中，鐵馬追風快馳走。",
            "臂弓腰箭了一生，只喜論攻不論守。",
            "兵符夜半出轅門，將軍令肅誰敢後。",
            "自誇豪健天下無，誓爲官家掃群醜。",
            "蠻夷共事古來危，監軍巧落他人機。",
            "黑山未靖黄河沸，邉塵倐忽連紫微。",
            "長驅中州斥候絕，已聞飲馬金明池。",
            "种家猛將忠貫日，髮上衝冠頤指揮。",
            "主辱偷生事不武，壯士裂眦争相隨。",
            "東跨潼關達上國，城頭夜插將軍旗。",
            "諸軍下馬拜吾父，請成退舍纔有期。",
            "肉食謀國帝子質，勒兵不動護送之。",
            "壯士束手猛將死，敵來侮人猶小兒。",
            "明明二聖堯舜主，天翻地坼徒爾爲。",
            "天翻地坼徒爾爲，北望血淚滂兩頤。",
            "真人中興似光武，赤眉青犢折箠笞。",
            "一呼奮擊肯效死，風鶴尚信驚王師。",
            "嗚呼何爲背征討，紅帕兜鍪半爲盜。",
            "東家昨夜虜小姑，西婦朝逢握刀笑。",
            "錦衣玉食事奢侈，翠眉紅頰資彊暴。",
            "黄屋今懷旰食憂，忍與豺狼活蓬藋。",
            "時危宜爾悍且驕，側耳試聽哀痛詔。",
            "五陵佳氣自葱葱，爲雪大讐安九廟。"
        ],
        "title": "山西行",
        "id": "d92fd158-21af-4003-839c-3ca7537af81a"
    },
    {
        "author": "沈與求",
        "paragraphs": [
            "少日從畦丁，頗悟園官理。",
            "菘韭記春秋，蔬食聊爾耳。",
            "十年困塵埃，幽事同脱屣。",
            "一飽不可謀，清痩只如此。",
            "仰止長城翁，趣尚兩奇偉。",
            "弱冠事筆耕，俛仰行六紀。",
            "晚以圃自娛，扶鋤寄深喜。",
            "柔風蔬甲怒，細雨蘭芽美。",
            "小摘定可供，餘事不掛齒。",
            "那復肯着屐，而一到城市。",
            "爲計一何疏，行須傳高士。",
            "木茹忌太潔，肉食忌太鄙。",
            "安得從公游，遠傲於陵子。"
        ],
        "title": "次韻劉殿院贈錢圃翁",
        "id": "97d364dc-866c-45a5-b546-f31dd8a7621d"
    },
    {
        "author": "沈與求",
        "paragraphs": [
            "平生丘壑心，餘事不掛目。",
            "藜杖南山來，要使富幽矚。",
            "異哉小玲瓏，蟠峙蒼弁腹。",
            "修藤結懸崖，飛溜響空曲。",
            "伏石卧虎狀，騰拏雜奔鹿。",
            "砑然互吞吐，側路劣容足。",
            "拂拭古蘚紋，字刻翳新綠。",
            "標榜玲瓏名，奇怪殆天屬。",
            "捫蘿上絕頂，坦坦類平陸。",
            "俯首瞰來蹤，穹然在幽谷。",
            "傳聞昔逋客，誅茅此營屋。",
            "清魂不可招，千載想遺躅。",
            "我思造物巧，妙供幽人祿。",
            "揮斤役山祗，斵此一拳玉。",
            "雲窗與霧閣，一一相亘屬。",
            "豈無部曲衆，猿鶴即更僕。",
            "豈無節旄貴，松檜自張纛。",
            "此事久棄置，蛛絲網巖麓。",
            "翩翩佳公子，心古韻不俗。",
            "駕言脱華簮，兹焉卜幽築。",
            "終日面巑岏，世故豈容觸。",
            "指點空洞姿，喜氣政堪掬。",
            "挾策校昔游，健步念須續。",
            "亦有招隱詩，薄暮不可讀。"
        ],
        "title": "遊玲瓏山因訪朱氏草堂",
        "id": "16e0fd05-ec3b-4003-94b1-ed0947e6fedb"
    },
    {
        "author": "沈與求",
        "paragraphs": [
            "江南多佳山，駢首闖城郭。",
            "緬懷在坦夷，要使一見廓。",
            "邦侯王事餘，幽致到丘壑。",
            "散策占城陰，含睇及民瘼。",
            "愛此郊原平，膴膴富耕穫。",
            "飛觀儵下臨，丹碧盪霄堮。",
            "野色四座浮，胸次潛領略。",
            "千畦雲弄黄，歲事初不惡。",
            "斗酒行勞農，歡謠入酺醵。",
            "勝地惡發揮，波神覆爲虐。",
            "蕭辰誰與娛，一笑寄華酌。",
            "落日耀旍旗，輕飇漾簾幕。",
            "卷白起壽公，歌聲渺林薄。",
            "老農止勿狂，嗣歲有真約。"
        ],
        "title": "奉陪安守登膴原觀",
        "id": "ebdc4b4b-2841-444e-b855-8066ba05d1f2"
    },
    {
        "author": "沈與求",
        "paragraphs": [
            "暗雨垂垂梅欲黄，春山吐源春漲狂。",
            "雪鱗頳尾泝流上，吹濤噴浪能奔忙。",
            "魚師布網名白大，萬目井井連重綱。",
            "聯艘絕流勢甚武，遮羅初若無留藏。",
            "大魚巳得小魚棄，要使遺育充陂塘。",
            "鰥鮞安用誤回避，鰕蟹亦復虛跳梁。",
            "寧知不比綸索手，欲以巧餌空滄浪。"
        ],
        "title": "觀網魚",
        "id": "8bcba064-5193-4cf4-9715-f549a0150650"
    },
    {
        "author": "沈與求",
        "paragraphs": [
            "簿書日在手，佳思挽不留。",
            "而能痛撥置，時來訪清幽。",
            "古木占城陰，一曲縈寒流。",
            "落影插清泚，綠蔭亦巳稠。",
            "結亭坐蟠石，傲兀忘拘囚。",
            "雄談功名外，俊氣横九州。",
            "事故未應爾，長恐坐阻修。",
            "造物小兒相，妒我得暫休。",
            "河魚竟中潰，午枕猶扶頭。",
            "雙鳬飛舄聲，歷歷過牆陬。",
            "此興豈復淺，何當起從游。",
            "試令開丈室，子能問疾不。"
        ],
        "title": "子修步屧相過屬疾不能倒屣戲贈",
        "id": "bb0944f7-a839-4f27-8a8b-c7a7d7d39add"
    },
    {
        "author": "沈與求",
        "paragraphs": [
            "深林藝松柏，不數櫟與樗。",
            "坐待十畝陰，等爲匠氏儲。",
            "寧復知種德，責報不厭徐。",
            "名令後必大，善積慶有餘。",
            "於焉望豐屋，政可增修閭。",
            "王孫世東州，奕奕盈簮裾。",
            "金埒通里巷，珠樹連堦除。",
            "賢哉景發甫，爽爽衆莫如。",
            "直氣薄霄漢，妙語鏘瓊琚。",
            "定知磊落人，一見懷抱攄。",
            "謂我架華堂，映發先人廬。",
            "掲名取肯構，蓋念經營初。",
            "堂前植桃李，堂上羅詩書。",
            "桃李意取適，詩書計非疏。",
            "諸郎自蘭玉，舌耕起菑畬。",
            "吾詩以爲箴，會見聯高車。"
        ],
        "title": "寄題淄川王景發肯構堂",
        "id": "20a7182f-e79d-48d4-9dad-62720eeb9bcf"
    },
    {
        "author": "沈與求",
        "paragraphs": [
            "峩弁千峰倚天碧，上有修筠材可篴。",
            "月明三弄面巉巖，驚起哀猿啼峭壁。",
            "兒童斵石攅青瑤，寒林蕭蕭吹墮樵。",
            "坐令結習落幽夢，芒鞋竹杖歸路遙。",
            "覺來隻影徒相守，哦子清詩筆如口。",
            "眼中何必小玲瓏，仿像九疑當戶牖。",
            "神丹已失大江漘，誰與安期追後塵。",
            "分天隔日不可到，使我目斷蒼梧雲。"
        ],
        "title": "何子楚爲范明倫賦九疑石石吾不及見也讀詩可以知其巑岏秀峙之狀吾累卞峰石爲小寒林興寄不淺用其韻并及之",
        "id": "105739ac-c9ec-4ede-ac48-16c5b5289913"
    },
    {
        "author": "沈與求",
        "paragraphs": [
            "平生一字不療饑，誰云穅覈能瓠肥。",
            "牙籤玉筯五鼎食，是中有趣非錢癡。",
            "萬事顛倒絕可嗤，此腹卻受將軍譏。",
            "吾宗酷似騎曹掾，俗物紛紜那復看。",
            "眼中但有瀟洒侯，高節亭亭真老伴。",
            "山澤形容坐一癯，相要檢校還丹書。",
            "食薇飲水笑多事，知君此計誠非疏。"
        ],
        "title": "次韻題沈傳曜痩節堂",
        "id": "c58915ec-585f-4350-b17f-faab655ca7f5"
    },
    {
        "author": "沈與求",
        "paragraphs": [
            "文章偏忌聲名早，富貴政須門第好。",
            "了知二物不相關，風月膏粱兼者少。",
            "劉郎天韻真不凡，飛騰宜在蓬萊島。",
            "年來窮愁已到骨，只有珠璣落殘稿。",
            "紛紛餘子何能追，定向詩壇分六纛。",
            "造物小兒亦薄相，浪付繁華給揮掃。",
            "卻令徑坐詩人窮，只與清冷消熱惱。",
            "向來狗監非同邑，渇盡文園尚傭保。",
            "九原千古忽可作，如君自是不枯槁。",
            "茅齋夜誦誰得聞，咄咄空能訴穹昊。",
            "請君更作昇天行，勿使貧胡彊知寶。"
        ],
        "title": "劉行簡見借詩稿以長句歸之",
        "id": "eca7f39d-2461-4931-ad70-7724936cc9ab"
    },
    {
        "author": "沈與求",
        "paragraphs": [
            "我生本吳儂，搦筆追楚些。",
            "佳人脱塵屣，幽韻恥獨和。",
            "君家楚江湄，詞語亦頓挫。",
            "學海富探討，渠數百紙過。",
            "春風歸鳳城，櫑具恰解駄。",
            "此地初識君，細語輒三賀。",
            "冉冉歲巳遒，雲山憶高卧。",
            "翩然理歸裝，餘事等棄唾。",
            "文圍久堅壁，定恐一戰破。",
            "行矣儻復來，憑將楚詞課。"
        ],
        "title": "送章文虎秀才歸荆南",
        "id": "cb360aed-dd8a-441c-8bf8-a404d76b795e"
    },
    {
        "author": "沈與求",
        "paragraphs": [
            "泉石有膏肓，料理費和緩。",
            "風埃客子游，夢想略相半。",
            "端如饜羊酪，投匕念鄉饌。",
            "懷哉小玲瓏，舊賞記酣宴。",
            "玉女下雲窗，輕我年未冠。",
            "誅茅老三間，此意已懸斷。",
            "少須草堂資，兩足那可絆。",
            "謝公愛東山，自結尋幽伴。",
            "詩筒忽相先，紙價豈容賤。",
            "流傳從使君，感此歸思亂。",
            "擷蘭躡危根，潄石俯長磵。",
            "野性等麋鹿，百嗜寧食薦。",
            "攬衣中夜興，測漏疾流盼。",
            "扃步愧駑筋，卑飛傷短翰。",
            "正使屐齒折，未救斧柯爛。",
            "時節脱復徂，遲莫空浩歎。",
            "何當脂下澤，去路鬰交貫。"
        ],
        "title": "次韻曾守懷玲瓏山",
        "id": "7d9a9907-c6ff-4b28-9d75-3704a558407f"
    },
    {
        "author": "沈與求",
        "paragraphs": [
            "幻境如群狙，喜怒眩名實。",
            "憐渠千刼迷，墮此一念失。",
            "世路波濤翻，時事風雨疾。",
            "胡爲隨物遷，坐此方寸窒。",
            "使君超世姿，軒裳起儒術。",
            "神交赤城仙，妙解窮隱密。",
            "向來心泰然，初不計升黜。",
            "危堂榜新顔，要以名自律。",
            "窗扉敞深明，空華亂初日。",
            "變滅驚須臾，蔽虧隔纖悉。",
            "了知內觀融，天光發虛室。",
            "山林猿鶴儔，廊廟鵷鸞匹。",
            "静躁塗或殊，出處心本一。",
            "清都五城開，真仙羅輔弼。",
            "行矣朝紫皇，啟沃造前膝。",
            "功名戲劇成，志願談笑畢。",
            "它年容買鄰，儻不傲蓬蓽。"
        ],
        "title": "何亨老築堂里第榜曰安虛蓋取司馬子微不受外不逐外之說屬某賦詩以見意云",
        "id": "913d17bf-db50-4530-b0d9-aa02cf36b0dd"
    },
    {
        "author": "沈與求",
        "paragraphs": [
            "輕衫駿馬飛彈丸，上林花開紛繡團。",
            "御厨賜筍未解籜，山櫻亦復登金盤。",
            "宗廟薦新勤玉路，凡果紛紛不論數。",
            "風清日美雨絲收，朱實烘春燃綠樹。",
            "筠籠採擷價萬錢，北人羊酪雅所便。",
            "自從燕罷曲江曲，五湖十載身回旋。",
            "已作孤蓬任流轉，萬顆徒勞野人獻。",
            "故無清夢大明宫，醉倚酡顔浮玉盌。"
        ],
        "title": "次韻何子楚食櫻桃",
        "id": "5c7f429a-dbb6-428f-a59e-f9af5861000c"
    },
    {
        "author": "沈與求",
        "paragraphs": [
            "日月雙高懸，朝昏自升沈。",
            "有如轉轆轤，引絙環相尋。",
            "而我生其間，所閲幾古今。",
            "爾來三十年，又作裘氏吟。",
            "眠飯寄編簡，此身疑白蟫。",
            "皇皇走四方，誰是真知音。",
            "語欲離舌本，退縮翻如瘖。",
            "涉世聊爾耳，依阿亦何心。",
            "託質既巳迂，自謂百鍊金。",
            "恥作渭水鈎，寧爲太阿鐔。",
            "用捨安所之，齒髪忽已侵。",
            "日月不我留，潸然涕盈襟。"
        ],
        "title": "擬古",
        "id": "cac146d5-f151-4229-bc9a-2aee6e7d8192"
    },
    {
        "author": "沈與求",
        "paragraphs": [
            "先生早年忘掃白，嬾飯青精借顔色。",
            "獨餘驩伯爲友朋，熟不暇篘巾自瀝。",
            "何須引泉連百井，飲若長虹太豪猛。",
            "細斟玉筯滑無聲，酌我應憐官獨泠。",
            "奇篇更寫陟釐黄，逼人心地生清涼。",
            "了知二事盡家法，眼饞徑索銀瓶嘗。",
            "我老華池少滋液，年來愛酒如偷蜜。",
            "陶然一醉樂未央，此外要知俱長物。",
            "相期徑造君勿違，坐得名勝從忘歸。",
            "公侯似聞倦設醴，穆生正恐同分攜。"
        ],
        "title": "次韻黄子虛同飲葛次顔家釀玉友",
        "id": "7fb20477-b81f-4772-98b5-5d507aee331b"
    },
    {
        "author": "沈與求",
        "paragraphs": [
            "李侯少年真自喜，收名擬擅東南美。",
            "大科異等不作難，堂堂奏賦明光裏。",
            "眼看斗粟飽侏儒，空腸殷雷歸著書。",
            "胸中未減食牛氣，出手一擲當成盧。",
            "只今聊問復何如，要辨蟫蠧資軒渠。",
            "刺頭文字亦瑣碎，澤吻快意回焦枯。"
        ],
        "title": "次韻李元叔田邦鎮唱酬之什  其一",
        "id": "736ac45a-a315-4717-b267-7b66bf64b108"
    },
    {
        "author": "沈與求",
        "paragraphs": [
            "大雅寂寥誰發喜，逆折波瀾須子美。",
            "晚分一派大江西，約束曹劉歸句裏。",
            "武安耳孫有臞儒，載行無多一束書。",
            "蹇驢破帽踏城市，腰間蒯維鳴湛盧。",
            "叫閽自薦久未偶，淮南叢桂猶關渠。",
            "雕鑴戲出鄉學餘，掩面笑余詩井枯。"
        ],
        "title": "次韻李元叔田邦鎮唱酬之什  其二",
        "id": "5cb8b774-506d-4b62-a87d-2055aa9a3956"
    },
    {
        "author": "沈與求",
        "paragraphs": [
            "長年賦子虛，狗監絕同里。",
            "杯水聊自酬，博此一笑喜。",
            "副墨粲我前，頓使百廢起。",
            "朱絃渺遺音，慎勿娛俗耳。",
            "論交儻自今，相從期暮齒。"
        ],
        "title": "讀成士瑴詩卷和其書事一章",
        "id": "a4feef17-0e44-4f7d-af42-1cf8eb261201"
    },
    {
        "author": "沈與求",
        "paragraphs": [
            "疾風吹雨回江城，艣牙嘔啞潮欲平。",
            "客居喜無人事攖，相與環坐臨前楹。",
            "眼中水怪狀莫名，出没沙觜如浮罌。",
            "復如緇笠絕兩纓，渾沌七竅俱未形。",
            "塊然背負群鰕行，嗟其巧以怪自呈。",
            "凝目愯視相將迎，老漁旁睨笑發聲。",
            "曰此水母官何驚，江流如奔絕滄瀛。",
            "潮汐往來月爲程，藏納衆污無滿盈。",
            "浮埃沈滓溷九清，結成此物宜昏盲。",
            "使鰕導迷作雙睛，乃能接迹蚌與蟶。",
            "亦猶巨蛩二體并，離則無目爲光精。",
            "江天八月霜葉鳴，罟師得鰕供水征。",
            "水母弃擲羅縱横，試令收拾輸庖丁。",
            "絳礬收涎體紆縈，飛刀鏤切武火烹。",
            "花甆飣餖粲白英，不殊冰盤堆水晶。",
            "稻醯韲寒芼香橙，入齒已復能解酲。",
            "遣漁止矣勿復評，嗟哉此性愚不更。",
            "定矜故態招三彭，且摩枵腹甘藜羹。"
        ],
        "title": "錢塘賦水母",
        "id": "76251919-7dd6-446e-8ea4-db934f4a99aa"
    },
    {
        "author": "沈與求",
        "paragraphs": [
            "艇子掠岸行，水痩不濡尾。",
            "狂飇振疏篷，獵獵鳴兩耳。",
            "十篙八九褪，逆勢何乃爾。",
            "野芡伺吾間，回梢哆利觜。",
            "亦有芰浮角，一一肆輕鄙。",
            "初欲事幽尋，解纜出疏葦。",
            "乘流覓清淺，濯纓助深喜。",
            "事有大不然，移頃未離咫。",
            "安得望蓬萊，巨艦破潮起。",
            "征帆駕長風，一日三萬里。"
        ],
        "title": "泛舟村落阻風不能少進而菱梢芡觜繚舷上下篙人病之",
        "id": "e9ad4640-1620-475b-a8ca-d18951eda8d7"
    },
    {
        "author": "沈與求",
        "paragraphs": [
            "沈沈夜氣歸，虛堂閉深寂。",
            "孤燈灺餘花，寒霤韻殘滴。",
            "醖釀萬斛愁，感槩一人敵。",
            "何當棄短檠，陰山叱鳴鏑。"
        ],
        "title": "夜坐感事",
        "id": "9b269aaf-33b4-445a-a5c4-3a70fb651e0a"
    },
    {
        "author": "沈與求",
        "paragraphs": [
            "去年十月冬猶温，單衣曉出錢塘門。",
            "攜孥僅脱餓虎口，更吟楚些招驚魂。",
            "兒女争從亂離苦，咿啞遶膝多語言。",
            "舟行畏塗侵夜泊，孤燈明滅何處村。",
            "蕭蕭細雨疏葦響，風力漸搖枯柳根。",
            "失聲號寒泣龍具，促櫂傍險争前奔。",
            "還家依然四壁立，故衾敗絮那忍論。",
            "無衣豈暇具裘褐，海圖坼裂波濤翻。",
            "天公戲人亦太虐，雪花徑尺連上元。",
            "今年十月事羈宦，兩腳如舊身大存。",
            "紙窗寂歷風竹嘯，古木中夜號空園。",
            "旅人不眠毛骨冷，撫事念往多煩寃。",
            "吾儕小人不論數，豺狼滿目哀王孫。",
            "似聞易水寒墮指，北望大漠烟雲昏。",
            "安得壯士馭八駿，沙蟲猿鶴俱騰騫。",
            "歸歟莫如中土樂，天子孝友朝廷尊。",
            "坐令鐵衣掃蟣蝨，四海挾纊懷君恩。"
        ],
        "title": "戊申初寒偶作",
        "id": "e432533d-4e61-40ea-b1f3-525a0f09f7e8"
    },
    {
        "author": "沈與求",
        "paragraphs": [
            "巨靈手擘青瑤璞，平削無痕看斧鑿。",
            "六丁取將天路遙，雷電收威半空落。",
            "至今崒嵂横道旁，絕壁萬仞青茫茫。",
            "倚天屹立不可近，下視培塿如群羊。",
            "蘚花斕斑風雨潰，藤梢夭矯蛟龍戲。",
            "中開微竇走鳴泉，白虹吞吐涵秋氣。",
            "泉流萬古潭水深，山寒無風鬰沈沈。",
            "下田納納禾稼茂，發源沾溉初何心。",
            "峭直誰令據當路，松柏蕭森半烟霧。",
            "猶恐夜深魑魅驚，更遣山靈謹呵護。"
        ],
        "title": "十里巖石壁",
        "id": "23e12977-b421-463f-aac4-90dd0cf7af4e"
    },
    {
        "author": "沈與求",
        "paragraphs": [
            "天寒夜向闌，月出山更静。",
            "風露搖青空，萬象光耿耿。",
            "啼螿泣幽草，賓鴻度前嶺。",
            "歸來坐孤窗，松竹舞清影。"
        ],
        "title": "夜書山驛",
        "id": "41421768-a721-469d-aea5-b52d28e1fca9"
    },
    {
        "author": "沈與求",
        "paragraphs": [
            "青嶂插天塹，白水翻地軸。",
            "回環壯哉縣，不許飛鳥觸。",
            "往年羽書馳，盜發清溪曲。",
            "先聲雜妖幻，餘黨萃符祝。",
            "控攘最旁近，被害良慘毒。",
            "聚落燼烟空，生齒塗炭酷。",
            "豈無山川險，會有法令束。",
            "百年不用武，駢領甘此辱。",
            "至今風雨夜，猶聞鬼群哭。",
            "遺俗感舊憤，禦盜勇氣足。",
            "大兒佩刀劍，小兒利鋒鏃。",
            "老翁筋力衰，奮挺怒張目。",
            "營寨人自戍，不待官期促。",
            "矧今殺氣横，洒涕國步蹙。",
            "豺狼據道路，虎兕出林谷。",
            "儻持復讎心，公戰圖報國。"
        ],
        "title": "績溪寨口",
        "id": "bc6847f4-c75b-415d-be55-30a93ed1e9b9"
    },
    {
        "author": "沈與求",
        "paragraphs": [
            "綠林煽餘習，無乃國計左。",
            "誨盜爵秩崇，納叛金繒夥。",
            "戢姦在斧鉞，賞誘詎云可。",
            "萌芽緩誅鋤，猖披費結裹。",
            "戰多數招安，奚用腰箭笴。",
            "悍兵昔已然，黠將近亦頗。",
            "昌言假報國，湼面刺投火。",
            "豺狼奮哮噬，蠭蠆利掀簸。",
            "横行入通邑，焚掠窮委瑣。",
            "況聞南陵寇，執事初意惰。",
            "出没勢已張，翦滅計未果。",
            "宣城俯百里，千室盡奔嚲。",
            "王事吾有程，馬頭戴印顆。",
            "叱馭疾其驅，語言紛炙輠。",
            "何當說羆貅，一洗根本禍。"
        ],
        "title": "聞招寇",
        "id": "7cdcbf0b-e176-4d80-b04c-0605e85a6084"
    },
    {
        "author": "沈與求",
        "paragraphs": [
            "山石犖确行路難，山風蕭蕭吹早寒。",
            "十步九歇僕馬瘁，兔蹊鳥道窮躋攀。",
            "崖谷空籠瀑泉走，碎玉零亂飛前灘。",
            "石堤捍水幾百級，落處疑有蛟龍盤。",
            "兩山之間開畎畝，石罅著鋤那得寛。",
            "前村後村烟火冷，土牆茅蓋常掩關。",
            "我行不知記近遠，官游歲晚良自歎。",
            "豈如家家一飽外，鷄豚社酒相追歡。",
            "那知亦有簡書畏，里胥剥啄驚衰顔。"
        ],
        "title": "寧國道中",
        "id": "7c0925c5-8e87-4c27-a47e-53c96b7a0e50"
    },
    {
        "author": "沈與求",
        "paragraphs": [
            "陰壑來悲風，薄莫吹急雨。",
            "冥冥攬寒色，咫尺暗山路。",
            "茅簷兩三家，曲澗縈竹塢。",
            "停車且問訊，欲止此何許。",
            "老翁行步弱，扶杖倚門戶。",
            "問我官何忙，野宿今無所。",
            "向夜號狐狸，深林嘯豺虎。",
            "甘心在擇肉，闖首輒憑怒。",
            "駕言往何之，一榻翁敢拒。",
            "延我傍中堂，慇懃慰良苦。",
            "解衣土銼旁，支枕憩行旅。",
            "昏然飽安眼，境寂絕猜怖。",
            "雞聲報明發，征車犯寒去。",
            "呼燈別老翁，鼻息方栩栩。"
        ],
        "title": "夜宿千秋嶺下田家",
        "id": "eeff9539-2da9-489a-a9e6-7b47a4c7070b"
    },
    {
        "author": "沈與求",
        "paragraphs": [
            "晴溪漲淥如陰苔，晴山插影相低回。",
            "畫船疊鼓順流下，波光浩蕩征帆開。",
            "灘縈岸繚柂牙轉，水石相激如奔雷。",
            "須臾已復過絕壁，歸路漸近嚴陵臺。",
            "山重溪複境彌迥，暗香忽自空中來。",
            "日斜正見叢棘外，炯炯疏片飄寒梅。",
            "槎牙一種獨愁絕，含情不語明巖隈。",
            "凌波疑是水仙出，縞衣素質行徘徊。",
            "下窺清淺一笑粲，坐使凡卉俱塵埃。",
            "山谷之儒已臞甚，龜腸鶴骨世所咍。",
            "相逢頓覺百憂釋，不嫁春風誰與媒。",
            "舟行易遠空回首，角聲吹夢心悠哉。"
        ],
        "title": "溪上見梅",
        "id": "6e4a18ea-78ef-42b6-bc5e-d5f2ad6a98fe"
    },
    {
        "author": "沈與求",
        "paragraphs": [
            "諸侯救周衰，能事存筆削。",
            "後學競專門，膚引迷注腳。",
            "寧知懼賊亂，誅意未爲虐。",
            "上皇志包荒，大度示恢廓。",
            "誤墮虜計中，九廟施箭鑿。",
            "將臣擁彊兵，首鼠事前卻。",
            "專雄懷顧望，散黨失歸着。",
            "坐令兩宫車，北轅狩沙漠。",
            "天王紹絕統，憤此國勢弱。",
            "嘗膽復大讎，此意良不薄。",
            "向來督真姦，國典猶闊略。",
            "群公争護前，循習久彌確。",
            "黄屋泛滄溟，黔首寄矰繳。",
            "世無管夷吾，老眼雙淚閣。",
            "何當誅賞行，浩歎成嗢噱。",
            "曜靈還中天，冰雪自銷鑠。"
        ],
        "title": "次韻張仲宗感事",
        "id": "7ac0c6b8-fe98-45f7-94c3-567ede62d63a"
    },
    {
        "author": "沈與求",
        "paragraphs": [
            "秋鴻度寥廓，天遠勞目送。",
            "燕雀各有謀，墮此朝餔供。",
            "平生江海游，往事恍如夢。",
            "簮裳彊結裹，翰墨困嘲弄。",
            "一官冗不治，匹馬旁無從。",
            "迷行落小劫，直意識大洞。",
            "似聞脯麒麟，頗欲翳鸞鳳。",
            "眼無行祕書，此語誰與共。",
            "貧知世路艱，老覺交情重。",
            "功名等戲劇，射覆偶微中。",
            "龍媒駕鼓車，款段朱絲鞚。",
            "南游探禹穴，聊得登覧縱。",
            "時危要奇策，塗窮勿長慟。",
            "相期論少卑，材大古難用。"
        ],
        "title": "次韻允迪祕監同年所寄會稽唱酬之什",
        "id": "5f96bb8c-0486-4c7e-8263-29885434c082"
    },
    {
        "author": "沈與求",
        "paragraphs": [
            "窮居不厭車馬絕，委巷衡門常晝閉。",
            "朝來剝啄誰過予，倒屣逢迎走驚蹶。",
            "里中勝士真可人，爲憶寒梅耿殘雪。",
            "招呼聞早探幽芳，平溪徑遣扁舟截。",
            "西山佳處雲塢深，松竹蕭森迷洞穴。",
            "上方小閣鏁空明，開窗下見千山列。",
            "畫手無人貌平遠，野闊天多供一瞥。",
            "冰花只作小寒枝，拄杖不辭穿巀嶭。",
            "野僧省事畏客狂，攀援自向南枝折。",
            "疏香低入坐中來，骨冷肌清伴高潔。",
            "襟期況有公子賢，伯也雄豪負奇節。",
            "手拈凍蘂薦深杯，妙語琅琅契禪悦。",
            "人間此會不多有，忍放杯空成小別。",
            "歸來懷抱與誰論，一櫂翻然載明月。"
        ],
        "title": "鄭維心約趙安道中大家兄次律學士及僕探梅城山乘月泛舟而歸",
        "id": "82474ade-4e8a-4cd1-9f5c-577f027b1a6c"
    },
    {
        "author": "沈與求",
        "paragraphs": [
            "黄昏雪打窗，夜雨破幽夢。",
            "晨光逗簷花，霽色晃池凍。",
            "老木驚向榮，好鳥發微哢。",
            "草根露纖芒，蟲聲試群哄。",
            "空畦土勻酥，側澗泉流湩。",
            "臘盡殺氣衰，春歸生理共。",
            "人情自多端，天意皆曲中。",
            "懸知造物公，未厭萌區衆。",
            "艱難重時節，俯仰疲迎送。",
            "心閑數造化，骨寒遭鬼弄。",
            "那驚梅柳新，但飽藜藿供。",
            "行須過田家，泥飲空社甕。"
        ],
        "title": "臘月二十六夜大雪投曉霽色恍然鳥語啁啾便有春意感而賦之",
        "id": "aace101c-86ea-432a-8ef0-8414c7756fb6"
    },
    {
        "author": "沈與求",
        "paragraphs": [
            "八騶盡屏如縈策，微步招尋老賓客。",
            "離離草色亂溝塍，腳底春風隨蠟屐。",
            "蟄龍昨夜起洄潭，忽雷閃電飛千巖。",
            "朝來遺珠落懷袖，復見國風歌二南。",
            "公洗膏肓砭傳癖，詞伯儒宗蚤揚歷。",
            "詩成聊復貯錦囊，副在久應藏石室。",
            "只今漂泊客烟村，高哦七字哀王孫。",
            "有如此言公不食，東山那得留安石。"
        ],
        "title": "次韻葛魯卿送示近作一通二首  其一",
        "id": "0145ef32-f5af-4be0-96ed-2c37b1928e12"
    },
    {
        "author": "沈與求",
        "paragraphs": [
            "君侯胸次多籌策，歲晚翻爲江海客。",
            "小隱方營一把茅，幽尋定費幾兩屐。",
            "公心落月印寒潭，出濟巨川歸築巖。",
            "追還正始遊戲事，聊爲風騷作指南。",
            "我有幽憂如酒癖，起誦君詩春寂歷。",
            "天公下取氣凌雲，神物護持光滿室。",
            "老矣懷歸葑上村，倚公佳句譜桐孫。",
            "須公拯危紓旰食，快寫車攻刊樂石。"
        ],
        "title": "次韻葛魯卿送示近作一通二首  其二",
        "id": "f16d3ebc-79b7-41d0-8ae5-a5d2ae40b177"
    },
    {
        "author": "沈與求",
        "paragraphs": [
            "上謁軍門宜杖策，誰爲兵家分主客。",
            "猛將翻乘下瀨船，幽人退整登山屐。",
            "山泉聞似百花潭，山曲盤回十里巖。",
            "丘壑夔龍人太息，那將捷徑比終南。",
            "吾邦舊事論三癖，佳處還堪記遊歷。",
            "深譏表餌誤朝廷，急賛烝嘗安廟室。",
            "避地來居水遶村，鳬鷖哺子竹生孫。",
            "苜蓿堆盤從野食，人愛當年二千石。"
        ],
        "title": "葛魯卿再和復用前韻奉酬  其一",
        "id": "8d5348ec-17ba-4a96-a828-f67c5c3c9f34"
    },
    {
        "author": "沈與求",
        "paragraphs": [
            "平生自愧無奇策，魔去徑須呼逐客。",
            "兀身聊欲避風塵，作意何能分履屐。",
            "驚魚畏網伏深潭，窮猿失木號重巖。",
            "殺氣漲天消息斷，但想滄海浮東南。",
            "囊無一錢誚錢癖，鮭菜醒人今齒歷。",
            "忍言走馬過章臺，空駭祝鷄餘土室。",
            "傖父嗔儂語带村，錦心繡口拜天孫。",
            "端爲遠謀箴肉食，誰能饒舌攻牢石。"
        ],
        "title": "葛魯卿再和復用前韻奉酬  其二",
        "id": "989a3403-025d-4011-af87-7f9c4d20b20e"
    },
    {
        "author": "沈與求",
        "paragraphs": [
            "聞公卜居問龜策，隱屏畏人呼重客。",
            "閑招溪友鐵頭航，戲躡鄰娃金齒屐。",
            "舍旁修木蔭風潭，坐有郎君掣電巖。",
            "已將此段慰偪仄，更爲岑參來巷南。",
            "細說當年陳類癖，伏閤忿争書日歷。",
            "國醫袖手藥籠空，掛壁猶餘弓矢室。",
            "吾州萬落與千村，以葛名兒浸及孫。",
            "刲羊擊豕作寒食，定恐酌公忘斗石。"
        ],
        "title": "葛魯卿再和復用前韻奉酬  其一",
        "id": "631e5e68-2479-4d71-87da-0283b24a6418"
    },
    {
        "author": "沈與求",
        "paragraphs": [
            "小檻觀魚呼策策，來伴漁蠻作逋客。",
            "風回別浦有飛帆，雨濕斷堤無響屐。",
            "夢回春到放龜潭，潭上雜花開石巖。",
            "十椽老屋烟燼滅，越鳥無日忘巢南。",
            "空說花驄酬馬癖，豈有過都如塊歷。",
            "出門咫尺行路難，只辦蒼黄問家室。",
            "鼓鼙聲動何處村，争挽神器歸王孫。",
            "今者不樂憤忘食，奮臂擬關弓五石。"
        ],
        "title": "葛魯卿再和復用前韻奉酬  其二",
        "id": "b4e9978c-254c-494b-a6a6-c167b5bccd39"
    },
    {
        "author": "沈與求",
        "paragraphs": [
            "上人游四方，雲水渺長道。",
            "一言契深心，百法從此了。",
            "十年歸故山，不踏山前草。",
            "經營妙峰堂，想像德雲老。",
            "閉關習跏趺，宴坐兀枯槁。",
            "混迹雖寰中，寄意已塵表。",
            "深枝姹巖花，雅音喧谷鳥。",
            "翠竹伴幽禪，白蓮敷衆好。",
            "山空有雲歸，地净無塵掃。",
            "回觀第一義，湛湛孤月皎。",
            "法門有等差，問訊今誰曉。",
            "躍身寶樓閣，此堂終褊小。"
        ],
        "title": "奉題思上人妙峰堂",
        "id": "aa822e87-0bd3-4f7e-99a0-18a2b3e2aa09"
    },
    {
        "author": "沈與求",
        "paragraphs": [
            "諸豪雄誇劍芒銛，毛錐斂避收餘尖。",
            "櫝間黯黮渇銅雀，案上爬沙枯玉蟾。",
            "學堂山人有遺裔，筆力大可千人兼。",
            "掉頭不肯書柿葉，酒酣起舞怒奮髯。",
            "十年歸坐溪口屋，傲視冠冕猶髠箝。",
            "草玄草聖聊戲耳，如醫識藥信手拈。",
            "邇來直筆到三國，去取法度何森嚴。",
            "眼中青白世矜異，皮裏陽秋誰顧瞻。",
            "更憐中書今且老，鷄毛葦管争出奩。",
            "懸知入手便獰劣，那復助子窮幽潛。",
            "我持妙穎急送似，標題珍重存華籤。",
            "勢如執法貴心正，俗病要以此語砭。",
            "揮掃定見龍蛇走，紬繹何憚歲月淹。",
            "須知筆意似人意，柔順未必非凶憸。"
        ],
        "title": "維心方刊正三國史某以精筆遺之蒙餉大篇爲謝氣格渾然三復感歎漫依元韻奉和蕪陋增愧",
        "id": "6a5f102c-c1d1-4df5-8bb3-d15648c814c4"
    },
    {
        "author": "沈與求",
        "paragraphs": [
            "老眼紛世故，百嗜了若遺。",
            "忽聞佳山水，未到神已馳。",
            "迢迢古長樂，山水天下奇。",
            "中有隱君子，少讀昇天詞。",
            "兹遊不可遂，樓居在厜㕒。",
            "要欲盡一覧，吞滅海嶠姿。",
            "想當宴坐久，遠意渺莫追。",
            "定見月嶺墮，洪瀾浴朝曦。",
            "蓬萊蔚相向，拍手招安期。",
            "秀色故可餐，卻粒到玉芝。",
            "何當往從游，下視培塿卑。"
        ],
        "title": "長樂梁世則爲余言林氏達觀樓横海嶠天下奇景也索詩爲賦一章",
        "id": "c33de002-6895-412c-82d0-f5067f1a51eb"
    },
    {
        "author": "沈與求",
        "paragraphs": [
            "我家洄潭上，卜鄰左顧龜。",
            "中有隱君子，孤風邈難追。",
            "玩世逐虎鬼，祈年訊蛇醫。",
            "籬根縣瓠壺，蔓野紛翠帷。",
            "客至勿遽迎，借問來者誰。"
        ],
        "title": "和張仲宗送柯田山人歸隱  其一",
        "id": "c82f0770-4121-4d9a-88e6-607257fdaf47"
    },
    {
        "author": "沈與求",
        "paragraphs": [
            "窮巷車馬絕，杖屨得往來。",
            "老儂起招呼，情話真樂哉。",
            "意行忘早宴，佳處首重回。",
            "月出一犬吠，柴門風爲開。",
            "收還四方事，老子良足哀。"
        ],
        "title": "和張仲宗送柯田山人歸隱  其二",
        "id": "efdc2af2-227c-4f8f-9e61-99c4115a74f4"
    },
    {
        "author": "沈與求",
        "paragraphs": [
            "誰爲雙眼青，自失兩鬢黑。",
            "溪山招客子，占勝清涼國。",
            "古人如可作，晚歲意何及。",
            "是中但可飲，慎勿忘酒德。",
            "酒酣動長忿，驚問兵誰勒。"
        ],
        "title": "和張仲宗送柯田山人歸隱  其三",
        "id": "c82b1df2-db96-4404-9993-a019c797afea"
    },
    {
        "author": "沈與求",
        "paragraphs": [
            "往年城下盟，殺氣横九有。",
            "脱身敵中來，親戚驚老醜。",
            "抗言半渡擊，失計推禍首。",
            "誰能返秦璧，争欲仇魯酒。",
            "着鞭空浪忙，好語得鷄口。"
        ],
        "title": "和張仲宗送柯田山人歸隱  其四",
        "id": "5fe7e7d7-1d42-4146-a483-8c30eb0564d4"
    },
    {
        "author": "沈與求",
        "paragraphs": [
            "有弟在一方，丹臆危涕横。",
            "念言還鄉夢，遙夜懷紫荆。",
            "忽興攬衣坐，孤燈耿青熒。",
            "雁奴信何功，捫心愧鴻冥。",
            "棄置復棄置，終尋白鷗盟。"
        ],
        "title": "和張仲宗送柯田山人歸隱  其五",
        "id": "5e605121-73ed-425d-b572-ea1d8f5c1c7b"
    },
    {
        "author": "沈與求",
        "paragraphs": [
            "幽人臥南窗，支床伏穹龜。",
            "白墮意冥契，黄庭心暗追。",
            "身閑有餘適，國病何當醫。",
            "此事姑棄置，溪光掛屏帷。",
            "顧影或自笑，問言子從誰。"
        ],
        "title": "鄭維心用張仲宗韻見贈復次其韻奉酬  其一",
        "id": "d0e4ccb9-4698-4a15-82da-1dd7247ad44b"
    },
    {
        "author": "沈與求",
        "paragraphs": [
            "少日功名心，偃蹇挽不來。",
            "雄豪本戲耳，静樂真賢哉。",
            "畏事口三緘，憂時腸九回。",
            "無客榻長掛，有懷尊自開。",
            "酒酣氣如雲，高哦追八哀。"
        ],
        "title": "鄭維心用張仲宗韻見贈復次其韻奉酬  其二",
        "id": "74503a30-b9aa-496c-b7d5-4c978114be49"
    },
    {
        "author": "沈與求",
        "paragraphs": [
            "胸中飽世故，了了分白黑。",
            "十年客異縣，中夜夢鄉國。",
            "買鄰枕寒溪，此計吾猶及。",
            "大恐歲星惡，翻令銷福德。",
            "不如早移文，徑效山庭勒。"
        ],
        "title": "鄭維心用張仲宗韻見贈復次其韻奉酬  其三",
        "id": "cb65b7d3-ff44-4471-8071-8502b56233e3"
    },
    {
        "author": "沈與求",
        "paragraphs": [
            "浮名等浮雲，過眼亦何有。",
            "誰能學東鄰，深顰不知醜。",
            "朔風吹飛霜，素色侵皓首。",
            "幽憂無與娛，萬事付杯酒。",
            "客來勿多談，要使耳如口。"
        ],
        "title": "鄭維心用張仲宗韻見贈復次其韻奉酬  其四",
        "id": "612c3227-32b0-4088-9f5e-dcc559a0ce84"
    },
    {
        "author": "沈與求",
        "paragraphs": [
            "江濤故洶湧，胡馬猶縱横。",
            "健兒委戌甲，老農持棘荆。",
            "去年拒胡地，白骨堆晶熒。",
            "機權失猶豫，理數歸杳冥。",
            "誰如管夷吾，九合先同盟。"
        ],
        "title": "鄭維心用張仲宗韻見贈復次其韻奉酬  其五",
        "id": "44b784cf-81aa-4224-9488-b530b0002f74"
    },
    {
        "author": "沈與求",
        "paragraphs": [
            "先生少英發，身爲國元龜。",
            "玉堂動敏翰，諸老歎莫追。",
            "向來三折肱，舉世推良醫。",
            "小試經綸才，艱難佐籌帷。",
            "憂時儻失聲，捨我今其誰。"
        ],
        "title": "次韻葉左丞見寄  其一",
        "id": "01f84ff7-55e2-4207-9c99-25c6549d8da6"
    },
    {
        "author": "沈與求",
        "paragraphs": [
            "巖棲分麾去，鼎食羞嗟來。",
            "憂樂有大者，得喪良小哉。",
            "霣心驚地坼，攬涕祈天回。",
            "願言國步肅，追理邊隙開。",
            "潔身未足道，王孫真可哀。"
        ],
        "title": "次韻葉左丞見寄  其二",
        "id": "0f511a87-d059-411e-96b7-251b33fe0e31"
    },
    {
        "author": "沈與求",
        "paragraphs": [
            "幻緣東即西，妄境白成黑。",
            "那於土偶間，平地見佛國。",
            "雲山樂未央，歲月嗟何及。",
            "恩讎一快意，聲利多慚德。",
            "名成復逃名，翻恐鍾鼎勒。"
        ],
        "title": "次韻葉左丞見寄  其三",
        "id": "95b9da8d-b390-4648-8939-d7cc7e987dfd"
    },
    {
        "author": "沈與求",
        "paragraphs": [
            "胸中浩無垠，富貴公自有。",
            "厭居廊廟榮，戲習村野醜。",
            "荒山披石林，它年齊峴首。",
            "殺雞侑晨炊，炰羔行社酒。",
            "此樂應獨知，世味難可口。"
        ],
        "title": "次韻葉左丞見寄  其四",
        "id": "cee10e3f-1eac-4430-9a63-946c32e32bc0"
    },
    {
        "author": "沈與求",
        "paragraphs": [
            "仗馬失芻豆，那顧一榻横。",
            "小兒衣挾楮，老妻釵墮荆。",
            "心事獨炯炯，眼力雙熒熒。",
            "君恩未報償，浩歌託沈冥。",
            "上天不難知，誰能訊背盟。"
        ],
        "title": "次韻葉左丞見寄  其五",
        "id": "9b372f38-7d94-44b2-8d8a-14dd739379c9"
    },
    {
        "author": "沈與求",
        "paragraphs": [
            "劉侯磊落人中傑，半生塵土略如我。",
            "酒酣氣與天低昻，長笑拘儒費膏火。",
            "虺隤一馬上高崗，怪來喜色猶揚揚。",
            "探得驪珠攜滿袖，明月掛空無價償。"
        ],
        "title": "希顔提舉愽士謁葉公左丞於石林公遺之詩屬余次韻",
        "id": "44202e16-e59b-4c95-a5c5-2ca3b1c6eadb"
    },
    {
        "author": "沈與求",
        "paragraphs": [
            "搖搖兒女花，挺挺君子操。",
            "一見適相逢，綢繆結深好。",
            "妾容似桃蕚，郎心如竹枝。",
            "桃花有時謝，竹枝無時衰。",
            "春園灼灼自顔色，願言歲晚長相隨。"
        ],
        "title": "夾竹桃花",
        "id": "90b8994b-1c78-4fad-bc0e-2ec98fe58489"
    },
    {
        "author": "沈與求",
        "paragraphs": [
            "吳桑成綠陰，吳蠶盈翠箔。",
            "闔門障風雨，荒祠動村落。",
            "千絲爲衣被，一繭自纒縛。",
            "殺身以成仁，此計殊不惡。"
        ],
        "title": "蠶",
        "id": "0dc7fae5-9b5d-4206-a142-0a85eff90665"
    },
    {
        "author": "沈與求",
        "paragraphs": [
            "佳哉十八公，凜凛廊廟具。",
            "大匠偶未收，蒼髯鬰如許。",
            "根盤曲磵幽，勢宅層崖阻。",
            "清風自掃門，當伏不受暑。",
            "顧我蕭散姿，本是山中侣。",
            "出逢畏日長，隻影無地去。",
            "偷閑蕭寺游，清陰直修廡。",
            "神交先浩茫，徑造不我拒。",
            "斗酒起自行，開懷爲延佇。",
            "寒綠浸杯盤，勁氣逼牙輔。",
            "語已心地涼，外熱寧足禦。",
            "公家綠骨蛇，千歲穴深土。",
            "何當供晨餐，散我腰腳僂。",
            "它年聽颼飀，危冠掛神虎。",
            "此意亦大奇，勿與夏蟲語。"
        ],
        "title": "松下追涼",
        "id": "bea3d614-2271-42a9-9a96-3a0b15127f2e"
    },
    {
        "author": "沈與求",
        "paragraphs": [
            "饑來驅我出蓬蒿，鬢影鬖鬖舞二毛。",
            "黄甲浮名誇俗子，白丁結習數吾曹。",
            "老盆貯酒心猶健，嬾架抛書趣亦高。",
            "萬事含糊自堪樂，不須持板念徒勞。"
        ],
        "title": "呈唐子明同年",
        "id": "393853ab-8cf4-4290-94b9-8167e13e4ad9"
    },
    {
        "author": "沈與求",
        "paragraphs": [
            "無地誅鋤一束茅，清吟端作反離騷。",
            "奔波且復同香尉，蕭散還須似馬曹。",
            "名下迹公初定價，暗中索我便矜豪。",
            "文章論世寧論晚，肯慕群飛輒仰高。"
        ],
        "title": "攝尉歸安呈江嘉",
        "id": "9e3bce6c-aca8-4f7b-9252-33795a0247ec"
    },
    {
        "author": "沈與求",
        "paragraphs": [
            "小雨廉纖未肯晴，勒回花信待清明。",
            "冷官何預芳菲事，空聽春禽作意鳴。"
        ],
        "title": "小雨",
        "id": "b35cb1ae-0c7a-461c-8726-cf9f4f6e229a"
    },
    {
        "author": "沈與求",
        "paragraphs": [
            "正好園林藉落英，細風吹雨濕清明。",
            "牆陰旱渴休無賴，自有鳴鳩解喚晴。"
        ],
        "title": "清明日晚晴",
        "id": "533f9c2c-418c-4332-82cc-c7697346fdb7"
    },
    {
        "author": "沈與求",
        "paragraphs": [
            "野航春入荻芽塘，遠意相傳接渺茫。",
            "落日一篙桃葉浪，薫風十里藕花香。",
            "河回遽失青山曲，菱老難容碧草芳。",
            "村北村南歌自答，懸知歲事到金穰。"
        ],
        "title": "舟過荻塘",
        "id": "f0dfa2cd-ccbc-438f-aa78-6d43d10f2bde"
    },
    {
        "author": "沈與求",
        "paragraphs": [
            "洗竹明新牖，疏泉理廢池。",
            "破礱炊玉粒，釣鯽鱠銀絲。",
            "假寐抛書帙，蠲煩泥酒巵。",
            "空餘八角扇，嬾惰不能持。"
        ],
        "title": "夏日書事",
        "id": "c61f8c78-eebd-431f-803b-6a821d0cc9f2"
    },
    {
        "author": "沈與求",
        "paragraphs": [
            "西風摵摵舞庭槐，沈李浮瓜事益乖。",
            "不飲竟逃官長罵，長年唯厭太常齋。",
            "已看簾幕辭歸鷰，猶訝池塘沸亂蛙。",
            "坐想臞仙遙集處，應頽醉玉泥金釵。"
        ],
        "title": "秋日戲呈蔣達可檢討",
        "id": "3fe24f27-fa84-41f1-8f37-ea69e6b591f7"
    },
    {
        "author": "沈與求",
        "paragraphs": [
            "荷鍤相隨死便埋，達人於世豈長乖。",
            "囊錢擬定文章價，瓢飲聊甘祭祀齋。",
            "兒輩那知群野鶴，我曹寧復問官蛙。",
            "何如細瀹烹茶鼎，日向松陰爇亂釵。"
        ],
        "title": "同官用僕秋日詩韻述懷因復和之",
        "id": "95765ea8-c317-4649-a636-fa85ba6e7387"
    },
    {
        "author": "沈與求",
        "paragraphs": [
            "骨寒宜伴列仙臞，欲喜依劉計未疏。",
            "自昔暗中人易記，到今名下士非虛。",
            "欲從給事論奇字，擬向中郎得異書。",
            "願借牙籤三萬軸，爲公一一辨蟫魚。"
        ],
        "title": "從劉殿院借書",
        "id": "27803c7f-bfec-4eb9-8567-faf6d7d0c081"
    },
    {
        "author": "沈與求",
        "paragraphs": [
            "只着南冠不著纓，掉頭防我問功名。",
            "數椽茅屋有時漏，一墢野田無具耕。",
            "酒地定能容勝踐，墨畦終擬過平生。",
            "扣舷歸去蒹葭閙，後夜相思看月明。"
        ],
        "title": "過徐氏莊居",
        "id": "39f8b95b-fa26-4dc1-8bcc-17b736fbe760"
    },
    {
        "author": "沈與求",
        "paragraphs": [
            "行盡郊原指掌平，亂峰争聳髻鬟青。",
            "山家不識高軒過，驚走兒童戶半扃。"
        ],
        "title": "與道按田至湖山有詩凡九章次其韻 游天平山",
        "id": "859b5c4f-624f-4173-9f9e-7d797e8527fb"
    },
    {
        "author": "沈與求",
        "paragraphs": [
            "瓦鼓喧喧殢土龍，紙錢零亂野祠中。",
            "誰能向此分餘瀝，潤澤焦枯不計功。"
        ],
        "title": "與道按田至湖山有詩凡九章次其韻 白雲泉",
        "id": "418f61cd-8f41-424d-864f-c61b5cd95b7c"
    },
    {
        "author": "沈與求",
        "paragraphs": [
            "出郭有餘適，到山無限清。",
            "野泉依井落，古刹並湖成。",
            "水鳥閑中趣，風松意外聲。",
            "問僧知此觀，身世若爲輕。"
        ],
        "title": "與道按田至湖山有詩凡九章次其韻 題靈源寺",
        "id": "7ffbd06a-d600-449e-ac99-026c4cb14923"
    },
    {
        "author": "沈與求",
        "paragraphs": [
            "風埃滿眼作凄涼，招隱空山此計長。",
            "祇恐誤隨雲出岫，不如專以醉爲鄉。"
        ],
        "title": "與道按田至湖山有詩凡九章次其韻 雲隱軒",
        "id": "6ca50619-e85b-4482-b35c-73abb120c536"
    },
    {
        "author": "沈與求",
        "paragraphs": [
            "仙去遺蹤亦漫留，羽旗那復肯來遊。",
            "欲知洞府烟霞邃，漠漠蒼崖面橘州。"
        ],
        "title": "與道按田至湖山有詩凡九章次其韻 題林屋洞口",
        "id": "3e1b7ca7-b5d4-49a5-aec9-6a8bd17b2274"
    },
    {
        "author": "沈與求",
        "paragraphs": [
            "聞道藤蘿一一攀，要窮佳處識湖山。",
            "青琳宫闕當西崦，應費巾車數往還。"
        ],
        "title": "與道按田至湖山有詩凡九章次其韻 題靈祐觀",
        "id": "24c361c4-7341-4319-a72d-8f9b29220c38"
    },
    {
        "author": "沈與求",
        "paragraphs": [
            "山脊層壇古，松根曲徑微。",
            "衣冠久已化，殿閣自相輝。",
            "喬木交加合，閑雲自在飛。",
            "無端雪髯老，猶效鶴重歸。"
        ],
        "title": "與道按田至湖山有詩凡九章次其韻 毛公壇觀",
        "id": "5ca89a86-f81d-4956-8940-669cdd21abab"
    },
    {
        "author": "沈與求",
        "paragraphs": [
            "我欲款玄關，誰能供逋客。",
            "相將持綵囊，珠露滿蒼柏。"
        ],
        "title": "與道按田至湖山有詩凡九章次其韻 題上真宫",
        "id": "41ae2872-db7b-480a-879f-d303920ff180"
    },
    {
        "author": "沈與求",
        "paragraphs": [
            "林梢眇眇墮斜暉，剝啄還來扣隱扉。",
            "門巷劣容居士屩，塵埃不到野人衣。",
            "恰當夜甑黄粱熟，盛供春山紫蕨肥。",
            "侍坐無人只山月，兩翁相對自忘機。"
        ],
        "title": "過徐氏郊居",
        "id": "184d643b-a287-44b7-82fd-d92ea7e015fc"
    },
    {
        "author": "沈與求",
        "paragraphs": [
            "三載故鄉別，歸帆恰到吳。",
            "食寒新火換，天闊斷雲孤。",
            "酒市仍依岸，漁村遠带湖。",
            "碧山千萬疊，翻憶夢崎嶇。"
        ],
        "title": "到吳",
        "id": "ce2f63be-059b-4bba-9937-25f01ae571a3"
    },
    {
        "author": "沈與求",
        "paragraphs": [
            "鬢毛端欲改，歲月竟相侵。",
            "薄宦顔難彊，窮塗感易深。",
            "舊交多得路，古道罕知音。",
            "吾事政如此，飄零違寸心。"
        ],
        "title": "感事",
        "id": "e11b1069-965f-44c9-b697-f64171fe43fa"
    },
    {
        "author": "沈與求",
        "paragraphs": [
            "紫簫吹夢斷，起視斗闌干。",
            "痩馬踏殘月，單衣中薄寒。",
            "錦囊那復佩，革带頓成寛。",
            "浪逐官曹底，更題敢自安。"
        ],
        "title": "旦日趨府",
        "id": "4fb83db7-1e93-4729-aef6-5b1f7441e3d5"
    },
    {
        "author": "沈與求",
        "paragraphs": [
            "旍斾傳呼起伏龍，雨翻枯澤已全通。",
            "招呼急吹添秋思，袪逐驕陽助歲功。",
            "蝝子有知先避境，葑根無着盡浮空。",
            "老農自笑豚蹄祝，惠政流行盍屢豐。"
        ],
        "title": "次韻秀守苗郎中喜雨",
        "id": "24ff060b-4ebf-48c7-b95e-bb990e9a5c4a"
    },
    {
        "author": "沈與求",
        "paragraphs": [
            "狂風初作惡，小雨似知時。",
            "破睡心長折，呼愁眼易饑。",
            "勃姑穿渡急，鴉舅出林遲。",
            "春事今如此，幽尋有底期。"
        ],
        "title": "次韻盧憲小雨",
        "id": "aff5755c-fe8d-4170-b523-043e952dc74f"
    },
    {
        "author": "沈與求",
        "paragraphs": [
            "已看城郭半浮楂，水戽聯翩接渚涯。",
            "天意若知民意切，停鞭且止阿香車。"
        ],
        "title": "雨不止",
        "id": "8d5637ae-4c84-482b-8526-428225c891f9"
    },
    {
        "author": "沈與求",
        "paragraphs": [
            "早歲驚逢上苑春，蹇驢朝踏落花塵。",
            "只今嬾問芳菲事，桞眼相看也笑人。"
        ],
        "title": "新春書事",
        "id": "3e70bd76-12d2-4978-ad85-a285b1fd54de"
    },
    {
        "author": "沈與求",
        "paragraphs": [
            "少陵花惱便顛狂，天與多情付此郎。",
            "宿露園林鶯舌亂，暖風庭院蜜脾香。",
            "閑愁幾欲縈春事，幽怨還能入醉鄉。",
            "應斷玉樓雙望眼，便須催促理歸檣。"
        ],
        "title": "次韻盧憲春意",
        "id": "b5be2105-7399-4fc4-844c-a50547bf5376"
    },
    {
        "author": "沈與求",
        "paragraphs": [
            "杏火燒空潑眼明，游人蕩槳淥蕪城。",
            "山歌慣習吳歈調，水戲終含楚些聲。",
            "草滿池塘春漲淺，鷰歸簾幕午風輕。",
            "踏青舊約誰能問，已喜年來粥有餳。"
        ],
        "title": "清明",
        "id": "1c141f66-62ef-4dce-ba01-c322f0d2a0e1"
    },
    {
        "author": "沈與求",
        "paragraphs": [
            "中都如海士如鱗，乘雁雙鳬亦見馴。",
            "林下已無長往客，江頭誰伴獨醒人。",
            "因循儻使能成事，彊健何須便乞身。",
            "但喜高風激頽俗，要令鐘漏一番新。"
        ],
        "title": "報中有盛年休官者感而賦詩",
        "id": "5127be0a-493a-430d-b744-cbe50cca7bd6"
    },
    {
        "author": "沈與求",
        "paragraphs": [
            "可奈風埃老客游，故山歸思日悠悠。",
            "軒裳結裹非吾事，野性從來在一丘。"
        ],
        "title": "有懷山中  其一",
        "id": "8669ebed-b68e-43f4-9a16-e6cf965ca1d8"
    },
    {
        "author": "沈與求",
        "paragraphs": [
            "冠卷塵埃亦漫彈，勒移終復愧家山。",
            "它年猿鶴應相笑，倦羽卑飛久未還。"
        ],
        "title": "有懷山中  其二",
        "id": "68ee2ab9-fb4e-4a81-ba72-c8c5ee2209ad"
    },
    {
        "author": "沈與求",
        "paragraphs": [
            "黄壟初看卷麥禾，老農還復厭晴多。",
            "四郊戽尾開新瀆，一雨苗根長舊科。",
            "已發政聲歸召杜，更驚詩律鬬陰何。",
            "王孫欲識田家樂，水亂溝塍涉可過。"
        ],
        "title": "次韻宏父喜雨",
        "id": "f54e0a2c-e065-440d-a2a6-39223480e9ee"
    },
    {
        "author": "沈與求",
        "paragraphs": [
            "續經無復補嘉禾，老去忘懷及見多。",
            "摘尾簿書寧問署，點頭章句僅成科。",
            "求田下澤吾行且，招隱空山子謂何。",
            "千萬買鄰真左計，一丘端約老相過。"
        ],
        "title": "行簡以曾守韻見貽復和一篇",
        "id": "292db3d5-1fa7-4ad4-87e4-7bd02055215c"
    },
    {
        "author": "沈與求",
        "paragraphs": [
            "王維買宅先成畫，申子尋山亦載圖。",
            "它日真能營小築，此山佳處着儂無。"
        ],
        "title": "申應時以圖尋山圖所載湖之西溪也爲作二絕句  其一",
        "id": "8b0128c7-8d27-4e91-8bbc-43a4bbf7eb5a"
    },
    {
        "author": "沈與求",
        "paragraphs": [
            "故國山川真可老，十年塵土負歸期。",
            "而今更笑申夫子，似我平生費夢思。"
        ],
        "title": "申應時以圖尋山圖所載湖之西溪也爲作二絕句  其二",
        "id": "5870f558-2047-4dd6-9b42-756d32b56fd4"
    },
    {
        "author": "沈與求",
        "paragraphs": [
            "三九家風故自寒，朝來饌客到豚肝。",
            "不須凖擬供塗竈，口腹那能累長官。"
        ],
        "title": "客至具餉庖中止有豚肝客不食",
        "id": "372007a3-2a51-4ad4-bbe5-80cc89cb405a"
    },
    {
        "author": "沈與求",
        "paragraphs": [
            "伯也吾宗秀，心期萬里侯。",
            "燕民方築郡，漢使果鳴騶。",
            "更借牙籌計，聊寛玉座憂。",
            "平生揮翰手，此意莫淹留。"
        ],
        "title": "次律兄持節燕山且調兩河兵賦喜而作詩  其一",
        "id": "8e5f90d9-4226-43e1-9f17-0fd756328ccd"
    },
    {
        "author": "沈與求",
        "paragraphs": [
            "中年情緒惡，遠別信音疏。",
            "聞道陰山路，貪迎使者車。",
            "騎羊厭鳴鏑，佩犢欲扶鋤。",
            "願上螭頭奏，煩苛一切除。"
        ],
        "title": "次律兄持節燕山且調兩河兵賦喜而作詩  其二",
        "id": "a376646a-a8b0-4a05-ba98-2e63ec3ee586"
    },
    {
        "author": "沈與求",
        "paragraphs": [
            "大艑軻{車我}許暫留，一樽相屬話牢愁。",
            "封胡羯末名終在，許史金張迹浪投。",
            "遵陸漸看鴻雁集，在原當記鶺鴒求。",
            "它年會有相從樂，泛宅浮家萬事休。"
        ],
        "title": "喜次律兄見過",
        "id": "e9db0405-7a98-4f2e-a21a-67d1492b3a38"
    },
    {
        "author": "沈與求",
        "paragraphs": [
            "獨坐苦無賴，開軒懷抱空。",
            "徘徊簾上月，淅瀝竹間風。",
            "清影迷篝火，哀音咽砌蟲。",
            "怪來寒次骨，霜氣已冥濛。"
        ],
        "title": "倦夜",
        "id": "f92db8c1-5591-49a1-a547-0915c0c139a6"
    },
    {
        "author": "沈與求",
        "paragraphs": [
            "千里風雷起放臣，反騷端欲陋靈均。",
            "宦情遽逐鵬程遠，喜氣猶驚鵲語新。",
            "它日鍾魚應落夢，半生塵土未酬身。",
            "會須更整青雲步，往事當令問水濱。"
        ],
        "title": "單顔徒以盜失邑被譴赦令復官喜而有詩次其韻",
        "id": "0c2fb212-c1f7-4d36-8b7c-f19821f5641f"
    },
    {
        "author": "沈與求",
        "paragraphs": [
            "此族知何族，生涯一廢池。",
            "似能矜喜怒，那復辨官私。",
            "暑雨浮萍閙，秋風牡菊遲。",
            "肯嫌同腊鼠，小嚼爲紛披。"
        ],
        "title": "土人腊蛙見餉爲作此詩",
        "id": "2952880d-bedb-4049-a84c-1502dbe5bd2a"
    },
    {
        "author": "沈與求",
        "paragraphs": [
            "老覺交情重，貧知世路高。",
            "相看心已折，此別夢應勞。",
            "未用脂長轂，須聽詠大刀。",
            "平生故人意，能費幾綈袍。"
        ],
        "title": "送別",
        "id": "484752eb-ac86-40b5-a077-2e349fc7e9d1"
    },
    {
        "author": "沈與求",
        "paragraphs": [
            "雨餘千里見秋毫，綠漲西陂湧浪濤。",
            "桂楫蘭舟驚送別，鸞篦象齒記分曹。",
            "官游莫漫嗟流落，人事方將困驛騷。",
            "亦欲江湖理烟艇，不知何處可容篙。"
        ],
        "title": "莊于經解官作二詩道別有江湖蓑笠之句次其韻兼敘離索  其一",
        "id": "5caa0a35-cf16-4fd3-868c-e3dc6670f847"
    },
    {
        "author": "沈與求",
        "paragraphs": [
            "自許論交絕比周，向來傾蓋喜同流。",
            "俗間久矣無青白，客裏終然有去留。",
            "能事要須槃礴臝，廋詞何必畔牢愁。",
            "看君躍馬章臺道，肯爲滄波夢棹謳。"
        ],
        "title": "莊于經解官作二詩道別有江湖蓑笠之句次其韻兼敘離索  其二",
        "id": "64abe099-1262-4af4-bd8f-58166f1a2015"
    },
    {
        "author": "沈與求",
        "paragraphs": [
            "竹戶連村閉，官何此榜舟。",
            "蒿萊半殘壟，風露溢清愁。",
            "試爲歌田畯，那知餞蓐收。",
            "老盆如見領，應作小遲留。"
        ],
        "title": "秉元以按田至村落有詩次其韻",
        "id": "b6d813ab-7ba5-4bca-ba47-ca1cc6f9a77f"
    },
    {
        "author": "沈與求",
        "paragraphs": [
            "小軒巖桂露香乾，秋蘂扶疏碧玉寒。",
            "章句那能如許樣，夜深渾作月中看。"
        ],
        "title": "巖桂",
        "id": "a7c2a964-3c0b-43dc-ac30-207b0f6c028e"
    },
    {
        "author": "沈與求",
        "paragraphs": [
            "東觀無人數伏虔，一臞塵土獨凄然。",
            "高情自欲侵天半，清夢何由到日邊。",
            "顧我書空嗟咄咄，知君捫腹笑便便。",
            "登高懷遠無窮意，故合春容賦大篇。"
        ],
        "title": "次韻行簡北城登眺述懷",
        "id": "46b90715-312f-4eaa-b393-37318ed3ef54"
    },
    {
        "author": "沈與求",
        "paragraphs": [
            "奠幣儒宫已告虔，城樓遠想獨悠然。",
            "陰陰古木回潭外，渺渺平蕪落照邊。",
            "野色向人聊嫵媚，笻枝入手自輕便。",
            "興來不暇尋思嬾，酒後狂歌定幾篇。"
        ],
        "title": "行簡釋奠學宮登北城眺覧有詩嘗次其韻再和二章  其一",
        "id": "eb3612be-a0ff-4a9c-8125-aedf69426fb6"
    },
    {
        "author": "沈與求",
        "paragraphs": [
            "當年蠟鳳識僧虔，晚歲相從意惘然。",
            "更笑豎儒多敗事，稍聞上郡已開邊。",
            "酒醪窮巷誰能載，簡牘平生自不便。",
            "風月兩溪真可老，待收功業付詩篇。"
        ],
        "title": "行簡釋奠學宮登北城眺覧有詩嘗次其韻再和二章  其二",
        "id": "a6c1ea8c-52be-423c-9c7f-f083e0f7efb2"
    },
    {
        "author": "沈與求",
        "paragraphs": [
            "詞語平生故自蕪，登高重愧賦成初。",
            "諸君此處識老子，右衛向來煩長輿。",
            "波上旌旗飛退鷁，樓前歌管出金魚。",
            "回欄後夜同延月，直下方池可更疏。"
        ],
        "title": "曾守置酒月波樓以張倅至有詩命坐客同賦",
        "id": "cc368bd7-07b7-4ff6-ba13-6ecaaf718c2f"
    },
    {
        "author": "沈與求",
        "paragraphs": [
            "娟娟微月小窗東，竹裏寒聲嘯夕風。",
            "孤客坐來驚歲晚，推愁不去酒杯空。"
        ],
        "title": "夜坐  其一",
        "id": "2af2cf5b-cc97-4bf3-a7f3-8f8ecaa51caf"
    },
    {
        "author": "沈與求",
        "paragraphs": [
            "虛堂夜寂自神清，更僕無端倦觸屏。",
            "多謝短檠隨我老，更温檀火校黄庭。"
        ],
        "title": "夜坐  其二",
        "id": "7ef51cc2-9d85-4cda-8eea-ed0b8dcb1c4c"
    },
    {
        "author": "沈與求",
        "paragraphs": [
            "聞道牙籤檢校頻，昏花錯莫亂驚塵。",
            "未須止酒妨投轄，便可捐書當徙薪。",
            "肘後有方餘幾所，眼中無障更何人。",
            "須公舊觀神明復，凖擬花前一笑春。"
        ],
        "title": "曾守病目以治法與之有詩見貽次其韻",
        "id": "50bf96db-c23d-4b38-9310-5a19b783b468"
    },
    {
        "author": "沈與求",
        "paragraphs": [
            "澤國春歸早，連門競築臺。",
            "夜來風力峭，疏片半飄梅。"
        ],
        "title": "次韻曾守立春席上七絕句  其一",
        "id": "833a7482-4a04-4bfa-8da8-7c1520a86dd4"
    },
    {
        "author": "沈與求",
        "paragraphs": [
            "曉凍穿流急，晨光照火新。",
            "四郊和氣合，歌吹待班春。"
        ],
        "title": "次韻曾守立春席上七絕句  其二",
        "id": "a7c6e886-e256-42e6-8174-bada8ad61aff"
    },
    {
        "author": "沈與求",
        "paragraphs": [
            "花光浮翦勝，酒色動雕觴。",
            "欲識邦侯喜，眉間照席黄。"
        ],
        "title": "次韻曾守立春席上七絕句  其三",
        "id": "41005019-54f8-4943-993b-fe6f272ce00c"
    },
    {
        "author": "沈與求",
        "paragraphs": [
            "跨臘纔更歲，經宵併是春。",
            "黄堂清訟缿，欲助發生仁。"
        ],
        "title": "次韻曾守立春席上七絕句  其四",
        "id": "d653a580-0e9e-4e43-9916-977c1dc3b384"
    },
    {
        "author": "沈與求",
        "paragraphs": [
            "日應東風轉，春隨北斗回。",
            "不須鄒子律，餘暖到寒荄。"
        ],
        "title": "次韻曾守立春席上七絕句  其五",
        "id": "2fdf9a39-b566-47d7-9ac8-a9560bff54cb"
    },
    {
        "author": "沈與求",
        "paragraphs": [
            "曉卜農祥正，遙知歲事豐。",
            "小桃如有意，欲吐故時紅。"
        ],
        "title": "次韻曾守立春席上七絕句  其六",
        "id": "f20aa8cd-fef1-4071-b5db-40c379d6e4fc"
    },
    {
        "author": "沈與求",
        "paragraphs": [
            "曲席紛羅綺，中腔度管絲。",
            "歡聲連萬井，一一擁春祺。"
        ],
        "title": "次韻曾守立春席上七絕句  其七",
        "id": "c3483a0a-3ad6-442d-994e-b80e68455ffe"
    },
    {
        "author": "沈與求",
        "paragraphs": [
            "突兀晴樓壓郡城，樓前波面縠紋生。",
            "何人合作佳從事，來伴胡床看月明。"
        ],
        "title": "月波樓",
        "id": "423ca15b-3a24-4ca2-a7ae-0f93cd65f5e8"
    },
    {
        "author": "沈與求",
        "paragraphs": [
            "柳株高下隔桃蹊，萬頃烟波似渼陂。",
            "畫手無人貌平遠，小亭風冷立移時。"
        ],
        "title": "會景亭",
        "id": "9951c9f4-7819-443b-aa52-0a931619f1ab"
    },
    {
        "author": "沈與求",
        "paragraphs": [
            "雙瞳炯炯四筵傾，少日才堪賦兩京。",
            "花縣署曹聊試可，鱣堂傳德尚流清。",
            "横琴勿寫峩峩志，引水當令㶁㶁鳴。",
            "後夜扁舟同泛月，野田端見綠蕪平。"
        ],
        "title": "次韻楊縣丞見寄",
        "id": "f0df995c-c456-4fbd-b9c1-a64a27ee5802"
    },
    {
        "author": "沈與求",
        "paragraphs": [
            "小雨經旬戶不開，隔牆青子滿江梅。",
            "幽禽葉底如相識，睥睨空庭欲下來。"
        ],
        "title": "次曾宏父韻  其一",
        "id": "eff72668-0bd7-48c9-b965-5886caf005d1"
    },
    {
        "author": "沈與求",
        "paragraphs": [
            "三楚浮魂不可招，夢游赤壁夜停橈。",
            "朝來快讀黄州賦，猶喜周郎得小喬。"
        ],
        "title": "次曾宏父韻  其二",
        "id": "ae7c6ba3-9a58-4428-be68-f163515a837f"
    },
    {
        "author": "沈與求",
        "paragraphs": [
            "微官似有不如無，老去因循負壯圖。",
            "但得誅茅三畝宅，世緣端欲付軒渠。"
        ],
        "title": "次曾宏父韻  其三",
        "id": "1578dee8-5e27-4569-a2b0-bc2d00eab3c5"
    },
    {
        "author": "沈與求",
        "paragraphs": [
            "未用欣然念可人，世間那有白頭新。",
            "出門更復推葱麥，笑殺扶風井大春。"
        ],
        "title": "次曾宏父韻  其四",
        "id": "63ea3572-7c2d-4f7c-ac7b-93e34dd85b97"
    },
    {
        "author": "沈與求",
        "paragraphs": [
            "俗間忘勝踐，客裏度春愁。",
            "拄頰真狂計，焦頭乏遠謀。",
            "剛疏徒自許，德怨浪相求。",
            "奏乏三千牘，詩慚一百籌。",
            "豈能資宦達，端合辦歸休。",
            "遣興鵝兒酒，銷魂燕子樓。",
            "枯笻青草渡，老屋白蘋洲。",
            "此意無窮樂，今懷未滿憂。",
            "轉喉寧問諱，繞指叵思柔。",
            "二妙看騰踏，頻年歎滯留。",
            "花時閉深院，雲際渺輕舟。",
            "應念騎曹掾，平生信謬悠。"
        ],
        "title": "曾宏父作詩別行簡索僕同賦",
        "id": "8e336835-f5be-463d-9b61-8578b2854de7"
    },
    {
        "author": "沈與求",
        "paragraphs": [
            "客裏思家且罷休，無聊懷抱不禁愁。",
            "鰣魚苦筍過百六，又到一年春盡頭。"
        ],
        "title": "曾宏父將往霅川見內相葉公以詩爲別次其韻以自見  其一",
        "id": "0fc337f7-c800-4cbe-9760-9c2b94fa3b3d"
    },
    {
        "author": "沈與求",
        "paragraphs": [
            "腸斷故園春到時，澆花日日遶芳蹊。",
            "而今夢逐東風去，小榼深杯手自攜。"
        ],
        "title": "曾宏父將往霅川見內相葉公以詩爲別次其韻以自見  其二",
        "id": "9310f0ab-73d7-4f8e-a5dc-e7454bdfb43d"
    },
    {
        "author": "沈與求",
        "paragraphs": [
            "兩溪以南無數山，興來徑造無時闌。",
            "空餘日蠟幾兩屐，日暮雲深天小寒。"
        ],
        "title": "曾宏父將往霅川見內相葉公以詩爲別次其韻以自見  其三",
        "id": "d6890765-7166-4e0a-8d23-792b6cc9af1a"
    },
    {
        "author": "沈與求",
        "paragraphs": [
            "隔溪花柳自無賴，烟淡風微惱殺人。",
            "走向西家覓酒伴，芒鞋竹杖去尋春。"
        ],
        "title": "曾宏父將往霅川見內相葉公以詩爲別次其韻以自見  其四",
        "id": "9fe3e3b4-f549-4ed0-bedb-32b72cdb16da"
    },
    {
        "author": "沈與求",
        "paragraphs": [
            "牆根啁啾百鳥閙，最愛乳鳩來喚晴。",
            "日永春閑深院落，渠能便當管絃聲。"
        ],
        "title": "曾宏父將往霅川見內相葉公以詩爲別次其韻以自見  其五",
        "id": "6dbb0df9-8d27-4bee-af9f-fe7c2e455641"
    },
    {
        "author": "沈與求",
        "paragraphs": [
            "揚舲送子下苕霅，繫纜沙頭多柳株。",
            "十載風埃老行客，不知鷗鳥記人無。"
        ],
        "title": "曾宏父將往霅川見內相葉公以詩爲別次其韻以自見  其六",
        "id": "3d46c317-dbe5-4d23-ba1b-90371cedb503"
    },
    {
        "author": "沈與求",
        "paragraphs": [
            "前溪溪頭玉色魚，羊酪豈可比鮮腴。",
            "江黄會中有勝處，健步走置煩長鬚。"
        ],
        "title": "曾宏父將往霅川見內相葉公以詩爲別次其韻以自見  其七",
        "id": "0529c8a9-4e4e-41b8-b893-e55bfe102da9"
    },
    {
        "author": "沈與求",
        "paragraphs": [
            "野店山茶亦可口，試敲松火煮石泉。",
            "相逢故人如問訊，但道老去多煩煎。"
        ],
        "title": "曾宏父將往霅川見內相葉公以詩爲別次其韻以自見  其八",
        "id": "0b42396e-84c7-41db-bbb8-f39848c081c7"
    },
    {
        "author": "沈與求",
        "paragraphs": [
            "翰林胸中浩千古，筆頭戲作江海潮。",
            "子行造膝可問法，門前烟浪拍溪橋。"
        ],
        "title": "曾宏父將往霅川見內相葉公以詩爲別次其韻以自見  其九",
        "id": "d0242be2-ca3f-436d-b029-a69df02daba7"
    },
    {
        "author": "沈與求",
        "paragraphs": [
            "邦侯言語妙天下，學海故自吞百川。",
            "傳杯擊鉢盡具眼，醉中莫漫思逃禪。"
        ],
        "title": "曾宏父將往霅川見內相葉公以詩爲別次其韻以自見  其一○",
        "id": "00af8479-f04a-45ba-b7fa-b53fd49ede0f"
    },
    {
        "author": "沈與求",
        "paragraphs": [
            "逗帆風借力，入坐水浮光。",
            "村落知多少，郵亭自短長。",
            "跳魚吹暗浪，浴鷺耿殘陽。",
            "又是吾廬遠，相看思渺茫。"
        ],
        "title": "舟行即事",
        "id": "ab49a1d3-3074-4aaf-86a7-d1fb1818d45a"
    },
    {
        "author": "沈與求",
        "paragraphs": [
            "嫋嫋輕颸動，娟娟佳月升。",
            "岸回雙樹暗，村遠一燈明。",
            "過雁參差影，跳魚撥刺聲。",
            "停橈且勿去，吾意不勝清。"
        ],
        "title": "舟過北塘",
        "id": "ecc3e3dc-3c38-4203-a070-98164d466213"
    },
    {
        "author": "沈與求",
        "paragraphs": [
            "富貴因人德未酬，繡衣歸去竟何求。",
            "荒墳三尺斜陽裏，千古徒增女子羞。"
        ],
        "title": "羞墓",
        "id": "f381c252-7471-4618-a825-12b879d6a03f"
    },
    {
        "author": "沈與求",
        "paragraphs": [
            "棹發鱸鄉晚，頻經桂子秋。",
            "嬾投青玉案，政敝黑貂裘。",
            "水落喧漁市，雲微辨橘洲。",
            "五湖烟浪静，誰復泛扁舟。"
        ],
        "title": "舟次吳淞江",
        "id": "47fc55cd-a82f-4f25-b68b-77f91e58adb1"
    },
    {
        "author": "沈與求",
        "paragraphs": [
            "花鴨呼群自拍浮，何人蓑笠在孤舟。",
            "半生已負江湖約，不爲經行肯蹔留。"
        ],
        "title": "吳江阻雨過豁然閣次周廉彦韻  其一",
        "id": "b00bc61b-35fe-4254-a2a5-d833ab5e9494"
    },
    {
        "author": "沈與求",
        "paragraphs": [
            "濛濛小雨麥秋天，江上人家欲暮烟。",
            "行客未能忘勝處，繫舡來伴白鷗眠。"
        ],
        "title": "吳江阻雨過豁然閣次周廉彦韻  其二",
        "id": "268b863d-dcef-45e3-94f0-919f024da380"
    },
    {
        "author": "沈與求",
        "paragraphs": [
            "我本三生一散人，翩然小棹五湖春。",
            "何從便結滄浪伴，纓上而今有宿塵。"
        ],
        "title": "吳江阻雨過豁然閣次周廉彦韻  其三",
        "id": "2f6efdcd-2798-4278-9c08-c04b79ee14ea"
    },
    {
        "author": "沈與求",
        "paragraphs": [
            "道人小室要觀身，兀坐蒲團莫欠伸。",
            "縱有諸天來應供，靈龜納息自爲真。"
        ],
        "title": "燈上人頤齋",
        "id": "2e71cf69-24a9-48a0-bf0c-af1972968467"
    },
    {
        "author": "沈與求",
        "paragraphs": [
            "客行終日厭區區，蹔借晴光照坐隅。",
            "水漾龍鱗浮窣堵，蓴開雉尾供伊蒲。",
            "欲隨漁子飛雙槳，似與仙翁在一壺。",
            "目亂風埃知有幾，肯來幽處濯纓無。"
        ],
        "title": "次韻江元壽題寧境寺湖光亭",
        "id": "8574313e-c0c2-4772-a43b-bef1052dcee6"
    },
    {
        "author": "沈與求",
        "paragraphs": [
            "翰林發策冠諸儒，再世重歸汗血駒。",
            "醉後揮毫凌月窟，夢中插翼上天衢。",
            "半生懷抱吞餘子，一日聲名振八區。",
            "歸去玉堂清夜直，也應憐我老江湖。"
        ],
        "title": "舟中聞元用遂魁天下士論歸之輒成五十六字呈宏父車馬至中都當舉似也",
        "id": "0ac35ea3-6395-461a-8a76-e71b2e45c282"
    },
    {
        "author": "沈與求",
        "paragraphs": [
            "招手湖山初識君，眼中已復見輪囷。",
            "清言自是一時傑，豪氣欲無千載人。",
            "客路臨分隨夢遠，老懷論舊覺情親。",
            "心期不免功名逼，儻記江南草樹春。"
        ],
        "title": "吳門別曾宏父",
        "id": "e3c94ff3-5492-4d8d-a7ed-4e58e3da3848"
    },
    {
        "author": "沈與求",
        "paragraphs": [
            "羊酪蓴羹本異區，江湖隨俗語娵隅。",
            "紫鱗撥刺衝文荇，翠羽翩翾過綠蒲。",
            "舴艋興饒青絡馬，笭箵自當紫微壺。",
            "叢書校罷頻搔首，天末孤帆去欲無。"
        ],
        "title": "還憩湖光亭復次江元壽韻",
        "id": "1a86a441-55dd-4ab9-9e81-ee76a5e686ff"
    },
    {
        "author": "沈與求",
        "paragraphs": [
            "西風江面荻花秋，鱠玉頻年念昔游。",
            "客帽只今無地落，黄花滿眼漫供愁。"
        ],
        "title": "次韻錢德初九日旅懷三絕  其一",
        "id": "3324a48a-1406-4149-9e41-e09991b0c9a7"
    },
    {
        "author": "沈與求",
        "paragraphs": [
            "登高虛欲夸能賦，樂事何曾副賞心。",
            "斜日孤雲兩愁絕，一觴聊爲盍朋簮。"
        ],
        "title": "次韻錢德初九日旅懷三絕  其二",
        "id": "04a23a27-0fde-42b9-807c-6535033b5d44"
    },
    {
        "author": "沈與求",
        "paragraphs": [
            "濁醪自稱和山藥，小令新能坼水花。",
            "況有阿戎供細雨，豈知秋思滿天涯。"
        ],
        "title": "次韻錢德初九日旅懷三絕  其三",
        "id": "9cd58a3b-246b-4aed-bead-f866e2c7bdde"
    },
    {
        "author": "沈與求",
        "paragraphs": [
            "木末孤烟起夕炊，茅簷直下釣魚磯。",
            "蒼茫遠水連天碧，一葉短篷何處歸。"
        ],
        "title": "過嘉禾野塘",
        "id": "f362c0c7-183b-4fc4-9da7-06bae8334ca9"
    },
    {
        "author": "沈與求",
        "paragraphs": [
            "投曉平安使，倉皇扣倚廬。",
            "修塗幸及此，細語問何如。",
            "云自三關道，曾持一紙書。",
            "崎嶇經寇難，隻影到鄉閭。"
        ],
        "title": "僕夫自燕山來云有次律兄書被盜失去",
        "id": "4bd75232-bc0f-4543-8af0-f01d819bcc27"
    },
    {
        "author": "沈與求",
        "paragraphs": [
            "勇往都忘去路難，胸吞螭虎氣桓桓。",
            "吳頭楚尾三年夢，塞北江南五月寒。",
            "痩馬繫門留我別，明珠攜袖許誰看。",
            "書生自有西江量，何止能濡舌本乾。"
        ],
        "title": "杜季習遊恒山謁府帥劉公輒次劉彦常韻作二詩送之  其一",
        "id": "4c7de022-5c4d-4302-b144-e74376ca556c"
    },
    {
        "author": "沈與求",
        "paragraphs": [
            "上相平胡不作難，已開亭障徹烏桓。",
            "公朝問罪知誰敵，窮虜要盟故自寒。",
            "烽燧報安千徼肅，羽書飛捷萬人看。",
            "書生夢想從軍樂，雋語銘功墨未乾。"
        ],
        "title": "杜季習遊恒山謁府帥劉公輒次劉彦常韻作二詩送之  其二",
        "id": "ded2a6e1-92b8-4789-9461-b073da46a2d8"
    },
    {
        "author": "沈與求",
        "paragraphs": [
            "湖陰舊雨記重來，小閣深明傍水開。",
            "螮蝀横空橋倒影，琉璃拍岸浪成堆。",
            "勝遊君復羹魚婢，幽屏予方飯芋魁。",
            "遙想經行斷堤曲，野花漂盡雪玫瑰。"
        ],
        "title": "董深大有詩紀吳江豁然閣舊遊索僕繼和",
        "id": "18c6b41b-ef9f-4faa-8486-fcb2a49334f3"
    },
    {
        "author": "沈與求",
        "paragraphs": [
            "雲疏日薄九秋深，故國懸知詠稾砧。",
            "試拂青萍憐氣在，更攜綠綺覺塵侵。",
            "浮家泛宅三年夢，臨水登山萬里心。",
            "小騎羨君盤谷去，肯如思越費清吟。"
        ],
        "title": "次韻河陽張先父秀才",
        "id": "86cd07c4-6859-4f36-820e-69730368a3cf"
    },
    {
        "author": "沈與求",
        "paragraphs": [
            "一區無地可經營，宦牒東西寄此行。",
            "問舍它時聊爾耳，浮家今日太勞生。",
            "肯將口腹累安邑，正欲絃歌聞武城。",
            "爲我三間卜茅屋，夜深來聽讀書聲。"
        ],
        "title": "託長興吳宰僦居",
        "id": "66b859a2-71d7-46c7-bb76-96f139867527"
    },
    {
        "author": "沈與求",
        "paragraphs": [
            "柯田一曲抱清灣，兩角孤雲擁髻鬟。",
            "猿鶴驚心招舊隱，桑麻掠眼接通闤。",
            "似聞小築終年就，應是幽扉盡日關。",
            "爲報添丁護鵶觜，夜寒歸夢遶家山。"
        ],
        "title": "寄次律兄學士柯田山新居",
        "id": "ff527b98-c946-4c75-8aba-6edc1c513f91"
    },
    {
        "author": "沈與求",
        "paragraphs": [
            "巖谷何人歎久幽，紵袍一一赴兼收。",
            "銜枚盡欲成堅敵，懷璧渾疑忌暗投。",
            "獨訝終篇惜鷄肋，更須添燭校蠅頭。",
            "文章到此無殊律，共賦菁莪汎汎舟。"
        ],
        "title": "沈景修宗博示試院書事二章次其韻  其一",
        "id": "83e2f0e6-69c2-4cc0-8357-acf3c71115f3"
    },
    {
        "author": "沈與求",
        "paragraphs": [
            "探簾山鳥一聲幽，斗覺晴光爛不收。",
            "好夢已尋江上去，清篇更許坐中投。",
            "欣逢阮籍開青眼，肯學虞卿賦白頭。",
            "聞道月波春色滿，好攜行客住行舟。"
        ],
        "title": "沈景修宗博示試院書事二章次其韻  其二",
        "id": "6dd31f03-91c6-4a1c-8a59-7f560c5d4059"
    },
    {
        "author": "沈與求",
        "paragraphs": [
            "行盡江山不記村，卻隨花信到重門。",
            "也知春色嬌無賴，取次先來綠草根。"
        ],
        "title": "次韻院中四絕句  其一",
        "id": "5c6709a7-32ef-43c9-9d07-903d82311d81"
    },
    {
        "author": "沈與求",
        "paragraphs": [
            "一尊相屬語黄昏，密雪飄零正滿門。",
            "記得江橋回馬處，冷香應斷玉梅魂。"
        ],
        "title": "次韻院中四絕句  其二",
        "id": "4a8faa19-c263-4b72-997e-99af20e5bf79"
    },
    {
        "author": "沈與求",
        "paragraphs": [
            "要知春色到池塘，深院無人午夢長。",
            "已覺此身便静樂，自温檀火炷爐香。"
        ],
        "title": "次韻院中四絕句  其三",
        "id": "9898a0e3-5b43-4b52-b860-38894f8c3b74"
    },
    {
        "author": "沈與求",
        "paragraphs": [
            "荳蔻梢頭春意濃，輕狂無奈賺花風。",
            "今年拚卻尋芳晚，凖擬殘枝占晚紅。"
        ],
        "title": "次韻院中四絕句  其四",
        "id": "538229b7-91c5-44d5-b9f9-269fd1a31bc4"
    },
    {
        "author": "沈與求",
        "paragraphs": [
            "雲根斸翠接山椒，小築初營一束茅。",
            "未放野泉縈曲磵，旋移寒綠引春梢。"
        ],
        "title": "石壁寺山房即事  其一",
        "id": "6bc0a503-ea14-4949-a71a-13c00ee353cd"
    },
    {
        "author": "沈與求",
        "paragraphs": [
            "望斷南崗遠水通，客檣來往酒旗風。",
            "畫橋依約垂楊外，映带殘霞一抹紅。"
        ],
        "title": "石壁寺山房即事  其二",
        "id": "f20451bb-cd92-41ca-be23-cb734ef0bac3"
    },
    {
        "author": "沈與求",
        "paragraphs": [
            "山縈細路走修蛇，峭壁連雲只蘚花。",
            "木末忽看幡影亂，馬頭初見殿陰斜。",
            "迴廊迤迤穿危嶠，側澗娟娟露淺沙。",
            "秀色可餐吾事辦，粥魚茶板莫相誇。"
        ],
        "title": "石壁寺",
        "id": "65318235-69c7-4814-838f-e61b5328d19f"
    },
    {
        "author": "沈與求",
        "paragraphs": [
            "鑴磨文律似攻駒，十載相從亦數予。",
            "卷白欲傾東海酒，閉門貪鈔北堂書。",
            "風烟入眼山圍座，鷗鷺驚心水滿渠。",
            "此樂定非公所有，爲聞鼇禁席頻虛。"
        ],
        "title": "無言頒政以詩寄行簡輒次韻  其一",
        "id": "41914bba-c6e6-409d-9827-6e7d1c6c562f"
    },
    {
        "author": "沈與求",
        "paragraphs": [
            "平生狗曲視驪駒，妙語琅琅獨起予。",
            "酒面那能伴從事，筆頭翻欲戲中書。",
            "官曹似是驚蓮幕，問訊何如念石渠。",
            "只恐浮名不論數，要須人識士非虛。"
        ],
        "title": "無言頒政以詩寄行簡輒次韻  其二",
        "id": "9ded3f5e-64f8-41a1-a47f-9c1fda17c316"
    },
    {
        "author": "沈與求",
        "paragraphs": [
            "歲月如馳鬬隙駒，星星著鬢故欺予。",
            "身宜丘壑長經夢，語到軒裳輒廢書。",
            "扃步共嗟妨遠趾，清溝自覺映汙渠。",
            "黄麻白簡公心事，此去聲名定不虛。"
        ],
        "title": "行簡用前韻見貽復和酬之",
        "id": "709f1be9-1ea1-4a04-9c0b-56c475bf19d3"
    },
    {
        "author": "沈與求",
        "paragraphs": [
            "曲澗潺潺隱石堤，玉虯雙引戲晴漪。",
            "相思後夜添清絕，木落山空月半規。"
        ],
        "title": "過卞山次韻朱仰止澗亭絕句  其一",
        "id": "1619af68-b07a-4d9b-bae1-5de42b92e37a"
    },
    {
        "author": "沈與求",
        "paragraphs": [
            "環珮琮琤落斷崖，水清石痩没平沙。",
            "幽人散策經過地，草閣柴扉趁水斜。"
        ],
        "title": "過卞山次韻朱仰止澗亭絕句  其二",
        "id": "64eab6ce-c864-4440-8606-b9ddb255870d"
    },
    {
        "author": "沈與求",
        "paragraphs": [
            "昔年尋賀老，同泛越溪航。",
            "雨發千巖秀，風供五月涼。",
            "目因秦望斷，心爲禹祠傷。",
            "聞道東湖地，新來足稻粱。"
        ],
        "title": "昔年",
        "id": "18ce764b-9762-4f10-9c0c-0927c03af843"
    },
    {
        "author": "沈與求",
        "paragraphs": [
            "庭柯脱翳葉，歸翼斷經過。",
            "水檻清漁罟，風櫺響藥羅。",
            "傲霜荷柄少，團露橘叢多。",
            "秋色遂如此，愁成今幾何。"
        ],
        "title": "秋懷二首  其一",
        "id": "3c28b25a-56e6-4208-bbca-283f69b04bbc"
    },
    {
        "author": "沈與求",
        "paragraphs": [
            "林梢吐寒月，清絕不勝任。",
            "蠻榼憑誰共，胡笳秖自吟。",
            "探簾風似翦，切戶斗如斟。",
            "何處行舟動，澄波自委金。"
        ],
        "title": "秋懷二首  其二",
        "id": "2f2188f3-abab-4651-bba6-73b2751ed57a"
    },
    {
        "author": "沈與求",
        "paragraphs": [
            "夘酒賸澆胸礧磈，晨梳聊理髪鬅鬙。",
            "方床自岸烏巾坐，欲校黄庭嬾未能。"
        ],
        "title": "即事",
        "id": "41661d6d-1ecb-4965-a54a-5fbdcc2b0952"
    },
    {
        "author": "沈與求",
        "paragraphs": [
            "茅屋秋風斗破除，蕭騷渾似浣溪居。",
            "青山侍坐從吾好，黄帽籠頭與俗疏。",
            "賴有園官能送菜，可無溪友解留魚。",
            "從今輒莫慚枵腹，一飽須煩插架書。"
        ],
        "title": "秋日閑居",
        "id": "ec332a03-dbf6-440c-9037-3ab46f716b5d"
    },
    {
        "author": "沈與求",
        "paragraphs": [
            "胸中渺渺九夢澤，筆底滔滔三峽流。",
            "自合勳盟真易與，漫回詩律付冥捜。",
            "平生所慕李君御，今日聊登郭泰舟。",
            "去矣相望重搔首，百年心事小遲留。"
        ],
        "title": "送盧左司赴闕舟中口占",
        "id": "c3cbcddf-59db-4f3a-968a-3ccc62bd7be5"
    },
    {
        "author": "沈與求",
        "paragraphs": [
            "野外罕人事，雖貧心自寛。",
            "霜蔬供綠節，社酒泛黄團。",
            "日落歸牛近，風微宿鳥安。",
            "展書遮老眼，燈火砌儒酸。"
        ],
        "title": "野外罕人事",
        "id": "f92dde03-f315-4984-a502-c69ff0189fd3"
    },
    {
        "author": "沈與求",
        "paragraphs": [
            "百折清灣抱野田，竹西風物故依然。",
            "歸牛更背斜陽去，牧笛一聲吹暮天。"
        ],
        "title": "過竹西",
        "id": "14c3fba0-6e98-4efb-a300-630f6e55ed92"
    },
    {
        "author": "沈與求",
        "paragraphs": [
            "霜根刺刺蝟圓顱，猶倚禪床聽木魚。",
            "底事世緣能老我，到頭塵事不關渠。",
            "磨甎幾日能成鍳，閉戶何人欲造車。",
            "若有小參重問訊，試尋消息向真如。"
        ],
        "title": "贈老禪",
        "id": "28c011d0-de4e-4218-a5cf-b295638a4919"
    },
    {
        "author": "沈與求",
        "paragraphs": [
            "硬黄親校大還書，巖石相看已甚臞。",
            "會遣五丁供給使，聊煩六甲奉庖厨。",
            "仙風自昔人何有，靈氣於今子豈無。",
            "知得茅卿近消息，應驂白鵠到清都。"
        ],
        "title": "成士瑴校登真訣垂就爲作此詩問訊",
        "id": "0d3be207-b34a-4f66-9482-de716354c3fe"
    },
    {
        "author": "沈與求",
        "paragraphs": [
            "雪舞白衣朝扣門，一車送酒借春温。",
            "寒威任減東陽带，和氣全歸北海尊。",
            "應爲半生憐麴糵，更留它日燕鷄豚。",
            "是中可飲公須記，報字如鴉醉眼昏。"
        ],
        "title": "謝葛魯卿雪中遣介送酒",
        "id": "8cfb9f72-0257-4497-b750-495c44abbb51"
    },
    {
        "author": "沈與求",
        "paragraphs": [
            "娟娟佳月掛南樓，蕭寺真成秉燭遊。",
            "火樹忽驚新節物，春衫不趁舊風流。",
            "公方高卧追三已，我亦狂歌發四愁。",
            "爲報襟期得名勝，何妨著處一開眸。"
        ],
        "title": "正月十四夜觀燈南寺子虛有詩次其韻兼呈駿發次顔",
        "id": "b0ada9db-a04a-4d8f-9890-69ee1fcbf360"
    },
    {
        "author": "沈與求",
        "paragraphs": [
            "燈市燒春接郡樓，歲豐人樂事遨遊。",
            "繁絃急管方連夕，痛飲高談自一流。",
            "短帽縱堪陪勝賞，長檠那解照牢愁。",
            "歸來卧對西窗月，獨想清光燭電眸。"
        ],
        "title": "再用子虛韻和呈駿發次顔  其一",
        "id": "3f1e7b26-a9c1-430e-83d4-fb9669e7741d"
    },
    {
        "author": "沈與求",
        "paragraphs": [
            "十里笙簫沸市樓，已占風物兩優游。",
            "人從月窟開青嶂，燈挾星河映碧流。",
            "曲席深杯成徑醉，長廊古寺溢清愁。",
            "暗中我亦知公在，彊對蘭膏爲舉眸。"
        ],
        "title": "再用子虛韻和呈駿發次顔  其二",
        "id": "f1879b18-22f1-4517-bbb1-02a2a9f9cae7"
    },
    {
        "author": "沈與求",
        "paragraphs": [
            "誰能延月倚危樓，細履相將偶當游。",
            "倦聽山歌懷舊俗，閑看水戲濺寒流。",
            "燈光競作千門曉，酒力微寛一掬愁。",
            "明日八分疲阿買，詩饞元只在清眸。"
        ],
        "title": "子虛復有詩再次其韻",
        "id": "2b7e660e-ebd0-4b14-a564-ad3e01474308"
    },
    {
        "author": "沈與求",
        "paragraphs": [
            "夾道繒山聳蜃樓，小軒終憶數條游。",
            "月將人意十分滿，雨入溪光一派流。",
            "静聽屐聲喧夜市，旋挑燈灺醖春愁。",
            "閉關不問陰晴事，時怪玄花掠病眸。"
        ],
        "title": "次夕雨作用子虛韻奉懷次顔知魚軒小集",
        "id": "041341aa-09ca-48f3-a489-fb5b8d802565"
    },
    {
        "author": "沈與求",
        "paragraphs": [
            "十年勞遠夢，今日又征鞍。",
            "雨入花梢困，風生麥浪寒。",
            "飄零逢酒怯，老大別家難。",
            "去矣功名事，終須把鏡看。"
        ],
        "title": "別群從",
        "id": "3b714f49-bb95-4993-a0e8-cbc8d97b147e"
    },
    {
        "author": "沈與求",
        "paragraphs": [
            "呼聲漸逐潮頭遠，帆影低隨日腳斜。",
            "已喜扁舟近瓜步，江鷗無數立寒沙。"
        ],
        "title": "瓜步",
        "id": "c3bab17c-1432-4a0c-95d9-b94578b513e0"
    },
    {
        "author": "沈與求",
        "paragraphs": [
            "潮落江城暮，帆開一葦輕。",
            "雲屯六龍駐，天近五星明。",
            "率土朝方岳，何年洗甲兵。",
            "君王似光武，折箠看昇平。"
        ],
        "title": "將達行在所",
        "id": "63c28a74-d87c-4580-b19c-023f87192807"
    },
    {
        "author": "沈與求",
        "paragraphs": [
            "勇退曾無屋數椽，掛冠神武便飄然。",
            "陶潛去家一百里，張翰收名四十年。",
            "平世深知還有幾，少時健決已無前。",
            "侏儒飽食堪羞死，莫浪狂言爲著鞭。"
        ],
        "title": "陳子尚博士休官還京口作此詩餞之  其一",
        "id": "e0efb04b-49da-4cd1-90b5-b984c81fcb92"
    },
    {
        "author": "沈與求",
        "paragraphs": [
            "西風江上荻花秋，鱠玉頻年念昔逰。",
            "世事真成一可慟，身名那問二宜休。",
            "公卿禮餞何爲者，僮僕歡迎有此不。",
            "鬢影毿毿紛翠葆，晚來鐘漏亦懷羞。"
        ],
        "title": "陳子尚博士休官還京口作此詩餞之  其二",
        "id": "7ad295a1-63ec-4167-a6b4-6bc2b178830e"
    },
    {
        "author": "沈與求",
        "paragraphs": [
            "國步猶艱棘，不堪頻問家。",
            "霜毛失翠葆，蒿目亂玄花。",
            "孤客知時節，殊方度歲華。",
            "干戈就休息，歸理邵平瓜。"
        ],
        "title": "得家書",
        "id": "0ccde152-d847-40f1-9192-96dd26bc4c35"
    },
    {
        "author": "沈與求",
        "paragraphs": [
            "千里隨河走濁流，檣烏東下指迷樓。",
            "春風簾幕今何在，只有瓊花伴客愁。"
        ],
        "title": "觀瓊花",
        "id": "4cbab414-f2f6-4252-bc03-dbd20f97f22a"
    },
    {
        "author": "沈與求",
        "paragraphs": [
            "曈曨曉日上簾旌，簾外幽禽作意鳴。",
            "呼斷故鄉千里夢，起來搔首問歸程。"
        ],
        "title": "即事和卓彦翼",
        "id": "818e205f-bf17-468e-a03f-b2636067b1af"
    },
    {
        "author": "沈與求",
        "paragraphs": [
            "造物勞人亦懵哉，又驅疲馬上崔嵬。",
            "經從野店初嘗筍，行盡江村始見梅。",
            "千里短書先夢寐，半生多難足風埃。",
            "桔橰俯仰成何事，已念漁蓑歸去來。"
        ],
        "title": "即事",
        "id": "ec821d9a-62c2-44db-bf67-531587205822"
    },
    {
        "author": "沈與求",
        "paragraphs": [
            "決決溪流不滿灘，獨憐舟子上風灣。",
            "日斜指點西村渡，竹戶茅牆趁碧山。"
        ],
        "title": "次桐廬  其一",
        "id": "2dbe0725-ce78-4bd0-804f-4a539911d69a"
    },
    {
        "author": "沈與求",
        "paragraphs": [
            "吏鞅縈人未許閑，當游聊復到春山。",
            "倡條冶葉無風味，賴有寒梅醒病顔。"
        ],
        "title": "次桐廬  其二",
        "id": "142065b9-15e0-4d0b-8cc4-7d8f9bd96eec"
    },
    {
        "author": "沈與求",
        "paragraphs": [
            "首路潛溪驛，鷄聲欲曙天。",
            "籃輿衝宿霧，棧閣寄層巔。",
            "高下林端屋，横斜石罅田。",
            "野泉隨處有，草木盡蒼然。"
        ],
        "title": "於潛道中",
        "id": "6a78b0ba-947c-47af-9029-261ef43735a8"
    },
    {
        "author": "沈與求",
        "paragraphs": [
            "馬蹄隨意到，回首隔南崗。",
            "日落鳥猶語，春歸花自香。",
            "長紅媚幽谷，新綠漲回塘。",
            "假榻知何地，昏鐘出上方。"
        ],
        "title": "新城道中",
        "id": "51255730-5dbf-457b-9d2f-aedfc75c2d26"
    },
    {
        "author": "沈與求",
        "paragraphs": [
            "渡澗穿林夕未休，野人篝火引前騶。",
            "驚從略彴灘聲急，喜見廜㢝草蓋修。",
            "雲臥自驚魂夢冷，星馳先惱肺肝愁。",
            "乞身老我雙溪上，記取端能賦遠遊。"
        ],
        "title": "宿葉璋橋庵舍",
        "id": "519e4718-33d5-4d3b-9488-2e5639649fc3"
    },
    {
        "author": "沈與求",
        "paragraphs": [
            "雲氣昏昏雨腳垂，客行終日倦奔馳。",
            "竹間小閣臨清瀨，俯檻觀魚立許時。"
        ],
        "title": "水閣小憩",
        "id": "6420dbf2-5b96-41f5-b5cf-d674f130e02c"
    },
    {
        "author": "沈與求",
        "paragraphs": [
            "了事癡人有底忙，箯輿勃窣到南岡。",
            "樵風槭槭群狙喜，山雨蕭蕭萬木僵。",
            "谷底暗分冰澗落，舍旁時度野梅香。",
            "殊方歲晚多悲感，歸老丘園此計長。"
        ],
        "title": "祁門道中遇雨",
        "id": "f0fc8959-ca74-4edb-908d-9bcf126358c2"
    },
    {
        "author": "沈與求",
        "paragraphs": [
            "湓浦維舟訪梵宫，香爐峰下暫從容。",
            "重來不爲二林景，永遠禪師有舊蹤。"
        ],
        "title": "東西二林寺  其一",
        "id": "2e719526-9da7-46e4-978b-beed3fba0622"
    },
    {
        "author": "沈與求",
        "paragraphs": [
            "在昔得名齊，連牆亦共蹊。",
            "修篁同碧嶂，寒溜合清溪。",
            "閣影高低並，鐘聲左右迷。",
            "遊人俄省悟，東即是林西。"
        ],
        "title": "東西二林寺  其二",
        "id": "352f2c14-dc1a-4fa9-a552-a83c7e3baa46"
    },
    {
        "author": "沈與求",
        "paragraphs": [
            "遊人多入東林寺，將謂西林景不如。",
            "我策短笻行半日，水聲松韻更清虛。"
        ],
        "title": "東西二林寺  其三",
        "id": "4ecf497c-588e-4659-871c-505372a56359"
    },
    {
        "author": "沈與求",
        "paragraphs": [
            "山河四塞限中原，籬落而今不復存。",
            "豺虎晝行何日息，但餘征戍滿荒村。"
        ],
        "title": "千秋嶺  其一",
        "id": "b81528e8-86d6-4701-a620-43f13476e594"
    },
    {
        "author": "沈與求",
        "paragraphs": [
            "吳越江南絕壁間，可憐争國似蝸蠻。",
            "百年父老陶王化，尚記流傳一醉顔。"
        ],
        "title": "千秋嶺  其二",
        "id": "4190f487-abe2-4f97-b13e-cb0ef6105013"
    },
    {
        "author": "沈與求",
        "paragraphs": [
            "國難更頻歲，邉塵動四溟。",
            "豺狼飽吞噬，天地失清寜。",
            "黄屋無安所，霜笳不忍聽。",
            "使臣歸路阻，慟絕鬢星星。"
        ],
        "title": "次韻鄭維心臘月十六日有作  其一",
        "id": "156f3118-25ac-4ee2-90aa-d115cc9d1a25"
    },
    {
        "author": "沈與求",
        "paragraphs": [
            "朝廷歸叛將，關塞失簽軍。",
            "銅馬猶逋命，沙蟲亦占群。",
            "上心存廟略，兵氣亂天文。",
            "誰挽斜河水，通宵洗赤氛。"
        ],
        "title": "次韻鄭維心臘月十六日有作  其二",
        "id": "1b9158ca-5e99-4413-99fa-3ad71c0aa2bf"
    },
    {
        "author": "沈與求",
        "paragraphs": [
            "血戰遮東道，今誰廟食雙。",
            "無人扞彊敵，縱馬飲長江。",
            "寇掠元干紀，兵臨反誘降。",
            "將軍自不武，慚色上旌幢。"
        ],
        "tags": [
            "长江"
        ],
        "title": "次韻鄭維心臘月十六日有作  其三",
        "id": "cb7cceb6-6c08-44c1-8087-4683c1c4a9a8"
    },
    {
        "author": "沈與求",
        "paragraphs": [
            "窮途厭遷次，歲晚惜分攜。",
            "茅舍荒村北，柴門曲港西。",
            "鷄豚蹔同社，桃李舊成蹊。",
            "那得干戈定，浮家著兩溪。"
        ],
        "title": "次韻避寇二首  其一",
        "id": "0159abdf-0b55-4934-ac9f-e5efdacca764"
    },
    {
        "author": "沈與求",
        "paragraphs": [
            "宦遊成屢卻，戎壘悵頻遭。",
            "聞詔趨吳會，經途事董逃。",
            "心期紓國難，力欲挽人豪。",
            "漂泊多危涕，真成失木猱。"
        ],
        "title": "次韻避寇二首  其二",
        "id": "b4dc72b3-dc8b-49a2-ae38-e1336ccc4692"
    },
    {
        "author": "沈與求",
        "paragraphs": [
            "杖藜尋勝款禪扃，歸去扁舟伴月明。",
            "卧樹低摧山腳轉，跳魚撥刺艣牙驚。",
            "烟埋橋影雙霓斷，風熨溪光一鏡平。",
            "聚落半空無市井，在亡燈火短長更。"
        ],
        "title": "游城山夜歸泛舟南溪",
        "id": "03c12a39-8509-4784-894d-a56d0aaedb36"
    },
    {
        "author": "沈與求",
        "paragraphs": [
            "曲檻飛甍界碧空，盡供勝覧屬禪翁。",
            "蒼藤翠木四圍外，遠水平蕪一望中。",
            "幽鳥林梢鳴不斷，亂雲天末去無窮。",
            "素娥青女今何在，歸步聊乘兩腋風。"
        ],
        "title": "次韻李通直題慈相寺雪月亭",
        "id": "658d2b10-31cc-4f56-a4a4-7abd5c2398f7"
    },
    {
        "author": "沈與求",
        "paragraphs": [
            "打窗悉窣連江雨，吹柁嘔啞拍岸風。",
            "篷底醉眼那得隱，時聞鷄唱夢魂中。"
        ],
        "title": "扈御舟泊錢清江口值雨  其一",
        "id": "8d6dd2c2-c516-43e2-8ed9-83fee7b864ee"
    },
    {
        "author": "沈與求",
        "paragraphs": [
            "法駕親巡海上還，鈎陳萬騎列江干。",
            "潮生風熟樓船過，雨助洪濤失故灘。"
        ],
        "title": "扈御舟泊錢清江口值雨  其二",
        "id": "e2c19f62-bafc-489f-ba64-0ec555424692"
    },
    {
        "author": "沈與求",
        "paragraphs": [
            "未辦扁舟掛綠蓑，人間何處不風波。",
            "終須徑爲鱸魚去，笠釣歸尋張志和。"
        ],
        "title": "過平望",
        "id": "e8dd1aaf-5216-4e5b-b42f-dd30b7424c87"
    },
    {
        "author": "沈與求",
        "paragraphs": [
            "水闊風豪浪拍天，魚龍戲舞墮饞涎。",
            "尋常行處多翻覆，看我孤舟得隱眠。"
        ],
        "title": "次吳江  其一",
        "id": "6dbda98f-c6c4-493e-bec1-cf55ce2b412e"
    },
    {
        "author": "沈與求",
        "paragraphs": [
            "小邑蕭條兵火餘，狐狸入市自相呼。",
            "茅牆竹戶斜陽裏，十室生涯久已無。"
        ],
        "title": "次吳江  其二",
        "id": "aa441622-1338-4630-9bd9-9eb67706b3d2"
    },
    {
        "author": "沈與求",
        "paragraphs": [
            "宦學差池已倦游，一犁真欲老西疇。",
            "天公爲作豐年信，更喜將軍入蔡州。"
        ],
        "title": "冬至遇雪題明因寺僧房  其一",
        "id": "10c6e63d-f62e-4fae-b753-70ee494b368e"
    },
    {
        "author": "沈與求",
        "paragraphs": [
            "遙想燕山落大花，更堪直北渡龍沙。",
            "六師挾纊懷輕煖，取日誰能反翠華。"
        ],
        "title": "冬至遇雪題明因寺僧房  其二",
        "id": "09fa9205-7777-4c31-9fc2-640460fe85f0"
    },
    {
        "author": "沈與求",
        "paragraphs": [
            "脱葉驚飛海角秋，君王虛佇急良籌。",
            "列仙山澤底無用，孺子滄浪渠不憂。",
            "百鷙可能如一鶚，二江知復带雙流。",
            "渺然相望暮雲碧，兀坐蒲團搔白頭。"
        ],
        "title": "方允迪隱鸕鶿谷江子我子之劉希顔行簡皆往依焉爲此詩寄贈",
        "id": "a87ff2a8-8508-4fd0-ba91-4b8097637f8c"
    },
    {
        "author": "沈與求",
        "paragraphs": [
            "一言初欲寤明君，去矣終緣丞相嗔。",
            "鳬雁江湖真我輩，龍蛇山澤定何人。",
            "市中未識馮延壽，門外已呼祁孔賓。",
            "尚有憂時心未歇，西風吹淚濕綸巾。"
        ],
        "tags": [
            "钱塘江"
        ],
        "title": "八月十七日扁舟渡錢塘江  其一",
        "id": "84e0cfbe-645b-43b4-92dc-9660ee61896c"
    },
    {
        "author": "沈與求",
        "paragraphs": [
            "沙觜波生柁腳開，扁舟老去許歸來。",
            "風帆一點日邊下，雪浪千堆天際迴。",
            "城郭荒蕪迷舊隱，江山寂寞寫餘哀。",
            "此心元自無機事，寄語輕鷗莫見猜。"
        ],
        "tags": [
            "钱塘江"
        ],
        "title": "八月十七日扁舟渡錢塘江  其二",
        "id": "1e32e0d5-6c2b-4e64-ac27-e60b2afb5044"
    },
    {
        "author": "沈與求",
        "paragraphs": [
            "嚴陵灘下鸕鶿谷，聞道元英舊隱廬。",
            "鼻祖名高詩格在，耳孫才傑宦情疏。",
            "漫山松桂雁行立，入隖茅茨星散居。",
            "知爲劉郎賦招隱，莫教花落到通渠。"
        ],
        "title": "允迪招行簡卜居鸕鶿谷僕意羨之作詩送行兼以自見  其一",
        "id": "2c5214c1-393d-4dbf-89d3-436b1695c1db"
    },
    {
        "author": "沈與求",
        "paragraphs": [
            "少日長懷社稷憂，怪來饒舌漫多仇。",
            "風塵冉冉百年老，霜雪蕭蕭兩鬢秋。",
            "不辦癡床供一笑，方營隱谷賦三休。",
            "添丁護得金鴉觜，佳處端能著我不。"
        ],
        "title": "允迪招行簡卜居鸕鶿谷僕意羨之作詩送行兼以自見  其二",
        "id": "78534374-002d-4382-93fb-cf4782ae4a79"
    },
    {
        "author": "沈與求",
        "paragraphs": [
            "官儀全復漢，盟會競尊周。",
            "郊野多戎壘，衣冠半客游。",
            "地偏朋舊鮮，人老歲時遒。",
            "莫厭經過數，相看又麥秋。"
        ],
        "title": "維心過邵子非溪亭夜話有傷時感舊之作索余次韻  其一",
        "id": "d8d21596-4f6f-4200-b88e-0657afbcfff5"
    },
    {
        "author": "沈與求",
        "paragraphs": [
            "朝廷策數馬，寇盜谷量牛。",
            "世亂思奇畫，身閑喜勝流。",
            "鵷鸞霄漢侶，鳬雁稻粱謀。",
            "得趣皆爲達，那能陸盪舟。"
        ],
        "title": "維心過邵子非溪亭夜話有傷時感舊之作索余次韻  其二",
        "id": "c56a0b08-7acc-4573-86da-1900ca84a28d"
    },
    {
        "author": "沈與求",
        "paragraphs": [
            "聞道津亭集，青燈夜色浮。",
            "鸛鳴驚獨鶴，魚伏避群鶖。",
            "月澹帆歸浦，風腥網挂洲。",
            "語深投匕立，此意得無憂。"
        ],
        "title": "維心過邵子非溪亭夜話有傷時感舊之作索余次韻  其三",
        "id": "ba81d809-88f0-466f-a80d-e834836600b8"
    },
    {
        "author": "沈與求",
        "paragraphs": [
            "虜帳師頻衂，民窮粟屢捜。",
            "會須夷喪亂，寧敢厭征求。",
            "黄屋中天立，彤弓幾日酬。",
            "寸心終耿耿，不獨爲春愁。"
        ],
        "title": "維心過邵子非溪亭夜話有傷時感舊之作索余次韻  其四",
        "id": "a04ca26b-26a0-47ff-9ab6-9c9098f4df5f"
    },
    {
        "author": "沈與求",
        "paragraphs": [
            "心事空牢落，身名盍罷休。",
            "得閑羞彊聒，避謗巧淹留。",
            "老矣嗟如此，誰歟問以不。",
            "儻容親杖履，不擬向丹丘。"
        ],
        "title": "維心過邵子非溪亭夜話有傷時感舊之作索余次韻  其五",
        "id": "c03f73b3-72db-46d1-918a-fa7e5f9d9151"
    },
    {
        "author": "沈與求",
        "paragraphs": [
            "大艑浮溪曲，華旌暎道周。",
            "勞農纔徹警，問俗偶成游。",
            "王事今云棘，官稱古號遒。",
            "正須哀疾苦，輒莫詫防秋。"
        ],
        "title": "劉希顔持節按縣招維心舟中小酌次維心韻  其一",
        "id": "8bef108d-ab2e-4eec-bcde-d7a62b74dc96"
    },
    {
        "author": "沈與求",
        "paragraphs": [
            "隨處喧銅馬，何人炫木牛。",
            "輕捐小山句，急捍大江流。",
            "行邁心疑醉，周爰事喜謀。",
            "招呼隱君子，高浪兀虛舟。"
        ],
        "title": "劉希顔持節按縣招維心舟中小酌次維心韻  其二",
        "id": "c2b0569c-82a9-4747-985d-9d56f1d4738a"
    },
    {
        "author": "沈與求",
        "paragraphs": [
            "故國真如寄，餘生宛若浮。",
            "巢鳩不護鵲，池鳳肯容鶖。",
            "老木低春水，孤花带晚洲。",
            "杯行應酹我，知復念幽憂。"
        ],
        "title": "劉希顔持節按縣招維心舟中小酌次維心韻  其三",
        "id": "67588121-3cda-49eb-bce2-663f179f2449"
    },
    {
        "author": "沈與求",
        "paragraphs": [
            "山林懷獨往，圖史縱旁捜。",
            "此士俗間忌，吾儕句裏求。",
            "大篇終寡和，小酌漫相酬。",
            "腳踏溪流亂，端能醒客愁。"
        ],
        "title": "劉希顔持節按縣招維心舟中小酌次維心韻  其四",
        "id": "603a29ee-71bf-4179-9220-259ef73836d0"
    },
    {
        "author": "沈與求",
        "paragraphs": [
            "大邦通間道，小縣得中休。",
            "交分傷離合，王程惜去留。",
            "索居垂老矣，劇飲尚能不。",
            "倦夜評今古，誰憐貉一丘。"
        ],
        "title": "劉希顔持節按縣招維心舟中小酌次維心韻  其五",
        "id": "f7e1e3f8-0350-4e0a-9063-c914980c95f8"
    },
    {
        "author": "沈與求",
        "paragraphs": [
            "客裏傷爲別，相望歲一周。",
            "冕旒存異顧，丘壑老英游。",
            "憂國心長折，驚人語太遒。",
            "年來有公事，合眼注春秋。"
        ],
        "title": "子虛航重湖之險遠過山中輒次維心韻以謝  其一",
        "id": "41d0c709-0d3c-4b3a-bdab-f07c0c59da26"
    },
    {
        "author": "沈與求",
        "paragraphs": [
            "小窗眼蠍虎，敗壁上蝸牛。",
            "老樹陰垂合，前山翠欲流。",
            "狂言違世用，彊飯了身謀。",
            "不謂輕千里，能迂訪戴舟。"
        ],
        "title": "子虛航重湖之險遠過山中輒次維心韻以謝  其二",
        "id": "92eeb9e4-fb07-4a02-bd79-6a6dadfdd6af"
    },
    {
        "author": "沈與求",
        "paragraphs": [
            "此客今那有，迎門喜氣浮。",
            "心閑清似鵠，眼浄凛如鶖。",
            "塵榻開蓬室，風帆卷橘洲。",
            "襟期適相契，一笑發群憂。"
        ],
        "title": "子虛航重湖之險遠過山中輒次維心韻以謝  其三",
        "id": "135f3de6-60a3-4700-ab3b-e86a28471f8e"
    },
    {
        "author": "沈與求",
        "paragraphs": [
            "寶曆方重啟，英才必盡捜。",
            "題輿偶淹泊，牓道會營求。",
            "浪漫貧逾適，經綸老未酬。",
            "雲林得攜手，切勿志窮愁。"
        ],
        "title": "子虛航重湖之險遠過山中輒次維心韻以謝  其四",
        "id": "cfd79282-cde2-400e-b6e8-3e0e9a6fd758"
    },
    {
        "author": "沈與求",
        "paragraphs": [
            "暮雲凝遠碧，覓句擬湯休。",
            "不分千山隔，才爲十日留。",
            "高風誰繼者，清夢自驚不。",
            "聞說星躔動，何人識太丘。"
        ],
        "title": "子虛航重湖之險遠過山中輒次維心韻以謝  其五",
        "id": "500c2122-a094-413e-808d-d98afa9e00d8"
    },
    {
        "author": "沈與求",
        "paragraphs": [
            "自稱居士擬香山，隻影江湖得暫閑。",
            "大隱可能追褦襶，小亭聊欲對孱顔。",
            "持盃有月同歌舞，策杖無人共往還。",
            "聞道修篁解新籜，密遮門逕不須刪。"
        ],
        "title": "次韻學士兄見一亭  其一",
        "id": "83d474ba-ea1b-4824-ad31-bd5bf9f9103b"
    },
    {
        "author": "沈與求",
        "paragraphs": [
            "塵土敗名如敗敵，雲山招隱似招降。",
            "漫傾魯酒醒猶獨，聊發吳謳調本雙。",
            "誰念佳人在空谷，自同漁父老清江。",
            "它年對榻分餘地，風雨蕭蕭夜打窗。"
        ],
        "title": "次韻學士兄見一亭  其二",
        "id": "79bc9b9a-84b2-465d-b20a-b529bead4ebc"
    },
    {
        "author": "沈與求",
        "paragraphs": [
            "故國風烟素已諳，結茅端欲占重嵐。",
            "聚蚊那肯追金谷，號虎真成賦石龕。",
            "阨運經過度陽九，幻生顛倒識朝三。",
            "它年自有鷄豚約，小阮新居卜道南。"
        ],
        "title": "次韻學士兄述懷  其一",
        "id": "1b0ec5f2-e464-405a-86d8-8af38cc5e2b0"
    },
    {
        "author": "沈與求",
        "paragraphs": [
            "葱麥推還井大春，拂衣歸伴臥雲人。",
            "胸中歷歷蟠三略，肘後時時校六淳。",
            "已作移文排俗士，更將要術混齊民。",
            "知閑聊復求閑地，歲晚功名恐逼身。"
        ],
        "title": "次韻學士兄述懷  其二",
        "id": "3f473d0a-82d3-4a45-8da7-6f4ef1a0e06c"
    },
    {
        "author": "沈與求",
        "paragraphs": [
            "應羨扁舟泛五湖，隨緣卜築伴樵蘇。",
            "青山衮衮成嘉遯，華髪蕭蕭負壯圖。",
            "松檜鶱騰元自植，魚龍吟嘯巧相娱。",
            "清宵背立巖前月，大叫三高更疾呼。"
        ],
        "title": "次韻黄子虛所居隨緣堂",
        "id": "531ce221-816a-4d70-90ce-305b04f0d139"
    },
    {
        "author": "沈與求",
        "paragraphs": [
            "憑虛公子騎鯨後，烏有先生控鯉初。",
            "可是凡魚亦仙去，空餘一紙腹中書。"
        ],
        "title": "次律兄餉魚魚不至而詩至頗類南海使君送酒輒成三絕一笑而已賜茗少分以報厚意  其一",
        "id": "8324a5ce-d080-44cd-99a5-db14dcaa1893"
    },
    {
        "author": "沈與求",
        "paragraphs": [
            "先生遠餉錦鱗鮮，剥啄扣門驚阿連。",
            "只有珠璣落窗几，空教口角墮饞涎。"
        ],
        "title": "次律兄餉魚魚不至而詩至頗類南海使君送酒輒成三絕一笑而已賜茗少分以報厚意  其二",
        "id": "dda82405-ae04-4dac-a4a7-ddc7c932f6ec"
    },
    {
        "author": "沈與求",
        "paragraphs": [
            "尚方小鳳睗精芽，戲比瓊瑤報木瓜。",
            "夢境紛紛非實相，往煩鈎起睡中蛇。"
        ],
        "title": "次律兄餉魚魚不至而詩至頗類南海使君送酒輒成三絕一笑而已賜茗少分以報厚意  其三",
        "id": "ef777ad2-eb72-423c-baf9-31dee457ceb9"
    },
    {
        "author": "沈與求",
        "paragraphs": [
            "推枕夢初斷，籃輿踏露行。",
            "歲登人意樂，風急雁行驚。",
            "曲澗哀湍瀉，危橋獨木横。",
            "清霜莫欺客，雲日自晶明。"
        ],
        "title": "曉過鄰村",
        "id": "c95c4dca-a516-4635-8622-bc31eebf667a"
    },
    {
        "author": "沈與求",
        "paragraphs": [
            "鵲噪空庭曉，霜明百尺樓。",
            "連耞響晴日，遺穗落平疇。",
            "黄菊疏籬晚，丹楓別岸秋。",
            "怡情有底計，開甕玉蛆浮。"
        ],
        "title": "即事  其一",
        "id": "fdfdcbb5-7331-45af-9a1a-85c7cb262152"
    },
    {
        "author": "沈與求",
        "paragraphs": [
            "竹樹參差合，溪流半隱扉。",
            "雨昏鳩婦閙，風急雁奴歸。",
            "策杖循沙步，褰裳到石磯。",
            "游魚吾共樂，身世自依違。"
        ],
        "title": "即事  其二",
        "id": "7967f1f8-337d-493d-8e7c-74d53856fbde"
    },
    {
        "author": "沈與求",
        "paragraphs": [
            "舍南舍北花無數，眼看游蜂上下狂。",
            "風信晚來簾額動，黄庭相對一爐香。"
        ],
        "title": "過梅知宫東軒",
        "id": "c3c7e915-f841-4fb2-a779-610bd369cdc6"
    },
    {
        "author": "沈與求",
        "paragraphs": [
            "泛愛何人枉素書，銀鈎奕奕到田廬。",
            "朋游久許貧方耐，宦學空憐老更疏。",
            "回雁峰前應夢到，放龜池上也齋居。",
            "相期保社同香火，口禱功名乞與渠。"
        ],
        "title": "允迪遣書問訊并寄示與子我唱酬佳句猥及微蹤輒用廬字韻爲二詩以報嘉惠  其一",
        "id": "cfbc4336-6d77-4c76-9474-f3af4cb06209"
    },
    {
        "author": "沈與求",
        "paragraphs": [
            "不從吏議汙丹書，恩許懷章返故廬。",
            "投老有緣知分溢，排姦無術愧才疏。",
            "勝流踴躍聞歸櫂，妙語吹嘘慰索居。",
            "懷望北轅心已折，忍將時事付軒渠。"
        ],
        "title": "允迪遣書問訊并寄示與子我唱酬佳句猥及微蹤輒用廬字韻爲二詩以報嘉惠  其二",
        "id": "57d3831b-7f99-4992-9ef8-b51ad7008f73"
    },
    {
        "author": "沈與求",
        "paragraphs": [
            "應俗由來嬾，謀身尚敢先。",
            "栖栖從見嫉，僕僕豈能賢。",
            "駿馬常追日，方舟可濟川。",
            "人生各有趣，心目慎相憐。"
        ],
        "title": "書懷三首  其一",
        "id": "de34fb6c-b0ad-45ec-a1c5-4e291f5f94da"
    },
    {
        "author": "沈與求",
        "paragraphs": [
            "暗中人易記，名下士非虛。",
            "此道憑誰辦，它時或自如。",
            "真能食萬戶，定復愧三閭。",
            "富貴雖吾有，當令功可書。"
        ],
        "title": "書懷三首  其二",
        "id": "f5a7f2de-eb0c-440e-b308-4d9fa0cab476"
    },
    {
        "author": "沈與求",
        "paragraphs": [
            "事業貴不苟，聲名難預期。",
            "功非宜食肉，道豈忘羹藜。",
            "政恐儀無舌，那論緯有髭。",
            "漢庭今用少，覽鏡獨何爲。"
        ],
        "title": "書懷三首  其三",
        "id": "be939d3b-25a8-43d7-8ed7-db3e5bfd7582"
    },
    {
        "author": "沈與求",
        "paragraphs": [
            "偪仄風塵際，分攜歲月賒。",
            "向來聞避地，勝處偶爲家。",
            "對客談鋒鋭，憂時酒量加。",
            "中觴莫辭醉，回首又天涯。"
        ],
        "title": "劉希顔提舉見過出示卞山居二詩次其韻  其一",
        "id": "dd88e124-a1ea-4d97-9d51-7fa2c3c6b0d2"
    },
    {
        "author": "沈與求",
        "paragraphs": [
            "小別千山隔，相看一笑温。",
            "丹心獵風斾，華髪粲霜根。",
            "鴨鴨争呼伴，鵶鵶自識村。",
            "更須判劇飲，落月倒窪尊。"
        ],
        "title": "劉希顔提舉見過出示卞山居二詩次其韻  其二",
        "id": "4786aa45-88af-487c-9895-37b6613abc2a"
    },
    {
        "author": "沈與求",
        "paragraphs": [
            "相逢無日不懷歸，又是春山聽子規。",
            "休歎豺狼迷道路，似聞貔虎仆旍旗。",
            "那從薄俗求青眼，還向高堂念白眉。",
            "南望孤雲應目斷，殊方歲月易推移。"
        ],
        "title": "張仲宗有詩懷歸因次其韻勉之",
        "id": "446edf84-0dd8-44ec-9f0b-ad71786cad4d"
    },
    {
        "author": "沈與求",
        "paragraphs": [
            "山北山南雪意忙，梅花未肯鬬寒芳。",
            "懸知小圃争前發，爲折疏枝分外香。",
            "故國年華驚晼晚，老人心事伴摧藏。",
            "更看陌上傳春信，倚杖空懷遲暮傷。"
        ],
        "title": "南北山探梅俱未花維心從家圃折數枝以餉坐客蓋半開矣會次律兄有詩輒次韻",
        "id": "23171eaa-250a-46cc-bffa-be527b34f05c"
    },
    {
        "author": "沈與求",
        "paragraphs": [
            "木落空山不著行，寒梅長是占年芳。",
            "未容霜女窺孤豔，定恐花神嗇舊香。",
            "竹杖穿林聊問訊，槿籬縈路巧遮藏。",
            "誰能折寄江南恨，北客相看摠可傷。"
        ],
        "title": "次韻鄭維心探梅未花  其一",
        "id": "de150ca0-bccd-4a6c-97ac-6424d19f04d5"
    },
    {
        "author": "沈與求",
        "paragraphs": [
            "聞道年時醉一觴，野梅飄几薦餘芳。",
            "兵塵不礙含生意，花骨猶存底死香。",
            "入夜從教月浮動，争春空被雪埋藏。",
            "憑君妙句先催發，調護高枝莫中傷。"
        ],
        "title": "次韻鄭維心探梅未花  其二",
        "id": "e8c8bec8-2dd7-47fb-bfb8-ddd1699bdd1e"
    },
    {
        "author": "沈與求",
        "paragraphs": [
            "岐亭幽夢墮微茫，百草先春自不芳。",
            "山雨壓低臨澗影，天風吹下滿林香。",
            "梨花少韻非儔匹，竹葉多情故斂藏。",
            "長記江橋閑立馬，落英誰掃重情傷。"
        ],
        "title": "復次韻呈維心拙澀不工當爲抵掌  其一",
        "id": "39277a8a-b527-49d2-aeac-4422f5d7db8c"
    },
    {
        "author": "沈與求",
        "paragraphs": [
            "粲粲疏梅短短牆，騷人長恨失遺芳。",
            "低徊草棘精神透，彷彿關山魂夢香。",
            "月淡乍看清影亂，春深終恐綠陰藏。",
            "歲寒爲爾添愁絕，倚樹微吟亦自傷。"
        ],
        "title": "復次韻呈維心拙澀不工當爲抵掌  其二",
        "id": "ec04d401-8019-4e13-a0d6-014fbafbc9cd"
    },
    {
        "author": "沈與求",
        "paragraphs": [
            "野花飄盡江梅發，爲報先春一信芳。",
            "近水疏林風格老，故山歸路夢魂香。",
            "雪霜貿貿添愁絕，蜂蝶紛紛預屏藏。",
            "折寄憑君呼健步，生枝莫放手痕傷。"
        ],
        "title": "次韻維心憶梅",
        "id": "2eda731d-dd1e-4bad-ac33-9ffa7d621f7c"
    },
    {
        "author": "沈與求",
        "paragraphs": [
            "門對青山水繚牆，隔畦花卉盡流芳。",
            "澆胸快瀉鵝兒酒，襲鼻長聞柏子香。",
            "夜雨對牀成契闊，晚雲歸岫識行藏。",
            "抽身未試平戎略，空爲憂時倍感傷。"
        ],
        "title": "次韻行簡懷次律兄",
        "id": "cf90a435-4e8e-469a-adf5-dba94830a733"
    },
    {
        "author": "沈與求",
        "paragraphs": [
            "巉巉老氣鬰青霞，過我依然醉帽斜。",
            "爲說驚魂招楚些，忍聞悲曲動胡笳。",
            "扁舟犯雪來何許，健筆凌雲語益嘉。",
            "莫笑海山風引去，要尋源上問桃花。"
        ],
        "title": "邵子非謂予有天台之行見貽以詩次其韻",
        "id": "40a624f5-4f8b-4336-baaa-75ed5a0fca69"
    },
    {
        "author": "沈與求",
        "paragraphs": [
            "仙衣曳紫練裙黄，天遣清臞勝國香。",
            "月上小窗寒影動，不禁風味惱剛腸。"
        ],
        "title": "次韻劉希顔蠟梅二絕  其一",
        "id": "98917e43-f791-4661-a35b-971272f43dcd"
    },
    {
        "author": "沈與求",
        "paragraphs": [
            "剪成香蜜綴疏枝，度臘争春已恨遲。",
            "清夜無人花睡去，小園風露更相宜。"
        ],
        "title": "次韻劉希顔蠟梅二絕  其二",
        "id": "d45c9310-9437-4edd-bd37-7e93460cea94"
    },
    {
        "author": "沈與求",
        "paragraphs": [
            "紫簫吹斷玉梅魂，夢入江南幾處村。",
            "半夜落英飛不定，旋添清絕到柴門。"
        ],
        "title": "次韻雪",
        "id": "7c54a0d3-4654-4fee-809b-bb62cf437767"
    },
    {
        "author": "沈與求",
        "paragraphs": [
            "娟娟微月小庭西，月下幽人影自隨。",
            "賴有寒梅伴愁絕，一枝清艷耿疏籬。"
        ],
        "title": "月下獨步",
        "id": "5c2e715f-7714-41bb-a677-8f2374677775"
    },
    {
        "author": "沈與求",
        "paragraphs": [
            "此身傳馬與時移，過盡三餘又一歸。",
            "野炬占風迷夜色，村肴宿歲待晨晞。",
            "鬢華老去能餘幾，心賞春來轉覺非。",
            "慚愧君恩許閑佚，食蔬那比首陽薇。"
        ],
        "title": "次韻次律兄除夜述懷  其一",
        "id": "ca43b7b2-32c5-4a4d-9227-5395bd30ebdc"
    },
    {
        "author": "沈與求",
        "paragraphs": [
            "餞歲鄰翁席屢移，拍歌猶聽夜深歸。",
            "尊浮凍螘霜逾重，林噪寒鴉日未晞。",
            "剰歎飛騰憐杜老，過爲孤憤陋韓非。",
            "干戈滿眼傷時節，遣戍長聞賦采薇。"
        ],
        "title": "次韻次律兄除夜述懷  其二",
        "id": "07c80f62-875d-44e1-9563-eb793df22f79"
    },
    {
        "author": "沈與求",
        "paragraphs": [
            "歲晚嘉蔬已向萎，獨餘蘆菔老霜畦。",
            "收隨芧栗供山谷，贈比蘋蘩擷澗溪。",
            "葅亂金釵入珍饌，羹融玉糝脱汙泥。",
            "程春定覺人彊飯，功校蹲鴟自不齊。"
        ],
        "title": "次律兄以蘆菔見餉并有詩次其韻",
        "id": "36f35de0-1b07-4754-ae6a-75cf1bdfe4bc"
    },
    {
        "author": "沈與求",
        "paragraphs": [
            "嘉蔬靈卉兩紛紛，小摘山花自出群。",
            "芽茁短根紅玉卷，葉敷疏節翠旟分。",
            "細看藥譜鐫遺錄，終擬騷經補缺文。",
            "堪笑饑鼯穿敗篋，寧知野彘力跑雲。"
        ],
        "title": "次律兄以鼠盜防風感而作詩命某同賦",
        "id": "6abe4ff1-62d3-4c28-9b48-daa4601e3644"
    },
    {
        "author": "沈與求",
        "paragraphs": [
            "慣看留客費瓜茶，政羨多藏不示夸。",
            "要使睡魔能偃草，肯慚懽伯解迷花。",
            "一旗但覺烹殊品，雙鳳何須覓瑞芽。",
            "待摘家山供茗飲，與君盟約去驕奢。"
        ],
        "title": "戲酬嘗草茶",
        "id": "61a75f59-07c9-46cc-a98e-f4d4a35969a9"
    },
    {
        "author": "沈與求",
        "paragraphs": [
            "悵望揚州千朵盛，數枝聊足慰淹留。",
            "相逢月下陪真賞，一醉花前得勝遊。",
            "鑿落細斟金暈側，盤盂斜颭玉光浮。",
            "春衫並色渾無賴，映带霜毛笑隱侯。"
        ],
        "title": "某蒙學士兄相要陪賞芍藥花多白者月色相射光彩映發殆玉盤盂之苗裔耶維心有詩輒次其韻",
        "id": "3cb56da1-0e87-4bc3-b6d0-d663308a4d7e"
    },
    {
        "author": "沈與求",
        "paragraphs": [
            "波面搖風暑氣微，禿巾來坐釣魚磯。",
            "相看月墮行人盡，只有流螢上下飛。"
        ],
        "title": "溪亭夜坐",
        "id": "4ad855cc-3dce-4490-ac57-2a60f20d1ea2"
    },
    {
        "author": "沈與求",
        "paragraphs": [
            "聯絡樛枝架短簷，蒼髯綠骨尚依然。",
            "袪除畏日心三伏，領略清風直四筵。",
            "好在老龍蟠夭矯，悞來孤鶴舞蹁躚。",
            "那堪側雨敲窗夜，貪聽颼颼自不眠。"
        ],
        "title": "松架",
        "id": "11eae73d-f8c7-4445-8e79-42d43925b5da"
    },
    {
        "author": "沈與求",
        "paragraphs": [
            "老人明處識斜河，曾占充閭爽氣多。",
            "蚤以才名凌屈宋，戲將詩律鬬陰何。",
            "丹臺舊綴神仙籍，黄屋仍垂將相科。",
            "禮絕座間公未晚，且提鴻筆上鑾坡。"
        ],
        "title": "代人作壽詩  其一",
        "id": "a4d55b36-9112-4975-acea-9faf761017bd"
    },
    {
        "author": "沈與求",
        "paragraphs": [
            "英氣超超不可親，温然笑語便生春。",
            "絳帷久屬宗師任，紫橐方參侍從臣。",
            "八面文章寧有敵，一門忠孝信無倫。",
            "山東出相公家事，只擬尊前詠大椿。"
        ],
        "title": "代人作壽詩  其二",
        "id": "9f2146df-88d6-4e20-a0c0-1e4571d73654"
    },
    {
        "author": "沈與求",
        "paragraphs": [
            "宿歲雕盤供五辛，充閭佳氣已生春。",
            "俊游自合陪金馬，英骨人猶記石麟。",
            "別乘重分千里政，五湖追數十年身。",
            "知公隱德宜難老，鳩杖看扶法從臣。"
        ],
        "title": "張倅生日以詩爲壽",
        "id": "ae8cbd6b-3709-499b-8517-806efd883877"
    },
    {
        "author": "沈與求",
        "paragraphs": [
            "骨相自清臞，居然澹滿軀。",
            "高文凌鮑謝，勝略本孫吳。",
            "鸑鷟期千仞，驊騮殞半途。",
            "傷心九泉恨，那忍奠生芻。"
        ],
        "title": "詩悼鄒仲容教授",
        "id": "e405f4fe-aeda-457b-9ee0-cbe1f16ab126"
    },
    {
        "author": "沈與求",
        "paragraphs": [
            "插架遺編滿，依然手自臨。",
            "瓌辭寧世用，高調罕知音。",
            "白髪浮湘意，青衫忌鵩吟。",
            "些招空往事，魂斷舊家林。"
        ],
        "title": "徐縣丞挽章",
        "id": "59199a98-4cff-4764-8751-dee51bd291de"
    },
    {
        "author": "沈與求",
        "paragraphs": [
            "法駕天臨五學初，曾聞重席絕諸儒。",
            "雍容久載從臣橐，晼晚猶分刺史符。",
            "不使高材陪鼎鼐，卻收清節傲江湖。",
            "賤生無地從巾屨，獨對遺篇想步趨。"
        ],
        "title": "蔣司成挽詞  其一",
        "id": "90177ba7-8492-4245-a421-45d78984a39c"
    },
    {
        "author": "沈與求",
        "paragraphs": [
            "召節西來屬老成，乞身終欲返巖扃。",
            "新書未奏三千牘，舊說曾繙十二經。",
            "漢室首推施氏易，衛人端識孔悝銘。",
            "儒宗學府今誰輩，空使諸生記典刑。"
        ],
        "title": "蔣司成挽詞  其二",
        "id": "9e56fb97-bda4-49b1-ad84-b487ac6b8771"
    },
    {
        "author": "沈與求",
        "paragraphs": [
            "落落江湖一偉人，當年玉立映簪紳。",
            "四朝耆舊推先達，三國英雄出後塵。",
            "金板袐謀空淟汨，土門奇禍足悲辛。",
            "懸知精爽猶堪畏，嚼齒傳聞不滿齦。"
        ],
        "title": "曾逢原挽詞  其一",
        "id": "50fd13ba-991f-4ee5-93a6-bc40cd42e771"
    },
    {
        "author": "沈與求",
        "paragraphs": [
            "驚聞義骨殞狐狸，悵失中朝一吏師。",
            "廣漢威名由擿伏，寛饒直氣不容欺。",
            "丹心共憤時多難，白首相期論少卑。",
            "滿眼西風空濺淚，何心忍讀蔡邕碑。"
        ],
        "title": "曾逢原挽詞  其二",
        "id": "85ac716f-d11f-4574-8024-0dc5369dbdf3"
    },
    {
        "author": "沈與求",
        "paragraphs": [
            "都門惜別淚沾巾，回首孤城草木春。",
            "封豕遙聞食上國，疾風懸料識忠臣。",
            "程嬰已死終存趙，揚子雖生輒美新。",
            "青史高名知不朽，遺榮猶賁土中身。"
        ],
        "title": "安次山挽詞  其一",
        "id": "1ba20885-ec74-4ce7-b7f3-695c28a5f19d"
    },
    {
        "author": "沈與求",
        "paragraphs": [
            "曉殿傳催玉筍班，東風小立照衰顔。",
            "臨分愧我江湖上，伏節悲君矢石間。",
            "往事凄凉千古恨，舊交零落幾人還。",
            "殊方更致生芻奠，目斷高丘涕淚潸。"
        ],
        "title": "安次山挽詞  其二",
        "id": "03366e18-3704-4e7e-896b-062f31119529"
    },
    {
        "author": "沈與求",
        "paragraphs": [
            "國恥忍言城下盟，忽驚河洛失清寜。",
            "心摧寶仗離宸極，血濺轅門落將星。",
            "請死自緣鳴越甲，乞師誰爲哭秦庭。",
            "高名會與丘山重，一誦遺箴一涕零。"
        ],
        "title": "劉資政挽詞  其一",
        "id": "6abb44ca-7a2c-494b-8354-116334e491e5"
    },
    {
        "author": "沈與求",
        "paragraphs": [
            "志士長悲處死難，唯公勇決一言間。",
            "結纓季路空遺跡，投閣揚雄亦厚顔。",
            "義烈峥嶸昭國史，忠魂寂寞閟家山。",
            "隻鷄已負它年約，下客傷心兩鬢斑。"
        ],
        "title": "劉資政挽詞  其二",
        "id": "778f9796-041d-4a20-8360-43fc042105d1"
    },
    {
        "author": "沈與求",
        "paragraphs": [
            "職爲蘋蘩謹，門推黻冕華。",
            "煢嫠初鞠幼，壽考竟肥家。",
            "玉暗傳經簡，金餘賜誥花。",
            "斑衣無復戲，遺恨徹天涯。"
        ],
        "title": "挽詞二首  其一",
        "id": "f26f6f99-b52c-4ba9-b3bc-9a33684f97e7"
    },
    {
        "author": "沈與求",
        "paragraphs": [
            "耄期何所樂，有子使三吳。",
            "方享千鍾洎，俄成五鼎踰。",
            "搆堂遺素幔，祔域閟黄壚。",
            "欲拜臨終像，它年記結趺。"
        ],
        "title": "挽詞二首  其二",
        "id": "da876ac2-8ba4-4a17-b1a6-e6c67f2f12c9"
    },
    {
        "author": "沈與求",
        "paragraphs": [
            "壽富居然五福先，簪纓況復世蟬聯。",
            "斷機志節酬平日，舉案風流記昔年。",
            "上郡方蒙湯沐地，諸郎應廢蓼莪篇。",
            "送車千乘松門道，會有雙飛鶴戾天。"
        ],
        "title": "吳宜人挽詞",
        "id": "6a569e56-7a99-490b-a947-b964c529ee26"
    },
    {
        "author": "沈與求",
        "paragraphs": [
            "欲識樞星紀誕彌，天人端命撫昌期。",
            "聲函萬歲騰歡頌，節應千秋舉慶儀。",
            "金篋賜齡輝碧簡，珠囊薦壽肅丹墀。",
            "何須更效南山祝，艮嶽連雲自不移。"
        ],
        "title": "天寧節致語口號",
        "id": "79212e80-a845-4f59-bb7a-4336f4007798"
    },
    {
        "author": "沈與求",
        "paragraphs": [
            "仙槎渺渺出雞林，路指神京歲奉琛。",
            "四海已同朝禹志，萬年宜罄祝堯心。",
            "儀參大客恩方茂，位亞群公澤更深。",
            "況有王人宣德義，經塗莫惜費登臨。"
        ],
        "title": "館待高麗進奉使樂語口號",
        "id": "ac0f8904-515e-46c2-8cbc-cd2422aaa18d"
    },
    {
        "author": "沈與求",
        "paragraphs": [
            "三吳分野直中台，一目驚傳二相來。",
            "桃李蹊間分組綬，湖山影裏炫尊罍。",
            "清談道舊真難繼，淺笑追歡許易陪。",
            "須爲故人成徑醉，已聞雙旌下銀臺。"
        ],
        "title": "薛林二太尉特排樂語口號",
        "id": "099ef441-530a-478b-ae21-796991edd1e7"
    },
    {
        "author": "沈與求",
        "paragraphs": [
            "熊羆千騎駐南州，謀帥來寬旰飯憂。",
            "草木也應思潤澤，湖山正恐費遨遊。",
            "旌旗耀日催前導，樽俎浮春許暫留。",
            "劇飲不須辭徑醉，詔環聞已戒鳴騶。"
        ],
        "title": "館待杭帥樂語口號",
        "id": "9480bfce-5d5b-4889-a3b9-612abac2b714"
    },
    {
        "author": "沈與求",
        "paragraphs": [
            "一麾相望繼芳塵，召杜風流主與賓。",
            "芸閣去方思就日，竹符來及趁班春。",
            "清談款密看論舊，善政從容許告新。",
            "早晚銀臺雙詔下，共期持橐侍嚴宸。"
        ],
        "title": "秀州館交代樂語口號",
        "id": "84d40b11-818e-4758-b0d0-0d3c3a461ff7"
    },
    {
        "author": "沈與求",
        "paragraphs": [
            "全家高隱白雲關，事不縈懷夢亦閑。",
            "欸乃交歌漁市散，隔江城郭是人間。"
        ],
        "title": "草堂二首  其一",
        "id": "25ba3546-0874-420b-8446-10637420ba14"
    },
    {
        "author": "沈與求",
        "paragraphs": [
            "仙翁五十鬢猶青，高臥柴門晝亦扃。",
            "茅舍已忘鐘鼎夢，蒲輪休過薜蘿亭。",
            "陰森門巷先生柳，寂寞江天處士星。",
            "晚歲田家農事了，閑抄寧戚相牛經。"
        ],
        "title": "草堂二首  其二",
        "id": "14d532ee-a41c-4f80-b4e2-428e3c990ac0"
    },
    {
        "author": "沈與求",
        "paragraphs": [
            "窮巷歸來已白頭，結茅何必榜休休。",
            "好山當戶碧雲晚，明月滿溪寒葦秋。",
            "詩社縱添新句法，醉鄉難覓舊交遊。",
            "平生幸自無機械，一棹夷猶去狎鷗。"
        ],
        "title": "歸鄉",
        "id": "4029ef41-d0a3-4f93-8492-dc5d8000cfa4"
    },
    {
        "author": "沈與求",
        "paragraphs": [
            "地控三州界，池開十丈蓮。",
            "桑麻無杜曲，松菊有斜川。",
            "別浦歸帆遠，他山晚照妍。",
            "江湖春水闊，容與白鷗前。"
        ],
        "title": "臞庵",
        "id": "e6e70c0f-88ac-4a14-a8a0-2284c89c71a9"
    },
    {
        "author": "沈與求",
        "paragraphs": [
            "山遶湖塘寺遶山，平生願向此中閑。",
            "青雲白水相浮蕩，野客高僧獨往還。",
            "少壯無嫌軒冕累，因循將恐鬢鬚斑。",
            "南漪最是逍遙地，且挹清波濯愧顔。"
        ],
        "title": "南漪堂",
        "id": "c7f8d8b4-645c-48f0-bac3-7fc0b1f0e2ee"
    },
    {
        "author": "倪濤",
        "paragraphs": [
            "何人刻獼猴，老眼覷荆棘。",
            "不如丹青手，快意風雨疾。",
            "我窮坐詩豪，九鼎扛筆力。",
            "偶然一點污，著紙生羽翼。",
            "千言走蚍蜉，寧爲寸紙逼。",
            "還當寫君詩，什襲同藏羃。"
        ],
        "title": "偶訪吉甫畫三蠅壁間吉甫有詩次韻",
        "id": "f59eb3f4-8e91-460e-ac3c-ac536d3b8152"
    },
    {
        "author": "倪濤",
        "paragraphs": [
            "結茅遠人村，破屋水半扉。",
            "涼葉墮清響，空山轉斜暉。",
            "微官臥江汊，素心久依依。",
            "十年天涯秋，搖落月芳菲。",
            "馬蹄歲月去，夢蝶東南飛。",
            "平生丘壑志，有言輒乖違。",
            "不如孤征鴻，春風自知歸。"
        ],
        "title": "次韻毛達可給事秋懷念歸",
        "id": "5aed8818-d555-4288-9dbb-050a240e8bbd"
    },
    {
        "author": "倪濤",
        "paragraphs": [
            "玉殿凭肩共語時，風清月墜有誰知。",
            "梧桐秋雨三山遠，始信生前有別離。"
        ],
        "title": "七夕",
        "id": "f309598d-a07c-40e9-88c2-a388f293ed54"
    },
    {
        "author": "倪濤",
        "paragraphs": [
            "舊韻無儀字，蒼髯有恨聲。"
        ],
        "title": "句",
        "id": "c87d9899-a374-4203-9629-c77eb2818937"
    },
    {
        "author": "楊邦乂",
        "paragraphs": [
            "溧山兮蒼蒼，瀨水兮湯湯。",
            "中有貞女，飲冰茹霜。",
            "於焉擊漂，維瀨之陽。",
            "遭壯士兮苦絕糧，賑窮不惜傾壺漿。",
            "所處既以義，安能計存亡。",
            "幡然捐珮人不測，下遊九土從英皇。",
            "耿幽光兮貫白日，澟正氣兮摩穹蒼。",
            "嗚呼！世無李太白，此女終弗揚。",
            "遺風奕奕，山高水長。",
            "可以敦薄俗，激忠良，千古萬古誰頡頏。"
        ],
        "title": "金瀨弔貞女歌",
        "id": "1b806fbf-6a65-4da4-bff4-5631527fde4e"
    },
    {
        "author": "楊邦乂",
        "paragraphs": [
            "從前我亦慕耕桑，世故驅人起北窗。",
            "昨夜夢歸驚邂逅，羊裘和雪釣洞江。"
        ],
        "title": "寄從弟鱣堂  其一",
        "id": "4a9495d2-9048-4b64-bef8-49d65cad1875"
    },
    {
        "author": "楊邦乂",
        "paragraphs": [
            "一片長江滾滾流，此生何日遂歸休。",
            "秋風準擬搔人耳，可待霜寒始索裘。"
        ],
        "tags": [
            "长江"
        ],
        "title": "寄從弟鱣堂  其二",
        "id": "dea3ab64-c1e2-4d04-b418-1f638c6a1aec"
    },
    {
        "author": "楊邦乂",
        "paragraphs": [
            "寧作趙氏鬼，不爲它邦臣。"
        ],
        "title": "句",
        "id": "5b2fe5e5-f24e-4c48-8cd3-46d4b6c7478b"
    },
    {
        "author": "連南夫",
        "paragraphs": [
            "滴水巖高路欲窮，佩環聲響玉玲瓏。",
            "一天星斗墮青漢，萬斛珠璣瀉碧空。",
            "滄海逕歸朝夕會，曹溪不隔本源通。",
            "何妨凝竚龕巖下，更沐如來灌頂功。"
        ],
        "title": "滴水巖",
        "id": "3958ff8b-1b51-4b08-afca-403f0f4e7851"
    },
    {
        "author": "王闐",
        "paragraphs": [
            "旅泊多年歲，這去不知迴。",
            "忽逢門外客，道發故鄉來。",
            "斂眉俱握手，破涕共銜杯。",
            "殷勤訪朋舊，屈曲問童孩。",
            "衰宗多弟侄，若個賞池臺。",
            "舊園今在否，新樹也應栽。",
            "柳行疏密布，茅齋寬窄裁。",
            "經移何處竹，別種幾株梅。",
            "渠當無絕水，石計總生苔。",
            "院果誰先熟，林花那復開。",
            "羈心祇欲問，爲報不須猜。",
            "行當驅下澤，去剪故園萊。"
        ],
        "title": "在京思故園見鄉人問",
        "id": "93cbc07c-1dde-4689-8fa9-9bc4ca5d69ac"
    },
    {
        "author": "秦梓",
        "paragraphs": [
            "釣璜大老舊家聲，崧嶽儲精甫再生。",
            "樂道有心安畎畝，逢時無計避功名。",
            "已扶皦日歸黄道，欲養丹砂隱赤城。",
            "十里梅花千箇竹，北窗高臥有餘清。"
        ],
        "title": "建炎丞相成國呂忠穆公退老堂",
        "id": "7e694b41-6cbb-4226-849e-0371f47f3aa9"
    },
    {
        "author": "秦梓",
        "paragraphs": [
            "史氏之女生寒門，白璧粲粲貞義存。",
            "上無所天漂爲業，春風三十報母恩。",
            "斬奢芟尚白日昏，子胥脫身間道奔。",
            "遠來困窮乞於此，漂母進食哀王孫。",
            "子胥還吳雪讎恥，貞女可憐身已死。",
            "一飯之德古必償，遺以百金投瀨沚。",
            "謫仙高才起幽沈，奕奕穹碑照江水。",
            "有客停舟臨古祠，涼飈動水興遐思。",
            "蕉黄荔丹幾千古，焄蒿悽愴若見之。",
            "更憐抉目人已去，姑蘇臺上草萋萋。"
        ],
        "title": "貞義女詠",
        "id": "56862445-963b-47ed-9aef-998d02247c25"
    },
    {
        "author": "趙奉",
        "paragraphs": [
            "曉望泰山雲，暮飲烏江水。",
            "雲水寄萍蹤，何日歸根處。"
        ],
        "tags": [
            "泰山"
        ],
        "title": "過烏江",
        "id": "031b97c3-a3a5-4667-ade9-44506badadef"
    },
    {
        "author": "趙奉",
        "paragraphs": [
            "醉中忽忽到吳頭，懷見金陵卻倦遊。",
            "不逐波流赴滄海，挽茲神水上中洲。"
        ],
        "title": "乘舟中述懷",
        "id": "1ed7d808-9433-496a-b7d0-4196e20690c0"
    },
    {
        "author": "趙奉",
        "paragraphs": [
            "長風吹出萬山雲，釀作甘霖四野均。",
            "畦背蓑衣牛背笛，津津喜色洽吾民。"
        ],
        "title": "初秋喜雨  其一",
        "id": "149ecb49-8e9f-44ff-9e81-ad08535027c0"
    },
    {
        "author": "趙奉",
        "paragraphs": [
            "柴門過雨稻花香，一抹輕煙鎖綠楊。",
            "四句吟成誰與和，懷人日日九迴腸。"
        ],
        "title": "初秋喜雨  其二",
        "id": "f6e5b2c1-b818-4e5b-ae60-b621fd883bfc"
    },
    {
        "author": "錢時敏",
        "paragraphs": [
            "層閣面滄江，夜色上東嶺。",
            "風浦多遠聲，月巖見清影。",
            "棲柯鳥夢恬，依葦漁榔靜。",
            "招提落寒鐘，寂然絕人境。"
        ],
        "title": "蟹浦",
        "id": "0228759f-c9a6-4c1a-ab60-6a9300154726"
    },
    {
        "author": "張俊",
        "paragraphs": [
            "嵩嶺便從雲外見，峴山應向雪中看。"
        ],
        "title": "句",
        "id": "5986165b-34f5-446e-a5f0-d30918df27b2"
    },
    {
        "author": "胡憲",
        "paragraphs": [
            "惟餘虛名在，長江與蒼山。",
            "不逢堯舜世，終此若鳥閑。"
        ],
        "tags": [
            "长江"
        ],
        "title": "夢中賦白鷳",
        "id": "f55e30f5-2338-41d2-bc34-64fa1cb4a90c"
    },
    {
        "author": "胡憲",
        "paragraphs": [
            "地勝千山會。"
        ],
        "title": "句",
        "id": "4928f5ad-6c2e-4933-8dd0-9a07d9a659a3"
    },
    {
        "author": "李昌孺",
        "paragraphs": [
            "少林來處豈無因，知有當年面壁人。",
            "五葉一花元會得，莫將消息問殘春。"
        ],
        "title": "留題少林寺  其一",
        "id": "51d547cc-f38c-406c-ac95-aa640bca7f12"
    },
    {
        "author": "李昌孺",
        "paragraphs": [
            "五乳峰前達磨居，徘徊山崦竹疏疏。",
            "自從隻履西歸後，卓錫泉今問已無。"
        ],
        "title": "留題少林寺  其二",
        "id": "12921586-47d6-4ee4-a934-8629b8d9dec5"
    },
    {
        "author": "李昌孺",
        "paragraphs": [
            "曾已香山作隱居，雙泉風月自蕭疏。",
            "不知小鄧庵相近，餘地還能待我無。"
        ],
        "title": "留題少林寺  其三",
        "id": "afecc9c3-9c84-4190-8274-f9ff2ef7a4ea"
    },
    {
        "author": "李昌孺",
        "paragraphs": [
            "昔日曾聞師子音，清風匝地滿叢林。",
            "不須更問西來意，曉月亭亭正露金。"
        ],
        "title": "示初公頌  其一",
        "id": "8d8da3e2-43e4-4652-a161-31e2add14334"
    },
    {
        "author": "李昌孺",
        "paragraphs": [
            "一見師來契此心，更於何處問知音。",
            "要尋達磨當年事，只是如今舊少林。"
        ],
        "title": "示初公頌  其二",
        "id": "48363d91-d023-42e8-9792-f21497719252"
    },
    {
        "author": "韓應",
        "paragraphs": [
            "自得滄洲趣，門開接釣磯。",
            "江光翻夕照，嵐氣上秋衣。",
            "心苦一官冷，吟多萬事違。",
            "何如明月夜，有客扣林扉。"
        ],
        "title": "陳素齋席上",
        "id": "044c02bd-e479-4100-a84b-ef605d7f9c08"
    },
    {
        "author": "韓應",
        "paragraphs": [
            "野屋與僧鄰，蕭然隔市塵。",
            "好山晴入戶，幽鳥晚依人。",
            "雨歇竹光潤，風生荷氣新。",
            "故人同此趣，來往日相親。"
        ],
        "title": "李介山席上",
        "id": "9aa7129e-f2c8-4861-830a-991da617ac6c"
    },
    {
        "author": "韓應",
        "paragraphs": [
            "接竹引山泉，菖陽滿石盆。",
            "秋高松落子，歲久鶴生孫。",
            "古壁寒藤上，前人舊墨存。",
            "平生箕潁興，風度有誰尊。"
        ],
        "title": "丁氏宅",
        "id": "54b55bfe-c3a4-46e2-9e6b-e94dbf153e0e"
    },
    {
        "author": "詹友端",
        "paragraphs": [
            "昔聞東坡老，險語壯廬阜。",
            "向來詩潄玉，光焰不可覆。",
            "飛龍擘翠峽，絕響還許步。",
            "追觀秋霜岸，奔流作雷怒。",
            "春撞碎圭璧，雪濺入窻戶。",
            "頭眩怯初高，眼眈久反顧。",
            "恍疑塵埃蹤，誤落清凈土。",
            "永懷琴高生，控鯉得仙去。"
        ],
        "title": "濺玉亭",
        "id": "8f3be0e2-9024-4f7b-b94c-e702c2ebfedf"
    },
    {
        "author": "謝彥",
        "paragraphs": [
            "自愧塵容去復來，驪山頂上看崔嵬。",
            "誰人得向長安道，曾浴蓮湯十二回。"
        ],
        "title": "留題驪山",
        "id": "bc6a645c-d079-41dd-9c9c-ccf35fa813b8"
    },
    {
        "author": "宋居卿",
        "paragraphs": [
            "喬木森森結綠陰，翠峰深處隱禪林。",
            "高僧見鶴坐泉眼，群醜聞雞息盜心。",
            "春去野花開異品，曉來山鳥弄新音。",
            "勝遊休便生歸計，到此蓬瀛路好尋。"
        ],
        "title": "游靈巖寺",
        "id": "b4131538-dfa1-4c80-a6a1-feccf36194aa"
    },
    {
        "author": "釋宗本",
        "paragraphs": [
            "青共立，米去皮。",
            "此時節，甚光輝。"
        ],
        "title": "贈李綱",
        "id": "f75c1650-8c0b-4d97-94c1-09d20e73cd60"
    },
    {
        "author": "釋宗本",
        "paragraphs": [
            "百骸潰散尋常事，一物長靈識者稀。",
            "爭似大梅知底意，無聲三昧證緣知。"
        ],
        "title": "臨終偈  其一",
        "id": "1e27553f-01e5-470a-80a0-c2cd787738da"
    },
    {
        "author": "釋宗本",
        "paragraphs": [
            "兩年脾疾苦相攻，瘦骨崚嶒鶴足同。",
            "賴有真常無病者，湛然常在寂光中。"
        ],
        "title": "臨終偈  其二",
        "id": "fc2fa077-1aab-416b-8f21-92191686eb79"
    },
    {
        "author": "羅𡸅",
        "paragraphs": [
            "秀溪充塞重堪嗟，誰與通流且種花。",
            "東里先生連古意，欲分餘潤散儒家。"
        ],
        "title": "秀溪",
        "id": "f898b044-b3fe-44da-858d-693c47620491"
    },
    {
        "author": "羅𡸅",
        "paragraphs": [
            "蟠龍山名何所因，爲言山作蟠龍形。",
            "欲尋地志質諸古，適遇野老傳於今。",
            "偉哉造化巧經始，斵以斧鑿初無痕。",
            "四傍坦夷渺原隰，一徑窈窕森松筠。",
            "回旋屈曲隱頭角，蓊鬰葱翠含精神。",
            "若蹲若踞玩清隱，不起不蟄司芳辰。",
            "遙空水面素澄澈，縈若珠顆尤鮮明。",
            "政當頷下不易奪，況復鱗逆誰敢攖。",
            "我疑此龍蟠亦久，一日得志當求伸。",
            "轟雷掣電掀碧漢，驤首曳尾凌青雲。",
            "會從古穴起靈霓，用作霖雨蘇蒼生。",
            "豈惟厚澤沛寰宇，兼有餘潤清邊塵。",
            "乃知神物終變化，肯容玩肆甘沉淪。",
            "嗟予避寇偶居此，坐見牙璋爭起兵。",
            "張皇旗幟亘長道，考擊鐘鼓辭嚴城。",
            "共期元惡心膽破，不待迎敵神魂驚。",
            "何知鼠輩怙同惡，相與蠶食徒經旬。",
            "傾囊竭篋極侈欲，戢戈橐矢尋歸程。",
            "遂令強賊愈猖獗，絕流肆毒屈生靈。",
            "未聞改轍事更舉，但得飲氣潛悲辛。",
            "龍乎龍乎速奔逸，吾將與爾俱飛騰。",
            "直上天池最幽處，噓風吸浪陪鵾鵬。"
        ],
        "title": "蟠龍山",
        "id": "d981e847-a7e4-4e22-b9a0-db197a1a286a"
    },
    {
        "author": "羅𡸅",
        "paragraphs": [
            "一閣巍巍映此心，水餘疊疊翠峰橫。",
            "凭欄四顧無纖翳，只有漁歌向晚聲。"
        ],
        "title": "快閣",
        "id": "353df0e5-3819-4026-bbab-787cb8619d67"
    },
    {
        "author": "羅竦",
        "paragraphs": [
            "倥傯無因懷抱舒，橋邊紆路款幽居。",
            "佛龕香火高峰頂，仙洞林坳小雨餘。",
            "拭目已觀春草句，澄心還味內葉書。",
            "好風恰似知人意，吹散浮雲現太虛。"
        ],
        "title": "龍雲寺",
        "id": "e83bbe64-d9f8-4e66-855c-50defc6c71dd"
    },
    {
        "author": "華山道人",
        "paragraphs": [
            "北蕃群犬窺籬落，驚起南朝老大蟲。"
        ],
        "title": "句",
        "id": "a473d6f9-bf54-4533-93a2-d9d8239b1223"
    },
    {
        "author": "婁和尚",
        "paragraphs": [
            "有生有死尋常事，無去無來誰不然。",
            "我今去也何時節，風在松梢月在天。"
        ],
        "title": "臨終偈",
        "id": "6749d957-86dd-4de9-b03d-e14f370eb660"
    },
    {
        "author": "左緯",
        "paragraphs": [
            "僕也不自知，愛詩已成癖。",
            "有作盈一囊，無人爲攟摭。",
            "將求識者觀，千里事行役。",
            "揚舲入武林，禰刺久未釋。",
            "一日謁尚書，尚書爲虛席。",
            "號僕以詩人，聲名從此得。",
            "日上尚書堂，見公於侍側。",
            "公時訪天台，頗恨未嘗識。",
            "洎僕將告歸，贈言羨好色。",
            "歲月不我留，八年如頃刻。",
            "俄聞綰銅符，無乃慰平昔。",
            "自古神仙才，多居隱吏職。",
            "豈不見王喬，葉縣飛雙舄。",
            "又不見葛洪，句漏流丹石。",
            "付公以天台，人事有中的。",
            "茲山八百里，窈窕多奇跡。",
            "桐柏古洞天，金庭在其域。",
            "三災不能侵，歷數無終極。",
            "景命今始興，吾君壽千億。",
            "公名亦俱傳，何啻登仙籍。",
            "僕雖生此邦，仙果未得食。",
            "今日返問公，何處桃花碧。",
            "公疑我骨凡，未肯言消息。",
            "骨凡安敢辭，此桃亦終覓。"
        ],
        "title": "次韻呈天台宰",
        "id": "246de9d6-8783-48d0-84b9-9d871b6df0ed"
    },
    {
        "author": "左緯",
        "paragraphs": [
            "立秋亦云久，涼飈何參差。",
            "蓐收氣力弱，炎帝從見欺。",
            "赤雲熱如火，反甚盛夏時。",
            "陰陽互擊薄，變動不可期。",
            "颶風欻卷地，急雨如崩犂。",
            "屋瓦逗飛鳥，雲柟棼亂絲。",
            "暗恐江漢覆，又疑山岳隳。",
            "百川肆橫流，倏忽潄城陲。",
            "居民類燒蟻，惶恐不自持。",
            "爲魚在頃刻，呼叫聲何悲。",
            "我公初不動，徐問其所爲。",
            "以謂吾在是，水其爲民疵。",
            "駕言徑往視，朝服來登陴。",
            "狂瀾吼而至，公亦爲興咨。",
            "端物叩頭立，逡巡以致辭。",
            "公辭殆未畢，水還疾如馳。",
            "回首望黑雲，忽然見明曦。",
            "雨師不得逞，風伯無所施。",
            "少皞獨行令，昊天青四垂。",
            "吁哉是可駭，神速至於斯。",
            "蒼蒼其天乎，所聽信已卑。",
            "公言我不聞，豈謂天聞其。",
            "古人稱至信，水火蹈不疑。",
            "天人雖限絕，吻合無由私。",
            "宋景出言三，熒惑爲之移。",
            "今公不待再，水災迄免罹。",
            "惟公古君子，誠信本天資。",
            "行藏即造化，神速固其宜。",
            "嗟我海邦民，此患常羈縻。",
            "往歲雨暴作，水行適及榱。",
            "城壞而入水，黎民無孑遺。",
            "官府一朝廢，所亡蓋不貲。",
            "朝廷痛民害，大爲築城池。",
            "中間水屢溢，幾乎與城夷。",
            "城堅水無隙，民處不復危。",
            "今則城已敝，闕落空殘壝。",
            "如聞去歲冬，我公聞上司。",
            "此實民之急，請從官繕裨。",
            "上司靳省費，移牒猶難之。",
            "民心日懍懍，見雨常顰眉。",
            "但恐水不至，水至決不支。",
            "前日果見此，必知其知隨。",
            "又安知我公，有道衆莫窺。",
            "救汝於溝壑，奪汝於蛟螭。",
            "舉眼看三光，措身於兩儀。",
            "公德大如許，汝知乎不知。",
            "惡呼汝至愚，豈能事遠思。",
            "此城苟未修，此患終未離。",
            "明年公且去，水來將賴誰。",
            "願公尚憐汝，再請而勿辭。",
            "城修有二利，官帑皆在茲。"
        ],
        "title": "大觀戊子秋七月大雨洪水薄城幾至奔決太守李公出禱城上即刻雨止水勢爲殺而民獲免焉因敘其所見爲古體詩五十韻且言台之城不可不修也",
        "id": "e3509ad0-3866-4d45-8c60-d3fbba465ec4"
    },
    {
        "author": "左緯",
        "paragraphs": [
            "凶賊意何慘，殺人焚其廬。",
            "我命雖僅免，我家已爲墟。",
            "譬如巢南鳥，巢破不得居。",
            "朔風吹黄草，飛去將何如。"
        ],
        "title": "避賊書事十三首  其一",
        "id": "d5e93d34-c8b8-472a-b6a7-0ef0d4a1074e"
    },
    {
        "author": "左緯",
        "paragraphs": [
            "生長城市間，吾其患驅逐。",
            "賊人俄漲天，舉家如奔鹿。",
            "入山恐不深，但冀免殺戮。",
            "賊平無所歸，獨倚青松哭。"
        ],
        "title": "避賊書事十三首  其二",
        "id": "461ef029-1e1b-4d9e-a161-b80370ee76b1"
    },
    {
        "author": "左緯",
        "paragraphs": [
            "懷寶恐吾累，蔽形何可遺。",
            "囊衣入山谷，勢急還棄之。",
            "及至出山日，秋風吹樹枝。",
            "免爲刀兵鬼，凍死宜無辭。"
        ],
        "title": "避賊書事十三首  其三",
        "id": "0af3c904-28cc-45ff-a469-d0c31de28350"
    },
    {
        "author": "左緯",
        "paragraphs": [
            "賊來屬初夏，逃去窮幽荒。",
            "山深松蘿密，野曠草木長。",
            "蟒蛇大如樹，見我不忍傷。",
            "賊固不如蟒，害人無善良。"
        ],
        "title": "避賊書事十三首  其四",
        "id": "d44bf524-8466-499d-bfbc-e84ca1ccdd5a"
    },
    {
        "author": "左緯",
        "paragraphs": [
            "搜山輒縱火，躡跡皆操刀。",
            "小兒饑火逼，掩口俾勿號。",
            "勿號可禁止，饑火彌煎熬。",
            "吾人古有命，困仆猶能逃。"
        ],
        "title": "避賊書事十三首  其五",
        "id": "77223f3a-2cdb-4b7b-b873-661074313859"
    },
    {
        "author": "左緯",
        "paragraphs": [
            "十遷昧南北，終歲在路歧。",
            "霜堅齧我足，風冽剝我肌。",
            "艱難固其分，衰老難支持。",
            "白骨亂荒草，百遷亦不辭。"
        ],
        "title": "避賊書事十三首  其六",
        "id": "90547c75-f501-4e46-a9f7-1aa60ca8a808"
    },
    {
        "author": "左緯",
        "paragraphs": [
            "東鄰有老人，金玉富無敵。",
            "惡賊一朝來，棄之如瓦礫。",
            "性命雖尚存，見人無顔色。",
            "老人自不思，本爲大盜積。"
        ],
        "title": "避賊書事十三首  其七",
        "id": "42d4ecd9-2f7f-4ee4-8f90-a7971b67c328"
    },
    {
        "author": "左緯",
        "paragraphs": [
            "保城恃義兵，誤事真可惜。",
            "國家久昇平，誰復睹鋒鏑。",
            "一旦驅市人，紛然冒矢石。",
            "逢敵先棄戈，罪之不可得。"
        ],
        "title": "避賊書事十三首  其八",
        "id": "0be702f2-ecac-4249-9949-75f6b38d652e"
    },
    {
        "author": "左緯",
        "paragraphs": [
            "妻兒共一區，日夜謹相守。",
            "遙驚白旗來，不覺四散走。",
            "汝死吾不知，吾亡汝何咎。",
            "隔林聞哭聲，相見真成偶。"
        ],
        "title": "避賊書事十三首  其九",
        "id": "78623894-0db2-4da9-8860-368c37f263c6"
    },
    {
        "author": "左緯",
        "paragraphs": [
            "今我有三子，欲謀分置之。",
            "庶幾一子在，可以收我尸。",
            "老妻已咽絕，三子皆號悲。",
            "生離過死別，不如還相隨。"
        ],
        "title": "避賊書事十三首  其一○",
        "id": "c699a42b-602e-4e1b-bdcf-ab499c3316f3"
    },
    {
        "author": "左緯",
        "paragraphs": [
            "妖賊本蒸民，忽爾爲豬豚。",
            "王師一日下，割剝恣啗吞。",
            "食盡固其所，恐傷仁聖君。",
            "招安俾復業，亦既不是人。"
        ],
        "title": "避賊書事十三首  其一一",
        "id": "5f050349-4ffc-4844-9a27-5a4a91d6d3bb"
    },
    {
        "author": "左緯",
        "paragraphs": [
            "有女衣已穿，顔色猶自好。",
            "無食未幾時，呦呦哭荒草。",
            "問之誰家女，低頭未忍道。",
            "前山欲黄昏，吾行不暇考。"
        ],
        "title": "避賊書事十三首  其一二",
        "id": "87206c94-8b22-444c-80b6-397c618eb573"
    },
    {
        "author": "左緯",
        "paragraphs": [
            "嗟爾遊宦人，彌年住京闕。",
            "盡室寄東南，一朝聞賊發。",
            "道路已不通，音書多斷絕。",
            "朔風滿長安，日夜成華髪。"
        ],
        "title": "避賊書事十三首  其一三",
        "id": "380f3d46-3927-41fe-94de-92142b4f6fbf"
    },
    {
        "author": "左緯",
        "paragraphs": [
            "憶昨宣和末，群凶聚韋羌。",
            "一朝邏巡尉，州縣皆皇皇。",
            "居民棄家走，元稚紛搶攘。",
            "我時遭劫逐，與子空相望。",
            "及茲建炎始，叛卒起錢塘。",
            "初聞殺長吏，尋亦及冠裳。",
            "死者不爲怪，生者反異常。",
            "子在賊圍中，不知存與亡。",
            "出處雖異域，阽危多備嘗。",
            "骨肉非不親，患難各自當。",
            "回思見賊日，豈謂免殺傷。",
            "安知出深壁，猶得還故鄉。",
            "爭言不死狀，失聲驚四旁。",
            "餘生偶然遂，萬事皆可忘。",
            "會我試新秫，放懷坐中堂。",
            "庭梧露踳碧，砌菊風催黄。",
            "年華意未晚，蟋蟀已近床。",
            "對此復何待，五觴至十觴。",
            "歌聲咽寒月，舞袖破夜霜。",
            "豈無少年態，一醉乃爾狂。",
            "此徒爲酒使，酒力安得長。",
            "燈影照鬢髪，百憂在中腸。",
            "干戈時未息，盜賊勢益張。",
            "與子歸何處，相看兩茫茫。"
        ],
        "title": "會侄書",
        "id": "4455e277-bcbc-4ccb-9bc8-42a26bc2fcbb"
    },
    {
        "author": "左緯",
        "paragraphs": [
            "還尋流水去，水極到天台。",
            "時把碧雲句，寄將黄葉來。",
            "石門高賺雪，溪塢曲藏梅。",
            "貪看故山色，不知春已迴。"
        ],
        "title": "送僧歸天台",
        "id": "e182ee23-e06b-4406-92de-584ada03cc1e"
    },
    {
        "author": "左緯",
        "paragraphs": [
            "往究一乘去，期明諸祖燈。",
            "遠山銜落日，空谷響殘冰。",
            "離物心無染，談經義有憑。",
            "世人多頂禮，爲是右橋僧。"
        ],
        "title": "送齊上人遊方",
        "id": "fca7acde-7df1-4047-8690-66f641d7be93"
    },
    {
        "author": "左緯",
        "paragraphs": [
            "只把山爲界，紅塵自此分。",
            "竹窗吟聽雪，苔石坐看雲。",
            "意靜詩先到，心清道自聞。",
            "深慚王許輩，猿鶴舊同群。"
        ],
        "title": "崇教寺",
        "id": "f1cb0a4d-2698-4dbd-8372-d895c3155285"
    },
    {
        "author": "左緯",
        "paragraphs": [
            "地勝多喬木，亭幽闞古墉。",
            "春梢經雨合，晚色過煙濃。",
            "影落琴書徧，聲穿戶牖重。",
            "鸞棲應不久，枳棘若爲容。"
        ],
        "title": "交翠亭",
        "id": "38589a81-2bdb-4473-9615-9b3ec881e5e3"
    },
    {
        "author": "左緯",
        "paragraphs": [
            "入山須判宿，不宿漫區區。",
            "泉脈尋還有，蘭香嗅卻無。",
            "杉高方見直，石怪不成粗。",
            "若到三潭頂，歸時路更迂。"
        ],
        "title": "半山庵",
        "id": "157b6f90-e87a-43fc-8531-8eaa03b9092c"
    },
    {
        "author": "左緯",
        "paragraphs": [
            "咄哉橋畔客，何不向前行。",
            "自是君心險，無從此地平。",
            "銀河千尺到，金劍一稜傾。",
            "故我諸緣斷，唯聞流水聲。"
        ],
        "title": "天台石橋",
        "id": "d9901431-ec7c-4766-830b-cded3ecb8c17"
    },
    {
        "author": "左緯",
        "paragraphs": [
            "凶賊起何暴，數州俄見殘。",
            "殺人空骨亂，聞者爲心寒。",
            "世治官軍怯，城孤守吏難。",
            "天兵何日到，淚眼望長安。"
        ],
        "title": "避寇即事十二首  其一",
        "id": "f2ec9aa9-568b-4b7f-80c7-25866964e151"
    },
    {
        "author": "左緯",
        "paragraphs": [
            "遙聞烏合輩，數十破錢塘。",
            "故是昇平久，胡爲守備亡。",
            "天誅初不暴，賊勢尚云張。",
            "作過古來有，未宜憂我皇。"
        ],
        "title": "避寇即事十二首  其二",
        "id": "cb8b17dd-4b5c-43be-a8bd-2008cf48dc5e"
    },
    {
        "author": "左緯",
        "paragraphs": [
            "避地遶天涯，艱難兩鬢華。",
            "逢人唯問賊，有夢只還家。",
            "幾處看楓葉，今朝見菊花。",
            "客衣寒更薄，日暮在平沙。"
        ],
        "title": "避寇即事十二首  其三",
        "id": "e14d9b89-740e-4015-9812-2023e2dc0368"
    },
    {
        "author": "左緯",
        "paragraphs": [
            "消息苦無定，轉移難預言。",
            "起看殘月色，行遶亂雲根。",
            "餓久百骸劣，啼多雙眼昏。",
            "天涯迷去路，誰爲我招魂。"
        ],
        "title": "避寇即事十二首  其四",
        "id": "4af90674-5626-47fe-a02f-3f2304141b64"
    },
    {
        "author": "左緯",
        "paragraphs": [
            "草暗迷人迹，山空答履聲。",
            "夜眠溫石去，朝爨束薪行。",
            "骨肉長嬉笑，交朋每送迎。",
            "回思無事日，已恐是前生。"
        ],
        "title": "避寇即事十二首  其五",
        "id": "db7631fe-3026-484a-98f0-5cf054803bb9"
    },
    {
        "author": "左緯",
        "paragraphs": [
            "失所尚遷次，江湖信足行。",
            "朝廷自多土，天地只孤生。",
            "已是無歸處，何須問去程。",
            "甘心委溝壑，回首戀昇平。"
        ],
        "title": "避寇即事十二首  其六",
        "id": "14ec1bf8-660e-46f5-8aa1-5e5e5fe5b978"
    },
    {
        "author": "左緯",
        "paragraphs": [
            "移家入空谷，十口墮荆榛。",
            "猛虎欲當路，怪禽如喚人。",
            "死生吾有命，幽獨自傷神。",
            "泉石非無意，終身愧隱淪。"
        ],
        "title": "避寇即事十二首  其七",
        "id": "c97f8d97-3f0e-43a8-9b13-78eb61212dd3"
    },
    {
        "author": "左緯",
        "paragraphs": [
            "轉徙不知處，亂山逢掩扃。",
            "斷崖飛虺蟄，枯木亂鴉腥。",
            "莽蒼人煙滅，黄昏鬼火青。",
            "夜寒長飲泣，安得壯夫聽。"
        ],
        "title": "避寇即事十二首  其八",
        "id": "3f6c7fb1-331f-4c4c-a215-c3e39c68293b"
    },
    {
        "author": "左緯",
        "paragraphs": [
            "寂寞空山裏，黄昏百怪新。",
            "鬼沿深澗哭，狐出壞牆頻。",
            "小雨俄成霰，孤燈不及晨。",
            "開門謝魑魅，我是太平人。"
        ],
        "title": "避寇即事十二首  其九",
        "id": "afe717dd-60be-4219-baf5-b215f451c621"
    },
    {
        "author": "左緯",
        "paragraphs": [
            "借問今何所，空山號白龍。",
            "秋聲悽萬竅，雪意黯千峰。",
            "俯首燒殘葉，披衣聽斷鐘。",
            "生涯都付賊，只有一萍蹤。"
        ],
        "title": "避寇即事十二首  其一○",
        "id": "4fc7c858-6360-45eb-a36d-a85211279442"
    },
    {
        "author": "左緯",
        "paragraphs": [
            "無路掃妖氛，掀髯倚碧雲。",
            "草茅難報國，畎畝敢忘君。",
            "民業稍云復，賊巢猶未焚。",
            "老臣筋力盡，灑淚對三軍。"
        ],
        "title": "避寇即事十二首  其一一",
        "id": "2280db9c-8e31-4e7b-8f62-1b0983228a55"
    },
    {
        "author": "左緯",
        "paragraphs": [
            "太平無可議，妖孽欲何求。",
            "未足煩天討，然猶假廟謀。",
            "鷹揚誰敢抗，鳥散類難收。",
            "首惡聞猶在，王師願小留。"
        ],
        "title": "避寇即事十二首  其一二",
        "id": "a4565615-3b47-4fee-ab82-336933d79dda"
    },
    {
        "author": "左緯",
        "paragraphs": [
            "頻催白日盡，爲爾一歔欷。",
            "壯士軍中老，流人嶺外歸。",
            "秋生邊樹暗，月在隴沙微。",
            "燈火孤城閉，蕭蕭黄葉飛。"
        ],
        "title": "聞角",
        "id": "468d9880-11d9-41c2-9433-6574c5d24707"
    },
    {
        "author": "左緯",
        "paragraphs": [
            "試捲珠簾看，青山有幾重。",
            "崢嶸秋色老，蒼莽暮煙濃。",
            "未辨清猿處，遙知白鳥蹤。",
            "藍田無此景，痛掃只雙松。"
        ],
        "title": "香遠堂",
        "id": "5422126e-7737-4eca-8227-0514b6ba28b5"
    },
    {
        "author": "左緯",
        "paragraphs": [
            "已知星可摘，須信路皆通。",
            "日影穿雲薄，天形入水空。",
            "遙看梁苑雪，獨挹楚臺風。",
            "指點中華地，山河萬國雄。"
        ],
        "title": "題摘星嶺",
        "id": "9d2526c7-3f5c-4033-a399-e0f973045ca1"
    },
    {
        "author": "左緯",
        "paragraphs": [
            "短棹無尋處，嚴城欲閉門。",
            "水邊人獨自，沙上月黄昏。",
            "老別難禁淚，空歸易斷魂。",
            "豈知今夜夢，先過白沙村。"
        ],
        "title": "送許左丞至白沙爲舟人所誤",
        "id": "c1798f80-e9df-4b9c-9775-303b958d2072"
    },
    {
        "author": "左緯",
        "paragraphs": [
            "池上柳依依，柳邊人掩扉。",
            "蝶隨花片落，燕拂水紋飛。",
            "試數交游看，方驚笑語稀。",
            "一年春又盡，倚杖對斜暉。"
        ],
        "tags": [
            "人生",
            "春天",
            "感伤",
            "写景"
        ],
        "title": "春晚",
        "id": "abf53b47-3250-4725-b336-d399f16ae2c2"
    },
    {
        "author": "左緯",
        "paragraphs": [
            "幾度尋春信，空歸及暮鴉。",
            "試搖枝上雪，恐有夜來花。",
            "望月穿深塢，迎風立淺沙。",
            "若同桃李發，誰肯到山家。"
        ],
        "title": "梅花",
        "id": "6f734c3b-669f-49a5-9386-ca9e30c5790f"
    },
    {
        "author": "左緯",
        "paragraphs": [
            "路人溪聲壯，秋深樹影稀。",
            "岫雲藏鳥語，松露滴人衣。",
            "詩戰蜂腰怯，茶分粥面微。",
            "勝遊殊未厭，肯爲夜寒歸。"
        ],
        "title": "九峰",
        "id": "e5535974-75af-4a91-9ebf-a72c5655a12c"
    },
    {
        "author": "左緯",
        "paragraphs": [
            "亂山無限好，幽徑有時迷。",
            "石骨秋偏瘦，松梢老卻低。",
            "天寒聞雁過，月白見烏棲。",
            "海上知名地，無人識馬蹄。"
        ],
        "title": "雁山",
        "id": "143be8c7-685d-4455-bd7c-98477a95e453"
    },
    {
        "author": "左緯",
        "paragraphs": [
            "彩旆搖霜宿鳥驚，旋將疾苦問民情。",
            "從容會歷三臺遍，謦欬先看數路清。",
            "紅日盡頭思玉闕，赤霞深處見瑤京。",
            "信知子晉真苗裔，仙籍還居第幾名。"
        ],
        "title": "次韻王似之過天台",
        "id": "83ef9999-a7e1-4610-a78d-e750d3731065"
    },
    {
        "author": "左緯",
        "paragraphs": [
            "白雲城郭照通衢，未怕雲煙屬五湖。",
            "萬疊暮山屏自展，一江春水練初鋪。",
            "輸他夫子供吟筆，沒箇閑人與畫圖。",
            "子晉玉簫聲已斷，不知笙鶴更來無。"
        ],
        "title": "次韻朱承事題丹邱",
        "id": "e30050ea-aabc-4b31-a8fb-ed51826d08c1"
    },
    {
        "author": "左緯",
        "paragraphs": [
            "委羽不知何處是，倩人扶上木蘭橈。",
            "欲尋去路花梢密，爭認行雲酒浪搖。",
            "流水忽隨山腳轉，洞天疑把杖頭挑。",
            "逡巡不覺東風晚，殆有仙人弄玉簫。"
        ],
        "title": "尋委羽洞",
        "id": "0b7e45a8-9063-4f2d-b796-976d8ae42203"
    },
    {
        "author": "左緯",
        "paragraphs": [
            "天梯欲上使人愁，身御長風不自由。",
            "下視白雲生澗底，仰看紅日在山頭。",
            "共傳此處迷劉阮，自恐今朝犯斗牛。",
            "歸路似從雲漢墮，卻來塵世待羈囚。"
        ],
        "title": "趨石橋初登山嶺",
        "id": "cebecf2c-15d3-4997-9e4a-6efaab4e325f"
    },
    {
        "author": "左緯",
        "paragraphs": [
            "宦游初謂江南好，不道淹留十載餘。",
            "官職任卑終傲世，俸錢雖少尚收書。",
            "天台舊俗思重借，于浦同官忍獨疏。",
            "縱使北歸猶識路，滏陽三徑近使如。"
        ],
        "title": "次韻贈段德公",
        "id": "1c7d5351-2e8d-493c-92a5-2c0b7f896030"
    },
    {
        "author": "左緯",
        "paragraphs": [
            "平安耿耿念庭闈，乞假言旋謝式微。",
            "應向門前留彩棒，卻來堂下舞斑衣。",
            "流花洞口春將近，蓋竹山頭雪已晞。",
            "聞說後年官始滿，不知重到幾時歸。"
        ],
        "title": "送方尉還任",
        "id": "92733464-dd3c-46c3-baec-38f526bd2b32"
    },
    {
        "author": "左緯",
        "paragraphs": [
            "試問春蠶第幾眠，柳條如線雨如煙。",
            "池蛙相應昏昏月，海燕初歸漠漠天。",
            "卒歲未妨資橘柚，餘生應只付林泉。",
            "他時卜宅如相近，且種壕頭十畝蓮。"
        ],
        "title": "過友人居",
        "id": "5c4d65bd-5d29-41f1-b76d-ff7942eaa1cb"
    },
    {
        "author": "左緯",
        "paragraphs": [
            "嫩紅相逐上枝頭，多少東風索我酬。",
            "春色似人看易老，年華如客去難留。",
            "長因好景翻成恨，只恐香醪壓得愁。",
            "深放黄金爲酒盞，一城飛絮已悠悠。"
        ],
        "title": "春日",
        "id": "d463cc79-7a62-46e2-b48d-c3c7358e9e7c"
    },
    {
        "author": "左緯",
        "paragraphs": [
            "入門相見喜還悲，不免樽前細問之。",
            "一別又經無數日，百年能得幾多時。",
            "後生袞袞皆成事，吾輩栖栖亦可疑。",
            "日暮東風吹鬢髪，拍牀嗔道酒行遲。"
        ],
        "title": "招友人飲",
        "id": "3c0f2742-64e8-4fe0-88ce-e31d8550e20b"
    },
    {
        "author": "左緯",
        "paragraphs": [
            "恰恰鶯啼欲曉天，喚人擔酒入林泉。",
            "沿崖覓路僧先引，選勝看山席屢遷。",
            "心靜掉頭嫌鼓吹，酒狂揮手弄雲煙。",
            "日斜數點殘紅下，芳草菲菲索醉眠。"
        ],
        "title": "次盛元敘遊九峰韻",
        "id": "d0222f13-31f0-4381-80e8-da360e5cc0a1"
    },
    {
        "author": "左緯",
        "paragraphs": [
            "劉郎何用憶塵寰，舊路重尋事已難。",
            "古意飄零無處覓，藤縈溪色上闌干。"
        ],
        "title": "桃源洞  其一",
        "id": "f0c62492-f364-47f9-8fb7-d690ac0cdcd8"
    },
    {
        "author": "左緯",
        "paragraphs": [
            "浮杯石上坐多時，手弄滄浪客思遲。",
            "片片落花收拾看，洞中疑有舊題詩。"
        ],
        "title": "桃源洞  其二",
        "id": "74f39c3f-2be5-4876-a617-214529a00dcc"
    },
    {
        "author": "左緯",
        "paragraphs": [
            "青山簇簇水灣灣，洞戶應將玉鎖關。",
            "飲罷出來紅日晚，一聲雞犬悟人間。"
        ],
        "title": "桃源洞  其三",
        "id": "f16ae1a3-f569-4c6e-9c21-0f3ea0a2c29d"
    },
    {
        "author": "左緯",
        "paragraphs": [
            "亂山深處是仙家，海變桑田日未斜。",
            "爲有慈親倚門望，卻愁溪上見桃花。"
        ],
        "title": "天台道中",
        "id": "04e3d5b6-b04b-4ad3-a376-875ed107c4c1"
    },
    {
        "author": "左緯",
        "paragraphs": [
            "煙蘿爲髻霧爲巾，獨立江邊經月春。",
            "無故被人呼作婦，不知誰是畫眉人。"
        ],
        "title": "石新婦",
        "id": "340a99ee-8e82-4b9e-940f-5b6f23aad13d"
    },
    {
        "author": "左緯",
        "paragraphs": [
            "山色重重鎖碧蘿，更栽修竹在山阿。",
            "老僧不識春頭面，但見階前新筍多。"
        ],
        "title": "題正等院竹軒",
        "id": "c5ee6fcd-b1be-44a8-9f9e-2ab03fe0c799"
    },
    {
        "author": "左緯",
        "paragraphs": [
            "騎馬出門三月暮，楊花無賴雪漫天。",
            "客情惟有夜難過，宿處先尋無杜鵑。"
        ],
        "title": "送別",
        "id": "e3c045c2-0199-4820-8da9-43da36bfb57a"
    },
    {
        "author": "左緯",
        "paragraphs": [
            "屋角風微煙霧霏，柳絲無力杏花肥。",
            "朦朧數點斜陽裏，應是呢喃燕子飛。"
        ],
        "title": "春日曉望",
        "id": "f4356b07-9f8b-43cb-b7e9-a4d337ab0bba"
    },
    {
        "author": "左緯",
        "paragraphs": [
            "祗把清風占得公。"
        ],
        "title": "句  其一",
        "id": "6a509ec4-cb0f-403b-9bdf-cf68e9f97a71"
    },
    {
        "author": "左緯",
        "paragraphs": [
            "怪巖摩足力，空谷答人聲。"
        ],
        "title": "句  其二",
        "id": "753fcdc9-82f8-4569-a57a-3a8cae3b8b78"
    },
    {
        "author": "左緯",
        "paragraphs": [
            "禽巢先覺曉，蟻穴未知霜。"
        ],
        "title": "句  其三",
        "id": "5a734fd9-9c9b-417d-a3aa-0d1178d28ab4"
    },
    {
        "author": "左緯",
        "paragraphs": [
            "歲華搖落盡。"
        ],
        "title": "句  其四",
        "id": "cec5b7f8-c5c1-48f8-8b5d-fbfba21dddca"
    },
    {
        "author": "劉才邵",
        "paragraphs": [
            "憶昔遊洛川，投宿龍門中。",
            "遠意託清夢，緱山訪遺蹤。",
            "道逢王子晉，瓊輪駕飛龍。",
            "幢盖紛颯沓，導從千玉童。",
            "行行躡清塵，遂到紫翠峰。",
            "整冠叩仙閽，獲禮冰雪容。",
            "瓊觴酌霞醴，勞苦問所從。",
            "授以龜臺書，玉笈啟靈封。",
            "勸我勤修煉，他時會方蓬。",
            "再拜領真訣，永永藏丹衷。",
            "俯仰十載餘，光景如飄風。",
            "常恐年歲晏，難收梨棗功。",
            "願言堅此心，真緣儻潛通。",
            "相與乘飛霞，謁帝青琳宫。"
        ],
        "title": "飛龍引",
        "id": "b404dcc3-da69-490d-bbc5-f0d1125c1470"
    },
    {
        "author": "劉才邵",
        "paragraphs": [
            "耽耽梵釋宫，憑高剏靈址。",
            "中有窣堵波，排突青冥裏。",
            "梯磴眩回轉，蟠屈龍蛇尾。",
            "飛步出紫氛，眼界浄如洗。",
            "望極天南端，沓若孤烟起。",
            "何當結蜃樓，亭亭聊對峙。",
            "雲生空山頂，飛過朱闌底。",
            "憑欄瞰重城，樓堞雜雲水。",
            "市人何憧憧，閙若穿垤蟻。",
            "壯觀自何年，五季運初圯。",
            "干戈暗淮海，裒斂到骨髓。",
            "誰知黑雲都，金帛浩填委。",
            "聊復推其餘，辦此咄嗟爾。",
            "因知破慳法，驍悍亦風靡。",
            "百年能幾時，兩曜無停晷。",
            "弔古悲陵谷，山荒樹如薺。",
            "雙江雖依舊，去浪何曾止。",
            "從來曠達士，遐想塵外軌。",
            "安得凌風翰，一舉九萬里。"
        ],
        "title": "登景德寺塔",
        "id": "3476fa68-a57d-47c6-a33b-4cfb6b8dd1c8"
    },
    {
        "author": "劉才邵",
        "paragraphs": [
            "尋常秋色高，風力未遽惡。",
            "應緣殺氣盛，惨淡連沙漠。",
            "林枯日向疏，溪斷水初落。",
            "閑雲亦何心，釀雨添寂寞。",
            "賴有金蘭契，新詩慰蕭索。",
            "盛意難虛辱，終愧筆鋒弱。",
            "元知鸞鶴音，異彼藩籬雀。",
            "欲泛東籬英，聊慶西疇穫。",
            "區區戀闕心，對酒翻不樂。",
            "天禍有時悔，妖氛會清廓。"
        ],
        "title": "次韻陳久道秋雨書事二首  其一",
        "id": "5eb62493-eb7d-4ca0-90be-9c32fd31942b"
    },
    {
        "author": "劉才邵",
        "paragraphs": [
            "蕭蕭凉氣增，發興殊不惡。",
            "長煙拂秋暈，小雨滑溪涸。",
            "夜長蟲語乏，池冷蓮衣落。",
            "崇蘭媚深靜，晚菊甘寂寞。",
            "寒姿曉更鮮，芳氣初不索。",
            "譬彼幽閑女，靜飾保纖弱。",
            "又如耿介士，逸志卑燕雀。",
            "無心競紛華，何處生隕穫。",
            "知君深悟此，高歌寫真樂。",
            "悠然脱塵鞅，寸田本恢廓。"
        ],
        "title": "次韻陳久道秋雨書事二首  其二",
        "id": "f34fa4e2-b245-4645-829f-67db8b97f275"
    },
    {
        "author": "劉才邵",
        "paragraphs": [
            "柳煙晨氣釅，花露春容濕。",
            "翠幕捲宫羅，翩翩雙燕入。",
            "無心補粟眉，閑對粧臺立。",
            "誰調紫鸞笙，晴響散空碧。"
        ],
        "title": "子夜四時歌  其一",
        "id": "ffac06e4-be3c-4f7e-9e23-e5cecdbe5f63"
    },
    {
        "author": "劉才邵",
        "paragraphs": [
            "湘簟湧雙紋，冰山象群玉。",
            "神飈送荷香，冉冉度圓綠。",
            "雪腕蕩蘭舟，齊唱横塘曲。",
            "暗憶採蓮侣，横翠長眉蹙。"
        ],
        "title": "子夜四時歌  其二",
        "id": "b3741659-d064-43c6-81eb-acef6d16bd12"
    },
    {
        "author": "劉才邵",
        "paragraphs": [
            "月痕抹宫簾，凉風滿仙腋。",
            "金閨歌吹深，不覺東方白。",
            "誰知長門宫，偏怪蟾漏澁。",
            "脉脉對曉蘭，風中抱香泣。"
        ],
        "title": "子夜四時歌  其三",
        "id": "7b6c9a14-62be-469a-ac92-bd6198e7a277"
    },
    {
        "author": "劉才邵",
        "paragraphs": [
            "冰花生曲池，雲葉暗高閣。",
            "初筵動雲韶，寒氣不待卻。",
            "翠茵承妙舞，拂衣燕低掠。",
            "翻愁回雪妬，不遣褰珠箔。"
        ],
        "title": "子夜四時歌  其四",
        "id": "3fd31750-bdac-4aff-a7e4-eeb4f9ed6349"
    },
    {
        "author": "劉才邵",
        "paragraphs": [
            "頗聞富鮭菜，徑欲作不速。",
            "忍以辛甘故，而煩主人肅。",
            "蒙分紫虯髯，芳滑鹽豉足。",
            "中原困苦旱，乾死食藿蠋。",
            "何從覓嘉蔬，得以供口腹。",
            "幸益殷孚羹，一解炎蒸毒。",
            "物隨人意重，爲惠同鼎餗。",
            "荒哉膏粱子，豐饌誇填谷。"
        ],
        "title": "次韻王文成謝人惠蓴菜",
        "id": "513a280b-7591-4b13-bd79-9fc6ef87895e"
    },
    {
        "author": "劉才邵",
        "paragraphs": [
            "常憐避俗翁，寄傲謝簪紱。",
            "三徑竹雖存，苦乏盃中物。",
            "采采黄金英，籬邉空竚立。",
            "賴有好事人，陶然得酣適。",
            "吾家頗種秫，壓滓夜槽泣。",
            "其如移菊晚，青蘂不堪摘。",
            "念誰分秋香，泛此花瓷白。",
            "高情歘相投，遣送勞一力。",
            "風期宛然同，未易分今昔。",
            "兩株千萬朵，冷艷光相射。",
            "銀盤何爛爛，承露带青碧。",
            "月下更奇絕，碎影寒氣逼。",
            "桃紅吐鮮妍，醉暈不容拭。",
            "嘉名配黄花，姚魏真匹敵。",
            "開窗對二妙，清意爭先入。",
            "卻思陪語笑，坐歎溪山隔。",
            "幸有真契存，滿目共秋色。"
        ],
        "title": "謝王君寶惠菊花",
        "id": "6d1948e7-fcfe-438f-8f00-b0dd392fec47"
    },
    {
        "author": "劉才邵",
        "paragraphs": [
            "伯仲聯華萼，登臨擁旌幢。",
            "從行真鳳雛，不數襄陽龐。",
            "聖人念遠民，暫輟臨此邦。",
            "共驚后夔手，胡爲調衆腔。",
            "公獨體上意，勤民起膏肓。",
            "餘閑養詩勇，萬鈞一指扛。",
            "謝家內集盛，文彩今可雙。",
            "江白曳縞練，山青逼軒窗。",
            "緬懷風幡語，聞者拱手降。",
            "獨此雙泉老，機鋒暗相撞。",
            "曹溪一滴水，傾出白玉缸。",
            "至今正脉通，洪流咽三江。",
            "遠水注江腹，浮雲盪山胸。",
            "悠悠動遐想，矗矗標奇峰。",
            "祖意透今古，風期協霜鐘。",
            "詩中無礙辨，未信景能供。",
            "黄堂正多暇，森戟閑衛兵。",
            "月波復蕩漾，遥接銀河傾。",
            "天高萬物肅，星潤三階平。",
            "使君樂歲豐，高臺延客登。",
            "從來中秋夕，難得滿意晴。",
            "江山自高下，歌管搖空明。",
            "参差桂影動，清濕露華凝。",
            "新詩出妙思，心境還雙清。",
            "皎如白玉壺，滿中貯冰凌。",
            "坐久群動息，風生兩腋輕。",
            "觴詠有餘樂，何物更關身。",
            "不減庾樓興，風流自古情。"
        ],
        "title": "青原臺次前人韻",
        "id": "e0577980-7806-4159-9127-95961ffb253e"
    },
    {
        "author": "劉才邵",
        "paragraphs": [
            "中書英烈氣，凛然照人寒。",
            "濟美世有人，盛德啟其原。",
            "幸逢賢别乘，論文得交歡。",
            "逸辯傾遠海，潮波歘飛奔。",
            "燭理無滯碍，白日破幽昏。",
            "誰云前輩遠，豈獨文采存。",
            "新詩引人目，當食不暇餐。",
            "爲說遊巖樂，飛步恣騰鶱。",
            "卻立視萬象，森如列庭間。",
            "飄然乘風興，星榆不難攀。",
            "聊復陳大概，彼美難盡言。",
            "少年陳將軍，奮迹起江村。",
            "共知宰社手，美好豈常貧。",
            "深懷恩未報，竭誠奉至尊。",
            "驅兵獵餘寇，烈火焚蜂屯。",
            "亦復事招納，投弓憫窮猿。",
            "坐令歸業民，井竈羅丘樊。",
            "是日出近郊，旌旗鬰幡幡。",
            "同遊不知倦，落照横松門。",
            "士卒共甘苦，無人譏華元。",
            "老守懶出遊，何從滌塵煩。",
            "况阻陪歸騎，幽尋款禅關。",
            "鈴齋但兀坐，有酒空盈樽。",
            "常能歌妙句，爲激壯士肝。",
            "解勞須痛飲，盃行勿留殘。"
        ],
        "title": "次韻傅安道同陳元功諸公遊石獅巖",
        "id": "b4963980-94a2-4926-8079-960d329a52bf"
    },
    {
        "author": "劉才邵",
        "paragraphs": [
            "吾宗富清製，學海無滣湄。",
            "洪濤駕三山，逸興不可羈。",
            "抱此未獲騁，造化真小兒。",
            "邇來二十年，姦諛取世資。",
            "梟鳶志氣滿，鸞翮戢固宜。",
            "皎皎空谷姿，誰復詠來思。",
            "上天既悔禍，威命方飈馳。",
            "遠裔復干紀，危塗動噫嘻。",
            "我生落世紛，備嘗憂與疑。",
            "敵帳如鬼國，漂墮驚渺瀰。",
            "蒼蒼安可問，泯然空自知。",
            "脱身垂涎口，生死争一釐。",
            "事機如電轉，由來難逆推。",
            "况當艱危際，志願常參差。",
            "小已安足念，身世久已遺。",
            "但有區區心，痛憤難伸眉。",
            "知公愛我厚，恠我色不移。",
            "新詩沃煩襟，勝彼白玉巵。",
            "天葩輕組繡，清芬吐鮮奇。",
            "復如遊玄圃，紫鸞雜文螭。",
            "雲煙忽中斷，宛虹露長鬐。",
            "驚嘆方未已，復歌清遠詞。",
            "南溟雄絕境，句中得潛窺。",
            "想當白日晝，微風皺琉璃。",
            "寫作泠然音，聽者自忘疲。",
            "顧我才識短，頗似臨江麋。",
            "居然羨兩驥，蹇步何由追。",
            "因念玉川子，茅屋無藩籬。",
            "捜腸五千卷，不救寒與饑。",
            "弄筆頗驚衆，取謗祗自疷。",
            "閉門烹月團，籠頭帽斜欹。",
            "險語已絕俗，憂世良可師。",
            "公詩足高韻，千載若同時。",
            "思得素濤甌，一洗中腸悲。",
            "飄然遊八極，追琢娥與羲。",
            "封題幸早寄，佇看清風隨。",
            "蓬萊見群仙，爲誦玉川詩。",
            "群仙司下土，聞此應忸怩。",
            "卻須問人世，徐徐說津涯。",
            "上言天子聖，盛德方應期。",
            "下言蒼生苦，梗莽須平治。",
            "他官地位多，主者當爲誰。",
            "願速掃姦孽，不復煩靈旗。",
            "神京朝萬國，復見漢官儀。",
            "歸來頌中興，當才勿吾欺。"
        ],
        "title": "次韻劉克強寄劉齊莊并見寄",
        "id": "8783a3e2-231d-4446-974f-46b545927a1c"
    },
    {
        "author": "劉才邵",
        "paragraphs": [
            "隱者逃世網，遂欲安一枝。",
            "不能負猿鶴，山林無返時。",
            "吾人富道義，詞華振芳蕤。",
            "共疑斂逸步，不願黄金羈。",
            "然於論議間，憂國不顧私。",
            "豈從隱者徒，耦耕抽棘茨。",
            "顧難同群碎，輕屈邁往姿。",
            "何當副仄席，執簡上玉墀。",
            "一薦危苦語，自結明主知。",
            "良藥起民瘼，神膏除國疵。",
            "不同鄭子真，虛名動京師。"
        ],
        "title": "次韻周秀實贈王自然",
        "id": "b6f9c238-0aba-48ef-b2c5-d6d9a512a7c5"
    },
    {
        "author": "劉才邵",
        "paragraphs": [
            "成山對三山，殘夜動海色。",
            "英靈鍾此翁，倜儻舊無敵。",
            "高標駕空濶，勁氣摧劍戟。",
            "危言髪衝冠，憂國淚横臆。",
            "當隨赴隴書，聊挂遊山屐。",
            "從容冕旒前，指摘治亂實。",
            "况聞群策用，佇待妖氛息。",
            "名與年俱高，機會不容失。"
        ],
        "title": "次韻張寶文贈王自然",
        "id": "6c3a3c10-64e1-47f0-9cf1-2201b8db4a27"
    },
    {
        "author": "劉才邵",
        "paragraphs": [
            "旱氣徹坤輿，井水幾欲沸。",
            "鄉邦正嗷嗷，度日長於歲。",
            "肯來款柴門，高義警衰替。",
            "時方遊郡城，塵駕未及税。",
            "逢迎闕主禮，走報乏候吏。",
            "空憐意頻繁，宗契敦魯衛。",
            "久聞吾子賢，不恥鶉衣敝。",
            "大璞固已奇，或就資良器。",
            "袖有瀘溪詩，價敵千金字。",
            "霜餘秋日嚴，春到江山麗。",
            "勤勤欲相勉，句句有深味。",
            "要當窮益堅，固豈患無位。",
            "田園雖已空，甑堕從脱棄。",
            "立賢本無方，數路今不廢。",
            "方觀群策用，坐使昆夷喙。"
        ],
        "title": "次韻贈劉晞揚",
        "id": "508fce4d-0587-42e0-bd0c-f59460a8c254"
    },
    {
        "author": "劉才邵",
        "paragraphs": [
            "乾坤萍宅水，日月蟻旋磨。",
            "百年能幾何，經眼飛隼過。",
            "志士多苦心，共惜分陰趖。",
            "功名上竹帛，千百中幾箇。",
            "豈堪懷宴坐，偪仄就庸懦。",
            "王郎荆楚秀，俊氣傾四坐。",
            "屹如飽霜鷹，遠意不受挫。",
            "公家老先生，才高膽力大。",
            "生平持正論，終不懲寡和。",
            "延留住江閣，屢見月鏡破。",
            "不將恩奪義，朝夕勤磨磋。",
            "已見器識全，致遠誰能奈。",
            "正如舟楫具，風便即轉柂。",
            "要當度帆力，勢緊須少挅。",
            "行收利涉功，舉酒輙先賀。"
        ],
        "title": "贈王至道",
        "id": "39655a02-67b3-4f95-949f-69b711bfeb7d"
    },
    {
        "author": "劉才邵",
        "paragraphs": [
            "五季詞格卑，一往遂不轉。",
            "勢如屋將摧，難用一木撁。",
            "國家復古初，出力賴諸彦。",
            "探元測天心，擷秀空芳甸。",
            "氣質既雄渾，采章復葱蒨。",
            "炳焉同三代，風雅追未變。",
            "旁收稗官說，笑䐑時一薦。",
            "豈將鰕蜆盤，盡易鼎俎膳。",
            "後來失其源，多以恠相眩。",
            "觀濤遺巨浸，愛此一漚漩。",
            "芝蘭向蕪没，蕭艾方蔓延。",
            "顧豈無可觀，致遠恐非便。",
            "方今從雅道，英俊爭就選。",
            "當有紫鸞音，一洗時禽囀。",
            "吾宗富清製，金璞飽鎔鍊。",
            "高軒肯見臨，大軸獲初見。",
            "盈前森欲動，貪讀不知倦。",
            "吳歈鬭妍媚，楚些發哀怨。",
            "暗芳啼曉露，白月垂秋練。",
            "肅肅天廟儀，遲遲洞宫宴。",
            "建標凌倒景，勝氣來酣戰。",
            "古人用意處，窺闖應已徧。",
            "不然新詩中，安得衆體見。",
            "從來絕妙處，經眼不容眴。",
            "歘起追其蹤，險若挽飛電。",
            "豈容隨俗好，展轉就縈纒。",
            "公當英少年，筆力十分健。",
            "更期策高足，勿受塵泥濺。",
            "一朝奮餘勇，名埸誰敢擅。",
            "揚光雲霓上，聲價彌海縣。",
            "方知掣鯨手，不足臨淵羡。"
        ],
        "title": "贈劉升卿",
        "id": "06fd4f93-4595-4726-8797-0cb8747bf2fb"
    },
    {
        "author": "劉才邵",
        "paragraphs": [
            "殘花啼宿露，惜與芳春辭。",
            "多情被花惱，寫入柳枝詞。",
            "落絮惹芳草，新荷點清池。",
            "去意不可挽，酹以碧玉巵。"
        ],
        "title": "次韻李彦淵送春",
        "id": "b1248217-5c26-468a-a3a3-29fd9995f8e6"
    },
    {
        "author": "劉才邵",
        "paragraphs": [
            "使君致遠器，清塗久飛轍。",
            "聖朝念遠民，分符暫還輟。",
            "名齋以宣化，立意豈虛設。",
            "勤勤布德意，宿弊除根穴。",
            "坐令千里間，歌頌自填噎。",
            "聲聞聽卑耳，祥應爲之發。",
            "歘從齋前池，共蔕丹葩結。",
            "雙娥殊勝姿，同駐凌波韈。",
            "皎如寒鑑中，清影兩奇絕。",
            "方知報政速，顧豈待期月。",
            "行觀拜褒詔，飛纓覲丹闕。"
        ],
        "title": "鄭守宣化齋前雙蓮",
        "id": "6e8b3993-c99c-4046-9b09-169192ec4881"
    },
    {
        "author": "劉才邵",
        "paragraphs": [
            "燕石乏良質，謬當十襲貯。",
            "鼠璞本腐材，笑殺千金賈。",
            "取名非其實，縱美徒自許。",
            "惟有冰雪姿，堪與瓊瑤伍。",
            "幽軒清有餘，直幹森可數。",
            "抱節保堅剛，凝陰貫寒暑。",
            "圓虛律琯匀，蕭瑟鳴球舉。",
            "比德兩相宜，此君衆所與。",
            "揭名警浮躁，用意非小補。"
        ],
        "title": "題碧玉軒詩",
        "id": "ef2a453b-eb1f-4ec1-87a2-cc17636acd87"
    },
    {
        "author": "劉才邵",
        "paragraphs": [
            "前浪與後浪，推引不自休。",
            "誰知橋下水，終古何曾流。",
            "喧寂兩俱遣，已自非良謀。",
            "避喧趨寂者，豈免一處收。",
            "吾人識真際，不向中邉求。",
            "聊復起小亭，對此竹檜幽。",
            "雲煙互明滅，草木自春秋。",
            "諸法如露電，乾坤一浮漚。",
            "試看究竟處，還有起滅不。",
            "想當隱几時，蕭然任天遊。",
            "不同習枯禅，兀兀守一丘。"
        ],
        "title": "題歐陽炳文真止亭",
        "id": "fafb625e-e380-49c5-aed0-ad9da3f48408"
    },
    {
        "author": "劉才邵",
        "paragraphs": [
            "贛水出而激，交流虎城背。",
            "崎嶇三百里，方脱灘石礙。",
            "滔滔遂北之，遠與西江會。",
            "揚瀾在其北，抝怒兩崖隘。",
            "春天雲氣裂，拍岸山石碎。",
            "老蛟千丈強，擘水見光怪。",
            "水初無定形，因勢生萬態。",
            "出石未入江，其間幸平快。",
            "公家起高閣，下瞰鋪練带。",
            "天光迷上下，山影分向背。",
            "魚行吹細浪，鷺下點晴黛。",
            "氣象日夕佳，無一可揀汰。",
            "獨憐風動地，萬竅雜號噫。",
            "雖微江濤壯，波山亦高大。",
            "取名遂以此，用意知有在。",
            "西江天設險，雄絕難摹繢。",
            "賴有醉翁詞，卓偉盖當代。",
            "神清鸞鶴遠，故里江山在。",
            "後來揮翰手，顧豈易追配。",
            "因公索題詩，愧汗若方頮。",
            "盛意難虛辱，輕作恐終悔。",
            "以茲進退間，捉筆久不黴。",
            "牢辭既不獲，聊復書梗概。",
            "聖言如大川，到海無邉界。",
            "百家或可觀，時雨集溝澮。",
            "其餘復細瑣，僅若坳浮芥。",
            "學道當何從，於此貴不昧。",
            "如子識鑒高，終不釣灘瀨。",
            "定同昌黎公，去飽鯨魚鱠。"
        ],
        "title": "觀瀾閣爲羅長卿題",
        "id": "0c591dce-58d5-4819-9205-a98026393481"
    },
    {
        "author": "劉才邵",
        "paragraphs": [
            "遠水恨微茫，近山露巖壑。",
            "是中有佳處，遠近理自各。",
            "危亭枕江干，江外群峰泊。",
            "森然青玉圭，穿空勢如削。",
            "沙湍與松籟，逼耳笙磬作。",
            "勿言山宜遠，近亦殊不惡。",
            "雲烟半有無，月霧带清薄。",
            "凝嵐與空翠，不受曉雨濯。",
            "是時崖窽藏，秀氣森盤礴。",
            "方知寸碧岑，信美恐難博。",
            "主人喜賓至，宴豆日參錯。",
            "况有賢弟兄，超然解禪縛。",
            "拄笏望西山，心境兩脱略。",
            "想當觴詠時，險語恣嘲謔。",
            "何當遊其間，時聽穿林雹。"
        ],
        "title": "題競秀亭",
        "id": "aa71d27e-e3e3-48c8-9f0a-571d3a805ae8"
    },
    {
        "author": "劉才邵",
        "paragraphs": [
            "滋蘭事修潔，佩服何陸離。",
            "誰爲風霜慘，輕同蕭艾萎。",
            "芸窗螢罷照，蕙帳鶴猶疑。",
            "有子能傳業，皇天還有知。"
        ],
        "title": "哀劉志明",
        "id": "05e1e525-a3c6-4670-aa6d-d01c8a8ff3a8"
    },
    {
        "author": "劉才邵",
        "paragraphs": [
            "清晨出城西，車馬紛颯沓。",
            "行行巖壑深，漠漠霧雨雜。",
            "雲陰忽披豁，海色共蕭颯。",
            "幽尋浩莫窮，空響時相答。",
            "地籟笙竽真，材纈丹青合。",
            "潦收猿澗浄，寺遶鷲峰匝。",
            "簷牙向空啄，殿腳依山插。",
            "空翠撲軒窗，乳洞敞閨閤。",
            "泄雲無定姿，欹石半相磕。",
            "珠燈吐光焰，香龍振鱗甲。",
            "啼煙禽念佛，掇蘂蜂供蠟。",
            "丹井漲靈泉，嵒松披艾衲。",
            "蘿徑勞躋攀，風扉自開闔。",
            "龍天想奔凑，飛走亦馴狎。",
            "同遊今淵雲，馳聲久鞺鞳。",
            "逸驥誰能追，流風不受閘。",
            "家山富岷峨，水驛經夔峽。",
            "不應得未曾，猶若濟所乏。",
            "欲去還停騶，就石屢移榻。",
            "共笑香積供，未脱腐儒糲。",
            "重來當一洗，尋盟忽忘歃。"
        ],
        "title": "遊天竺靈隱寺詩",
        "id": "05ee58b3-ecb0-45a2-86e5-8fd3a48f761b"
    },
    {
        "author": "劉才邵",
        "paragraphs": [
            "使君機鑒高，圓妙等空有。",
            "一超到真際，論古全無友。",
            "豈更向鴻濛，勤勤問何叟。",
            "以茲了喧靜，三三元一九。",
            "佳哉府中園，松竹當花柳。",
            "於中結圓廬，風月供戶牖。",
            "從來廊廟具，朝野注望久。",
            "難從容膝安，廣袤横數肘。",
            "定煩帷幄籌，爲指逐獸狗。",
            "氣吞西江水，吸盡才一口。",
            "坐令世間人，仰之如北斗。",
            "第功高汗馬，許復更稱首。",
            "方知庵中人，元是經綸手。"
        ],
        "tags": [
            "长江"
        ],
        "title": "次韻劉寛夫題進此庵",
        "id": "006343e8-a6a5-4754-8669-916e42238c70"
    },
    {
        "author": "劉才邵",
        "paragraphs": [
            "秋風挾殘暑，秋日垂清光。",
            "行行向城西，夾路紅蕖香。",
            "松岡西北轉，中間水雲鄉。",
            "小亭信佳哉，叢篁供晚凉。",
            "月溪響環珮，古來隱城隍。",
            "斜影分徑柳，依依已成行。",
            "蕭然清思動，濶遠無邊傍。",
            "公云方經始，從今闢幽荒。",
            "豈惜草木富，簷宇日舒長。",
            "此興不退轉，來效未易量。",
            "更欲堅公意，留詩冀勿忘。"
        ],
        "title": "題李知監野思亭",
        "id": "8941b04b-8f4e-4585-b13c-afdad39ea7c6"
    },
    {
        "author": "劉才邵",
        "paragraphs": [
            "雲谿瀉寒液，活碧瑠璃軟。",
            "山如物外人，排空勢偃蹇。",
            "溪山兩奇絕，倒影蘸清淺。",
            "驚風起蘋末，萬竅助號喘。",
            "誰鋪翠織成，一展不容卷。"
        ],
        "title": "書翠波亭",
        "id": "d8b78759-314c-4a2f-84fd-7fa7b07cb595"
    },
    {
        "author": "劉才邵",
        "paragraphs": [
            "醉者全於酒，憂患雖暫捐。",
            "豈若醉經人，因以全於天。",
            "六經藴妙理，深醇道之源。",
            "是中儻知趣，真成中聖賢。",
            "賢哉段夫子，奥學窺古先。",
            "虛堂得真適，心神自陶然。",
            "不同嗜糟粕，釋鑿煩輪扁。"
        ],
        "title": "醉經堂爲段成之作",
        "id": "a3bb1b4c-09a0-4b7a-99c2-a6856261acfe"
    },
    {
        "author": "劉才邵",
        "paragraphs": [
            "天運若循環，火中暑方徂。",
            "中庭月霧薄，映空凝有無。",
            "曉色上丹闕，回光射平湖。",
            "殿門觀劍集，櫑具裝鹿盧。"
        ],
        "title": "次韻朱新仲省宿十首  其一",
        "id": "cfc2029b-5cbb-46e4-a32a-510d548d8b2c"
    },
    {
        "author": "劉才邵",
        "paragraphs": [
            "新詩神物護，在處謹誰何。",
            "讀罷清風來，簾旌搖翠波。",
            "最憐超詣處，高標鬰嵯峨。",
            "欲學空有心，恐似龜茲驘。"
        ],
        "title": "次韻朱新仲省宿十首  其二",
        "id": "40722729-df42-42ef-bf9e-248df76e7ba7"
    },
    {
        "author": "劉才邵",
        "paragraphs": [
            "紅塵倦奔馳，流汗緣衣縷。",
            "深堂儘岑寂，寢卧殊得所。",
            "春去能幾時，還復見徂暑。",
            "悠悠天壤間，俯仰成今古。"
        ],
        "title": "次韻朱新仲省宿十首  其三",
        "id": "f4693de0-5302-4f58-9173-1ec112a42ace"
    },
    {
        "author": "劉才邵",
        "paragraphs": [
            "夕陽淡遥岑，晚烟横萬井。",
            "清風入修竹，真契不待請。",
            "無人共杯杓，何許發嘲哂。",
            "空餘江梅興，蒼波千萬頃。"
        ],
        "title": "次韻朱新仲省宿十首  其四",
        "id": "08deda57-b1dc-4f68-87de-6886c0271b8c"
    },
    {
        "author": "劉才邵",
        "paragraphs": [
            "古井貯寒泉，清深不見底。",
            "銅瓶下纖綆，輒輟斗升水。",
            "取用亦不乏，餘冷冰頰齒。",
            "人生消底物，悟此貴知止。"
        ],
        "title": "次韻朱新仲省宿十首  其五",
        "id": "47f7113c-e860-4d30-95d5-8bf039a4d027"
    },
    {
        "author": "劉才邵",
        "paragraphs": [
            "閏餘先占秋，秋至熱難久。",
            "不知更旬日，燈火可親不。",
            "書告腕欲脱，正藉解勞酒。",
            "誰知比舍郎，新釀復烏有。"
        ],
        "title": "次韻朱新仲省宿十首  其六",
        "id": "a951c4d3-9cde-4488-9550-fb39685d93dc"
    },
    {
        "author": "劉才邵",
        "paragraphs": [
            "老火鑠稚金，已滿庚伏節。",
            "江湖氣候偏，殘暑尚屯結。",
            "頗欲學僧軒，灑粉作竹雪。",
            "蕭然寒意生，儻可滌煩熱。"
        ],
        "title": "次韻朱新仲省宿十首  其七",
        "id": "84cebaaf-8175-484e-8065-241e0bff5b69"
    },
    {
        "author": "劉才邵",
        "paragraphs": [
            "誰云艱難際，儒冠愧兜鍪。",
            "勝算運帷幄，殺氣凛先秋。",
            "偏師掃狂寇，千里行不留。",
            "捷書送喜頻，行聞甲兵休。"
        ],
        "title": "次韻朱新仲省宿十首  其八",
        "id": "6620a6a8-8146-496f-88c7-082420c35cc1"
    },
    {
        "author": "劉才邵",
        "paragraphs": [
            "與作先秋蒲，豈若經霜竹。",
            "堅脆随所養，古人戒多欲。",
            "年來鉛汞鼎，丹火猶未伏。",
            "更須形中神，各各司其局。"
        ],
        "title": "次韻朱新仲省宿十首  其九",
        "id": "d82b2d46-a20a-4807-8d06-696b45ac8124"
    },
    {
        "author": "劉才邵",
        "paragraphs": [
            "神飈轉闕角，龍旗振瓊鑾。",
            "是時天宇凈，極望青漫漫。",
            "更長海月上，高出修竹竿。",
            "遥知露如珠，的皪在仙盤。"
        ],
        "title": "次韻朱新仲省宿十首  其一○",
        "id": "74965208-a541-4060-9c8a-222a39581f90"
    },
    {
        "author": "劉才邵",
        "paragraphs": [
            "幽人樂安閑，雜世不復顧。",
            "可憐有爲身，輕被山林錮。",
            "豈知曠達士，用捨隨所寓。",
            "聊從隱約中，養就扶世具。",
            "如彼南山豹，深藏十日霧。",
            "一朝文采成，蔚然駭狐兔。",
            "偉哉王夫子，術業久饒裕。",
            "今猶事韜晦，盖亦以此故。",
            "獨於議論間，時肯一斑露。",
            "使得效所長，英躔可平步。",
            "方今正急賢，延納非一路。",
            "願早隨鶴書，勿久山間住。"
        ],
        "title": "題霧豹齋",
        "id": "da4d3758-a0ae-4d0d-b98f-cba1051b4695"
    },
    {
        "author": "劉才邵",
        "paragraphs": [
            "登高丘，望遠海，銀臺芝闕排空煙，青童羽駕今安在。",
            "炎涼相續如循環，堂堂白日欺紅顔。",
            "誰能混迹塵埃間，當驅風馭凌三山。",
            "問天暫借斬鯨劍，長鬐中斷蒼波閑。",
            "卻憑海若檄北極，員嶠岱輿宜見還。"
        ],
        "title": "登高丘而望遠海",
        "id": "93fe9b06-fa80-4ee9-aba5-2366260b85b9"
    },
    {
        "author": "劉才邵",
        "paragraphs": [
            "湘山影落重湖中，中有菌閣臨珠宫。",
            "霞衣蘭佩雜香風，蓮旂閃閃拖晴紅。",
            "朱弦凄怨指法鬆，綠煙洗盡山重重。",
            "湘雲遠與蒼梧通，騰空宛轉如遊龍。",
            "雲中帝子謁重瞳，寶車倐忽穿遥空。"
        ],
        "title": "湘夫人歌",
        "id": "845ab1d1-f687-429f-9352-627a015f6ae6"
    },
    {
        "author": "劉才邵",
        "paragraphs": [
            "曉鐘傳箭金門開，翠裘玉几高崔嵬。",
            "蕃官膜拜領天語，玉顔忍涙青娥摧。",
            "塵昏金翠風鬟亂，琵琶難寫重重怨。",
            "回望秦關煙霧深，心魂暗逐么絃斷。",
            "大閹當國國勢卑，坐致匈奴輒輕漢。",
            "請婚薦女不自慚，畫師微罪翻深按。",
            "雖然責賂變真質，卻爲宫中去尤物。",
            "正似渠成秦利厚，反間之辜宜特宥。",
            "漢皇儻有帝王資，盡戮姦諛賞延壽。"
        ],
        "title": "昭君出塞行",
        "id": "2c877296-b4a0-4d67-b074-71553596e1c8"
    },
    {
        "author": "劉才邵",
        "paragraphs": [
            "北落光搖霜海空，邊烽飛入甘泉宫。",
            "天家下詔發精銳，健馬騰驤衝朔風。",
            "羽書四出如飛電，路指蕭關旗影轉。",
            "壯士爭酬未報恩，青樓淚臉空垂線。",
            "匣中劍作饑龍鳴，流星正墜單于營。",
            "將軍玉帳曉初起，卧看邊風吹漢旌。"
        ],
        "title": "塞下曲二首  其一",
        "id": "62ed4e7e-4b1b-4156-bec7-07652fa49e2e"
    },
    {
        "author": "劉才邵",
        "paragraphs": [
            "燕支山頭秋葉脫，白龍堆下沙如雪。",
            "膠筋漆力胡馬肥，驃騎提兵辭玉闕。",
            "萬甲光寒若流水，殺氣高隨鼓聲超。",
            "琱弓一發落欃槍，連天氛祲清如洗。",
            "金節牙旗入漢關，捷書曉奏天開顔。",
            "玉麟噴香滿瑤殿，黄麾仗裏排千官。",
            "小臣拜舞彤庭下，一寸丹心願攄寫。",
            "安邊上策古豈無，戒在窮兵事戎馬。",
            "但敷文德懷百蠻，邊塵不動弓刀閑。",
            "漢人耕種胡人獵，陛下聖壽齊南山。"
        ],
        "title": "塞下曲二首  其二",
        "id": "8e8bc623-e498-4b7a-88b0-293758d8a306"
    },
    {
        "author": "劉才邵",
        "paragraphs": [
            "高臺曉色明雙旌，來看將軍親閱兵。",
            "甲光熒熒照秋水，陣行屢變隨縱横。",
            "將軍勇銳無堅敵，馳心已向伊吾北。",
            "好同諸将擁琱戈，浄掃邊塵早開國。",
            "重收京邑翠華西，卻歸宿衛聽朝雞。",
            "蓬萊宫深花柳暗，曖風輕動龍蛇旗。",
            "監丞健筆文中虎，須臾作歌繼常武。",
            "是時劍佩共趨朝，何似勒兵誇練組。"
        ],
        "title": "勒兵行",
        "id": "94f2c93d-2653-4e0e-87aa-846d047c7dfe"
    },
    {
        "author": "劉才邵",
        "paragraphs": [
            "長相思，懷百憂，誰憐方寸間，常貯一掬愁。",
            "年華過眼如川流，君亦何心長遠遊。",
            "菱花炯炯垂鸞結，懶學宫梅勻膩雪。",
            "風吹涼鬢影蕭蕭，一抹疏雲對斜月。",
            "紅樓曲檻凌高寒，秋色滿空風更酸。",
            "問征鴻兮倩爾傳素書，歲将闌兮君早還。",
            "何時失喜聽嘶馬，相迎小立珠簾下。"
        ],
        "title": "相思曲",
        "id": "048e6f9c-ec86-42c2-8032-f448f3cb616c"
    },
    {
        "author": "劉才邵",
        "paragraphs": [
            "紅藍衫薄香玉春，翠鬟䰀鬌盤鬆雲。",
            "門前溪水空粼粼，鯉素不傳嬌翠顰。",
            "窗紗濾月寒光薄，冉冉暮愁無處著。",
            "龜屏掩恨玉痕垂，井桐葉墮青鸞啼。"
        ],
        "title": "清夜曲",
        "id": "af97be13-a111-4409-874e-489610f0d2a7"
    },
    {
        "author": "劉才邵",
        "paragraphs": [
            "人言止水燭鬢眉，便向靜處淘真機。",
            "那知怒濤恣澎湃，中有未嘗搖動時。",
            "虛亭恰當隱貼處，不愁景物驕莫隨。",
            "晴嵐迷空香霧重，不論朝暮都相宜。",
            "直須會取箇中意，閑看溪邊鷗鷺飛。"
        ],
        "title": "書翠波亭",
        "id": "e8d47de7-1e3b-4afa-a5c1-1d39b8d8b069"
    },
    {
        "author": "劉才邵",
        "paragraphs": [
            "清曉意不愜，驅車向城東。",
            "行行歷谿谷，遂到青蓮宫。",
            "古塔跨虛碧，長橋卧晴虹。",
            "水落見谿骨，雲開露秋容。",
            "疏竹搖晚翠，寒花綴幽叢。",
            "訪古但丘壑，令人氣填胸。",
            "登覽未覺久，山遮半輪紅。",
            "白煙生汝水，横空正濛濛。",
            "緬懷道化盛，山高水無窮。",
            "坐令千萬世，矯首希高蹤。",
            "浙江黄面子，應纖開禪宗。",
            "妙哉鐵牛機，誰敢當其鋒。",
            "杖林山下竹依舊，金沙灘頭人已空。",
            "可憐高坐寂寥久，蕭蕭古木號悲風。"
        ],
        "title": "遊風穴",
        "id": "c0b01d26-584c-4e44-8763-160c20668e85"
    },
    {
        "author": "劉才邵",
        "paragraphs": [
            "鳳凰山下瑞煙濃，湖海凝光秋正中。",
            "流星驛騎如飛電，來奏吉語聞天聰。",
            "龍舟移棹渡淮水，金車歸來長樂宫。",
            "詔書即日嚴法駕，出迎不憚勞清躬。",
            "曉鐘傳箭金門開，翠華赫弈從天來。",
            "繡旗拂雲勢偃蹇，綵仗照日光徘徊。",
            "漢宫威儀重烜赫，天宇披豁無氛埃。",
            "里閭縱觀萬人喜，秋城一變成春臺。",
            "高檣影轉龍負舟，平河清淺乘安流。",
            "臨平山色映雕輦，草木光榮佳氣浮。",
            "龍輿照耀金開鱗，御幄對起高連雲。",
            "歡聲喜氣傳萬里，盛事創見超前聞。",
            "煌煌儀衛迴丹闕，萬騎千艘乘曉發。",
            "道傍觀者皆鼓舞，帝力難名但欣悅。",
            "由來孝弟能通神，聖主成功在得人。",
            "誰云高高難感格，一德協謀天所因。",
            "皇帝盛德動天地，丞相嘉謀無比倫。",
            "昭然獨斷納遠策，重見元愷承華勛。",
            "聖情孜孜天不倦，宫中預建慈寧殿。",
            "繡栱雲楣藏盛儀，廣庭層陛宜清宴。",
            "寶盛珍匣龍蟠拏，冊寫鴻猷金煥爛。",
            "臣民觀聽盡傾聳，文物聲明信葱蒨。",
            "共知睿意已潛達，行見天心從宿願。",
            "果然悔禍答清衷，信使交馳鄰好通。",
            "宫闈大慶得所欲，惟斷乃成全聖功。",
            "唐朝二聖雖重歡，纔自蜀道歸長安。",
            "當時歌頌中興事，已自矜夸稱至難。",
            "德宗念母亦云切，寧受百欺誠意殫。",
            "終然莫遇成永歎，屢詔訪迎空百端。",
            "以今準古孰難易，相去正如霄壤間。",
            "殊方自與邦域異，一朝謀好鑾輿還。",
            "況復指期如素約，睟容剋日瞻慈顔。",
            "信知卓絕冠千古，其間僅有安能攀。",
            "孝心錫類兆民賴，湛恩協氣充人寰。",
            "願聞備樂播金石，刺經作制垂不刊。",
            "扶桑曉色升紅輪，闕庭瑞氣朝朝新。",
            "如川方至無窮盡，聖壽同過一萬春。"
        ],
        "title": "慈寧壽慶曲",
        "id": "e7d43a47-15d2-4f89-929e-932f92cb8bc7"
    },
    {
        "author": "劉才邵",
        "paragraphs": [
            "鳴鳩逐婦蟻移窠，衆山戴帽垂雲幕。",
            "雨從中夜猛如傾，春晚東風真作惡。",
            "竹響偏能䀨睡餘，曉寒無奈侵衣薄。",
            "可惜殘花飛欲盡，賴有蒼苔襯初落。",
            "瓦溝散水作疏簾，蟲網綴珠挂瓔珞。",
            "波穿石罅泛瀧瀧，烟接水光低漠漠。",
            "秧抽翠毯競穿泥，蠶戀遲眠未登箔。",
            "求桑操耒田家急，久雨欲晴人意各。",
            "稍見天邊嵐翠收，已覺林間鳥聲樂。",
            "心懷莫悦厭蒸濕，眼界方期便開拓。",
            "但得高風恣性吹，不怕歸雲無處著。",
            "明朝準擬看溪山，已辦瘦笻與芒屩。"
        ],
        "title": "暮春苦雨",
        "id": "c87e2c15-37cc-4021-b482-b8c22a67deea"
    },
    {
        "author": "劉才邵",
        "paragraphs": [
            "世情共惜隔年期，豈堪四野陰雲垂。",
            "幾處紅樓歌吹起，窺簷初訝寒光遲。",
            "那知細雨復侵夜，燈外蟾影還微微。",
            "是時冊府陪諸彥，聊復杯酒相追隨。",
            "地嚴更覺秋氣凈，雨過還有涼風吹。",
            "忘懷自得觴詠趣，真賞不爲陰晴移。",
            "月豈無光忌全露，雲亦有意藏餘輝。",
            "雲輕影薄自清絕，不減永夜天河詩。",
            "人言蚌胎因吸月，隨月明暗占盈虧。",
            "詔詞丁寧斥金翠，豈更漉海求珠璣。",
            "月光不露乃天意，正是君王崇儉時。"
        ],
        "title": "中秋夜館中會飲",
        "id": "e863d352-c5f2-4a3b-a35e-a4e4f632a9f3"
    },
    {
        "author": "劉才邵",
        "paragraphs": [
            "橘州部曲奴千頭，倚檻應猶憶故丘。",
            "胸中耿耿挂秋月，坐閱世故如星流。",
            "誰能令公還饜事，且脫荷衣藏篋笥。",
            "定将奇策收桑榆，不似書魚老文字。"
        ],
        "title": "次韻寛夫題王自然參議江閣",
        "id": "b060e710-e120-4b8e-a916-83af6bc2963d"
    },
    {
        "author": "劉才邵",
        "paragraphs": [
            "沉沉永夜成清聚，翠箔護寒風力住。",
            "疏響遥傳玉漏聲，華燈屢續蘭膏炷。",
            "瓊枝亭亭浸清泚，浮香漠漠輕來去。",
            "晴虹神彩正超絕，素練肌膚無點污。",
            "體輕難便有行雲，光透只應緣飲露。",
            "珠宫宴罷恰歸時，瑤臺月下相逢處。",
            "斜輝耿耿照冰姿，清影重重雜香霧。",
            "除著參差仙子似，謾矜淡竚人間誤。",
            "但令綺席借餘光，誰管玉顔生暗妬。",
            "竹外斜枝太幽獨，溪邊寒影饒高趣。",
            "何當盡取貢玉堂，免使空傷碧雲暮。"
        ],
        "title": "燈下見梅花",
        "id": "05292e46-42a8-4d73-912c-d493c3c5270d"
    },
    {
        "author": "劉才邵",
        "paragraphs": [
            "方塘溶溶貯清泚，中有高亭兀然起。",
            "問公名亭意若何，公笑不言搖麈尾。",
            "知公直是我輩人，此意不凡端有以。",
            "亭本無風水亦靜，風落波生偶然爾。",
            "山搖宿靄迷粉黛，鶯啼晚柳明金翠。",
            "涔涔涼氣侵語笑，漠漠飛嵐到襟袂。",
            "冰痕搖度簾痕曲，曉日初升窗影碎。",
            "幾箇沙鷗亂夕陽，一段餘霞浴晴綺。",
            "可憐巽坎固多態，轉續無窮難僂指。",
            "憑欄若隨根境轉，目不暇瞬亦勞矣。",
            "誰知主人心湛然，道骨嶔嶔照雲水。",
            "本來非靜亦非搖，坐觀物態聊爾爾。",
            "更須說似登臨人，認取鬧中真自己。"
        ],
        "title": "波光亭",
        "id": "bace17e2-5ac4-4e02-b7a6-7d6c4b3b1974"
    },
    {
        "author": "劉才邵",
        "paragraphs": [
            "湧地千楹排鏤磶，朱樓跨空半天赤。",
            "鬼神下瞰防禍機，坐使心猿困跳躑。",
            "豈知高人心獨遠，不覓贏餘但容膝。",
            "寄傲南窗一事無，時見歸雲度晴碧。"
        ],
        "title": "題容安閣",
        "id": "2f4ec5db-619e-4315-98fc-f677b94f2252"
    },
    {
        "author": "劉才邵",
        "paragraphs": [
            "南昌珍品誇牛尾，肥膩截肪玉堪比。",
            "臨川甘實敵洞庭，光照霜林香染指。",
            "黄雀披綿亦同到，厚意不凡端有以。",
            "雪晴晚日懸清光，爲君設席傾瑤觴。",
            "醺然隱几結清夢，坐覺春風生池塘。"
        ],
        "tags": [
            "洞庭湖"
        ],
        "title": "代簡謝載仲弟惠黄雀牛尾狸柑子",
        "id": "0fd62498-9eb5-4047-832a-5aa1701c6a04"
    },
    {
        "author": "劉才邵",
        "paragraphs": [
            "靈均志與日爭光，收拾香草供篇章。",
            "高冠奇服事修潔，辛夷爲楣葯爲房。",
            "滋蘭九畹多不厭，似更有意憐幽香。",
            "當時楚俗寶蕭艾，誰知紉佩芙蓉裳。",
            "高情如兄能有幾，封植靈根當砌傍。",
            "芝英玉樹宜相映，清芬宛轉隨風長。",
            "結根得所異晚菊，不向籬邊混衆芳。",
            "早晚知音垂採摘，玉盤霞綺升中堂。"
        ],
        "title": "題從兄和仲國香軒",
        "id": "b0e9ffa6-6a38-478d-8bc7-ca7427e76686"
    },
    {
        "author": "劉才邵",
        "paragraphs": [
            "三山遠在虛無間，還有勝境居人寰。",
            "瓊樓貝闕知何許，統領分治皆仙官。",
            "名稱等級已素定，載在玉書垂不刊。",
            "能兼洞天與福地，唯有玉笥餘難攀。",
            "憶昔扁舟中夜過，白月滿空星斗寒。",
            "起登船背聊一望，攙天但見青孱顔。",
            "重巖衆壑眇難辨，福庭想像依層巒。",
            "那知虛堂宅幽邃，蕭爽不容塵滓干。",
            "超然物外亦不惡，要當心境俱清閑。",
            "真機還向靜中起，不礙默朝窺九關。",
            "我生本來世味薄，欲養鉛汞成金丹。",
            "也知上界足官府，人間遊覽堪盤桓。",
            "如聞方平持玉節，似欲歷按諸名山。",
            "相逢不問蓬萊事，試與乘風去共看。"
        ],
        "title": "玉笥山超然堂",
        "id": "b8cba60b-9f20-4231-b2d0-1d3564d165d8"
    },
    {
        "author": "劉才邵",
        "paragraphs": [
            "大江之源發乎岷山，蓄餘怒於瞿塘。",
            "混衆流以東下，渺翻空而湯湯。",
            "天風下兮蹵縞練，白浪如山衝馬當。",
            "邈不知其所止，接雲海之茫茫。",
            "魚龍並育細不遺，龍驤萬斛浮若飛。",
            "噴雪霓兮散霧雨，功利浩博難盡窺。",
            "眷彼溪谷流，夫豈不清泚。",
            "飛鷗墮影魚依空，水濺濺兮石齒齒。",
            "景趣信佳傷險狹，纔可濯纓兼洗耳。",
            "清乎清乎期及物，清不能容徒潔已。",
            "知公博覽眼不寒，築室雖小識量寛。",
            "聖朝撥亂收群策，難擅丘壑眈雲山。",
            "願公爲萬里之長江，勿作細流之驚湍。"
        ],
        "tags": [
            "长江"
        ],
        "title": "題清軒",
        "id": "8a41ab89-fe71-4521-9ee2-2ed6e0458b28"
    },
    {
        "author": "劉才邵",
        "paragraphs": [
            "絲桐能寫風入松，爭如種松挽天風。",
            "蒼髯玉骨已奇絕，清音激越還無窮。",
            "宫商一日古意淡，坐使瘦筝慚未工。",
            "快哉此景不可負，時邀佳客傾金鍾。"
        ],
        "title": "題琴風亭",
        "id": "4aeed00a-c381-4766-894c-3d6c97b7bd5d"
    },
    {
        "author": "劉才邵",
        "paragraphs": [
            "華堂壓雲排柱磶，堂背開軒看青璧。",
            "鏤螭石斗貯芳根，綠葉裁雲凈如拭。",
            "秋風吹空夜正涼，曲瓊掛簾放香入。",
            "小鞋踏月傍幽叢，霧氣籠寒髻鬟濕。",
            "主人才具超常流，竟體芳香非外襲。",
            "不應便爾學紉蘭，芰製荷衣向泉石。",
            "詔書屢下言路開，黼坐憂勤方仄席。",
            "綠章聞早叩天關，坐使青雲生咫尺。",
            "垂紳鳴玉近瑤墀，舊隱煙霞從寂寂。",
            "卻須爲續北山移，細說幽芳恨輕擲。"
        ],
        "title": "題李仲孫佩軒",
        "id": "3371b71d-da58-4b13-81ad-a9a95c3a4af4"
    },
    {
        "author": "劉才邵",
        "paragraphs": [
            "竹軒居士全天真，胸中不著纖毫塵。",
            "泠然孤照更洞徹，炯如月白垂秋旻。",
            "紛紛俗物不到眼，但延修竹爲佳賓。",
            "一談不交意且喻，真契豈復煩云云。",
            "清風高節自相許，爽氣曉接西山雲。",
            "一般奇絕靜中覺，細香風過時時聞。",
            "端能令人看不足，乘興數來還更新。",
            "欲掃寒梢掛高壁，不惜畫材無此人。",
            "嫦娥卻解窺窗戶，時與此君傳喜神。"
        ],
        "title": "題和仲兄碧鮮軒",
        "id": "cdc2ded9-7428-4f19-a221-e6f01da7d80a"
    },
    {
        "author": "劉才邵",
        "paragraphs": [
            "欲知奇品冠坤珍，須觀乳面齧甌脣。",
            "湯深不散方驗真，側瓶飛瀑垂巖紳。",
            "色香味觸未離塵，清意元自超空輪。",
            "靈臺賡唱格力勻，皎如冰蘂夾霜筠。",
            "高詞險韻愁鬼神，雄辨逸藻回冬春。",
            "天教飛步出凡倫，窺闖天巧終不真。",
            "閩山蒼翠倚高旻，地靈氣淑儲芳津。",
            "從來霑溉浩無垠，修貢先期還更新。",
            "諸公才具足致身，況復感會方逢辰。",
            "邇英講讀優儒臣，玉甌珍賜從中宸。",
            "自憐衰鬢真陳人，欲覓漁舟向水濵。"
        ],
        "title": "方景南出示館中諸公唱和分茶詩次韻",
        "id": "65b7044a-a4f2-412a-9946-bc166c1bf842"
    },
    {
        "author": "劉才邵",
        "paragraphs": [
            "渥洼異産超駛騠，逸態崷崪精權奇。",
            "軼埃蹶塊儻未免，欲駕鑾輅終難爲。",
            "迺知人家良子弟，亦或豪逸難羈縻。",
            "調柔折服就繩矩，他日致遠夫何疑。",
            "李侯灑落富清製，頃刻滿紙填珠璣。",
            "建堂教子意不淺，欲使行能無少虧。",
            "會須骨格早成就，不與凡足爭先馳。",
            "正如名駒已服習，使堪寶校金黄羈。",
            "周旋進退悉中節，追風逐電隨所施。",
            "朝燕暮越尋常事，還看弄影舞瑤池。"
        ],
        "title": "題李平國義方堂",
        "id": "6e931bc0-0a33-4660-97a1-961053182d9d"
    },
    {
        "author": "劉才邵",
        "paragraphs": [
            "毗耶城中無垢師，丈室僅似蝸牛廬。",
            "三萬二千師子坐，同時容納無贏餘。",
            "圎通境界不思議，一顆玄入隨卷舒。",
            "先生從來道眼具，深入不二離圏模。",
            "粟庵宴坐觀萬法，不以誕幻驚群愚。",
            "炯如白月挂圎碧，千江分影冰輪孤。",
            "乃知芥子納須彌，妙用豈以常形拘。",
            "惜哉山人空索價，不悟心藏萬卷書。"
        ],
        "title": "題段成之粟庵",
        "id": "b6845b27-4d98-41f5-8fe6-2ee571fdcb0c"
    },
    {
        "author": "劉才邵",
        "paragraphs": [
            "君家外孫吾祖母，生長舅家曉圖史。",
            "平時教誨子與孫，深念昔人立門戶。",
            "因言仙李傳芳遠，外氏且從中允數。",
            "天将善慶萃其門，盛事老人目親覩。",
            "七寶輪高風露清，丹枝翠葉紛旁午。",
            "玉階迢迢無路通，詩書爲作冲天羽。",
            "從子傳孫世已稀，兄弟同攀復如許。",
            "太守好賢爲出迎，冠蓋如雲沸簫鼓。",
            "名聲藉甚里閭傳，豈假老人爲重舉。",
            "區區此意豈有他，欲汝讀書轉勤苦。",
            "汝家先世不乏人，折桂里名因汝祖。",
            "一時聲價動場屋，相繼登科亦四五。",
            "才豐報嗇理難曉，在其子孫豈虛語。",
            "良農不爲旱輟耕，多稼終聞飽倉庾。",
            "親姻中外貴相輝，莫向明時守環堵。",
            "慈顔幽隔三十年，歲月堪驚如驟雨。",
            "追惟義方不敢墜，到今婚友情相與。",
            "還喜君家世益昌，芝玉煌煌照庭宇。",
            "月娥賸與長孫枝，不厭頻頻來折取。"
        ],
        "title": "爲李邦臣題叢桂堂",
        "id": "c1f51394-ecfd-4c46-ae12-6f6c64beb826"
    },
    {
        "author": "劉才邵",
        "paragraphs": [
            "春陰涔涔透方礎，春雲濛濛閣殘雨。",
            "烟中梅子未傳黄，坐使名園清興阻。",
            "誰料天公亦會事，報晴逼曉聞街鼓。",
            "來遲不見碧桃開，滿洞翠陰籠牖戶。",
            "杖藜徐步穿芳徑，芝术丰茸雜蘭杜。",
            "含笑無心迷下蔡，酴醾分清從月宇。",
            "共占餘春動地香，香地滿園無處貯。",
            "步芳橋長清浸闊，花影波光媚欄柱。",
            "漫天柳絮爛不收，點水荷錢疏可數。",
            "行行直到翠微堂，簾幕風輕雙燕舞。",
            "梢雲何啻千竿竹，鑠石空傳三伏暑。",
            "遠碧巖巖太超絕，高標凜凜如相許。",
            "堂陰路轉經古城，茅屋數間營别墅。",
            "白石清溪自瀟灑，閑花野草無行伍。",
            "歸來還復坐達軒，石鼎酪奴煩旋煮。",
            "因君指似壁間詩，知是昔人觴詠所。",
            "駕麟跨空窺理窟，搜抉幽奇呈脉縷。",
            "當時景物怯劖鐫，造化小兒遽相苦。",
            "海山茫茫風馭遠，人世空驚如插羽。",
            "幸哉有子續奇芬，新編還見驚人語。",
            "才大終嬰珪組累，身閑好作林塘主。",
            "高情隨處即逍遥，豈向明時分出處。",
            "早晚乘風肆遠圖，九萬雲程看一舉。"
        ],
        "title": "爲劉端禮題翠微堂",
        "id": "413a5020-6bc0-4f5f-9666-a76c63e6d25d"
    },
    {
        "author": "劉才邵",
        "paragraphs": [
            "高城倚江憑峻址，層樓卻憶高城裏。",
            "迢迢飛磴出塵氛，繡栱朱欄照江水。",
            "四面雲山千萬疊，清原卻與黄原接。",
            "碧螺宛轉峰最奇，透色連雲俱岌嶪。",
            "樓前正對白鷺洲，翠虯夭矯横中流。",
            "回看井邑亦華盛，碧瓦鱗鱗光氣浮。",
            "崛起凌空何壮哉，歲久剥蝕霾風埃。",
            "高情一見爲嘆息，因循恐致奇標摧。",
            "才刃由來有餘地，葺舊扶傾真復易。",
            "坐令風月爲清新，還使江山增勝氣。",
            "公家列屋人如玉，清唱不須吹管逐。",
            "沉沉清夜繡筵開，垂下珠簾隔銀燭。",
            "放教簾外水仙聽，傳作仙家步虛曲。",
            "識高器遠追前人，不獨文采風流存。",
            "憑欄縱目莫厭數，即去飛騰登要津。",
            "老來自覺詩思慳，況此清絕形容難。",
            "恐公他時懷舊賞，猶堪展作畫圖看。"
        ],
        "title": "堆勝樓運幹許永之修",
        "id": "40dc0771-54fd-4c7e-9256-47114ee48bee"
    },
    {
        "author": "劉才邵",
        "paragraphs": [
            "焦先但作蝸牛廬，真與蝸牛殻相似。",
            "當時雖省營築勞，把茅蓋頭已多事。",
            "珏溪樵客意高遠，幾欲巢居如上古。",
            "茂林深處即幽居，樹作簷楹根作礎。",
            "經始全資木居士，竹夫人來共胥宇。",
            "刪繁聊藉刈禾鐮，補罅不須修月斧。",
            "山中熊館作比鄰，夢裏蟻城真别墅。",
            "葱帳不容逋客歸，葯房閑詠騷人語。",
            "月鈎斜挂褰雲箔，霞綺高長當朱戶。",
            "瑤砌無塵透曉霜，珠簾隔霧連天雨。",
            "洞門雖開亦非開，當空鑿出高崔嵬。",
            "憑虛公子見之喜，便約亡是公同來。",
            "更容明月作不速，賓主談辯聲如雷。",
            "畫空題詩記真賞，要與幽人作牓様。",
            "是中無欠亦無餘，一任傍人說半藏。",
            "莫言基址真牢固，夜半負之人莫悟。",
            "玉川膽怯不須論，覷著地皮捲不去。",
            "須防毗耶無垢師，擎向手中便進步。",
            "要當石頭具道眼，本自無來今不住。",
            "饒他百倍有神通，到此一籌無用處。"
        ],
        "title": "德元盛暑中觀刈稻憩于茂林間愛其繁密因加芟治名曰綠陰軒以詩相示戱爲作此",
        "id": "30526ab2-d89d-48f2-b8af-d72a53eba1b1"
    },
    {
        "author": "劉才邵",
        "paragraphs": [
            "吳越中分江一派，兩岸溪山掃濃黛。",
            "茫茫雲海迷烟空，方諸宫外天爲界。",
            "潮波吐納誰使然，欲到先衝海門隘。",
            "江淺洲長礙奔放，勢益洶洶怒而噫。",
            "方看隱起玉堤横，忽復飛騰雪花碎。",
            "高浪翻空雷吼怒，黑沙崛起雲崩壊。",
            "山岳傾頹驚炫轉，鯨鵬摩戛舞幽怪。",
            "大聲吹地恣淙淙，餘響振天轟磕磕。",
            "恍如白帝盛羽衛，風攪旌幢紛斾斾。",
            "從以百萬虎與貔，組練精明呼聲大。",
            "世間奇觀獨雄絕，坐令耳目俱鬆快。",
            "津亭晚靄動遐想，樽酒相歡信良會。",
            "木落山空秋氣高，情多思遠人寰外。",
            "杜老扶桑有遺恨，韓子鯨魚思飽膾。",
            "豪氣英風終不泯，海色天容自相對。",
            "同來俱是蓬山侣，蘂簡玉書名姓在。",
            "東遊不用浮海航，仙驥追風雲作蓋。",
            "卻須從此排閶闔，叢鈴響雜飛霞佩。",
            "通明殿裏綴仙班，官府縱多君莫悔。"
        ],
        "tags": [
            "钱塘江"
        ],
        "title": "陪同舍登望越亭觀潮",
        "id": "16c9c850-d960-4c74-899b-17e5935610e5"
    },
    {
        "author": "劉才邵",
        "paragraphs": [
            "漢家恢儒成治功，獨與三代同高風。",
            "當時經術傳家者，大小夏侯名譽崇。",
            "鄴都雄圖方鼎峙，英俊乘時盡風靡。",
            "坐使當途基業成，才如伏波能有幾。",
            "公家先世不乏人，詩書韜略傳清芬。",
            "文取賢科武分閫，爽氣英姿今尚存。",
            "前人清白今人繼，方得家聲終不墜。",
            "脩身大要在養心，公以自名深有意。",
            "世人但知縱多欲，盈壑填溪不知足。",
            "盡取豪華供目前，幾人更戒前車覆。",
            "如公此意具真識，不似世人長荆棘。",
            "寸田盡著子孫耕，會見慶餘由善積。"
        ],
        "title": "贈夏侯子美養心居士",
        "id": "1e70340e-d824-4d9d-b06e-4dc0ad114eed"
    },
    {
        "author": "劉才邵",
        "paragraphs": [
            "紅輪曉上扶桑東，五雲正繞丹琳宫。",
            "臨芳閣外霜筠合，碧桃溪邊香露濃。",
            "是時初喜識公面，小閣清香飛大篆。",
            "整冠共讀御書碑，翠琰填金光炫轉。",
            "朝野歡娛氣清淑，宫中聖人親授籙。",
            "雲軿白晝臨瑤壇，來聽新翻步虛曲。",
            "誰知世故多盈缺，況復年華如電掣。",
            "相逢不擬說前事，北望傷心墮清血。",
            "憶從弱歲遊都城，相知滿眼如繁星。",
            "今來寥落似将曉，知有幾點懸青冥。",
            "公如長松出霜林，童顔不受歲月侵。",
            "我亦從來世味薄，三宫鉛汞曾留心。",
            "知公鍊骨骨已輕，知公養丹丹已成。",
            "要看恢復見清平，且作人間白石生。"
        ],
        "title": "贈劉道正",
        "id": "8b0f458e-a6c8-4db0-b6c7-b7e5ba19920c"
    },
    {
        "author": "劉才邵",
        "paragraphs": [
            "山上龍泓標水府，方欲往遊逢雨阻。",
            "多謝山人會人意，約束群仙住朝雨。",
            "遊氛洗盡天宇空，山色湖光相媚嫵。",
            "就龍覓水酌清耳，雪山醍醐異凡乳。",
            "是中冷煖已自知，豈更将心求佛祖。",
            "流連清境不知晚，歸來已踏鼕鼕鼓。",
            "年兄笑我太清生，旋掃風軒置樽俎。",
            "欲将歌管聊相温，爲出紅粧唱金縷。",
            "不信人言竹勝絲，昵昵朱絃将手語。",
            "更長語笑益諠譁，快飲不勞觴插羽。",
            "因思同榜七百人，翠琰鏤名藏梵宇。",
            "邇來知有幾人在，相遇百中無四五。",
            "與君是時俱少年，快馬輕衫冒塵土。",
            "豈知重上君子堂，歲月驚人不堪數。",
            "相看斑鬢點秋霜，況復中間多齟齬。",
            "但餘契義敵杉松，青青不受冰霜侮。",
            "自憐憂患落窮山，冊府不應重接武。",
            "流離更覺主恩厚，獨慚未有涓埃補。",
            "因君感激歌此詩，滿酌玉巵須對舉。"
        ],
        "title": "贈吾彦逸",
        "id": "34dd68e7-6fb7-480e-9e4d-2671e9e49e71"
    },
    {
        "author": "劉才邵",
        "paragraphs": [
            "龍媒昔是渥洼生，培塿無松陸無萍。",
            "古人此語豈欺我，華胄非遥須細聽。",
            "奉常詞源隘三峽，倒流豈復論千瓶。",
            "句枝到手詩已就，四坐俯首甘罰觥。",
            "蒼苔虎跡雖善戲，諷戒曲盡詩人情。",
            "喜遇從事復超詣，重名不減平如衡。",
            "汝南人物亦云幾，高者難隨月旦更。",
            "到今公議牢不破，心雖不貪敵無勍。",
            "才高位下衆所惜，善慶源長流更清。",
            "風流文采終不泯，還復鍾此千人英。",
            "清言自可屈奉倩，賦力真能凌正平。",
            "干時直欲石投水，得位公不當慚卿。",
            "掃除群碎宅平坦，擺落浮僞存精誠。",
            "兼全衆美信如使，未許爰絲堪作兄。",
            "天遣名駒諳險隘，夫豈久困終能鳴。",
            "行當策足恣高步，徑取萬石寧躬耕。",
            "嗟予素懷丘壑趣，高情遠致誰服膺。",
            "隨流竊食聊復爾，取譽懶能工賦營。",
            "新詩有意相推激，第恐無實難叩榮。",
            "觀公豈是長貧者，便欲從此看超騰。"
        ],
        "title": "和彭伯莊韻奉酬彭公達",
        "id": "cbff2e36-6684-42c2-8882-c88742780537"
    },
    {
        "author": "劉才邵",
        "paragraphs": [
            "寒雲韜日風搖山，鶻鵃鳴噪飛復還。",
            "黄茅枯木轉蕭瑟，有虎引子來其間。",
            "一兒儘有食牛氣，跑空人立肩侵耳。",
            "一兒就乳方低身，只欲攙前不知跪。",
            "大虎垂頭蹲更促，吐舌宛如牛舐犢。",
            "豈知愛子物皆然，但教生獰貪獸肉。",
            "原注退之城南聯，句云心貪敵無勍。",
            "從來倚伏理難齊，一朝力盡還悲啼。",
            "攫頭銜尾遭熊豹，有眼誰云百步威。",
            "君家畫軸雖填委，難似此圖有深旨。",
            "欲令觀者知觀身，不在丹青畦徑裏。",
            "君不見漢家豪奪聚斂臣，乘時擊斷屠齊民。",
            "磨牙利吻事膏血，千載想見猶酸辛。",
            "深文厚斂雖同苦，以酷視貪不猶愈。",
            "可憐當路盡豺狼，獨使甯成名乳虎。"
        ],
        "title": "題仲兄和仲畫虎圖",
        "id": "a1e57875-29b6-4a6a-a437-16f7af973725"
    },
    {
        "author": "劉才邵",
        "paragraphs": [
            "北風吹雲肅天宇，蕙帳寒生月當戶。",
            "頹然就枕睡思濃，魂夢悠悠迷處所。",
            "仙宫勝士肯見臨，促席從容陪軟語。",
            "自言本事清虛君，學佛求仙兩無阻。",
            "雲軿白日降遥空，天衣飄飄袖輕舉。",
            "方諸宫深雲海闊，金碧禪房隔烟雨。",
            "與君粗有香火緣，聊復東來相勞苦。",
            "方遊崑閬還無期，君住世間須善爲。",
            "塵勞足厭不須厭，等是實相夫何疑。",
            "前身自是塵外人，端爲世緣縻此身。",
            "重聞妙語發深省，若更離塵佛亦塵。",
            "方平羽節何時來，道宫佛廟隨煙埃。",
            "未須苦說揚塵事，東海波聲正似雷。"
        ],
        "title": "夜夢一道人見訪相與語甚久頗及宗乘中事因戲之曰仙家亦學佛耶其人笑曰仙佛豈有二哉覺而異之作詩紀其事",
        "id": "c625be64-e9a8-4c01-8a19-f761840beeaa"
    },
    {
        "author": "劉才邵",
        "paragraphs": [
            "江流滚滚青於藍，山如陣馬方䟃𧽼。",
            "景趣雖從開闢有，登覽正賴人謀參。",
            "濟川亭古傷險狹，石岸缺落呈嶔嵌。",
            "可憐眼界方冗雜，風月爲之久不堪。",
            "使君才高藴機鑒，妙思能發神所緘。",
            "異時一見已經意，施設先後難相攙。",
            "政成将去覲丹闕，一新棟宇何耽耽。",
            "就增亭閣跨空闊，徑從人境超塵凡。",
            "波光挾日動飛栱，簷影窺江凌過帆。",
            "欄危更覺明月近，浪湧正值秋風酣。",
            "螺峰晚靄助遥碧，鷺渚歸翼穿晴嵐。",
            "東望青原森欲動，祖意豈復勞窮探。",
            "夜深定有水仙集，霓裳練帨垂毿毿。",
            "雲烟態度日夕異，詞客賦詠勞彫劖。",
            "公歸指日登華要，雍容鳴玉横犀篸。",
            "湖山高會駐清賞，尚應回首江之南。"
        ],
        "title": "霽虹亭",
        "id": "ab06032d-45b9-4680-b67c-8d500e78056b"
    },
    {
        "author": "劉才邵",
        "paragraphs": [
            "白雲山人機鑒高，了見萬法棲秋毫。",
            "龜腸蟬腹耐清苦，空山坐聽鼪鼯號。",
            "無心索價驚衆耳，尚恐名出終難逃。",
            "一朝解去薜蘿服，鬋剔須髮披方袍。",
            "黄龍宗旨人難湊，涓滴不容消息漏。",
            "一到禾山謁老方，全機不露三關透。",
            "城中軍馬正紛紛，紅塵漲空日色瘦。",
            "問師觸熱有底忙，云向疏山聊宿留。",
            "蒐奇獵怪窮端倪，詩胆大於身數圍。",
            "勿憂平淡少人愛，此去定逢韓退之。",
            "年來世味種種薄，文字習氣黏如黐。",
            "自信文通才未盡，猶堪重擬碧雲詩。"
        ],
        "title": "貢士張智觀登禾山白雲峰絕頂愛其清曠乃結庵辟穀凡十年後遂落髮法名永元紹興三年夏訪予於城中具道所以出家及携詩東遊之意因作是詩以餞之",
        "id": "0aa1dfdd-5278-441e-9945-261819feff70"
    },
    {
        "author": "劉才邵",
        "paragraphs": [
            "腹稿欲成聊假卧，寒松疏磬仍相左。",
            "不容開府占清新，雲裏江梅萼初破。",
            "奇芬還似暗香浮，全勝光風泛蘭些。",
            "玉川昔訪長壽寺，石壁留題如此作。",
            "珊瑚炫轉光奪目，含曦一讀忘饑餓。",
            "便堪高躡詩将壇，紛紛誰可克參佐。",
            "韋莊豈免贈巾幗，格嫩更遭脂粉涴。"
        ],
        "title": "次韻王民瞻贈覺梵二首  其一",
        "id": "6daf28db-d7f2-428c-a504-2578aafb9d97"
    },
    {
        "author": "劉才邵",
        "paragraphs": [
            "脩竹幽蘭伴高卧，新詩不待江山左。",
            "開緘快讀耳目醒，睡魔奔迸愁城破。",
            "懸知大手千人英，且擬二招吟只些。",
            "暫時雖現宰官身，百事疏慵無所作。",
            "郊居未敢厭岑寂，且烹杞菊充朝餓。",
            "勸兄不須夢惠連，鄙句安能婉如佐。",
            "冰壺玉椀幸無瑕，莫使遊塵得輕涴。"
        ],
        "title": "次韻王民瞻贈覺梵二首  其二",
        "id": "cce322dc-2a48-4ae8-956d-2113845402d6"
    },
    {
        "author": "劉才邵",
        "paragraphs": [
            "堅脆殊形俱是幻，要當盡付空花觀。",
            "其餘空色兩非真，習氣從他不須斷。",
            "靈壁磬材如黑玉，歲久取多岸爲谷。",
            "問君何從得堅質，數尺嶔𡼭心賞足。",
            "新詩俊如霜鶻拳，攬取物象神機圎。",
            "援毫一揮不停手，巖壑意態何森然。",
            "如聞駛舟行日近，不得隨舟無少恨。",
            "夜敲清響哦新詩，定有水仙簾外聽。"
        ],
        "title": "靈壁石",
        "id": "484be027-6c22-41e5-a75c-abb6cd13cf8b"
    },
    {
        "author": "劉才邵",
        "paragraphs": [
            "靈根何年離衆香，色相全似金容黄。",
            "曉姿熒熒炫寒月，夜氣耿耿凌風霜。",
            "天真何曾資外飾，坐笑塗額誇宫粧。",
            "廣平當時應未見，獨爲梅花回鐵腸。",
            "賴有花仙覓奇句，東坡著意憐孤芳。",
            "詩中寫就無遺巧，安用學花熬蜜房。",
            "多情偏愛被花惱，聞香心醉難禁當。",
            "況復低垂深有意，欲教醉賞傾瑤觴。"
        ],
        "title": "次韻鄭守蠟梅二首  其一",
        "id": "efaf966f-92c1-4c58-89d5-c00b5a38ad5a"
    },
    {
        "author": "劉才邵",
        "paragraphs": [
            "忍冷衝寒破霜萼，爲報春園行灼灼。",
            "黄輕正欲金波助，斜抹寒梢轉簷角。",
            "香隨風遠自析醼，豈待嗅芳方辟惡。",
            "不逐嫦娥向月奔，芳桂相望空斷魂。",
            "新詩清絕慰幽獨，勝似對月開綠樽。"
        ],
        "title": "次韻鄭守蠟梅二首  其二",
        "id": "d2391a7f-214b-41d8-8c49-5a7e2492c50e"
    },
    {
        "author": "劉才邵",
        "paragraphs": [
            "霜鋪鴛瓦茸茸白，紅日破寒舒曉色。",
            "小枝斜傍碧闌干，光透香融嬌欲滴。",
            "緣何便證紫金容，勝妙從來衆香國。",
            "時世梳粧嫌不稱，豈假嫩黄拂宫額。",
            "清潤疑和玉髓膏，鮮妍似鍊鸞蜂液。",
            "團香掠蘂太辛勤，堪笑蜜房屯羽客。",
            "更有一般超絕處，畫史儘工描不得。",
            "漏板丁丁夜向闌，金波浸影寒光溢。",
            "賞奇自昔屬多情，況復南人多未識。",
            "恰及開時寄一枝，後時便恐香難拾。",
            "須藉高才與發揚，妙句收歸花萼集。"
        ],
        "title": "詠蠟梅呈李仲孫",
        "id": "711d45df-f0cd-41c3-86e8-a53f004ee6ac"
    },
    {
        "author": "劉才邵",
        "paragraphs": [
            "紫鸞琢璧輕雲轉，幾年隔闊今重見。",
            "睡魔膽落不待降，氣壓月團三百片。",
            "飲罷清風生兩腋，三山去人疑咫尺。",
            "便欲携公封事叩玉扃，爲問蒼生幾時得蘇息。"
        ],
        "title": "謝蕭元隆賢良惠小團",
        "id": "3cf432d0-7b83-4fe8-9f44-0d8e32142519"
    },
    {
        "author": "劉才邵",
        "paragraphs": [
            "桃源曉色春茫茫，花氣撲人和露香。",
            "翠波溶溶泛晴陽，瓊樓半露非煙長。",
            "霓旌鸞佩雜花光，花光深處開琳房。",
            "金鯨夭矯寫霞漿，雲璈清響何琅琅。",
            "綠雲不動山蒼蒼，酒闌月影侵迴廊。",
            "千年過眼直尋常，蓬萊清淺海上桑。",
            "道人妙手能逢場，朱絃寫出水雲鄉。",
            "坐令遠意入八荒，泠然風馭隨雲翔。",
            "仙人迎笑從西廂，頗怪别來塵世忙。",
            "飛霞仙衣雲錦裳，朝真相與高頡頏。",
            "卻笑退之情未忘，生愁冰炭置我腸。"
        ],
        "title": "聽寶月上人彈桃源春曉",
        "id": "6bcc1144-8ead-4628-be97-b6b6898e31b9"
    },
    {
        "author": "劉才邵",
        "paragraphs": [
            "長林翠乾因薰爍，池面水平風不落。",
            "天公似亦厭煩溽，開就寒姿洗暄濁。",
            "龍宫想見送來時，靚粧無數褰珠箔。",
            "預愁風日會無情，翠蓋欹斜護纖弱。",
            "冰魂玉骨意自遠，凡花不是無心學。",
            "神人飲露骨偏清，仙子凌波塵不著。",
            "不隨時世事塗抹，徧得月娥憐綽約。",
            "雲軿隱隱欲降時，寒光清霧都情薄。",
            "勤勤問訊難留滯，欲去徘徊伸素約。",
            "待得秋高風露清，相将歸去朝珠閣。",
            "身家元是社中人，宿契非同謝康樂。",
            "更恐群仙苦相問，寄與短章資一噱。"
        ],
        "title": "詠白蓮花",
        "id": "189a2642-38e8-4cee-95fd-c55fc1ecd42f"
    },
    {
        "author": "劉才邵",
        "paragraphs": [
            "古樹葉殘屯野煙，紅楹鏤磉蟠蝸涎。",
            "清燈暈淺不成圓，神妃靈女對瓊筵。",
            "翠衫籠玉眉連娟，泠泠古曲五十弦。",
            "啼雲弔月愁遠天，山鬼窺窗風颯然。",
            "絳節遥遥歸洞府，門前赤豹青貍舞。"
        ],
        "title": "神弦曲",
        "id": "ecdcf72a-e83b-4a45-a7e7-8a1f39a6f206"
    },
    {
        "author": "劉才邵",
        "paragraphs": [
            "風暖鶯離谷，花繁蝶倦飛。",
            "林塘供勝賞，雲日弄晴暉。",
            "古郡荒城在，芳郊遊騎歸。",
            "閑來推物理，痛飲未爲非。"
        ],
        "title": "瀘溪春日",
        "id": "c2bfdc4f-ac87-4d9b-bcc3-80c1a2b483bb"
    },
    {
        "author": "劉才邵",
        "paragraphs": [
            "地僻春還到，門閑性自便。",
            "風回香縷轉，日透隙光圓。",
            "曲沼波初凸，繁花曉欲蔫。",
            "誰能學工部，直得爲春顛。"
        ],
        "title": "春日郊居四首  其一",
        "id": "19b14b12-64f1-4008-b832-82e696910854"
    },
    {
        "author": "劉才邵",
        "paragraphs": [
            "殘花啼曉露，落絮泊池荷。",
            "带蘂蜂鬚重，窺簾燕語多。",
            "桑肥蠶趁暖，雨飽麥連坡。",
            "帝力知難報，閑聽擊壤歌。"
        ],
        "title": "春日郊居四首  其二",
        "id": "a6ffc720-b8f5-43f7-86e5-d807081c8b86"
    },
    {
        "author": "劉才邵",
        "paragraphs": [
            "散策啟柴關，春光滿望間。",
            "長烟連遠碧，矮笋出新斑。",
            "倦蝶飛還歇，啼鶯意自閑。",
            "晚雲將小雨，容易暗前山。"
        ],
        "title": "春日郊居四首  其三",
        "id": "1efa0b55-96be-4081-a5cc-e1f1b3219a1b"
    },
    {
        "author": "劉才邵",
        "paragraphs": [
            "春事遽如許，登臨聊杖藜。",
            "遊絲斜带日，細草未霑泥。",
            "風軟花香熟，烟酣柳色迷。",
            "慇懃嘱鶗鴂，芳卉正萋萋。"
        ],
        "title": "春日郊居四首  其四",
        "id": "c9c6d06b-70b7-4a0a-a4ce-8b4b55b2a46e"
    },
    {
        "author": "劉才邵",
        "paragraphs": [
            "陰晴無遠近，獨有此宵看。",
            "寫盡山河影，想添蟾兔寒。",
            "清輝分玉露，斜漢泛冰盤。",
            "上到高圓處，亭亭輪更安。"
        ],
        "title": "中秋",
        "id": "e00894da-67ce-4dbf-b221-f5f9811a761c"
    },
    {
        "author": "劉才邵",
        "paragraphs": [
            "岡巒圍古刹，松桂發幽香。",
            "斜日烟姿薄，空庭花影長。",
            "尋雲穿蘚徑，汲水動溪光。",
            "好就山房宿，閑聽鐘殷牀。"
        ],
        "title": "遊山寺詩",
        "id": "a5fbea29-55e3-4b0a-8853-81388c9a2e33"
    },
    {
        "author": "劉才邵",
        "paragraphs": [
            "亂後身重到，醉中禪暫逃。",
            "蓮關無泣象，鷲嶺不傾鼇。",
            "井邑刼灰在，霜林秋氣高。",
            "更須資法雨，一爲洗弓刀。"
        ],
        "title": "次韻王民瞻題慧門院二首  其一",
        "id": "fad4261b-1ab4-4bec-a9da-ded976807a31"
    },
    {
        "author": "劉才邵",
        "paragraphs": [
            "亂兵如穴蟻，攘攘欲何逃。",
            "肆毒空搖蠆，支傾已斷鼇。",
            "上方塵不染，北極勢元高。",
            "佩犢知難久，紛紛已賣刀。"
        ],
        "title": "次韻王民瞻題慧門院二首  其二",
        "id": "309e4ff6-aa4c-4ec2-8fe4-7692d99be61b"
    },
    {
        "author": "劉才邵",
        "paragraphs": [
            "已聞舟楫具，那得苦留君。",
            "雨過霜風急，帆飛雪浪分。",
            "長途方策足，暇日正論文。",
            "功業他年事，風波豈足云。"
        ],
        "title": "蘇文饒往昌國意頗憚之送以詩因勉之",
        "id": "7e786d8a-6ee9-4c82-b333-e4e25b666828"
    },
    {
        "author": "劉才邵",
        "paragraphs": [
            "龜洛隆周德，龍門賴禹功。",
            "天開形勝地，雲捧法王宫。",
            "繡栱聯霞綺，虯簷壓霽虹。",
            "山河紛湊泊，星斗映穹崇。",
            "金界琅函秘，奎文筆勢雄。",
            "獨高今古外，何止帝王中。",
            "恭想重熙旦，追還太古風。",
            "開懷容直論，崇儉自清躬。",
            "俗厚刑幾措，時和歲屢豐。",
            "湛恩漸動植，大度納華戎。",
            "致治臻無事，持盈愈若冲。",
            "皇居多暇日，宸翰寫深衷。",
            "誓保基圖永，期躋壽域同。",
            "含生蒙願力，流澤浩無窮。"
        ],
        "title": "遊香山寶應寺恭覩仁宗皇帝御書發願文",
        "id": "89b30ffe-d0b8-4a65-aa11-b362775fc80b"
    },
    {
        "author": "劉才邵",
        "paragraphs": [
            "天策開王府，仙才聚國英。",
            "禮優初闢館，衆羡號登瀛。",
            "凡骨難飛步，神仙遂擬名。",
            "冠鼇堪比峻，馭鶴想同輕。",
            "銀闕誰云遠，金臺愧未清。",
            "收功歸正觀，文治播休聲。"
        ],
        "title": "賦得登瀛洲",
        "id": "ca3b7416-67b2-45e9-b23a-584db3cecfe4"
    },
    {
        "author": "劉才邵",
        "paragraphs": [
            "春光何處盛，先滿帝皇州。",
            "日近恩輝動，天低淑氣浮。",
            "繁花迷綵仗，弱柳媚芳溝。",
            "風軟塵難動，烟酣翠欲流。",
            "驩聲連綺陌，仙吹咽瓊樓。",
            "願遂觀光志，曲江追勝遊。"
        ],
        "title": "賦得春色滿皇州",
        "id": "2f6df00a-2885-4f05-a227-7a191cb05bc9"
    },
    {
        "author": "劉才邵",
        "paragraphs": [
            "金飈隨素律，丹桂吐幽姿。",
            "潛動驚秋意，生從傲雪枝。",
            "高應翻月窟，清已徹天涯。",
            "雖效紛披態，終無搖落悲。",
            "低嫌蘋末起，凉異棘心吹。",
            "幸有乘風興，高攀自不遲。"
        ],
        "title": "賦得秋風生桂枝",
        "id": "c92c1f7a-9a5f-42be-8b78-5bcae3f3f03d"
    },
    {
        "author": "劉才邵",
        "paragraphs": [
            "輕雲初出岫，散漫本無心。",
            "鄣日呈鮮彩，垂天結薄陰。",
            "浮空誠可玩，著地影非深。",
            "籠水難藏渚，依山豈暗林。",
            "誰言聊晻靄，遠勢已侵尋。",
            "不羡西郊密，終期爲作霖。"
        ],
        "title": "賦得鮮雲垂薄陰",
        "id": "7149b09e-b839-4385-a52a-4c3a6197dbdb"
    },
    {
        "author": "劉才邵",
        "paragraphs": [
            "詔遣皇華使，恩殊白首郎。",
            "越城膺重寄，雲路佇高翔。",
            "金節丹楓外，星軺碧海傍。",
            "溪山動詩興，藻火粲篇章。",
            "暫對青藜杖，徐驅白鳯凰。",
            "平反有餘暇，霜橘薦瑤觴。"
        ],
        "title": "次韻朱希真送李仲輔使浙東",
        "id": "a441311a-d0cb-4717-94da-14c9772eb46a"
    },
    {
        "author": "劉才邵",
        "paragraphs": [
            "賢能攄逸志，振迹比蛟龍。",
            "雲雨時方得，烟霄路自逢。",
            "濯鱗霑帝澤，擁足脫塵蹤。",
            "物外將輕矯，池中豈解容。",
            "依乘應有待，際會合相從。",
            "寄語懷才者，明時好奮庸。"
        ],
        "title": "賦得蛟龍得雲雨",
        "id": "7de3ac27-bb02-4c66-9341-89664dbb5a91"
    },
    {
        "author": "劉才邵",
        "paragraphs": [
            "傳得無聲曲，有時彈向人。",
            "雪峰年老大，風穴語尖新。",
            "吼月泥牛困，抽條石笋春。",
            "衣珠猶不重，豈更覺身貧。"
        ],
        "title": "贈端上人",
        "id": "101ec0c6-10d1-428a-8ef6-e72a463ec248"
    },
    {
        "author": "劉才邵",
        "paragraphs": [
            "場屋聲名舊，林泉興味長。",
            "青衫歸里閈，白首傲羲皇。",
            "鶴静終輕矯，蘭銷委暗芳。",
            "遥憐高遯處，庭宇日荒凉。"
        ],
        "title": "挽江司戶詞  其一",
        "id": "7e485141-0094-487c-8cfe-90235bff138d"
    },
    {
        "author": "劉才邵",
        "paragraphs": [
            "早歲識真際，前身疑浄名。",
            "窮通百年內，生死一銖輕。",
            "成佛無先後，同參有弟兄。",
            "悲傷隨世諦，益見在原情。"
        ],
        "title": "挽江司戶詞  其二",
        "id": "0300256e-ab9b-4fde-9c45-79227e4fdff9"
    },
    {
        "author": "劉才邵",
        "paragraphs": [
            "初闢橋門日，英髦喜彙征。",
            "奇文逢藻鑒，時輩仰高名。",
            "仕路因騰踏，聲華久隱訇。",
            "方觀終遠業，埋玉恨難平。"
        ],
        "title": "挽戴彦誠通判三首  其一",
        "id": "c5b1daf6-ef9e-49de-a482-c4e2949aeb9d"
    },
    {
        "author": "劉才邵",
        "paragraphs": [
            "庠序親餘論，京華獲並遊。",
            "艱危心有託，感激義無酬。",
            "豈謂音容隔，頻驚歲月流。",
            "今來拜遺像，淚雨不能收。"
        ],
        "title": "挽戴彦誠通判三首  其二",
        "id": "ade2cb2f-6171-432f-b91f-46a471330a95"
    },
    {
        "author": "劉才邵",
        "paragraphs": [
            "賈鵩由來忌，應曾爲廢書。",
            "始終歸有數，善慶豈無餘。",
            "賢嗣真蘭玉，令名驚里閭。",
            "他年定通顯，躍馬從金輿。"
        ],
        "title": "挽戴彦誠通判三首  其三",
        "id": "f4e6f29f-5816-48de-88ba-f629a5e6932f"
    },
    {
        "author": "劉才邵",
        "paragraphs": [
            "不將簾幕挂簷脣，欲聽飛霙點繡茵。",
            "門外湖山元早白，醉中笑語不嫌真。",
            "爐烟盡日飄香霧，茗盌侵湯攪玉塵。",
            "莫怪更深寒力減，瑤墀今日布王春。"
        ],
        "title": "次韻元日會飲",
        "id": "1a1521d2-8e2b-4261-b0e1-8c4315efe166"
    },
    {
        "author": "劉才邵",
        "paragraphs": [
            "應憐小圃少花看，分惠靈苗四五般。",
            "多謝高情無所吝，欲將俗物報應難。",
            "鯨波薦液香難比，龍焙先春玉作團。",
            "寄與文房助清興，詩魂莫怕月邊寒。"
        ],
        "title": "謝人惠花栽以龍涎及小團答之",
        "id": "edfe3d59-192e-48e4-b2f6-74517ae0effa"
    },
    {
        "author": "劉才邵",
        "paragraphs": [
            "迢迢小閣倚雲端，高處懸知境界寛。",
            "共向城頭聊放目，卻驚沙觜減奔湍。",
            "蒼烟闕處江山遠，白月滿空星斗寒。",
            "炯炯此心誰會得，從公清坐到更闌。"
        ],
        "title": "江閣夜坐  其一",
        "id": "6e1798e3-1f35-48ac-9596-e4ddaca0d203"
    },
    {
        "author": "劉才邵",
        "paragraphs": [
            "閑雲收盡露乾端，垂地漫漫碧玉寛。",
            "小海無人續遺唱，斜河挂影作飛湍。",
            "水仙環佩歸何處，天闕樓臺似更寒。",
            "知欲乘風叩閶闔，如公應入不爲闌。"
        ],
        "title": "江閣夜坐  其二",
        "id": "21e22daa-9c78-4744-bfe4-3d2a8b0b4e96"
    },
    {
        "author": "劉才邵",
        "paragraphs": [
            "高懷從昔厭雄夸，宴坐虛堂玩物華。",
            "清簟疏簾無俗客，澆花洗竹當生涯。",
            "風驚萬木誰家曲，雲擁千峰盡日衙。",
            "莫信韜光得深隱，鶴書終恐到君家。"
        ],
        "title": "愚堂爲歐陽炳文作",
        "id": "b673e23e-eebf-49a2-b798-622071df4535"
    },
    {
        "author": "劉才邵",
        "paragraphs": [
            "春餘景物尚芳華，寫景詞工語不夸。",
            "綺饌玉樽筵秩秩，碧梧翠竹影斜斜。",
            "湖山風月須頻賞，南北車書已一家。",
            "回首都人候清蹕，遥知紫禁繞烟花。"
        ],
        "title": "次韻李彦淵遊竹閣奉呈望之",
        "id": "d3b2cd77-b66e-42a8-83dc-f0262669e06f"
    },
    {
        "author": "劉才邵",
        "paragraphs": [
            "曉陟高臺望紫宸，愛君心切素忘身。",
            "堯天日遠迷西極，漢使星高拱北辰。",
            "賦雪才優宜視草，賜環恩重定隨春。",
            "剩須留下驚人句，長使江山氣象新。"
        ],
        "title": "同張敏叔登望闕臺",
        "id": "a568ec3b-27aa-4a55-bae7-58b50b7621e1"
    },
    {
        "author": "劉才邵",
        "paragraphs": [
            "狻猊群戲畫難工，木梢翬飛面勢雄。",
            "壯氣定知如杜固，鑿池肯復効燕公。",
            "好穿松竹躋雲磴，别敞簷楹看碧空。",
            "更願他年開北第，卻留蹤跡付隆中。"
        ],
        "title": "賀和仲移居  其一",
        "id": "a3165ac9-a885-41b0-a5b7-50231456e69b"
    },
    {
        "author": "劉才邵",
        "paragraphs": [
            "蒼官湧翠千株直，石棧斜飛一徑通。",
            "爽塏真能明遠目，囂塵不動但清風。",
            "卜鄰豈免煩王翰，相宅應兼出魏公。",
            "終使里名不虛設，先栽巖桂與分叢。"
        ],
        "title": "賀和仲移居  其二",
        "id": "fc8f29cc-6ffd-49d5-b16d-e9762f3d93a4"
    },
    {
        "author": "劉才邵",
        "paragraphs": [
            "和氣爲霖歲有涯，發祥宜自使君家。",
            "池開雙影同心瑞，氣敵三峰十丈花。",
            "嘯侣洛妃携翠袖，懼飛蛺蝶護新葩。",
            "天公似恐嫦娥妬，時把微雲隔素華。"
        ],
        "title": "次韻陶父雙蓮",
        "id": "aadcd37b-f598-43d9-8d7a-d954684bfbbd"
    },
    {
        "author": "劉才邵",
        "paragraphs": [
            "風伯驅雲曉色開，使家清燕就高臺。",
            "崆峒爽氣連天起，章貢寒聲遶檻來。",
            "譚屑霏霏隨玉麈，酒波灧灧溢金罍。",
            "還將崇政言詩手，一爲江城賦早梅。"
        ],
        "title": "鬰孤臺",
        "id": "2a9f41bf-d4be-4ffd-b41d-8898ac1ee4be"
    },
    {
        "author": "劉才邵",
        "paragraphs": [
            "旱氣爞爞似火炎，新來露亦不輕霑。",
            "電光入夜空搖幟，雨響經時不到簷。",
            "獄吏誰憐寃死婦，農家空挂刈禾鐮。",
            "高天早副憂民意，雲漢無煩歎靡瞻。"
        ],
        "title": "次韻黄元授憫旱",
        "id": "3730761e-3224-4e0b-900a-634eeefea752"
    },
    {
        "author": "劉才邵",
        "paragraphs": [
            "檀龍致雨雨宵零，香氣如傳得薦馨。",
            "斷港已通無别浦，洪波遥想接重溟。",
            "門開甘露偏蘇槁，供設伊蒲異獻腥。",
            "清禁詞臣歌樂職，淵雲難獨掞天庭。"
        ],
        "title": "次韻寛夫喜雨詩",
        "id": "f90966b6-b849-4fe2-88ce-5bf16d32194c"
    },
    {
        "author": "劉才邵",
        "paragraphs": [
            "溝塍流水已源源，還有餘波及衆川。",
            "焦稼頓蘇苗薿薿，涸池重見葉田田。",
            "休疑兩種分乾溼，且喜脩羅罷鎧鋋。",
            "平糴莫將同上熟，恐教閭井卻騷然。"
        ],
        "title": "次韻黄元授喜雨詩",
        "id": "ec27ddeb-d2c2-44a1-b6c7-88d9b605ccac"
    },
    {
        "author": "劉才邵",
        "paragraphs": [
            "雲間素月若飛來，半鏡携歸共挂臺。",
            "星渚橋成仙步隱，玉簫聲斷曉風哀。",
            "曾向兹辰曝圖籍，還思延閣敵蓬萊。",
            "誰憐點鬢吳霜重，酒母分霑助把盃。"
        ],
        "title": "次韻周秀實七夕",
        "id": "99a132ce-43f1-4c8a-bf94-1f52b76dde3b"
    },
    {
        "author": "劉才邵",
        "paragraphs": [
            "暗覺小陽春氣回，卻從秋杪上樓臺。",
            "淺於潑墨輕勻露，小似齊頭只類杯。",
            "應是化工偏著意，便同仙骨免枯荄。",
            "笑他方士驚人眼，謾作空花頃刻開。"
        ],
        "title": "和彭德源秋開紫牡丹",
        "id": "a22aea2d-0436-4138-ba0e-0bbd7431d653"
    },
    {
        "author": "劉才邵",
        "paragraphs": [
            "海風截雨晚雲收，銀漢迢迢傍月流。",
            "菊露自應知歲晏，砧聲今不起邊愁。",
            "尋常酒債何妨有，咫尺湖山未暇遊。",
            "欲跨青虯舒遠目，水仙真肯借人不。"
        ],
        "title": "次韻温叔皮秋懷",
        "id": "a54e0c97-ff74-4b93-9377-932b65108f35"
    },
    {
        "author": "劉才邵",
        "paragraphs": [
            "警露猶能動客情，淮淝况復雜風聲。",
            "語多真似留華表，意遠誰知在紫清。",
            "正值月寒秋夜永，更當風静海潮平。",
            "故山蕙帳空來久，想共曉猿相對鳴。"
        ],
        "title": "次韻李彦淵夜聞鶴唳",
        "id": "f751950d-85ce-4e59-907e-ca1456bee692"
    },
    {
        "author": "劉才邵",
        "paragraphs": [
            "須應辭職效崔沂，豈合經時直紫微。",
            "領郡尚叨分竹箭，羡君不肯裂荷衣。",
            "高風久已勤山仰，妙語新從得指歸。",
            "更待春時稍暄暖，共尋烟塢與苔磯。"
        ],
        "title": "過唐興寺  其一",
        "id": "90a1d125-c181-456a-937b-8f9f1cd37035"
    },
    {
        "author": "劉才邵",
        "paragraphs": [
            "夜契從來耐歲寒，千株路盡見蒼官。",
            "舊遊還復尋金碧，清夢猶能記玉鑾。",
            "喜見雲烟生翰墨，隨時殽核簇杯盤。",
            "荷公高誼存真趣，不作尋常俗眼看。"
        ],
        "title": "過唐興寺  其二",
        "id": "8097d879-8018-43b2-8dfd-6e0d6dd11bb1"
    },
    {
        "author": "劉才邵",
        "paragraphs": [
            "徹地寒威暖尚遥，豈同春日落還消。",
            "醉翁不道鹽并絮，阿母難専池是瑤。",
            "素月交光千里共，豐年爲瑞四時調。",
            "臘中三白已堪賞，何况皚皚照此宵。"
        ],
        "title": "次韻劉仙卿臘日喜雪  其一",
        "id": "b5dae1c3-d8ec-4763-9f44-330c9b6df452"
    },
    {
        "author": "劉才邵",
        "paragraphs": [
            "臘祀祁年瑞雪飄，共知帝力最難消。",
            "無邊世界銀爲闕，不動根荄草變瑤。",
            "人悅自然天意得，時和豈待樂聲調。",
            "月娥似更憐鮮潔，清影亭亭徹永宵。"
        ],
        "title": "次韻劉仙卿臘日喜雪  其二",
        "id": "fb6db8e4-072d-4360-b386-20094910fb3a"
    },
    {
        "author": "劉才邵",
        "paragraphs": [
            "龍山西轉浙江横，寶勢岧嶤切太清。",
            "照海曉光來闕角，穿花宮漏带潮聲。",
            "風生劍佩班初上，霧歇旌旗色更明。",
            "共說中興似光武，南都賦合繼東京。"
        ],
        "title": "早朝行宫奉呈諸同舍",
        "id": "79aa4a0e-e98a-4365-9d11-ce0a3c7ce277"
    },
    {
        "author": "劉才邵",
        "paragraphs": [
            "由來天意眷明昌，偏向神宮發喜祥。",
            "和氣潛蒸方蔓蔓，靈華託柱益煌煌。",
            "披圖正與端宸合，紀美還增原廟光。",
            "漢室但閑生禁宇，作歌空復詠齋房。"
        ],
        "title": "祖廟殿生芝草  其一",
        "id": "cb80ca6a-67cb-4254-8552-3176d056ec37"
    },
    {
        "author": "劉才邵",
        "paragraphs": [
            "聖孝神明已默通，皇猷德業更兼隆。",
            "昌期適契千齡會，上瑞宜生九廟中。",
            "異彩光凝何煜爚，靈葩色正自昭融。",
            "天將福慶資宗佑，方至如川豈有窮。"
        ],
        "title": "祖廟殿生芝草  其二",
        "id": "ef762c0b-8596-46b2-a646-512c89023bad"
    },
    {
        "author": "劉才邵",
        "paragraphs": [
            "花影頻移夜向闌，重簷突兀倚雲端。",
            "木天西畔銀河響，陸海中間貝闕寒。",
            "風輭嚴更傳玉漏，月和清露滴金盤。",
            "不嫌上界多官府，請便乘風駕紫鸞。"
        ],
        "title": "次韻同舍道山堂宿直二首  其一",
        "id": "0c62859d-a56d-461c-a048-8f16229b8a24"
    },
    {
        "author": "劉才邵",
        "paragraphs": [
            "玉宇沉沉易覺秋，暮雲開盡夜悠悠。",
            "天風斜轉蒼龍闕，宮月遥連紫桂樓。",
            "寶畫深嚴神物護，仙山縹緲瑞烟浮。",
            "慚無逸藻陪諸彦，歸興惟思理釣舟。"
        ],
        "title": "次韻同舍道山堂宿直二首  其二",
        "id": "c3abb8d6-31b3-4604-9b83-fb28c4e61a70"
    },
    {
        "author": "劉才邵",
        "paragraphs": [
            "詞格森嚴氣不寒，華星灼灼出雲間。",
            "中興喜見天方啟，高議期追漢已還。",
            "正值朝家求切直，豈容奇逸戀雲山。",
            "願公淬筆參晁董，大對親瞻睟穆顔。"
        ],
        "title": "和李仲孫韻因以奉勉",
        "id": "d8d11dac-2f00-480a-8d89-e348e7b4f6cd"
    },
    {
        "author": "劉才邵",
        "paragraphs": [
            "中興修政似周宣，共理聊煩命世賢。",
            "凋瘵氣蘇真肉骨，豪強膽落怯冰淵。",
            "遠猷豈合淹千里，温詔俄頒自九天。",
            "解釋邦人去思恨，爲言行復入陶甄。"
        ],
        "title": "送李似之二首  其一",
        "id": "f08a2b40-5d36-4c9b-843f-4ba15f9838b8"
    },
    {
        "author": "劉才邵",
        "paragraphs": [
            "晴虹詞彩冠群才，淡墨名高北斗魁。",
            "史筆繼聞登左省，廟謨今復贊中臺。",
            "方傳召命馳三節，頓使清風動九垓。",
            "想見君王偏注意，鳯池虛位待公來。"
        ],
        "title": "送李似之二首  其二",
        "id": "054ac2bc-be5f-461e-b88f-bb975573bd66"
    },
    {
        "author": "劉才邵",
        "paragraphs": [
            "秋鴻社燕若爲情，歧路東西亦可驚。",
            "入夜朔風搖畫角，滿空星斗罩高城。",
            "吳江浪濶兼天湧，楚塞山長盡日横。",
            "記取别筵看劍處，怕聽庭樹曉雞聲。"
        ],
        "title": "次韻送盧汝舟",
        "id": "a4ee3869-7f9a-4d41-ba06-eb8298215e09"
    },
    {
        "author": "劉才邵",
        "paragraphs": [
            "烜赫家聲四海聞，材猷超絕出凡倫。",
            "清規映物無塵隔，實德臨民蒙惠均。",
            "器遠自應當要路，政成還合覲嚴宸。",
            "禁途虛位須賢俊，佇慶登崇寵渥新。"
        ],
        "title": "送江虞仲",
        "id": "0c2cb65e-a7a8-4093-8a9c-23bef2378d77"
    },
    {
        "author": "劉才邵",
        "paragraphs": [
            "生世纔如石火光，應憐不早見盧郎。",
            "碧蟾自合來棲月，黄耳何緣得上床。",
            "但使知音同卓氏，何妨服猛似梁鴦。",
            "觀音妙相誰能測，暫化身爲無厭王。"
        ],
        "title": "和丁浚明戲蕭濟夫  其一",
        "id": "5e03f294-67a9-4e42-b0d6-905048a8cc7a"
    },
    {
        "author": "劉才邵",
        "paragraphs": [
            "庾婦休誇意智強，卻因詐魘喚江郎。",
            "自從呼婢曾開口，不復連宵只對床。",
            "春晚燕狂捎蛺蝶，汀閑沙暖睡鴛鴦。",
            "鳯棲已協和鳴兆，誰記東家人姓王。"
        ],
        "title": "和丁浚明戲蕭濟夫  其二",
        "id": "0d9f5c39-6376-40aa-9224-efb35e5b7f98"
    },
    {
        "author": "劉才邵",
        "paragraphs": [
            "國朝制策得群賢，隆棟才高異衆椽。",
            "温詔久頒崇舊典，英辭初喜見新編。",
            "竚登文陛三層峻，還寄家聲萬古傳。",
            "聖主憂民收遠策，欲令枕奠得安眠。"
        ],
        "title": "次韻蕭元隆見寄二首  其一",
        "id": "ac6c0db1-763b-49b8-8dfa-389063ff9480"
    },
    {
        "author": "劉才邵",
        "paragraphs": [
            "麟閣岧嶤倚碧天，道山宿直燭如椽。",
            "誰憐老眼今多病，喜讀危詞屢絕編。",
            "一鶚奮飛方遠舉，雙魚緘素肯輕傳。",
            "益思張膽論時事，未敢昏昏只醉眠。"
        ],
        "title": "次韻蕭元隆見寄二首  其二",
        "id": "6ba82313-f45f-4081-b65e-329280c5892e"
    },
    {
        "author": "劉才邵",
        "paragraphs": [
            "野外蕭條供給稀，愧煩車馬顧柴扉。",
            "正憐習懶成癡鈍，欲使乘時試奮飛。",
            "高義杉松度冰雪，好詩星斗轉璿璣。",
            "如公亦豈宜深隱，早晚光芒動少微。"
        ],
        "title": "次韻王民瞻",
        "id": "28128a92-c235-47ec-81a5-7576093b4209"
    },
    {
        "author": "劉才邵",
        "paragraphs": [
            "蘭殿光風轉，椒塗淑氣濃。",
            "柳烟添曉翠，花露浥春容。"
        ],
        "title": "立春內中帖子詞  其一",
        "id": "5c04d894-8f95-4d23-937b-d9595fcf9e2a"
    },
    {
        "author": "劉才邵",
        "paragraphs": [
            "紫禁遲遲漏，瑤箱細細風。",
            "君王問安早，紅燭照簾櫳。"
        ],
        "title": "立春內中帖子詞  其二",
        "id": "0ed2caf5-27e6-4dbe-abae-ccffdcbe2399"
    },
    {
        "author": "劉才邵",
        "paragraphs": [
            "寶勝金書小，酥盤花様新。",
            "六宮呈妙巧，清曉慶佳辰。"
        ],
        "title": "立春內中帖子詞  其三",
        "id": "6a69dfda-0621-4b71-8821-b0bd68d4a032"
    },
    {
        "author": "劉才邵",
        "paragraphs": [
            "瑞氣籠春宮殿高，天官仙樂奏雲璈。",
            "欲知聖壽無疆處，王母千回獻碧桃。"
        ],
        "title": "立春內中帖子詞  其四",
        "id": "85a19dd1-09e3-447e-b364-f2346c1d9e9e"
    },
    {
        "author": "劉才邵",
        "paragraphs": [
            "君王聖母與天通，預建慈寧廣內中。",
            "果慶回鑾功已就，纂修事實示無窮。"
        ],
        "title": "立春內中帖子詞  其五",
        "id": "cb8d70ac-1f3b-4d19-9313-85d2973ec706"
    },
    {
        "author": "劉才邵",
        "paragraphs": [
            "春歸頓覺日華遲，樂事偏多屬聖時。",
            "萬壽聲中觴酒滿，年年歲歲擁春祺。"
        ],
        "title": "立春內中帖子詞  其六",
        "id": "6ca5cac6-9630-4c6b-95a2-c56685f84e3e"
    },
    {
        "author": "劉才邵",
        "paragraphs": [
            "一氣回蒼陸，千祥集紫宸。",
            "天心存愛育，施惠發新春。"
        ],
        "title": "又  其一",
        "id": "cb889f21-f2e4-4634-8a6b-3ad78c016a6d"
    },
    {
        "author": "劉才邵",
        "paragraphs": [
            "行仁隆治道，偃武爲生靈。",
            "恩施周遐邇，熙熙萬國寧。"
        ],
        "title": "又  其二",
        "id": "6d81ed7c-f0db-4a7a-b6dc-4fd2a6ce8f28"
    },
    {
        "author": "劉才邵",
        "paragraphs": [
            "盛德天垂覆，皇明日照臨。",
            "九重頒漢詔，四海識堯心。"
        ],
        "title": "又  其三",
        "id": "69ed6b21-e9f4-4fe3-b919-5f1c53d6157c"
    },
    {
        "author": "劉才邵",
        "paragraphs": [
            "始和布政同天運，聖澤隨春下九霄。",
            "垂法端闈萬人喜，典章盡復祖宗朝。"
        ],
        "title": "又  其四",
        "id": "2b0d6bed-5c0e-4edb-b1a6-b0382af69346"
    },
    {
        "author": "劉才邵",
        "paragraphs": [
            "海國占風慕聖明，先春入貢竭丹誠。",
            "梯航萬里不辭遠，要趁新年賀太平。"
        ],
        "title": "又  其五",
        "id": "45dbbf11-5273-41d0-a62f-fdbf6aeb188a"
    },
    {
        "author": "劉才邵",
        "paragraphs": [
            "瑞日舒長呈五色，官儀赫奕會三朝。",
            "宴開紫殿恩輝重，樂奏彤庭雅韻調。"
        ],
        "title": "又  其六",
        "id": "ffaa5a82-294a-4890-88be-2877252833b3"
    },
    {
        "author": "劉才邵",
        "paragraphs": [
            "風轉萬年枝，冰開百子池。",
            "多男應禖祀，瑞氣恰來時。"
        ],
        "title": "又  其一",
        "id": "11e854f0-e039-49d1-aad5-8c07f42d2d5b"
    },
    {
        "author": "劉才邵",
        "paragraphs": [
            "瓊斚深浮柏，金牋巧頌椒。",
            "宮嬪隨鳯輦，萬壽本東朝。"
        ],
        "title": "又  其二",
        "id": "38346c0f-3f78-4dde-8bc9-18120f48b5f3"
    },
    {
        "author": "劉才邵",
        "paragraphs": [
            "紫庭烟淡祥光滿，清禁風微淑氣新。",
            "綺閣靚深無一事，觀書臨帖過芳春。"
        ],
        "title": "又  其三",
        "id": "66d4272a-1b38-41de-a210-5d877f62d82e"
    },
    {
        "author": "劉才邵",
        "paragraphs": [
            "飛霙頃報豐年慶，天瑞由來應克誠。",
            "喜見農祥已晨正，將持嘉種奉親耕。"
        ],
        "title": "又  其四",
        "id": "b2addb48-9d5f-4be7-b496-f7b358f492fe"
    },
    {
        "author": "劉才邵",
        "paragraphs": [
            "絳闕清都境異常，况當聖世物皆昌。",
            "風催柘館桑枝秀，冰滿龍池荇带長。"
        ],
        "title": "又  其五",
        "id": "aa2651bc-1fb6-4fd8-a0ee-b6c64519ea56"
    },
    {
        "author": "劉才邵",
        "paragraphs": [
            "雲篆摹仙印，香菰纒綵絲。",
            "風回五明扇，日麗萬年枝。"
        ],
        "title": "端午內中帖子詞  其一",
        "id": "a9540ec1-4413-401f-8a31-a50945091e45"
    },
    {
        "author": "劉才邵",
        "paragraphs": [
            "神飈隨律至，玉宇倍清凉。",
            "復古觀書處，偏宜晝漏長。"
        ],
        "title": "端午內中帖子詞  其二",
        "id": "00a6f235-65c6-41f1-a7fc-079af108cae8"
    },
    {
        "author": "劉才邵",
        "paragraphs": [
            "兩岐呈瑞麥，三秀産靈芝。",
            "天意方垂佑，宸心愈肅祇。"
        ],
        "title": "端午內中帖子詞  其三",
        "id": "840e2cb7-14d3-41b0-b7b3-f81d618422e7"
    },
    {
        "author": "劉才邵",
        "paragraphs": [
            "巽權默運甄陶外，德澤遐宣指顧中。",
            "號令一新民氣樂，正如解愠得薰風。"
        ],
        "title": "端午內中帖子詞  其四",
        "id": "ac651bd7-5a55-4abf-b9f2-10878b7d7002"
    },
    {
        "author": "劉才邵",
        "paragraphs": [
            "天申佳節繼天中，賀慶年年信始通。",
            "明詔重頒浮論息，共知至計出天衷。"
        ],
        "title": "端午內中帖子詞  其五",
        "id": "89b690ad-f1f2-4332-b97c-f020d59a6566"
    },
    {
        "author": "劉才邵",
        "paragraphs": [
            "百昌蕃殖歸神化，萬宇歡康屬聖時。",
            "形氣既和無疾癘，冰臺還更覺生遲。"
        ],
        "title": "端午內中帖子詞  其六",
        "id": "fa3d4fd4-e0f6-4797-aadb-dcb98ea487b6"
    },
    {
        "author": "劉才邵",
        "paragraphs": [
            "秋風蕭瑟海天凉，不見紅衣十里香。",
            "慚愧湖邊拒霜在，數枝擎露學啼粧。"
        ],
        "tags": [
            "西湖"
        ],
        "title": "遊西湖天竺書所見成五絕句  其一",
        "id": "f75d8562-6501-4eff-a518-2f24da5ad901"
    },
    {
        "author": "劉才邵",
        "paragraphs": [
            "靈風嫋嫋轉幡幢，紅蠟光中一縷香。",
            "萬德莊嚴等塵土，北珠南貝若爲粧。"
        ],
        "tags": [
            "西湖"
        ],
        "title": "遊西湖天竺書所見成五絕句  其二",
        "id": "fa5eb8bb-0667-445a-8f80-e88e5410bcce"
    },
    {
        "author": "劉才邵",
        "paragraphs": [
            "寒泉秋菊水仙堂，華竟無人薦晚香。",
            "賴有新詩伴冰蘂，犯寒欺雪鬬宫粧。"
        ],
        "tags": [
            "西湖"
        ],
        "title": "遊西湖天竺書所見成五絕句  其三",
        "id": "5ee91d16-7ba8-4c27-a945-dec527a4b8e1"
    },
    {
        "author": "劉才邵",
        "paragraphs": [
            "千頃琉璃湛曉光，紛紛蘭菊動秋香。",
            "疏烟小雨多情思，箇是西湖淡薄粧。"
        ],
        "tags": [
            "西湖"
        ],
        "title": "遊西湖天竺書所見成五絕句  其四",
        "id": "4cf120f7-4d3f-4285-92d0-fbc398088e8e"
    },
    {
        "author": "劉才邵",
        "paragraphs": [
            "石井靈泉鏡様方，龍宫流出倍甘香。",
            "可憐溪女低蓬首，斜插山花照晚粧。"
        ],
        "tags": [
            "西湖"
        ],
        "title": "遊西湖天竺書所見成五絕句  其五",
        "id": "793eddea-d8ce-45e9-8004-54a6dff375aa"
    },
    {
        "author": "劉才邵",
        "paragraphs": [
            "泠泠清響落巖中，正脉由來觸處通。",
            "一滴也無真戲論，誰知白浪已翻空。"
        ],
        "title": "題滴水巖  其一",
        "id": "7a26e1b0-858a-4946-9a48-fbd349c48ae2"
    },
    {
        "author": "劉才邵",
        "paragraphs": [
            "曾酌曹溪一掬甘，笑他梁燕自呢喃。",
            "根塵卻是圓通境，箇裏何妨舌本參。"
        ],
        "title": "題滴水巖  其二",
        "id": "0e450f63-fda3-4827-b588-8d7d3cfc435f"
    },
    {
        "author": "劉才邵",
        "paragraphs": [
            "銓曹注擬待群才，妍醜先分寶鑑開。",
            "餘力留詩在巖壁，護持神物已應來。"
        ],
        "title": "次韻李彦淵郎中試院三絕句  其一",
        "id": "87fcbee5-5d5d-47fb-bac7-0f28c9827c99"
    },
    {
        "author": "劉才邵",
        "paragraphs": [
            "春滿湖山草木芳，薰晴曉日動微黄。",
            "遥知從騎歸來處，穿破東風十里香。"
        ],
        "title": "次韻李彦淵郎中試院三絕句  其二",
        "id": "6f704d58-ddfe-496d-92c7-dc1ec7fe5742"
    },
    {
        "author": "劉才邵",
        "paragraphs": [
            "野草幽花似纈斑，僧窗聊寄兩旬閑。",
            "衣冠行赴東都會，官府深嚴不在山。"
        ],
        "title": "次韻李彦淵郎中試院三絕句  其三",
        "id": "838475b4-92ff-4273-bca2-ff0d49666691"
    },
    {
        "author": "劉才邵",
        "paragraphs": [
            "名屬仙民住武夷，能將巧思利毛錐。",
            "宣城遺法依然在，一逐人間好尚移。"
        ],
        "title": "試黄權筆爲作三絕句  其一",
        "id": "da12f0cb-ee76-43ad-84b7-609bdf7a1367"
    },
    {
        "author": "劉才邵",
        "paragraphs": [
            "渇驥精神傷太緊，秋蛇筋骨定非奇。",
            "要須從此胸中正，方見中書事事宜。"
        ],
        "title": "試黄權筆爲作三絕句  其二",
        "id": "0ec13e90-fd6d-4dda-8703-8a752451d472"
    },
    {
        "author": "劉才邵",
        "paragraphs": [
            "八法森嚴得者稀，管城還伴剡藤悲。",
            "欲教霜兔魂無恨，須寫當時顔段碑。"
        ],
        "title": "試黄權筆爲作三絕句  其三",
        "id": "1687d5fe-8343-4602-8354-ef5bd9545aaa"
    },
    {
        "author": "劉才邵",
        "paragraphs": [
            "山中衆木自紛紛，移徙孤根獨不群。",
            "更與清風同烈烈，便先八俊繼三君。"
        ],
        "title": "松",
        "id": "b9450936-ec35-446f-b9dd-fdf4ae25cab4"
    },
    {
        "author": "劉才邵",
        "paragraphs": [
            "移根得地對幽軒，香葉蒼然已可憐。",
            "他日定爲梁棟具，耽耽大廈倚晴天。"
        ],
        "title": "古柏",
        "id": "5a81daa5-5d39-40aa-ad21-7d8395c4dbda"
    },
    {
        "author": "劉才邵",
        "paragraphs": [
            "琴材豈必百年期，翠葉萋萋已滿枝。",
            "况是常生易封殖，政平喜見中興時。"
        ],
        "title": "梧桐",
        "id": "9cc480df-c0bc-416b-bddb-dece91f18dc5"
    },
    {
        "author": "劉才邵",
        "paragraphs": [
            "奇芬不與衆芳同，移植應從碧海中。",
            "結子縱遲人莫怪，靈苗端的有仙風。"
        ],
        "title": "蟠桃",
        "id": "e97a345c-4313-47d4-bfdc-f0cb7349d519"
    },
    {
        "author": "劉才邵",
        "paragraphs": [
            "玉妃朝謁珠宫慣，暫到人寰别九天。",
            "戀闕丹心終不變，亭亭素艷吐清妍。"
        ],
        "title": "朝天李",
        "id": "c36c02a3-1c93-40fc-a9c5-5d4729dd32ed"
    },
    {
        "author": "劉才邵",
        "paragraphs": [
            "不怪天公賦與慳，應憐堅正長偏難。",
            "三年榿木真容易，誰肯吟哦著眼看。"
        ],
        "title": "黄楊",
        "id": "35c1aa07-9eb1-4a38-8c5b-6c5880c969f4"
    },
    {
        "author": "劉才邵",
        "paragraphs": [
            "護惜龍孫意正勤，風漪誰愛織成紋。",
            "林中莫著山王輩，擬向他時詠五君。"
        ],
        "title": "詠竹",
        "id": "6c1debd2-5505-49b3-9ce1-bcd2b3f2b45f"
    },
    {
        "author": "劉才邵",
        "paragraphs": [
            "雙井真成日鑄兄，一盃不覺醉魂醒。",
            "知君筆法傳山谷，啜罷應臨戒石銘。"
        ],
        "title": "以雙井茶寄李仲孫",
        "id": "939a142d-6bee-42f9-99dd-5000b204ccef"
    },
    {
        "author": "劉才邵",
        "paragraphs": [
            "溪水溶溶影動搖，盈盈仙子近星橋。",
            "箇中著句須清絕，莫道經春雪未消。"
        ],
        "title": "次韻梅花十絕句  其一",
        "id": "c6839c14-94a8-418e-b4cd-8363ca1c6bea"
    },
    {
        "author": "劉才邵",
        "paragraphs": [
            "華清賜浴洗凝脂，一曲霓裳素練衣。",
            "更有十分相似處，曉霜添就玉肌肥。"
        ],
        "title": "次韻梅花十絕句  其二",
        "id": "c110e492-86b6-4398-9cce-bd9364d4a2f2"
    },
    {
        "author": "劉才邵",
        "paragraphs": [
            "莫恨隨風片片飛，微酸暗結已無疑。",
            "世人欲識和羹效，看取高宗夢覺時。"
        ],
        "title": "次韻梅花十絕句  其三",
        "id": "873ef2df-2f6e-4acd-b086-8a4173914000"
    },
    {
        "author": "劉才邵",
        "paragraphs": [
            "露白飛香豈入時，幽姿誰遣獨先期。",
            "可憐欄檻花無數，春意潛回猶未知。"
        ],
        "title": "次韻梅花十絕句  其四",
        "id": "c1aede0e-c4af-4fd3-a5f3-f2a57914176d"
    },
    {
        "author": "劉才邵",
        "paragraphs": [
            "應嫌素質露天真，卻把輕黄拂蘂塵。",
            "休向吟窗動詩興，多情先自不禁春。"
        ],
        "title": "次韻梅花十絕句  其五",
        "id": "e5bcf01f-7d75-49cb-8896-caef4bc161a8"
    },
    {
        "author": "劉才邵",
        "paragraphs": [
            "愁雲向曉不勝繁，飛霰紛紛濺兔園。",
            "竹裏數枝偏有意，欲將冷艷慰霜根。"
        ],
        "title": "次韻梅花十絕句  其六",
        "id": "c03ce9ab-ff12-4151-991f-9c4d6d103d6d"
    },
    {
        "author": "劉才邵",
        "paragraphs": [
            "遠樹歸鴉欲噪昏，閑雲撩亂暗江村。",
            "冰膚無著凝寒處，耐冷不緣餐日魂。"
        ],
        "title": "次韻梅花十絕句  其七",
        "id": "9566d79f-0c7e-486f-bc8c-e86987ac3852"
    },
    {
        "author": "劉才邵",
        "paragraphs": [
            "水仙似怯難爲弟，更著山礬數滿三。",
            "慚愧涪翁繼和靖，驚人詩句出東南。"
        ],
        "title": "次韻梅花十絕句  其八",
        "id": "4f31d4d7-eb7e-4a0a-9ce6-15a2a81987eb"
    },
    {
        "author": "劉才邵",
        "paragraphs": [
            "風泛寒香方浩蕩，月移清影更徘徊。",
            "不妨絕妙誰同賞，恰有幽人踏雪來。"
        ],
        "title": "次韻梅花十絕句  其九",
        "id": "900cd884-4811-43ce-b6dc-b1314a08d58d"
    },
    {
        "author": "劉才邵",
        "paragraphs": [
            "洗盡殘粧倚玉樓，世間脂粉且休休。",
            "芳心未必傷幽獨，冷雨疏烟與替愁。"
        ],
        "title": "次韻梅花十絕句  其一○",
        "id": "7c7ab4b4-2a0a-4d23-892b-8fc4ee302cd5"
    },
    {
        "author": "劉才邵",
        "paragraphs": [
            "昭君生長巫山村，獨負嬌容似玉温。",
            "恰似此花開臘後，芳心脉脉與誰言。"
        ],
        "title": "次韻趙伯達梅花三絕句  其一",
        "id": "8f105c04-ac56-4f2c-adca-d73a83aa4efa"
    },
    {
        "author": "劉才邵",
        "paragraphs": [
            "莫奏悲笳向日昏，花飛不是減芳春。",
            "多情更作回風舞，體弱懸知不陷茵。"
        ],
        "title": "次韻趙伯達梅花三絕句  其二",
        "id": "94033948-a977-40df-9a09-e5b1a61d013c"
    },
    {
        "author": "劉才邵",
        "paragraphs": [
            "丞相家園雪裏開，瓊枝鬬白遠高臺。",
            "十年戎馬暗京洛，舊賞猶能入夢來。"
        ],
        "title": "次韻趙伯達梅花三絕句  其三",
        "id": "7b2e2db1-6bb0-499c-87b7-c6af6c9f4d14"
    },
    {
        "author": "劉才邵",
        "paragraphs": [
            "正與盧生清興同，衝寒還肯訪幽叢。",
            "窗前忽見偏奇艷，恰在茸茸淡月中。"
        ],
        "title": "又詠梅花",
        "id": "dbb57595-75e5-49cf-9837-401da9959223"
    },
    {
        "author": "劉才邵",
        "paragraphs": [
            "已洗方清爲有塵，無塵因洗更清新。",
            "香山謾說工纖艷，錯把梨花比太真。"
        ],
        "title": "官舍有梅花一株偶賦絕句",
        "id": "f1a8aaa6-970e-4c50-9538-6175f4e6c463"
    },
    {
        "author": "劉才邵",
        "paragraphs": [
            "冰肌耐熱本神人，肯與寒光便淺顰。",
            "應笑海棠無道骨，睡紅怯翠不禁春。"
        ],
        "title": "映日梅",
        "id": "654c79af-2ba5-4366-88a6-7db666c440ca"
    },
    {
        "author": "劉才邵",
        "paragraphs": [
            "月到瓊枝夜未央，天將清景薦孤芳。",
            "疏雲似恐嫦娥妬，卻與時人隔素光。"
        ],
        "title": "月下梅",
        "id": "aa9d1372-7815-43c0-89fa-6212bd840d62"
    },
    {
        "author": "劉才邵",
        "paragraphs": [
            "老禪墨戲信奇哉，山谷稱揚意亦瓌。",
            "未似燈前出寒影，真香不假返魂梅。"
        ],
        "title": "次韻朱新仲席上賦梅花影四首  其一",
        "id": "c9abf264-aa6c-4aef-bfbf-7a12c4c2797a"
    },
    {
        "author": "劉才邵",
        "paragraphs": [
            "真是瑤臺月下仙，徐熙落墨若爲傳。",
            "輸他巧思紅裳女，寫出幽姿意宛然。"
        ],
        "title": "次韻朱新仲席上賦梅花影四首  其二",
        "id": "2156c518-f8be-4d29-ab84-111fb5a98532"
    },
    {
        "author": "劉才邵",
        "paragraphs": [
            "清影新詩二妙并，弓良更遇國工檠。",
            "自慚癡鈍無佳思，擊缶難參擊玉清。"
        ],
        "title": "次韻朱新仲席上賦梅花影四首  其三",
        "id": "d8395ef5-8303-4daa-b13b-74f17d6dc6b7"
    },
    {
        "author": "劉才邵",
        "paragraphs": [
            "萬緣合處本無心，明暗相形亦漫成。",
            "光影都亡復何物，更須試問老師兄。"
        ],
        "title": "次韻朱新仲席上賦梅花影四首  其四",
        "id": "5bfc93b5-30d8-4954-9092-418ca5f6a951"
    },
    {
        "author": "劉才邵",
        "paragraphs": [
            "紫清樓閣不施丹，小様誰傳到此間。",
            "方信遊蜂非俗物，窺窗玉女鬬妖嫻。"
        ],
        "title": "咏芍藥  其一",
        "id": "3e9fc346-cee7-4022-ba18-dfda8b4789cd"
    },
    {
        "author": "劉才邵",
        "paragraphs": [
            "人言花似征鞍色，嫩紫茸茸箇様奇。",
            "不道征鞍似花染，臨岐聊欲問何離。"
        ],
        "title": "咏芍藥  其二",
        "id": "afb6813f-70a7-4b18-b0a3-53d779c05dc8"
    },
    {
        "author": "劉才邵",
        "paragraphs": [
            "司命霓旌款帝關，司花仙史亦驂鸞。",
            "誰人黠似東方朔，偷出名花與世看。"
        ],
        "title": "題茅山多葉芍藥詩",
        "id": "6b705d90-b571-4476-b961-56931ee0bef6"
    },
    {
        "author": "劉才邵",
        "paragraphs": [
            "詩家賦咏怯揮毫，比象偏難爲格高。",
            "渾似上元朝阿母，流金鈴間赤霜袍。"
        ],
        "title": "又間金紅芍藥詩",
        "id": "58a7c604-010b-449a-bf52-df6a3dae8b50"
    },
    {
        "author": "劉才邵",
        "paragraphs": [
            "海甸秋深亦隕霜，不因寒苦減真香。",
            "冰容本自嫌施彩，青女何勞抹曉粧。"
        ],
        "title": "次韻朱新仲白菊三絕句  其一",
        "id": "99f6a011-faed-467e-8fdb-7312b9291f95"
    },
    {
        "author": "劉才邵",
        "paragraphs": [
            "練帨雲衣天上装，月中光透只聞香。",
            "世間百寶難相稱，珠露熒熒映靚粧。"
        ],
        "title": "次韻朱新仲白菊三絕句  其二",
        "id": "e6507476-d66d-4799-94a1-0f4eb85920fc"
    },
    {
        "author": "劉才邵",
        "paragraphs": [
            "苦節寒心獨異常，儘枯終欲護幽香。",
            "紛紛花蘂那知此，已落猶誇半面粧。"
        ],
        "title": "次韻朱新仲白菊三絕句  其三",
        "id": "b907f508-e9ff-4fc0-b799-f610e94de9f9"
    },
    {
        "author": "劉才邵",
        "paragraphs": [
            "百花頭上有江梅，更向江梅頭上開。",
            "便使詩人慚未識，春前還解上樓臺。"
        ],
        "title": "冬日牡丹五絕句  其一",
        "id": "8c0cce39-268c-4f8a-8042-c7919a8bac68"
    },
    {
        "author": "劉才邵",
        "paragraphs": [
            "天公用意太勤勤，時遣花王爲報春。",
            "從此梅花應有語，漏他消息莫寃人。"
        ],
        "title": "冬日牡丹五絕句  其二",
        "id": "4b23a432-e05b-4ea3-9817-f69a8cceab3f"
    },
    {
        "author": "劉才邵",
        "paragraphs": [
            "誰謂冰霜慘刻辰，暗中和氣自生春。",
            "花神顯現東君意，說似何勞解語人。"
        ],
        "title": "冬日牡丹五絕句  其三",
        "id": "b60e8c08-0875-4fb0-9396-26322053dc44"
    },
    {
        "author": "劉才邵",
        "paragraphs": [
            "聊將芳醑發微殷，豈是冰肌不耐寒。",
            "對立亭亭真妙絕，可將近侍乏雌丹。"
        ],
        "title": "冬日牡丹五絕句  其四",
        "id": "c02e69c4-dc93-4d63-ace8-766a29a4cc3b"
    },
    {
        "author": "劉才邵",
        "paragraphs": [
            "芳叢不遣雪霜封，已是青腰獨見容。",
            "更祝春風重著意，行看拂檻露華濃。"
        ],
        "title": "冬日牡丹五絕句  其五",
        "id": "fffa6682-27ca-424b-be33-9a81404a510d"
    },
    {
        "author": "劉才邵",
        "paragraphs": [
            "脩竹寒禽伴寫真，細看更覺妙通神。",
            "早知終有飄搖患，應選深林寄此身。"
        ],
        "title": "次韻德源道人水墨畫二絕句  其一",
        "id": "ce7b59e3-36d7-46a6-81c6-a77f32e3f51d"
    },
    {
        "author": "劉才邵",
        "paragraphs": [
            "霜枯荷葉半欹斜，水落寒溪蹙浪花。",
            "雁足更須添繫帛，似傳遠信度龍沙。"
        ],
        "title": "次韻德源道人水墨畫二絕句  其二",
        "id": "5de92447-c1e1-47fb-9f55-32533684388a"
    },
    {
        "author": "劉才邵",
        "paragraphs": [
            "聞說栽時正出家，春風四紀閲芳華。",
            "如今示疾空山裏，怕引諸天來散花。"
        ],
        "title": "鑒上人通內外學徧遊訪方晚棲舊隱年來示疾遂不出山牡丹四窠見寄因成三絕句以謝  其一",
        "id": "37b633fc-548d-407a-bbcb-4d28db6d321e"
    },
    {
        "author": "劉才邵",
        "paragraphs": [
            "遠寄靈根自梵家，小園景物頓增華。",
            "何當寫在屏幃上，一任高禪笑眼花。"
        ],
        "title": "鑒上人通內外學徧遊訪方晚棲舊隱年來示疾遂不出山牡丹四窠見寄因成三絕句以謝  其二",
        "id": "5d43e319-9523-48dd-8f99-fe35df990020"
    },
    {
        "author": "劉才邵",
        "paragraphs": [
            "學道何妨只在家，謾栽花草記年華。",
            "箇中本自無榮悴，浮世何曾似落花。"
        ],
        "title": "鑒上人通內外學徧遊訪方晚棲舊隱年來示疾遂不出山牡丹四窠見寄因成三絕句以謝  其三",
        "id": "64177bf9-606c-4955-b2bb-3d67116f4bf0"
    },
    {
        "author": "劉才邵",
        "paragraphs": [
            "粟菴宴坐正安禪，不踏城闉已十年。",
            "送别今朝不辭遠，信知高義薄雲天。"
        ],
        "title": "贈段成之",
        "id": "7c51225a-d3ef-4736-9ae9-2e17b992c152"
    },
    {
        "author": "劉才邵",
        "paragraphs": [
            "遊沛曾聞漢帝魂，夢中名實未應分。",
            "看花莫動枝頭蝶，驚覺徐州老使君。"
        ],
        "title": "黄芍藥",
        "id": "ae189c84-d4ef-448b-b1c0-496b2aadd7f4"
    },
    {
        "author": "劉才邵",
        "paragraphs": [
            "一切有爲法，幻相有去來。",
            "如來真實義，無去亦無住。",
            "我原寶珠光，徧照大千界。",
            "隨光所照處，見者悉成佛。"
        ],
        "title": "瑪瑙數珠偈",
        "id": "39a9cc6b-b580-47f7-b4a1-6f59e82ca957"
    },
    {
        "author": "劉才邵",
        "paragraphs": [
            "稽首金剛獅子座，紫金光聚妙色身。",
            "微塵剎土轉法輪，演出無邊殊勝義。",
            "燃燈如來昔授記，初無一法可得者。",
            "云何種種方便門，多劫宣揚不能盡。",
            "觀音妙力不思議，元從耳門得昧。",
            "爍迦羅首八萬餘，隨處說法度衆生。",
            "云何現身蛤蜊中，不假語言法亦顯。",
            "當知是法本無法，語默兩塗俱解脫。",
            "二乘知見妄分別，偏執所見自纏縛。",
            "解縛不離縛處解，還從語默證圓湛。",
            "良哉居士具通眼，一切不隨根境轉。",
            "了知諸法不可礙，剎那真入三摩地。",
            "我願初沒這見聞者，悉悟真常成正覺。"
        ],
        "title": "默齋偈",
        "id": "78549ddc-7281-49ea-b04c-034f407afcc0"
    },
    {
        "author": "劉才邵",
        "paragraphs": [
            "見說木天猶突兀，暫時金地亦清閑。"
        ],
        "title": "句",
        "id": "0d9178c7-6602-44ad-9ff0-297d539ab7cc"
    },
    {
        "author": "丁浚明",
        "paragraphs": [
            "從前謔浪今收拾，儘聽人呼張大王。"
        ],
        "title": "句",
        "id": "9fbc5e30-574c-4c3c-8bc1-7ec763a26d85"
    },
    {
        "author": "郭浩",
        "paragraphs": [
            "隴口山深草木荒，行人到此斷肝腸。",
            "耳中不忍聽鸚鵡，猶在枝頭說上皇。"
        ],
        "title": "隴口作",
        "id": "145e75b3-821d-4eee-aac8-a60316a95e69"
    },
    {
        "author": "胡松年",
        "paragraphs": [
            "小舟乘風飛鳥過，萬頃雲濤縱掀簸。",
            "此行要是快平生，無數青山笑迎我。",
            "山根隱約見人家，槿籬茅屋埋煙霞。",
            "宛似秦人種桃處，川原遠近紛香葩。",
            "杖藜徑踏華山去，試問蓮開今何許。",
            "路迷絕壑蔭松筠，身到半山聽魚鼓。",
            "道人爲我開雲堂，是中境界渾清涼。",
            "幽磬時和野鳥語，飛泉暗瀉巖花香。",
            "文書照眼本吾事，雁鶩著行敗人意。",
            "造物似憐厭世囂，挈置湖山煩一洗。",
            "何人夜呼隱去來，向來得喪真山崖。",
            "金庭玉柱永不改，人間劫火空飛灰。"
        ],
        "title": "觀音院德雲堂",
        "id": "f1b8f22b-2260-4a09-bb4b-57297239511e"
    },
    {
        "author": "胡松年",
        "paragraphs": [
            "海山盪佳氣，千載傳古居。",
            "平生讀書地，竹柏靜以疏。",
            "忠義貫白日，名不埋幽墟。",
            "苗裔今幾何，誰能補其餘。"
        ],
        "title": "顧亭林",
        "id": "a7b36ea6-8d29-494b-90f4-48f1e1262658"
    },
    {
        "author": "胡松年",
        "paragraphs": [
            "白蘋風靜碧波沉，畫舸來遊着意深。",
            "願覓靈文窺祕鑰，更追遺範寫良金。",
            "姓名便合聯真隱，出處何妨擬醉吟。",
            "疇昔光陰費行樂，中原鼙鼓正傷心。"
        ],
        "tags": [
            "洞庭湖"
        ],
        "title": "洞庭",
        "id": "3394325f-e27d-493a-b6ac-1997a25b16a4"
    },
    {
        "author": "趙思誠",
        "paragraphs": [
            "抗章懇避公槐位，卜築千巖紫翠間。",
            "園鎖幽深似仙境，堂開華麗遠塵寰。",
            "貂冠虎騎榮新寵，雲閣瓊臺許暫閑。",
            "帷幄謀謨待元老，未容高蹈占東山。"
        ],
        "title": "建炎丞相成國呂忠穆公退老堂  其一",
        "id": "4c0d1085-a61b-4185-ad3b-1e521843c48e"
    },
    {
        "author": "趙思誠",
        "paragraphs": [
            "經濟奇謀有祖風，渭川卜獵舊非熊。",
            "風雲遇會千齡運，社稷扶傾萬世功。",
            "偃息郊園酬雅志，咨詢廟算簡清衷。",
            "更須整頓乾坤了，綠野歸來效晉公。"
        ],
        "title": "建炎丞相成國呂忠穆公退老堂  其二",
        "id": "3b7bfe63-d275-4b83-8848-89e92686830e"
    },
    {
        "author": "釋道閑",
        "paragraphs": [
            "全機敵勝，猶在半途。",
            "啐啄同時，白雲萬里。",
            "纔生朕兆，已落二三。",
            "不露鋒鋩，成何道理。",
            "誣人之罪，以罪加之。"
        ],
        "title": "偈二首  其一",
        "id": "6b3b8e5f-e8bc-4020-8fdf-cd7a504b93c5"
    },
    {
        "author": "釋道閑",
        "paragraphs": [
            "蕩蕩無迂曲，明明透古今。",
            "曉雲籠碧岫，殘葉落疏林。",
            "脫體全收放，當堂定淺深。",
            "饒君親薦得，未是我智音。"
        ],
        "title": "偈二首  其二",
        "id": "f712b9c4-5060-4abd-a402-e3b33508c5f6"
    },
    {
        "author": "釋道閑",
        "paragraphs": [
            "雪壓怪松露，風高野渡橫。",
            "將謂衆生苦，更有苦衆生。"
        ],
        "title": "頌古二首  其一",
        "id": "95c353ed-0225-427c-a6c4-100bc4033c78"
    },
    {
        "author": "釋道閑",
        "paragraphs": [
            "相見不須嗔，君窮我亦貧。",
            "謂言侵早起，更有夜行人。"
        ],
        "title": "頌古二首  其二",
        "id": "0f9910e5-eae8-4e4b-bd30-7b51203b54b4"
    },
    {
        "author": "釋善悟",
        "paragraphs": [
            "昨日與今日，說定說不定。",
            "寰中天子敕，塞外將軍令。",
            "外道當年入夢鄉，直至如今猶未省。"
        ],
        "title": "頌古九首  其一",
        "id": "23fb6ebc-cc11-428d-b27e-6d1452583070"
    },
    {
        "author": "釋善悟",
        "paragraphs": [
            "祖師遠遠沒東土，面壁少林坐九年。",
            "二祖傳心親得髓，算來早是已輪先。"
        ],
        "title": "頌古九首  其二",
        "id": "1dc079a2-56f5-4aab-98b7-2dd0b07fc842"
    },
    {
        "author": "釋善悟",
        "paragraphs": [
            "寶劍連飛急，透頂便通神。",
            "有時輕按處，驚動五湖賓。"
        ],
        "title": "頌古九首  其三",
        "id": "2681d389-309e-4bff-b200-3d4119a16415"
    },
    {
        "author": "釋善悟",
        "paragraphs": [
            "尋思去此地，清涼離煩暑。",
            "暮雨朝雲樂太平，青山綠水人難睹。",
            "不難睹，深林有箇白額蟲，元來卻是玄沙虎。"
        ],
        "title": "頌古九首  其四",
        "id": "cd19bbb8-2b7b-4612-b099-2ca9e818820d"
    },
    {
        "author": "釋善悟",
        "paragraphs": [
            "老清源，沒縫罅。",
            "問佛法，酬米價。",
            "衲僧一粒若沾唇，拄杖橫擔繞天下。"
        ],
        "title": "頌古九首  其五",
        "id": "b39a2c3a-f63a-481f-aad0-88a9f54d2f48"
    },
    {
        "author": "釋善悟",
        "paragraphs": [
            "馬祖纔陞堂，百丈便卷席。",
            "春風一陣來，滿地花狼藉。"
        ],
        "title": "頌古九首  其六",
        "id": "0f373152-e173-43af-9d84-f2772229d304"
    },
    {
        "author": "釋善悟",
        "paragraphs": [
            "一口吸盡西江水，嶺上桃華香撲鼻。",
            "枝枝葉葉盡含春，也是因我得禮你。"
        ],
        "tags": [
            "长江"
        ],
        "title": "頌古九首  其七",
        "id": "6a0ec176-a0fa-4b0e-82ea-5a8d36e35b71"
    },
    {
        "author": "釋善悟",
        "paragraphs": [
            "臺山路坦平，婆子苦商量。",
            "趙州勘破了，清風滿大唐。"
        ],
        "title": "頌古九首  其八",
        "id": "8a80041f-5e20-4990-999a-3388d4c81972"
    },
    {
        "author": "釋善悟",
        "paragraphs": [
            "因我得禮你，牽牛去飲水。",
            "岸上蹄踏蹄，水中觜對觜。"
        ],
        "title": "頌古九首  其九",
        "id": "d199e22a-af71-432b-ad82-d659dbf6ed2b"
    },
    {
        "author": "釋祖覺",
        "paragraphs": [
            "家住孤峰頂，長年半掩門。",
            "自嗟身已老，活計付兒孫。"
        ],
        "title": "呈圓悟",
        "id": "f5d33e02-88fe-49ec-974c-59bfdc060946"
    },
    {
        "author": "釋祖覺",
        "paragraphs": [
            "出林依舊入蓬蒿，天網恢恢不可逃。",
            "誰信業緣無避處，歸來不怕語聲高。"
        ],
        "title": "寄圓悟",
        "id": "30b64538-e24a-4ed4-8c8e-00c208c9356f"
    },
    {
        "author": "釋祖覺",
        "paragraphs": [
            "一塵起，大地收。",
            "一葉落，天下秋。",
            "懸須彌於諸人鼻孔上，著大海於諸人眼睛中。"
        ],
        "title": "偈",
        "id": "14a758a7-907e-4ae0-8c34-79a1e8592e61"
    },
    {
        "author": "程瑀",
        "paragraphs": [
            "危亭誰結據山椒，名第仙人不可招。",
            "繞郭溪山敞圖畫，萬家樓閣插雲霄。"
        ],
        "title": "得仙亭",
        "id": "2c0bb85a-64e9-4d30-a586-74c8b9cf1787"
    },
    {
        "author": "程瑀",
        "paragraphs": [
            "早從賓客傅青扉，晚舉絲綸對紫微。",
            "忠憤欲先同列死，塵沙驚繞屬車飛。",
            "墓間掛劍心猶在，帳下談經事已非。",
            "太學諸生皆白髮，汪汪老淚濕征衣。"
        ],
        "title": "拜程剛愍公墓",
        "id": "86542c24-0209-4e76-8cc4-8b6c5c8d2f9b"
    },
    {
        "author": "程瑀",
        "paragraphs": [
            "先生骯髒與誰同，直道何妨竟不容。",
            "欲約故人酬素志，苦求晚節隱青松。",
            "圖開勝地詩篇重，客倦僧房野興濃。",
            "問舍求田端有日，從他百尺臥元龍。"
        ],
        "title": "留隱軒",
        "id": "46b275f3-7a23-4001-a17f-fc7ed605a4c0"
    },
    {
        "author": "程瑀",
        "paragraphs": [
            "溪流洶涌激溪垠，土木頹移歲月新。",
            "爲問寺前圓也未，不應久負壯圖人。"
        ],
        "title": "青峰山壯圖軒",
        "id": "080c0037-4021-43cd-bdd1-dc285a34aaad"
    },
    {
        "author": "程瑀",
        "paragraphs": [
            "七年三破桃花浪。"
        ],
        "title": "句",
        "id": "c171bd50-4da6-4650-b130-71d51e6fa1b5"
    },
    {
        "author": "劉岑",
        "paragraphs": [
            "皇天祐宋生虎臣，奮身櫜鞬起西秦。",
            "勇義智略衛霍倫，西平云亡愬復興。",
            "疾首匈奴敢憑陵，恨不一舉空朔廷。",
            "鳴劍抵掌志幽幷，提兵北趨指神京。",
            "遇虜大點符離城，絳衣鐵冠目怒瞑。",
            "虜衆辟易屢竄奔，飛矢洞脇隕其身。",
            "帝心震悼詔廷紳，一旦失此飛將軍，作宮廟食妥其靈。",
            "生爲人雄死明神，雖歿不愧遠與巡。",
            "氣衝斗牛叩穹旻，臣魄尚能厲女真。",
            "鎮山之南勒堅珉，百世祀兮慰忠魂。"
        ],
        "title": "忠節廟",
        "id": "157a9afa-0334-424d-8b0b-f8bf773cf393"
    },
    {
        "author": "劉岑",
        "paragraphs": [
            "貞女已云遠，芳名聞至今。",
            "煙波瀨江上，松柏古祠深。",
            "暮色留殘照，悲風動遠林。",
            "謫仙文不死，讀罷爲霑襟。"
        ],
        "title": "貞女祠",
        "id": "429e99cd-47ee-4122-97ba-285267de0e98"
    },
    {
        "author": "陳堯臣",
        "paragraphs": [
            "白雲樓殿翠林開，終日軒窗四面山。",
            "卻愧勞生多事客，清涼分得片時閑。"
        ],
        "title": "留題寶相寺",
        "id": "c34852f2-687c-43d6-8816-80d5356951d5"
    },
    {
        "author": "柯庭堅",
        "paragraphs": [
            "絕粒棲神知幾年，閉關終日更翛然。",
            "高風默與麻姑契，妙法親從嬰女傳。",
            "功行素超三界外，姓名清徹九重天。",
            "憑誰與問西王母，師是金華第幾仙。"
        ],
        "title": "贈妙靖鍊師",
        "id": "2156f546-f682-4aad-be10-3d7fc9a49493"
    },
    {
        "author": "吳億",
        "paragraphs": [
            "樹色煙光兩岸分，棹歌聲裏散鷗群。",
            "船浮春水天疑近，人對春風酒易醺。",
            "翠袖不須花下舞，洞簫還待月中聞。",
            "仙游釣客今何在，湖上年年自白雲。"
        ],
        "title": "游鶯脰湖",
        "id": "546efe4c-2762-4936-9285-5bde990f7427"
    },
    {
        "author": "吳億",
        "paragraphs": [
            "借問江頭人釣魚，爲言靈武事何如。",
            "磨崖豈是當時意，兩字噫嘻金鏡書。"
        ],
        "title": "磨崖中興頌",
        "id": "d690e277-d672-42c6-bfc3-5f4e233742d7"
    },
    {
        "author": "鄭億年",
        "paragraphs": [
            "幾年祠館樂安閑，詩筆無聞老思慳。",
            "謾把清篇遮病眼，每逢妙語解愁顔。",
            "定知道行超塵外，不使才名落世間。",
            "從此叢林推絕唱，未應後學便相班。"
        ],
        "title": "讀邈上人翠微集",
        "id": "a81efb25-699a-4c5a-98a4-567d6de20ed7"
    },
    {
        "author": "鄭億年",
        "paragraphs": [
            "締構擁蒼岑，空林一徑深。",
            "嵐蒸四壁潤，雲鏁半窗陰。",
            "都寂世塵影，但清天籟音。",
            "若教支遁買，應倍沃洲金。"
        ],
        "title": "和孫大夫贈開江沈察判",
        "id": "f42f39a3-c111-44f2-b2b1-b842e7ee3140"
    },
    {
        "author": "鄭億年",
        "paragraphs": [
            "仁政三年有始終，陽關聲徹去匆匆。",
            "森嚴治已冰霜比，慈愛臨民父母同。",
            "解印遠瞻京闕路，掛帆高颭楚天風。",
            "不須更問崑山事，已有歌謠達帝聰。"
        ],
        "title": "送知縣趙通直  其一",
        "id": "c63db8d5-c879-4f18-a6e7-4dcfb7fc35ca"
    },
    {
        "author": "鄭億年",
        "paragraphs": [
            "大門治邑歲年深，詒厥孫謀又到今。",
            "遺愛聯綿民結戀，歸途迢遞柳垂陰。",
            "九莖芝草曾呈瑞，幷蔕荷花已賞心。",
            "或會朝廷求政績，何妨袖出野人吟。"
        ],
        "title": "送知縣趙通直  其二",
        "id": "0635bd92-3e38-442b-a71f-a408c10649e0"
    },
    {
        "author": "鄭億年",
        "paragraphs": [
            "人逢歲稔家餘粟，地近嶺南冬不冰。"
        ],
        "title": "句",
        "id": "afcae53e-56ae-4fc8-914d-d15642d4b802"
    },
    {
        "author": "鄭庭芳",
        "paragraphs": [
            "平生酷信退之詩，謝女仙蹤頗自疑。",
            "不到步虛臺下看，瓊臺瑤佩有誰知。"
        ],
        "title": "金泉步虛臺",
        "id": "ea5f6350-1765-40a7-986a-2b4c6aeb5950"
    },
    {
        "author": "鄭庭芳",
        "paragraphs": [
            "洗筆池頭煙淡淡，鳴琴臺畔水悠悠。"
        ],
        "title": "句",
        "id": "eb421f02-b69b-4324-b583-8ac161a25fcd"
    },
    {
        "author": "趙𪛌之",
        "paragraphs": [
            "拂牀欹枕晝初長，好夢驚回燕語忙。",
            "深竹有花人不見，直應風轉得幽香。"
        ],
        "title": "春日",
        "id": "2469217a-85b3-4949-8e7b-6e4f99b6549b"
    },
    {
        "author": "趙𪛌之",
        "paragraphs": [
            "風生閭闔春來早，月到蓬萊夜未中。"
        ],
        "title": "句",
        "id": "799bd2d9-5124-4ba3-a781-cc1193bb1301"
    },
    {
        "author": "林若淵",
        "paragraphs": [
            "虎踞龍蟠經幾春，靖康孤節照蒼旻。",
            "至今凜凜有生氣，愧死當年膜拜人。"
        ],
        "title": "題父墓亭",
        "id": "3c663e7e-bb0f-4e3b-8d80-4112a5fec66c"
    },
    {
        "author": "趙彥政",
        "paragraphs": [
            "所歷登臨盡，愁新屈子居。",
            "青脩一嶂遠，紅蓼幾花疏。",
            "直節乾坤外，騷文雅頌餘。",
            "殷勤酹江月，生氣凜如初。"
        ],
        "title": "詩一首",
        "id": "161cce46-a651-4d7a-b37b-243a1c063e99"
    },
    {
        "author": "趙師固",
        "paragraphs": [
            "久思成德士，家居山裹山。",
            "雲深何憚遠，路險不知難。",
            "幽鳥藏林語，殘花點石斑。",
            "行蹤無覓處，惆悵自空還。"
        ],
        "title": "山中訪友不遇",
        "id": "e9b7329f-8492-4069-8ee1-97c5b001f9ca"
    },
    {
        "author": "趙師立",
        "paragraphs": [
            "勝境傳天下，曾封第七山。",
            "一巖懸石際，萬木插雲間。",
            "鳥過暮天碧，牛眠冬日閑。",
            "歌聲初隱隱，疑自武陵還。"
        ],
        "title": "石門巖",
        "id": "b8134d22-c4e2-4d20-ad67-f527145a62e3"
    },
    {
        "author": "秦觀女",
        "paragraphs": [
            "眼前雖有還鄉路，馬上曾無放我情。"
        ],
        "title": "句",
        "id": "0ef72734-6ddd-4785-96aa-21f9c77cfa12"
    },
    {
        "author": "賈如訥",
        "paragraphs": [
            "洞房人不見，相望摘楊花。"
        ],
        "title": "句",
        "id": "2a580566-b57c-4ec0-bff5-037583efb7ad"
    },
    {
        "author": "賈安宅",
        "paragraphs": [
            "廣苕山下源深，發此清流去不渾。",
            "直扺太湖三百里，滔滔分入海天門。"
        ],
        "tags": [
            "太湖"
        ],
        "title": "苕溪",
        "id": "ddf8a95c-2a2a-4f7b-bd7a-52b21d7162ec"
    },
    {
        "author": "陸宰",
        "paragraphs": [
            "芙蓉已入雙林寂，山谷今傳佛祖衣。",
            "千里客來何所遇，夜堂人靜雨霏霏。"
        ],
        "title": "留題山谷寺",
        "id": "34aa1548-3df6-45f4-beff-494cabeb0f4a"
    },
    {
        "author": "陸宰",
        "paragraphs": [
            "前身疑是此山僧，猿鶴相逢亦有情。",
            "珍重嶺頭風與月，百年常記老夫名。"
        ],
        "title": "留別東陽",
        "id": "3d55c8f8-9ac6-4556-bc78-53170f31c070"
    },
    {
        "author": "陸宰",
        "paragraphs": [
            "奴愛才如蕭穎士，婢知詩鄭康成。"
        ],
        "title": "句  其一",
        "id": "14bfcac6-9f5b-4652-89ca-48142b974898"
    },
    {
        "author": "陸宰",
        "paragraphs": [
            "歲月悠悠悲往事，川原冉冉夢重遊。"
        ],
        "title": "句  其二",
        "id": "4f66beec-a369-4e59-957a-77952f986fb2"
    },
    {
        "author": "薛弼",
        "paragraphs": [
            "濟南從古多名士，崛起皋夔薊北空。",
            "君喜有堂堪逸老，上嫌無職可酬功。",
            "蒼生日願起安石，綠野今難留晉公。",
            "盛烈屢勤銘鼎鼐，龍韜猶冀感雲風。"
        ],
        "title": "建炎丞相成國呂忠穆公退老堂詩二首  其一",
        "id": "a28abe82-b8a4-4fb6-8c90-d72a3354325c"
    },
    {
        "author": "薛弼",
        "paragraphs": [
            "卜築追尋九老游，江南最好是丹丘。",
            "乞將金鼎調元手，暫向磻溪理釣舟。",
            "東閣蚤延天下雋，畫堂春鎖海中洲。",
            "他年共看車書一，舉目山河笑楚囚。"
        ],
        "title": "建炎丞相成國呂忠穆公退老堂詩二首  其二",
        "id": "abebd623-1055-43af-9b18-b232924a196f"
    },
    {
        "author": "薛弼",
        "paragraphs": [
            "南縣富角鹽，沿田勞少休。"
        ],
        "title": "句",
        "id": "2b9965f0-5133-4f8f-a711-d7f81e5c2ac5"
    },
    {
        "author": "何鑄",
        "paragraphs": [
            "君愛白蘋洲，攜家面碧流。",
            "皇程惟百里，宦跡只扁舟。",
            "過盡江淮地，何如宛洛游。",
            "行宮催種柳，禾黍滿神州。"
        ],
        "title": "龐祐甫卜居白蘋洲走筆寄感",
        "id": "8f9ff981-5311-42fa-8c74-05473847755d"
    },
    {
        "author": "李宏",
        "paragraphs": [
            "鳬山高與蒼旻訓示，根盤八里雄坤維。",
            "油然出雲爲風雨，澤周一境無凶饑。",
            "重樓複殿據山腹，蜿蜒攫護神□□。",
            "威靈如在駭聞聽，至今父老能言之。",
            "斷碑刓缺尚可讀，湮埋歲久人無知。",
            "高高一峰獨秀出，上有蟬蛻真仙居。",
            "似聞嘗任石埭尹，化流德洽真民師。",
            "持竿戲投白龍餌，隱霧深韜玄豹姿。",
            "手披蕊笈校丹篆，足躡飛昇騰紫微。",
            "相逢邂逅一笑粲，真將莫逆論心期。",
            "從茲來往因無間，遺蹤所至猶可推。",
            "弦歌標鄉里猶在，望仙紀地名獨垂。",
            "棲真發寄偉曾稅駕，絕頂尚留丹竈基。",
            "近鄰眢井數盈九，石甃堅深端可窺。",
            "神既廟食還舊隱，仙亦偶坐應禱祈。",
            "合堂薦享異肴蔌，乞靈修敬傾里閭。",
            "政和天子謹祠祭，郡縣有請咸勿違。",
            "一朝飛章達旒扆，往往一夜曾躬披。",
            "俞音載錫降芝簡，龐賁徽名昭典彝。",
            "神兮仙兮服君賜，福庇斯民無已時。",
            "仙將出遊神速往，霓旌絳節相追隨。",
            "神既來歸仙至止，袞衣羽帔瞻光儀。",
            "繄予頂謁亦云屢，淋漓醉墨聊一揮。",
            "詞雖蕪纇事摭實，庶幾傳信祛群疑。"
        ],
        "title": "鳬山廟",
        "id": "e006ab61-8ec5-4ad4-b9c8-6eb33eb980f1"
    },
    {
        "author": "李宏",
        "paragraphs": [
            "霓旌羽蓋下飛仙，名揭司真列洞天。",
            "一派銀河懸落水，數峰石壁鎖霏煙。",
            "潭心雷殷龍應出，井口風迴虎未旋。",
            "端欲相從老巖壑，凌雲已覺意飄然。"
        ],
        "title": "遊天休觀道流索詩",
        "id": "6665cf04-06bc-4f94-8c37-d3c72b264715"
    },
    {
        "author": "李宏",
        "paragraphs": [
            "青山夭矯虯龍蟠，溪流瀉竭灘聲乾。",
            "履霜未落秋尚早，夜半已作貂裘寒。"
        ],
        "title": "宿秋霜閣方丈",
        "id": "ab45d022-6522-47ec-8e5e-bee4825ae3ec"
    },
    {
        "author": "李宏",
        "paragraphs": [
            "筍輿破曉踏新霜，千里調安遠辦裝。",
            "會約明年追勝集，茱萸細把記重陽。"
        ],
        "title": "和呂居仁涇縣旌德道中見寄三首  其一",
        "id": "9ee3801b-2d50-4370-9910-22d1aac00262"
    },
    {
        "author": "李宏",
        "paragraphs": [
            "山環傑閣染深綠，石吐寒泉蹙浪花。",
            "一夜秋霜不成寐，感時憂國思無涯。"
        ],
        "title": "和呂居仁涇縣旌德道中見寄三首  其二",
        "id": "42b4f645-a109-4106-bc87-de8ec6845387"
    },
    {
        "author": "李宏",
        "paragraphs": [
            "賞溪漱玉聲湍激，石壁參天路阻長。",
            "準擬解鞍能過我，新泉活火茗甌香。"
        ],
        "title": "和呂居仁涇縣旌德道中見寄三首  其三",
        "id": "33ffa97a-5fd5-4179-9dbd-5c7207ba9a02"
    },
    {
        "author": "李宏",
        "paragraphs": [
            "湖闊帆風飽，山長眼力疲。",
            "晚涼行進酒，秋色最宜詩。",
            "別意果作惡，虛名難療饑。",
            "此生無住着，投老欲何之。"
        ],
        "title": "舟中",
        "id": "5dc8afd7-4eb1-4d7b-8808-641397acc031"
    },
    {
        "author": "李宏",
        "paragraphs": [
            "田舍雞升屋，山家犬應門。",
            "馬行黄葉路，水繞夕陽村。",
            "老覺貧爲累，吾知道可尊。",
            "此行聊爾耳，萬事信乾坤。"
        ],
        "title": "青山道中",
        "id": "239a96ba-77df-407c-92b6-cf46392af78a"
    },
    {
        "author": "李宏",
        "paragraphs": [
            "筍輿乘晚上，詰曲過前衝。",
            "石怪形難似，山深不計重。",
            "亂流奔絕壑，險徑躡危峰。",
            "重難爲農苦，辛勤更歲凶。"
        ],
        "title": "陳村道中",
        "id": "72f05ca2-ab21-4582-bbde-98e724112ef6"
    },
    {
        "author": "李宏",
        "paragraphs": [
            "詩題：遊金泉觀首句：昔時謝女昇天處。"
        ],
        "title": "存目",
        "id": "8c25fd89-5dff-4e97-80fc-b77e80710e99"
    },
    {
        "author": "釋清了",
        "paragraphs": [
            "不假千頭說，熾然無閑歇。",
            "深密密處光彩頓生，明歷歷時混融皎潔。",
            "若也和身放倒，隨流任真。",
            "始信百般計較不成，運用本無欠缺。"
        ],
        "title": "偈頌二十九首  其一",
        "id": "88c810c6-6165-4fa7-959b-f0457869a4f7"
    },
    {
        "author": "釋清了",
        "paragraphs": [
            "傍參密旨，妙會玄宗。",
            "句在混沌前，豈涉今時路。",
            "在無舕人解語，無情者皆聞。",
            "通途消耗不分時，靈脈浩流無閑處。"
        ],
        "title": "偈頌二十九首  其二",
        "id": "c6d0bd9b-7980-49c1-a4f4-c3afe7032571"
    },
    {
        "author": "釋清了",
        "paragraphs": [
            "暗裏抽橫骨，彌天句已彰。",
            "明中坐舌頭，匝地無紋彩。",
            "混不容其迹，照不留其痕。",
            "金烏子夜出乾坤，濃雲停午生嶽面。"
        ],
        "title": "偈頌二十九首  其三",
        "id": "5a11142d-b323-49a0-a660-4de4b1d71a01"
    },
    {
        "author": "釋清了",
        "paragraphs": [
            "窮微喪本，體妙失宗。",
            "一句截流，淵源及盡。"
        ],
        "title": "偈頌二十九首  其四",
        "id": "0d2505cf-9371-4473-8f71-8515e7c04740"
    },
    {
        "author": "釋清了",
        "paragraphs": [
            "粗中辨細，門裏出身。",
            "石女不孤，機梭暗泄。",
            "細中辨粗，身裏出門。",
            "暖氣雖消巖上雪，冰壺未破劫前春。",
            "六門活計冷翛然，萬頃琉璃寒徹骨。"
        ],
        "title": "偈頌二十九首  其五",
        "id": "2a7a466c-3d1b-40b4-b943-97cc13e90efb"
    },
    {
        "author": "釋清了",
        "paragraphs": [
            "居動而常寂，處暗而愈明。",
            "不墮二邊機，當頭誰敢觸。",
            "正按傍提有據，真慈妙應無窮。"
        ],
        "title": "偈頌二十九首  其六",
        "id": "8e5d6fbe-ceb8-4a50-bec5-2a915225a400"
    },
    {
        "author": "釋清了",
        "paragraphs": [
            "虛玄及盡，見處偏枯。",
            "明湛不搖，想中滲漏。"
        ],
        "title": "偈頌二十九首  其七",
        "id": "832cac7c-0c19-4db5-b44a-c9e3d5b5e46e"
    },
    {
        "author": "釋清了",
        "paragraphs": [
            "藏身處，沒蹤跡，浩意融時誰辨的。",
            "沒蹤跡處莫藏身，驀移步處妙難尋。",
            "枯根石裏花明秀，劫外威光密密新。"
        ],
        "title": "偈頌二十九首  其八",
        "id": "3bc4df7f-57d5-4e4c-be44-d925557a4d72"
    },
    {
        "author": "釋清了",
        "paragraphs": [
            "無功妙旨，不涉玄徽。",
            "一念潛通，全機密運。",
            "易奏高山流水曲，難傳虛空夜明符。",
            "暗中靈句許誰知，化外威光須自看。",
            "不行青嶂路，爭到白雲根。"
        ],
        "title": "偈頌二十九首  其九",
        "id": "0688d7b4-20c7-42b3-a45b-88606d7999b0"
    },
    {
        "author": "釋清了",
        "paragraphs": [
            "家音歷歷，的要難通。",
            "紹了非功，忘其擔荷。",
            "戶上有動從斷徑，坐中無照勝燃燈。",
            "既知活計現成，便合深沈消耗。"
        ],
        "title": "偈頌二十九首  其一○",
        "id": "b2536539-3eec-4d82-b2a3-db6bf48a7a40"
    },
    {
        "author": "釋清了",
        "paragraphs": [
            "剎塵一掃，大小量空，念劫兩融。",
            "前後際斷，不離當處，圓應無窮。",
            "安住是中，周施不怠。"
        ],
        "title": "偈頌二十九首  其一一",
        "id": "83164e91-0362-4c20-aeb6-c076e1625cf0"
    },
    {
        "author": "釋清了",
        "paragraphs": [
            "未休休去，未歇歇去。",
            "豁然寶鏡當臺，無限清光滿戶。"
        ],
        "title": "偈頌二十九首  其一二",
        "id": "a8af00d3-c6b1-4025-96d0-9b1522596b65"
    },
    {
        "author": "釋清了",
        "paragraphs": [
            "莫怪石頭饒舌，便道靈源明皎潔。",
            "功成照不失虛，妙盡明無間歇。",
            "如今果爾難藏，盡逐秋光漏泄。",
            "/爲報海內道人，參取箇中時節。"
        ],
        "title": "偈頌二十九首  其一三",
        "id": "0602339a-37c6-4104-aba7-accee906c1ba"
    },
    {
        "author": "釋清了",
        "paragraphs": [
            "披毛遊火聚，焰裏藏身；戴角混塵泥，光中轉步。",
            "靈珠絕點，卞玉無瑕。",
            "一念廓融，千機秀發。"
        ],
        "title": "偈頌二十九首  其一四",
        "id": "f07d0a41-f3c0-4b5b-ac3f-07e6c6d88107"
    },
    {
        "author": "釋清了",
        "paragraphs": [
            "裏許明如日，絲毫無隔礙。",
            "一靈不假胞胎，四大孰爲主宰。",
            "如今徹底露堂堂，運用隨緣常自在。"
        ],
        "title": "偈頌二十九首  其一五",
        "id": "f942b575-9623-4794-aa05-be25b73225f9"
    },
    {
        "author": "釋清了",
        "paragraphs": [
            "終日分別，只是分別自心。",
            "堪笑念彼觀音力，畢竟還著於本人。",
            "黄頭老衲，有理難伸。",
            "爲什麽有理難伸，賊是家親。"
        ],
        "title": "偈頌二十九首  其一六",
        "id": "8a7f6a25-0706-47c2-98cc-3e291ce97e41"
    },
    {
        "author": "釋清了",
        "paragraphs": [
            "雨洗摩尼增秀色，全身不昧一絲頭。",
            "靈源傾瀉無閑歇，添得滁山水逆流。"
        ],
        "title": "偈頌二十九首  其一七",
        "id": "9c7e70cd-8a46-42ab-9ab0-657230cbd01f"
    },
    {
        "author": "釋清了",
        "paragraphs": [
            "沿流無定止，真照不留蹤。",
            "千峰秀處鶴難栖，萬水澄時魚自穩。",
            "樵人罷賞，釣客迷巢，古渡深雲，同歌絕韻。"
        ],
        "title": "偈頌二十九首  其一八",
        "id": "bd7f1319-7f76-4bc9-9457-adc382143e79"
    },
    {
        "author": "釋清了",
        "paragraphs": [
            "日月鎮長靈，古今常不改。",
            "如何特地新，各要施三拜。",
            "及盡無依體自玄，雙六盆中休喝彩。"
        ],
        "title": "偈頌二十九首  其一九",
        "id": "1be17c78-fc3b-4087-86a7-bfbf781adb5a"
    },
    {
        "author": "釋清了",
        "paragraphs": [
            "機回明位，妙盡轉身。",
            "一夢青山，滿船白月。",
            "子夜雲收碧漢，中秋露混銀河。",
            "蘆花深處驀相逢，談笑飲茶無處避。"
        ],
        "title": "偈頌二十九首  其二○",
        "id": "cf31e153-40d4-45e4-acdb-f5fa03019573"
    },
    {
        "author": "釋清了",
        "paragraphs": [
            "百億毛頭，花開不犯春風。",
            "三冬雪裏，爭芳全彰浩意。",
            "雲凝谷曉，滴水冰生。",
            "活計現成，憑誰受用。",
            "頭上青灰三五斗，明明不墮曉來機。"
        ],
        "title": "偈頌二十九首  其二一",
        "id": "62fb062c-df2b-4070-b1b1-b49d8e29096f"
    },
    {
        "author": "釋清了",
        "paragraphs": [
            "祇恁麽，休尋覓，見成堂堂忘得失。",
            "假使心通無量時，歷劫何曾異今日。",
            "聖僧堂裏坐，金剛門外立。",
            "廣長舌相耀乾坤，半夜烏飛白如漆。"
        ],
        "title": "偈頌二十九首  其二二",
        "id": "90d27c31-87bf-4c9d-811b-ed6f9b924662"
    },
    {
        "author": "釋清了",
        "paragraphs": [
            "運步不當機，箇中無肯路。",
            "明密浩難齊，未前超佛祖。",
            "及盡回途恁麽來，撒手相逢無回互。"
        ],
        "title": "偈頌二十九首  其二三",
        "id": "67ff1e23-7e1d-4b4f-8493-c8a9597e02c6"
    },
    {
        "author": "釋清了",
        "paragraphs": [
            "旨外明宗，玄中辨的。",
            "古帆不掛，洞水逆流。",
            "黄蘆渡口奏陽春，偃月城頭吹畫角。",
            "豈止異苗繁茂，須知別有圓音。",
            "更休爛炒浮漚，便請乘時撒手。"
        ],
        "title": "偈頌二十九首  其二四",
        "id": "e3520413-c9a9-4fa5-80b8-1adf526926df"
    },
    {
        "author": "釋清了",
        "paragraphs": [
            "純清絕點，似鏡長明。",
            "照不失虛，萬像體妙。",
            "細中之細，雪盡冰消。",
            "功就之功，任運現成。"
        ],
        "title": "偈頌二十九首  其二五",
        "id": "553b2286-9372-46e0-bbf8-17e9cabbc59b"
    },
    {
        "author": "釋清了",
        "paragraphs": [
            "世尊有密語，古渡春殘。",
            "迦葉不覆藏，落花流水。",
            "見聞覺知絕，四維上下通。",
            "玉鳳舞中霄，金輪舒半夜。"
        ],
        "title": "偈頌二十九首  其二六",
        "id": "8fb5717d-a15d-4376-bbec-dc96953770bf"
    },
    {
        "author": "釋清了",
        "paragraphs": [
            "幻滅滅故，非幻不滅。",
            "光無不透，明無不徹。",
            "長歌吹起棹頭風，永夜恣眠篷底月。"
        ],
        "title": "偈頌二十九首  其二七",
        "id": "54fd107b-579b-474b-9600-312113ad013f"
    },
    {
        "author": "釋清了",
        "paragraphs": [
            "虛而靈，寂而妙。",
            "明密浩然，猶落鑑照。"
        ],
        "title": "偈頌二十九首  其二八",
        "id": "a953c121-97a7-495c-9813-a821c1b0cd68"
    },
    {
        "author": "釋清了",
        "paragraphs": [
            "道得第一句，不被拄杖子瞞。",
            "識得拄杖子，猶是途中事。"
        ],
        "title": "偈頌二十九首  其二九",
        "id": "0393fa5a-9710-468c-a183-fede6039e1d4"
    },
    {
        "author": "釋清了",
        "paragraphs": [
            "運用堂堂本妙，徹底不落鑑照。",
            "一言及盡鋒鋩，只箇更無孔竅。"
        ],
        "title": "答佛果頌",
        "id": "2f1125c6-be90-4775-9835-0c4df1cbdca8"
    },
    {
        "author": "釋清了",
        "paragraphs": [
            "相逢相揖眼如眉，百鳥銜花尚未歸。",
            "回首春風吹夢斷，舊山雲散月明時。"
        ],
        "title": "贈祥雲庵主頌",
        "id": "d3776b63-dfe5-4407-87f1-68a77a5b78a4"
    },
    {
        "author": "釋清了",
        "paragraphs": [
            "兀兀不忘機巧，灰來已得純。",
            "虛明無間斷，凈妙絕疏親。",
            "密戶寒燈曉，靈花古洞春。",
            "回途賡雪韻，門裏綠苔新。"
        ],
        "title": "偈頌十首  其一",
        "id": "b9072a6c-dfe5-478b-b14d-e973849afb47"
    },
    {
        "author": "釋清了",
        "paragraphs": [
            "湛寂凝然透，孤明徹底空。",
            "秋風生古韻，曉月上寒松。",
            "量外千差泯，機前六用通。",
            "應緣成底事，畢竟不留蹤。"
        ],
        "title": "偈頌十首  其二",
        "id": "ba75111d-1d42-47a8-ab65-59e0aff340a0"
    },
    {
        "author": "釋清了",
        "paragraphs": [
            "意句難分別，風騷格外求。",
            "提刀空四顧，駐步失全牛。",
            "落眼情塵脫，歸根景象幽。",
            "萬緣俱不到，佛祖莫能酬。"
        ],
        "title": "偈頌十首  其三",
        "id": "bd089b15-ba2a-42e4-9f2e-2d2fa320571d"
    },
    {
        "author": "釋清了",
        "paragraphs": [
            "徹澄無凝礙，情塵迥脫然。",
            "全機忘照外，一句未分前。",
            "枯木雲籠透，寒潭月夜圓。",
            "回頭開正眼，芳草破春煙。"
        ],
        "title": "偈頌十首  其四",
        "id": "6145b5ad-bd30-4181-8756-99efa1bcc6ad"
    },
    {
        "author": "釋清了",
        "paragraphs": [
            "只麽堆堆地，常光密露時。",
            "玄途明絕朕，妙體廓忘依。",
            "正去功中轉，傍來曉路歸。",
            "絲毫都及盡，不覺口如眉。"
        ],
        "title": "偈頌十首  其五",
        "id": "f74d7a03-cd01-4234-b682-ca749f4a65c3"
    },
    {
        "author": "釋清了",
        "paragraphs": [
            "絕點純清處，由來是半提。",
            "虛空休照鏡，混沌莫粧眉。",
            "隱隱忘兼带，寥寥罷曉機。",
            "雪消寒谷暖，花笑不萌枝。"
        ],
        "title": "偈頌十首  其六",
        "id": "5c4dbe6a-3174-47c0-b0a3-b0632b43a880"
    },
    {
        "author": "釋清了",
        "paragraphs": [
            "不犯清波句，澄江涵一鉤。",
            "棹頭忘一色，功盡喪全機。",
            "密混凝流處，融通向背時。",
            "古帆風靜夜，任運應高低。"
        ],
        "title": "偈頌十首  其七",
        "id": "5874f3f0-f508-4535-a724-d80316fe7b82"
    },
    {
        "author": "釋清了",
        "paragraphs": [
            "密密梭頭事，機絲不掛時。",
            "木雞啼曉戶，石女夜生兒。",
            "已發寒灰焰，難埋古冢碑。",
            "荒郊春草綠，風暖共依依。"
        ],
        "title": "偈頌十首  其八",
        "id": "4e6e5667-02b7-4dd4-9f78-9813e60e4daf"
    },
    {
        "author": "釋清了",
        "paragraphs": [
            "鳥道通身去，迢迢劫外參。",
            "隨流忘朕兆，癡兀未曾閑。",
            "瞬視成途轍，揚眉落二三。",
            "只應無見頂，子夜白雲漫。"
        ],
        "title": "偈頌十首  其九",
        "id": "a79f2c80-78de-4b49-be68-74aaa688e1b9"
    },
    {
        "author": "釋清了",
        "paragraphs": [
            "寒明一點墮空林，朕兆依俙已觸今。",
            "目擊正容成滲漏，青天白日轉迷人。"
        ],
        "title": "頌古四首  其一",
        "id": "410e8e73-04a1-4f05-befc-e635ea98b8ae"
    },
    {
        "author": "釋清了",
        "paragraphs": [
            "乾坤那畔類難齊，千聖從來不識伊。",
            "家破人亡迷肯重，夜深寒塔影空垂。"
        ],
        "title": "頌古四首  其二",
        "id": "dcb29856-3b77-493f-8bd4-d59d1e067684"
    },
    {
        "author": "釋清了",
        "paragraphs": [
            "萬緣歇盡照無時，撒手忘依有路歸。",
            "劫外一壺春色暖，靈苗石上正芳菲。"
        ],
        "title": "頌古四首  其三",
        "id": "04e71a6e-f717-446e-bdfb-dc52c8a6a256"
    },
    {
        "author": "釋清了",
        "paragraphs": [
            "線道難分處，須知不是伊。",
            "牛頭按尾上，豈借大陽輝。"
        ],
        "title": "頌古四首  其四",
        "id": "1a98a500-ecca-4f85-9587-5ce952182785"
    },
    {
        "author": "釋清了",
        "paragraphs": [
            "三十六年作怪，撞入者箇皮袋。",
            "一千七百衲僧，被你熱瞞忒煞。",
            "如今坐斷舌頭，直下大千俱壞。",
            "劫外迢迢曉末明，休把虛空粧五彩。"
        ],
        "title": "宣和癸卯宴坐自讚",
        "id": "dd4506c0-492f-44e2-a5be-fff47c39e6cc"
    },
    {
        "author": "釋清了",
        "paragraphs": [
            "信口胡說，七差八錯。",
            "萬劫千生，不妨快活。",
            "情願生形形色色輪回，肯求諸聖解說。",
            "誰言遍界沒遮欄，雨過青山雲一抹。"
        ],
        "title": "自贊",
        "id": "6f18556e-4e7a-4b3a-8891-9b30ef13becd"
    },
    {
        "author": "釋清了",
        "paragraphs": [
            "天曉濃霜白，依然境末分。",
            "出門無所辨，華鳥寂無聞。"
        ],
        "title": "偈",
        "id": "e2f3d257-c44a-4b3d-b2b7-3bf29916ba78"
    },
    {
        "author": "釋清了",
        "paragraphs": [
            "離鈎三寸如何道，駐擬還同眼裏沙。",
            "篷底月明載歸去，劫前風韻落誰家。"
        ],
        "title": "頌古二首  其一",
        "id": "f21f8965-d606-419b-8539-e7e25e2e7ed1"
    },
    {
        "author": "釋清了",
        "paragraphs": [
            "問佛分明答惠超，半斤八兩不合相饒。",
            "叢林萬古爲殃禍，惡語傷人恨不消。"
        ],
        "title": "頌古二首  其二",
        "id": "4ac46bcc-25ad-49e4-a7bc-37cc150788b0"
    },
    {
        "author": "釋佛果",
        "paragraphs": [
            "宣化渡頭作別，譬如兩鏡相照。",
            "何止千里同幾百個，全是向上一竅。"
        ],
        "title": "贈清了頌",
        "id": "431aac53-7598-47dc-9bbe-a1b49c60567b"
    },
    {
        "author": "蔡伸",
        "paragraphs": [
            "山水同三峽，煙霞似十洲。"
        ],
        "title": "句",
        "id": "cfadbfdc-77e8-49ab-9190-ea25fde907f3"
    },
    {
        "author": "樓炤",
        "paragraphs": [
            "帝城高堞建朱旗，號召征人厚古陴。",
            "祇是北風關隘重，紛紛策士說匡時。"
        ],
        "title": "偕范賢良遊天王寺登城晚歸三絕  其一",
        "id": "db7fcd5a-6505-466f-9dac-2b9dfa154f38"
    },
    {
        "author": "樓炤",
        "paragraphs": [
            "花柳逢春色自妍，天王宮殿五雲邊。",
            "署郎漫入招提境，不是探玄學慕仙。"
        ],
        "title": "偕范賢良遊天王寺登城晚歸三絕  其二",
        "id": "4c9d9d24-0a89-4312-b35b-7f824ea571f5"
    },
    {
        "author": "樓炤",
        "paragraphs": [
            "日落園林淡蕩風，晚雲參錯若相攻。",
            "分明陣勢天邊列，諸葛神謀一望中。"
        ],
        "title": "偕范賢良遊天王寺登城晚歸三絕  其三",
        "id": "c3d3f148-e7ab-4999-818f-7289926fda34"
    },
    {
        "author": "吳順之",
        "paragraphs": [
            "堯舜垂衣明日月，皋夔論道際風雲。",
            "須知天地生成德，間世真儒輔聖君。"
        ],
        "title": "壽太師  其一",
        "id": "4f5bf1a7-a707-4692-8929-65a94057b667"
    },
    {
        "author": "吳順之",
        "paragraphs": [
            "南北通和自古無，如今萬里混車書。",
            "傳聞每遣皇華使，外國人爭問起居。"
        ],
        "title": "壽太師  其二",
        "id": "fa6fe8eb-b027-46a9-acb5-cbf60a504a30"
    },
    {
        "author": "吳順之",
        "paragraphs": [
            "德望巖巖魯太山，功成天地亦清閑。",
            "不須百丈磨崖刻，碑在農桑樂業間。"
        ],
        "title": "壽太師  其三",
        "id": "4056e3ea-455d-4864-b186-dd7976972ca6"
    },
    {
        "author": "吳順之",
        "paragraphs": [
            "西風原上撥黄雲，歸作人間甕裏春。",
            "拍手一樽歌既醉，閭閻俱是太平民。"
        ],
        "title": "壽太師  其四",
        "id": "f7895b80-302e-463a-8bc5-ac593c198e53"
    },
    {
        "author": "吳順之",
        "paragraphs": [
            "老農含笑指家丁，偃伯靈臺始見生。",
            "身手只今大如許，耳根不識鼓鼙聲。"
        ],
        "title": "壽太師  其五",
        "id": "c8f90874-41ea-453a-8934-c030a9e0fc55"
    },
    {
        "author": "吳順之",
        "paragraphs": [
            "年年周孔道何多，誰爲緇黄保不磨。",
            "卻笑紛紛韓孟輩，空言無奈異端何。"
        ],
        "title": "壽太師  其六",
        "id": "a698996d-dc19-463f-9f19-9675aebfeeb7"
    },
    {
        "author": "吳順之",
        "paragraphs": [
            "當年崧嶽降生申，底事先春五日期。",
            "要是窮冬正冰雪，斡回和氣遍華夷。",
            "群生無路答昇平，只有年年善頌聲。",
            "長願遙天無點翳，台星兩兩倍光明。"
        ],
        "title": "壽太師  其七",
        "id": "9cb9b21d-3e71-4655-a556-3b968f522fd9"
    },
    {
        "author": "吳順之",
        "paragraphs": [
            "下吏南州把郡符，除恩猶未放江湖。",
            "誕辰再拜無他祝，願獻蓬萊清淺圖。"
        ],
        "title": "壽太師  其八",
        "id": "78b04e13-30f2-47dd-b2fa-b0bf85ff0ccf"
    },
    {
        "author": "吳順之",
        "paragraphs": [
            "萬古叢中見玉英，天教正味合和羹。",
            "枝頭春色無窮在，乞與年年薦壽觥。"
        ],
        "title": "壽太師  其九",
        "id": "b0596f5d-38c3-4f1e-bfba-3e6cc1f79e10"
    },
    {
        "author": "汪勃",
        "paragraphs": [
            "夏后峰前思盛業，魯公亭畔憶孤忠。",
            "吳興勝地東南會，震澤嵎山在眼中。"
        ],
        "title": "杼峰",
        "id": "48bf8650-a3f8-4a48-b842-48d47f79eff2"
    },
    {
        "author": "王蕃",
        "paragraphs": [
            "古邑荒涼瞰小溪，青山高與白雲齊。",
            "鳳凰飛去巢阿閣，未肯重來覓故棲。"
        ],
        "title": "鳳巢山  其一",
        "id": "7d59ff7f-63b9-47fd-971a-106499934228"
    },
    {
        "author": "王蕃",
        "paragraphs": [
            "鳳凰飛去聽簫韶，燕雀群飛想見嘲。",
            "記取舊時棲止處，莫教鷹隼誤來巢。"
        ],
        "title": "鳳巢山  其二",
        "id": "c6945781-06a0-45e8-a02c-a611871ba49e"
    },
    {
        "author": "王蕃",
        "paragraphs": [
            "冬旱江成渚，維魚記石稜。",
            "滋濡春遂足，狼戾歲將□。"
        ],
        "title": "政和壬辰留題石魚",
        "id": "58d57df2-438f-4e6f-bfe2-c49563ed9e65"
    },
    {
        "author": "王蕃",
        "paragraphs": [
            "南畝桑麻無舊戶，西園桃李變新栽。"
        ],
        "title": "句",
        "id": "eb0ab2ae-6496-438f-b333-63c075dc723c"
    },
    {
        "author": "祖德恭",
        "paragraphs": [
            "孝養人誰及，清修少比倫。",
            "旋聞丹旐具，俄見軸車存。",
            "空嘆音塵遠，猶思燕席溫。",
            "安然向窀穸，感涕一銷魂。"
        ],
        "title": "致政張安卿承事挽詞三首  其一",
        "id": "3660ab0c-6dff-499c-96f0-8eba4ca9577d"
    },
    {
        "author": "祖德恭",
        "paragraphs": [
            "清白傳家舊，天鐘間世才。",
            "大椿宜更壽，喬木遽先摧。",
            "難止交情淚，空遺寶燭灰。",
            "幽墟歸葬處，慘慘暮雲堆。"
        ],
        "title": "致政張安卿承事挽詞三首  其二",
        "id": "29e477b1-b60a-4958-a223-39bd8a1daf9c"
    },
    {
        "author": "祖德恭",
        "paragraphs": [
            "重嘆張夫子，神襟遽弗寧。",
            "摧山傾嶽算，萎哲奄椿齡。",
            "舊室惟圖像，新阡但刻銘。",
            "何堪聽歌挽，埋玉在幽坰。"
        ],
        "title": "致政張安卿承事挽詞三首  其三",
        "id": "9866e9ea-847b-4b33-b6f7-1b79fdb50e76"
    },
    {
        "author": "葉椿",
        "paragraphs": [
            "生涯卜築翠微深，門在煙蘿路幾尋。",
            "竊果白猿窺誦易，棲松黄鶴聽調琴。",
            "泉聲漱石丁東玉，竹影搖風瑣碎金。",
            "雨霽乘閑種瑤草，和雲斸破古松陰。"
        ],
        "title": "次韻靜師仁叟山居  其一",
        "id": "bb53f9a2-6af0-4d28-870d-6836eb6a0262"
    },
    {
        "author": "葉椿",
        "paragraphs": [
            "雪磴苔深人到稀，養成疏懶類頑癡。",
            "半陰寒綠雨晴日，滿地落紅春盡時。",
            "天籟入松疑鼓瑟，怨禽啼月認吹箎。",
            "新篁遶舍綠陰合，靜對清流好賦詩。"
        ],
        "title": "次韻靜師仁叟山居  其二",
        "id": "f0ef8711-fb0c-4774-bd17-e8b8fabb4553"
    },
    {
        "author": "葉椿",
        "paragraphs": [
            "偶穿謝屐邀東陽，踏破煙霞到上方。",
            "遠水波平縑素展，遙山雪盡畫圖張。",
            "旋生蕙葉沿幽澗，未有花枝出矮牆。",
            "冉冉翠眉舒弱柳，盈盈青眼綴條桑。",
            "雲庵共訪霜眉老，瓦鼎初然柏子香。",
            "書史滿前真脫灑，軒窗無處不清涼。",
            "南枝玉蕾標容瘦，北苑雲凝氣味長。",
            "滌硯探題皆白雪，調琴奏曲盡清商。",
            "三分春色行將半，一月人生笑上常。",
            "莫羨蒿藜承雨露，自矜松柏耐冰霜。",
            "利途波浪從教險，人世榮枯未可量。",
            "且趁良辰恣行樂，時來衡陋自生光。"
        ],
        "title": "次韻王翔仲同遊山寺",
        "id": "bcab7d34-5587-4578-805d-516b4a11bfa1"
    },
    {
        "author": "史詔",
        "paragraphs": [
            "斗酒藏春甕，開軒有客迎。",
            "烹鮮供母箸，督僕佐春耕。",
            "園果霜前熟，山禽雨後鳴。",
            "市朝風味好，輸我一般清。"
        ],
        "title": "大田山居",
        "id": "6250d18f-5e0a-407d-a739-495df88762b2"
    },
    {
        "author": "史詔",
        "paragraphs": [
            "寂寞荒村景，凄其今日春。",
            "趁時三盞酒，轉眼一年人。",
            "髪短勝添白，身閑亦耐貧。",
            "韶光容易老，何事逐風塵。"
        ],
        "title": "立春書懷",
        "id": "1c9cad3b-ea32-49b4-a87e-a28cab609b20"
    },
    {
        "author": "姚鵬",
        "paragraphs": [
            "地偏少來客，山青多似春。",
            "聊憑杖履力，得與雲霞親。",
            "惟有月留我，更無塵污人。",
            "沈公不復見，清風嘯松聲。"
        ],
        "title": "沈山",
        "id": "838609e3-570b-4a2c-8ef3-4738d6265d0d"
    },
    {
        "author": "姚鵬",
        "paragraphs": [
            "古剎外塵境，青山伴一生。",
            "林深宿鳥托，洞冷秋雲橫。",
            "竹影過酒淥，松聲入琴清。",
            "俗物不在眼，聊足舒幽情。"
        ],
        "title": "題經山",
        "id": "dce506a6-4742-4ce3-a839-e34e3be15343"
    },
    {
        "author": "顔博文",
        "paragraphs": [
            "竹稍脫青錦，榕葉隨黄雲。",
            "嶺頭暑正煩，見此萼綠君。",
            "欲言嬌不吐，藏意久未分。",
            "最憐月初上，濃香夢中聞。",
            "蕭然六曲屏，西施带微醺。",
            "叢深珊瑚帳，枝轉翡翠裙。",
            "譬如追風騎，一抹萬馬群。",
            "銅瓶汲清泚，聊復爲子勤。",
            "願言少須臾，對此髯參軍。"
        ],
        "title": "末利花",
        "id": "72fb7d0e-4cf4-4c63-b131-21125034d70b"
    },
    {
        "author": "顔博文",
        "paragraphs": [
            "高峰柱層霄，遠水沒平野。",
            "當年居山客，半是愛山者。",
            "橋欹欲沈崖，路險不容馬。",
            "慎勿誇世人，正要知者寡。"
        ],
        "title": "題李叔班山水橫卷  其一",
        "id": "e00077c8-a4fd-4804-8754-4121ac2d807c"
    },
    {
        "author": "顔博文",
        "paragraphs": [
            "青山爲誰高，影壓三百里。",
            "竹深已迷橋，荷密半藏水。",
            "區區名利人，坐瞑真可鄙。",
            "慨想雲屋中，恐是古君子。"
        ],
        "title": "題李叔班山水橫卷  其二",
        "id": "484ff193-bed3-4d72-96d3-eade722ac876"
    },
    {
        "author": "顔博文",
        "paragraphs": [
            "急雨冷捎溪，寒煙曉橫塞。",
            "茅屋來軒車，中有隱者在。",
            "市朝一何有，雲水兩無礙。",
            "笑向塵世人，不知是何代。"
        ],
        "title": "題李叔班山水橫卷  其三",
        "id": "48ba2722-ee99-4718-aa4f-bca71ec55bd0"
    },
    {
        "author": "顔博文",
        "paragraphs": [
            "通江石泉滑，崩崖朝雪重。",
            "牧兒心苦饑，牛寒挽不動。",
            "誰人倚長松，胸有九雲夢。",
            "西風吹屋倒，一笑無興共。"
        ],
        "title": "題李叔班山水橫卷  其四",
        "id": "edc02d7b-a84c-4d82-adc7-7a7942425ecd"
    },
    {
        "author": "顔博文",
        "paragraphs": [
            "玉水沈沈影，銅爐裊裊煙。",
            "爲思丹鳳髓，不愛老龍涎。",
            "皂帽真閑客，黄衣小病仙。",
            "定知雲屋下，繡被有人眠。"
        ],
        "title": "王希深合新香煙氣清灑不類尋常可以爲道人開筆端消息",
        "id": "dc649f25-61a1-4fd3-a9e4-ff041d66b112"
    },
    {
        "author": "顔博文",
        "paragraphs": [
            "洪波春天翻四嶽，南極祝融亘幽朔。",
            "高山千里龜出背，大木百尋龍掛角。",
            "白魚跳舟神禹出，鞭笞百鬼走雷電。",
            "犀走象駭不敢留，顛沛馮夷囚海若。",
            "大龜爬沙獨居後，火傘下照天一握。",
            "甘心枯死配玉靈，突兀子川露蒼殻。",
            "醉中對之爲一笑，欲持鐵網手自捉。",
            "窮通禍福爾嘗知，取火燒山恣鑽灼。",
            "青松翠竹舞西風，似客搖頭謂公莫。",
            "此事傳之亡是翁，請君更問山頭鶴。"
        ],
        "title": "題龜峰鋪",
        "id": "c7b98dc2-cfa4-4f4f-b2d3-16b0c3a6cce6"
    },
    {
        "author": "謝升俊",
        "paragraphs": [
            "當年直奮渭濱漁，遠業端爲萬世圖。",
            "戡亂功猶存社稷，愛閑身已到江湖。",
            "竹間便好開三徑，池外何妨架一區。",
            "從此標名爲退老，時將杖屨許誰俱。"
        ],
        "title": "建炎丞相成國呂忠穆公退老堂  其一",
        "id": "ac81e3b1-fedc-4da2-95d2-e9f69667e307"
    },
    {
        "author": "謝升俊",
        "paragraphs": [
            "再造功成不自居，玉墀長見詠歸歟。",
            "青山流水看無厭，燠館涼臺興有餘。",
            "天子時時思舊德，蒼生日日傒新除。",
            "黑頭便上鋒車去，遙想槐庭席正虛。"
        ],
        "title": "建炎丞相成國呂忠穆公退老堂  其二",
        "id": "c38155c7-f599-4609-976d-54f46db7bf02"
    },
    {
        "author": "王建",
        "paragraphs": [
            "小松新檜未成行，勸督栽培想上方。",
            "簷外老榕知幾歲，亭亭孤立傲風霜。"
        ],
        "title": "廣福寺",
        "id": "fb7f7f12-2b8a-4fae-805c-558f48bb94c0"
    },
    {
        "author": "何大圭",
        "paragraphs": [
            "茅屋松窗小隱家，茶煙漠漠水斜斜。",
            "簷間乳燕未成語，庭下石榴爭放花。",
            "賴有詩書銷白日，倦隨車馬走黄沙。",
            "林泉舊約好徑去，風雨滿江垂釣車。"
        ],
        "title": "即事",
        "id": "89e52b0c-d798-4433-97f3-d37e3cb12a96"
    },
    {
        "author": "朱履",
        "paragraphs": [
            "下邳先生頭如雪，手把遺編未嘗輟。",
            "曾吟孝行三百篇，轉作蒙求義尤切。",
            "朝廷求書徧海隅，不問簪纓與巖穴。",
            "先生親寫此書進，郡守封題獻雙闕。",
            "可惜要路無知己，經年不報還蹉跌。",
            "或思慷慨詣公車，空守無金肘屢掣。",
            "僦屋窮居縣市西，生涯有路蒙鳩拙。",
            "圖書滿架不濟用，門巷蕭條空歲月。",
            "去年相見衣不完，今年相見衣頻結。",
            "奔波辛苦養妻子，未免長裾事干謁。",
            "東鄰右姓夸銅臭，西舍富兒稱金埒。",
            "牆屋文繡競紛華，盤饌腥羶恣羅列。",
            "相逢徒解問寒溫，誰把斗升濟涸轍。",
            "才高學富老益貧，口中漫有張儀舌。",
            "邇來聞說苦多病，閉門不出經時節。",
            "況當催暮歲崢嶸，朔風勁疾高岡裂。",
            "城居柴米價轉增，往往晨昏更悽屑。",
            "曾參居衛肘常見，夫子在陳糧亦絕。",
            "古地聖賢貫如此，莫學兒曹暗悲咽。",
            "束薪斗米助朝炊，卻恐莊周笑濡沫。"
        ],
        "title": "贈鉛山余適正",
        "id": "9ac5d7e4-11c9-4db6-9980-c79f628101f2"
    },
    {
        "author": "吳棫",
        "paragraphs": [
            "春風藜杖起詩豪。"
        ],
        "title": "句",
        "id": "7ac49e12-66df-452d-b14f-75715a864182"
    },
    {
        "author": "吳景偲",
        "paragraphs": [
            "褰裳夜入金鋪宿，清氣一宵吟不足。",
            "月在碧潭風在松，何必洞天三十六。"
        ],
        "title": "宿金鋪觀",
        "id": "07288c36-8a35-4c02-9602-4fe66aa2f7a7"
    },
    {
        "author": "薛朋龜",
        "paragraphs": [
            "爽氣寒光四壁侵，青山千仞水千尋。",
            "遠觀吾里瀛洲路，悵望誰人魏闕心。",
            "春到已多鳴珮玉，酒酣應有解貂金。",
            "紫微太守經營巧，消得時賢次第吟。"
        ],
        "title": "和潘良貴三江亭韻",
        "id": "ecf649fd-f4da-4ce6-84d5-5ed85b01118b"
    },
    {
        "author": "薛朋龜",
        "paragraphs": [
            "七十二君已綿邈，乾坤只今留岱嶽。",
            "煙書雲篆吊秦碑，萬聖千靈朝漢朔。",
            "白日雕旛路相望，夜深仙樂張天上。",
            "日觀天門踴躍登，芒作雙鞋藜作杖。",
            "匹練吳門見幾人，向來寂寞空山春。",
            "溪花谷樹忽生色，一朝若爲山人新。",
            "君行正直年華謝，山雪紛紛向君下。",
            "去看九州玉削成，孤高始信岱嶽名。",
            "若趁長風竟飛舉，鵝毛柳絮同身輕。"
        ],
        "tags": [
            "泰山"
        ],
        "title": "岱嶽篇雪中送華山人東遊",
        "id": "bc561778-5333-4298-bf93-7955a8f4c8bd"
    },
    {
        "author": "薛朋龜",
        "paragraphs": [
            "夜色千山白，扁舟獨進遲。",
            "鄉心共帆急，世路與波隨。",
            "性野禽魚習，官寒故舊知。",
            "江梅如愛客，早放歲寒枝。"
        ],
        "title": "江船",
        "id": "6de80961-4f94-4dc0-92d2-9f45e34a4bf6"
    },
    {
        "author": "薛朋龜",
        "paragraphs": [
            "乘興訪村家，微微見露華。",
            "暗滋三徑草，晴濺一庭花。",
            "夢入關河濕，涼生更漏賒。",
            "清江千萬里，何處點蒹葭。"
        ],
        "title": "露",
        "id": "07285067-eb5c-4147-814a-5242787787e1"
    },
    {
        "author": "薛朋龜",
        "paragraphs": [
            "寒衣九月授他鄉，遂見征鴻序一行。",
            "秋色未深先避雪，邊聲忽到又隨霜。",
            "曾愁天路罹矰繳，只想中原食稻粱。",
            "漢使不歸書不繫，至今塞有客沾裳。"
        ],
        "title": "見雁",
        "id": "b3139e90-d918-4ecd-ac05-922a230ed355"
    },
    {
        "author": "薛朋龜",
        "paragraphs": [
            "百道飛流向剡飛，高田不歉下田肥。",
            "吳人只道吳山好，黄獨如拳也救饑。"
        ],
        "title": "剡中別吳客",
        "id": "ffc5fa81-0abe-478a-a56c-9b6bb1a355b6"
    },
    {
        "author": "薛朋龜",
        "paragraphs": [
            "安肯向春陰，群然發錦林。",
            "黄存秋後色，赤抱日邊心。",
            "喜附蘭階臭，羞誇菊砌金。",
            "敢忘涓滴潤，雨露不時臨。"
        ],
        "title": "詠秋葵",
        "id": "95c187c9-4cfd-4e10-ba1a-67d38ed35fc9"
    },
    {
        "author": "林孝雍",
        "paragraphs": [
            "憶昔自胝舍，嵐光翠瀲侵。",
            "金週沙界斷，紫碧洞天深。",
            "有匪瞻淇奧，忘機學漢陰。",
            "寥寥千古意，瑤瑟豈遺音。"
        ],
        "title": "鷲峰院",
        "id": "1c67a5fa-7f75-436d-a463-9bbf9f5dec22"
    },
    {
        "author": "胡澄",
        "paragraphs": [
            "開遲依舊占芳辰，不怕群花笑後陳。",
            "四月明朝纔是夏，千葩夭艷尚含春。",
            "傳聞勝賞聯樞節，總有新詩泣鬼神。",
            "三十年前舊交友，白頭誰復嘆如新。"
        ],
        "title": "和葉樞相送芍藥二首  其一",
        "id": "17f27604-074b-46bd-879e-e29013345e53"
    },
    {
        "author": "胡澄",
        "paragraphs": [
            "鶗鴂一聲春已歸，蝶蜂無計戀花時。",
            "筆頭挽得春光住，卻是先生芍藥詩。"
        ],
        "title": "和葉樞相送芍藥二首  其二",
        "id": "38e374cb-72e8-4319-9d4f-7e7b203dfa47"
    },
    {
        "author": "蕭振",
        "paragraphs": [
            "我本江海人，來守仙佛國。",
            "年豐訟牒稀，公事不留積。",
            "豈無一樽酒，約客飛大白。",
            "重念此邦人，朝飽不謀夕。",
            "頃遭兩年荒，十九皆菜色。",
            "城中多餓殍，倒死臭燻陌。",
            "幸茲連歲豐，粒米棄狼籍。",
            "嬉嬉不營生，便爾輕牟麥。",
            "三日天不雨，沙田已龜坼。",
            "十家九無儲，何以度饑厄。",
            "我爲此邦憂，夜眠不安席。",
            "願天歲歲豐，願爾痛儉嗇。",
            "一年三年儲，三年九年食。",
            "堯湯雖在上，豐歉豈可測。"
        ],
        "title": "示邦人詩",
        "id": "001d5bf7-e957-46ee-98db-804cf56febaf"
    },
    {
        "author": "蕭振",
        "paragraphs": [
            "橫北勢巖巖，光搖斗極寒。",
            "當年爲道士，何日轉仙官。",
            "結得雲霞伴，從他龍虎蟠。",
            "憑君長鎮壓，魑魅敢相干。"
        ],
        "title": "仙官峰",
        "id": "6e07038e-8566-485a-9603-36dd68427ba0"
    },
    {
        "author": "王洋",
        "paragraphs": [
            "春風雖輕颺，摧折猶有補。",
            "適當穠華時，明知不須雨。",
            "浴蠶待桑錢，插禾候陽土。",
            "婦子三時勤，亦欲少歌舞。",
            "百草仰膏腴，少俟亦無苦。",
            "如何屯寒雲，專翳扶桑吐。",
            "事多不由人，十可八九數。",
            "不若姑置之，吾非拾翠侣。"
        ],
        "title": "春陰即事",
        "id": "c5dea866-6329-4b35-8822-179814cdecdf"
    },
    {
        "author": "王洋",
        "paragraphs": [
            "東君始造家，積累亦不細。",
            "一從潛陽興，黄鍾本根蒂。",
            "二十四信風，以有此紅翠。",
            "如何縱飄敗，不作苞桑計。",
            "風雨不令子，豪猛但適意。",
            "萬紫雜千紅，用供一日費。",
            "一日費尚可，矜侈不少置。",
            "豈惟困芳菲，桑麻亦憔悴。",
            "溝塍浮新秧，蕩搖失生意。",
            "無乃大傷和，行敗乃翁事。",
            "願言期少安，百物思吐氣。",
            "吾不若訟讒，唯圖保終歲。"
        ],
        "title": "春苦風雨",
        "id": "acea4a1b-ca23-4675-9ec4-dbeb333f4c4f"
    },
    {
        "author": "王洋",
        "paragraphs": [
            "萬彙就槁死，一涼送生意。",
            "問誰犯炎威，用事得屏翳。",
            "始自長夏來，龍骨嘔四裔。",
            "平原暴槁乾，生火自焚燧。",
            "藉令翻長河，不給野老淚。",
            "祝融固有逞，軒軒抱餘恚。",
            "商飈欲小展，不費一矢遺。",
            "人謀略殫窮，乃作鬼事計。",
            "此邦嚴百神，奉事罔失墜。",
            "惡衣不掩脛，致美盡一祭。",
            "有嚴者貴神，父老誦明記。",
            "適當牛女期，懸弧值嘉瑞。",
            "不知誰相傳，轟然動天地。",
            "走書集房祀，刻日共髙會。",
            "俄然駕雲駢，各以偉像至。",
            "原野照旌旗，閭閻便鼓吹。",
            "鞠躬偵顔色，大房薦籩胾。",
            "恍惚動百靈，相傳亦汪濊。",
            "今朝響雲車，風馬繼飄駛。",
            "意挾大江神，傾輸作霶霈。",
            "日影弄廉纖，簷馬鳴細碎。",
            "涓涓乍伶俜，赫赫復昌熾。",
            "神乎享已豐，何乃靳小施。",
            "婦怒罵少年，汝定事游戲。",
            "汝牲汝自甘，汝酒汝既醉。",
            "我疑神吐之，禍汝不少貰。",
            "得免已可憐，尚敢望嘉惠。",
            "嗟我偶投身，枵腹俟豐歲。",
            "感此意悽然，中旦不成寐。",
            "紀見成小詩，豈謂非吾事。"
        ],
        "title": "七月八日小雨",
        "id": "72a27ec0-1ba8-44c4-a330-0df8b5346cb2"
    },
    {
        "author": "王洋",
        "paragraphs": [
            "木老性倔強，朔風怒明威。",
            "初更即合戰，已乃聲鼓鼙。",
            "大塊信難測，三鼓氣不衰。",
            "我屋山僧居，破陋久不治。",
            "會當晴明日，仰見河漢移。",
            "微風鼓櫜籥，虛空同奔馳。",
            "夜無芙蓉人，慌惚疑褰帷。",
            "平明滿書齋，敗葉方紛披。",
            "孰爲呼吸者，作此怒張爲。",
            "天寒不成雪，恐坐強風師。",
            "撲塵整書架，糞挶不可遲。",
            "人非陳仲舉，用舍亦有宜。"
        ],
        "title": "十一月二十九夜大風明起書室皆敗葉",
        "id": "4db06319-e46d-4387-a17d-1677c9e01e14"
    },
    {
        "author": "王洋",
        "paragraphs": [
            "積少自成多，一元陶萬類。",
            "破大可作小，壺中有天地。",
            "果謂真無窮，百慮同一致。",
            "若曰一毫芒，萬里鵬垂翅。",
            "變化無定形，古今俱幻事。",
            "老丁習真觀，幻事亦不棄。",
            "輸財買幻人，放意窮幻智。",
            "發屋仰偷天，鑿泉下汲繸。",
            "慌惚幻峰巒，共疑無足至。",
            "妻兒固俱賢，未免慮憔悴。",
            "拒諫設科條，縱語終莫遂。",
            "相顧色慘怛，但未垂怨淚。",
            "老丁恐敗事，往往陽怒恚。",
            "共知無奈何，奇計亦多秘。",
            "託言有鬼神，疾病果作祟。",
            "要盟質諸天，庶得捐驚悸。",
            "老丁如不聞，嬉笑無畏忌。",
            "起語家人言，常數不可避。",
            "吾老嗜奔湍，且可幻吾戲。",
            "戰敗豈吾過，時有利不利。",
            "子無徒面從，背我乃竊議。",
            "我意終不移，畢命乃殊嗜。",
            "吾聞利有幅，盈舒如在器。",
            "老丁自治産，費金亦其意。",
            "得侯既自我，失侯亦何愧。",
            "萬事懷中寬，目前同一醉。",
            "更須稍進功，有爲俱有累。",
            "一靜勝百爲，壯士屈伸臂。"
        ],
        "title": "舟宿南尉岸下夜夕不寐思丁老小山戲成長韻",
        "id": "82c18399-cbd9-42ca-b36a-7b2064548b24"
    },
    {
        "author": "王洋",
        "paragraphs": [
            "與君同酸苦，思得一散愁。",
            "散愁何所適，共作郭外遊。",
            "是時窮冬節，寒威未肯收。",
            "茫茫一望間，豐瑞彌阡疇。",
            "老農挾雉子，嬉戲尋朋儔。",
            "問之向人語，明年報有秋。",
            "淮南塵土地，髙原少車溝。",
            "夏苗率畏旱，冬雪苦不優。",
            "若呈盈尺白，卒歲無所憂。",
            "常聞爭戰後，天意不自由。",
            "人心結恨憤，陰陽不旋流。",
            "皇天佑邦家，予賚徧九州。",
            "將欲掃凶醜，先爲除凶蟊。",
            "況此甸服內，大駕方豫游。",
            "賜之倉箱實，始應政事修。",
            "所以田野間，老農獲歌謳。",
            "愁中聞此語，悅如去罝罦。",
            "未諳鼎饋食，亦宜保乾餱。",
            "回頭顧二子，不用自拘囚。",
            "往來茅舍酒，三酌更獻酬。",
            "枯腸得滑潤，一笑散孤幽。",
            "放懷了無悶，萬事皆悠悠。",
            "晚歸足益健，自喜筋力柔。",
            "歸見城中人，揣我將何求。"
        ],
        "title": "陪徐狄二子出東郊即事",
        "id": "b7df45b6-c93f-4893-9fd9-c058f86ee77f"
    },
    {
        "author": "王洋",
        "paragraphs": [
            "秋雨閑十日，緬懷秋山空。",
            "煙霞固舊態，敗葉鋪山紅。",
            "平生五大夫，投老一秃翁。",
            "相看各蕭索，事付不語中。",
            "二輪固代謝，四序彌初終。",
            "義霜素慘烈，温律復冲融。",
            "相期保歲寒，木末回春風。"
        ],
        "title": "十月十七日雨霽復至仙隱",
        "id": "f1a3ac66-433e-4d01-8fb7-bb8421337910"
    },
    {
        "author": "王洋",
        "paragraphs": [
            "楚人問晉勇，答曰好以暇。",
            "後人或疑之，鍼也其說駕。",
            "吾意政之餘，觀此得用舍。",
            "晉士儻不然，安能一戰霸。",
            "韓君令安成，不待朞月化。",
            "始如逆走丸，卒若快啖蔗。",
            "爲政行辟人，修梁插飛架。",
            "異時常病涉，舉邑僉矜詫。",
            "王子吐琳瑯，文章助光價。",
            "綠波凝暮朝，晧月迷清夜。",
            "誰云困兵革，不可事耕稼。",
            "聊書以記之，來者可憑藉。"
        ],
        "title": "安成令以長橋圖來且示王民瞻記喜其有成因成短章",
        "id": "7f52d09b-89fd-4a4c-bc2e-d7acdc3bfc2f"
    },
    {
        "author": "王洋",
        "paragraphs": [
            "二年廬陵城，不踏安成野。",
            "但聞古侯封，沃壤富書社。",
            "剸煩或容容，書考乃下下。",
            "韓君令安成，政事飾儒雅。",
            "考實見功多，程勞用力寡。",
            "邑南橫長溪，春流夏湍瀉。",
            "輿梁久弗支，冬涉猶病骻。",
            "韓君一咄嗟，民力競輸寫。",
            "脩梁插晴空，野色集平瓦。",
            "問君胡能然，一錢不入把。",
            "因民乃利民，胡往弗寬假。",
            "十年旌旗中，未得洗兵馬。",
            "羽書固所先，民簿乃付且。",
            "誰知安成令，從政識用舍。",
            "目前縱奔馳，心事日蕭灑。",
            "薛宣好男兒，正可上醇斚。",
            "吾雖不預觀，書以告來者。"
        ],
        "title": "寄題安福鳳林橋",
        "id": "9108b9ba-7549-48d7-8979-f222246e13cc"
    },
    {
        "author": "王洋",
        "paragraphs": [
            "一室恐婦愁，三間良足用。",
            "積錢寬買園，此事不敢夢。",
            "弋陽千萬家，比屋接脩棟。",
            "相期生在勤，意象不少縱。",
            "饑字參不破，竟日自倥愡。",
            "設有花木山，僅作一身供。",
            "徐翁初來時，赤子不取重。",
            "徐徐汲壑谷，轆轤轉雙甕。",
            "耡夷荆棘開，改化溪山動。",
            "千年五柳陶，慕用常接踵。",
            "徐翁但神會，疏跡不勘縫。",
            "七絃已可忘，五柳不待種。",
            "見山若舉頭，孤雁亦須送。"
        ],
        "title": "真意堂",
        "id": "8e267170-fed7-4fcd-ab87-753168124302"
    },
    {
        "author": "王洋",
        "paragraphs": [
            "曹務日以渾，令君心自清。",
            "散彼愁歎氣，化作懽愉聲。",
            "懽愉何所寄，寄此絃歌鳴。",
            "歌如珠纍纍，絃以桐鏗鏗。",
            "顧此三尺匣，中有萬古情。",
            "大絃含春温，赤甲隨勾萌。",
            "小絃羽雖細，一奏壯士驚。",
            "次第徵角招，向日葵心傾。",
            "商以表節義，皎皎秋霜明。",
            "斂之五音全，昭氏無虧成。",
            "鼓之播萬物，草木同敷榮。",
            "令君保此器，常得心和平。",
            "知君本抱道，巖壑依雲耕。",
            "缾粟朝不飽，强起從簪纓。",
            "素琴常在御，朝陽鳴簫笙。",
            "蕭然古槐下，時乎一再行。",
            "亭午百吏散，永日垂簾旌。",
            "舟車自衝會，我道無將迎。",
            "筆役眩朱墨，愷悌消紛爭。",
            "誅求絕敲榜，升合均缾罌。",
            "和風動千室，暖律鳴嚶嚶。",
            "坐令今上饒，乃類古武城。",
            "問君何能爾，但守一字誠。",
            "吾聞古良吏，惠養先孤惸。",
            "不聞棠陰中，髙燈照長檠。",
            "大雅有夷路，小鮮無急烹。",
            "令君實儒素，不肯尊錢兄。",
            "吾心如平田，衎樂物自生。",
            "勿言桐鄉陋，子孫傳令名。",
            "勿言百里狹，列宿符郎星。",
            "願君守此志，終始不變更。",
            "豈惟人道順，可與神理幷。",
            "辱君示琬琰，報德匪瑤瓊。",
            "他年挾薰風，期君拂天棖。"
        ],
        "title": "絃歌堂",
        "id": "e5c5d69d-e687-400d-935a-20bd4b96acdb"
    },
    {
        "author": "王洋",
        "paragraphs": [
            "稻粱戒鳥啄，饋粟辭子陽。",
            "神明久不死，宇宙一鳥翔。",
            "若人據槁梧，中自含宫商。",
            "其游車泠風，其息形坐忘。",
            "豆山瀛泗等，念往即褰裳。",
            "蓋云任去來，豈謂符弛張。",
            "老商顧之笑，是事何輕揚。",
            "雲風駕旬餘，日月輈兩傍。",
            "拊掌一戲笑，何異侏儒場。",
            "後人致引慕，竹林焚馨香。",
            "飄飄大人賦，氣奪千丈强。",
            "吾聞孔仲尼，道盛涵化光。",
            "雅言書當理，不見一日長。",
            "放乎子列子，君其樂彷徉。"
        ],
        "title": "畫列子圖和韻",
        "id": "f71b54b3-3bdb-439b-918b-a627588e9f13"
    },
    {
        "author": "王洋",
        "paragraphs": [
            "大字韋將軍，小字徐開府。",
            "惠我數百言，字字了今古。",
            "江山得何助，文采乃如許。",
            "莫羞無稻粱，鴻飛自髙舉。"
        ],
        "title": "謝葉秀才惠書自言能書大字來書作小字甚工",
        "id": "4f1f4bca-5151-4d27-9c27-b373276993c9"
    },
    {
        "author": "王洋",
        "paragraphs": [
            "梅雨翳江浦，我來初識君。",
            "俯仰寒暑移，幾親芝蘭群。",
            "芝蘭本何心，悠然蕩清芬。",
            "不妨識度髙，解使靜躁分。",
            "我從困飄泊，朋從少知聞。",
            "投足自失所，造化本無垠。",
            "妻兒憚遠寓，豈復辨蕕薰。",
            "顧惟鄙野性，樂此川原尊。",
            "時觀前古俗，家傳付兒孫。",
            "常疑百年餘，下流名尚存。",
            "慚非撥煩手，未能解紛紜。",
            "虛懷飽暖戀，有愧民吏勤。",
            "無乃同鄉夫，或可覃後昆。",
            "脫身亦由人，孤翥隨騰鶱。",
            "豈不快宿願，誰能困籠樊。",
            "他年方外士，相期同策勳。"
        ],
        "title": "紹興庚申解官廬陵留别歐陽隱士",
        "id": "1c76e373-eb4a-4589-89c2-96119e1b127e"
    },
    {
        "author": "王洋",
        "paragraphs": [
            "吳人不授館，楚人不分田。",
            "此身天地間，泛若不繫船。",
            "憶昨罷吏役，白鷗同一川。",
            "欲乘萬里風，短翼無夤緣。",
            "使君霤宇大，下庇千萬賢。",
            "鷄鳴度關客，亦到尊俎前。",
            "賤子忝夙分，今已三四傳。",
            "嘗許策蹇步，十駕困屢鞭。",
            "公文如摛華，公筆如修椽。",
            "筆端色五采，密補造化權。",
            "浮沉既異路，會合真可憐。",
            "我無三徑地，直欲參四禪。",
            "後會寬作程，望舒圓復圓。",
            "他年赤松子，問訊玉堂仙。"
        ],
        "title": "送章季萬戶部",
        "id": "fa9d6f28-978d-4dc2-ac97-0d563c6d50b0"
    },
    {
        "author": "王洋",
        "paragraphs": [
            "客行仍别離，此恨亦已更。",
            "去語已莫留，來愁不須聘。",
            "七閩何貪賢，四海方仰聖。",
            "班驛是歸塗，頻宜發新詠。"
        ],
        "title": "同劉仲忱舍人先生鄭武子錢伯氏賦兩篇得聖歡二韻",
        "id": "e2fca0ba-fb39-4ff2-868f-6a3c684310f4"
    },
    {
        "author": "王洋",
        "paragraphs": [
            "丈人國元龜，千古秘清廟。",
            "側聞扈聖初，彤庭獻喜兆。",
            "從此氛霧開，屢錫休瑞報。",
            "珪璋厭紛華，江湖樂豐好。",
            "一冠脫孟勞，十年泛靈沼。",
            "近聞出清江，仗節觸烝罩。",
            "漁者有豫且，橫梁截隈奥。",
            "如何抱神智，失腳困泥淖。",
            "倉皇見夢祈，修門極悲叫。",
            "櫝藏得玄夫，光價逾納郜。",
            "再拜爭乞靈，灼鐵具熱燋。",
            "火攻固下策，奈此集衆譟。",
            "低頭謝群工，脫身圖後效。",
            "此戲亦太虐，臍腹困然膏。",
            "切勿再三瀆，瀆亦不汝告。",
            "舍爾觀朵頤，從吾襲髙蹈。"
        ],
        "title": "鄭丈灼灸戲成",
        "id": "6b0015c8-10c9-47d2-9c75-00603b503119"
    },
    {
        "author": "王洋",
        "paragraphs": [
            "郡下一卷書，云自郵籖來。",
            "剝啄驚晝眠，柴門手自開。",
            "上有驪珠光，照耀分塵埃。",
            "讀之未盡行，喜焰生寒灰。",
            "黄門白首郎，上疏稱乞骸。",
            "帝曰大布衣，錫汝陞文階。",
            "天孫鈆錄秘，論撰須儒魁。",
            "榮名不汝遺，汝往時欽哉。",
            "夕即拜帝命，雪涕何紛漼。",
            "恩許歸舊廬，徑臥南山齋。",
            "此翁山澤仙，不賦章綬材。",
            "誤因文彩露，遂落天網恢。",
            "一游三十年，所得非不諧。",
            "文名動青瑣，筆力幽黄能。",
            "左省豈不榮，珠庭重徘徊。",
            "巢父一掉頭，百挽終不回。",
            "吾意天地間，清風有根栽。",
            "人心感披拂，達者分條枚。",
            "二疏楊巨源，同上百尺臺。",
            "劉翁傳其風，蒼舒次隤敳。",
            "況復祖子孫，此道同胚胎。",
            "前劉脫功名，養氣如嬰孩。",
            "至今一箭詩，諷詠及陪臺。",
            "翁今亦何有，曠達忘悲哀。",
            "清風既不死，缾大無恥罍。",
            "歲晚春物動，吳山發寒梅。",
            "願翁强賦之，爲花吐瓊瑰。",
            "牀頭拂易傳，牀下鳴新醅。",
            "它時三徑邊，爲翁剪蒿萊。"
        ],
        "title": "聞劉行簡給事休致作詩寄之",
        "id": "1493a1ca-fb49-44d1-b90b-381556a01cb6"
    },
    {
        "author": "王洋",
        "paragraphs": [
            "我有一雙眼，光可照明燭。",
            "我有一寸腸，時復潄醽醁。",
            "我有兩垂鬢，與君相映綠。",
            "我有一雙腳，比君非不足。",
            "眼能别妍醜，腸不慮榮辱。",
            "鬚鬢每自憐，足力能相逐。",
            "一一將比君，未便遽慚恧。",
            "胡爲被君輕，汙田對寒玉。",
            "君如邀我遊，我亦知所以。",
            "朝出任意游，暮歸同倒屣。",
            "況此郊野間，遠近在一視。",
            "東抵東家田，繞溪六七里。",
            "北向關外行，五里見淮水。",
            "我家園在西，鳴泉到清耳。",
            "南郊野叟村，殷勤種桃李。",
            "大抵浩蕩處，瀟灑異城市。",
            "春雲乍爲錦，餘霞忽成綺。",
            "興來思暫息，極目無涯涘。",
            "兩眼極恣橫，性情始歡喜。",
            "歸來看君詩，陳饋鋪八簋。",
            "羅列水陸珍，咀啖盡日美。",
            "我亦强自吟，合處粗相似。",
            "醉時所經歷，醉後詩在紙。",
            "連粘動成卷，持行不羞恥。",
            "以此不畏君，請君亮肝肺。",
            "晴來擬出游，喚我爲君起。"
        ],
        "title": "我有一雙眼贈徐氏倣老徐體僕近與思遠賡和頗自言老有拒徐出游意恐以僕爲真老也故有此作",
        "id": "9bc396d0-26d0-4cea-9505-09e0b7d99695"
    },
    {
        "author": "王洋",
        "paragraphs": [
            "家山三百里，處處逐流水。",
            "舟行鑒影中，塵埃不須洗。",
            "人言田間苦，我言田舍好。",
            "濁醪三兩杯，沈憂積如掃。",
            "昨與田父言，别白皆有證。",
            "丈夫幸聽之，物物保性命。",
            "歸來過山僧，僧始見客喜。",
            "試與語囏難，不貪亦不止。",
            "我徐覺言煩，廼靜觀厥理。",
            "僧言禍與福，皆其自取爾。",
            "吾師有明言，報應有彼是。",
            "所作既不同，所遭亦如此。",
            "君言君自憶，我初不到耳。",
            "及君受報時，何用乏吾事。",
            "去年梁宋災，載屍滿城市。",
            "今年江淮南，囷窌有餘米。",
            "善惡無兩岐，末流見殊致。",
            "君後起念時，覺此而已矣。",
            "再拜謝髙僧，師言誠有味。",
            "解榻借僧裯，不覺已鼾鼻。",
            "展轉未厭眠，鷄鳴唤客起。"
        ],
        "title": "還自伊山過金城宿覺慧寺贈始寧禪師",
        "id": "a2842d1f-11d9-4d3a-bc93-d36fd2c3fe3c"
    },
    {
        "author": "王洋",
        "paragraphs": [
            "昔有二大士，比跡相差池。",
            "一隱盧老堂，一作貧舍兒。",
            "任緣本無意，音韻偶追隨。",
            "髙唱既絕詣，豹隱那得窺。",
            "穎公實靜者，妙賞心自知。",
            "以此墨守慮，遠繼白雪詞。",
            "首叙同契語，生死一推移。",
            "末祛唱酬跡，風月非所私。",
            "中間任遊戲，不假永篇題。",
            "自此探骨髓，杜蘭雜香蘼。",
            "翻思前作者，往往求其皮。",
            "彼非不論量，泛浪忽深思。",
            "但取偶世語，髙調終莫追。",
            "穎公整襟量，峭聳乘嶔危。",
            "冥捜尚論古，快警耳目疑。",
            "不從禪寂縳，此道信權奇。"
        ],
        "title": "贈穎師",
        "id": "3ae99f9b-7643-4bde-b68c-d100706f4978"
    },
    {
        "author": "王洋",
        "paragraphs": [
            "南豐不藏善，逢人說南巖。",
            "南巖亦何好，造物秘此緘。",
            "煙雲卬全提，松竹色半酣。",
            "去郭十里贏，守戍僧二三。",
            "乞身滿一日，幽事亦可探。",
            "行客問征途，居者縈轡銜。",
            "蕭條野店煙，夐静彌勒龕。",
            "念非塵外侣，誰分禪味甘。",
            "受傭作閑人，自縛亦可慚。",
            "于時日在房，山色染靄藍。",
            "一徑盤鬰青，群峰列空嵌。",
            "吟泉計涓滴，瀹鼎消塵凡。",
            "端如常德靜，可警疾步貪。",
            "揚鑣出雲門，回首憐煙嵐。",
            "公其吐妙語，勝事須指南。"
        ],
        "title": "曾谹父約遊南巖短韻奉呈",
        "id": "97389480-ae71-4827-b039-0a78e26dca0d"
    },
    {
        "author": "王洋",
        "paragraphs": [
            "生長江湖中，厭食水中珍。",
            "從得脫死來，頗見鄉味親。",
            "每食無不飽，敢歎蔬茹貧。",
            "老妻生過計，爲我鱠鮮鱗。",
            "飣餖盤箸間，玉縷鋪繽紛。",
            "不知驚憂後，腸胃久不伸。",
            "瘧餘病尚在，欲飫嫌羶腥。",
            "所以縱對此，凛如見嚴賓。",
            "由知飲啄緣，豐儉各有因。",
            "所饗苟無分，對面難霑脣。",
            "可歎賦分薄，一炙亦艱辛。",
            "在近猶參商，其大應吳秦。",
            "歲事已轉轂，園葵行獻新。",
            "勿擬春蔬薄，春蔬久向人。"
        ],
        "tags": [
            "长江"
        ],
        "title": "食鱠",
        "id": "b9e10fa8-de5f-48a1-8e79-e0da4a638056"
    },
    {
        "author": "王洋",
        "paragraphs": [
            "經營戒奔忙，髙士乃貴嬾。",
            "不然繋匏瓜，何異列樗散。",
            "若人落閑社，旁觀助煩惋。",
            "况聞上方札，天子恨見晚。",
            "朝廷錄故舊，士女重嗟遠。",
            "父母謝使君，相看猶故眼。"
        ],
        "title": "曾谹父將赴浮光九日無酒賦二詩次韻  其一",
        "id": "233a8b50-0319-4fa4-ac9c-7dd8e53417e2"
    },
    {
        "author": "王洋",
        "paragraphs": [
            "中虛臥北窗，歲月驚兔脫。",
            "側目一愁胡，已寒不須潑。",
            "吾聞金鼎象，次第有本末。",
            "千里尚疏封，五漿何用設。",
            "它年激沱江，大捄相如渴。",
            "丈夫屬有念，行行勿騷屑。"
        ],
        "title": "曾谹父將赴浮光九日無酒賦二詩次韻  其二",
        "id": "9096b5e2-7bb0-4f92-9583-9a97792a4519"
    },
    {
        "author": "王洋",
        "paragraphs": [
            "買山如買金，去草如去惡。",
            "開山一代師，前者無是作。",
            "向無邱壑心，雖有亦不樂。",
            "何須待髙秋，風帽已可落。"
        ],
        "title": "和曾吉父飲南坡四詩  其一",
        "id": "0df8ae21-f766-4e91-bb05-51d78ab44b4c"
    },
    {
        "author": "王洋",
        "paragraphs": [
            "寒暑有至公，物物無避處。",
            "岧嶤半天中，乃截雲雨路。",
            "炎薰障南林，清風來北戶。",
            "幽事未可量，如君美無度。"
        ],
        "title": "和曾吉父飲南坡四詩  其二",
        "id": "66546315-8c05-493c-ab43-2532306b091b"
    },
    {
        "author": "王洋",
        "paragraphs": [
            "若無敗人意，何適非好懷。",
            "飛輪了無轍，爲作明鏡臺。",
            "有酒不共飲，定知何日開。",
            "魚鳥亦知意，門前日日來。"
        ],
        "title": "和曾吉父飲南坡四詩  其三",
        "id": "d027c0b2-b303-443f-8cc2-418550184456"
    },
    {
        "author": "王洋",
        "paragraphs": [
            "終年困塵土，一日同宴嬉。",
            "詩價重車渠，酒色空琉璃。",
            "月出散林莾，攬之有餘輝。",
            "山林信可樂，所樂無四時。",
            "況渠善窈窕，與我昏爲期。",
            "會須挽凌波，同載月明歸。"
        ],
        "title": "和曾吉父飲南坡四詩  其四",
        "id": "1677c437-4f26-47c9-b833-fc508f657c60"
    },
    {
        "author": "王洋",
        "paragraphs": [
            "皇皇宇宙間，快意本何限。",
            "有如抱畦畛，相對不見面。",
            "汝南箕穎士，白首仕州縣。",
            "偶來江西遊，溪山副良願。",
            "口誦陶令章，手持古書卷。",
            "老氣益健敏，落筆增蒨絢。",
            "尚願姑置之，有人圖自獻。"
        ],
        "title": "秀實行邑回寄示佳章次韻",
        "id": "f5b2555e-5719-4ed0-9b18-10fbb4fea9b9"
    },
    {
        "author": "王洋",
        "paragraphs": [
            "人生萍梗蹤，端若邂逅期。",
            "奈何人常言，會合信有時。",
            "鄙人初謁郡，故事科童兒。",
            "竹馬豈其情，驩笑亦强隨。",
            "豈緣特達賢，惜此駑鈍姿。",
            "乃信非偶然，三葉親華枝。",
            "此老輩行髙，心事故崛奇。",
            "逃禪昔蘇晉，辭榮今介推。",
            "十年守一官，不樂亦不悲。",
            "獨設詩中禪，健勇了未衰。",
            "談空不可攀，且報今年詩。"
        ],
        "title": "秀實監丞時惠佳章逋債稍多今因休暇再報一章當時同遊已踰三月輙泛語以謝",
        "id": "3afe31ad-dc09-4947-a6d5-ce4a2c17324c"
    },
    {
        "author": "王洋",
        "paragraphs": [
            "名利世所重，燋爛以爲期。",
            "出處不自由，語默多因時。",
            "陳侯有餘佞，又以傳其兒。",
            "蘇秦掉頰舌，代厲俱詭隨。",
            "此風幾百年，尚作柔佞姿。",
            "武子衒富豪，擊碎珊瑚枝。",
            "褒姒出巧譖，歸放加伯奇。",
            "茫茫天宇間，窮達不可推。",
            "不須謀快樂，亦勿生愁悲。",
            "但看憂樂人，往往心神衰。",
            "長年飽喫飯，此事前賢詩。"
        ],
        "title": "秀實再以前韻寵惠佳篇謹再次元韻",
        "id": "3ab43533-f4e2-47ef-a3ce-4a7eb66dbc12"
    },
    {
        "author": "王洋",
        "paragraphs": [
            "古人重好古，今人徒賞今。",
            "賞今拘近俗，何以勞寸心。",
            "昔者臞面仙，分符此來臨。",
            "邦君舍華軒，老人獨散襟。",
            "從容塵領間，消息禪慮深。",
            "道人本絕俗，猗蘭故相尋。",
            "風流右將軍，寂寞支道林。",
            "泉石誠膏肓，此病難與箴。",
            "缾盂飽粥飯，巾㲲替裳簪。",
            "萬家辭近市，寸碧依搖岑。",
            "邇來四十年，何人發孤吟。",
            "亦有好事者，杖藜訪層陰。",
            "鵝溪喚畫像，金薤鏘瑤林。",
            "賞遇既落落，風神見森森。",
            "此道果有繼，不憂風雨侵。",
            "誰言殊緇俗，二士鄴與欽。"
        ],
        "title": "次韵劉希顔李泰發龍井壽聖請獻辨才詩",
        "id": "5203c65d-32a1-4851-8ffa-09f7c6abe985"
    },
    {
        "author": "王洋",
        "paragraphs": [
            "十年爪牙官，百世傳風流。",
            "每思先賢範，爛漫涕不收。",
            "爭奪世界中，蕭灑自十洲。",
            "辛使東洲望，翹材錯薪槱。",
            "干戈一相尋，賢愚自相仇。",
            "六鰲失所負，群賢困道周。",
            "人如辛使者，往往官屢休。",
            "用舍方坎壈，身世同蜉蝣。",
            "但聞公卿間，飽誦才業優。",
            "爵祿縱可辭，歲月那得媮。",
            "向來成名時，石室書盍紬。",
            "奈何俯仰中，窘路拘驊騮。",
            "嘶鳴合亨塗，飄泊仍海陬。",
            "嗟予才每下，粗能别薰蕕。",
            "識面苦不早，論交亦何尤。",
            "長裾曳非難，騖棹驚莫留。",
            "既懷難會戀，那無輕去愁。",
            "方今草寇猖，健兒炊矛頭。",
            "金盤集衛霍，藜糝甘軻邱。",
            "不知到死處，真得飽暖不。",
            "行當捫牽牛，快願同桴浮。"
        ],
        "title": "次韻辛起李長篇",
        "id": "a484dd40-c285-438b-b1fe-54087b3be773"
    },
    {
        "author": "王洋",
        "paragraphs": [
            "尹子於爲文，跳弄同戲劇。",
            "舉頭發天藏，俛首取地蟄。",
            "誰謂熱洛河，可使當劉秩。",
            "揮毫射虎豹，引手唾決拾。",
            "馭風千里空，命的一箭疾。",
            "吾意召雷霆，已下六丁敕。",
            "置之西崑山，歌樂華胥國。",
            "遂令長吟哦，姓名注瑤籍。",
            "置之風露場，不飲亦不食。",
            "鸞鶴迎玉簫，雲漢配靈匹。",
            "雄辭水翻瓴，壯勢虎挾乙。",
            "剪裁霜月明，窺探化工密。",
            "少留千首詩，聊示萬人敵。",
            "不然薦清廟，三歎奉寥閴。",
            "未驚鄒海濤，已過髠轂炙。",
            "竊料充選拔，數塗當處一。",
            "恐緣奉髙堂，薪芼事朝夕。",
            "且安顔氏瓢，未縱參軍逸。",
            "我意似子才，終難守環壁。"
        ],
        "title": "次韻酬尹少稷",
        "id": "573d1166-ca1d-4710-8ff5-f54ae0dc4b6a"
    },
    {
        "author": "王洋",
        "paragraphs": [
            "溪山春蘭林，桃李花槐市。",
            "戲友二三生，興來遠返趾。",
            "墨客冠再彈，蒼官仕三已。",
            "矜豪柳索强，引分梅知止。",
            "綠芳草齊亞，粉面花襯綺。",
            "慶暖具杯觴，送寒操杖几。",
            "態度略不齊，將妍俱可喜。",
            "人心獨當然，造物聊戲耳。",
            "烏帽以舊留，青鞋請今始。",
            "相逢浩蕩春，切勿通爵里。"
        ],
        "title": "次韻李叔飛",
        "id": "f4a63050-7da7-4872-8de4-9d1748637464"
    },
    {
        "author": "王洋",
        "paragraphs": [
            "客行犯蕭條，物態如寒冰。",
            "借問松窗人，久客將何營。",
            "答言慕幽禪，懷抱徹欲清。",
            "當年困流俗，鑽紙如癡蠅。",
            "一朝脫塵網，決若飛鳥驚。",
            "齋盂趁後輩，臥㲲陪老生。",
            "從兹輩行間，往往推先鳴。",
            "此道本無學，精粗不可評。",
            "忽然辨疆域，獨得分專城。",
            "物外懷抱好，醒來毛髮輕。",
            "餘事不着意，自然造純精。",
            "憐君生卑微，也縳利與名。",
            "持身抱餘恨，寫物多遁情。",
            "以此遊世間，心慮何由平。",
            "再拜謝師言，得閑頻寄聲。"
        ],
        "title": "次韻政老夜坐有懷",
        "id": "d42b34ef-28ce-49dc-b694-163d7d59e35f"
    },
    {
        "author": "王洋",
        "paragraphs": [
            "一僧據几坐，衆僧列其間。",
            "紛紛士與女，其外復相環。",
            "娟娟誰家女，粉面垂煙鬟。",
            "既爲時俗粧，復著道士冠。",
            "一聞法師唱，先衆低朱顔。",
            "俯仰皆中度，儀矩如素閑。",
            "衆僧推舉首，往往務旁觀。",
            "云是良家子，良人綴朝端。",
            "二十哭其夫，蕙幃守奇單。",
            "誓保歲寒節，悼往時汍瀾。",
            "鄰女聞好色，願見無由緣。",
            "孺枝無雜匹，對鏡有孤鸞。",
            "如此十餘載，里巷不敢讙。",
            "歲久厭俗累，幡然學僧禪。",
            "朝朝事香火，常念舍囂煩。",
            "遂來佛寺中，圓頂雜長髯。",
            "未能問以此，吁嗟涕以潸。",
            "女子本柔靜，閨房不肯安。",
            "當初紅顔時，何必同惸鰥。",
            "所行雖失節，尚可求芝蘭。",
            "如今餘艷態，卻來叩幽關。",
            "進退兩無據，此道何漫漫。",
            "京城富貴家，妍麗出塵寰。",
            "不肯自愛重，白日呈妖嫺。",
            "廉恥節既喪，萬里來夷蠻。",
            "向來紅面女，十九逢時艱。",
            "奈何兵戈中，此風不爲刪。",
            "僧乎爾其能，爲我逃窮山。"
        ],
        "title": "觀講師有感",
        "id": "6c3c6177-371a-4631-87bd-d6406f8f2f2c"
    },
    {
        "author": "王洋",
        "paragraphs": [
            "相親即嘘濡，相忘即江湖。",
            "事理去取間，情分乃異區。",
            "周侯瑚璉器，晚乃擲道途。",
            "異書窺蔡叟，潛論發王符。",
            "夜諷恒至卯，朝飯或逾晡。",
            "置之轉徙流，奈此臭味殊。",
            "置之翰墨場，勇往無於菟。",
            "雖乏三寸舌，自保千金軀。",
            "山巔富蔬菜，渚牙長菰蒲。",
            "屈曲一徑寬，於焉寄其孥。",
            "非藥亦非餌，問君何歡娛。",
            "所樂麋鹿游，緇白初不渝。",
            "我於聞道新，齧肺方噬膚。",
            "喜翁新經過，已辦煮瓠壺。",
            "我有甑中塵，翁無竹裏廚。",
            "相見期一笑，良勝醉叫呼。",
            "水花正充容，小𣏾隨輕鳬。"
        ],
        "title": "和伯氏寄周秀實",
        "id": "d62e257a-85e9-40dd-a4e9-7bc22fe204c4"
    },
    {
        "author": "王洋",
        "paragraphs": [
            "昔年初見君，山頭日卓午。",
            "但言奉親歡，不道作詩苦。",
            "稍稍窺藩籬，清風滌袢暑。",
            "論文及古人，一笑乃相許。",
            "早知没津涯，矧肯起城府。",
            "結交得若人，渠彌有環渚。",
            "風帆笑沉著，健足不留佇。",
            "如何黄卷中，尚對古人語。",
            "田間把犂鉏，筆端灑風雨。",
            "我亦正宫懸，非君更全堵。",
            "往作九奏歌，屈指爲君數。",
            "矧今獨壯年，獻爵未酬旅。",
            "古鼎太廟牲，時花洛城女。",
            "如君作文章，兩壘竟安與。"
        ],
        "title": "和尹少稷經幹",
        "id": "91634c53-23ee-4213-9d8e-ab07bad14c0e"
    },
    {
        "author": "王洋",
        "paragraphs": [
            "故人客玄都，結茅臨子午。",
            "慈親哺童稚，十口共甘苦。",
            "門橫百琅玕，永日不受暑。",
            "浮名博煙霞，掉臂終不許。",
            "聽我讀新詩，小侯趨大府。",
            "揮毫散珠玉，風帆轉驚渚。",
            "北郭鄭仙翁，襟懷兩虚佇。",
            "尹氏才振古，仙翁筆端語。",
            "矛戈角森橫，畚鍤起雲雨。",
            "應笑窮巷生，蓬蒿半垣堵。",
            "所喜樂豐登，粒米不須數。",
            "況從名士游，真可釋羈旅。",
            "願君分餘光，下照及鄰女。",
            "切勿閟好音，文典實不與。"
        ],
        "title": "再和",
        "id": "1ab9812c-2c5a-4c8d-a18f-165089339c6f"
    },
    {
        "author": "王洋",
        "paragraphs": [
            "鴻濛棲神契，脫落力自由。",
            "諒此丈夫事，寧爲兒女憂。",
            "丈人志宇宙，纖芥無滯留。",
            "靜觀四大室，俛仰七十秋。",
            "詩寬江海涯，心無花月愁。",
            "請言平生志，曠度無陰謀。",
            "浩瀁馳三峽，涇渭分九流。",
            "霜皮峻千尺，回首走萬牛。",
            "大歷竹馬遊，即今誰在不。",
            "被髮下大荒，萬象散莫收。",
            "一舉攝倒景，百篇醒醉眸。",
            "矧此無妄疾，固可勿藥瘳。",
            "時當天宇清，皮人獻功裘。",
            "願公强舉巵，起慰瀟灑侯。",
            "列星搖參光，蟲鳥逃窮捜。",
            "前山方刻窟，粗可少獻酬。",
            "不作紅粉涴，那憂華髮羞。",
            "洪崖與浮邱，彩筆俱豐優。"
        ],
        "title": "和鄭丈侍郎",
        "id": "b3a8f55d-28c8-4121-b8d2-6dbf2486c33c"
    },
    {
        "author": "王洋",
        "paragraphs": [
            "五年萍梗蹤，所向隨波流。",
            "請言初起時，皇輿向吳頭。",
            "觸目多變異，論心鮮朋儔。",
            "願借谷生筆，慚非奕者秋。",
            "憶昨元年中，紫墟拜松楸。",
            "搶攘逃賊庭，斂退勇自收。",
            "況知踳駮才，豈副英俊求。",
            "摧折縱俯仰，旋澁難調柔。",
            "放意山水間，恐合成窮捜。",
            "人事喜乖誤，奔茫赴南州。",
            "每緣身外交，不愜心事幽。",
            "有時塵壤際，獨羡滄海舟。",
            "平生欲往願，夢想從之遊。",
            "近者明詔寬，汰核真良謀。",
            "飛集任鳬雁，縱遣無半留。",
            "乃得陪髙人，一散百慮憂。",
            "艱難健兒貴，武爵輕公侯。",
            "吾徒合何如，甘分宜相投。",
            "況彼四士者，髙清懷遠邱。",
            "雍容秦中吟，激烈塞上謳。",
            "得失有如此，飄零晤良游。"
        ],
        "title": "和李希言仙山書事",
        "id": "98df2ad4-4421-4f54-9aa5-95087da3fe8d"
    },
    {
        "author": "王洋",
        "paragraphs": [
            "我年數七十，不過春五來。",
            "素心歲月盡，白髪日夜催。",
            "縱懷獨往願，欲去心先回。",
            "惟思百境空，洗此一念埃。",
            "喜逢鄧仲子，妙語驚奔雷。",
            "未登黄金臺，要是白玉杯。",
            "安能駕飛車，與子相追陪。",
            "姑借喝月術，救我年齡穨。"
        ],
        "title": "酬鄧子",
        "id": "dea6ac1d-d7f9-4f25-9cc0-237798dcea75"
    },
    {
        "author": "王洋",
        "paragraphs": [
            "平生何居士，一壑清江濆。",
            "達觀真大士，獨往乃聲聞。",
            "我亦策蹇步，不甘子絕群。",
            "追逐到滅景，回視嗟紛紜。",
            "今朝玉府開，群仙剪瑤裙。",
            "迷空散天花，萬疊屯寒雲。",
            "賞心會兩遂，百憂銷一焚。",
            "雙鳳已鳴似，神椎抗孤軍。",
            "更看陰沴盡，髙簷挂晴曛。"
        ],
        "title": "子楚煮雪水瀹團茶乃舉陶翰林語以詩見戲不敢不酬",
        "id": "d778b92a-cd01-4785-8b0c-8e6f97c09f5e"
    },
    {
        "author": "王洋",
        "paragraphs": [
            "排門雪三尺，閉戶饑腸鳴。",
            "擁騎遠方來，骨法秀以清。",
            "袖出一卷書，中有怖俗情。",
            "上言井有德，爲費四字銘。",
            "下言酒傷道，顛倒虞心兵。",
            "中流障百川，絕口無縱橫。",
            "君子皆是術，殄病人自驚。",
            "子其欲修我，匪以校我榮。",
            "再拜採雜佩，斯云得香蘅。"
        ],
        "title": "謝吳提幹惠詩文",
        "id": "1b48d337-6ec3-4656-9f1e-943e0d2352eb"
    },
    {
        "author": "王洋",
        "paragraphs": [
            "淳風嘆遼遠，友道傷澆漓。",
            "交情比一線，斷續同羈縻。",
            "仁惇既難合，義重亦不支。",
            "寒谷少温律，衡門自寒扉。",
            "亦聞豪俠地，風月滿臺池。",
            "可憐伏雌客，出往無所施。",
            "淮鄉有病客，波浪逐淪彌。",
            "中流失舟檝，宛在水中泜。",
            "請叙先世德，繚遶窮方維。",
            "始奉華陰組，繼迹東南馳。",
            "道有海內譽，經爲淮上師。",
            "聞風事鑽仰，極力忘憊疲。",
            "求精析晉豕，辨僞正褒漦。",
            "大逐千里鵬，小察一寸鰭。",
            "旌善類騁駿，誅姦如戮鯢。",
            "魚蟲蛙蝦蛤，瑣瑣俱不遺。",
            "筆陣驥逸野，詞鋒江斬螭。",
            "導江派海尾，疏源河鑿岯。",
            "立言經寓宇，刊行結防隄。",
            "禮樂尊中國，春秋揮四夷。",
            "書謡切頌帝，詩化淑歌妃。",
            "德苑心潛遠，文帷性自嬉。",
            "謀心千古近，張目萬人睢。",
            "觀範推難習，同肩歎莫追。",
            "窮榮探沓默，測遠極奫而。",
            "奚事千張錦，真成一角犀。",
            "聽言真靡靡，觀行自披披。",
            "里薦書頻上，天恩澤屢垂。",
            "翼沖宜遂奮，羽困奈輕摧。",
            "賤子承前緒，遺蹤恨久違。",
            "智髙思引望，愚下顧難移。",
            "前業皆紛放，今懷孰怨咨。",
            "志存宜自勵，聰失僕安祈。",
            "碌碌追香餌，規規拾腐劙。",
            "戴盆思倬漢，屋蔀蔽朝曦。",
            "流落真難似，衣冠愧未宜。",
            "敢思千里潤，但覬一環溪。",
            "自分無修翮，何人整困泥。",
            "及門初著足，投分乃知歸。",
            "袞袞窺儒海，汪汪見量陂。",
            "風流饒灑落，矩度盡逶迤。",
            "附尾蠅方借，餘斑豹幸窺。",
            "自從柸與共，不覺歲踰朞。",
            "飲德初難料，蒙庥久尚疑。",
            "篇章時繼續，杖屦屢追隨。",
            "乍履雲衢便，俱亡客路危。",
            "與錢寬剩酒，裹飯接殘炊。",
            "揣質恩奚自，知公德不漓。",
            "煦濡三尺澤，和暖一囊衣。",
            "盛事真驚俗，神髙解起痿。",
            "老軀財脫病，稚子孰言肥。",
            "慰薦增今喜，栽培任夙期。",
            "此身如寄託，畢願服耕耛。",
            "悲此孤根弱，愁先百草萎。",
            "名卿宜達理，直道不容私。",
            "飲德寧辭醉，餐和不恨饑。",
            "頓忘前事迫，復慮異時悲。",
            "東閣雖開館，淄川只下帷。",
            "可能嘗燕樂，獨肯念貧羸。",
            "肉骨非無藥，還生信有醫。",
            "論情惟藉口，此病敢言腓。",
            "枯鮒長思水，官蛙幸給糜。",
            "承庥宜足矣，去德如何之。",
            "道義終祈合，形骸聽易睽。",
            "借籌難獻策，罄竹莫陳詞。",
            "君子真雄觀，幽人乏令姿。",
            "甘貪寧守魯，事大復貧齊。",
            "已佩添年藥，還吟起病詩。",
            "命疏從我薄，情解爲君怡。",
            "聊述蕪詞拙，章成復自嗤。"
        ],
        "title": "代徐思遠謝張季萬",
        "id": "95d7b22c-d8ae-487b-9c02-8429f72ccb25"
    },
    {
        "author": "王洋",
        "paragraphs": [
            "一氣如權衡，俯仰在緹室。",
            "鼓行橐籥間，草木俱應律。",
            "物物各有長，輩行皆屈膝。",
            "誰能長百花，寒梅最先密。",
            "自此啟端兆，次乃排等秩。",
            "微者或易傷，大者或不實。",
            "剪除困陵暴，糞掃如扑抶。",
            "駢開類爭妍，粉敗若老佚。",
            "採擷既紛紛，棄置復鬰鬰。",
            "大抵爭春花，柔弱忌寒冽。",
            "方知歲前梅，義勇過箭疾。",
            "有如比紅兒，觀者亦呵叱。",
            "有如當皺玉，卻欲數梨橘。",
            "又如奏金石，秋蟲並啁唧。",
            "又如持豨苓，便擬簉芝术。",
            "又如白玉堂，光耀映蓬蓽。",
            "以此難著語，老眼徒屢熨。",
            "前賢有題韻，靈還不容乞。",
            "欲寫文君容，相如口猶吃。",
            "投章自清絕，報聘我戰栗。",
            "昨者得君詩，冬景當暖日。",
            "猝然遇彊敵，不戰勢已屈。",
            "堂堂既難當，惴惴良自失。",
            "花前嫫姆陋，篆外青黄質。",
            "魯肅思一鳴，展禽恐三黜。",
            "舊積已經年，佳情諒難窒。",
            "勉力駕疲鈍，着鞭追俊逸。",
            "我于掌武公，蹤跡亦舊物。",
            "差肩固百千，及門或六七。",
            "嘉謨傳四海，吾君能細述。",
            "餘事付丙丁，詞華須甲乙。",
            "始信直道功，子孫定逢吉。",
            "門戶既未艾，青史當屢筆。",
            "我思薦一言，君其試無忽。",
            "藻身須英華，造道在經術。",
            "學博貴守約，美質或矯拂。",
            "古者亦有言，愚慮千得一。",
            "川流子方興，絕潢我易畢。",
            "晴昊插繁華，從今好顔色。"
        ],
        "title": "和沈子美梅詩",
        "id": "1ffe94e5-705b-4330-8aa2-00b8adc25db5"
    },
    {
        "author": "王洋",
        "paragraphs": [
            "心妙意難到，理淺語易俗。",
            "惟此公共美，路坦行自跼。",
            "彊勉思攀陪，雖懇不見錄。",
            "料想何水曹，平生一夔足。"
        ],
        "title": "梅",
        "id": "aa9c3a8d-7aed-44eb-a10d-c60792041b17"
    },
    {
        "author": "王洋",
        "paragraphs": [
            "金丸不逐肉，聚族居士園。",
            "此園豈不佳，百卉念已繁。",
            "主人特愛重，列圍限兒孫。",
            "歲晚甘液成，饋薦籩豆存。",
            "楚楚小䍦欄，彌戴覆護恩。",
            "向來叢棘中，豈不茂本根。",
            "零落草木傍，未得依蘭蓀。",
            "一朝被華藻，如奉貢篚尊。",
            "輝輝黄金實，採摘勤加餐。",
            "乃知物貴賤，得失同一原。",
            "收用貴瑚璉，棄置輕邱樊。",
            "臨風一感歎，相向無復言。"
        ],
        "title": "觀徐園金橘有感",
        "id": "0b73414c-a617-447c-9ac9-5d8bbb14dce5"
    },
    {
        "author": "王洋",
        "paragraphs": [
            "齋前兩柏樹，其大皆十圍。",
            "我初營屋時，正與兩柏期。",
            "其一傍北亭，其一近南籬。",
            "相去十步間，當夏無炎曦。",
            "我翁時來遊，對此顔貌怡。",
            "群從來其間，或飲或賦詩。",
            "賓客來其間，顧盻屢解頤。",
            "桃李幾番春，不逐物態移。",
            "霜雪苦侵刻，曾不顔色衰。",
            "亦知堅貞性，凛凛不可期。",
            "夫何今年秋，予來自京師。",
            "哭親苫塊間，喘息絕自持。",
            "忽見南籬柏，索索但枯枝。",
            "徘徊柏樹下，終日懷嗟咨。",
            "家人對我言，柏死已經時。",
            "今年春夏交，老翁初見之。",
            "悲傷復愛惜，不忍加斧斯。",
            "意謂糞壤間，所處非所宜。",
            "材已中棟梁，安得死茅茨。",
            "爲此感慨久，子豈盡得知。",
            "我既聞此言，不覺重紛洟。",
            "豈爲小圃內，失此歲寒姿。",
            "蓋念天與人，響答良不疑。",
            "方夏巨柏死，致秋哲人萎。",
            "豈不明告人，象類來不遲。",
            "所以翁對此，泫然雙淚垂。",
            "大厦將營度，固非一木支。",
            "奈何如此材，終死不得施。",
            "芃芃叢生者，樸樕良已卑。",
            "槐老未及仞，露腹憂明離。",
            "東邊一畦菊，豈足充朝饑。",
            "樹蘭徒九畹，不能比蕪蘼。",
            "蕭蕭數竿竹，空腹將何爲。",
            "此外雜花木，不復較雄雌。",
            "譬如麟失藪，駑馬從競馳。",
            "鸞鳳要髙翔，巢卵何用窺。",
            "於懷久衡慮，追數苦費詞。",
            "枯柏復枯柏，汝其亦長思。"
        ],
        "title": "枯柏",
        "id": "37566a6e-f4f5-4a67-b65a-27716dd276a3"
    },
    {
        "author": "王洋",
        "paragraphs": [
            "密林囀圓吭，流韻入清杳。",
            "當時太晚計，花前來不早。",
            "致使惜春人，聞聲恨先老。",
            "正緣幽谷春，朋友在久要。",
            "爭春快先鳴，無乃失友道。",
            "日塢集芳欄，名園唱清曉。",
            "得路共遷騰，此事不草草。",
            "即今秋色髙，金衣尚鮮好。",
            "歌舞興未闌，秋空樂晴昊。"
        ],
        "title": "八月道宫聞鶯",
        "id": "d63a7442-609a-41fe-a2d0-abfb2abb8ec7"
    },
    {
        "author": "王洋",
        "paragraphs": [
            "穠華女兒紅，芳草王孫綠。",
            "小大各盡態，低昻俱悅目。",
            "久雨脫滯著，振衣樂休沐。",
            "晴空吟思開，命簡句可屬。",
            "起看花覆墻，淨掃雲爲屋。",
            "幸會二三老，風騷命奴僕。",
            "欲說未說情，三篇兩篇足。",
            "玉人花暎面，眉黛添香醁。",
            "杯酒戒失身，無如飽捫腹。"
        ],
        "title": "和谹父尋春之作",
        "id": "8d0a7913-36cf-4d46-8309-e071ff4058fe"
    },
    {
        "author": "王洋",
        "paragraphs": [
            "人年八十百慮昏，丈人耳目方聰明。",
            "他人到此筋力疲，丈人勝如年少時。",
            "老中强健閑中忙，經卷丹爐肘後方。",
            "金書千軸造理窟，赤城七篇談坐忘。",
            "我年三十始相識，丈人年已幾六十。",
            "往來出處三十年，體無作用神安然。",
            "靜窺了不見根底，我謂君心秪如此。",
            "那知能事有别腸，筆下風光窮妙理。",
            "龜溪道人古衲師，心辭聲利常無爲。",
            "晨鐘粥鉢半爐火，午日茶甌一局棋。",
            "一朝共語小窗前，袖出小卷含風煙。",
            "爲言老路手作此，畫出王郎訪戴船。",
            "明朝見我微笑語，漏泄丹青奈緇侣。",
            "别有一段壺中天，果若知音定分付。",
            "輕輕一軸數尺長，奇峰突兀烟茫茫。",
            "其間細屑千萬狀，領略試爲哦新章。",
            "初畫寒林宿鳥驚，山蹊漸曉人漸行。",
            "四僧趁飯分先後，人立渡頭沙岸口。",
            "一舟閑泊石岸中，一舟半渡凌雲空。",
            "兩舟一釣一垂網，上有雁落蘆花風。",
            "兩橋近山轉清絕，客攜笻杖半卼臲。",
            "定是當年鶴氅翁，神氣飄飄犯寒雪。",
            "山腰佛寺樓閣明，下有茅店臨沙汀。",
            "刹竿挺立照山影，風幡髣髴聞談僧。",
            "紛然萬象爭奇怪，縮地便移他境界。",
            "才薄其如此畫何，强寫嬌容捧心態。",
            "昔聞大令馳筆鋒，天門未借西南風。",
            "衆工索錢陽好語，吳起果被公叔沮。",
            "翩然拂袖返田廬，將軍妙手今爲幾。",
            "乃知胸中千頃碧，來自傳家萬金直。",
            "丈人丈人有餘墨，莫惜逢場時戲劇。"
        ],
        "title": "路居士山水歌",
        "id": "aff09f7f-6e6c-4cb7-897e-a7a68d7b93a4"
    },
    {
        "author": "王洋",
        "paragraphs": [
            "漢宫沈沈凝紫煙，妾身一入知幾年。",
            "樓髙秋月照清夜，亭暖春花熏醉眠。",
            "憶初送我辭親戚，便擬光華列旌戟。",
            "君門安得似人間，咫尺千山萬山隔。",
            "花月朝朝空暮暮，長戀朱顔不如故。",
            "內家車子散金錢，安得此身霑雨露。",
            "忽聞花宫選羅綺，單于來朝漢天子。",
            "但言妾欲嫁單于，萬一君王賞桃李。",
            "大明宫內宴呼韓，出水芙蓉鑑裏看。",
            "徘徊顧影花顔靚，綽約豐容廣殿寒。",
            "當日君王喜且驚，欲留失信去關情。",
            "若教不殺毛延壽，方信蛾眉畫不成。",
            "茫茫漢塞連沙漠，柳色陽關斷腸處。",
            "故鄉阡陌想依然，馬上琵琶向誰語。",
            "命薄身存有重輕，天山從此靜埃塵。",
            "山西健將如君否，此日安危託婦人。",
            "人生景物疾如馳，翻覆由來萬事非。",
            "莫笑巫山女粗醜，朝尋楚宫暮柴扉。",
            "男兒莫厭款段馬，女兒莫羡金縷衣。",
            "君不見巫山歌舞賽神罷，野老至今懷秭歸。"
        ],
        "title": "明妃曲",
        "id": "3c3e3584-116d-4739-b973-ec18f29b8631"
    },
    {
        "author": "王洋",
        "paragraphs": [
            "水晶宫名凡幾區，此州絕景天下無。",
            "寒溪十里出明鏡，峭壁千仞涵清虛。",
            "平生邱壑胸次間，長情自恨無時閑。",
            "干戈逐我出鄉曲，散浪卻不拘塵寰。",
            "往時足健輕追逐，吳會山川看未足。",
            "行來恰值積雨餘，萬疊峰巒發新綠。",
            "溪山長好人長閑，不信此州翻地軸。",
            "流落須論塞上翁，髙唱慚無郢中曲。",
            "千年陵谷多遷變，髙名長在唯稱賢。",
            "峴山上下碑在否，見說父老猶潸然。",
            "襄陽但記羊叔子，霅上風流亦如此。",
            "壁間誰記萬瓦詩，歎息前賢淚如洗。"
        ],
        "title": "乙酉閏八月二十一日出南城遊峴山壁間讀東坡詩感而有作",
        "id": "28d4a0c9-7ceb-4be5-b739-7bcbb3a59921"
    },
    {
        "author": "王洋",
        "paragraphs": [
            "採花供課能滿庾，不自營巢庇風雨。",
            "壘土削板非愛君，君自歸之若安堵。",
            "一聲衙集律令嚴，兩股挾持筋力苦。",
            "棟宇不牢偶墮地，盡見室家窺積聚。",
            "王緣積久頗厚實，招寇慢藏誰自取。",
            "山僧平日恐物傷，忍向么微施數罟。",
            "豈嫌嚼蠟味太薄，一割未厭猶再鼓。",
            "初猶忍戀縱追螫，俄困薰灼難力拒。",
            "驚飛浪走觸藩籬，往往散墮折肱股。",
            "害身即是養身人，愛本爲仇慈是虎。",
            "嘗聞釋氏戒奪食，此道胡爲今不數。",
            "刀頭得蜜吾何有，出力爲君傍作主。",
            "勸僧切勿苦有情，盍用慈悲銘肺腑。",
            "且留餘食供歲事，庶得春風容慢舞。",
            "丁寧更喻衆蜂王，自此亦可寬祖簿。"
        ],
        "title": "鄰僧以木龕養蜂一日墜地僧見蜜積燎煙薰蜂蜂大駭散因割取幾盡適覩此事感而有作",
        "id": "f1a06180-5b40-49d6-8041-3da7cdd3b0b4"
    },
    {
        "author": "王洋",
        "paragraphs": [
            "峨峨蜀道艱難路，萬里行人走征戍。",
            "招搖夜發川谷驚，回首長安滿煙霧。",
            "朔方日已催天明，朱輝散射朝霞升。",
            "旌旗指顧豺虎靜，風雨汛掃煙雲清。",
            "臣能奸君子詐父，身有妖雛不知顧。",
            "江中鹿死始悲嗟，帳下豬驚猶躁怒。",
            "萬年枝上春風回，明明九廟無風埃。",
            "扶鞋綴組命書重，崇邑大縣華封開。",
            "如何李父干天路，禍未单誅已交惡。",
            "子儀不保墳土乾，淮陽豈爲幽燕懼。",
            "太宗功業三代前，煌煌建立今古傳。",
            "兩宫哀笳十五曲，至今談者猶潸然。"
        ],
        "title": "讀中興頌碑",
        "id": "db667429-1132-4c23-904d-5b90da0d3e36"
    },
    {
        "author": "王洋",
        "paragraphs": [
            "黄流渾渾彌川瀆，此邦不求長自足。",
            "人家蠶治怕桑寒，階下决明隨意綠。",
            "朝來横急如少止，忙亂車溝畎秧水。",
            "還君膏澤莫貪功，放出扶桑照千里。"
        ],
        "title": "吳興苦雨",
        "id": "0e4eb25a-63f4-42d9-a3ea-0bbe1546ecc8"
    },
    {
        "author": "王洋",
        "paragraphs": [
            "寄身雖閑念未除，敵念賴有前賢書。",
            "如何昏花接旬月，古史散落經耘耡。",
            "我知稟賦分量淺，費出稍泰尋空虛。",
            "衣服飲食悉若此，耳目形體應相如。",
            "此如用多隨困闕，不似緩節安虛徐。",
            "解衾臥穩省開目，細瑣悉悉分蟲魚。",
            "異時意氣尚掀舉，欲取功烈規名譽。",
            "從天且乞一雙眼，此外不敢求贏餘。"
        ],
        "title": "病眼",
        "id": "c4c2fed9-0330-4ec5-a355-d97509ecf700"
    },
    {
        "author": "王洋",
        "paragraphs": [
            "天心愛民非不勤，民心有恨天必聞。",
            "爲嫌流水入城郭，指撝山澤收浮雲。",
            "浮雲未肯便承命，往來空中無定性。",
            "平時風伯讒口多，忍看雲師自奔横。",
            "願得天公張網羅，要令滅跡須嚴科。",
            "雷公傳聲澤靈死，嗚呼奈爾風伯何。"
        ],
        "title": "憫旱",
        "id": "a39b1a6e-e652-40d4-b755-42c538779824"
    },
    {
        "author": "王洋",
        "paragraphs": [
            "去年至日猶從俗，今年至日曾無肉。",
            "食無臠{炙火=肉}情勿傷，祭不毛血貧太酷。",
            "起與婦謀宜早計，我典春衫君剪髻。",
            "但得豚肩略揜豆，敢事三牲共日祭。",
            "婦將捩髪猶忸怩，請君憑几聽致詞。",
            "所聞奉祀貴誠潔，誠果不立豐何爲。",
            "自爲君婦今有年，君家儉德相流傳。",
            "以其所養昔固爾，稱所豐儉今宜然。",
            "况聞隆殺古有制，禮貴視時成愷悌。",
            "順成八蜡乃得通，聖治功成方饗帝。",
            "方今大禮曾未充，倉廩不與昔日同。",
            "無財無田不可祭，子有籩豆那能豐。",
            "且求遠去酌行潦，在野不應嫌薄少。",
            "待得故鄉兵馬空，共買羔羊薦清醥。"
        ],
        "title": "近冬至祭肉未給因叙其事",
        "id": "3e9a7aa8-998f-4913-9624-97d85e6dc6e0"
    },
    {
        "author": "王洋",
        "paragraphs": [
            "一從爲客今五年，囊中羞澁無一錢。",
            "雖逢惡客如櫟社，匠石不顧斤斧全。",
            "自矜尚可詫妻子，不用戒謹長安眠。",
            "性慵外戶縱不閉，竊類陳平佐刺船。",
            "昨者小兒治藩落，堅不可拔髙踰肩。",
            "心疑過意使輟作，瓦棺自免一坏穿。",
            "答云竈下不安室，慵倦未終頻計日。",
            "饑鷹在臂常掣韝，病鶴傷心懷舊匹。",
            "有自而然爾莫慚，無以聚人吾自黜。",
            "又思廚清固無餘，以我養爾何怨疾。",
            "忍饑只合且困眠，何爲目眺思悠然。",
            "爾今腸空尚圖逸，藉飽安得同周旋。",
            "人生有命甘淡泊，安貧聽我歌薰弦。",
            "古來饑渇第可忍，醉飽以德方稱賢。"
        ],
        "title": "外屏不固婢有思逸者小兒作髙柵限之",
        "id": "080d396b-a87b-435f-a6ad-fa9db32caed6"
    },
    {
        "author": "王洋",
        "paragraphs": [
            "吳山積雪不潤麥，客子思鄉疑卜宅。",
            "先生好客如聚書，豈料向來遭五厄。",
            "㕙㕙自是安無虞，爾身那計歸庖廚。",
            "遐方自此欲同軌，書文正合求長鬚。",
            "當時咀食應矜狡，湯餅于今得稱巧。",
            "幸因所嗜同一烹，吾鼎饒伊送肝腦。"
        ],
        "title": "方春時群兔食麥先生置罝焉終無所獲今者原頭草枯無所隱遁乃得以投湯餅是兔得所嗜以死而先生之憤亦快也既感斯語因繼前韻",
        "id": "35923556-c714-4452-ab06-4641aada2bdc"
    },
    {
        "author": "王洋",
        "paragraphs": [
            "臘月八日梁宋俗，家家相傳侑僧粥。",
            "栗桃棗柿雜甘香，蓤椇芝栭俱不錄。",
            "金僊託言成道時，不認饕饞借稱目。",
            "誰謂毗耶清淨身，何有塵埃更須浴。",
            "今晨雪屋梳白頭，南鄰與饋如素求。",
            "未須怊悵思往昔，坐變勁峭同春柔。",
            "鋪排短韻一作戲，爲君姑續歲時記。"
        ],
        "title": "臘八日書齋早起南鄰方智善送粥方雪寒欣然盡之因成小詩",
        "id": "910d1b63-bdcd-4a0c-a04c-d94726404a1d"
    },
    {
        "author": "王洋",
        "paragraphs": [
            "春風只解吹春花，靈根古木無生芽。",
            "玲瓏拳石出萬様，碧峰千仞藏煙霞。",
            "世間百事總如此，偶然感慨還興嗟。",
            "上人本是龍門客，少小辭家來射策。",
            "可憐奇物未化神，卻與凡鱗同點額。",
            "當時三十未爲老，急電抽身能覺早。",
            "一投空跡二十年，留得詩腸至今好。",
            "我始與君同業書，明瓊偶紀張雙魚。",
            "强將野鶴落樊圃，不與閑雲同卷舒。",
            "君將風袖隨煙霞，我獨塵緣著冠屨。",
            "試問堂中老衲師，定見兩人優劣處。",
            "天台風路埋雲根，寒巖夜嘯鼪鼯群。",
            "脱身也自不費力，未疑此心長羡君。",
            "他年邂逅雲門路，不止分君一片雲。"
        ],
        "title": "僊上人舉進士過三十不第作詩曰男兒三十未有立人世百年徒自勞徑拂衣削髪爲比丘今二十年矣精力甚健及將遊天台既羡師行復自悔訟因其將行作詩紀之",
        "id": "56956386-f9a1-46cc-aa3d-1ee623268929"
    },
    {
        "author": "王洋",
        "paragraphs": [
            "紛紛郁郁煙結扉，傳道老何孫子歸。",
            "褓中不作嬰兒泣，芝蘭共見生庭闈。",
            "于公决獄德莫比，今日何公亦如此。",
            "掌中送此麒麟兒，不是如來須孔子。",
            "長兒本自長沙得，驥子生孫定奇特。",
            "未論玉骨秋水神，聞說已傳湯餅色。"
        ],
        "title": "賀生孫詩",
        "id": "4832bea9-61ae-4105-876d-be0472b69088"
    },
    {
        "author": "王洋",
        "paragraphs": [
            "正名百物與神謀，禍福無門亦自求。",
            "君獨何心分象數，筆端無復見全牛。",
            "探心取意陳前修，一字或可談封侯。",
            "逆知喜怒容點頭，攻君乃是操君矛。",
            "謡書失腳似可笑，雜今雜古近同調。",
            "乃知人事亦天然，吾心或者司化權。"
        ],
        "title": "尤生說字",
        "id": "487262f7-acdb-4346-8e82-8ab5380d09b2"
    },
    {
        "author": "王洋",
        "paragraphs": [
            "洞中僊子丹藥成，鬼神妬嫉喘且驚。",
            "龍門虎踞工守視，始知異類窺僊靈。",
            "先生本是玉京客，藍橋邂逅邀雲英。",
            "是宜收藏此丹鼎，貔貅呵禁門長扃。",
            "亦如猛虎守厲禁，千山不許一鳥鳴。",
            "主人日食大尉府，都騎自合連輜軿。",
            "只嫌底事苦未足，要有蘭玉羅階庭。",
            "行人過者莫回面，牆東鞦韆不可見。",
            "我有丹砂不似君，待與葛洪評貴賤。"
        ],
        "title": "昨日往候伯源承軒蓋未還第見兩夫守舍面目嚴冷有羽林貔貅勢一僕候門遇故客乃加禮振聲折腰應對響答若騁駿足而未果者因問主翁何在日晏何尚未歸僕從如汝輩凡幾人三人者齊聲答曰主人旦暮出入結駟榮盛奔走執事畢具間枉車騎過客它舍群騶之外尚餘三人我輩是也見其庭戶森然黄簾綠幕朱戶扃固此三人者特外隸耳而勢已如此使僕誤入帷帳深處又當何如僕時病起與羸夫爲三既不得見因招籃舁將還三人者自後指而笑之意誚客太無堪態主人真可誇也俛首興嗟不能自已因成小詩且于卒章自見其志併發一笑",
        "id": "2c35b19e-2ae1-45c0-9181-c9362c40c905"
    },
    {
        "author": "王洋",
        "paragraphs": [
            "破帽麻鞋肩傴僂，回頭意若呼宗武。",
            "行歌又似出關時，飯顆山前日當午。",
            "公如冰玉天賦成，玉爲溫潤冰爲清。",
            "廟中朱絃堂上曲，一唱三嘆知遺聲。",
            "平生但飽主人飯，身後空傳世上名。",
            "蕭條冷炙殘杯氣，寂寞千秋萬古情。",
            "吳僧筆端龍幻化，幻出前賢世無價。",
            "可憐見畫未見詩，更合愛詩方愛畫。"
        ],
        "title": "寶覺師畫少陵像用筆甚簡伯氏稱賞之因戲爲長言寫之",
        "id": "8ebc765d-0778-43f1-9098-95dedddcadeb"
    },
    {
        "author": "王洋",
        "paragraphs": [
            "火雲烈烈燒塵土，八月炎風正三鼓。",
            "使君傳教招近局，雨打紅塵風起舞。",
            "人言神物戲慳人，長爲微情愛三暑。",
            "晴時得雨靜招風，若飲清涼汗如雨。",
            "了知人意通三界，達士揮金天不怪。",
            "今朝賓客雜鄒枚，想有筆端風雨快。"
        ],
        "title": "曾谹父招客盛夏轉涼",
        "id": "9d2d57e6-7777-4317-8158-771750b53778"
    },
    {
        "author": "王洋",
        "paragraphs": [
            "一風一雨天醖雪，溪上行人手吹裂。",
            "主人掃巷作光華，滿注金罍喚賓客。",
            "酒酣耳熱膽量寬，容我口開非偪仄。",
            "天寒促膝政相宜，共道興來連舉白。",
            "人心好客天亦知，平時思雪不可期。",
            "寒消內熱沃肺渇，瑤花滿眼真瑰奇。",
            "一尺呈豐有成驗，三白譴厲徴前爲。",
            "不辭秉燭達曙光，别思共醉今何辭。",
            "此身對酒願長健，明年花發春遲遲。"
        ],
        "title": "季文作真率會遇大雪寒甚主人之居狹不容散步爲嫌作數語爲解",
        "id": "f5751c5f-1bcf-4297-96d0-064c4f2387b6"
    },
    {
        "author": "王洋",
        "paragraphs": [
            "茫茫四海天宇髙，九州列貢分地毛。",
            "江黄之區橘柚國，細腰宫衣無吳庖。",
            "□□不得供刀匕，况走川珍自岷水。",
            "鄭翁幻戲不作難，縮地分甘五千里。",
            "老人種蔬薑滿畦，買薑留錢人不知。",
            "丁寧使者市蜀錦，恍惚異味來如期。",
            "乃知此事古亦有，鄭老此戲誠瑰奇。",
            "擣珍䐑臠投巨鼎，繚肝末肺分全犧。",
            "南方搖落青未已，梅蘂垂垂照青泚。",
            "雪消冰盡飽陽和，更待春風轉沙尾。",
            "穠華只說錦官城，匝地燒燈夜初起。",
            "從翁已幸不齎粮，期向城都看藥市。"
        ],
        "title": "鄭吏部設川饌招客戲成長言呈諸丈",
        "id": "898d1ae3-13de-4eae-8024-673c63c1bff7"
    },
    {
        "author": "王洋",
        "paragraphs": [
            "莫愛一掬水，海闊觀狂瀾。",
            "莫愛手中月，空明海上山。",
            "人生適意貴如此，前度徐郎在千里。",
            "噴雲裂石天宇髙，夜寒水冷魚龍起。",
            "世間俗客貪昏睡，波濤不識神靈意。",
            "更令疊奏數曲終，鯨山會作玻璃翠。",
            "畫工妙手今無幾，可惜徐卿今老矣。",
            "醉中睡起百憂寬，與君一笑西風裏。"
        ],
        "title": "題徐明叔海舟横笛圖",
        "id": "13b579bd-3c69-406b-be54-9953f57dcb33"
    },
    {
        "author": "王洋",
        "paragraphs": [
            "帝令銀漢推餘澤，不與人間較刀尺。",
            "剪綃爲練課天孫，濺溜成文照東壁。",
            "我疑蒲城鬼神入，腳踏飛車翻霹靂。",
            "怒當十倍縛王離，瓦震三軍開許歷。",
            "仙翁題詩詩有史，畫史紛紛俱屈膝。",
            "至今盛事隨山中，往往摩挲到金石。",
            "歸來滿口說江湖，不學平生論感激。",
            "乃知卷舒在虛懷，誰道今人不如昔。",
            "有時坐我天姥下，但覺清風生羽翼。",
            "長令淨洗五兵閑，回看萬事皆塵跡。"
        ],
        "title": "石澗",
        "id": "ac022cc3-54b2-4e22-b047-b1dfb6bcd3d1"
    },
    {
        "author": "王洋",
        "paragraphs": [
            "學詩學禮子已文，種花種竹居不貧。",
            "門閭正可務廣大，如何一粟容君身。",
            "結庵名粟亦何寄，口不盡言知有意。",
            "鵾鵬羽翼自垂天，蜩鷽飛鳴有餘地。",
            "短長小大爭長雄，舒卷不離方寸中。",
            "小如一粟大江海，萬形宇內寧非同。",
            "君如推此充寥廓，回集塵端亦棲託。",
            "放言切勿誚蒙莊，伯夷永名仲尼博。",
            "更須談理勿談空，此道根原由守約。"
        ],
        "title": "寄題永新鄧成之粟庵",
        "id": "c044a8a2-b617-489d-a4b6-74ce6c4fe54e"
    },
    {
        "author": "王洋",
        "paragraphs": [
            "浮雲蹤跡真何處，會若無心是同住。",
            "此間我若解忘情，應與閑雲共來去。",
            "面山結屋開虛明，屈伸與我同太清。",
            "紅塵洗淡一翻手，悠然適見雲平凝。",
            "回看詩客時滿堂，雕刻品彙俱奔忙。",
            "亦知泉石成膏肓，與人裝取錦繡腸。",
            "寥廓萬里同翺翔，唯有白雲來帝鄉。"
        ],
        "title": "凝雲堂",
        "id": "d8710bf7-a334-4ea3-89a4-f286ac257ee4"
    },
    {
        "author": "王洋",
        "paragraphs": [
            "木公金母傳瑤爵，九虎開門動魚鑰。",
            "瑤池曼倩别煙霞，海上安期降喬嶽。",
            "東牟先生德彌大，靜課虛無明寂寞。",
            "背連海嶠三雙鼇，手取西山一丸藥。",
            "推先當戶培芳蘭，斗牛寶氣搖光寒。",
            "光華章綬表奇格，照耀廣陌馳花鞍。",
            "春風物色論長久，柳拂腰支梅勸酒。",
            "百篇聊復付西江，盛事會須傳不朽。",
            "天上老驥禾充腸，一秣萬里瀆空蒼。",
            "年年歲歲身長健，歲歲年年春草長。"
        ],
        "title": "庚午歲伯氏生朝作樂府一章爲壽",
        "id": "7f260df9-2257-428f-8846-a313d3cd0af5"
    },
    {
        "author": "王洋",
        "paragraphs": [
            "南州本非行路難，年來行客多悲酸。",
            "黄花白酒且今夕，驚風晚日催雙翰。",
            "一杯交歡意方屬，四座相顧顔不歡。",
            "如今守邉戍不遠，政合勉力勸加餐。"
        ],
        "title": "同劉仲忱舍人先生鄭武子餞伯氏賦兩篇得聖歡二韻",
        "id": "334c7da7-2a98-410f-97f3-c78f1d89e68e"
    },
    {
        "author": "王洋",
        "paragraphs": [
            "梅花滿野春欲蘇，漢家使者臨重湖。",
            "使君作意不求異，解使愁歎成歡娯。",
            "往年奉法佐廷尉，縱遣狐兔誅封嵎。",
            "平生獄吏弄爪觜，民不畏吏從君初。",
            "即今持節下澤國，要令比屋歌唐虞。",
            "父兄便飽倉有粟，童子莫恨衣無襦。",
            "溫溫和氣徧封服，坐運豈必勞傳呼。",
            "桃花之源誠有無，吾恐誕幻成荒誣。",
            "不如使君三聖書，總括萬彙包堪輿。",
            "一編韋带在掌握，藏之懷抱時卷舒。",
            "古今事物不外取，但用指訣開迷途。",
            "斯民識路從變化，履泰去否攣中孚。",
            "使君早訖外郎課，歸奉天子陳王圖。",
            "他年訪我當踟蹰，欲餉白飯陳青芻。"
        ],
        "title": "送周仲固運使之官湖北",
        "id": "4948afb4-883a-419e-8401-15e4c3b39d7d"
    },
    {
        "author": "王洋",
        "paragraphs": [
            "明珠寶簿藏貝宫，姮娥取置空明中。",
            "神仙法施仗秘呪，一粒變化傳無窮。",
            "水府仙人通妙訣，擘破寒泉弄明月。",
            "左庚右甲養素胎，珠勝醍醐色如雪。",
            "錬丹水底含太陽，世人錯比煎硫磺。",
            "丹成不合戀凡殻，雄鷄冠碎鴻頭傷。",
            "紫苞裂處呈芳髓，火候溫溫闇香起。",
            "青荷猶著舊衣裳，玉質可憐供軟美。",
            "我家舊住長淮湄，花開十丈芙蓉旗。",
            "年年割鮮喚同社，徑醉忘卻還家時。",
            "何人縮地有幻巧，容我短棹追馮夷。"
        ],
        "title": "偶得上饒芡實頗佳分薦同邑以詩送",
        "id": "071a5a17-9c8f-45cc-a107-3d6d6a26dfd4"
    },
    {
        "author": "王洋",
        "paragraphs": [
            "親見子雲貎不颺，遲以歲月名自彰。",
            "松江笠澤幾多地，古今三作勝士場。",
            "鴟夷已去乘海航，季鷹撫事驚秋霜。",
            "五百年間天隨子，汀洲杜若齊芬芳。",
            "筆牀茶竈湖光裏，欸乃聲中弄清泚。",
            "有廚無煙釡爨空，過午懸簞藜莧美。",
            "詩窮文怪兩奇絕，造化别分閑日月。",
            "一峰下嶺晚當門，四頰寒鱸夜飛雪。",
            "甘同世上伏臘勤，肯作人間觴豆客。",
            "辟書不爲救口忙，銜命終辭一官熱。",
            "借書當借物外書，洗除塵坌觀浮虛。",
            "異時曾此一過眼，故人相遇誠歡娯。",
            "翩然好去追黄鵠，酒無兩瓻歌一曲。"
        ],
        "title": "借笠澤叢書于陳長卿以詩還之",
        "id": "a0b2c390-ac4f-40d8-bf02-c44d9dbb8a00"
    },
    {
        "author": "王洋",
        "paragraphs": [
            "門前春田澍膏雨，門內春風動歌舞。",
            "瑑爲璋玉男子祥，起作繡鞋女兒舞。",
            "阿翁吹簫兒獻旅，粉面嬌孫侍家主。",
            "一門歡笑足戲樂，盛事流傳百年語。",
            "村歌社曲莫插手，定本風流教坊譜。",
            "一家有喜百家同，况是相逢淪落中。",
            "犀錢玉果大開說，已愧湯餅霑無功。"
        ],
        "title": "聞何爲孫作內集以長言戲之",
        "id": "f8426b4b-79a5-44e5-b6f8-cf94b655f5ef"
    },
    {
        "author": "王洋",
        "paragraphs": [
            "閑來得病緋衣客，著酒當茶桑苧翁。",
            "誰知十室有二士，復得周叟同從容。",
            "叟今行年餘七十，七歲詩成鬼神泣。",
            "即今吻合主盟壇，籍湜驚奔汗流急。",
            "兩君置陣亦嚴整，未許行人私越境。",
            "有時爭利逐輜車，掉鞅安行發機穽。",
            "戰者方酣見者真，走書取證石壁人。",
            "石壁老人方睡起，巖前一笑桃花春。",
            "遲君待我同徙倚，共催短棹東風裏。"
        ],
        "title": "周秀實書云裴奇卿好茶得病鍾熙仲酣醉任真西林老逢場作戲同倚花下一時信筆作詩爲戲",
        "id": "0cab7694-aa48-4f10-87d6-ff09c269f374"
    },
    {
        "author": "王洋",
        "paragraphs": [
            "南鄰博士只破幃，春來數日分春衣。",
            "東風陌上催蒙茀，不許看花緩緩歸。",
            "那知此理未可訴，破費書廚走長路。",
            "靜思我咎安致然，杳杳人情無問處。",
            "歸來粉黛包亦結，安得衾禂更羅列。",
            "嬌兒冬暖不須啼，正恐當寒更無韈。",
            "命數從來有奇耦，北里士師真好手。",
            "一時歡笑父子同，箧載縑緗船載酒。",
            "歸遺欣欣樂可期，婦運金刀時哺飴。",
            "先憂後喜尊吉卜，釃酒烹魚消百罹。",
            "世間得失類如此，解使空腸作悲喜。",
            "紅白紛紛一種花，試向東風問桃李。"
        ],
        "title": "方何二公回自郡所得不同作詩戲之",
        "id": "a20e6564-c0e6-4f9a-b4db-e7ec64313b96"
    },
    {
        "author": "王洋",
        "paragraphs": [
            "兩編千片白雪繭，六百二斗青銅錢。",
            "不辭破費十日産，要向几上追前賢。",
            "前賢已死不可慕，世上流傳只佳句。",
            "不尋斷簡賞心符，定自前賢無覓處。",
            "鄭翁知我用意誠，云有甲乙分餘明。",
            "盧仝書到孟郊富，李老被酒張翁醒。",
            "當時儲館典讎校，今日取送傳芳馨。",
            "分多析少每如此，翁甑百金杯千羹。",
            "北鄰老子苦好客，懸簞過午須賓食。",
            "昨朝喚客啖鵝炙，十字浮光湯餅滑。",
            "須臾碾畔百塵飛，語是奴童破珪璧。",
            "此翁香串數百枚，一一啖客當千回。",
            "啜香飽炙勘詩譜，但度流年無所苦。"
        ],
        "title": "戲鄭曾二老",
        "id": "fb3f96e0-3af3-4f21-ac03-afe27ee8cc51"
    },
    {
        "author": "王洋",
        "paragraphs": [
            "惟古於文藏妙理，自然之音見微旨。",
            "唇舌齒喉母生子，清濁重輕毛髪比。",
            "古者八歲方毁齒，小學師承方肄此。",
            "時及春秋循一軌，臺輿亦知窺閫壘。",
            "齊人謀莒本秘詭，登樓密語不敢指。",
            "兩脣含合不哆侈，見者能知豈徒爾。",
            "後人學疏忽源委，傳會流俗兼下里。",
            "庚辰吳入記前史，郢永遂令齊亥豕。",
            "少知長老習步跬，紅綠誰能辨朱紫。",
            "縱有是師無是士，聞者一笑或掩耳。",
            "我年六十老書几，倣彿聲形多取似。",
            "目前趨過或但已，翻覆討論徒累累。",
            "方侯大梁舊冠履，結髪儒衣長槐市。",
            "發憤編摩貪寸晷，索摘真能窮骨髓。",
            "持以告人遭詆毁，方侯持心直如矢。",
            "尊吾所聞寧轉徙，若不我從知已矣。",
            "我留龜溪同梵庋，羶蕕偶幸親蘭芷。",
            "時論古意自鞭箠，不覺此心思奮起。",
            "乃知古學惟審是，晚乃紛紜聽華綺。",
            "考永聲律究終始，縱不有疑心固喜。",
            "要好誰云不傳紙，革誤鉏疑云糠粃。",
            "欲障東流歸海水，識路直須行不已，靖節琴中有宫徵。"
        ],
        "title": "以校正字學還方智善作詩贈之",
        "id": "875966bb-2873-4b29-8a2b-dcef2b41d34d"
    },
    {
        "author": "王洋",
        "paragraphs": [
            "世人傾耳聽繁音，太音古淡難爲聽。",
            "有如廣庭題旌夏，或者驚遁疑有神。",
            "當時舜牀調五絃，薰風煽物無窮人。",
            "若言造化不愛翫，安得感君回陽春。",
            "遺音相繼嗣者誰，窮山緇侣黄冠師。",
            "非干此意樂窮靜，世路自與相参差。",
            "我今試聽清風操，野鶴孤猿對殘照。",
            "琅琊山下醉翁吟，分明撥向琴中調。",
            "人言大弦如玉溫，小弦廉折亮以清。",
            "春秋自是隔寒暑，天地不得令偕行。",
            "豈如七弦轉十指，勁節諧音同到耳。",
            "乃知造化在指端，豈但髙山與流水。",
            "道人不肯長懷珍，亦曾挾藝遊車塵。",
            "髙門八字驚未見，脱贈往往捐千純。",
            "如今飄泊困長路，更覺世味難將迎。",
            "應將感愴赴琴曲，一聽萬慮羅心兵。",
            "道人勿苦生冰炭，古道須信非人情。",
            "哀音果要洗俗耳，更去嬌弦三兩聲。"
        ],
        "title": "聽琴贈遠師",
        "id": "458f5991-5692-457e-a8c0-b43266b4484c"
    },
    {
        "author": "王洋",
        "paragraphs": [
            "一枰局上無多歧，世人到此懷自疑。",
            "方圓動靜曾未識，生死眼前那得知。",
            "長頭道士年十三，眼如巖電光爛爛。",
            "已將雙腳落城市，猶自面目藏烟嵐。",
            "局中應答每閑暇，揮霍紛紜窮變化。",
            "回頭卻笑世人疏，不認盈虛成取捨。",
            "我聞此藝在專攻，莫起妄念思冥鴻。",
            "冥鴻不至局已敗，弓繳漫自存胸中。",
            "我欲將君比弈秋，專持此藝從君游。",
            "但期白黑得歸處，一枰勝負吾無求。",
            "又聞奕棋多仙侣，常向局中送寒暑。",
            "世間利害疾轉頭，妙手如今向誰語。",
            "昔時陶令曾鼓琴，爲嫌弦上多繁音。",
            "七弦除去五音斷，卻於此處知琴心。",
            "我知此藝亦如此，不似推枰休刻齒。",
            "請君長大具芒鞋，共向鹿門尋石髓。"
        ],
        "title": "陳道士年十三骨氣有異弈棋得妙處鮮能對者推此藝以他學何所不可因成短篇贈之",
        "id": "7c27f00c-eb4e-4c46-a98d-40cba18606fe"
    },
    {
        "author": "王洋",
        "paragraphs": [
            "耐官丞相千載人，傳家愛國不愛身。",
            "兒孫當使風流在，已許絕代誇殊倫。",
            "其間淮上禮樂帥，氣象直出追芳塵。",
            "未論十世數眷屬，况是雲幕椒房親。",
            "揚州自昔鎮平野，東控七澤南甌閩。",
            "肩摩轂擊接晝夜，賓從雜沓朝天津。",
            "尊前芍藥照金翠，堂下楊柳眠芳茵。",
            "上中下地貢賦錯，二十四橋風月新。",
            "百年人事有更變，冥冥原隰桑麻春。",
            "中興天子撫方夏，選用世德分憂勤。",
            "劬勞鴻雁事安集，藍縷篳路張羅閩。",
            "即今施設如有神，突兀壯勢何逡巡。",
            "髙城樓觀插空碧，畫橋舟艤浮奫淪。",
            "黄童白叟息愁嘆，自言重見風俗淳。",
            "野人本住蓬莱側，寄籍淮甸老阡陌。",
            "飄流自分不重來，重來翻欲謀安宅。",
            "昨宵晚渡長江來，扁舟欲泊長河側。",
            "送徒勉我但安行，此地何人名惡客。",
            "元戎號令皆有時，令行禁止須臾期。",
            "請君委櫜付大尹，野宿山行良勿疑。",
            "行行古埭弔謝公，平堤一笑逢老翁。",
            "語多雜亂唯說尹，但道還樂今年豐。",
            "吳娘踏歌兒起舞，不須社日長聞鼓。",
            "若令未即棄塵埃，會見黄金價如土。",
            "野人詩句來林泉，具書目見非妄傳。",
            "請君雲路驅長鞭，黄霸龔遂皆世賢。"
        ],
        "tags": [
            "长江"
        ],
        "title": "贈向揚州",
        "id": "bdff2726-78cc-441e-834b-4c92888e9f6d"
    }
]