[
    {
        "author": "郑刚中",
        "paragraphs": [
            "蚁子寻香满地旋，岂知锅釡久无羶。",
            "赠渠一滴华严水，好去生他忉利天。"
        ],
        "title": "饭后以水噀蚁时予有华严日课",
        "id": "55d9fcbe-2d63-450d-a476-f5fe2e4c43de"
    },
    {
        "author": "郑刚中",
        "paragraphs": [
            "是翁明彻一尘无，养就江心秋月孤。",
            "自旧相从杯酒里，岂惟今日见冰壶。"
        ],
        "title": "元信自浔州遣朋尊以明彻冰壶名酒作二十八言谢之",
        "id": "d3b8e5b2-c83a-4931-b7ac-4fcf0f9047fe"
    },
    {
        "author": "郑刚中",
        "paragraphs": [
            "玉笛晓寒梅片舞，谁可更将春事付。",
            "薰然璀璨卧东风，亦是小轩清绝处。"
        ],
        "title": "孙立之以酴醿奉太守赠二绝予戏用其韵  其一",
        "id": "7edf1740-02c5-48ae-97e7-64b7b38713a4"
    },
    {
        "author": "郑刚中",
        "paragraphs": [
            "墙里一区谁氏宅，照墙不作夭桃色。",
            "翠条乞怪玉花繁，馨香借与新诗力。"
        ],
        "title": "孙立之以酴醿奉太守赠二绝予戏用其韵  其二",
        "id": "80d838dc-8c88-44e9-b950-cf0fb1ff8649"
    },
    {
        "author": "郑刚中",
        "paragraphs": [
            "压架新蕤香未露，先得一枝天所付。",
            "既得复持平等心，胆瓶转施愚翁处。"
        ],
        "title": "翌日赵守转以酴醿惠予用前韵谢之  其一",
        "id": "145564d7-2d4b-4612-a036-f22123b79fe7"
    },
    {
        "author": "郑刚中",
        "paragraphs": [
            "染露檀心嫌粉白，数花欲作鹅儿色。",
            "圃中不为客分春，使君自有分春力。"
        ],
        "title": "翌日赵守转以酴醿惠予用前韵谢之  其二",
        "id": "3529c8e8-5774-47dd-9ecf-3ac3f2a3794c"
    },
    {
        "author": "郑刚中",
        "paragraphs": [
            "肯为酴醿题好句，句成更肯轻相付。",
            "明年公对紫薇花，欲得此诗无觅处。"
        ],
        "title": "拟为孙立之谢  其一",
        "id": "f4e8e8b6-3989-472d-b476-de933aa05dcb"
    },
    {
        "author": "郑刚中",
        "paragraphs": [
            "酴醿只作酴醿白，自得新诗添秀色。",
            "花头已是戴恩光，更渍露华无气力。"
        ],
        "title": "拟为孙立之谢  其二",
        "id": "02bf2d2a-06a6-4e0c-9909-33e356d08c7a"
    },
    {
        "author": "郑刚中",
        "paragraphs": [
            "雕巧春风弄物华，有春无巧是天涯。",
            "鸠鸣近似见桑叶，村暗全然无杏花。"
        ],
        "title": "暮春",
        "id": "a1f19706-1628-436a-bb9c-76c54f282319"
    },
    {
        "author": "郑刚中",
        "paragraphs": [
            "芬陀利出盆池上，妙香薰我三生障。",
            "月明风细愈严净，政恐下有威光藏。"
        ],
        "title": "盆池白莲",
        "id": "9dd6a81f-003e-4a5d-91d0-3a24a7ddd0a0"
    },
    {
        "author": "郑刚中",
        "paragraphs": [
            "柴门深闭岂须开，谓可张罗亦陋哉。",
            "闲听竹间幽鸟语，绝胜门外俗人来。"
        ],
        "title": "杜门",
        "id": "c037b43d-3904-4a0d-b8f6-f08478a53a8c"
    },
    {
        "author": "郑刚中",
        "paragraphs": [
            "江梅久矣报涂粉，篱菊傲然方铸金。",
            "岭外四时惟一气，难分冬雾与秋阴。"
        ],
        "title": "癸酉年梅花开已踰月而窗外黄菊方烂然",
        "id": "7f9f3e43-35b6-44af-a45e-199663cdd16c"
    },
    {
        "author": "郑刚中",
        "paragraphs": [
            "小蘂频频包碎绮，嫩红日日醉朝霞。",
            "气温已是如三月，更向亭前堆落花。"
        ],
        "title": "长春花",
        "id": "d9526c31-f35c-4474-a6df-b914b7b118c7"
    },
    {
        "author": "郑刚中",
        "paragraphs": [
            "酒凭孤枕聊成寐，寒入霜钟更觉清。",
            "户外只知居士睡，那知寂默念平生。"
        ],
        "title": "五更霜寒拥被不寐",
        "id": "ca3f8caf-2ea9-4d9f-98b7-57eb4f27b1fb"
    },
    {
        "author": "郑刚中",
        "paragraphs": [
            "三面屏围屈曲山，篆炉灰冷柏无烟。",
            "霜钟不管春阴薄，声到寒窗客梦边。"
        ],
        "title": "枕上",
        "id": "a9fc21c7-f444-4bfd-8570-a8ebfb80a061"
    },
    {
        "author": "郑刚中",
        "paragraphs": [
            "愚翁髫髦昔垂耳，曾向华台借窗几。",
            "小冠短褐随先生，风雨孤灯读经史。",
            "气粗胆大眼无人，拔擢犀象角连齿。",
            "那知物外有沆瀣，但欲书中觅青紫。",
            "尝持杯酒望髙城，吊彼洛阳年少子。",
            "棘闱裹饭三十年，百炼自知俱绕指。",
            "后来脚蹈官职场，恩重如山报无几。",
            "今兹疏髪蓬霜颠，踪迹旧游真愧耻。",
            "一松一石如雅故，应笑愚翁今乃尔。",
            "愚翁明日便南去，岁月曷其重致此。",
            "凭栏之恨在无言，珍重湘西山与水。"
        ],
        "title": "先君守官醴陵日予尝随先生读书岳麓山法华台上时年一十五今兹再来四十有七年矣置榻设几之处历历可寻感而赋",
        "id": "b751edae-16ca-4c71-a645-795af46ad813"
    },
    {
        "author": "郑刚中",
        "paragraphs": [
            "濛濛雨中春，回首失残腊。",
            "茸茸亭前草，新旧已相杂。",
            "累囚守僧窗，日惧万钧压。",
            "有罪可糜躯，无仆堪荷锸。",
            "门前苍藓深，户外蛛网合。",
            "时与逢迎者，云中一孤塔。"
        ],
        "title": "濛濛雨中春",
        "id": "9f09930e-fa45-4200-82ee-91eefe4d0a0c"
    },
    {
        "author": "郑刚中",
        "paragraphs": [
            "江气藏空阔，春云压洲渚。",
            "蒲稗迷远目，断续川陆阻。",
            "野鹿颇公行，寒花自幽吐。",
            "不知何处村，时击祭神鼓。",
            "摇望景陵治，大泽置环堵。",
            "行行即城闉，民舍杂官府。",
            "编芦辨门巷，具体亦何数。",
            "幽哉沮洳旁，谓是囚伏所。",
            "茅茨隐柴扉，一竹便撑拄。",
            "四围榆柳青，风扰乱花舞。",
            "十日南窗下，卧听清明雨。",
            "此是古章台，家山在何许。"
        ],
        "title": "荆州之川曰江曰汉曰沱曰潜曰三澨其泽曰云梦汉志谓三澨在江夏竟陵竟陵即今之景陵复州是也春秋传楚子与郑伯田于江南之梦梦与云自不同渡武昌道汉阳至复州非冬晴水涸则渺漫极目乃三澨之尾所谓梦泽也己已二月春水未生行蒲稗间累日将至景陵望孤城盖大泽中之环堵州治即古章台也",
        "id": "0710a02d-78f6-4118-9cd9-16557cae83f0"
    },
    {
        "author": "郑刚中",
        "paragraphs": [
            "有客饷园蔬，借我兼棋局。",
            "幽人本多睡，欣起快双目。",
            "念兹两奁中，胜负等荣辱。",
            "勿作胜负观，此戏殊不俗。",
            "要须先生来，一笑供捧腹。",
            "余罂犹有酒，晚食正无肉。",
            "愿共南窗风，糁此菜根玉。"
        ],
        "title": "邻家送萝菔幷借棋具戏作一篇欲简泮宫后不往",
        "id": "a2eeb37b-51c2-41c1-936f-4bcd781b65a3"
    },
    {
        "author": "郑刚中",
        "paragraphs": [
            "退之序郴阳，水驶山不平。",
            "中州清淑气，至此鬰以停。",
            "封州在炎方，更过郴几程。",
            "不瘴已甚幸，谓凉兹岂情。",
            "山穷人尽瘦，草茂虎公行。",
            "浓云从地起，地气还相蒸。",
            "霔雨洞洗之，十日不得清。",
            "闭门坐小室，欹尊视余倾。",
            "见酒暂懽喜，孤吟步中庭。",
            "炎燠亦何有，感恩涙纵横。"
        ],
        "title": "知识相问多以封州气候宽凉为言大暑中因念退之云郴之为州在岭之上中州清淑之气于是焉穷矣封州去郴又几里气候不问而知因赋此篇",
        "id": "af387825-38dd-4ef2-8799-5f01e3496e83"
    },
    {
        "author": "郑刚中",
        "paragraphs": [
            "冬温霜气薄，日暮岚烟重。",
            "萧然一区宅，半与主人共。",
            "门前行迹稀，病足免迎送。",
            "观书忽倦懒，酒力亦微动。",
            "寒灯吐孤花，布被寻幽梦。"
        ],
        "title": "偶书",
        "id": "72a7aeeb-9e2c-430c-a5ed-8c1f50403367"
    },
    {
        "author": "郑刚中",
        "paragraphs": [
            "团团满庭月，冷侵华霜重。",
            "何人万里外，与此孤光共。",
            "摩云度征鸿，天阔目难送。",
            "三杯见妙理，一静服群动。",
            "陶然夜气中，可以观幻梦。"
        ],
        "title": "对月再用韵",
        "id": "d3c54916-9979-4eac-be6c-eaddb8fb1cf7"
    },
    {
        "author": "郑刚中",
        "paragraphs": [
            "县官渔海鱼不登，捐以予民鱼乃复。",
            "一物丰耗皆有道，大抵天心怜不足。",
            "先生手持尺二槐，教养专为周王来。",
            "旦旦升堂说书罢，只恐廪饩生尘埃。",
            "池鱼卖钱补司计，此是从来学宫例。",
            "今年张网牵紫鳞，鱼出钱归称数倍。",
            "青衿摩腹谈经史，笑谓东池昔无此。",
            "岂识先生东海头，一竿不数任公子。"
        ],
        "title": "封州学东池岁率孳鱼冬晚粥之用佐养士教授髙公补之至以绍兴己已之春夏偶微旱至秋掌计者告匮试出池鱼则比旧加三倍得众谓公躬自临池鱼不化为苞苴故所获如是观如居士曰汉武帝时海旁民入租渔海鱼不胜计县官利而取之鱼不出捐以予民鱼乃再来由是知物之繁伙皆天道益寡之意教授念念以廪饩不继为忧则盛池鱼以丰其入亦天意哉戏赋之",
        "id": "7379d6aa-7d37-4909-8e3c-e3706ab74c5e"
    },
    {
        "author": "郑刚中",
        "paragraphs": [
            "万物由造化，谁通天地心。",
            "柴门闭浊暑，汗雨如滂淫。",
            "便谓岭外热，四序常相寻。",
            "露气润清晓，方知秋意深。"
        ],
        "title": "八月来大浊暑小屋真甑釡土人谓自是以往虽穷冬亦然既而十二日得秋分之气窗牖凉生与东南无异固知造物之妙人岂能尽识之赋此四韵",
        "id": "eb6aa990-85b4-4349-b064-004b826aad34"
    },
    {
        "author": "郑刚中",
        "paragraphs": [
            "玉骨透花寒，冰壶清露滴。",
            "暗香惊返魂，移自芝兰侧。",
            "殷勤置书几，粲粲百态出。",
            "徘徊欲与语，奈此雪霜色。",
            "髙标邈难亲，欲疏还不得。",
            "个中须有诗，苦觅不到笔。",
            "要须明月来，托之问姑射。"
        ],
        "title": "梅花",
        "id": "4569093e-8597-42be-839e-f91158d14402"
    },
    {
        "author": "郑刚中",
        "paragraphs": [
            "传道官颇清，防患计微拙。",
            "学宫墙外草，十里望不绝。",
            "芟除失豫备，滋蔓久盘结。",
            "野烧因风起，四垣俱烈烈。",
            "堂上帘低垂，飞灰如落雪。",
            "夭矫逼簷槛，流熛向门闑。",
            "何但光孔圣，亦已照十哲。",
            "诸生固猝猝，矩步未敢越。",
            "相与望而畏，鹿骇惊鸥决。",
            "似闻先生窘，书簏自提挈。",
            "倾盆浆一空，戛釡羹亦竭。",
            "势过万舆薪，杯水谩毫末。",
            "颇欲伏忠信，石壁騐庄列。",
            "顾兹烟烬髙，难试肤与髪。",
            "护持终有物，远近同扑灭。",
            "趋凉寻木阴，气定始焦渇。",
            "三日冷官门，炙手犹可热。",
            "先生听我言，事细不堪忽。",
            "徙薪与去草，此理同一辙。",
            "勿谓草今无，火过茅已茁。"
        ],
        "title": "学山野烧异常登髙望泮宫如在火池中间泮师率诸生救之下至虀浆饮食悉以投火久而扑灭护持一学固有功然不豫除草莽绝火路亦其过也戏为赋之",
        "id": "dcb83ff6-3026-4663-bf66-847d97a5be8d"
    },
    {
        "author": "郑刚中",
        "paragraphs": [
            "晴冬醸春温，气候如浊酒。",
            "我虽六尘清，亦若醉一斗。",
            "朝来天风云，髙叶聚良久。",
            "向晚等甘露，数点断还有。",
            "迤逦万瓦鸣，飘潇近窗牖。",
            "鬰陶散襟怀，秀润入花柳。",
            "出门闻笑语，蹈舞皆白叟。",
            "指予西江水，不可到南亩。",
            "十日田无秧，奈此家数口。",
            "乃知天地心，慈爱均父母。",
            "吾侪拙于言，额上但加手。",
            "人穷诗或工，肯为作诗否。"
        ],
        "tags": [
            "长江"
        ],
        "title": "冬至春不雨元夕后一日雨作邦人甚喜",
        "id": "c8187f20-0eca-47c3-a15d-9728b81bd356"
    },
    {
        "author": "郑刚中",
        "paragraphs": [
            "山岚变浓云，地气泄冬热。",
            "急雨春风颠，十日声不绝。",
            "舍中流水入，墙外古沟咽。",
            "块然簷下雀，状若木鸡拙。",
            "我亦类禅定，痴坐万虑歇。",
            "厨兵忽相报，谓已糁藜蕨。",
            "随缘就一饱，再看柏香热。"
        ],
        "title": "久雨  其一",
        "id": "abfdadba-bc06-487f-b9d1-28a76eb487c8"
    },
    {
        "author": "郑刚中",
        "paragraphs": [
            "东君滋万宝，雨点无头数。",
            "穷巷一居深，编茅四簷注。",
            "风平江静流，山近云低度。",
            "州城杯斗小，没骭泥藏路。",
            "远望池塘绿，似是春生处。",
            "幽人本多睡，曲蘖仍相助。",
            "陶然醉复醒，邻鸡管朝暮。"
        ],
        "title": "久雨  其二",
        "id": "48ce9232-1ac7-4e87-8b07-e68d2481078f"
    },
    {
        "author": "郑刚中",
        "paragraphs": [
            "素质吐孤芳，柔条敷瘦绿。",
            "谁将刻楮手，作此数蕤玉。",
            "园林烟雨多，百卉飞蔌蔌。",
            "小室偶深静，花意犹清淑。",
            "置之砚席间，鼻观常芬馥。"
        ],
        "title": "清明前风雨兼旬城外桃李无在者书室中有酴醿一缾置之甚久盖风雨所不及也为赋五韵",
        "id": "16120d42-0eff-4fed-a36c-29056e51a7b0"
    },
    {
        "author": "郑刚中",
        "paragraphs": [
            "海风飘摇树如幢，风吹树颠结槟榔。",
            "贾人相衔浮巨舶，动以百斛输官场。",
            "官场出之不留积，布散仅足资南方。",
            "闻其入药破痃癖，铢两自可攻腹肠。",
            "如何费耗比菽粟，大家富室争收藏。",
            "邦人低颜为予说，浓岚毒雾将谁当。",
            "蒌藤生叶大于钱，蚬壳火化灰如霜。",
            "鸡心小切紫花碎，灰叶佐助消百殃。",
            "宾朋相逢未唤酒，煎点亦笑茶瓯黄。",
            "摩挲蒳孙更兼取，此味我知君未尝。",
            "吾邦合姓问名者，不许羔雁先登堂。",
            "盘奁封题裹文绣，个数惟用多为光。",
            "闻公嚼蜡尚称好，随我啖此当更良。",
            "支頥细听邦人说，风俗今知果差别。",
            "为饥一饭众肯置，食蓼忘辛定谁辍。",
            "语言混杂常嗫嚅，怀袖携持类饕餮。",
            "唇无贵贱如激丹，人不诅盟皆歃血。",
            "初疑被窘遭折齿，又怪病阳狂嚼舌。",
            "岂能鼎畔窃朱砂，恐或遇仙餐绛雪。",
            "又疑李贺呕心出，咳唾皆红腥未歇。",
            "自求口实象为頥，頥中有物名噬嗑。",
            "噬遇腊肉尚为吝，饮食在頥尤欲节。",
            "酸醎甘苦各有脏，偏受辛毒何其拙。",
            "那知玉液贵如酥，况是华池要清洁。",
            "我尝效尤进薄少，土灰在喉津已噎。",
            "一身生死托造化，琐琐谁能污牙頬。"
        ],
        "title": "广南食槟榔先嚼蚬灰蒌藤叶津遇灰藤则浊吐出一口然后槟榔继进所吐津到地如血唇齿颊舌皆红初见甚骇而土人自若无贵贱老幼男女行坐咀嚼谓非此亦无以通殷勤焉于风俗珍贵凡姻亲之结好宾客之款集包苴之请托非此亦无以通殷勤焉余始至或劝食之槟榔未入口而灰汁藤浆隘其咽嗽濯踰时未能清赋此长韵",
        "id": "34d417ba-a554-4ed1-bd90-de5c3f417449"
    },
    {
        "author": "郑刚中",
        "paragraphs": [
            "寒云压初晓，簷溜如飞瀑。",
            "惊雷下簷来，万瓦鸣枯竹。",
            "长髯不敢卧，起视乱双目。",
            "报言此何祥，众宝归我屋。",
            "细大同茧栗，照耀比灯烛。",
            "又如倾水晶，一扫可数斛。",
            "翁速共罗取，富者人所欲。",
            "长髯尔何痴，妄相堪捧腹。",
            "降雹注大雨，是岂诵不熟。",
            "都缘春风老，地远孤花木。",
            "瘴裹荔枝林，东皇意宁足。",
            "骑龙作清明，云间散珠玉。"
        ],
        "title": "清明前三日将晚风雹大作枕上赋此",
        "id": "b7ce2727-2911-4224-a5d4-d98ce3a64f1b"
    },
    {
        "author": "郑刚中",
        "paragraphs": [
            "少年闻杜鹃，不领杜鹃意。",
            "朝将书卷开，暮对春风醉。",
            "啼急落花飞，不废书生睡。",
            "年来闻杜鹃，万感集肠胃。",
            "罪大畏斧钺，恩宽见天地。",
            "桑榆寄晚日，骨髓琐深愧。",
            "草舍灯火寒，瘴乡烟雨细。",
            "休作断肠声，孤臣已无泪。"
        ],
        "title": "闻杜鹃",
        "id": "a2d347b3-f9ec-4a22-aea9-0ed548bbd251"
    },
    {
        "author": "郑刚中",
        "paragraphs": [
            "岭上老梅树，岁晚等凡木。",
            "霜风吹枯枝，曾有花如玉。",
            "茉莉抱何性，犯此炎暑酷。",
            "琢玉再为花，承以敷腴绿。",
            "怜渠一种香，徧历寒与燠。",
            "空庭三更月，酒醒人幽独。",
            "有如髙世士，含情不虚辱。",
            "时于寂默中，至意微相属。",
            "鼻观既得趣，就枕便清熟。",
            "梦中见灵均，九畹皆芬馥。"
        ],
        "title": "茉莉",
        "id": "f2683e50-f4b1-429e-abdb-d50e80a63198"
    },
    {
        "author": "郑刚中",
        "paragraphs": [
            "见山不见理，真假析为二。",
            "看假作真山，细大岂殊致。",
            "邻翁怜索居，奉我石一块。",
            "嵌空坐短小，枯涩少坚腻。",
            "承以下巖紫，其体润而细。",
            "翁言白鹿皮，苍璧惭倒置。",
            "殷勤加谢翁，分别非所会。",
            "但见眼中山，屹立出尘外。",
            "侵寒欲清癯，向晚亦孤翠。",
            "萧萧风雨天，云气或冥晦。",
            "虽无禽鸟声，颇若巖洞邃。",
            "侧耳听其中，恐有隐者在。"
        ],
        "title": "邻翁以紫石斛承粗石一块为予书室之奉斛盖端溪之不堪为砚者然较以所载山石则胜矣予是以有白鹿苍璧之句白鹿苍璧事见西汉书若乃忘真假遗美恶则予不知此石之与真山果同异哉",
        "id": "c5d8f75a-684a-4aa5-85ae-e4ed0311bde1"
    },
    {
        "author": "郑刚中",
        "paragraphs": [
            "茉莉天姿如丽人，肌理细腻骨肉匀。",
            "众叶薿薿开绿云，小蘂大花气氤氲。",
            "素馨于时亦呈新，蓄香便未甘后尘。",
            "独恨雷五虽洁清，珠玑绮縠终坐贫。"
        ],
        "title": "或问茉莉素馨孰优予曰素馨与茉莉香比肩但素馨叶似蔷薇而碎枝似酴醿而短大率类草花比茉莉其体质闲雅不及也",
        "id": "2ff16ba0-824a-422b-8fa3-0aee82051337"
    },
    {
        "author": "郑刚中",
        "paragraphs": [
            "五月黄梅烂，书润幽斋湿。",
            "柏子探枯花，松脂得明粒。",
            "覆火纸灰深，古鼎孤烟立。",
            "翛然便假寐，万虑无相及。",
            "不知此何参，透顶众妙入。",
            "静处动始定，惟虚道乃集。",
            "心清杜老句，髙韵不容袭。",
            "余馨梦中残，密雨窗前急。"
        ],
        "title": "焚香",
        "id": "7b34d4d5-02e7-45fc-a9ba-5f9858823ba7"
    },
    {
        "author": "郑刚中",
        "paragraphs": [
            "南海有枯木，木根名降真。",
            "评品坐粗烈，不在沈水伦。",
            "髙人得仙方，蒸花助氤氲。",
            "瓦甑铺柚蘂，沸鼎腾汤云。",
            "熏透紫玉髓，换骨如有神。",
            "矫揉迷自然，但怪汲黯醇。",
            "铜炉既消歇，花气亦逡巡。",
            "余馨触鼻观，到底贞性存。"
        ],
        "title": "降真香清而烈有法用柚花建茶等蒸煑遂可柔和相识分惠热之果尔但至末爨则降真之性终在也",
        "id": "07e3a406-6fc7-4e9f-a495-f066035a59fb"
    },
    {
        "author": "郑刚中",
        "paragraphs": [
            "连日午后雨，势欲漂茅屋。",
            "雨从炎海来，初不洗烦溽。",
            "残虹挂云端，落照明如烛。",
            "舍中不胜困，散步眺林麓。",
            "浑无一叶动，寂立类枯木。",
            "徘徊傍西簷，意颇不自足。",
            "举扇招微风，送之入修竹。"
        ],
        "title": "晚雨",
        "id": "b1774239-67c5-4fdb-8a59-ae78bb139d3b"
    },
    {
        "author": "郑刚中",
        "paragraphs": [
            "有客渡西山，泉源出山足。",
            "初勺爱其甘，既享不能独。",
            "汲取得陶罂，置满彭亨腹。",
            "携持若抱瓮，前致且勤祝。",
            "是为清明渊，可用洗烦溽。",
            "珍重客此言，其敢付僮仆。",
            "新手注方壶，尚带蛾山绿。",
            "我坐三生贫，大嚼非所欲。",
            "半世蒿藜肠，两饭惟脱粟。",
            "岂无牢醴羶，耻豢色身肉。",
            "交淡况可新，味厚实为毒。",
            "愿兹等甘露，荡涤糟与曲。",
            "醺酣六经间，作我清净福。",
            "旁有教者云，奢俭贵从俗。",
            "下有龟蒙灶，上是卢仝屋。",
            "中置短尾铫，细煑茶花熟。",
            "时可邀清风，同饷一瓯玉。"
        ],
        "title": "黎伯英解元赠予一大缶封泥如法初谓酒也至乃西山泉云暑中时可一酌珍重其意为赋此章",
        "id": "eb05dbbf-65c3-46c6-b5ef-b5c2abd3e205"
    },
    {
        "author": "郑刚中",
        "paragraphs": [
            "细腰结垂窼，藏精事生育。",
            "儿已傅翼飞，孤悬尚凭屋。",
            "水仙脱霓裳，美实青如簇。",
            "实尽秋房枯，众窍存虚目。",
            "何人得二物，妙手夸神速。",
            "摩搓小变之，形在质为玉。",
            "徐拾菖蒲子，小大量其腹。",
            "一种一根青，有地皆充足。",
            "浸以西山泉，秀色遂可掬。",
            "使我读书舍，凉意无三伏。",
            "常若菰蒋中，静看江湖绿。",
            "奉贶宜有诗，所愧诗篇俗。"
        ],
        "title": "黄汇征以石菖蒲一本相遗石圎而苍小窍数十大率与蜂窼无异又类莲房窍中皆菖蒲地也石生海旁俗号羊肚云",
        "id": "8ecf8489-40f3-453e-b14c-98fcc0604b18"
    },
    {
        "author": "郑刚中",
        "paragraphs": [
            "新凉到郊墟，秋水满陵泽。",
            "主人坐轻舸，恰受二三客。",
            "入网旋烹鲜，逢蔬方小摘。",
            "甘同芡实肥，酸分石榴拆。",
            "所欣情款亲，岂问坐席窄。",
            "岸草度幽香，退后金三尺。",
            "风摇水光绿，照作杯中色。",
            "沃此慷慨肠，看朱渐成碧。",
            "我今非次公，醉甚狂不得。",
            "眩眼既生花，苍颠先堕帻。",
            "假寐便寻梦，那知红袖拍。",
            "残烛照归时，分破三月白。"
        ],
        "title": "即事",
        "id": "4d76bb42-d11c-4b37-8ecb-30fb214a1f5e"
    },
    {
        "author": "郑刚中",
        "paragraphs": [
            "东山有佳处，修竹临沧浪。",
            "上下秀色中，木樨寄孤芳。",
            "玉露后丛菊，先作万蕾黄。",
            "置之婆娑杪，金钉澹荧煌。",
            "或云仙人醉，披披绿罗裳。",
            "随此小珮玦，散落天一方。",
            "我来便酌酒，是否那能详。",
            "但怪秋山老，犹有幽意长。",
            "哦诗未得诗，已照明月光。",
            "乐哉径酪酊，知在夫何乡。",
            "岂非化蝴蝶，以梦栖其旁。",
            "明朝整冠坐，开卷书亦香。"
        ],
        "title": "小饮木樨花下",
        "id": "0b7d0bf2-414b-4411-af0e-fb96b6febfe4"
    },
    {
        "author": "郑刚中",
        "paragraphs": [
            "山斋仅容身，寒到不嫌窄。",
            "小窗压茅簷，虚静自生白。",
            "寂寥贤圣心，颠倒文书册。",
            "限以一帘垂，中外尘事隔。",
            "时于髙树杪，野鸟翻冻翮。",
            "南方得此冬，天用享孤客。",
            "祗恐明朝晴，复作三春色。",
            "长桥枫叶落，终有吴江忆。"
        ],
        "title": "山斋霜寒",
        "id": "06e5a5ba-49d0-49eb-8260-75cb4d2a5033"
    },
    {
        "author": "郑刚中",
        "paragraphs": [
            "奴僮尔趋勿迟久，去省缾中有余不。",
            "毋论多少速携来，我已持杯先在手。",
            "长年燠热类炎夏，今日寒风透窗牖。",
            "篱边黄菊带清露，沙际疏梅似初有。",
            "尝临书卷问古人，教我真筌如一口。",
            "不须辛苦学餐霞，但祗开怀多食酒。"
        ],
        "title": "索酒",
        "id": "de372a56-58ea-4f24-a533-4184953b512d"
    },
    {
        "author": "郑刚中",
        "paragraphs": [
            "渊明不可作，遗芳落天涯。",
            "幽香抱孤蘂，正色敷金蕤。",
            "眷言出俗韵，寒透方相宜。",
            "南方十月温，不见落叶飞。",
            "江氛与岭侵，负此傲霜姿。",
            "向晚过微雨，月波湛明辉。",
            "风髙便觉好，独酌临东篱。",
            "对之不须寐，要看清露滋。"
        ],
        "title": "对菊",
        "id": "ad159000-2baf-4ba5-90b7-7bd0ed11b276"
    },
    {
        "author": "郑刚中",
        "paragraphs": [
            "桃歇冬花蕉叶干，寒到广东真是寒。",
            "山斋竹椅冷如水，欲以荐坐无蒲团。",
            "邻翁未必藉华罽，顾此流落心所怜。",
            "临溪汲水下蓝碧，为染吉贝包木绵。",
            "长针引线作方衲，软暖厚薄无一偏。",
            "虽是凝尘少来客，瘦骨整衣身独便。",
            "领君此意觉温甚，我亦虚坐其敢安。",
            "家世穷愁岂今日，广文之老先无毡。"
        ],
        "title": "有客致木绵椅坐为山斋之用",
        "id": "ae97ac1d-88fa-4d46-a6a1-f036ca20aa62"
    },
    {
        "author": "郑刚中",
        "paragraphs": [
            "簷风动修竹，终夜玉相戞。",
            "晓望山头松，孤瘦冻欲折。",
            "欣然扫茅亭，凖拟看飞雪。",
            "待之既踰时，脚硬冷如铁。",
            "青山全不老，暮雨空凄绝。",
            "岂非地气偏，湿浊旧不泄。",
            "翦水下云来，祗向虚空歇。",
            "今年腊中寒，万口称凛冽。",
            "此是雪先声，荡洗岭南热。",
            "蜑叟且莫惊，造化无差别。",
            "会须烟瘴林，都有琪花结。",
            "草色润如酥，看取焦枯活。"
        ],
        "title": "庚午腊中苦寒不雪不雪岭南之常而苦寒为希有矣",
        "id": "ffefe425-8876-439a-a77b-aab836265661"
    },
    {
        "author": "郑刚中",
        "paragraphs": [
            "轻寒拥山城，远绿生春草。",
            "迎神乐元夜，笑语闻蛮獠。",
            "惟有团圆月，报我时节好。",
            "寸灯岂为孤，巵酒未为少。",
            "微醺短檠旁，人静茅屋小。"
        ],
        "title": "辛未元夜",
        "id": "ff074186-21ac-443e-b854-86104911aa3f"
    },
    {
        "author": "郑刚中",
        "paragraphs": [
            "远竹竹自如，亲竹竹不可。",
            "移床向前轩，与之相并坐。",
            "受日一心虚，摇风万尘破。",
            "忽作雪窗声，断云疏雨过。"
        ],
        "title": "竹间孤坐",
        "id": "b1e484fd-361a-425a-8f52-017025e23e30"
    },
    {
        "author": "郑刚中",
        "paragraphs": [
            "山城向中夜，暑气亦渐歇。",
            "幽蛬互喧静，飞萤乱明灭。",
            "清风开竹杪，入此半轩月。",
            "坐久观我身，不见烦恼热。",
            "天边白玉盘，只恐有时缺。",
            "颇思得诗句，颂道好时节。",
            "著意搜万象，万象无一说。"
        ],
        "title": "闰四月夜草亭独坐玩月",
        "id": "9a7c1016-58e5-4169-88ae-635d2b04cd36"
    },
    {
        "author": "郑刚中",
        "paragraphs": [
            "太华带雪千丈寒，砥柱中流万夫愕。",
            "未教耸翠入青苍，故对书窗且横著。",
            "平铺秀气一里许，不露云尖与山脚。",
            "何人半破好东绢，画出潇湘秋色薄。"
        ],
        "title": "拟州学横翠轩",
        "id": "62b2dc55-96ba-441a-8a3e-97868d00fdc3"
    },
    {
        "author": "郑刚中",
        "paragraphs": [
            "轩前叠小山，山下生新竹。",
            "秀色逗幽光，都作轩窗绿。",
            "公来坐其上，更置一株玉。",
            "岸巾人亦凉，意饱不须肉。",
            "落屑随飞香，是中安有俗。"
        ],
        "title": "无俗轩",
        "id": "6fa09518-230a-463c-8147-e10c5d6ac1db"
    },
    {
        "author": "郑刚中",
        "paragraphs": [
            "手提铜壶汲涟漪，去年曾浸寒梅枝。",
            "今年汲水浸桃蕚，明玉之瘦红粉肥。",
            "夭夭灼灼岂不佳，如酒透骨春颇宜。",
            "孰与山斋雪将飞，彼孤者芳抱清姿。",
            "幽香入我苦吟笔，此意似非桃所知。",
            "我今颠倒六凿痴，对花下悟灵云疑。",
            "何人道眼绝世态，试以公论分妍媸。",
            "东邻有女厌绮縠，雷五不簪珠与玑。"
        ],
        "title": "谗桃花",
        "id": "81e547c0-bcca-4c09-8a92-0439599f2fe3"
    },
    {
        "author": "郑刚中",
        "paragraphs": [
            "江乡时节逢寒食，花落未将春减色。",
            "岭南能有几多花，寒食临之扫春迹。",
            "花多花少非我事，春去春来亦堪惜。",
            "柴门风雨小庭寒，无奈池塘烟草碧。",
            "欲将诗句慰穷愁，眼中万象皆相识。",
            "欣然应接已无暇，都为老来无笔力。"
        ],
        "tags": [
            "写景",
            "抒情",
            "寒食节"
        ],
        "title": "寒食",
        "id": "91551c06-da4c-473c-a24a-d9bd1ff1c6ea"
    },
    {
        "author": "郑刚中",
        "paragraphs": [
            "我来西江边，兀坐阅寒暑。",
            "水外有嘉处，欲往兴輙阻。",
            "昨朝主人闲，聫辔临洲渚。",
            "开船入江云，绝渡不须橹。",
            "杖策径登岸，骑从单可数。",
            "松杉生好风，导我绿阴舞。",
            "迎门野僧疏，对佛香炉古。",
            "峻上百级栈，竹屋乱撑拄。",
            "旁道得小径，窈窕通深坞。",
            "石藓布青钱，巖泉迸飞乳。",
            "幽兰隐髙人，孤芳秀寒女。",
            "树静忽啼猿，林密疑藏虎。",
            "春半果如秋，空翠元无雨。",
            "苍崖隔桃花，不可至其所。",
            "但听叶间禽，似与秦人语。",
            "不会武陵溪，端的在何许。",
            "徘徊耸心骨，感叹就尊俎。",
            "曲糵驱我醉，岂复更尔汝。",
            "一笑谐真懽，万事落尘土。",
            "谓已脱囚拘，夭矫升洞府。",
            "顾兹懽与适，天暂慰孤旅。",
            "此身当有累，未是得轻举。",
            "骊驹已载歌，兰棹倚前浦。",
            "中流望林泉，隔岸闻箫鼓。",
            "上马向柴扃，山际玉钩吐。"
        ],
        "title": "游西山",
        "id": "d581560d-0811-4562-8025-880abe53999f"
    },
    {
        "author": "郑刚中",
        "paragraphs": [
            "卷送风漪光八赤，竹新渐作琉璃色。",
            "世人贵耳便贱目，那知不抵蕲州笛。",
            "年来愧汗常浃肤，夏日自嫌污枕席。",
            "有时追诵法曹句，怅恨宗人不多得。",
            "山斋置榻客一身，君惠清凉到心骨。",
            "门前客至莫见嗔，老子解衣喧鼻息。"
        ],
        "title": "客惠宾州竹簟甚佳取退之郑群赠簟诗读之数过成古风云",
        "id": "7f1d1d69-55e8-4cea-bd5e-463b6d75ef51"
    },
    {
        "author": "郑刚中",
        "paragraphs": [
            "轩前有修竹，穿纸入窗櫺。",
            "清风动摇之，壁间影纵横。",
            "轩后有修竹，山花依以生。",
            "幽芳吐孤艳，不与翠色争。",
            "愚翁坐其间，万虑蠢不萌。",
            "不识动与静，但觉怀抱清。",
            "千古愧张籍，眼明心已盲。"
        ],
        "title": "偶题",
        "id": "a73b0f8d-203b-4063-a8ad-af499eea1981"
    },
    {
        "author": "郑刚中",
        "paragraphs": [
            "鲛人织绡已奇诡，轻梭引丝不濡水。",
            "何为玉人雕琢玉，亦在泠泠水泉底。",
            "截肪磨玷既成花，盖以青铜耸而起。",
            "体色当从太虚来，五采世间俱一洗。",
            "似云嫦娥醉步跌，误堕污渠出清泚。",
            "又疑骊山妃子泉，老藕拔根浮到此。",
            "斯言谩诞何足稽，况乃穷乡宁有是。",
            "我闻贤者在泥涂，其湼不缁岂无以。",
            "外观不逐纷华迁，虚室常随吉祥止。",
            "心斋自厌荤酒肥，坐忘尽黜青黄美。",
            "薰然蓄积为德馨，表里绝尘无与比。",
            "黄昏陋巷风雨寒，细看岂非颜氏子。"
        ],
        "title": "白莲草亭前盆池所出也惯见红华忽遇此本孤髙淡素有足爱者众皆以比妇人而予独以拟颜子云",
        "id": "36689069-6391-4f90-9141-80f31884bec9"
    },
    {
        "author": "郑刚中",
        "paragraphs": [
            "寮额髙悬太守书，方盘炯炯连三珠。",
            "唐贤正笔久寥落，忽此相遇南海隅。",
            "是寮今虽茅草新，原是东邻寒士居。",
            "士贫更在玉川上，三间破尽四壁无。",
            "我借得之稍营葺，洒扫共费十日余。",
            "竹窗挂处青山入，水色坐照髪与肤。",
            "焚香下帘百念静，虽未得道道不殊。",
            "假道为名亦道者，窃复慕道名岂虚。",
            "风流闲暇两轓朱，笔含墨光能卷舒。",
            "醺酣为我小飞动，到纸先有神鬼扶。",
            "我身漂零秋叶孤，短景日就桑榆枯。",
            "愿凭大刻消百疠，呼吸瘴雾同醍醐。"
        ],
        "title": "道者寮成人为书额拟成一诗",
        "id": "9ad6ce36-af6a-4cc8-afe4-29224c866759"
    },
    {
        "author": "郑刚中",
        "paragraphs": [
            "积雨荡阑暑，一凉才有望。",
            "夜气入灯花，细影摇书幌。",
            "枫叶飞红薄，梦到吴江上。",
            "孤笛过蒹葭，鲈鱼出烟浪。",
            "觉来空惘然，猿子啼青嶂。"
        ],
        "title": "白居易有望阙云遮眼思乡雨滴心之句用其韵为秋思十首  其一",
        "id": "ed282eee-6ef7-41ff-98c6-8754d12283cb"
    },
    {
        "author": "郑刚中",
        "paragraphs": [
            "顷随千官群，晓入丹凤阙。",
            "侍立近金炉，下殿香未歇。",
            "宫槐零露清，马穏宁忧蹶。",
            "日近长安远，福过难辞拙。",
            "圣主骨肉恩，孤臣眼中血。"
        ],
        "title": "白居易有望阙云遮眼思乡雨滴心之句用其韵为秋思十首  其二",
        "id": "155cc391-903c-4c7f-8ee3-761788be49a5"
    },
    {
        "author": "郑刚中",
        "paragraphs": [
            "天髙不碍眼，矫首见尧云。",
            "况复烟雾清，八荒静无尘。",
            "垂空不可状，变化何轮囷。",
            "摇知五色光，上下藏北辰。",
            "我今在人世，怅望那得亲。"
        ],
        "title": "白居易有望阙云遮眼思乡雨滴心之句用其韵为秋思十首  其三",
        "id": "d8182828-0bee-4f3d-8fd2-684a13a8a47d"
    },
    {
        "author": "郑刚中",
        "paragraphs": [
            "凉至欲饮酒，此兴不可遮。",
            "手提皤腹罂，倾之若流霞。",
            "可但饮文字，搜寻到鱼虾。",
            "忽焉见妙理，眼乱皆成花。",
            "方知水底眠，杜老言不夸。"
        ],
        "title": "白居易有望阙云遮眼思乡雨滴心之句用其韵为秋思十首  其四",
        "id": "cabacefc-be2a-428a-ad7f-3b62fa7f420f"
    },
    {
        "author": "郑刚中",
        "paragraphs": [
            "天边定何物，洗此瘴乡眼。",
            "初如黄金盘，便似白玉椀。",
            "明河注其中，无处光不满。",
            "举杯对之饮，万虑觉萧散。",
            "竹风吹我睡，不得终夜款。"
        ],
        "title": "白居易有望阙云遮眼思乡雨滴心之句用其韵为秋思十首  其五",
        "id": "48e3c144-ee2a-466b-b3bc-5b7068539139"
    },
    {
        "author": "郑刚中",
        "paragraphs": [
            "西风催户西，落叶动相思。",
            "柏香穿石鼎，孤起学游丝。",
            "帘垂草亭静，篱菊弄幽姿。",
            "万物同一气，荣悴只如斯。",
            "哦诗诗未成，覧镜添霜髭。"
        ],
        "title": "白居易有望阙云遮眼思乡雨滴心之句用其韵为秋思十首  其六",
        "id": "65169420-655a-40f0-92e1-d7f61dca26aa"
    },
    {
        "author": "郑刚中",
        "paragraphs": [
            "南方秋不悲，奈我居异乡。",
            "不见枫叶丹，但怜菊花黄。",
            "扫迹燕如客，斜书雁成行。",
            "梦中清愁阔，云此是潇湘。",
            "潇湘连洞庭，何处是东阳。"
        ],
        "tags": [
            "洞庭湖"
        ],
        "title": "白居易有望阙云遮眼思乡雨滴心之句用其韵为秋思十首  其七",
        "id": "029671b6-766f-4b87-95c9-1d375ce85dc9"
    },
    {
        "author": "郑刚中",
        "paragraphs": [
            "忆昨离帝都，一别遂如雨。",
            "庄舄虽不病，亦作越人语。",
            "茅屋终夜寒，单衣昼还暑。",
            "荷叶未全蛀，桃花已微吐。",
            "西湖莲藕香，今也在何许。"
        ],
        "tags": [
            "西湖"
        ],
        "title": "白居易有望阙云遮眼思乡雨滴心之句用其韵为秋思十首  其八",
        "id": "b4a81389-0548-47e3-9d86-6dce2379226c"
    },
    {
        "author": "郑刚中",
        "paragraphs": [
            "日落红练净，山近空翠滴。",
            "争枝鸟未栖，闭户人先息。",
            "孤坐明月中，寒光入胸臆。",
            "衣润毛骨冷，万刼尘土涤。",
            "谁知茅簷下，我独对姑射。"
        ],
        "title": "白居易有望阙云遮眼思乡雨滴心之句用其韵为秋思十首  其九",
        "id": "639578ff-d1a2-40ee-a80e-d800e810bd46"
    },
    {
        "author": "郑刚中",
        "paragraphs": [
            "老松成偃盖，瘦竹抱虚心。",
            "清风度其中，瑟瑟韶濩音。",
            "听之遂熟寐，飘然归故林。",
            "三洞既微款，赤松亦幽寻。",
            "髙楼访沈约，四窗桐叶阴。"
        ],
        "title": "白居易有望阙云遮眼思乡雨滴心之句用其韵为秋思十首  其一○",
        "id": "1f58f9b9-9b99-4fe8-a79f-03312caf77c1"
    },
    {
        "author": "郑刚中",
        "paragraphs": [
            "民生各异俗，王制论不诡。",
            "惟兹封州郡，山之一谷尔。",
            "麦秋无青黄，霜冬有红紫。",
            "嗜好既殊尚，言语亦相牴。",
            "问之彼不通，告我此勿理。",
            "骇去如鹿麋，团聚若蛇虺。",
            "已而忽超然，天下同一理。",
            "岭南自岭南，勿用岭北比。",
            "况自江山情，雅故均邻里。",
            "暮夜松桂间，受月如受水。",
            "根根抱虚明，叶叶万尘洗。",
            "先生一杯酒，月到酒尊底。",
            "画以寄吾乡，吾乡祗如此。"
        ],
        "title": "风俗",
        "id": "077d3f79-3f64-4c55-a3ba-8eaa92f1130f"
    },
    {
        "author": "郑刚中",
        "paragraphs": [
            "饮酒或濡首，作诗防呕心。",
            "疾走欲避影，不如常处阴。",
            "阶前享明月，但鼓无弦琴。",
            "清风傥相过，付之修竹林。",
            "一静服群动，万缘宁我侵。"
        ],
        "title": "静独",
        "id": "f7b658c9-d098-434f-9e2f-4d5355a5ae0b"
    },
    {
        "author": "郑刚中",
        "paragraphs": [
            "人图作元夜，翦纱累红莲。",
            "天欲下膏泽，万瓦飞流泉。",
            "烧灯雨何损，不过市井喧。",
            "春若无此雨，从谁觅丰年。",
            "痴儿騃女临管弦，见雨不止意缺然。",
            "百千灯光祗照夜，山下一犁知几钱。",
            "人间万事有轻重，况是作止当从天。"
        ],
        "title": "壬申年封州自正旦雨至元宵不止",
        "id": "fd2d1fd2-3b1c-478d-8c5e-cfbc82890844"
    },
    {
        "author": "郑刚中",
        "paragraphs": [
            "山乡穷甿不知春，卤莽之种那复耘。",
            "劝使一日临郊坰，曰尔父老尔勿宁。",
            "勅书劝谕因人情，要使秋稼如云平。",
            "馈尔饮食烦厨兵，尔醉且饱其力耕。",
            "麻麦荏菽非一名，农有农事毋虚称。",
            "齿革羽毛上勿登，贳租但议颁殊恩。",
            "自今无问阴与晴，扎扎听尔耰锄鸣。"
        ],
        "title": "赵子礼劝农回有诗和者盈轴然皆颂德诗非劝农也拟和二篇  其一",
        "id": "fa67760a-5716-482e-ac3f-507367c4ed55"
    },
    {
        "author": "郑刚中",
        "paragraphs": [
            "山田硗薄髙低春，田者缘山嗔鸟耘。",
            "惰农不趋林外坰，每以惮此求暂宁。",
            "守出见之告以情，尔辈勿视米价平。",
            "官今不用农为兵，虽屡丰年自当耕。",
            "醉饱酒食尔有名，田畯至喜非肇称。",
            "众曰此亭公所登，愿当甘棠颂公恩。",
            "祁祁之雨明日晴，听我吹豳击鼓鸣。"
        ],
        "title": "赵子礼劝农回有诗和者盈轴然皆颂德诗非劝农也拟和二篇  其二",
        "id": "fd10ee4f-12ad-404b-89e5-6cb30ad69e2d"
    },
    {
        "author": "郑刚中",
        "paragraphs": [
            "惟吾始生朝，汝祖五十八。",
            "甫及贾谊少，祖易大夫箦。",
            "怀绷至不天，能有几岁月。",
            "不得著斑衣，惨惨意常缺。",
            "吾如汝祖年，汝已双髻茁。",
            "似我蒲伏岁，汝方事绅笏。",
            "我更得祖寿，尚有十年活。",
            "汝之事亲日，加我一陪阔。",
            "其如父与子，灾福势相轧。",
            "灾胜福力微，万罪如箭发。",
            "向非天地恩，谁肉两躯骨。",
            "后效皆渺茫，前愆正磨刮。",
            "今兹各天涯，瘴水东西隔。",
            "汝作飞云感，我类寸肠割。",
            "天之加汝者，如与复如夺。",
            "每见榴花红，为汝惜时节。",
            "手持祝生香，自向炉中热。",
            "但愿早团栾，盘餐共粗粝。",
            "将此离别数，造物为除豁。",
            "小宽寒暑期，未作枯木折。"
        ],
        "title": "良嗣壬申年来为生朝寿作一诗答之",
        "id": "b12a39b4-0b48-4d9c-91e0-87d58058db42"
    },
    {
        "author": "郑刚中",
        "paragraphs": [
            "山斋道人梦魂清，梦中细响忽可听。",
            "三峡流泉出幽隐，万蚕食此春叶声。",
            "又疑相如夜病渇，蠏眼乱沸石鼎鸣。",
            "呼童起视果安在，云是四簷甘雨倾。",
            "于时火流祗三日，田兆正作龟纵横。",
            "昨朝太守拜坛下，五龙奉命云雷惊。",
            "小儿放散蜥蜴去，神鼓罢撃巫舞停。",
            "田翁翻沟出賸水，妇子田边笑相迎。",
            "商量今岁多醸酒，是间指日当云平。",
            "山斋一饱想无虑，摩腹卧看秋风生。"
        ],
        "title": "夜闻雨声赋古风时赵使君祈雨之翌日也",
        "id": "cee1c7cc-0511-4432-a001-7554b71205fa"
    },
    {
        "author": "郑刚中",
        "paragraphs": [
            "新寒荡余暑，小雨结离愁。",
            "行人向西去，江水自东流。",
            "我趁孤船归，回肠车万周。",
            "假寐桨声中，清梦何悠悠。",
            "恍若傅两翼，飘然得浮游。",
            "仙风入山骨，佳气遮林邱。",
            "尘外人物古，云间楼殿幽。",
            "自念此何许，而容区中囚。",
            "旁有老人笑，谓予失初谋。",
            "贪前慕垂饵，遂为香所钩。",
            "今兹穷瘁身，抱病炎荒陬。",
            "终岁骨肉念，百年离合忧。",
            "俛默事迎送，嗟嗟亦良羞。",
            "予欲从之拜，江波拍船头。",
            "危坐记惝恍，熏心省愆尤。",
            "玉玷容可磨，水跌那许收。"
        ],
        "title": "癸酉中冬四日江行",
        "id": "78e87d85-0aaa-4784-971d-7c52398a9715"
    },
    {
        "author": "郑刚中",
        "paragraphs": [
            "我昔贫时冬少袴，四壁亦无惟有柱。",
            "自从脚蹈官职场，暖及奴胥妻子饫。",
            "线因针入敢忘针，入室古云当见妬。",
            "云衢跌足泥淖寒，涕泣牛衣复如故。",
            "衔恩省咎到骨髓，万罪一愚难自恕。",
            "山深坐觉困烟瘴，天阔日思沾雨露。",
            "性中不爱宾客诗，亦或未然工部句。",
            "文章谁谓不得力，陋儒岂是冠相误。"
        ],
        "title": "自讼",
        "id": "e255f209-95d3-415b-869f-e05151314707"
    },
    {
        "author": "郑刚中",
        "paragraphs": [
            "栽花傍庭砌，立木为花屋。",
            "小户虚一偏，横窗置其腹。",
            "分竹接柔蔓，尺寸引勾曲。",
            "春工直解事，夜雨频浇沃。",
            "枝条日滋荣，满架笼新绿。",
            "红浅暗香深，揖逊蔷薇服。",
            "此花名锦被，覆我四围足。",
            "比之公孙布，岂不堪华缛。",
            "自惭流落人，尚此享痴福。",
            "我欲饮其中，乱影交醽醁。",
            "拥被即长谣，傲枕眠清熟。",
            "又欲效王勃，醉处先磨墨。",
            "引此略覆面，肠胃成机轴。",
            "染笔起临风，定作花芬馥。"
        ],
        "title": "郡治西厅锦被花不为治架每花开覆地而红或缘他木以升予分其本植草亭之东家僮相与栽木于地髙七尺许上布圎竹复破竹交加之外出四簷如屋之状通小窗侧户以窥视而出入余皆花地下置一榻一几可以独酌作诗以记之云",
        "id": "423c31aa-0abf-44a6-ad8f-49f9526f5abd"
    },
    {
        "author": "郑刚中",
        "paragraphs": [
            "米贱今年不论钱，雀鼠餍饫人留残。",
            "青蚨不过百枚去，可得明珠一斗还。",
            "其如客寄已淹久，羞涩囊中无可看。",
            "今朝欲写鲁公帖，四顾门外将谁干。",
            "经营薄少置厨舍，呼童告使知艰难。",
            "从今且作淖糜计，杂以山芋供两盘。",
            "嗟予是身亦老矣，造物未置饥与寒。",
            "何当甑炊七寸粳，饭香及处皆同餐。"
        ],
        "title": "米尽",
        "id": "2d9ff9a3-aaa7-4a42-b4ca-b94a72c89cfa"
    },
    {
        "author": "郑刚中",
        "paragraphs": [
            "茅簷竹屋吹山风，两山流水环西东。",
            "如闭篷窗小舟坐，四面烟雨春濛濛。",
            "块然拥被看周易，炯炯万象罗心胸。",
            "瓶罂所容可半斗，妙理尽在皤腹中。",
            "明朝晏起寒庖空，市小米贱升斗丰。",
            "携篮挑荠奴勿慵，熟煑烂糁供乃翁。"
        ],
        "title": "春雨村居",
        "id": "d3299291-4369-4c25-bf27-ac3b594dd420"
    },
    {
        "author": "郑刚中",
        "paragraphs": [
            "两种色，一枝花。",
            "何郎汗汤餠，妃子醉流霞。",
            "寂寥难伴山斋客，风味宜归太守家。"
        ],
        "title": "园中锦被花始开一枝红白二色赵守以二诗见报依韵答之  其一",
        "id": "f42b2e7b-3a67-4179-ae48-a839b0a0df49"
    },
    {
        "author": "郑刚中",
        "paragraphs": [
            "机上红，江头红，其织其濯皆春风。",
            "平铺岂是宝刀翦，怯日尚用轻烟笼。",
            "何人不置芙蓉帐，置向山园寂寞中。",
            "欲寻诗句赞天巧，乱蘤秀发诗不工。",
            "一枝和露奉明牧，知我陋室非所容。",
            "果然花去玉为报，琐细换得光玲珑。",
            "颓然只拥公孙布，晓枕不知传鼓钟。"
        ],
        "title": "园中锦被花始开一枝红白二色赵守以二诗见报依韵答之  其二",
        "id": "e5c6af5c-137a-4903-9f3d-3889545d844e"
    },
    {
        "author": "郑刚中",
        "paragraphs": [
            "四岸出前江，开帆破洪浪。",
            "何必春水船，而后始天上。",
            "一家五年别，万里远来访。",
            "自闻橹声近，延首日颙望。",
            "今朝两相即，悲喜不可状。",
            "牵衣小儿笑，叙事老妻怆。",
            "一杯藜藿羹，敢谓复同饷。",
            "地气既疏泄，山居亦清旷。",
            "米贱不愁贫，时和定无瘴。",
            "相与戴君恩，形影且依傍。",
            "惟怜囚罪身，此去几时放。",
            "欲以问白鸥，白鸥波浩荡。"
        ],
        "title": "出江  其一",
        "id": "4bc3d44a-496a-4e6f-840f-7961ca8bdf89"
    },
    {
        "author": "郑刚中",
        "paragraphs": [
            "随缘禽在笼，观道蚁旋磨。",
            "忽此作江行，开窗得虚坐。",
            "回首城邑卑，极目天地大。",
            "千山雨后绿，瘴烟不敢涴。",
            "古木猿数枚，野渡僧一个。",
            "蕉心黄渐肥，荔子红欲破。",
            "浄练铺其中，到底只容柂。",
            "烟消日乍出，四顾无所唾。",
            "随行欠王维，笔墨愿借过。",
            "收作小图画，素壁时横卧。"
        ],
        "title": "出江  其二",
        "id": "7202cbc6-f6a7-4d01-bf16-9b43da674817"
    },
    {
        "author": "郑刚中",
        "paragraphs": [
            "新竹日以密，竹叶日以繁。",
            "参差四窗外，小大皆琅玕。",
            "隆暑方盛气，势欲焚山樊。",
            "翛然此君子，不容至其间。",
            "清风如可人，亦复怡我颜。",
            "黄昏开竹杪，放入月一弯。",
            "绿阴随合之，碎玉光斓斑。",
            "我举大榼酒，欲与风月懽。",
            "清风不我留，月亦无一言。",
            "独酌径就醉，梦凉天地宽。"
        ],
        "title": "大暑竹下独酌",
        "id": "d4c7ad81-acfa-44ea-91ca-f6066bdd3f61"
    },
    {
        "author": "郑刚中",
        "paragraphs": [
            "幽思春云乱，拟向琴中说。",
            "徽寒锦荐髙，未鼓弦中绝。",
            "尚有无弦韵，或可奏明月。",
            "阶前望冰轮，去去不停辙。",
            "薄命如妾何，秋风河汉阔。"
        ],
        "title": "闺门诗三首  其一",
        "id": "cd4ca9a4-a5d7-4f4a-bce9-c15cdf279835"
    },
    {
        "author": "郑刚中",
        "paragraphs": [
            "无心事铅黛，采采菊金黄。",
            "徘徊欲寄远，云梦连潇湘。",
            "岂不怀君子，念念不敢忘。",
            "西邻击神鼓，东邻闹笙簧。",
            "三嗅篱边英，泪落秋风香。"
        ],
        "title": "闺门诗三首  其二",
        "id": "1003e64e-db78-43dd-90eb-013b47152207"
    },
    {
        "author": "郑刚中",
        "paragraphs": [
            "晨光入幽户，手织回文书。",
            "闻古有双鲤，为人致区区。",
            "书成立江边，天寒渺无鱼。",
            "微怀既莫致，惨惨何由舒。",
            "归来更无语，怅望庭花疏。"
        ],
        "title": "闺门诗三首  其三",
        "id": "ec60961e-90e3-4bea-9768-dc2fbd3c7f1b"
    },
    {
        "author": "郑刚中",
        "paragraphs": [
            "铅杯压短檠，清膏沃虚草。",
            "炯炯孤焰瘦，吐此双花好。",
            "谁为夜气温，暗助春风巧。",
            "碎翦朝霞红，缘以金粟小。",
            "或云两玉虫，飞来抱钗杪。",
            "美人轻燎之，要看火中宝。",
            "我闻道家和，可以感穹昊。",
            "门阑将有喜，每事吉先兆。",
            "而我方朽衰，负戾落南峤。",
            "胡为今夕光，熠熠似相报。",
            "无乃天地慈，四海施洪造。",
            "阳和随根性，溥为脱枯槁。",
            "吾其得归欤，顶戴君恩老。"
        ],
        "title": "正月十一夜灯开双花",
        "id": "c80dd05a-22f6-4822-86ab-0cc4914db197"
    },
    {
        "author": "郑刚中",
        "paragraphs": [
            "湘西岳麓法华台，四十年中又再来。",
            "惟石与松如雅故，问僧幷寺已尘埃。",
            "区区独恨恩难报，负负无言志已颓。",
            "退宿道相愁不寝，四簷春雨杂惊雷。"
        ],
        "tags": [
            "华山"
        ],
        "title": "登岳麓法华台岳麓兵火后寺已两创惟台为旧物当时住持邻道者物故二十年矣",
        "id": "4fd38156-3027-424a-adbe-4217dc6cbcb9"
    },
    {
        "author": "郑刚中",
        "paragraphs": [
            "咫尺蒲圻县，泥深路屈盘。",
            "小桥飞雪急，破帽蹇驴寒。",
            "家信无人寄，愁悰赖酒宽。",
            "转坡闻有寺，一榻借偷安。"
        ],
        "title": "投宿蒲圻县",
        "id": "4748dcb4-105a-4701-bf27-80a5f881c737"
    },
    {
        "author": "郑刚中",
        "paragraphs": [
            "正愧修途烦仆马，忽投幽寺息尘埃。",
            "杜门只影惟便静，览镜双眉未忍开。",
            "春色更兼山色好，雨声常带竹声来。",
            "呼童起视榼中物，为尔愚翁进一杯。"
        ],
        "title": "初至法会",
        "id": "a0ea4737-0944-4f4d-8f18-06a6351ab10e"
    },
    {
        "author": "郑刚中",
        "paragraphs": [
            "几日春山雨作霖，晓风端为破重阴。",
            "登楼物色浑如画，倚槛情怀未易吟。",
            "万里斜阳鸟飞去，四围烟树客愁深。",
            "个中定有超然法，趺坐端须仔细寻。"
        ],
        "title": "乍晴",
        "id": "b1cabef2-18d4-4d1f-b357-a6794d01f400"
    },
    {
        "author": "郑刚中",
        "paragraphs": [
            "武昌分别处，江岸倚篮舆。",
            "对饮三杯后，相思一载余。",
            "身随云共远，梦与汝同居。",
            "何日秋风夜，灯窗听读书。"
        ],
        "title": "十月初梦寄良嗣诗三句云相思一载余身随云共远梦与汝同居觉而足之",
        "id": "3569ca23-d391-42ee-854e-79ea85b23fda"
    },
    {
        "author": "郑刚中",
        "paragraphs": [
            "僧房花木疏，鸟雀下庭除。",
            "气候争寒暖，春光半有无。",
            "四山云外瘦，一塔雨中孤。",
            "谁用诗人笔，收将好画图。"
        ],
        "title": "口占",
        "id": "3205e51a-5d84-4586-9163-eddb2d464eb3"
    },
    {
        "author": "郑刚中",
        "paragraphs": [
            "一宿招提又裹粮，寸心孤影自匆忙。",
            "客从瘴岭暑边过，兰在幽林深处香。",
            "动静于人曾两意，升沈如梦亦都忘。",
            "但悲垂老恩无报，泪眼瞻依日月光。"
        ],
        "title": "未至鼎州道旁有甘泉既酌泉过松竹百步投宿小寺翌日又酌泉登舆松竹间兰香甚盛感而赋之时自移封",
        "id": "0e236fc6-b4e2-498d-b1ae-5972b8326e24"
    },
    {
        "author": "郑刚中",
        "paragraphs": [
            "一瓢方此寄天涯，用巧居贫拙有加。",
            "晚食正为颜斶饭，空肠却嗜玉川茶。",
            "长髯乱磨轻于土，短尾浓煎不见花。",
            "撑拄可堪书卷少，空教癯瘁发生华。"
        ],
        "title": "予嗜茶而封州难得有一种如下等修仁殊苦澁而日进两杯",
        "id": "863274aa-8dbb-4d0d-b547-1fb9be8a0a65"
    },
    {
        "author": "郑刚中",
        "paragraphs": [
            "客子方忧畏，津亭更寂寥。",
            "乱云藏野寺，积雪覆溪桥。",
            "米润还难买，酤迟转不饶。",
            "梅花有何故，冷笑背寒条。"
        ],
        "title": "岳阳道中",
        "id": "1d106ba7-2a7d-4fb7-9478-b2f6432a58b7"
    },
    {
        "author": "郑刚中",
        "paragraphs": [
            "可信南方气候温，冬寒未退已飞蚊。",
            "庖霜岂复冰鱼脍，翦雨定无春韭根。",
            "向晚孤城人寂寂，闭门幽梦酒醺醺。",
            "起来欲向寒梅说，一见眼明惟是君。"
        ],
        "title": "即事",
        "id": "7b13363f-0d39-445a-9ed7-5d3a419c296b"
    },
    {
        "author": "郑刚中",
        "paragraphs": [
            "北山三十里，忆得旧书堂。",
            "小径通蔬圃，新醅压酒牀。",
            "晚凉荷叶嫩，细雨橘花香。",
            "此梦今何许，随缘又一方。"
        ],
        "title": "故居",
        "id": "2cf9a68c-9a97-4342-8206-3ab36cc3b2d6"
    },
    {
        "author": "郑刚中",
        "paragraphs": [
            "傍城山曲处，草径一居幽。",
            "元夕孤灯里，残香静夜头。",
            "久晴无苦冷，独坐祗清愁。",
            "也拟寻诗句，吟哦醉却休。"
        ],
        "title": "元旦二首  其一",
        "id": "b19d4366-4bf2-435c-b604-ec05e0674c8c"
    },
    {
        "author": "郑刚中",
        "paragraphs": [
            "正月烧灯夜，封川转觉幽。",
            "十分凭月色，数点照城头。",
            "俗习那知陋，安陵谅不愁。",
            "家家松火畔，舂米未曾休。"
        ],
        "title": "元旦二首  其二",
        "id": "52fef978-144f-4834-a349-e3ae448e00f3"
    },
    {
        "author": "郑刚中",
        "paragraphs": [
            "地气冬来不复藏，桃花都向腊前芳。",
            "无寒疑是青春老，耐静从他白日长。",
            "野蝶舞余还自去，沙鸥飞断却成行。",
            "迎风尽著单衣坐，净几留心看药方。"
        ],
        "title": "春热",
        "id": "e2ce4518-a425-47a4-a1bf-0cf8f3d1a623"
    },
    {
        "author": "郑刚中",
        "paragraphs": [
            "晚来登眺处，寒暖正争春。",
            "城古亭台少，门严鼓角新。",
            "江山真是好，风俗不妨贫。",
            "克已从清约，须知太守仁。"
        ],
        "title": "即事",
        "id": "2fb56fe5-c221-44cf-ad57-2bf1915758a5"
    },
    {
        "author": "郑刚中",
        "paragraphs": [
            "忆昨少年日，家无斗粟藏。",
            "衔杯须径醉，得意必真狂。",
            "老去惟思睡，年来祗念乡。",
            "幽斋谁共语，看彻篆纹香。"
        ],
        "title": "忆昨",
        "id": "0cc32b3b-9345-4bb9-8364-20b6a5630ed5"
    },
    {
        "author": "郑刚中",
        "paragraphs": [
            "漂泊初时尚念乡，如今意定已都忘。",
            "小窗积雨韦编润，慢火薰笼药裹香。",
            "正要门前蛛结网，何妨篱上蚁成行。",
            "山前春雨非常好，出钵应须饱十方。"
        ],
        "title": "久雨",
        "id": "b56841f4-ef85-4797-85f5-ea084027d6d2"
    },
    {
        "author": "郑刚中",
        "paragraphs": [
            "杜门管得酒瓶干，余事谁能著眼看。",
            "髣髴残香幽梦断，冥濛细雨落花寒。",
            "林梢寺隐孤钟晚，水外人喧社饮懽。",
            "万里一身聊尔耳，此生惟觉上恩宽。"
        ],
        "title": "有客问予每日何事客退赋此",
        "id": "df492e4e-c334-47ae-af2a-641eaab86586"
    },
    {
        "author": "郑刚中",
        "paragraphs": [
            "远地穷乡口腹殊，居然孤客莫随渠。",
            "路旁施采尖头蓼，江上争寻胀肚鱼。",
            "野葛可尝虽是惯，马肝不食未为疏。",
            "此生余日皆君赐，饘粥充饥自有余。"
        ],
        "title": "封州大率园不蔬人采小蓼食之叶尖而细号尖头蓼亦谓之辣蓼误食往往杀人又春水肥时河豚鱼极贱二物郡人所酷嗜也作诗自戒河豚本草一名胀肚鱼",
        "id": "d53df902-208c-4108-8fda-78370e63cb6a"
    },
    {
        "author": "郑刚中",
        "paragraphs": [
            "短墙疏竹小园亭，记得东风婺女城。",
            "久酝菖蒲催祓禊，半肥梅子待清明。",
            "桥边沙印骄骢迹，水外花藏醉客声。",
            "年少不知身觧老，曾将豪气与春争。"
        ],
        "title": "吾乡城外北室宛转皆亭园自北门外南彻浮桥最为游春胜地因清明念之赋此",
        "id": "82c9e36c-002d-48fb-bf86-68bf59e8c806"
    },
    {
        "author": "郑刚中",
        "paragraphs": [
            "小锸移根带藓苔，暑中相对亦佳哉。",
            "素英吐处祗如玉，清思牵人全似梅。",
            "浅绿翦罗和叶看，真香擣麝逐风来。",
            "观君可与酴醿并，髙士宁容俗子陪。"
        ],
        "title": "茉莉",
        "id": "a717a72f-6518-4e90-961c-b581834f078d"
    },
    {
        "author": "郑刚中",
        "paragraphs": [
            "荒园茅塞闭墙隈，多谢西邻借我开。",
            "力课顽僮移断甓，小通幽径养苍苔。",
            "种云无处容桤木，遮日聊须买竹栽。",
            "十亩故乡松与菊，不须便望主人回。"
        ],
        "title": "西邻桑间有隙地从可五丈其横五分之一荒蔓瓦砾之所聚也邻翁借予栽竹因赋之",
        "id": "b47a4a9d-8ca9-4277-9627-3b7e42e64e82"
    },
    {
        "author": "郑刚中",
        "paragraphs": [
            "积水翻深畎，轻舠徧远湾。",
            "鸣榔时拨刺，挈网乱斓斒。",
            "贩妇贪趋市，渔翁喜动颜。",
            "输他鸥鹭饱，烟际不胜闲。"
        ],
        "title": "民入钱抱儥公库东塘决水取鱼甚盛渔翁谓抱儥者贩妇则旁午于塘上者皆妇人也",
        "id": "944b0ae5-b8df-48c5-a38f-ab8c99b5bc47"
    },
    {
        "author": "郑刚中",
        "paragraphs": [
            "莫道封州是小州，封州虽小客何愁。",
            "荔枝受暑色方好，茉莉背风香更幽。",
            "得醉便眠寻梦蝶，欲行还立看沙鸥。",
            "向非造物曾留意，谁把余生为我谋。"
        ],
        "title": "封州",
        "id": "64ac52a4-ed58-4568-8b49-edaa07cc94ee"
    },
    {
        "author": "郑刚中",
        "paragraphs": [
            "独坐前轩引破觥，满牀书卷任纵横。",
            "明蟾自可当灯烛，修竹便为佳友生。",
            "眩眼添花知轻醉，小窗欹枕梦春耕。",
            "日高推被还思起，听得厨头有菜羹。"
        ],
        "title": "五更醉卧",
        "id": "609c231e-779a-48a4-80ca-81d78372c2e2"
    },
    {
        "author": "郑刚中",
        "paragraphs": [
            "信缘移老竹，触暑种瓜根。",
            "小雨回生意，苍苔覆斸痕。",
            "影还随旧叶，凉已到清尊。",
            "相对如佳友，何妨尽闭门。"
        ],
        "title": "栽竹",
        "id": "d012d049-7933-43fe-9019-2d0b6f834c07"
    },
    {
        "author": "郑刚中",
        "paragraphs": [
            "须知造物有恩深，遣我闲中见物心。",
            "掠水髙低鸥自在，过花先后燕相寻。",
            "门前父老忽闻语，种罢今年常值阴。",
            "秋熟瓮头添酿酒，异乡孤客与多斟。"
        ],
        "title": "闲中",
        "id": "0e783ab1-45d6-4395-b135-cb34fde73250"
    },
    {
        "author": "郑刚中",
        "paragraphs": [
            "怕醉还思醉，哦诗未得诗。",
            "过云飞雨急，斜照晚凉迟。",
            "嫩绿开荷叶，新红入荔枝。",
            "踌躇搔发短，倚槛立多时。"
        ],
        "title": "哦诗",
        "id": "da631ecf-731b-416e-a894-7b4808a6c1be"
    },
    {
        "author": "郑刚中",
        "paragraphs": [
            "相逢都说在天涯，禄似蝇头舍似蜗。",
            "画角楼前皆郭外，虚棚竹上是人家。",
            "草深正恐鹿为虎，日暮渐迷鸥与鸦。",
            "老子岂知差别相，髙眠饱看荔枝花。"
        ],
        "title": "时官多以封州俸薄井邑萧条居处湫隘为叹观如闻而赋之",
        "id": "c04371c5-fe8a-44a7-9825-3e8e622627b4"
    },
    {
        "author": "郑刚中",
        "paragraphs": [
            "蛮徼分来气未清，江风吹雨瘴烟腥。",
            "出巢燕老榴花落，抱树猿啼荔子青。",
            "人客渐稀真省事，古贤相对可谈经。",
            "瓶中况是无多酒，更把柴门著意扃。"
        ],
        "title": "幽居",
        "id": "6ada630f-95b7-416b-95c7-2bea033868f4"
    },
    {
        "author": "郑刚中",
        "paragraphs": [
            "帝恩容贷比天宽，天见孤臣涕泪潸。",
            "数日得看书半卷，一身犹占屋三间。",
            "团团便是故乡月，叠叠只如东越山。",
            "第引沧浪澡心骨，尧云终自不违颜。"
        ],
        "title": "偶书",
        "id": "b37f0170-286d-4575-b6cc-b77fc469b526"
    },
    {
        "author": "郑刚中",
        "paragraphs": [
            "异乡逢午节，卧病此衰翁。",
            "竹笋迸新紫，榴花开小红。",
            "山深人寂寂，气润雨濛濛。",
            "煮酒无寻处，菖蒲在水中。"
        ],
        "title": "重五  其一",
        "id": "8f0c4fab-dba7-467c-b9a7-ddf677872394"
    },
    {
        "author": "郑刚中",
        "paragraphs": [
            "记得山居暑服轻，石榴低照酒尊明。",
            "彩茸花里占诗句，角黍盘中脱锦绷。",
            "老去容身惟有睡，午宜采药懒能行。",
            "谩令门外篸蒿艾，且免炎乡瘴疠生。"
        ],
        "title": "重五  其二",
        "id": "26a4e5ba-976a-456c-830e-84c48dd9ec30"
    },
    {
        "author": "郑刚中",
        "paragraphs": [
            "散员居事外，罪籍比刑余。",
            "敢叹山樊热，惟惊岁月除。",
            "城楼传漏远，河汉晓星疏。",
            "兀坐穷清景，明朝晓看书。"
        ],
        "title": "夏夜用人韵",
        "id": "febfdb93-d9a4-4b76-a712-c2247e0b740b"
    },
    {
        "author": "郑刚中",
        "paragraphs": [
            "盆池初泛小青钱，俄有盈盈淡伫仙。",
            "香老不随明玉堕，子肥争露宝珠圎。",
            "乍披绀色神都爽，欲擘柔房意尚怜。",
            "检点朋尊亦新贶，心知无报且陶然。"
        ],
        "title": "元信昨日惠八桂酒两尊今日惠莲数头实圎而大云盆池中白莲子也",
        "id": "c3c2f81e-f417-48b7-9e0b-8151ed3c3a28"
    },
    {
        "author": "郑刚中",
        "paragraphs": [
            "杜门惟一静，夏日不知长。",
            "竹下小窗暗，灯前飞雨凉。",
            "棋低无对手，饮少信中肠。",
            "此意此时节，寻眠未用忙。"
        ],
        "title": "夏夜小雨独坐",
        "id": "c7d1b510-76c4-4682-838c-b789c82c1f85"
    },
    {
        "author": "郑刚中",
        "paragraphs": [
            "东望麟山耸若幢，碧罗盘曲注西江。",
            "邻家蜜满蜂臣分，屋角窼成燕子双。",
            "门设雀罗遮坐客，灯排金粟照书窗。",
            "须还住处如僧舍，拄杖挑云到此邦。"
        ],
        "title": "经月门无客客至必谓予此居萧然如僧舍",
        "id": "323d328b-454f-49e8-ae4b-5fe4ab9cce4d"
    },
    {
        "author": "郑刚中",
        "paragraphs": [
            "闲居常自足，谓欠亦谁增。",
            "辟谷知难学，餐霞岂易能。",
            "菜非饕地主，米不慁邻僧。",
            "白日惟扃户，黄昏便点灯。"
        ],
        "title": "闲居常自足",
        "id": "db2e6c82-7745-46d5-82b5-f6be712b200c"
    },
    {
        "author": "郑刚中",
        "paragraphs": [
            "附石菖蒲谁手种，形模姿色妙难如。",
            "黄蜂变去惟窼在，绿玉抽来祗寸余。",
            "夜为露华离几案，晓添灶井向阶除。",
            "如何便得生秋意，更欲中间置小鱼。"
        ],
        "title": "黄汇征惠石菖蒲既赋古风复成四韵",
        "id": "c2b0d46d-df9f-4638-b719-c745eaa58849"
    },
    {
        "author": "郑刚中",
        "paragraphs": [
            "包饭腰镰洞户忙，芭蕉叶底稲田黄。",
            "微风有意回阑暑，小雨频来作夜凉。",
            "烟际轻舟分霁色，望中飞鹭点山光。",
            "初秋便自宜孤客，邻舍数家都酒香。"
        ],
        "title": "初秋",
        "id": "f244ebad-f266-4fcc-b64a-db6e431a5b0a"
    },
    {
        "author": "郑刚中",
        "paragraphs": [
            "海风吹屋乱疏更，花结灯昏背短檠。",
            "暑避新凉知有渐，酒扶孤梦未曾成。",
            "满帘都作芭蕉响，四壁时兼络纬声。",
            "晓起茅簷落余滴，炉香痴坐不妨清。"
        ],
        "title": "秋夜闻雨",
        "id": "c2330c60-1bfc-49dd-ab2a-c13450cae0ca"
    },
    {
        "author": "郑刚中",
        "paragraphs": [
            "牢落长安赋就时，青苔到榻有谁知。",
            "年踰四十犹无禄，笔下千篇祗有诗。",
            "风雨飘零长是客，干戈悲梗独忧时。",
            "平生爱作惊人句，博得如今杜拾遗。"
        ],
        "title": "读杜子美三大礼赋",
        "id": "a038f948-da31-4851-9fcf-5c39b0d14882"
    },
    {
        "author": "郑刚中",
        "paragraphs": [
            "阑暑秋郊暮，前山瘴雾中。",
            "猿猱都下饮，鸟雀未归丛。",
            "弄影试新月，披襟招好风。",
            "银潢向何夕，零露湿梧桐。"
        ],
        "title": "阑暑",
        "id": "8e529a1f-903a-447e-9663-a3bbf879d6c9"
    },
    {
        "author": "郑刚中",
        "paragraphs": [
            "路转城西一里余，不妨山径自崎岖。",
            "四邻酒熟人常笑，万木秋深叶不枯。",
            "空翠入窗浓欲滴，夜凉扶月静尤孤。",
            "有时虽是风翻屋，赖我元无屋上乌。"
        ],
        "title": "秋夜山居",
        "id": "31aa717c-5199-4a1e-a873-ac34733ea596"
    },
    {
        "author": "郑刚中",
        "paragraphs": [
            "卧对佳辰两鬓斑，幽忧深闭屋三间。",
            "芎能去湿方摩腹，菊可延龄少慰颜。",
            "骨瘦免教先落帽，酒行无分作颓山。",
            "摇知太守登高处，座客诗成烛影闲。"
        ],
        "title": "重阳太守招登东山以腹疾不能赴",
        "id": "a2225e5e-c548-4ecc-a19c-e52a497f8e4f"
    },
    {
        "author": "郑刚中",
        "paragraphs": [
            "眼如鸜鹆色如肝，此语传闻谩有年。",
            "李观匣中方念往，范增撞后岂知全。",
            "临池欲试曾亲滴，把墨重看未忍研。",
            "何幸却同郴笔句，贮云含雾到封川。"
        ],
        "title": "相识有遗予以紫石砚者谓是下巖石名曰玉斗予自湖南再转之岭畏行李重滞旧所用委弃不存正以无砚为窘得之喜甚且爱其名捧而戏之曰亚父后尔尚无恙耶为赋此",
        "id": "5eaf09e0-a15d-4908-b330-2141192e85c4"
    },
    {
        "author": "郑刚中",
        "paragraphs": [
            "邻翁情郑重，赠我小金钱。",
            "半锸开苍藓，全根带晓烟。",
            "数花浮酒面，三嗅种篱边。",
            "舍北疏梅近，馨香更勉旃。"
        ],
        "title": "邻翁以黄菊一本见赠是岁冬暖梅已成蕾以四韵戏菊",
        "id": "4b11e5c7-bbfc-495b-8318-44d23f455e74"
    },
    {
        "author": "郑刚中",
        "paragraphs": [
            "沈约楼前落叶黄，朝来玉折报潘郎。",
            "一区每叹如悬磬，三版俄惊戒若堂。",
            "泉石半生闲日月，丝纶余事入文章。",
            "但应祗有凋零恨，雁尽云空不见行。"
        ],
        "title": "哭潘义荣二首  其一",
        "id": "9a5e3d09-9f77-46e2-a60a-9ff08afc2e18"
    },
    {
        "author": "郑刚中",
        "paragraphs": [
            "少年联辔入京华，阔步超群便起家。",
            "亲览声名髙汉殿，忧时踪迹仅长沙。",
            "藏刀所在留余刃，怀璧终身不见瑕。",
            "老眼看公春梦散，不胜哀涕落天涯。"
        ],
        "title": "哭潘义荣二首  其二",
        "id": "724aae46-3cfa-4c06-9aac-278e9854a570"
    },
    {
        "author": "郑刚中",
        "paragraphs": [
            "霜作晴寒策策风，数家篱落澹烟中。",
            "沙鸥径去鱼儿饱，野鸟相呼柿子红。",
            "寺隐钟声穿竹去，洞深人迹与云通。",
            "雁门踦甚将何报，万里堪惭段子松。"
        ],
        "title": "晚望有感",
        "id": "90f26598-cd29-47a9-8cc1-3dafd3283694"
    },
    {
        "author": "郑刚中",
        "paragraphs": [
            "就温嫌冷性同然，况是冬深凛冽天。",
            "莫讶尘生杨绾席，都缘坐少席文毡。",
            "感君四坐平分暖，为我长针细衲绵。",
            "从此门前有来客，不须称遽足留连。"
        ],
        "title": "客致木绵坐已为长韵又成四韵",
        "id": "e0a1c4e3-7252-440d-a2b7-da98ea96d5ad"
    },
    {
        "author": "郑刚中",
        "paragraphs": [
            "今夜云开北陆风，丈三将到土圭中。",
            "剥穷谁见阴阳妙，来复方知天地功。",
            "孤坐看灯浑是梦，苍颜被酒不生红。",
            "却怜土俗追时节，言语虽殊意亦同。"
        ],
        "title": "庚午冬至夜",
        "id": "26d3f84b-ef14-402c-96d2-825a34f7d3b4"
    },
    {
        "author": "郑刚中",
        "paragraphs": [
            "茅舍柴门昼亦扃，松姿鹤骨向人清。",
            "阖门饘粥千金重，九品冠裳一唾轻。",
            "仁义到头焉用稼，声名真是岂其卿。",
            "我惭瘦马冲烟雨，不得从容慕老成。"
        ],
        "title": "衡岳左右道旁茅舍竹门中有老人八十一岁宣和间尝为芜湖尉因官火弃官寓湖湘无生涯学者时过之问经义遂相资助皆自言如是予饭其旁饭已即行马上拟成",
        "id": "8a7ebba6-be29-4155-9167-79c7486aaed8"
    },
    {
        "author": "郑刚中",
        "paragraphs": [
            "木偶漂来万里身，自怜藏拙向三春。",
            "人穷但有哦诗债，意懒终无下笔神。",
            "屋后云深鸡失晓，厨中饭尽鼠嫌贫。",
            "五更小雨却堪喜，数垅寒蔬色已新。"
        ],
        "title": "自怜",
        "id": "e267a75a-3d94-48ba-838c-d228163a6214"
    },
    {
        "author": "郑刚中",
        "paragraphs": [
            "深村春昼永，事事不相关。",
            "花少蜂蝶瘦，水清鸥鹭闲。",
            "柏香熏纸帐，竹枕傍屏山。",
            "付与翛然梦，乐哉天地间。"
        ],
        "title": "春昼",
        "id": "950268b4-d616-4ca8-acd2-9245927f7f50"
    },
    {
        "author": "郑刚中",
        "paragraphs": [
            "何烦喜事灯来报，喜事山间足可夸。",
            "绿竹乍移都出笋，素馨冲腊小开花。",
            "疏牙送饭匙犹健，细字抄书笔有加。",
            "况是山前膏雨足，平平春水浸秧芽。"
        ],
        "title": "频夜灯花顾予有何喜其可喜者又心之所自知不待灯报也",
        "id": "5f703cfe-5a00-4caa-83b2-000fc12b07bb"
    },
    {
        "author": "郑刚中",
        "paragraphs": [
            "菜畦深处短墙西，中有茅亭客未知。",
            "天许病身全得懒，日烘春困恰如痴。",
            "壁间花影帘休隔，案上书篇燕莫窥。",
            "更语东风轻过竹，老夫假寐一些时。"
        ],
        "title": "草亭假寐",
        "id": "e3ec6313-0832-47a9-aa1b-6b4f8f90529e"
    },
    {
        "author": "郑刚中",
        "paragraphs": [
            "颓龄正是投闲好，胆薄谁知与拙兼。",
            "棋信天机那论失，酒随客量不教添。",
            "静冲小雨看花蕾，时拨苍苔候笋尖。",
            "幽鸟叶间如有语，比翁难作逸群髯。"
        ],
        "title": "涉园偶成",
        "id": "aa4baa94-eb63-4c4d-bc35-d11decd9f524"
    },
    {
        "author": "郑刚中",
        "paragraphs": [
            "家近西山云满篱，曲塘深处芰荷稀。",
            "雨余燕向花间出，饮散人从竹后归。",
            "炊到扊扅真是窘，食他糠籺不知肥。",
            "半生享过清闲福，回首乘除事事非。"
        ],
        "title": "怀旧",
        "id": "f95f68e2-340d-48d8-ae8d-2ed1fd675a81"
    },
    {
        "author": "郑刚中",
        "paragraphs": [
            "去冬竹瓦迎新雪，曾下珠玑到酒盘。",
            "正月便回春意暖，五更微带雁声寒。",
            "门谙寂寞何须翟，鬓就衰残岂是潘。",
            "祗有报恩心耿耿，自余都作六如看。"
        ],
        "title": "去冬",
        "id": "acd045db-ba66-41c0-9cad-8fc9095a45ba"
    },
    {
        "author": "郑刚中",
        "paragraphs": [
            "静坐始知闲有味，懒行终是病相侵。",
            "雨声歇处乱云薄，月影来时清夜深。",
            "幽蛬傍阶如有话，皤罂在手更孤斟。",
            "寥寥万古圣贤意，落尽灯花空寸心。"
        ],
        "title": "夜坐",
        "id": "85c7b0c0-bfdd-4eb1-8526-a0045c153ff5"
    },
    {
        "author": "郑刚中",
        "paragraphs": [
            "城头暮角送阑暑，倚槛顷之风满襟。",
            "去鸟渐迷山落日，鸣蝉忽静木垂阴。",
            "弄云初月光犹淡，出水新荷绿未深。",
            "萧散晚凉君解否，一杯寻见古人心。"
        ],
        "title": "晚凉小酌",
        "id": "960a3f51-5834-4459-8aa2-c9b8e59a38e4"
    },
    {
        "author": "郑刚中",
        "paragraphs": [
            "闻时清透骨，聚处细成緺。",
            "灰厚火得所，山深风奈何。",
            "四窗都纸破，比舍得香多。",
            "利彼与自利，吾心宁有他。"
        ],
        "title": "山斋疏陋每焚香旁舍闻之而斋中不甚觉盖香随风以流也为四十言",
        "id": "e98e2af8-b4ac-466a-8171-a733fde0ed08"
    },
    {
        "author": "郑刚中",
        "paragraphs": [
            "岭南霜不结，风劲是霜时。",
            "日落晚花瘦，山空流水悲。",
            "栖鸦寻树早，冻蚁下窗迟。",
            "季子家何在，衣单知不知。"
        ],
        "title": "寒意",
        "id": "9082be77-adc3-4ed0-9369-f56cc23c97c7"
    },
    {
        "author": "郑刚中",
        "paragraphs": [
            "僦居栽竹暮清幽，絷系其如是楚囚。",
            "髙枕亦成惊枕梦，小窗长作客窗愁。",
            "扪心罪在愚臣戆，肉骨恩归圣主优。",
            "日有省循千点泪，临风分付与江流。"
        ],
        "title": "循省",
        "id": "2a4e3bc2-aac1-4520-84bc-42996f05ed7d"
    },
    {
        "author": "郑刚中",
        "paragraphs": [
            "鄂渚分携惊昨梦，如今岂谓一尊同。",
            "尘埃万里玉常润，风雨对眠床亦东。",
            "问得平安归客子，留将思忆与衰翁。",
            "征衫瘦着不须遽，渐向湖南春色中。"
        ],
        "title": "腊月十三日送邢婿还乡",
        "id": "a1b2c823-4a44-475f-8397-ebb8fd7a3f1e"
    },
    {
        "author": "郑刚中",
        "paragraphs": [
            "爆竹懒能熏，桃符又上门。",
            "老身迷岁月，春色徧干坤。",
            "桂岭家何在，茅堂酒满尊。",
            "小笼温衲被，清梦接黄昏。"
        ],
        "title": "辛未除夜",
        "id": "5cf27046-2cea-48b8-8cc1-fbf8d55ed0f0"
    },
    {
        "author": "郑刚中",
        "paragraphs": [
            "江风侵山云不干，迎春送腊雨漫漫。",
            "勾萌潜识化工意，泥淖莫嗟行路难。",
            "闭户定无元夜醉，拥衾如对九秋寒。",
            "池塘烟草弄风日，此景当从晴后看。"
        ],
        "title": "壬申年封州自正旦雨至元宵不止",
        "id": "99231826-09e6-40fe-92d4-3eacf29c188d"
    },
    {
        "author": "郑刚中",
        "paragraphs": [
            "瓦裂慨平生，无眠枕半横。",
            "逐臣常内讼，谪梦自多惊。",
            "投晓星河澹，近山钟鼓清。",
            "晨炊知米贱，犹恐费经营。"
        ],
        "title": "无寐  其一",
        "id": "e11f0e0e-a761-4ad6-b76f-c9f2b75491b8"
    },
    {
        "author": "郑刚中",
        "paragraphs": [
            "孤衾万感不能平，籍也扪心未觉盲。",
            "疏雨过云才数点，宿酲扶梦正三更。",
            "瘴烟侵我须教老，春物牵愁自在生。",
            "畴曩犬鸡无寸效，如今方愧子真耕。"
        ],
        "title": "无寐  其二",
        "id": "0df2279a-dfb3-4ba7-8e41-f1db63f27d37"
    },
    {
        "author": "郑刚中",
        "paragraphs": [
            "村舍无楼可望远，茅亭远望似登楼。",
            "饱看聚散云无住，最爱萦回水自由。",
            "诗思已随芳草动，春寒少为好山留。",
            "谁将裘马换美酒，与我同消万古愁。"
        ],
        "title": "草亭远望",
        "id": "b2a6e9e2-ebc2-47bd-9bae-b891d8e218da"
    },
    {
        "author": "郑刚中",
        "paragraphs": [
            "寒鸡不饱亦知鸣，布被堆中又五更。",
            "唤此枕邉烟浪梦，杂然风外鼓钟声。",
            "花笼宿雾方冲湿，窗识朝阳已弄明。",
            "盥濯是身无始业，一炉香火向三清。"
        ],
        "title": "春晚",
        "id": "a15eb624-5c6e-48ce-b13c-861665c3bdda"
    },
    {
        "author": "郑刚中",
        "paragraphs": [
            "草创园亭随意坐，任缘花竹倩人栽。",
            "雁声与客将寒去，枊色知春有信来。",
            "逸气暂时因酒见，物华空自把诗催。",
            "案头秃笔无才思，不赋一言真陋哉。"
        ],
        "title": "无诗",
        "id": "01734aea-80b1-4b13-977a-9fadcfb457cd"
    },
    {
        "author": "郑刚中",
        "paragraphs": [
            "幽趣无人会，闲居我自知。",
            "笋尖穿落叶，花蘂挂游丝。",
            "寒在蜂来少，风斜燕不迟。",
            "老夫无定力，破戒为题诗。"
        ],
        "title": "幽趣十二首  其一",
        "id": "d8bf11cd-6873-413a-9fc7-fab9830a018b"
    },
    {
        "author": "郑刚中",
        "paragraphs": [
            "幽趣无人会，闲居趣自成。",
            "孤舟横水静，宿鹭入烟明。",
            "风絮低还起，苔钱断复生。",
            "小门无客款，睡犬不闻声。"
        ],
        "title": "幽趣十二首  其二",
        "id": "fc527554-57ed-493a-a734-d025a9851c0e"
    },
    {
        "author": "郑刚中",
        "paragraphs": [
            "幽趣无人会，须还我独亲。",
            "开书风为揭，得睡懒相因。",
            "雨后竹色净，月中梅意真。",
            "北山小园景，莫怨未归人。"
        ],
        "title": "幽趣十二首  其三",
        "id": "fc6453d4-197d-4033-b4c8-7f4d73d27c58"
    },
    {
        "author": "郑刚中",
        "paragraphs": [
            "幽趣无人会，人应为我愁。",
            "山深云易聚，市远酒难谋。",
            "恃力䝙惊鹿，争巢鹊避鸠。",
            "老夫春睡美，蝴蝶是庄周。"
        ],
        "title": "幽趣十二首  其四",
        "id": "98f7b733-3b52-477f-88f2-45631c6efd60"
    },
    {
        "author": "郑刚中",
        "paragraphs": [
            "幽趣无人会，池塘又吐青。",
            "云间万里客，竹下一门扃。",
            "空翠侵书帙，飞花入草亭。",
            "杖藜寻柏子，慢火待余馨。"
        ],
        "title": "幽趣十二首  其五",
        "id": "74418908-71eb-4297-8da6-19e70686da89"
    },
    {
        "author": "郑刚中",
        "paragraphs": [
            "幽趣无人会，欣然自解颜。",
            "雨来飞鸟急，沙静小鱼闲。",
            "翠滴峰峦表，香霏草木间。",
            "吾心久忘物，物意苦相关。"
        ],
        "title": "幽趣十二首  其六",
        "id": "f2ad72e2-60bc-4979-8deb-554f858da2bd"
    },
    {
        "author": "郑刚中",
        "paragraphs": [
            "幽趣无人会，春风自过门。",
            "青圆梅弄子，绿隘竹生孙。",
            "花少蜂蝶瘦，雾浓鸥鹭昏。",
            "草寮藜藿饱，痴坐等庸髠。"
        ],
        "title": "幽趣十二首  其七",
        "id": "84881258-6be3-4d70-9390-2678cc70a4cf"
    },
    {
        "author": "郑刚中",
        "paragraphs": [
            "幽趣无人会，清闲五月中。",
            "鱼跳荷叶绿，猿笑荔枝红。",
            "拨竹看新月，钩帘入好风。",
            "神仙赤松地，正恐自相通。"
        ],
        "title": "幽趣十二首  其八",
        "id": "e3ffbf8d-4ad0-4cc6-8564-853b2ce48eff"
    },
    {
        "author": "郑刚中",
        "paragraphs": [
            "幽趣无人会，虽然亦有为。",
            "晚凉寻薜荔，细雨架酴醿。",
            "扫屋除蛛网，添花助蜜脾。",
            "黄昏方隐几，酒兴又催诗。"
        ],
        "title": "幽趣十二首  其九",
        "id": "8db5fae4-c424-4cf2-b44e-ac26ac6401b0"
    },
    {
        "author": "郑刚中",
        "paragraphs": [
            "幽趣无人会，天宽物自容。",
            "夔休怜踸踔，鱼勿为噞喁。",
            "吟苦秋虫适，身闲沙鹭慵。",
            "举头常见日，山水任重重。"
        ],
        "title": "幽趣十二首  其一○",
        "id": "f79ae17b-5dfb-4a29-ab5b-9f880ba0bbbf"
    },
    {
        "author": "郑刚中",
        "paragraphs": [
            "幽趣无人会，闲中见物天。",
            "绿虚甘露结，红皱水晶圆。",
            "倒孕潜资化，成行出暮羶。",
            "寰中无巨细，动静各随缘。"
        ],
        "title": "幽趣十二首  其一一",
        "id": "15e2dbe6-b42e-4677-b5b5-13c9f2434f9f"
    },
    {
        "author": "郑刚中",
        "paragraphs": [
            "幽趣无人会，云依远岫行。",
            "寒塘时拨刺，古木廔敲铿。",
            "壁壳拖涎钝，花飞度粉轻。",
            "山泉烹石鼎，孤啜不胜清。"
        ],
        "title": "幽趣十二首  其一二",
        "id": "5e23fdd6-8688-4f44-a918-56f33be7f970"
    },
    {
        "author": "郑刚中",
        "paragraphs": [
            "茅屋三间昼掩扉，遮藏足得讼前非。",
            "雨余燕踏竹梢下，风动蝶随花片飞。",
            "闲自钩帘通野色，时因酌酒见元机。",
            "思乡化作身千亿，底事柳侯深念归。"
        ],
        "title": "读柳子厚若为化得身千亿散上峰头望故乡之句有感",
        "id": "279f7a02-65a2-4271-8134-39b56625b835"
    },
    {
        "author": "郑刚中",
        "paragraphs": [
            "梅仙隐去事难论，故种疏梅隐小轩。",
            "虽似扫除颜色冗，不妨游戏簿书繁。",
            "月明客共藏花影，醉梦君应到酒尊。",
            "我亦寄身修竹里，颇欣成性得存存。"
        ],
        "title": "拟题黎簿尉梅隐用其韵",
        "id": "f8d893dd-bcca-49c3-a69c-8be14a87ab17"
    },
    {
        "author": "郑刚中",
        "paragraphs": [
            "瘴浓复岭烟如墨，照以澄江一洗开。",
            "芳草望中春去远，落花寒处鸟声回。",
            "风飘空翠入修竹，润滴幽蹊生绿苔。",
            "不是从前赋清苦，未应得向此中来。"
        ],
        "title": "自宽",
        "id": "b87e6ad9-1657-4c6e-ae4d-cb16b62ed79c"
    },
    {
        "author": "郑刚中",
        "paragraphs": [
            "自古山人合在山，山人何幸此偷安。",
            "身闲不束休文带，发短聊簪子夏冠。",
            "酒量自来惟恨窄，僦居随分不须宽。",
            "惟余骨髓缄封者，尽是君恩报答难。"
        ],
        "title": "山人",
        "id": "5461982a-dfde-4711-bce9-95ce00bb2141"
    },
    {
        "author": "郑刚中",
        "paragraphs": [
            "秋风城垒小，远望一消凝。",
            "洞客云中路，渔舟水底灯。",
            "有钟聊是寺，半俗不成僧。",
            "羁旅其间者，尘埃料可憎。"
        ],
        "title": "杂兴",
        "id": "bfd3bada-356e-4663-809c-e5e876e5e6db"
    },
    {
        "author": "郑刚中",
        "paragraphs": [
            "月到空庭色界虚，酒壶安顿向冰壶。",
            "须臾万瓦清露湿，髣髴一轮丹桂孤。",
            "独酌难成狂态度，闲身惟有醉工夫。",
            "醉中孰与参禅趣，此妙须知禅所无。"
        ],
        "title": "八月间对月独酌",
        "id": "04f238c5-e800-4f09-976b-832340c58dac"
    },
    {
        "author": "郑刚中",
        "paragraphs": [
            "无分双清岸醉巾，苍头煮药与谁亲。",
            "空烦食指报珍味，阻向歌喉听落尘。",
            "槛外寒花应照户，座中明水定生春。",
            "仙翁若苦催归旆，不比山斋酒困人。"
        ],
        "title": "简孙立之",
        "id": "3237989c-d34f-45ca-8185-a378d271ca1c"
    },
    {
        "author": "郑刚中",
        "paragraphs": [
            "往岁封川秋水肥，板舆行色照莱衣。",
            "江鱼来处使君去，吊鹤飞时孤子归。",
            "脂泽一奁留旧蔼，铭诗千古载余辉。",
            "阿参与我同题塔，慰问苫茨涕欲挥。"
        ],
        "title": "黄义卿知郡母夫人挽章",
        "id": "df962018-99ae-4a8b-8618-d29d05589f39"
    },
    {
        "author": "郑刚中",
        "paragraphs": [
            "不辞芳酒满，怕渡野塘寒。",
            "淡月侵灯暗，新春逗腊残。",
            "主人方郑重，客意敢阑珊。",
            "聚散皆如梦，相陪且尽欢。"
        ],
        "title": "腊中会桂堂太守劝客满觞尝曰怕渡野塘寒酒罢且归又曰月挂竹梢明爱此二语借为两诗云  其一",
        "id": "ab3eca89-e925-4a31-a058-6edc342ee735"
    },
    {
        "author": "郑刚中",
        "paragraphs": [
            "风穿花坞冷，月挂竹梢明。",
            "浅量三杯酒，狂歌万古情。",
            "使旌浮夜色，归棹有寒声。",
            "倦客无浆蔗，朝酲未肯清。"
        ],
        "title": "腊中会桂堂太守劝客满觞尝曰怕渡野塘寒酒罢且归又曰月挂竹梢明爱此二语借为两诗云  其二",
        "id": "6c7213b8-8d30-4511-a79b-22b122fc8de4"
    },
    {
        "author": "郑刚中",
        "paragraphs": [
            "冬令常温客不愁，日来还用理衣裘。",
            "浪开易落惊花雨，过暖成寒似麦秋。",
            "木叶摇风摧宿鸟，江烟带暝起沙鸥。",
            "何人有酒生春意，驱我新诗到笔头。"
        ],
        "title": "冬大暖桃李花飞如雨已而遽寒绵裘犹薄也",
        "id": "6d7482b8-d6eb-4311-9b96-3a1b85f67c3f"
    },
    {
        "author": "郑刚中",
        "paragraphs": [
            "漂流忆昨到封川，相继人看渌水莲。",
            "屈指君犹成一任，过头吾已出三年。",
            "款门对坐惟棋局，判袂论情付酒船。",
            "九月秋风去帆疾，可能相望不依然。"
        ],
        "title": "拟送傅推官吉先予以绍兴己已六月自复徙封吉先后一月到任",
        "id": "5d4f0950-8c07-4461-a9a0-4dae42328ecb"
    },
    {
        "author": "郑刚中",
        "paragraphs": [
            "酲病初非病，寻真却损真。",
            "孤愁如送别，清渇欲生尘。",
            "嗅菊时思杜，薰香未惬荀。",
            "蔗浆知可析，莫致一瓯新。"
        ],
        "title": "病酒",
        "id": "2636acdd-ded9-4a72-849e-3b7e7ed34e95"
    },
    {
        "author": "郑刚中",
        "paragraphs": [
            "小栏培土待重阳，雨洗金钱未肯忙。",
            "终藉九秋扶正色，谁能三嗅为清香。",
            "陶潜属意空诗好，胡广随缘却寿长。",
            "古昔风流无处问，碎花浮泛一尊黄。"
        ],
        "title": "砌下黄菊暮秋始开为赋此篇",
        "id": "393be315-2c63-4ddd-bd4d-c0d0dbe8b2c4"
    },
    {
        "author": "郑刚中",
        "paragraphs": [
            "开船侵晓雾，转棹顺江流。",
            "寺径盘龙腹，州旗映马头。",
            "水邉香草细，云际小桥幽。",
            "写物钦清绝，赓篇愧缪悠。"
        ],
        "title": "十月二十三日赵守侵早泛舟游西山有诗即席和此",
        "id": "067707e1-3b5b-40f4-8068-6426ea7a3b0a"
    },
    {
        "author": "郑刚中",
        "paragraphs": [
            "曩会今千日，光阴趁水流。",
            "楚囚聊寓目，古佛不擡头。",
            "鸟避人声杂，云藏洞穴幽。",
            "一舟横晚渡，回首兴悠悠。"
        ],
        "title": "再和",
        "id": "8735423c-79f0-4fce-a0d8-c0cefcb2fe13"
    },
    {
        "author": "郑刚中",
        "paragraphs": [
            "积暖浮阳过，轻寒宿沴消。",
            "廉纤飞雨线，清润入花条。",
            "节物病身老，家山归梦摇。",
            "华严存至教，不复见无聊。"
        ],
        "title": "初春五言",
        "id": "93bbf761-cd07-49c3-a254-29b8891cec82"
    },
    {
        "author": "郑刚中",
        "paragraphs": [
            "古人书卷慢翻寻，齿髪萧疏岁月侵。",
            "万里家山孤枕梦，满城风雨五更心。",
            "蒙茸软草涵空翠，寂历初花弄晓阴。",
            "燕子未来寒意重，数峰圆瘦入云深。"
        ],
        "title": "初春七言",
        "id": "6bdf4dbe-d06a-4aab-97be-169be7d0bbdb"
    },
    {
        "author": "郑刚中",
        "paragraphs": [
            "春物阑珊逐晓风，芰荷欹角草茸茸。",
            "野梅结子疏枝重，老竹生孙翠影浓。",
            "煮酒情怀还是客，异乡歌笑且相从。",
            "醺然就枕皆佳处，醉梦何妨度晓钟。"
        ],
        "title": "初夏",
        "id": "1c8a2dce-cdad-492a-81e5-d8311dd68ff3"
    },
    {
        "author": "郑刚中",
        "paragraphs": [
            "安居岂是安居地，木偶漂来且庶几。",
            "日向柳邉回晚照，雨随云去敛余扉。",
            "相逢又说分新火，孤坐谁怜尚袷衣。",
            "试破泥头开煮酒，菖蒲香细蜡花肥。"
        ],
        "title": "寒食杂兴二篇  其一",
        "id": "c5c66953-d825-4433-84a7-f86f34f6e0f1"
    },
    {
        "author": "郑刚中",
        "paragraphs": [
            "小小园亭书掩关，身闲不用更偷闲。",
            "柳绵尽日髙低处，春色于人去住间。",
            "已醉更应将酒解，负花须索把诗还。",
            "我今已是霜颠秃，不比休文只鬓斑。"
        ],
        "title": "寒食杂兴二篇  其二",
        "id": "5cf2e5c0-9b60-42e8-be11-528457ae3345"
    },
    {
        "author": "郑刚中",
        "paragraphs": [
            "阴阴修竹小茅庐，足可安闲置老夫。",
            "懒不观书蟫得计，贫唯煮菜鼠无图。",
            "吏今更肯来桥外，鵩亦相疏远坐隅。",
            "阅遍华严方灌顶，焚香千古问毗卢。"
        ],
        "title": "闲兴",
        "id": "86316b8c-26e0-4209-9089-15d0c7a4aeb0"
    },
    {
        "author": "郑刚中",
        "paragraphs": [
            "净练已欣平似熨，更因过雨助清深。",
            "何人孤笛穿云杪，远岸归舟入树阴。",
            "鸥鸟惯看迁客面，江山偏识老夫心。",
            "半钩小卷黄昏月，欲得新诗个里寻。"
        ],
        "title": "出江",
        "id": "c22163f7-1940-4e36-8c65-de05b7a1a2ad"
    },
    {
        "author": "郑刚中",
        "paragraphs": [
            "我创新轩不费钱，小将屋壁敞东偏。",
            "谁留止水涵千丈，今为陈人洗万缘。",
            "树近直疑蓝作幕，月明方见玉为天。",
            "个中岂敢容凡客，独与清风泛酒船。"
        ],
        "title": "绿净轩",
        "id": "cc171e76-c808-4d04-87ba-1f15a4bfba1e"
    },
    {
        "author": "郑刚中",
        "paragraphs": [
            "百病相寻体未平，幽怀感物强星星。",
            "地卑积润野梅瘦，岁晚无霜山柿青。",
            "览镜但存心慷慨，杖笻犹觉步竛竮。",
            "如何每事难精进，日废华严千字经。"
        ],
        "title": "病后涉园",
        "id": "a29cf9d2-5459-4bfd-8648-e077aac73d58"
    },
    {
        "author": "郑刚中",
        "paragraphs": [
            "密雨重阴一月余，似闻征马又长驱。",
            "怪来林外升晴日，已奏江邉报捷书。"
        ],
        "title": "甲寅九月末雨至十月二十三日得晴闻是日六飞进狩诸将告捷",
        "id": "dd30f995-925f-4aa5-8750-504e9f1eb349"
    },
    {
        "author": "郑刚中",
        "paragraphs": [
            "由来南巷独甘贫，季老徒夸眼有神。",
            "未暇相烦展髙栋，方图种德效前人。"
        ],
        "title": "季天叙为人相宅过余求诗戏书二绝  其一",
        "id": "b54b06b6-99d0-4572-89c7-6110ed35c70d"
    },
    {
        "author": "郑刚中",
        "paragraphs": [
            "一区悬磬已偷安，常念风波世路艰。",
            "若谓他时庇寒士，会须令我作千间。"
        ],
        "title": "季天叙为人相宅过余求诗戏书二绝  其二",
        "id": "29d2567f-fdf3-42d7-939e-647dd2382048"
    },
    {
        "author": "郑刚中",
        "paragraphs": [
            "简书催我就征途，对坐西山暂索居。",
            "闻说仕途巇险甚，未应从此便相疏。"
        ],
        "title": "别家山二绝  其一",
        "id": "7f1f942f-cd34-4385-b4b1-313777ca073d"
    },
    {
        "author": "郑刚中",
        "paragraphs": [
            "就荒松菊莫相嗔，未肯微官缚此身。",
            "若有督邮须束带，定将秫米付他人。"
        ],
        "title": "别家山二绝  其二",
        "id": "fb207f6f-793e-4b6d-9d01-10ce26bef7ee"
    },
    {
        "author": "郑刚中",
        "paragraphs": [
            "塞污鉏蔓致蕃昌，草木怀君岂易忘。",
            "出为苍生施此手，他时宁使故园荒。"
        ],
        "title": "代答",
        "id": "ca0028ba-8c10-44af-84d0-715b96cf3fcb"
    },
    {
        "author": "郑刚中",
        "paragraphs": [
            "雪积云腾昼杳冥，万山玉立不胜清。",
            "举头祗恐是尺五，松柏已为环珮声。"
        ],
        "title": "雪中度冯公岭二绝  其一",
        "id": "9d802d79-c542-4d1a-87aa-ddb755abdca1"
    },
    {
        "author": "郑刚中",
        "paragraphs": [
            "琪花风乱欲成团，度岭人言路已漫。",
            "我斥征夫第前迈，山翁不畏雪霜寒。"
        ],
        "title": "雪中度冯公岭二绝  其二",
        "id": "2ceb6c6e-e35f-4d2c-85a2-171d90d143f2"
    },
    {
        "author": "郑刚中",
        "paragraphs": [
            "宝刀分惠过墙西，瘦比寒梅不肯肥。",
            "只恐东风苦无赖，为君吹作玉花飞。"
        ],
        "title": "范才翁惠酴醿",
        "id": "c2d4958a-2da0-462c-a875-479cdddf0a0d"
    },
    {
        "author": "郑刚中",
        "paragraphs": [
            "花木横斜转小蹊，疏帘竹屋任髙低。",
            "何人移得僧窗静，置在君家厅事西。"
        ],
        "title": "题黄德老西亭二绝  其一",
        "id": "8412e7b6-ad53-45e6-98a6-fb399bcb8215"
    },
    {
        "author": "郑刚中",
        "paragraphs": [
            "吏冗文移纸作堆，谁能亭榭静中开。",
            "直须事外关门坐，莫放人从门外来。"
        ],
        "title": "题黄德老西亭二绝  其二",
        "id": "403ed0ce-ec43-4a0d-bd46-78e59761c334"
    },
    {
        "author": "郑刚中",
        "paragraphs": [
            "灵峰特立万山中，秋逼浓岚愈欝葱。",
            "旁绝逶迤虽寡助，其如气象自摩空。"
        ],
        "title": "和李端明题灵峰",
        "id": "f08cb8e0-9bed-49f4-b580-cdb05aa1e88e"
    },
    {
        "author": "郑刚中",
        "paragraphs": [
            "龙湫喷薄髙且清，自料吾心略相似。",
            "因流顺势无隐情，倾倒向人只如此。"
        ],
        "title": "题大龙湫",
        "id": "97e72e13-804b-4eb0-97fa-ce791b6bc827"
    },
    {
        "author": "郑刚中",
        "paragraphs": [
            "小径禅房琐绿苔，坐中闻叶亦幽哉。",
            "此居不是能潇洒，但我初从閙处来。"
        ],
        "title": "题妙明师静轩",
        "id": "a9fec8ad-dc8f-4608-8d2c-59ed43b68c0b"
    },
    {
        "author": "郑刚中",
        "paragraphs": [
            "缟衣仙子变新装，浅染春前一様黄。",
            "不肯皎然争腊雪，只将孤艳付幽香。"
        ],
        "title": "腊梅",
        "id": "3ba43926-60d1-4318-96d6-9f2d6c47ddef"
    },
    {
        "author": "郑刚中",
        "paragraphs": [
            "北风吹水拍船头，晚泊长芦祗欲愁。",
            "试遣长髯伺烟际，望中李郭亦来不。"
        ],
        "title": "宿长芦寺下四绝  其一",
        "id": "fec241d7-8b5e-4c32-8e5c-a1adb8a52875"
    },
    {
        "author": "郑刚中",
        "paragraphs": [
            "来帆风饱自行快，去桨浪髙知进难。",
            "舟子勿生淹泊恨，偶然迟速我殊安。"
        ],
        "title": "宿长芦寺下四绝  其二",
        "id": "8cb091b5-ad40-418d-b9a3-dba2081e55fe"
    },
    {
        "author": "郑刚中",
        "paragraphs": [
            "建邺春江水拍天，趁潮先发六宫船。",
            "何时彤笔严清禁，缥缈金铺生瑞烟。"
        ],
        "title": "宿长芦寺下四绝  其三",
        "id": "414f06ef-086c-4d34-9aea-61dfd98716b4"
    },
    {
        "author": "郑刚中",
        "paragraphs": [
            "风伯清尘过浙西，随春万骑拥旌旗。",
            "野人不识巡方意，警跸还忧为虏移。"
        ],
        "title": "宿长芦寺下四绝  其四",
        "id": "08ed7dbe-a694-4483-a716-5481c025f20a"
    },
    {
        "author": "郑刚中",
        "paragraphs": [
            "山柳叶疏容夜月，古松枝劲起秋风。",
            "定知明日便回首，百里牛矶烟雾中。"
        ],
        "title": "八月初四日谢雨采石中元祠",
        "id": "4f7a6923-c87e-42ec-9a46-552f4337c60c"
    },
    {
        "author": "郑刚中",
        "paragraphs": [
            "十年滓秽已澄清，访旧宁须得便行。",
            "蚤辟关中奉髙祖，重兴礼乐定章程。"
        ],
        "title": "和楼枢密过洛阳感旧二绝  其一",
        "id": "2ec4db12-47ee-4a22-8f7f-2fba38fa4452"
    },
    {
        "author": "郑刚中",
        "paragraphs": [
            "梦眼由来过幻差，焚香祗好诵南华。",
            "云深汉殿犹衰草，风紧洛阳无旧花。"
        ],
        "title": "和楼枢密过洛阳感旧二绝  其二",
        "id": "e2ac36f5-5492-40dd-8961-4ba47f40aadc"
    },
    {
        "author": "郑刚中",
        "paragraphs": [
            "四皓已闲犹管事，留侯事了始求仙。",
            "仙人石上出一手，寓意后人非偶然。"
        ],
        "title": "楼枢密过华山浩然有念古慕希夷之心谨用韵作二诗以箴之  其一",
        "id": "1eca4819-e14b-48f7-8dff-13896ca13c8f"
    },
    {
        "author": "郑刚中",
        "paragraphs": [
            "且说髙皇宽法律，从他汉武好神仙。",
            "关中脱使闹如鼎，自屏山樊能安然。"
        ],
        "title": "楼枢密过华山浩然有念古慕希夷之心谨用韵作二诗以箴之  其二",
        "id": "6f56f4d9-2f27-4a16-a7a6-7261c2ad7ae9"
    },
    {
        "author": "郑刚中",
        "paragraphs": [
            "邉城土俗自随宜，物色人情浩不齐。",
            "略有江乡相似处，午烟林下一声鸡。"
        ],
        "title": "陕西戏成二绝  其一",
        "id": "2085869c-67d8-48b6-afc8-08b242c8f543"
    },
    {
        "author": "郑刚中",
        "paragraphs": [
            "出门上马虽所乐，乍见秋风亦念家。",
            "何日随堤霜后路，乱飞榆柳踏平沙。"
        ],
        "title": "陕西戏成二绝  其二",
        "id": "b2d3539c-3deb-4014-98b3-16b3b654cc18"
    },
    {
        "author": "郑刚中",
        "paragraphs": [
            "沐雨抗尘几万里，劳生令我忆山家。",
            "秋风小艇浮棋局，野色侵帘水见沙。"
        ],
        "title": "随凤翔有何日在堤霜后路乱飞榆柳踏平沙之句今至堤上复用前韵",
        "id": "dd57ca1b-43ab-4f1e-be5f-527c4394d4fc"
    },
    {
        "author": "郑刚中",
        "paragraphs": [
            "风柳惊霜日夜飘，客程中夜马萧萧。",
            "据鞍髣髴如残梦，晓月一钩犹未消。"
        ],
        "title": "早行二绝  其一",
        "id": "32a716c1-7a88-47b2-8ef3-7be2f9f2560e"
    },
    {
        "author": "郑刚中",
        "paragraphs": [
            "頳肩携担又催程，寸许孤灯照壁青。",
            "破县残更误传晓，马行十里见明星。"
        ],
        "title": "早行二绝  其二",
        "id": "7a115ad4-0e84-42e1-adec-81826b03f3e3"
    },
    {
        "author": "郑刚中",
        "paragraphs": [
            "意象轩轩势入云，为谁出手若经纶。",
            "夜扶星斗朝擎日，气力何知几万钧。"
        ],
        "title": "和江虞仲华山二绝 仙人掌",
        "id": "fbbb8c78-f896-423e-b88b-c1e2b92811ac"
    },
    {
        "author": "郑刚中",
        "paragraphs": [
            "世累都忘春复秋，婆娑槐木亦无忧。",
            "不知千古云间梦，梦见山前虏马不。"
        ],
        "title": "和江虞仲华山二绝 陈希夷无忧木",
        "id": "e5be7d99-6e75-46ba-bd1b-29a2c3303d36"
    },
    {
        "author": "郑刚中",
        "paragraphs": [
            "秋阳未作结霜风，沙细堤平落日红。",
            "客子何须念行役，马蹄多在柳阴中。"
        ],
        "title": "马上口占三绝  其一",
        "id": "2f3b9878-3037-42e2-a540-9e2c9e96bb58"
    },
    {
        "author": "郑刚中",
        "paragraphs": [
            "露浓红透棠梨叶，风紧落疏乔麦花。",
            "马首渐东京洛近，小寒无用苦思家。"
        ],
        "title": "马上口占三绝  其二",
        "id": "070e56ca-0645-44c6-8b3e-c5bc3726010c"
    },
    {
        "author": "郑刚中",
        "paragraphs": [
            "小枝圆熟枣累累，短绿尖新麦透泥。",
            "父老随车说丰岁，相公何苦出关西。"
        ],
        "title": "马上口占三绝  其三",
        "id": "dd846f70-f3d7-47da-a199-0a4437d45ee0"
    },
    {
        "author": "郑刚中",
        "paragraphs": [
            "倦客飘零若转蓬，一尊深念菊花丛。",
            "马蹄踏处黄尘起，费尽天涯落帽风。"
        ],
        "title": "九日",
        "id": "8832f0ac-b4c4-4e5d-a208-0b0289610c3e"
    },
    {
        "author": "郑刚中",
        "paragraphs": [
            "天下共知归汉德，东西那可限鸿沟。",
            "虽令羽割大河水，分得人心两处不。"
        ],
        "title": "鸿沟",
        "id": "819a22eb-00f6-4007-89b4-b4dd3174292b"
    },
    {
        "author": "郑刚中",
        "paragraphs": [
            "君把使旌临洛水，我参枢幕过潼关。",
            "秋风想见吹归渡，先看淮南第一山。"
        ],
        "title": "灵壁驿有方公美少卿留题戏和于壁",
        "id": "f7a66127-2f2a-4794-8512-b447c91d234e"
    },
    {
        "author": "郑刚中",
        "paragraphs": [
            "云压江邉草树低，麦摇秋色望中迷。",
            "却知向晚有晴意，雨过一声村落鸡。"
        ],
        "title": "雨过",
        "id": "43c57e15-3792-40da-8cf6-abba5cd6d946"
    },
    {
        "author": "郑刚中",
        "paragraphs": [
            "月下对花灯下字，年来渐觉老相关。",
            "颇思瞑坐收余力，他日归家祗看山。"
        ],
        "title": "眼昏",
        "id": "303ce39c-0023-4d96-9d47-636748b534d3"
    },
    {
        "author": "郑刚中",
        "paragraphs": [
            "摇风暗绿疏疏叶，困日轻黄小小花。",
            "细认幽香已清绝，更随膏馥出君家。"
        ],
        "title": "胜仲少卿公惠巖桂幷诗二绝用韵和之  其一",
        "id": "478b6fcf-62ff-48ce-9fb3-40a733d0e6e3"
    },
    {
        "author": "郑刚中",
        "paragraphs": [
            "秋桂荷君亲折赠，倾盘髙插傍胡床。",
            "儿童谩自温金鸭，三日炉金不敢香。"
        ],
        "title": "胜仲少卿公惠巖桂幷诗二绝用韵和之  其二",
        "id": "4861e15d-a441-46f9-9f3e-c254ceb42e5d"
    },
    {
        "author": "郑刚中",
        "paragraphs": [
            "峨冠执法公宜整，端冕临祠我亦严。",
            "深炷炉香通问讯，小寒清坐隔疏帘。"
        ],
        "title": "十二月二日腊祭前一日致斋惠照呈清叟察院三绝  其一",
        "id": "eb0e0ed1-87f5-4cd7-a0d0-c24710a8f2d7"
    },
    {
        "author": "郑刚中",
        "paragraphs": [
            "腊祭精严古院幽，邻房不敢对茶瓯。",
            "何时芒履扶笻竹，度岭相寻溪岸头。"
        ],
        "title": "十二月二日腊祭前一日致斋惠照呈清叟察院三绝  其二",
        "id": "9f143f78-dd76-457e-aaf0-da4fc7d75fb0"
    },
    {
        "author": "郑刚中",
        "paragraphs": [
            "柳眼浅窥湖水畔，梅花瘦著竹篱边。",
            "残年未便无冰雪，春意云何已断然。"
        ],
        "title": "十二月二日腊祭前一日致斋惠照呈清叟察院三绝  其三",
        "id": "27581031-d9da-4c19-a977-b6d624ca5efc"
    },
    {
        "author": "郑刚中",
        "paragraphs": [
            "春浅酒寒人密坐，花深雨细蝶移枝。",
            "十年未解作归计，此恨故园莺自知。"
        ],
        "title": "怀山居二绝  其一",
        "id": "ee1ffce9-937b-4a86-9d99-e6dbbea84f2e"
    },
    {
        "author": "郑刚中",
        "paragraphs": [
            "披丛寻得晚花瘦，带雨翦来春韭香。",
            "忆把余醺付松枕，明朝春梦不胜长。"
        ],
        "title": "怀山居二绝  其二",
        "id": "dc6417df-01ae-4b8b-b3e8-2a74e543a702"
    },
    {
        "author": "郑刚中",
        "paragraphs": [
            "竹舆晓出见湖山，小室焚香暂得闲。",
            "帘动东风入双蝶，清愁何处不相关。"
        ],
        "title": "即事",
        "id": "592f838c-4f7b-4464-ada0-daf6347206b2"
    },
    {
        "author": "郑刚中",
        "paragraphs": [
            "渐看绿叶秋来密，最爱轻花露未晞。",
            "何日增枝充素里，为渠临酒脱金衣。"
        ],
        "title": "观橘花",
        "id": "f2d01d08-3d1c-4901-87b4-f8fbe4410fa0"
    },
    {
        "author": "郑刚中",
        "paragraphs": [
            "火邉遗竹但枯枝，瘦笋丛生未及齐。",
            "篠嫩不禁风燕立，绿梢烟外起还低。"
        ],
        "title": "礼部直舍枯竹嫩篠丛燕雀飞来欲折以二韵记云",
        "id": "1287d007-1f4a-4020-b591-55e9f7ecf104"
    },
    {
        "author": "郑刚中",
        "paragraphs": [
            "山逼新寒惊远梦，风收细雨作初晴。",
            "晓光微动鸥鹭起，黄叶乱飞旗帜明。"
        ],
        "title": "发风水洞",
        "id": "31a2676e-b0d1-48c9-a795-9b197099c2af"
    },
    {
        "author": "郑刚中",
        "paragraphs": [
            "我有君恩未报身，勿因云出念行人。",
            "闭帘小合团团坐，尔辈何妨暖到春。"
        ],
        "title": "离家",
        "id": "73e941e5-4e1e-4503-96c6-9b2b4a71da0d"
    },
    {
        "author": "郑刚中",
        "paragraphs": [
            "过雨山间云出没，夕阳天际鸟浮沈。",
            "男儿马上志四海，不是寻常客子心。"
        ],
        "title": "道中四绝  其一",
        "id": "7e272663-c3de-4ab4-8710-13697d06d82a"
    },
    {
        "author": "郑刚中",
        "paragraphs": [
            "水渌沙明不见泥，寒烟漠漠树垂垂。",
            "渔人不识闲中趣，辍网咨嗟望使旗。"
        ],
        "title": "道中四绝  其二",
        "id": "aa8322c8-6951-4d9e-8302-967611ec61a0"
    },
    {
        "author": "郑刚中",
        "paragraphs": [
            "败箧冲霜思往岁，旧游如梦慨平生。",
            "鬓华已逐心事老，溪水祗如前日清。"
        ],
        "title": "道中四绝  其三",
        "id": "09c1e418-3a55-4f26-9553-b4d59074cf42"
    },
    {
        "author": "郑刚中",
        "paragraphs": [
            "寒意无多晓色交，云随疏雨又还消。",
            "山行全似三春日，林际一声婆饼焦。"
        ],
        "title": "道中四绝  其四",
        "id": "521dbaf7-eaec-4057-aac0-7aacf2ead377"
    },
    {
        "author": "郑刚中",
        "paragraphs": [
            "密炬香光照夜红，垂垂帘幕静无风。",
            "金盘五寸花成穗，可但钗头缀玉虫。"
        ],
        "title": "频夜烛花",
        "id": "0dcb27e6-016c-432d-a725-fab329d39b00"
    },
    {
        "author": "郑刚中",
        "paragraphs": [
            "目力所临皆在下，亭名绝览未为叨。",
            "丈夫心地须超出，此外当知更有高。"
        ],
        "title": "题安仁汪宰绝览亭",
        "id": "4be2aa23-0fa5-41d6-a5ce-16d547cc9c30"
    },
    {
        "author": "郑刚中",
        "paragraphs": [
            "浓岚暮雨随人密，远壑幽峦向客悭。",
            "清旷本吾胸次景，不须云里觅衡山。"
        ],
        "tags": [
            "庐山",
            "衡山"
        ],
        "title": "十一月十三日宿东林是日小雨不见庐山戏留绝诗于方丈",
        "id": "0b0f26f0-6c36-44ac-92d4-60a957529bc9"
    },
    {
        "author": "郑刚中",
        "paragraphs": [
            "吏民俱困市廛小，鸥雁相呼湖海宽。",
            "蕃息谁能力耕凿，弦歌依旧好为官。"
        ],
        "title": "过大冶县",
        "id": "4001dc2c-88da-4a0b-9fb9-0976afb77140"
    },
    {
        "author": "郑刚中",
        "paragraphs": [
            "愁多发白惟知老，病起花飞不见春。",
            "我得此生真偶尔，休贪画饼作痴人。"
        ],
        "title": "二月十七日马上",
        "id": "cb06a5a8-241b-4532-80ae-dfb9fc92418e"
    },
    {
        "author": "郑刚中",
        "paragraphs": [
            "一雨一凉秋气味，添愁添病客情怀。",
            "故园十亩檀栾好，个里归心未得谐。"
        ],
        "title": "河池秋雨",
        "id": "151c4fcf-c875-43d3-96ff-92bcfee93980"
    },
    {
        "author": "郑刚中",
        "paragraphs": [
            "窗前寒雨正无邉，案上含花烛影偏。",
            "莫念江湖家万里，一杯径醉且髙眠。"
        ],
        "title": "夜坐戏书",
        "id": "4deb804d-28a4-47aa-9ff3-124177e85594"
    },
    {
        "author": "郑刚中",
        "paragraphs": [
            "朝来弄日花头密，暗里窥春柳眼多。",
            "任是老人情意薄，个般时节奈愁何。"
        ],
        "title": "春日",
        "id": "6efe1ea9-7b6c-4d3c-a035-ae1fbb85060f"
    },
    {
        "author": "郑刚中",
        "paragraphs": [
            "危梯破雪入河池，今日还辕岁一朞。",
            "道是得归元未是，却移边角利州吹。"
        ],
        "title": "移司道中四绝  其一",
        "id": "37624062-df40-4b58-a99f-a9e1fcfd2ae9"
    },
    {
        "author": "郑刚中",
        "paragraphs": [
            "鱼惊鼓吹寒犹出，乌避旌旗去肯留。",
            "顾我才疏何所用，空将行李慁清幽。"
        ],
        "title": "移司道中四绝  其二",
        "id": "61de3bec-9224-49fd-b211-4fdcdfcd1044"
    },
    {
        "author": "郑刚中",
        "paragraphs": [
            "千山似笋怜渠瘦，一水如蓝对我寒。",
            "今日看来心未静，画将归去静时看。"
        ],
        "title": "移司道中四绝  其三",
        "id": "d66bd8c4-dc43-4479-b0c8-fee10799abe3"
    },
    {
        "author": "郑刚中",
        "paragraphs": [
            "随车千骑铁成围，诸将前驱辨皷旗。",
            "不似东阳村舍畔，芒鞋踏雨看山时。"
        ],
        "title": "移司道中四绝  其四",
        "id": "1498fa04-0d93-42e9-a2bd-c0ab3513f2a9"
    },
    {
        "author": "郑刚中",
        "paragraphs": [
            "健步移来知未久，危根犹用小栏遮。",
            "似能向我怜幽独，旋放南梢一两花。"
        ],
        "title": "戏题堂前梅",
        "id": "9020d405-eede-4ef7-b24a-e67d9b0b61a6"
    },
    {
        "author": "郑刚中",
        "paragraphs": [
            "不如当日在山家，修竹丛中一迳斜。",
            "饱食醉眠浑没事，风朝雨夜祗愁花。"
        ],
        "title": "忆故庐",
        "id": "9122bdfb-4829-4ed2-aee4-7d5fd7750cc3"
    },
    {
        "author": "郑刚中",
        "paragraphs": [
            "休日文书得少闲，试寻髙处凭阑干。",
            "落花芳草不胜恨，细雨斜风都是寒。"
        ],
        "title": "寒食日",
        "id": "f7b7e1d2-1308-405c-954f-973cfc4f0d51"
    },
    {
        "author": "郑刚中",
        "paragraphs": [
            "金壶皤腹贮春醪，路入山堂脚脚髙。",
            "但得远尘宽俗鞅，不须临下见秋毫。"
        ],
        "title": "登乌奴",
        "id": "b8b48f00-6df2-40fb-a6b1-20923205bbca"
    },
    {
        "author": "郑刚中",
        "paragraphs": [
            "惊枕梦回常半夜，倚楼魂断是斜阳。",
            "如何行李犹淹泊，未报蒲帆过武昌。"
        ],
        "title": "一绝寄家",
        "id": "efa506f3-8bf0-4155-81b8-4af29db9c120"
    },
    {
        "author": "郑刚中",
        "paragraphs": [
            "行人未到雨潇潇，最苦酴醿叶尽飘。",
            "风雨不遮春去路，障泥空滞马蹄骄。"
        ],
        "title": "骨肉闻已至广安而连日有雨甚念之戏成绝句",
        "id": "972ba4ae-dcd5-43a3-b6ce-55e6c914c3dc"
    },
    {
        "author": "郑刚中",
        "paragraphs": [
            "女子有家难恋汝，外甥似舅岂忘渠。",
            "春风万里空相忆，但愿平安数寄书。"
        ],
        "title": "二绝寄章氏女子  其一",
        "id": "9a1568cc-af66-4e09-9bce-d437d07490af"
    },
    {
        "author": "郑刚中",
        "paragraphs": [
            "益昌春晚百花开，骨肉今朝对酒杯。",
            "共说相思悲复喜，就中怜汝不同来。"
        ],
        "title": "二绝寄章氏女子  其二",
        "id": "75c40955-c522-4655-9f89-7dfd0422ac51"
    },
    {
        "author": "郑刚中",
        "paragraphs": [
            "闻说吴郎入汉中，扫除亭榭祝东风。",
            "三年不与故人醉，留取数枝桃杏红。"
        ],
        "title": "寄吴信叟",
        "id": "570b75c7-e27b-422a-bf83-8d9a34f3e7a1"
    },
    {
        "author": "郑刚中",
        "paragraphs": [
            "东望故园天一涯，官身到处且为家。",
            "六房吏散无留事，满袖乱红携落花。"
        ],
        "title": "春晚",
        "id": "3833dbe7-6f74-451c-9b55-925853cf9224"
    },
    {
        "author": "郑刚中",
        "paragraphs": [
            "夜半风雷破久晴，四簷侵晓尚泠泠。",
            "欣然拥被重寻睡，梦见汉中春麦青。"
        ],
        "title": "甲子春晴久三月晦得频雨喜而为二绝句  其一",
        "id": "00b47f0e-41f2-4894-892e-17bbe0890664"
    },
    {
        "author": "郑刚中",
        "paragraphs": [
            "春晚鬰蒸如溽暑，朝来萧飒似清秋。",
            "千山雨后阴云凝，三日楼前野水流。"
        ],
        "title": "甲子春晴久三月晦得频雨喜而为二绝句  其二",
        "id": "71553ad9-a76b-414c-b254-bba74b8ddfa1"
    },
    {
        "author": "郑刚中",
        "paragraphs": [
            "春风灯火倾城醉，明月花枝满地寒。",
            "不是陇头新麦绿，田夫未肯远来看。"
        ],
        "title": "元夜二绝  其一",
        "id": "814f1990-6079-4537-bfbc-0d2265b85169"
    },
    {
        "author": "郑刚中",
        "paragraphs": [
            "门前又结彩为山，千骑从容鼓吹间。",
            "孰谓柴扉连竹坞，一灯和月夜深关。"
        ],
        "title": "元夜二绝  其二",
        "id": "71fecb5f-7e20-4885-90c4-4ea74e0f99f2"
    },
    {
        "author": "郑刚中",
        "paragraphs": [
            "一月山前雨带风，拍天江水涨惊洪。",
            "朝来莫怪波澜静，收向诗翁笔势中。"
        ],
        "title": "益昌霪雨踰月负郭皆浸祷祠之后仓廪保全居民复业运使国博喜而赋诗輙成三绝句以报来贶  其一",
        "id": "19fa2738-50b7-499e-bafc-961fec739a0a"
    },
    {
        "author": "郑刚中",
        "paragraphs": [
            "千仓积粟栋崔嵬，夜浸洪流亦殆哉。",
            "不是脂膏天所惜，岂应水到却平回。"
        ],
        "title": "益昌霪雨踰月负郭皆浸祷祠之后仓廪保全居民复业运使国博喜而赋诗輙成三绝句以报来贶  其二",
        "id": "bd16e7bc-e0f1-4cda-8e1b-72700fa04020"
    },
    {
        "author": "郑刚中",
        "paragraphs": [
            "朝廷德泽徧封畿，避水人家即日归。",
            "独愧因漂如木偶，未还田舍理柴扉。"
        ],
        "title": "益昌霪雨踰月负郭皆浸祷祠之后仓廪保全居民复业运使国博喜而赋诗輙成三绝句以报来贶  其三",
        "id": "7ab3a634-cef9-419e-8e67-e6e51099fd30"
    },
    {
        "author": "郑刚中",
        "paragraphs": [
            "呼儿携妇裹书编，月色滩声共一船。",
            "回首已游三峡水，此行那不谓登仙。"
        ],
        "title": "送何元英出峡三绝  其一",
        "id": "3db6aa4b-7f34-4909-9a18-a2e45db1d067"
    },
    {
        "author": "郑刚中",
        "paragraphs": [
            "莫忆双溪水似蓝，暂留荆渚脱征衫。",
            "更烦频向沙头望，望我西风出峡帆。"
        ],
        "title": "送何元英出峡三绝  其二",
        "id": "7c93d7f7-d9a3-4c26-8719-812502492068"
    },
    {
        "author": "郑刚中",
        "paragraphs": [
            "壮士椎牛进酒巵，五年不享鲙鲈肥。",
            "君如亦有垂涎兴，凖备轻蓑随我归。"
        ],
        "title": "送何元英出峡三绝  其三",
        "id": "134df90a-ae93-46ef-947c-a8538dee97bb"
    },
    {
        "author": "郑刚中",
        "paragraphs": [
            "才疏任重觉艰难，今日东归意已闲。",
            "勿谓一舟轻似叶，君恩端的重如山。"
        ],
        "title": "出峡题舟中",
        "id": "1f58f758-fc65-4041-b0f9-54c20a183158"
    },
    {
        "author": "郑刚中",
        "paragraphs": [
            "莫向山头觅古人，青山之外已为尘。",
            "弹圆朱橘怀中物，云气有无何足询。"
        ],
        "title": "忠州丰都观乃阴长生之地山最髙处栏槛围一古井谓是真人丹成乘云仙去之遗迹道士云时有云气出井中过而赋之",
        "id": "e858025d-60d5-44db-981c-cd2b0a7f0f15"
    },
    {
        "author": "郑刚中",
        "paragraphs": [
            "端严净妙，具慈悲相。",
            "广大智慧，具慈悲心。",
            "菩萨之心，如月在水。",
            "水性无边，照亦不已。",
            "我同众生，恭仰相貌。",
            "誓同一切，行菩萨道。"
        ],
        "title": "黎解元荘严观音像见而赞之",
        "id": "650a1b97-556d-4fc3-adf3-eb622e416d4d"
    },
    {
        "author": "郑刚中",
        "paragraphs": [
            "个中三业身，如梦幻泡影。",
            "如露亦如电，无有真实相。",
            "是诸六物者，众生悉如之。",
            "以寔诸有故，遂随起灭中。",
            "我今于诸有，不起空华见。",
            "普愿同一切，常作如是观。"
        ],
        "title": "函镜如书帙号曰观如编题其首以伽陀",
        "id": "b97bb338-00b8-4d20-b94d-3e083671d595"
    },
    {
        "author": "郑刚中",
        "paragraphs": [
            "虎有爪距，如刀兵利。",
            "佛岂欲人，置身其喙。",
            "惟见前法，懽喜怖畏。",
            "猛火销金，观汝难易。",
            "大慈悲父，持戒定慧。",
            "作汝津梁，无有障蔽。",
            "瞿夷非虎，寃亲无异。",
            "虎七子者，比丘等是。"
        ],
        "title": "宣和丁酉太夫人终天墓庐中读金光明经见摩诃萨埵投身饲虎因缘尝以颂赞叹之绍兴庚午临封又得是经诵读复成一偈",
        "id": "f0fc207a-8765-40a7-8093-094c896555bf"
    },
    {
        "author": "郑刚中",
        "paragraphs": [
            "幻化无穷，天巧难觑。",
            "诸香妙华，种种呈露。",
            "都随春来，亦随春去。",
            "缤纷颠倒，与空同处。",
            "此华希有，周流四序。",
            "雨风雾烟，盈虚朝暮。",
            "以何因缘，其体坚固。",
            "无颜色染，无开落故。"
        ],
        "title": "海滨石有根茎而生类于芝者俗呼为石花已为作记今日敷设花座严置净室普奉十方用结山斋净缘为此偈曰",
        "id": "a2e6f601-4fdc-47da-a824-c4d7ddb93f53"
    },
    {
        "author": "郑刚中",
        "paragraphs": [
            "莫疑虑，莫疑虑，顺风开帆逆风住。",
            "要寻路，要寻路，直西须向东门去。",
            "但看枯藤倒挂天，山前几度三春雨。"
        ],
        "title": "最乐居士一日举兜率说和尚话头云拨草拈风且图见性只今性在甚处既得见性便脱生死腊月三十日如何脱得既脱生死便知去处眼光落地向什么处去观如居士戏作伽陀云",
        "id": "1a81ab7f-bd48-4c36-9057-7ee9942ba773"
    },
    {
        "author": "郑刚中",
        "paragraphs": [
            "清歌声里便髙眠，古老诗中借一联。",
            "猿抱子归青嶂里，鸟啼花落碧巖前。"
        ],
        "title": "赵元信近来得小鬟歌曲便须熟寐此还是有所得否予戏成此偈",
        "id": "754cde17-567e-491e-9f16-c0f03428bc9f"
    },
    {
        "author": "郑刚中",
        "paragraphs": [
            "我有菩提灯，常照虚室内。",
            "不用菩提叶，烦他巧装缀。",
            "是灯无昼夜，光明遍沙界。",
            "痴风吹不灭，业雨漂不坏。",
            "君如亦须此，市上实无卖。",
            "归向佛堂中，恐有一点在。"
        ],
        "title": "相识惠菩提叶灯戏为颂曰",
        "id": "6e91f927-830d-4e38-a217-301a568d07c2"
    },
    {
        "author": "郑刚中",
        "paragraphs": [
            "不在四旁，亦非中央。",
            "个中生出老村汉，看尽桃花归故乡。"
        ],
        "title": "临行小颂别见春清浔二老",
        "id": "99032f72-2522-4664-97c2-cde59841634c"
    },
    {
        "author": "郑刚中",
        "paragraphs": [
            "元从个中来，却从个中去。",
            "云月团圆印海空，此是人间端的处。"
        ],
        "title": "又一颂别赵使君",
        "id": "31b406b0-a7bb-4831-8872-1e5137c5ec61"
    },
    {
        "author": "郑刚中",
        "paragraphs": [
            "半区茅屋裹疏篱，无地容盆作小池。",
            "祇有案头翻笔墨，老翁彷彿似童儿。"
        ],
        "title": "诗一首",
        "id": "2dd60e50-4636-4288-979e-035448a4b26b"
    },
    {
        "author": "郑刚中",
        "paragraphs": [
            "眼明见此超万古，色如马肝涵玉质。",
            "白圭之玷尚可磨，涩不拒笔滑留墨。"
        ],
        "title": "沈商卿砚",
        "id": "01867bcc-0f96-4a09-8b8b-c37017f2a334"
    },
    {
        "author": "郑刚中",
        "paragraphs": [
            "范郎紫玉余半圭，翻手作云雨雹随。",
            "龙蛇起陆孔翠飞，云收雨霁千首诗。"
        ],
        "title": "范达夫砚",
        "id": "71ebc5fd-3d53-42ff-9c41-ab223a057722"
    },
    {
        "author": "郑刚中",
        "paragraphs": [
            "既全国色与天香，底用家人紫共黄。",
            "却喜骚人称第一，至今唤作百花王。"
        ],
        "title": "牡丹",
        "id": "4d5dedde-5b46-4287-8e34-2e18e88acf5e"
    },
    {
        "author": "郑刚中",
        "paragraphs": [
            "几树繁红一径深，春风裁剪锦成屏。",
            "花前莫作渊材恨，且看杨妃睡未醒。"
        ],
        "title": "海棠",
        "id": "e03864df-59ff-425d-9ce1-d2ade5695230"
    },
    {
        "author": "郑刚中",
        "paragraphs": [
            "池边几簇木芙蓉，浥露栖烟花更浓。",
            "地有鲜鲜金菊对，赏时莫惜醉千钟。"
        ],
        "title": "芙蓉",
        "id": "825d9ef6-f0c6-4a00-a5c1-9c9dad6f45b5"
    },
    {
        "author": "郑刚中",
        "paragraphs": [
            "断桥斜路水声平，茅舍疏篱月色新。",
            "千里故人如念我，不妨早寄一枝春。"
        ],
        "title": "梅",
        "id": "91dc0720-c3fc-4440-8c29-45d864843209"
    },
    {
        "author": "郑刚中",
        "paragraphs": [
            "一寸玄云万斛泉。"
        ],
        "title": "句  其一",
        "id": "13580921-6ea4-4737-94fd-fdc925cdc4d6"
    },
    {
        "author": "郑刚中",
        "paragraphs": [
            "杜老簷前新种植，渊明篱下旧精神。"
        ],
        "title": "句  其二",
        "id": "fc862f6d-2552-4c26-87df-d06bcb315cb3"
    },
    {
        "author": "刘六芝",
        "paragraphs": [
            "古道今人慨不同，世情对面九疑峰。",
            "四尖山色元如旧，会构新亭始亢宗。"
        ],
        "title": "观北山先生可友亭帖子有索余著句辞不敢僭而请益坚辄题二十八字因勉后人善断先志云",
        "id": "b33f448e-1b66-43d7-a79b-d03f112ff885"
    },
    {
        "author": "潘霆孙",
        "paragraphs": [
            "胡讁亦由广帅，李还不出郴阳。",
            "相慨冰清在纸，至今遗墨犹香。"
        ],
        "title": "题忠愍公送婿邢得昭归婺女诗后",
        "id": "b7caf1fc-b205-4b7c-9067-71c0ee599bf5"
    },
    {
        "author": "曹稆孙",
        "paragraphs": [
            "路八千来婿亦艰，相看冰玉问平安。",
            "剪灯夜话思全蜀，五十四没天上宽。"
        ],
        "title": "题忠愍公送婿邢得昭归婺女诗后",
        "id": "1b323be0-1ada-4838-8a97-6a5c5fc458d8"
    },
    {
        "author": "洪皓",
        "paragraphs": [
            "飞廉薄怒意云何，肆暴伤春气不和。",
            "可但扬沙迷白昼，也应震海涌沧波。",
            "终霾卷地将飘屋，阴曀惊林定折柯。",
            "便欲奋飞联六鹢，宋都未过且悲歌。"
        ],
        "title": "次大风韵",
        "id": "6e6d98c8-3826-4500-9375-68d8b8e7bbc5"
    },
    {
        "author": "洪皓",
        "paragraphs": [
            "都驿荒凉尚邃深，息肩藉庇有余阴。",
            "故宫今已生禾黍，翻作行人倍痛心。"
        ],
        "title": "都亭驿诗",
        "id": "b7c79f69-2407-4a25-9408-7de9676d0c5f"
    },
    {
        "author": "洪皓",
        "paragraphs": [
            "羑河依旧羑城空，十亩颓基象四墉。",
            "重易待更三圣备，诸侯那得七年从。",
            "斯文未丧今犹在，遗像虽存祭不供。",
            "尚有神灵能济旱，往来拜谒日憧憧。"
        ],
        "title": "羑里庙",
        "id": "13b9cdd2-afa0-4688-a44c-a518478ff58c"
    },
    {
        "author": "洪皓",
        "paragraphs": [
            "长笑袁本初，妄意清君侧。",
            "垂头返官渡，奇祸怜幕客。",
            "曹公走熙尚，气欲陵韩白。",
            "欺孤计已成，军容漫辉赫。",
            "跨漳筑大城，劳民屈群策。",
            "北虽破乌丸，南亦困赤壁。",
            "八荒思幷吞，二国尽勍敌。",
            "西陵寄遗恨，讲武存陈迹。",
            "雉堞逐尘飞，浊流深莫测。",
            "回首铜雀台，鼓吹喧黾蝈。"
        ],
        "title": "讲武城",
        "id": "44424207-3937-489f-8fe2-ab4dac67f843"
    },
    {
        "author": "洪皓",
        "paragraphs": [
            "秋声已策策，行役敢迟迟。",
            "潦涨流偏急，舟横岸自移。",
            "披襟从露浥，揽辔觉神疲。",
            "晓入邯郸道，黄粱熟未知。"
        ],
        "title": "夜渡沙河",
        "id": "9b90f275-3efe-4773-9eea-59fa5a6a30e2"
    },
    {
        "author": "洪皓",
        "paragraphs": [
            "内邱应有越人踪，血食依山近邑中。",
            "前代医流兼呪法，上池水饮获神功。",
            "假真昔叹多卢异，生死今惭少虢同。",
            "秦技嫉能遭横逆，停车吊尔意潜通。"
        ],
        "title": "望蓬鹊山诗",
        "id": "7afe80e6-4e98-41be-9142-cae4a1b5cb9d"
    },
    {
        "author": "洪皓",
        "paragraphs": [
            "洨河建石桥，可但驴马渡。",
            "长耳留蹄涔，嗟我来何暮。",
            "四隅柱干霄，停骖俯一顾。",
            "上镂过客名，旁镌海怪怖。",
            "开元双折柱，隶画尚坚固。",
            "神物久护持，赵人速惊嫭。",
            "泉南应伯仲，松江说无处。",
            "引领渺烟波，恨不奋飞去。"
        ],
        "title": "洨河石桥",
        "id": "757fc5dc-9cbf-4d82-a0a1-d2b27621c2d8"
    },
    {
        "author": "洪皓",
        "paragraphs": [
            "暮春百卉未舒红，尽日寻芳溯晚风。",
            "谁道倦游鞍马上，且投佳句锦囊中。"
        ],
        "title": "次韵春日即事六首  其一",
        "id": "2945edb3-cd1e-4bf6-9f82-5315e5267d7c"
    },
    {
        "author": "洪皓",
        "paragraphs": [
            "远访夭桃映面红，俯临寒食困和风。",
            "幽燕在昔多佳丽，应有留题外户中。"
        ],
        "title": "次韵春日即事六首  其二",
        "id": "263ecaf3-f58c-4eec-99b2-6e4ae6c81aed"
    },
    {
        "author": "洪皓",
        "paragraphs": [
            "恨无六翮不能飞，一见慈颜戏彩衣。",
            "跃马问鞍惊被执，式微空赋未容归。"
        ],
        "title": "次韵春日即事六首  其三",
        "id": "79c1347f-d162-41ad-8eca-6361cccc704b"
    },
    {
        "author": "洪皓",
        "paragraphs": [
            "如膏细雨沐轻红，更有催花少女风。",
            "薄暮浓云横汉外，西山数点有无中。"
        ],
        "title": "次韵春日即事六首  其四",
        "id": "abdc8740-0b80-4790-8340-115249c7c7f6"
    },
    {
        "author": "洪皓",
        "paragraphs": [
            "何须百鸟献花红，懒似吾师有祖风。",
            "儒释自来曾结社，不妨俱隐小堂中。"
        ],
        "title": "次韵春日即事六首  其五",
        "id": "5c007e92-9ff4-4c60-97be-d1fd4ab13763"
    },
    {
        "author": "洪皓",
        "paragraphs": [
            "禁烟未覩燕子飞，料峭寒生透寝衣。",
            "欲去踟蹰情味恶，春归底事不同归。"
        ],
        "title": "次韵春日即事六首  其六",
        "id": "8651bfd7-fe22-402a-94cd-4de2f4605c7b"
    },
    {
        "author": "洪皓",
        "paragraphs": [
            "驱车陟峻阪，牛毙辙亦败。",
            "羊肠虽云险，兹险最奇怪。",
            "千里无爨烟，四顾多障碍。",
            "烟草何茫茫，信是要荒外。",
            "平生尝险阻，已负垂裳戒。",
            "今兹有此行，其又谁怨憝。",
            "上天实为之，于我无可奈。",
            "死生安之命，靡靡咏行迈。",
            "致命为见危，委质复何悔。",
            "我躬既不阅，我后恤不逮。"
        ],
        "title": "过穷头岭",
        "id": "b05528af-bf64-42b6-8c67-f122d8dc17a6"
    },
    {
        "author": "洪皓",
        "paragraphs": [
            "昔我所居，巨室髙门。",
            "或出或处，笑傲干坤。",
            "终日熙熙，省定晨昏。",
            "致君泽民，兹志常存。"
        ],
        "title": "所居三章二章章八句一章章十句  其一",
        "id": "53da8ade-e05d-4492-89ba-f56f24d3d217"
    },
    {
        "author": "洪皓",
        "paragraphs": [
            "今我所居，圭窦荜门。",
            "俯首折腰，如坐覆盆。",
            "终日譊譊，形弊神昏。",
            "死所未知，旧事谁论。"
        ],
        "title": "所居三章二章章八句一章章十句  其二",
        "id": "9e87fa77-8c29-4654-9209-0af15d2856f7"
    },
    {
        "author": "洪皓",
        "paragraphs": [
            "人亦有言，祸福无门。",
            "忠孝弗著，淫侈实繁。",
            "天其罚我，我又奚怨。",
            "傥谨言行，或反邱园。",
            "作为此诗，以告同阍。"
        ],
        "title": "所居三章二章章八句一章章十句  其三",
        "id": "af8bafab-98ac-4b61-83c4-0a963e9a627f"
    },
    {
        "author": "洪皓",
        "paragraphs": [
            "无马假犊车，岂必朱丹毂。",
            "驾言暂出游，写忧慰穷独。",
            "寻芳不见花，宿莽埋槲樕。",
            "区区十里间，良友始追逐。",
            "晤语得正人，颇欣富方谷。",
            "书斋大萧条，四面少林麓。",
            "欲作纳凉亭，因兹出求木。",
            "履桥虽云安，欹柱恐颠覆。",
            "临深念垂堂，徒行漫扪腹。",
            "道险能摧轮，畏闻声辘辘。",
            "形骸久衰惫，摇几屡颦蹙。",
            "五方民杂居，濒泽非广谷。",
            "鸡犬或相闻，要知是荒服。",
            "跋涉频问津，引领主人屋。",
            "老稚俱迎门，击鲜馈豚肉。",
            "日暮途修阻，还辕不辞速。",
            "吻燥藉醇醪，餬口资饘粥。",
            "翌日覩新诗，珠玑圆且熟。",
            "可追宝剑篇，髙诵素灵哭。"
        ],
        "title": "次三月望日出游",
        "id": "97157985-4717-4a24-a9a3-516c498cc829"
    },
    {
        "author": "洪皓",
        "paragraphs": [
            "岂敢效叔孙，所至馆必葺。",
            "吾侪有阖庐，第欲避燥湿。",
            "旧居非爽垲，方暑讵可入。",
            "尚幸屋西偏，升墟下临隰。",
            "揆日遂诛茅，土木颇难集。",
            "面南创小亭，聊纾九夏急。",
            "不妨种花蔬，未免抱瓮汲。",
            "犹恐地势卑，版筑加一级。",
            "恍如到会稽，山川获顾揖。",
            "云雨出高峰，燕坐观吐噏。",
            "我来已二年，苟活匪成邑。",
            "将命负何辜，胡为久见执。",
            "除馆至于三，块然形独立。",
            "今兹喜卜邻，风猷朝暮挹。",
            "对酒有良朋，邀月饮无久。",
            "新斋跬步间，乘兴袂宜袭。"
        ],
        "title": "次韵小亭",
        "id": "1fc9cbac-464d-40ac-b5d3-184ecffaa2de"
    },
    {
        "author": "洪皓",
        "paragraphs": [
            "我被儒冠误此身，公缘何事作流人。",
            "琼葩乍折香胜雪，玉版初尝暖似春。",
            "月桂他年应独折，琼林今日遂重新。",
            "披襟散髪无妨醉，况有红粧二八陈。"
        ],
        "title": "小亭落成都官有诗次韵以谢  其一",
        "id": "7f4c12a3-9de8-47d1-bdfc-d0cdef16f878"
    },
    {
        "author": "洪皓",
        "paragraphs": [
            "小亭偪仄仅容身，开宴添樽有主人。",
            "爽垲何妨当九夏，芳菲可惜过三春。",
            "休嗟芍药随风陨，待看葵花向日新。",
            "万里远来逢一饱，粗胜夫子厄于陈。"
        ],
        "title": "小亭落成都官有诗次韵以谢  其二",
        "id": "1e7c1e9c-5036-4a09-b9b2-46e8e5f43083"
    },
    {
        "author": "洪皓",
        "paragraphs": [
            "好生恶杀号苍天，天悯斯民欲息肩。",
            "自是大邦兵不戢，在于南国使无𠎝。",
            "论功弗用矜三捷，持胜何如保万全。",
            "愿早结成修旧好，名垂史策画凌烟。"
        ],
        "title": "赠彦清  其一",
        "id": "396d224a-49c0-4b7f-be76-795b99f6e8d7"
    },
    {
        "author": "洪皓",
        "paragraphs": [
            "门下栖迟近一年，郎君髙义薄云天。",
            "傥能一语宁三国，应有嘉名万古传。"
        ],
        "title": "赠彦清  其二",
        "id": "aa1d8139-87b4-49cd-ab37-5d5fd47e1c70"
    },
    {
        "author": "洪皓",
        "paragraphs": [
            "黄金捍拨紫檀槽，推引柔荑品调髙。",
            "妃子和亲瞻马首，乐天送客驻江皋。",
            "一时听罢嗟流落，千古声存诉切嘈。",
            "青冡青衫芜没久，宁知孤旅更萧骚。"
        ],
        "title": "彦清弹琵琶有感",
        "id": "294ad78f-3fd4-43cc-be97-244e161b3d03"
    },
    {
        "author": "洪皓",
        "paragraphs": [
            "万片随风正可嗟，残枝带雨认梨花。",
            "胭脂洗尽余香雪，翠幄光生散绮霞。",
            "品类海棠无杰句，方言山顶更雄夸。",
            "题诗载酒同清赏，月上梢头始到家。"
        ],
        "title": "山顶花",
        "id": "c5a70ac3-6808-4474-bd6a-a65194e566c9"
    },
    {
        "author": "洪皓",
        "paragraphs": [
            "旧时相识惟明月，三五而盈盈又缺。",
            "盈时常少缺常多，恰似人间足离别。",
            "我今一别已三年，中秋三见望舒圆。",
            "乌衣燕子尚得返，鸿雁正尔翔幽燕。",
            "此时蟋蟀犹在宇，声声悲吟正独处。",
            "耿耿不寐梦难成，翩翩蝴蝶亦辞去。",
            "寒螀韵咽草木黄，金风恻恻奏清商。",
            "援琴拟操明月吹，调髙曲古转凄凉。",
            "母曰嗟予久行役，宁知万里为羁客。",
            "乌鹊南飞飞不髙，愿为黄鹄无羽翼。",
            "潇湘水阔影沉沉，鄂渚楼髙兴又深。",
            "明年此际知何处，再覩婵娟照客心。"
        ],
        "title": "中秋",
        "id": "3718cf58-d0e9-465a-a925-c1f61c0c9395"
    },
    {
        "author": "洪皓",
        "paragraphs": [
            "独上层楼意已阑，栏干倚遍悄无言。",
            "白衣不至黄花少，怅望庭闱涕泪繁。",
            "秋节堪悲惟暮节，牛山独叹异龙山。",
            "解嘲不见狂从事，落帽风流作等闲。"
        ],
        "title": "重九彦清出猎独处无聊",
        "id": "3ea34132-55d5-4c70-aeee-86cc123170bb"
    },
    {
        "author": "洪皓",
        "paragraphs": [
            "传闻公子降生时，庆罢周正继诞弥。",
            "谁识止戈方黩武，独如好学务求师。",
            "少年已见镃基好，他日应为将相期。",
            "仁者自然天锡寿，若修阴德更何疑。"
        ],
        "title": "彦清生辰",
        "id": "62890c0c-7d64-401a-8b3b-154a27aff9a6"
    },
    {
        "author": "洪皓",
        "paragraphs": [
            "息肩弛担未多时，便祝郎君愿德弥。",
            "念母年髙班绛老，为儒学浅愧萧师。",
            "三年不问交邻道，万里宁知复命期。",
            "南国人情都不远，赋诗怀远莫相疑。"
        ],
        "title": "老母亦以是月生行年七十有三矣有感而作",
        "id": "8ea29c55-8a6f-4d6e-a55b-d7830a5ff327"
    },
    {
        "author": "洪皓",
        "paragraphs": [
            "复命无由责在身，可堪甘旨误慈亲。",
            "飘零殊异三年宦，遗肉知存愧饿人。"
        ],
        "title": "念母",
        "id": "13fd4166-a86f-4dd1-92b5-5ece3c594bfd"
    },
    {
        "author": "洪皓",
        "paragraphs": [
            "出彊三载已三迁，跋履脩涂又八千。",
            "山近迷回宁有是，铺经幸脱岂其然。",
            "乐饥饘粥姑安命，养拙茅斋且任缘。",
            "若也故人髙义重，暂来江畔唁张骞。"
        ],
        "title": "寄兰干",
        "id": "3083efae-e347-46c3-8278-95fbfbb04030"
    },
    {
        "author": "洪皓",
        "paragraphs": [
            "南归不获却东迁，险阻艰难遍大千。",
            "母老三年难见止，途穷一恸忽潸然。",
            "愁同暴虎冯河悔，灾甚求鱼用木缘。",
            "行府相将释老马，故人赠策助腾骞。"
        ],
        "title": "次韵寄兴祖广德",
        "id": "3a0ddb3d-fa0e-469c-af73-9a6950f62ad3"
    },
    {
        "author": "洪皓",
        "paragraphs": [
            "淹留逄地僻，将老惜韶光。",
            "齿与青春暮，愁随白日长。",
            "寻芳无处问，对酒有时狂。",
            "漫学樊迟圃，空登子反牀。",
            "霏霏观雪集，冉冉望云翔。",
            "念母歌零雨，忧君诵履霜。",
            "系书思雁足，看剑忆鱼肠。",
            "驽马先骐骥，鸱枭笑鳯凰。",
            "一身纒疾病，四载废烝尝。",
            "作个头风愈，陈琳檄在旁。"
        ],
        "title": "又和春日即事",
        "id": "c44dcdbb-906c-4a45-9243-bc996e1fdd02"
    },
    {
        "author": "洪皓",
        "paragraphs": [
            "求成虐执四三年，一木难支大厦颠。",
            "致死存孤思杵臼，恃强轻敌笑苻坚。",
            "国家未免中衰者，日月何妨薄食焉。",
            "今日一成终祀夏，艰难启圣赖皇天。"
        ],
        "title": "次观表文韵  其一",
        "id": "f7999e9c-4cd5-45be-af72-44a3f48931c3"
    },
    {
        "author": "洪皓",
        "paragraphs": [
            "岁云暮矣厌三余，岂不怀归畏简书。",
            "昔日卑辞刚不听，今冬继请谅难虚。",
            "贾生施饵非良策，陈子哦诗或起予。",
            "江左四年无信息，欲传尺素羡双鱼。"
        ],
        "title": "次观表文韵  其二",
        "id": "b60512d8-8574-4699-b50d-db1a782ef08e"
    },
    {
        "author": "洪皓",
        "paragraphs": [
            "缓颊难支大厦倾，单车久税阻归程。",
            "慈颜万里音书绝，忍看东风动紫荆。"
        ],
        "title": "思归  其一",
        "id": "ce3bf065-9537-4e50-93e0-88c9a5309ae0"
    },
    {
        "author": "洪皓",
        "paragraphs": [
            "垂翅东隅四五年，不知何日遂鸿鶱。",
            "传书燕足徒虚语，强学山公醉举鞭。"
        ],
        "title": "思归  其二",
        "id": "97923578-7088-4cd1-9215-5fc30c195f3b"
    },
    {
        "author": "洪皓",
        "paragraphs": [
            "寒食无家泪满巾，清明无酒更愁人。",
            "不闻东道开东阁，空叹白头歌白苹。",
            "日永萧条徒隐几，雪埋苍莽阻寻春。",
            "王郎归去我留滞，始信儒冠解误身。"
        ],
        "tags": [
            "洞庭湖"
        ],
        "title": "节至思亲不觉泪下因记杜子美诗云无家对寒食有泪如金波又云佳辰强饮食犹寒隐几萧条带鹖冠清明诗云风水春来洞庭阔白苹愁杀白头翁王元之诗云无花无酒过清明兴味都来似野僧二公佳句正为我设也将命求成五年矣去秋和议王侍郎南去我独淹留命也如何感时述怀赋四韵呈都官兼简监军",
        "id": "1549d3bd-bee4-483c-910c-0e07ad5f8197"
    },
    {
        "author": "洪皓",
        "paragraphs": [
            "混同江水秀可掬，李氏太师女如玉。",
            "妇德妇功应夙成，施鞶施衽亦初熟。",
            "舜华美艳年踰筓，未遭良匹求名族。",
            "风流儒雅王家郎，燕食东牀坦其腹。",
            "纳币委禽六礼成，送车百两皆丹毂。",
            "三星在天四月中，今夕何夕会花烛。",
            "绸缪谨始待如宾，伉俪要终贵和睦。",
            "且闻祁祁多娣媵，将见诜诜众似续。",
            "我来乞盟阅八千，除馆又经融火六。",
            "老母八十漫嗟予，男女有九赋采绿。",
            "固知我后恤不遑，人岂无情捐骨肉。",
            "万里一身秪自怜，其谁髙义哀茕独。",
            "况复恶疾屡纒绵，呼天耻作穷途哭。",
            "因子告行遂赠言，勿忘旧学膺天禄。"
        ],
        "title": "小王亲迎赋此赠行卒章聊遣鄙怀",
        "id": "e50c96cf-7a53-4bbf-94b2-02d732cf1c7c"
    },
    {
        "author": "洪皓",
        "paragraphs": [
            "三冬适半成髙宴，初筵更速金闺彦。",
            "王氏三珠少愈奇，昔也闻名今见面。",
            "虽无丝竹侑清歌，赖有雪月争曳练。",
            "乃兄登朝立要路，黑头入侍瑶泉殿。",
            "一时壮气饮如虹，千仞威棱迅侔电。",
            "谏父休兵已可嘉，延儒敎子尤堪羡。",
            "学士例能怜曲糵，拟追乃祖存训传。",
            "折冲樽俎败垂成，敷演佛乘超鍜炼。",
            "都官惊坐肖孟公，一醉逃禅俄侧弁。",
            "不妨草檄愈头风，何用能文获天砚。",
            "杞梓奇材当显庸，圭璋重器且明荐。",
            "大夫醉墨称三昧，钟王欧禇欣一眄。",
            "下马疲观索靖碑，画牛误落桓温扇。",
            "仲氏弯弧过铁枪，骁勇临机解乘便。",
            "酒行军法慕朱虚，幼赌摴蒱惭奉倩。",
            "叔也居然赋常棣，且招师友尝异馔。",
            "鹡鸰风紧思急难，堂堂笔阵曾酣战。",
            "少年须折一枝桂，要职休辞五府掾。",
            "我来修好阅六年，薄命未许回哀眷。",
            "穆生初为设醴留，臧坚岂受刑臣唁。",
            "三沐三薰听所为，一觞一咏情忘倦。",
            "强哦拙句若塼抛，枉寻长篇同玉衒。",
            "求成未结心如醉，况乃光阴疾于箭。",
            "天涯久旅漫思家，引领庭闱徒眷恋。"
        ],
        "title": "小王仲冬望置酒学士赋诗次韵",
        "id": "898bbbd6-4a42-4024-b961-31bb36b9ab56"
    },
    {
        "author": "洪皓",
        "paragraphs": [
            "德星堂上排家宴，壎箎合奏延群彦。",
            "彦清好士虚左迎，遂拉友朋来会面。",
            "新礼将行要讨论，旧章欲举须淹练。",
            "乃公功业世无有，剑履应须尊上殿。",
            "冡嗣风流迈阿戎，眸子烂如巖下电。",
            "纱笼名姓鬼护持，阁画形容人健羡。",
            "先几顷献万言书，壮岁曾看百将传。",
            "济世雄图任屈伸，穷途絺句殊精炼。",
            "彦亨俊逸簉鲍昭，辞藻摛华如会弁。",
            "升平方议戢干戈，粉泽岂宜焚笔砚。",
            "大虑终蒙王鳯招，奇谋靡仗无知荐。",
            "子适挥毫八体具，怒猊渇骥获再眄。",
            "但当宝惜比兰亭，未可捐去同秋扇。",
            "彦隆能挽两石弓，丁字不识櫜鞬便。",
            "冲冠摇忆蔺相如，衣绣莫夸江次倩。",
            "彦深和粹贵公子，醍醐味美夸珍馔。",
            "一善拳拳早服膺，射策君门尝决战。",
            "起家正可二千石，筮仕宁希百六掾。",
            "坐中我是江南客，万里寻盟负恩眷。",
            "下齐弗免田横烹，奔楚漫劳吴子唁。",
            "藉酒破愁兹不胜，凭诗遣兴何曾倦。",
            "匠巧旁观秖汗颜，椟藏待贾宁沽衒。",
            "可堪僵仆雪填门，无奈裂肤风劲箭。",
            "范叔绨袍也自寒，须贾故人空恋恋。"
        ],
        "title": "次彦深韵",
        "id": "79b953ff-8a90-4a71-9d51-848d15d95019"
    },
    {
        "author": "洪皓",
        "paragraphs": [
            "日长漏永滴铜壶，酒冽杯深困腐儒。",
            "公子殷勤歌舞劝，献酬交错屡传呼。"
        ],
        "title": "次彦深韵  其一",
        "id": "33228b42-9563-4741-90f4-856508bac6b4"
    },
    {
        "author": "洪皓",
        "paragraphs": [
            "虽遇严冬喜气和，开筵出妓骋婆娑。",
            "折腰翘袖为公寿，愿赞监军早戢戈。"
        ],
        "title": "次彦深韵  其二",
        "id": "5e5a85c7-f7ca-4aa9-a02d-0794048ff2a9"
    },
    {
        "author": "洪皓",
        "paragraphs": [
            "祝寿开樽象乐和，傞傞态度屡婆娑。",
            "动容咏德终宵乐，从此修文定止戈。"
        ],
        "title": "次彦深韵  其三",
        "id": "f80fb7d5-21fa-40fa-8215-fda7bbbd3a4e"
    },
    {
        "author": "洪皓",
        "paragraphs": [
            "三伏击毬暴气和，汗马良劳戞玉珂。",
            "残形伤目未尝虑，裸颠垢面服皮鞾。",
            "列骑骎骎有中下，王孙上驷金盘陀。",
            "矫如跳丸升碧汉，坠若流星落素波。",
            "分明较胜各驰逐，雷奔电掣肩相摩。",
            "天下固自有至乐，但知此乐无以过。",
            "有时雌雄久不决，载渇载饥日忽蹉。",
            "或胜或败何所竞，屈膝进酒方骈罗。",
            "击鼓横笛歌且舞，观者如堵环青娥。",
            "抑尊礼卑浑不顾，一时快意遑恤它。",
            "景云贵戚尤好此，贞元方镇亦同科。",
            "柳泽韩愈犹进谏，况乃名髙欲戢戈。",
            "莫言得之自马上，连朝肄习恐伤多。",
            "韩柳二书戒驰骋，愿寘左右日吟哦。",
            "留心经史修远业，黑头侍宴朱颜酡。"
        ],
        "title": "彦清打毬",
        "id": "2a47519d-bbf3-442b-a46b-ef78f43ddd8c"
    },
    {
        "author": "洪皓",
        "paragraphs": [
            "朔旦得天正，王孙庆始生。",
            "北溟鹏已化，东国凤先鸣。",
            "卓尔神峰秀，昭然冰鉴清。",
            "谋谟曾启沃，议论复纵横。",
            "棣棣威仪富，汪汪轨度宏。",
            "古今书并览，辽汉字兼行。",
            "折狱严无讼，齐家肃有声。",
            "从军依玉斧，敎子胜金籝。",
            "筑馆勤延客，趋庭诤戢兵。",
            "坐桑观政异，飞舄入朝轻。",
            "避乱迎文若，闻歌戏武城。",
            "妙龄聊制锦，彊仕且和羹。",
            "可谓田门相，宁讥尹世卿。",
            "青云应速致，绿绶谅垂荣。",
            "正是颇劳止，何当早太平。",
            "七年淹伴读，万里阻求成。",
            "报主心虽切，思亲骨亦惊。",
            "自嗟同陟屺，谁与共班荆。",
            "冬日凌晨至，祥星际晓明。",
            "老彭知易比，五福不难幷。"
        ],
        "title": "彦清生日",
        "id": "acfb6610-d865-42fe-b26d-59cf1481bdb6"
    },
    {
        "author": "洪皓",
        "paragraphs": [
            "西邻樽俎比星陈，强欲携笻虑损神。",
            "得句挥毫须会友，缓声振木解娱宾。",
            "献醻杂坐欺三白，服饵单栖忘五辛。",
            "重九闲居真可惜，销忧思引万家春。"
        ],
        "title": "次韵学士重阳雪中见招不赴前后十六首  其一",
        "id": "7a60091a-ad8b-48da-9dfa-2992d1338a77"
    },
    {
        "author": "洪皓",
        "paragraphs": [
            "萸房觅得惜其陈，拟学宗王问鬼神。",
            "不放黄花资献寿，故飞白雪恼留宾。",
            "一身抱病蹒跚苦，万里思亲况味辛。",
            "正是悲秋增感慨，诗翁摛藻与为春。"
        ],
        "title": "次韵学士重阳雪中见招不赴前后十六首  其二",
        "id": "e36d895a-2840-4760-870e-36e29c50988e"
    },
    {
        "author": "洪皓",
        "paragraphs": [
            "二君气概继雷陈，九日哦诗妙入神。",
            "季友凌霄方草赋，孟公惊坐正延宾。",
            "难陪鳯岭登髙宴，且放牛山出涕辛。",
            "独卧荐蒙思橘赠，数篇潜发洞庭春。"
        ],
        "tags": [
            "洞庭湖"
        ],
        "title": "次韵学士重阳雪中见招不赴前后十六首  其三",
        "id": "9df40238-c16d-4772-83ec-7b0d99a3dbb4"
    },
    {
        "author": "洪皓",
        "paragraphs": [
            "支离已久懒申陈，枕上赓歌暂释神。",
            "在户厌闻蛬咽韵，随阳空羡雁来宾。",
            "交情中绝惭张耳，国步方艰忆鬬辛。",
            "七载南冠犹未税，尚期肆眚九年春。"
        ],
        "title": "次韵学士重阳雪中见招不赴前后十六首  其四",
        "id": "d56e3ab6-24bd-45f1-b3be-1d0d252c82bb"
    },
    {
        "author": "洪皓",
        "paragraphs": [
            "忆孟怀陶迹已陈，杖藜吊影召魂神。",
            "假书岂料貍为士，带箭宁思鹤是宾。",
            "臂上垂囊灾可代，江邉锡宴食多辛。",
            "典衣本欲作重九，冐雪难寻石冻春。"
        ],
        "title": "次韵学士重阳雪中见招不赴前后十六首  其五",
        "id": "7ad59635-470b-440a-aa45-211fe0a2cebf"
    },
    {
        "author": "洪皓",
        "paragraphs": [
            "天涯憔悴向谁陈，不死由来是谷神。",
            "蒲柳衰姿依术士，桑榆晚景属谈宾。",
            "言存赵氏惟韩厥，力定周邦赖贾辛。",
            "尚论古人犹未足，投闲更欲讲王春。"
        ],
        "title": "次韵学士重阳雪中见招不赴前后十六首  其六",
        "id": "45131814-9cba-4a9a-8f00-4df28354dca8"
    },
    {
        "author": "洪皓",
        "paragraphs": [
            "凌霜髙洁试敷陈，采采通灵可养神。",
            "流水尚能延寿考，落英端可荐尸宾。",
            "千株芜没堪嗟咏，一束蒙茸弗忌辛。",
            "愿学楚人栽九畹，重阳已过待来春。"
        ],
        "title": "次韵学士重阳雪中见招不赴前后十六首  其七",
        "id": "49949a85-f6f8-4924-9ba8-b39c35801fb2"
    },
    {
        "author": "洪皓",
        "paragraphs": [
            "出疆许久岂当陈，患难频经赖至神。",
            "敢觊路通驰一乘，摇思郷饮立三宾。",
            "陵苹翠减犹能泛，岸蓼红衰不变辛。",
            "秋尽交游无陆凯，江梅谁赠一枝春。"
        ],
        "title": "次韵学士重阳雪中见招不赴前后十六首  其八",
        "id": "1d3167a6-58ab-4178-b7c7-a138fc650e3d"
    },
    {
        "author": "洪皓",
        "paragraphs": [
            "七稔艰难不敢陈，行藏且问蓐收神。",
            "远来岂为谋身事，久执无缘厕国宾。",
            "妄意合成同晋楚，羞言著节继苏辛。",
            "哀哉庾信江南赋，闷读频移玉座春。"
        ],
        "title": "次韵学士重阳雪中见招不赴前后十六首  其九",
        "id": "1398bce1-d4c1-42f1-9df6-40d46d2a9778"
    },
    {
        "author": "洪皓",
        "paragraphs": [
            "怪怪奇奇不可陈，搜奇抉怪殆穷神。",
            "曾编金钥李商隐，屡赐银桮胡楚宾。",
            "丽服靓粧皆可玩，大羹元酒并忘辛。",
            "文章三变公为伯，自愧惷愚冬复春。"
        ],
        "title": "次韵学士重阳雪中见招不赴前后十六首  其一○",
        "id": "39058a9f-44d9-4e8b-8427-dbaa6592510a"
    },
    {
        "author": "洪皓",
        "paragraphs": [
            "六朝旧事欲条陈，正恐招忧又怆神。",
            "元豹成文须隐雾，嘉鱼式燕且邀宾。",
            "方归晋事同韩起，敢望燕台致剧辛。",
            "回首天南佳丽地，时时引领九江春。"
        ],
        "title": "次韵学士重阳雪中见招不赴前后十六首  其一一",
        "id": "f9d9987c-2580-4b0f-80f1-3b9f39f16831"
    },
    {
        "author": "洪皓",
        "paragraphs": [
            "一介蹉跎略叙陈，转喉触讳听于神。",
            "正愁平子将除馆，强学申公亦谢宾。",
            "厚貌深情非易察，磨肌戞骨不胜辛。",
            "傍人门户休争气，惟愿归耕向富春。"
        ],
        "title": "次韵学士重阳雪中见招不赴前后十六首  其一二",
        "id": "43496f81-1bb7-4f04-b933-ff41d1f0ef93"
    },
    {
        "author": "洪皓",
        "paragraphs": [
            "韦编懒读厌窥陈，习气难除但耗神。",
            "岂敢为师同颖士，从初作吏慕君宾。",
            "数奇尝遇辰冲戍，运背难逄丙合辛。",
            "居士于今称耐辱，天邉斗柄又移春。"
        ],
        "title": "次韵学士重阳雪中见招不赴前后十六首  其一三",
        "id": "38590a55-5f3c-4f89-82a4-a5758a45a15a"
    },
    {
        "author": "洪皓",
        "paragraphs": [
            "公干沉绵自懒陈，黄能入梦是何神。",
            "眼前散帙看盈几，肘后名方或问宾。",
            "衾枕频移滋转困，盘餐少异强加辛。",
            "小人有母何时见，梦系江南戏彩春。"
        ],
        "title": "次韵学士重阳雪中见招不赴前后十六首  其一四",
        "id": "421f3c1d-5ebd-4002-9784-38cfc1cb1a46"
    },
    {
        "author": "洪皓",
        "paragraphs": [
            "咫尺书来弗获陈，深虞衅鼓祃于神。",
            "行人久执缘何罪，凡伯还归为弗宾。",
            "聘鲁未能希季札，奔齐安敢效先辛。",
            "或行或止关天命，岂是臧仓沮子春。"
        ],
        "title": "次韵学士重阳雪中见招不赴前后十六首  其一五",
        "id": "6656125f-cbbe-4361-b4a9-1098f17ba788"
    },
    {
        "author": "洪皓",
        "paragraphs": [
            "胸中耿耿向谁陈，舌在形羸强集神。",
            "佩印已惭苏季子，埋名谁志李元宾。",
            "乞粮傥死呼庚癸，贵格何须足乙辛。",
            "秪恐数穷为鬼录，扁舟阻泛五湖春。"
        ],
        "title": "次韵学士重阳雪中见招不赴前后十六首  其一六",
        "id": "508a22a2-b349-44ba-94a3-3d03ae79ea63"
    },
    {
        "author": "洪皓",
        "paragraphs": [
            "独活他乡已九秋，刚肠续断更淹留。",
            "宁知老母相思子，没药医治白尽头。"
        ],
        "title": "药名一绝",
        "id": "b6a7b1da-8761-4302-a42d-69a146625d16"
    },
    {
        "author": "洪皓",
        "paragraphs": [
            "不见朝正秖自愁，展亲弗逮兖州囚。",
            "席重摇忆谈经会，酒噀宁知救火谋。",
            "内热空持白羽扇，峭寒且著黑羔裘。",
            "履端醽醁何时赐，落笔髙歌洒泪休。"
        ],
        "title": "元日有感",
        "id": "a371bca6-74f1-48f8-a529-2a01295a178e"
    },
    {
        "author": "洪皓",
        "paragraphs": [
            "枥驹久絷已难禁，冷节来临且强吟。",
            "断火任踰三日限，伤时唯恐二毛侵。",
            "思亲忽作楚囚泣，恋主空存魏阙心。",
            "世变风移多野祭，一声杜宇又春深。"
        ],
        "title": "和吴英叔寒食",
        "id": "565acefe-ebf2-4f1b-9553-785fb251e91f"
    },
    {
        "author": "洪皓",
        "paragraphs": [
            "异域相逄臭味同，髙谈剧论尽由中。",
            "情如兄弟坚胶漆，义薄云天压华嵩。",
            "半岁连床忘尔汝，一朝改馆任王公。",
            "过从莫惮涂泥泞，六艺遗文要折衷。"
        ],
        "title": "次迁居见忆韵",
        "id": "09c387a9-940a-4a4a-aa28-791c5567af63"
    },
    {
        "author": "洪皓",
        "paragraphs": [
            "可惜双凫脱氄毛，猎师飞放岂辞劳。",
            "养贤曾食三千客，待使徒加十一牢。",
            "燔炙不须歌兔首，膳羞何必用牛膏。",
            "庖人继肉充禽献，贪冒安能免餮饕。"
        ],
        "title": "和送双鸭  其一",
        "id": "6bec5a73-1cb1-4404-9040-45638c756af8"
    },
    {
        "author": "洪皓",
        "paragraphs": [
            "鹜落春洲整翮毛，呼鹰搏击自忘劳。",
            "充庖岂为食三鼎，改馆何须馈七牢。",
            "漫咏续弦求鳯髓，休夸辟糓献龙膏。",
            "今朝禊饮尝嘉味，贪食宁知不是饕。"
        ],
        "title": "和送双鸭  其二",
        "id": "9d3dcf22-2543-4a66-98d1-88aac9a9e08e"
    },
    {
        "author": "洪皓",
        "paragraphs": [
            "览镜伤春叹二毛，譊譊终日愧贤劳。",
            "追思束晳讥同列，未信卢充忆共牢。",
            "天气困人浓似酒，雨丝及物润如膏。",
            "兰亭修褉今何在，且学东坡赋老饕。"
        ],
        "title": "次上巳微雨韵",
        "id": "a1e9041d-4a1e-4b38-9ecb-4b73c6c3a897"
    },
    {
        "author": "洪皓",
        "paragraphs": [
            "万里流离只一身，东西南北与谁亲。",
            "登髙且伴髙僧话，揖孟怀陶任世人。"
        ],
        "title": "次李通奉韵见招  其一",
        "id": "72f422d9-d5b7-426f-9387-5296476dd61e"
    },
    {
        "author": "洪皓",
        "paragraphs": [
            "未税南冠为有身，忘形尔汝见情亲。",
            "我诗速客酬嘉节，倾盖从前有几人。"
        ],
        "title": "次李通奉韵见招  其二",
        "id": "207ed418-692c-47ff-a76e-6a98a4d9169e"
    },
    {
        "author": "洪皓",
        "paragraphs": [
            "见危致命欲时清，万里祈通两国情。",
            "尝尽艰难徒自苦，著成纪咏待谁明。",
            "瑶琴漫鼓思归引，玉笛休吹逐舞声。",
            "摇夜肯来同晤语，消忧岂待赐宣城。"
        ],
        "title": "次李韵",
        "id": "7b52769e-2e6e-48c4-a993-1c9ed0e51086"
    },
    {
        "author": "洪皓",
        "paragraphs": [
            "假馆连墙数见过，宗英年少隽才多。",
            "设科不倦来群彦，教学无他伏众魔。",
            "草赋未曾师屈宋，哦诗岂复慕阴何。",
            "后生可畏吾将老，终养心违愧蓼莪。"
        ],
        "title": "次赵民瞻韵",
        "id": "3c91f515-47ea-41a2-ab5c-3f9629ab141e"
    },
    {
        "author": "洪皓",
        "paragraphs": [
            "强拟登台豁旅愁，五行今日到金囚。",
            "土牛始正农祥候，彩胜初衔鬼隐谋。",
            "司启空传青鸟氏，迎春不见翠云裘。",
            "一巵寿酒何缘受，觅纸题诗死不休。"
        ],
        "title": "立春有感",
        "id": "e8ce31d6-f72c-4bbb-8c89-1d4fdcc90bba"
    },
    {
        "author": "洪皓",
        "paragraphs": [
            "肮脏无聊但独愁，未甘降服作秦囚。",
            "分羹正值偿私憾，食肉安能有远谋。",
            "祈死难沽千日酒，苦寒谁赠五云裘。",
            "包羞忍耻随缘分，深愧空餐自讼休。"
        ],
        "title": "食羊次韵",
        "id": "bbd9abcb-0bc9-4fcf-8782-6fed8ee83320"
    },
    {
        "author": "洪皓",
        "paragraphs": [
            "百拜三行愧且愁，聊通大道税予囚。",
            "味酾且作回桡计，得趣将为蓝尾谋。",
            "草圣欲传仍脱帽，宝刀应弄未投裘。",
            "缦歌六代兴亡国，小阮客来夜艾休。"
        ],
        "title": "次韵集三杯事",
        "id": "388f2a11-6abc-4829-ba0a-e350139475ac"
    },
    {
        "author": "洪皓",
        "paragraphs": [
            "苦乐迎春咏四愁，诏书未暇蔽要囚。",
            "已知行止关天命，暂卜穷通听鬼谋。",
            "栘监窖幽餐鼠草，奉春械系易羊裘。",
            "何时放我南归便，抱瓮躬耕死即休。"
        ],
        "title": "灵棋卜",
        "id": "ff86353c-30a6-4786-b1d5-9f8fa317a513"
    },
    {
        "author": "洪皓",
        "paragraphs": [
            "强移野卉对残春，深恐焦枯向日薰。",
            "种止一行非贵少，髙才三寸岂超群。",
            "既无艳色堪观赏，又乏幽香漫吐芬。",
            "却忆故园都谢了，卖花声断几时闻。"
        ],
        "title": "次种野花韵诗",
        "id": "320c2336-01b0-413c-bfed-130b49ba856b"
    },
    {
        "author": "洪皓",
        "paragraphs": [
            "阴山趺坐匪逃秦，杖锡聊充观国宾。",
            "君已无家携爱子，我虽有室别慈亲。",
            "顷年共试同文馆，今日俱为异域人。",
            "千里远来当洗拂，松醪未熟且休嗔。"
        ],
        "title": "次督洗泥韵",
        "id": "64f61825-dbbb-4d47-a573-c6defe0fbca5"
    },
    {
        "author": "洪皓",
        "paragraphs": [
            "才闻家世便心倾，何况通经古是程。",
            "范叔青云能自致，不须河朔寄柴荆。"
        ],
        "title": "寄范郎中  其一",
        "id": "6bb5dc7b-ba6b-4ffb-943c-9c4f567ddc0d"
    },
    {
        "author": "洪皓",
        "paragraphs": [
            "相门有相未多年，德行双全亚子骞。",
            "匪晚南归施有政，也应示辱用蒲鞭。"
        ],
        "title": "寄范郎中  其二",
        "id": "0a5e7aa5-e920-4567-836c-ab12fa823463"
    },
    {
        "author": "洪皓",
        "paragraphs": [
            "未见古人心已倾，扬鞭何惜一朝程。",
            "自惭病忘非多忘，傥逐班荆即负荆。"
        ],
        "title": "寄孙修撰顷尝同舍讶予多忘有见过之意  其一",
        "id": "f4ab1f55-a5a0-46f4-8e4a-be6624eaa7ff"
    },
    {
        "author": "洪皓",
        "paragraphs": [
            "不挹风猷二十年，天涯沦落看腾骞。",
            "若无大故休遐弃，唁我何方早著鞭。"
        ],
        "title": "寄孙修撰顷尝同舍讶予多忘有见过之意  其二",
        "id": "21f2926a-04a9-48f5-944e-e654e8f9a7b1"
    },
    {
        "author": "洪皓",
        "paragraphs": [
            "樽酒摇期共细倾，孙郎假道莫贪程。",
            "科名虽已追何仅，隐语尤当继子荆。"
        ],
        "title": "再寄  其一",
        "id": "43e2c4f9-df99-453e-b3d6-076e8dd6cee9"
    },
    {
        "author": "洪皓",
        "paragraphs": [
            "馆阁飞声彊仕年，胸中藻思若云骞。",
            "驽骀失主无光彩，遐想骐驎受玉鞭。"
        ],
        "title": "再寄  其二",
        "id": "ffe4babc-7475-4094-9e2c-754c43beb249"
    },
    {
        "author": "洪皓",
        "paragraphs": [
            "久留家酿待公倾，引领东望屡问程。",
            "新作小亭堪小宴，几时低唱进南荆。"
        ],
        "title": "愆期  其一",
        "id": "077b0bba-37d9-4389-af6c-4e634a2d3fee"
    },
    {
        "author": "洪皓",
        "paragraphs": [
            "日长岑寂度如年，然诺胡为我辈骞。",
            "渐入清和宜枉驾，坐邀勿讶亟挥鞭。"
        ],
        "title": "愆期  其二",
        "id": "ac8f5037-b27a-4dbf-80a1-f77a8f48abc7"
    },
    {
        "author": "洪皓",
        "paragraphs": [
            "中原分裂似天倾，公带群英世作程。",
            "我坐儒冠稽复命，王郎代匮已之荆。"
        ],
        "title": "再寄孙文  其一",
        "id": "6064c483-711e-4734-a958-b893e222f450"
    },
    {
        "author": "洪皓",
        "paragraphs": [
            "见危讵敢惜余年，若欲全生义则骞。",
            "久困盐车思仰首，如蒙赠策胜金鞭。"
        ],
        "title": "再寄孙文  其二",
        "id": "a0046cb6-befe-4332-8aec-fa6dbea90d83"
    },
    {
        "author": "洪皓",
        "paragraphs": [
            "马鞍山会异龙山，暮节登髙作等闲。",
            "不逐游人存静观，唯依达士叩元关。",
            "箭穿化鹤君何在，书寄宾鸿使未还。",
            "引领庭闱方寸乱，倚松对菊涕潸潸。"
        ],
        "title": "重九",
        "id": "a0a7b268-284d-4571-b375-7f27095f6ebc"
    },
    {
        "author": "洪皓",
        "paragraphs": [
            "雪满群山景甚清，燕公乘兴绘娱情。",
            "通灵妙绝徒夸诞，真蹟曾传可辨明。",
            "御府多藏亡足惜，邉庭罕见叹连声。",
            "天教待制成双轴，好挂髙堂作画城。"
        ],
        "title": "程待制以黄居采芦鹭易燕穆之雪满群山图次韵以赠",
        "id": "6137faf6-6f17-43eb-8b98-881c1bc589b9"
    },
    {
        "author": "洪皓",
        "paragraphs": [
            "新诗警策速如神，又见关中出舜民。",
            "正是稠云方积雪，俄蒙摛藻便为春。",
            "蜂拥鹤膝音虽婉，金埓铜山句未贫。",
            "故将风骚方入选，少卿同是陇西人。"
        ],
        "title": "用韵赠傅学士兼述怀思古  其一",
        "id": "9d645c8f-a676-4854-ba61-8c593218173f"
    },
    {
        "author": "洪皓",
        "paragraphs": [
            "万里求成质鬼神，频年虐执误斯民。",
            "忘忧每藉杯中物，积閠频迎塞外春。",
            "顾我蹒跚仍久困，观君慷慨岂长贫。",
            "如闻近献升平录，应述修和勉主人。"
        ],
        "title": "用韵赠傅学士兼述怀思古  其二",
        "id": "9d9e651f-8440-4641-b214-4478d50887c7"
    },
    {
        "author": "洪皓",
        "paragraphs": [
            "欲话艰难虑损神，可怜无告一穷民。",
            "诙谐好比卢思道，喜怒忘同杜子春。",
            "去国登楼聊自遣，越乡怀璧不如贫。",
            "范雎为魏归须贾，不是绨袍恋故人。"
        ],
        "title": "用韵赠傅学士兼述怀思古  其三",
        "id": "6be0d914-499e-499f-8089-9229677fdfe1"
    },
    {
        "author": "洪皓",
        "paragraphs": [
            "传闻二物出三洲，万里笼来地僻幽。",
            "岂为写经求厚味，且图牵眼逐轻沤。",
            "眠沙若得房公餽，见弹须防陆子谋。",
            "已戒儿童莫相恼，比邻容得夜鸣不。"
        ],
        "title": "次韵夜闻鹅鸭声二物自淮甸至",
        "id": "59bfea47-c60f-4e71-bcab-272b70069eec"
    },
    {
        "author": "洪皓",
        "paragraphs": [
            "首夏霖淫似早秋，坐邀车马愧无由。",
            "提壶见就倾三爵，具馔何尝选百羞。",
            "刚道暖房排旅闷，实图求友慰幽囚。",
            "言归倒载冲泥怯，继捧新诗胜赵讴。"
        ],
        "title": "次雨中暖房韵",
        "id": "930dea3e-086b-4880-906d-f0725805f75f"
    },
    {
        "author": "洪皓",
        "paragraphs": [
            "一星终后尚蹉跎，四壁如悬已化梭。",
            "方殢圣贤排旅闷，忽惊天地应人和。",
            "春风乍扇融冰雪，佛火初收散绮罗。",
            "遐想故园桃李下，旧蹊好在有谁过。"
        ],
        "title": "次信文早春韵  其一",
        "id": "15bc03e5-2127-4752-830b-95bd6635a007"
    },
    {
        "author": "洪皓",
        "paragraphs": [
            "邱壑幽怀日已蹉，宁论邻女戏投梭。",
            "干戈未戢贪修怨，玉帛还留误讲和。",
            "恩许养疴徒受粟，老来便静任张罗。",
            "春回又起江湖念，愿致山翁一叶过。"
        ],
        "title": "次信文早春韵  其二",
        "id": "625363dd-7310-4557-b8a6-cb79baae10fd"
    },
    {
        "author": "洪皓",
        "paragraphs": [
            "燕国由来士女都，家家行乐集城隅。",
            "岂无鱼鸟如灵沼，若有莼鲈似太湖。",
            "我絷南冠尝独到，君邀北使欲相呼。",
            "驱车宵济卢河去，十里荷花待入吴。"
        ],
        "tags": [
            "太湖"
        ],
        "title": "次韵朱少章潭园马上口占  其一",
        "id": "c67109fa-618d-4615-920d-59fb20c48900"
    },
    {
        "author": "洪皓",
        "paragraphs": [
            "幽都风俗慕成都，可待遨头指路隅。",
            "杨柳垂阴连北道，芙蕖舒艳亚西湖。",
            "客思剧饮逃三伏，人患苛留阻一呼。",
            "回首未忘忧墨吏，渡江应不怕天吴。"
        ],
        "tags": [
            "西湖"
        ],
        "title": "次韵朱少章潭园马上口占  其二",
        "id": "24eb3f71-8f22-405f-ac36-cc7b0dfa9788"
    },
    {
        "author": "洪皓",
        "paragraphs": [
            "燕山除馆俯池潭，踰月羁孤苦吏贪。",
            "摇望卢河一舍阻，著鞭信宿次关南。"
        ],
        "title": "发池潭至卢沟河",
        "id": "d7f2ce78-afa6-44bb-ae07-93c399a6efdb"
    },
    {
        "author": "洪皓",
        "paragraphs": [
            "下马登山不厌髙，疑穷石壁望松寥。",
            "如珠可玩俄盈匊，似米仍圆屡折腰。",
            "何异宋都星陨璞，实连燕地玉生苗。",
            "牛羊践履真堪惜，绝恨当年纵采樵。"
        ],
        "title": "次髙待制韵登真珠山采白石子",
        "id": "6c0f5b59-39fe-406f-9df3-27058c7e4ae9"
    },
    {
        "author": "洪皓",
        "paragraphs": [
            "九龄颖悟已惊人，乃父分茅善抚民。",
            "郑忽身为周室质，贾生议屈汉庭臣。",
            "行攀郄桂荣三釜，暂著莱衣省二亲。",
            "勿讶班荆歌陟屺，小人有母在江滨。"
        ],
        "title": "送刘善长归北安省亲",
        "id": "6a3c8a62-97ef-4595-815f-efc9cc85d803"
    },
    {
        "author": "洪皓",
        "paragraphs": [
            "秋髙裘马正轻肥，节制身兼被召时。",
            "邂逅贵人争献寿，逄迎嘉节竞题诗。",
            "心危雁塔劳君咏，家近龙沙感我思。",
            "泛菊佩萸今已矣，长安不见转凄悲。"
        ],
        "title": "次韵重九登慈恩雁塔帅漕见邀",
        "id": "43fdc256-5763-4a05-b0e6-9e6bf7b5ae70"
    },
    {
        "author": "洪皓",
        "paragraphs": [
            "秦师围已急，楚国救人阑。",
            "食客腹空饱，先生心独寒。",
            "奉盘从遽定，按剑叱难安。",
            "存赵舌三寸，何须折镆干。"
        ],
        "title": "寄宇文相公  其一",
        "id": "a8bcafcf-62c0-433c-8976-a6489137c366"
    },
    {
        "author": "洪皓",
        "paragraphs": [
            "罗娑囚应释，鸡林厄洊阑。",
            "途无埋鼻热，地有裂肤寒。",
            "反国公复相，还家我问安。",
            "如容陪骥尾，匪晚到余干。"
        ],
        "title": "寄宇文相公  其二",
        "id": "a0be9775-1bbc-43d1-a856-1203fc5ac33d"
    },
    {
        "author": "洪皓",
        "paragraphs": [
            "流离万里偶生还，暂得安阳一日闲。",
            "飞盖曳裾何处去，西园不见见青山。"
        ],
        "title": "邺都",
        "id": "04267a56-ea0a-4a22-b8e4-2a3379e3222b"
    },
    {
        "author": "洪皓",
        "paragraphs": [
            "国步日多事，霜露任霑衣。",
            "留落十五年，至今方北归。",
            "缭绕一万里，人物太半非。",
            "昔时渡盟津，宾从争扶持。",
            "兹辰渡白马，阴曀日无辉。",
            "一酎祈利涉，冯夷莫予违。",
            "惊秋感叶脱，况乃思鲈肥。",
            "父老行叹息，风雨仍霏微。",
            "夜投胙城宿，百里即王畿。",
            "遥望一惆怅，何当拜天威。"
        ],
        "title": "白马渡",
        "id": "1ba7d6b8-ec2d-4635-ab43-b3882aa45a6f"
    },
    {
        "author": "洪皓",
        "paragraphs": [
            "折巾咨暑雨，持节栉回风。",
            "马惜障泥锦，农披护背篷。",
            "摧轮方臲卼，痛仆且牢笼。",
            "涂曲休辞辱，行将与夏通。"
        ],
        "title": "车行大雨中",
        "id": "f277961a-56be-45e9-b41d-fea8872b5ccf"
    },
    {
        "author": "洪皓",
        "paragraphs": [
            "封邱封父国，繁弱大弓良。",
            "人器今安在，兴衰古不常。",
            "画旗连卫滑，绘句得髙张。",
            "里闬黎元少，兵戈畎亩荒。",
            "蓬深饶雉兔，日夕下牛羊。",
            "富庶思畿甸，衣冠迩帝乡。",
            "故人忧濩落，新令喜商量。",
            "失意惩□□，销愁痛引觞。",
            "离家多岁月，去国几星霜。",
            "种种心俱短，悠悠道且长。",
            "何须论出处，秪合谨行藏。",
            "俟命宜居易，安时强激昻。",
            "勾稽迷簿领，陶写赖篇章。",
            "后嗣从渠分，前程问彼苍。",
            "君无须贾恋，我乏陆生装。",
            "衅鼓囚方释，班荆语未忘。",
            "前身愧苏武，异县识仇香。",
            "话别伤怀地，潸然出数行。"
        ],
        "title": "过封邱见熊主簿",
        "id": "eab1fd66-a0d7-471f-bc90-11e385dccf4b"
    },
    {
        "author": "洪皓",
        "paragraphs": [
            "忧患二毛侵，目睫亦毵毵。",
            "篇什弃置久，遑暇阅龙龛。",
            "吴侯主诗盟，欲从靳如骖。",
            "古风风格老，叙事若绮谈。",
            "宦情既淡薄，世故应饱谙。",
            "置驿复郑庄，好奇过岑参。",
            "优游聊卒岁，俛仰自无惭。",
            "近取忘年友，得一乃分三。",
            "梁向竞爽姿，迈也恐不堪。",
            "輙持水中蒲，拟并浦上柟。",
            "诸公不鄙夷，细流纳江潭。",
            "有酒必唤饮，分题许同探。",
            "向子忽话别，寒霜万岭含。",
            "千里足勿惮，一行心亦甘。",
            "青冥定特达，髙贤上所贪。",
            "江头春色回，和气已醺酣。",
            "伊鬰思陶写，故人居巷南。"
        ],
        "title": "戏用迈韵呈吴傅朋兼简梁宏父向巨原",
        "id": "22e7fdfa-c4b6-4240-bd20-20d2f41be671"
    },
    {
        "author": "洪皓",
        "paragraphs": [
            "晋唐尺牍丹青古，老眼贪看眩欲花。",
            "二使星临增倍价，一篇语妙属诗家。",
            "当年宝閟藏书殿，留落宁知松漠见。",
            "万里怀归为公出，往事宣和空历历。"
        ],
        "title": "洪庆善韩美成观所藏宣和殿书画庆善有诗次韵",
        "id": "26f407cd-fe53-48c5-845a-068158e9bbfd"
    },
    {
        "author": "洪皓",
        "paragraphs": [
            "六十之年入瘴乡，灵台未了热非常。",
            "锡泉一饮根尘净，重到清凉礼梵王。"
        ],
        "title": "过曹溪  其一",
        "id": "b9725a4d-5ccd-476f-bc79-898163e437b3"
    },
    {
        "author": "洪皓",
        "paragraphs": [
            "一宿南华暂息机，未知五十九年非。",
            "应身虽在问无应，漫上层楼看信衣。"
        ],
        "title": "过曹溪  其二",
        "id": "c522005c-edc0-4582-a630-02f25ed3faa5"
    },
    {
        "author": "洪皓",
        "paragraphs": [
            "半世囚拘愧牧羊，生还四载却投荒。",
            "危机未履已如此，欲效前贤问上苍。"
        ],
        "title": "过曹溪  其三",
        "id": "49cadc5f-d62a-4087-a3da-d9d6907c5bbd"
    },
    {
        "author": "洪皓",
        "paragraphs": [
            "地瘠久荒芜，驱童且荷锄。",
            "诛茅仍遣瘴，汲水旋栽蔬。",
            "瓟酱调应晚，莼羹兴渐疏。",
            "秋髙宜日涉，不必问丹书。"
        ],
        "title": "浈阳寓居",
        "id": "fb83c8d3-18b7-4244-bc67-6a8adad21733"
    },
    {
        "author": "洪皓",
        "paragraphs": [
            "芭蕉非一种，南粤竞成丛。",
            "结实联房绿，舒花焰火红。",
            "象蹄形甚伟，筒葛纴尤工。",
            "羁旅牵愁思，秋窗夜雨中。"
        ],
        "title": "芭蕉",
        "id": "ba78c73e-1909-46ba-8dd3-91549256a3b2"
    },
    {
        "author": "洪皓",
        "paragraphs": [
            "千岁归来化鹤仙，作亭犹是旧山川。",
            "登临迥出红尘外，笑傲仍居碧海邉。",
            "坐想三清元不远，回观五浊秖堪怜。",
            "鹏抟九万吾何羡，安用蒙庄第一篇。"
        ],
        "title": "题尘外亭",
        "id": "aecdd58f-ab67-4bc2-8600-65e49040fe28"
    },
    {
        "author": "洪皓",
        "paragraphs": [
            "松青抱正性，菊黄得正色。",
            "蔚在卉木间，厥异存简策。",
            "流膏贯众壤，千岁名虎魄。",
            "落英通鼻观，服饵供楚客。",
            "安神制頺龄，坐使生羽翼。",
            "乃知独也正，二物孰能测。",
            "渊明宇宙心，五斗讵可易。",
            "归来薙三径，去草甚蟊贼。",
            "嘉此松菊友，相视犹夙昔。",
            "浮云世态薄，改变在顷刻。",
            "张公廊庙具，胸中有泉石。",
            "缅怀松与菊，昼夜忘寝食。",
            "筑堂坐相对，论契过三益。",
            "可见达人心，绅笏等徽纆。",
            "功名倘入手，脱屣谅匪夕。",
            "此言吾不谀，为我书堂壁。"
        ],
        "title": "题张侍郎松菊堂",
        "id": "ed27e221-c0d8-40ae-8a28-1cfc722f942c"
    },
    {
        "author": "洪皓",
        "paragraphs": [
            "古人以道寓诸器，今人谓器与道异。",
            "不知器存道亦存，制器尚象皆其类。",
            "张公榜斋为聚道，古器仍居三代宝。",
            "鼎彛雕镂出神怪，篆籕文章资探讨。",
            "虬螭怒目肆攫拏，犀兕顿足纷交加。",
            "云靁华蘤靡不有，巧妙肯使毫厘差。",
            "词严义密见款识，传之万祀期不坠。",
            "仲淹著书非著论，侍郎独识先公意。",
            "见说侍郎才更优，牙签插架如邺侯。",
            "从来器宝待人宝，此器此人今罕俦。"
        ],
        "title": "聚道斋",
        "id": "c5530d8a-f8c0-460d-b8bf-2980c3a1a65e"
    },
    {
        "author": "洪皓",
        "paragraphs": [
            "环翠五六里，深藏三四家。",
            "风髙鸣雁序，春暖茁兰芽。",
            "门巷分楠直，溪流带竹斜。",
            "我来风雪晓，倚杖看梅花。"
        ],
        "title": "题黄氏所居",
        "id": "e3360bd9-7ab5-4bd1-bffe-69f701b80b9d"
    },
    {
        "author": "洪皓",
        "paragraphs": [
            "山遶孤村水遶家，传经载酒有侯芭。",
            "眼前十亩无多地，只种桑榆不种花。"
        ],
        "title": "题苏公济所居",
        "id": "6821710c-2e24-419d-9c41-ad987df6f7e9"
    },
    {
        "author": "洪皓",
        "paragraphs": [
            "眼见云林百虑消，人间静处即云霄。",
            "时时醉卧听流水，低拂垂杨欠小桥。"
        ],
        "title": "题谭秀才所居",
        "id": "32933a34-5334-4e3c-9a4d-70e96c704f25"
    },
    {
        "author": "洪皓",
        "paragraphs": [
            "黄柑压树酒浮蚁，红叶满林梅放花。",
            "三叠青山老竹杖，十年明月故人家。"
        ],
        "title": "题赵知德所居",
        "id": "02ac2177-d61a-4252-ae3d-cfa8a5972560"
    },
    {
        "author": "洪皓",
        "paragraphs": [
            "尹京便可继翁归，暂向符离一把麾。",
            "善抚新边千里肃，复还旧治九重知。",
            "策勋久矣推多算，琢句飘然冺小疵。",
            "三事古由髙第入，才兼二器莫忧迟。"
        ],
        "title": "次韵宇文赠赵宿州",
        "id": "980b1241-b7a9-4eb6-ad34-1c47f95142d6"
    },
    {
        "author": "洪皓",
        "paragraphs": [
            "天际正英英，排空忽上升。",
            "苍梧何处出，岱岳自封兴。",
            "但见奇峰耸，宁知嘉气凝。",
            "秋风殊未起，勿用遽飞腾。"
        ],
        "tags": [
            "泰山"
        ],
        "title": "次韵宇文白云山  其一",
        "id": "76a94e6a-e6f2-404f-8f27-f0fc8d88439d"
    },
    {
        "author": "洪皓",
        "paragraphs": [
            "不用沉河起，非关触石升。",
            "舒张如鹤出，变化似龙兴。",
            "髣髴玉山峙，依稀雪岭凝。",
            "帝乡乘可至，未易便超腾。"
        ],
        "title": "次韵宇文白云山  其二",
        "id": "e6d71ba7-ee31-46d9-8421-b77475ae80ea"
    },
    {
        "author": "洪皓",
        "paragraphs": [
            "弛担披襟岸帻斜，庭阴雅称酌流霞。",
            "三槐只许三公面，作记名堂有几家。"
        ],
        "title": "咏槐",
        "id": "2d11a27e-de71-4393-bd58-a2d94774402e"
    },
    {
        "author": "洪皓",
        "paragraphs": [
            "长堤荆棘不能前，间道逻荒思惨然。",
            "三塜一排黄草合，寸心千里白云连。",
            "旅坟拜罢知无恙，先祖阴功结有缘。",
            "牧竖亦能循义礼，牛羊踪迹过堤边。"
        ],
        "title": "谒先祖幷外祖殡所",
        "id": "d3e0443b-2a97-48f1-8946-045355d9d755"
    },
    {
        "author": "洪皓",
        "paragraphs": [
            "弭节于今涉四年，扬鞭同出岂徒然。",
            "临丧弗用先桃茢，跃马宁思惜锦鞯。",
            "勿讶廉颇羞蔺下，自知杨炯愧卢前。",
            "归来病体殊饥倦，亟遣庖人起爨烟。"
        ],
        "title": "次韵同出祓殡",
        "id": "007996d7-88d2-4840-9a97-83b30ea19a05"
    },
    {
        "author": "洪皓",
        "paragraphs": [
            "僻陋虽无车马喧，支頥时复抱愁眠。",
            "我思蝶梦为园吏，君继云封作地仙。",
            "茶盌捧来休怨后，诗坛哦罢敢争先。",
            "形如槁木追南郭，隐几何妨效嗒然。"
        ],
        "title": "次谒茶假寐之句",
        "id": "a0820ff9-0958-483f-a1de-460e5c27059d"
    },
    {
        "author": "洪皓",
        "paragraphs": [
            "恶吁及厚笃忠纯，大义无私遂灭亲。",
            "后代奸邪残骨肉，屡援斯语陷良臣。"
        ],
        "title": "石碏大义灭亲",
        "id": "29b2e460-b305-4f05-b87a-ee94f4ef08f6"
    },
    {
        "author": "洪皓",
        "paragraphs": [
            "久持使节傍门庭，薄命犹赊五鼎烹。",
            "羝乳使心占北海，雁书随梦京城。",
            "莫言地广频修怨，应念民劳早戢兵。",
            "国宝善邻君宝信，坐膺难老早升平。"
        ],
        "title": "春使留金金臣悟室求诗口占漫答",
        "id": "22d717e6-c8bc-48fd-8397-e97a436f04d2"
    },
    {
        "author": "洪皓",
        "paragraphs": [
            "学惭子夏与丘明，两目昏来岁屡经。",
            "未省使辜贻鬼谴，恐因不识取天刑。",
            "缘情诗怪吟全废，会意书怜笔久停。",
            "张籍重清宁可觊，侍郎句好愿频听。"
        ],
        "title": "病目寄张侍郎",
        "id": "5af37434-c049-48b7-b419-aac6e646a040"
    },
    {
        "author": "洪皓",
        "paragraphs": [
            "行年已是老衰秋，复命稽迟为絷留。",
            "恋主思亲归未得，梦魂长绕大江头。"
        ],
        "title": "怀母",
        "id": "7b7c46b1-b67b-4379-9a16-266fe52c421a"
    },
    {
        "author": "洪皓",
        "paragraphs": [
            "登高引领望江南，家在江南杳霭间。",
            "满目烽烟归路远，萱亲不见泪潸潸。"
        ],
        "title": "望江南",
        "id": "32ee70c3-77fe-4173-9671-16431d006224"
    },
    {
        "author": "黄彦平",
        "paragraphs": [
            "惊风吹鸿鹄，一举仪天衢。",
            "劲翮自肃肃，弱羽犹区区。",
            "时于蒿艾间，得粒鸣相呼。",
            "永愧燕雀情，我岂不足欤。",
            "鹏运与鸥没，远近各有图。",
            "方当绝四海，安敢怀此都。"
        ],
        "title": "乐府杂拟  其一",
        "id": "0e55f2c6-f093-466b-a3de-453f74d972df"
    },
    {
        "author": "黄彦平",
        "paragraphs": [
            "用意崎岖外，人贵真相知。",
            "张耳望陈余，汲黯是魏其。",
            "所谓刎颈交，首身果不随。",
            "太行摧车险，蜀道登天危。",
            "坐席有畏涂，方笑剑头炊。",
            "老翁牙齿脱，年少莫相疑。"
        ],
        "title": "乐府杂拟  其二",
        "id": "63dd1a32-4f90-4283-928d-5b090668eb61"
    },
    {
        "author": "黄彦平",
        "paragraphs": [
            "古来达士志，爱日怀兢慎。",
            "皇皇百年心，穆穆三才顺。",
            "后生不作意，易名才慕蔺。",
            "感慨能几何，繁华终共尽。",
            "不须吟梁父，亦勿歌虞殡。",
            "当从箪瓢人，勇退以为进。"
        ],
        "title": "乐府杂拟  其三",
        "id": "5e4b66b1-1431-42bc-9524-d5e6c47231cf"
    },
    {
        "author": "黄彦平",
        "paragraphs": [
            "往者东门瓜，近接咸阳道。",
            "炎风沉玉甃，宿露薅瑶草。",
            "召平磊落人，此亦有何好。",
            "常时玩钩带，不复叹枯槁。",
            "武陵桃易华，甪里芝难老。",
            "战争兹云始，贱贫傥长保。"
        ],
        "title": "乐府杂拟  其四",
        "id": "e9483019-e78b-46a9-ade8-5df40beab8f7"
    },
    {
        "author": "黄彦平",
        "paragraphs": [
            "青青佳蔬色，春事幽人家。",
            "为政一畦足，葱韭纷菁华。",
            "贫士食有经，愿欲不得奢。",
            "鲑种二十七，笾豆无添加。",
            "寒翠濯露雨，甘芳供齿牙。",
            "菜花亦不恶，何独爱桃花。"
        ],
        "title": "乐府杂拟  其五",
        "id": "56d38ad1-9bd1-4616-a615-3c79489ccf51"
    },
    {
        "author": "黄彦平",
        "paragraphs": [
            "忘机对芳草，一目青浮浮。",
            "荣枯四时行，寂寞万事休。",
            "树谖见国风，采菊闻灵修。",
            "空残飞蓬首，讵返王孙游。",
            "韩子木强人，臭味谁敢投。",
            "暮年还小黠，不肯辨薰莸。"
        ],
        "title": "乐府杂拟  其六",
        "id": "da240736-f13c-4b1e-be2a-9023f0e6e1e5"
    },
    {
        "author": "黄彦平",
        "paragraphs": [
            "脩竹不受暑，飘然无定著。",
            "炯炯月明枝，萧萧风陨箨。",
            "佳人洞天晓，羞多頩怒薄。",
            "玉雪生林际，绀袖花零落。",
            "尘埃褦襶子，执热何由濯。",
            "亦复起遐瞻，层冰架松壑。"
        ],
        "title": "乐府杂拟  其七",
        "id": "4f80f988-7eb8-4926-b947-a809e6e0c769"
    },
    {
        "author": "黄彦平",
        "paragraphs": [
            "石戴古车辙，人生来往勤。",
            "双轮不生角，越绝会通秦。",
            "坐令丘壑姿，化作京洛尘。",
            "君看钓鱼矶，鼻口罗江津。",
            "浮走例有役，俛仰俱已陈。",
            "吾亦永愧尔，东西南北人。"
        ],
        "title": "乐府杂拟  其八",
        "id": "6a71e2b6-e1de-4612-9557-89f3078c1dda"
    },
    {
        "author": "黄彦平",
        "paragraphs": [
            "神物有显晦，飞潜不同群。",
            "为梭蓄雷电，为剑动祥氛。",
            "鱼服与蛇行，委蛇隐其文。",
            "嗜欲未可求，物象畴能分。",
            "一朝逝不留，万里垂天云。",
            "回首视山泽，凡鳞故纷纷。"
        ],
        "title": "乐府杂拟  其九",
        "id": "ffe5e9cf-1bf3-4da7-afae-d674c0987fb1"
    },
    {
        "author": "黄彦平",
        "paragraphs": [
            "遗堞感至今，平生行乐处。",
            "英雄除霸王，俯仰成今古。",
            "昔日城中居，此日城边墓。",
            "鱼龙与爵马，共尽谁能数。",
            "悲风天末起，陌上行人去。",
            "凄凉王仲宣，独咏登楼赋。"
        ],
        "title": "乐府杂拟  其一○",
        "id": "8068edd7-f190-4c1b-aa0a-42756f36aaee"
    },
    {
        "author": "黄彦平",
        "paragraphs": [
            "去年度长淮，霜月照孤驿。",
            "今年适异县，香雾依禅寂。",
            "人生几冬至，南北均行役。",
            "风枝无停号，遗句诵悽恻。",
            "生男当门户，堕地要膂力。",
            "抚我谓我臧，诲我以文术。",
            "宁知事大谬，木拱玄尚白。",
            "百巧换千穷，只有不如昔。",
            "晓灯离室暗，又踏它山碧。",
            "行行重行行，风尘儿亦得。"
        ],
        "title": "元符已卯冬至先君罢兴国令宿皇恐滩有诗云倦客逢长至扁舟泊远滩居常谙寂寞童稚笑相欢后十七年自成均谒告还乡是夕沿斡宿新淦寺有感赋此",
        "id": "6821f655-0d45-428d-8d40-53690cf1db9e"
    },
    {
        "author": "黄彦平",
        "paragraphs": [
            "湘山富佳色，韫蓄人未知。",
            "天球有余润，草木蒙其私。",
            "联绵固不恶，峭独看愈奇。",
            "兹峰岂飞来，兴尽留于斯。",
            "云烟惨么么，灌莽纷离披。",
            "名虽异星渚，实不愧仇池。",
            "惜无小白花，密雪蒙疏枝。",
            "教僧营小筑，便是补陀祠。"
        ],
        "title": "独秀峰",
        "id": "067e0ebd-9f1a-4369-bcf1-991fc4137b22"
    },
    {
        "author": "黄彦平",
        "paragraphs": [
            "长江分东西，下流隔沧楚。",
            "方船漕红粟，出节须调护。",
            "催科急星火，踏浪轻尘土。",
            "公私此一时，长短要相补。",
            "水生春岸阔，江净桃花吐。",
            "饯宴那得频，征帆会当举。",
            "烟鬟小姑山，晓镜女儿浦。",
            "雁雁破行飞，鸭鸭避人语。",
            "平生钓竿手，只合江湖去。",
            "因君偶别离，感我犹覊旅。"
        ],
        "tags": [
            "长江"
        ],
        "title": "送徐稚山江西漕",
        "id": "a2868b21-9b3a-4ddd-8733-0d3ab8370dbc"
    },
    {
        "author": "黄彦平",
        "paragraphs": [
            "五岭余炎蒸，三湘漫清绝。",
            "犬牙地相入，要是俱百粤。",
            "赵侯干莫器，盘错中排决。",
            "近惟髙帝孙，远付使者节。",
            "悠悠南海路，惘惘舂陵别。",
            "君才谁得如，郎星映卿月。",
            "功名与事业，邂逅当俯拾。",
            "姑行毋疾驱，迟补中都阙。"
        ],
        "title": "赵少隐移漕广东",
        "id": "6e13923b-8d3b-49fd-beb6-97a3dcd57cb6"
    },
    {
        "author": "黄彦平",
        "paragraphs": [
            "云合日景暮，鸟啼芳意休。",
            "闲芳閟佳境，倦客得深投。",
            "主人定何人，方技家者流。",
            "持廉不二价，博物要兼收。",
            "丹砂出勾漏，杜若来芳洲。",
            "卢橘上林夏，桂丛小山秋。",
            "鱼虫傥适用，剥啄无虚求。",
            "潜山仕途捷，隐居吾庐幽。",
            "喧寂若两忘，容膝万事周。",
            "佳名志华屋，他日或重游。"
        ],
        "title": "题刘氏市隐亭",
        "id": "f9e7b12d-856a-43df-989d-0efafa92b55c"
    },
    {
        "author": "黄彦平",
        "paragraphs": [
            "士生涉道有深浅，时来行身随近远。",
            "飞云邂逅作霖雨，雨足云归自舒卷。",
            "南阳躬耕心不悔，东山忽起颜犹腆。",
            "威行巾帼喜折屐，得倍古人谋盖鲜。",
            "杨颙恸哭野王筝，叹息成言那及践。",
            "关中丞相富丘壑，掩鼻功名聊不免。",
            "前年一战靖江浒，今年再战开淮甸。",
            "心期绿野园林胜，梦想黄冈松桧晚。",
            "渊明孤往欲问津，赤松从游非众愿。",
            "凭虚或喜凌云赋，远游请续离骚传。"
        ],
        "title": "赵丞相黄冈独往亭",
        "id": "e7ab24ff-2fd7-4e2f-beb0-72d44c0d1d5e"
    },
    {
        "author": "黄彦平",
        "paragraphs": [
            "人言宁饮建业水，陶公不污彭泽米。",
            "淳耀之烈当未渝，义熙之政何如此。",
            "不能先驱净蝼蚁，忍傍车轮攀獭尾。",
            "已荒松菊赋归来，颇著文章申已志。",
            "少题正朔多岁时，此志会须来者知。",
            "羲皇上人乐复乐，晋室遗民悲莫悲。"
        ],
        "title": "彭泽怀古",
        "id": "bf92c1d6-3b52-46f3-8a2b-c57fdde1a51e"
    },
    {
        "author": "黄彦平",
        "paragraphs": [
            "野人斸地得神兵，铲采埋光三尺半。",
            "念求款识推甲乙，櫑具连环既芜漫。",
            "里闾只从曾髙说，栋宇未随儿子换。",
            "迄今要自二百年，前此怪藏那得算。",
            "秋风是日来阊阖，利器乘时思击断。",
            "肯论口腹车鱼间，未露文章斗牛畔。",
            "良工拂拭劳三浴，志士提携思一旦。",
            "张雷博识固自佳，贾郭充庭还可叹。",
            "北巖华阴土性弱，颜色暂时供把玩。",
            "不如一洗清海水，径斩长鲸为万段。"
        ],
        "title": "立秋日湘舍熊生所居斸地得剑长三尺六寸熊生自言居六世矣感延平旧事因系以诗",
        "id": "85ea8a2b-8bde-4223-923e-d38e67b19656"
    },
    {
        "author": "黄彦平",
        "paragraphs": [
            "舜生诸冯没负夏，南游晚葬苍梧野。",
            "九峰中隐土一坏，草树苍茫谁辨者。",
            "皇英不祔只孤坟，妃祠别占清湘原。",
            "略无石马充故物，但有丛筠志泪痕。",
            "山川相远终相望，衣冠来游环佩响。",
            "风急真成鹤羽飞，波寒不隔龙工往。",
            "鲛室何人相与居，月明警跸万灵趋。",
            "未论甄后拾翠羽，定见李白骑鲸鱼。"
        ],
        "title": "二妃庙",
        "id": "847090d6-71ae-415c-b370-0d8f06ddbbbc"
    },
    {
        "author": "黄彦平",
        "paragraphs": [
            "将军精忠石饮羽，志士纯孝冰出鱼。",
            "天公晓人极了了，间遣异物供时须。",
            "西清侍讲广陵居，寿亲千里愁作书。",
            "平明剥啄出见客，帝俾遗汝明星图。",
            "仙官游空貌不臞，若木映日华不枯。",
            "勿嫌龟鹤有皂白，相汝彩服为亲娯。",
            "嗟君密行不可诬，塞侯周叔俱不如。",
            "帅先百僚待忠孝，伫相明主平羌雏。"
        ],
        "title": "程伯禹给事供职维扬不及迎侍通直丈生辰欲寄寿星未获方深念不怿有叩门求售者既得之自赞其异且求诗",
        "id": "fb877fae-1830-4f68-82d9-8d99852e40d7"
    },
    {
        "author": "黄彦平",
        "paragraphs": [
            "此君抱节怀霜露，裁以广寒修月斧。",
            "区区拔颖陋管城，落落中绳宜册府。",
            "潜心几绝西门佩，隶古亲传伏生语。",
            "后来颉颃追时好，客卿子墨先生楮。",
            "慈恩柿叶剡谿藤，俗嗜纷纷那足数。",
            "何人喜事翻新制，林下风流微近古。",
            "宣心写面却缄囊，百草千葩增媚妩。",
            "青奴小忍供笔砚，晴窗示尔梅花赋。"
        ],
        "title": "五峰竹",
        "id": "cf776a90-9f04-4ae0-b880-0033bb361e29"
    },
    {
        "author": "黄彦平",
        "paragraphs": [
            "征南下车再寒暑，比屋罢民手摩抚。",
            "使渠安业不扰渠，恐负来时天上语。",
            "汉官题名当家谱，向来诸公孰为伍。",
            "天下中庸有胡公，不畏彊御陈仲举。",
            "年时丞相双旌举，南浦飞云作霖雨。",
            "文昌戎政念得人，谁令两公归接武。",
            "周宣中兴藉方虎，秦王学士开天府。",
            "只今陛下更辛苦，要折遐冲付尊俎。",
            "忍饥种麦未盖土，军民嗸嗸两难处。",
            "从容宫漏未遽移，亦及渔樵人物否。"
        ],
        "title": "送胡帅",
        "id": "a6d214b1-757e-4929-b554-163fd63fc5ed"
    },
    {
        "author": "黄彦平",
        "paragraphs": [
            "阿香被召雷挟辀，飞廉受职云承宇。",
            "冥官鬼伯俱奔走，东风作恶神灵雨。",
            "山长已自疲荦确，泥深况复愁沮洳。",
            "夜投古寺亟燎衣，灯烛荧煌汤湢具。",
            "移床避漏皆相似，欲往华胥仍龃龉。",
            "曲肱齁䶎初未遑，蓐食还须戒徒御。",
            "长年行役虽劳事，胜日登临或相补。",
            "会到诸峰最上头，俯看万壑争流处。"
        ],
        "title": "骤雨宿香步",
        "id": "a0390ad4-9e6c-4ab8-9abc-acc7c0656552"
    },
    {
        "author": "黄彦平",
        "paragraphs": [
            "纬竹梁溪面，诛茅舍道旁。",
            "腊收冰下纸，春课社前姜。",
            "露草牛羊长，风花杖屦香。",
            "人生但如此，官独为谁忙。"
        ],
        "title": "田家春日二首  其一",
        "id": "034e375d-de66-4685-8da0-8ffd31ea3139"
    },
    {
        "author": "黄彦平",
        "paragraphs": [
            "迟日芳众草，微风被野田。",
            "荒山有吠犬，穷屋亦炊烟。",
            "花已清明近，茶将谷雨前。",
            "供输了官事，粗粝任吾年。"
        ],
        "title": "田家春日二首  其二",
        "id": "24326ffe-aba1-419c-b59d-6a7172a1b25d"
    },
    {
        "author": "黄彦平",
        "paragraphs": [
            "江树繁阴合，江流涨沫浑。",
            "归舟带圆月，倚棹并衡门。",
            "表表浮屠迥，连连睥睨昏。",
            "梅花腾远响，杨柳想新翻。"
        ],
        "title": "石祈晚泊",
        "id": "e24e07d8-863d-4140-b8b9-02f73e0dadb0"
    },
    {
        "author": "黄彦平",
        "paragraphs": [
            "主计怀萧相，临民起次公。",
            "履声元自识，环赐固宜蒙。",
            "便觉长安近，宁论茂苑雄。",
            "别诗无好语，虚忝荐贤中。"
        ],
        "title": "临川投赠  其一",
        "id": "0ee384c4-667a-4045-9a98-1610e59f357d"
    },
    {
        "author": "黄彦平",
        "paragraphs": [
            "翰林逼华盖，天策视瀛州。",
            "哀痛扶兴运，从容赞庙谋。",
            "终篇常称惬，两郡却淹留。",
            "更试平原尔，方看相且侯。"
        ],
        "title": "临川投赠  其二",
        "id": "5bc44cee-11e9-4c7a-bca7-57768409173b"
    },
    {
        "author": "黄彦平",
        "paragraphs": [
            "今代昌黎伯，琳宫尚陆沉。",
            "极知延阁峻，仍记掖垣深。",
            "简古元和様，精微正始音。",
            "居然合廊庙，过听著山林。"
        ],
        "title": "临川投赠  其三",
        "id": "44315037-76d4-4ab3-a5f7-3913cf6c27ce"
    },
    {
        "author": "黄彦平",
        "paragraphs": [
            "发策魁丹陛，摛文重禁林。",
            "麒麟鞭缕玉，菡萏烛摇金。",
            "事与京尘改，愁将瘴髪侵。",
            "东还应晚合，未用叹升沉。"
        ],
        "title": "临川投赠  其四",
        "id": "874e879b-7659-4b3a-9fef-ce9b93b643b6"
    },
    {
        "author": "黄彦平",
        "paragraphs": [
            "寒食祇数日，春光犹一分。",
            "风烟明杲杲，莺蝶闹纷纷。",
            "馆地红铺绣，汀洲绿妬裙。",
            "芳馨有谁遗，吾欲降东君。"
        ],
        "title": "大通铺",
        "id": "304be17f-7674-46ac-99bc-80a1a4b6b642"
    },
    {
        "author": "黄彦平",
        "paragraphs": [
            "陆贽挥毫敏，廉颇仗钺频。",
            "人言绥远俗，吾念隔中宸。",
            "虎落新军睦，鸡翘旧望亲。",
            "玉堂清夜直，学士固应真。"
        ],
        "title": "还自豫章寄谢胡帅承公  其一",
        "id": "4416fe03-b94c-47a4-a7aa-380d42edba80"
    },
    {
        "author": "黄彦平",
        "paragraphs": [
            "文献尊皇祖，枢机属老臣。",
            "中庸镇夷夏，精祲极天人。",
            "嗣武躬戎服，边头亦战尘。",
            "毋云予小子，家国待经纶。"
        ],
        "title": "还自豫章寄谢胡帅承公  其二",
        "id": "5a1ed5e6-e724-4bc2-8d01-2811f7430744"
    },
    {
        "author": "黄彦平",
        "paragraphs": [
            "翰墨南州士，弓刀北府兵。",
            "几年闻战伐，两地费经营。",
            "伧父吴儿笑，儒冠武弁轻。",
            "人才广收拾，归共致升平。"
        ],
        "title": "还自豫章寄谢胡帅承公  其三",
        "id": "6f1d3518-04ed-4f30-b4d8-c7e1ff61371d"
    },
    {
        "author": "黄彦平",
        "paragraphs": [
            "误解陈蕃榻，惭升贾谊堂。",
            "丝纶今典诰，钟铉古铭章。",
            "窥豹迷深隐，攀龙漫激昻。",
            "鼎梅同臭味，妙语更难忘。"
        ],
        "title": "还自豫章寄谢胡帅承公  其四",
        "id": "0bcff046-040e-4818-84a8-9186ba04c77c"
    },
    {
        "author": "黄彦平",
        "paragraphs": [
            "本朝求治切，大府课功频。",
            "葵藿长倾日，槐枫远被宸。",
            "深心怜父老，慈训念君亲。",
            "奉计他时事，仍看汉相真。"
        ],
        "title": "胡帅见和用韵再寄  其一",
        "id": "a52e87e0-6301-40e9-b788-635351212369"
    },
    {
        "author": "黄彦平",
        "paragraphs": [
            "乔木犹春色，名家亦世臣。",
            "安危思有寄，文武不无人。",
            "翰墨昭前烈，功勋踵后尘。",
            "八萧终鼎鼐，二贾且丝纶。"
        ],
        "title": "胡帅见和用韵再寄  其二",
        "id": "bf36aaf0-03fe-4644-af7a-5f553af040da"
    },
    {
        "author": "黄彦平",
        "paragraphs": [
            "国步谁为梗，民生乃见兵。",
            "选贤丞相府，持节伏波营。",
            "健笔千钧重，先锋一鸟轻。",
            "征南多兴绪，相忆暮云平。"
        ],
        "title": "胡帅见和用韵再寄  其三",
        "id": "684a01df-734e-48e1-867c-e2216c9d61e8"
    },
    {
        "author": "黄彦平",
        "paragraphs": [
            "挟书游北阙，发策列东堂。",
            "遽骇豺狼怒，因潜虎豹章。",
            "已应长寂寞，无复变轩昻。",
            "公若登台辅，平生或不忘。"
        ],
        "title": "胡帅见和用韵再寄  其四",
        "id": "a6e35882-b2e1-4fe2-a669-2aebb63dedad"
    },
    {
        "author": "黄彦平",
        "paragraphs": [
            "爱日明朝至，寒云此夕同。",
            "预知鸦啄雪，先验鸟呼风。",
            "乡国追随外，年华感叹中。",
            "清愁将浊酒，斟酌并成空。"
        ],
        "title": "冬至节假赋愁阴喜霁  其一",
        "id": "6fde37a2-9ae7-4d97-8473-b43fbdc92413"
    },
    {
        "author": "黄彦平",
        "paragraphs": [
            "日出湖山丽，寒销草树芳。",
            "裙腰先蕙碧，粧额次梅黄。",
            "目极绵绵道，心清细细香。",
            "南枝春不浅，东阁兴难忘。"
        ],
        "title": "冬至节假赋愁阴喜霁  其二",
        "id": "503d8c19-48f9-46c4-bd04-4bed28a07605"
    },
    {
        "author": "黄彦平",
        "paragraphs": [
            "地势方呈险，溪流不得平。",
            "涛头开沸白，石齿聚寒清。",
            "纳纳三江暮，油油万壑倾。",
            "澄清浑莫测，泯默谅无声。"
        ],
        "title": "石埭道中",
        "id": "e0ac43ac-e9a3-41a2-a9d5-6579c2869fe4"
    },
    {
        "author": "黄彦平",
        "paragraphs": [
            "弱水三千里，仇池十九泉。",
            "颇疑仙境界，不隔世山川。",
            "海阔虽无地，壶深别有天。",
            "何因霜雪后，一壑独苍然。"
        ],
        "title": "弱水",
        "id": "0c764cff-9048-48a8-bf2b-31fba19f3775"
    },
    {
        "author": "黄彦平",
        "paragraphs": [
            "白头才半刺，黄卷漫三余。",
            "鬓秃丝难理，诗工锦不如。",
            "登山灵运屐，下泽少游车。",
            "子念从吾隐，吾能授子书。"
        ],
        "title": "次韵朱希真赠别  其一",
        "id": "e4cfbda0-9129-45fb-b8f8-ff521bb29230"
    },
    {
        "author": "黄彦平",
        "paragraphs": [
            "偶伴浮云出，还寻倦翼归。",
            "溯流扶楚施，长夏及荆扉。",
            "故国荒乔木，劳歌厌采薇。",
            "本非求独往，要自隔群飞。"
        ],
        "title": "次韵朱希真赠别  其二",
        "id": "042946c3-f247-4f7d-9982-43796ed7bc7c"
    },
    {
        "author": "黄彦平",
        "paragraphs": [
            "百丈牵江色，连樯并米船。",
            "樵苏喧晚渡，鸥鹭浴晴天。",
            "问舍惭元德，登楼忆仲宣。",
            "司存兼吏隐，别有一山川。"
        ],
        "title": "岁晚楚亭集唐句  其一",
        "id": "8efda175-6f6d-4004-86c7-a44de112d0ce"
    },
    {
        "author": "黄彦平",
        "paragraphs": [
            "辇路生春草，云安有杜鹃。",
            "覊栖投老日，邂逅中兴年。",
            "纪鳯初年逼，迁莺霁景鲜。",
            "愁宽卑湿地，欣对艳阳天。"
        ],
        "title": "岁晚楚亭集唐句  其二",
        "id": "8b683d8e-4ab4-4ce7-b88b-fe6c2d233a5e"
    },
    {
        "author": "黄彦平",
        "paragraphs": [
            "寒里花开晚，霜余叶落深。",
            "云天迷远望，山水费登临。",
            "瑟鼓英皇怨，沙沉屈贾心。",
            "髙名前后事，苦调短长吟。"
        ],
        "title": "故人亭",
        "id": "8956be52-17ee-46ee-99c4-ee4a2e12fb2a"
    },
    {
        "author": "黄彦平",
        "paragraphs": [
            "短短长长柳，疏疏密密杉。",
            "秧深先熟稻，叶贵再眠蚕。",
            "御暑乌油伞，伤春白纻衫。",
            "乡风尽江右，魂梦莫湘南。"
        ],
        "title": "宿新喻县戏为俳体",
        "id": "37c1dd82-2ab2-4c92-9996-9a503ee007c7"
    },
    {
        "author": "黄彦平",
        "paragraphs": [
            "弥勒同龛夕，维摩示病情。",
            "炉残文武火，灯暗短长檠。",
            "耿介游良苦，温柔梦不成。",
            "颦睂挑锦字，相忆恨髙城。"
        ],
        "title": "妙音方丈",
        "id": "67fe4b25-7022-4e48-80f8-eef2d2244411"
    },
    {
        "author": "黄彦平",
        "paragraphs": [
            "藨蓘年仍恶，畊桑命亦微。",
            "原头买茶去，江口换鱼归。",
            "顾影行犹畏，全生计已非。",
            "五陵游侠客，裘马本轻肥。"
        ],
        "title": "感事寄怀王彦舟侍郎苏景谟大夫  其一",
        "id": "35300893-c6c4-4867-a535-87c1d7b2b144"
    },
    {
        "author": "黄彦平",
        "paragraphs": [
            "绝壑惭怀宝，清时自贡珍。",
            "光芒殷地发，斤斧响山臻。",
            "经画烦才吏，余赢逮细民。",
            "尚应来汉使，金碧傥能神。"
        ],
        "title": "感事寄怀王彦舟侍郎苏景谟大夫  其二",
        "id": "ebf50381-0c88-4ede-86d2-2813f8d2a709"
    },
    {
        "author": "黄彦平",
        "paragraphs": [
            "燕市人初去，辽城鹤共飞。",
            "兵戈虽向息，闾井已云非。",
            "险阻千山路，艰难百口归。",
            "扶携兼老幼，吾见亦依依。"
        ],
        "title": "感事寄怀王彦舟侍郎苏景谟大夫  其三",
        "id": "55893da3-b5b7-44af-ab67-b6b9c16736d7"
    },
    {
        "author": "黄彦平",
        "paragraphs": [
            "明月人千里，青阳岁又除。",
            "曲江行有债，幸舍出无舆。",
            "细写蝇头字，摇看雁足书。",
            "长江不可厉，幽意若为摅。"
        ],
        "tags": [
            "长江"
        ],
        "title": "感事寄怀王彦舟侍郎苏景谟大夫  其四",
        "id": "093fa32f-3a16-421a-84aa-93ca5acdf1ea"
    },
    {
        "author": "黄彦平",
        "paragraphs": [
            "樯燕惊三叠，刀鱼送两旗。",
            "雨篱花淡泊，风岸柳参差。",
            "晚并知名寺，同寻没字碑。",
            "摩挲几来者，沿溯总何之。"
        ],
        "title": "泊舟兜率寺呈王承可  其一",
        "id": "5bd20540-62c4-4d55-9315-3fa62383c53b"
    },
    {
        "author": "黄彦平",
        "paragraphs": [
            "龙用中宵壮，风扬广岸波。",
            "不堪簉鸳鹭，合作傍鼋鼍。",
            "寂寂灵妃瑟，滔滔孺子歌。",
            "微君澄练手，如我布帆何。"
        ],
        "title": "泊舟兜率寺呈王承可  其二",
        "id": "d95633c9-8198-48ae-ac1f-1c5cc78bfedc"
    },
    {
        "author": "黄彦平",
        "paragraphs": [
            "车马相逢地，龙蛇杂处中。",
            "从容李洞长，游戏管城公。",
            "堕履方圯下，跳壶已阆风。",
            "还同贺水部，乘兴看行宫。"
        ],
        "title": "王子才军中有道人鬻笔既售而去笑曰吾姓名在管中破视有细字曰李洞长求之不复见矣",
        "id": "be4d720d-3c3d-45a8-9479-78c810e5850b"
    },
    {
        "author": "黄彦平",
        "paragraphs": [
            "灵辄三年宦，何蕃间岁归。",
            "风尘为吏苦，天地禀生微。",
            "廪粟难餬口，园蔬亦乐饥。",
            "谁令浪奔走，南北敝征衣。"
        ],
        "title": "南归宿西禅寺",
        "id": "5c8b5020-da2c-454f-9dc6-c2400bf8e303"
    },
    {
        "author": "黄彦平",
        "paragraphs": [
            "异县伤流落，同官及老成。",
            "诗书尚家法，谱系更宗盟。",
            "岁暮一樽酒，阳春千里行。",
            "双旌定何处，抚字振新声。"
        ],
        "title": "送黄司录  其一",
        "id": "e0c5ffa4-1291-43af-8102-318e33fd4146"
    },
    {
        "author": "黄彦平",
        "paragraphs": [
            "雪销南国瘴，花徧北枝梅。",
            "华发天边老，微阳树底回。",
            "未知身外事，聊覆掌中杯。",
            "检点樽前客，明年几去来。"
        ],
        "title": "送黄司录  其二",
        "id": "2b6f7e34-d6bd-4721-a54a-876c3e37b431"
    },
    {
        "author": "黄彦平",
        "paragraphs": [
            "腰舆径度远人村，猿鸟声中日易昏。",
            "山合翠屏迷出入，路随流水听潺湲。",
            "驾崖凿壁花无主，洗雨梳风暖自繁。",
            "只欠相逢具鸡黍，便从人说到桃源。"
        ],
        "title": "池州府石埭县",
        "id": "42327f93-78ca-4c2f-8fa4-292f966d31a7"
    },
    {
        "author": "黄彦平",
        "paragraphs": [
            "长年踪迹困尘埃，几向名山勒驾回。",
            "闲约访僧寻野寺，翻成踏雪看官梅。",
            "岫云要是无心出，溪月犹能有兴来。",
            "竹折松欹更愁绝，不妨吟赏助清哀。"
        ],
        "title": "约建德蔡令游梅山晨起微雪  其一",
        "id": "25a8964f-98a6-48c7-896e-46d7dcba67cf"
    },
    {
        "author": "黄彦平",
        "paragraphs": [
            "青回沙际草先知，稍傍芳林上故枝。",
            "野寺残僧微雪后，冻云寒雁共来时。",
            "不愁眼里无诗本，却要胸中有画师。",
            "已拼入城官长骂，留连风物得归迟。"
        ],
        "title": "约建德蔡令游梅山晨起微雪  其二",
        "id": "4ecf10a6-7665-4a4e-9b3b-34e44e23d7c6"
    },
    {
        "author": "黄彦平",
        "paragraphs": [
            "山北山南烟霭横，破烟啼鸟已催耕。",
            "能来夜雨连床语，大似春风不世情。",
            "琳馆陆沉吾已老，金门宠辱子方惊。",
            "集贤学士应相谓，诗客形容太瘦生。"
        ],
        "title": "吴虎臣献书行阙",
        "id": "66d771f7-68cf-4975-be8b-641439d0effe"
    },
    {
        "author": "黄彦平",
        "paragraphs": [
            "漫说南风入舜弦，伤时抚事益悽然。",
            "愔愔新绿愁鸲鹆，悄悄残红拜杜鹃。",
            "心折更闻胡部曲，眼明那复御炉烟。",
            "蒜山瓜步江南北，宝鉴经囊若个边。"
        ],
        "title": "圣节有感",
        "id": "615617d2-8ed1-42ee-87b4-1d7308fa58a0"
    },
    {
        "author": "黄彦平",
        "paragraphs": [
            "寒梢发颖斗临寅，玉烛初调七日春。",
            "稍稍江云欲回雁，醺醺花气已撩人。",
            "胡来莫道长安近，老去空惊甲子频。",
            "南渡诸君且书剑，北宸双阙正风尘。"
        ],
        "title": "己酉人日",
        "id": "060c8040-ec4e-4398-9cc8-612385d11464"
    },
    {
        "author": "黄彦平",
        "paragraphs": [
            "桃花浪穏布帆张，汉节新除蜀郡郎。",
            "自昔儒林无别墨，只今文苑有他杨。",
            "碧鸡回谷光灵远，白狗稠滩道路长。",
            "我亦郎潜归未得，故溪幽梦炯鸥行。"
        ],
        "title": "送杨当时夔漕",
        "id": "831c1729-7ade-426c-abe3-a29e486e7ac8"
    },
    {
        "author": "黄彦平",
        "paragraphs": [
            "王正三五漫佳节，浊酒寒灯且眼前。",
            "无复鼓歌祠太一，真成烽火照甘泉。",
            "疏梅欹雪摇相忆，淡月笼云也自圆。",
            "北极朝廷知不改，起占天步亦茫然。"
        ],
        "title": "丁未南徐灯夕",
        "id": "cee793fa-6a9c-40ff-801f-d80331d26734"
    },
    {
        "author": "黄彦平",
        "paragraphs": [
            "江北江南形胜地，忆伤游子少年心。",
            "波分杨柳愁边碧，月带蔷薇笑里阴。",
            "铁瓮只今虽料理，金山久已罢登临。",
            "寄声瘗鹤巖头字，莫厌龙蛇万里深。"
        ],
        "title": "重过京口",
        "id": "334e7019-6407-4cc6-93b1-185b54f0fb40"
    },
    {
        "author": "黄彦平",
        "paragraphs": [
            "雪梅风柳破韶光，又扑征尘宿净坊。",
            "坏壁老师真数面，隔年题字故斜行。",
            "王春三月向人好，禅诵六时销日长。",
            "来往区区秪如此，桃花应亦笑刘郎。"
        ],
        "title": "宿东流县威神寺",
        "id": "d9081f5c-5e7e-4e38-b974-b52b0fab6ef8"
    },
    {
        "author": "黄彦平",
        "paragraphs": [
            "江城留滞鬓毛斑，六县三年几往还。",
            "迁客东流惊建德，怀人秋浦更齐山。",
            "平生深愧田园志，陈迹真成俛仰间。",
            "同学少年都上道，欲将长铗向谁弹。"
        ],
        "title": "读邸报有感",
        "id": "60229b9d-6909-4388-afba-1050d3c3814f"
    },
    {
        "author": "黄彦平",
        "paragraphs": [
            "听风听水东流寺，为雨为云建德山。",
            "拍枕波声犹在耳，参天秀色不违颜。",
            "春来草草才正月，柳内时时见一斑。",
            "虀臼工夫浑未有，藁砧行李已来还。"
        ],
        "title": "晓发东流如建德途中作",
        "id": "3175cd23-a2e5-457e-acbf-bdbf9f0dbe87"
    },
    {
        "author": "黄彦平",
        "paragraphs": [
            "何侯石友平生事，傅粉风流讵可同。",
            "谁使拥旄三峡外，不留持橐五云中。",
            "啼猿此去欺残月，回雁因来托便风。",
            "亦念人生行乐尔，且拈重碧擘轻红。"
        ],
        "title": "送何端卿帅泸  其一",
        "id": "cfa56f4e-d0e8-418a-a7ae-ffc7ab4eaee8"
    },
    {
        "author": "黄彦平",
        "paragraphs": [
            "人物当年盛学宫，笑谈尝许小人同。",
            "分襟短艇江湖去，回首觚棱涕泪中。",
            "却叙簷花听夜雨，又还菰菜动秋风。",
            "秪应黄屋收京了，邂逅东华踏輭红。"
        ],
        "title": "送何端卿帅泸  其二",
        "id": "84737c9b-234f-472e-b618-530930761079"
    },
    {
        "author": "黄彦平",
        "paragraphs": [
            "禅房幽讨有谁期，竹径穿花蝶不知。",
            "山拥暮寒斜照里，树含芳思欲开时。",
            "和风第放千林喜，胜日闲成一段奇。",
            "何必红尘污人后，始从箫鼓看繁枝。"
        ],
        "title": "三月十三日步至杏亭",
        "id": "4111247c-0702-405b-bc23-cad8203b80e2"
    },
    {
        "author": "黄彦平",
        "paragraphs": [
            "南部风流志，东山窈窕容。",
            "诗牋元襞彩，史笔近书彤。",
            "花月妖时见，闺房美间钟。",
            "梦兰宵有证，吞蘂露添浓。",
            "稍讶钗分髻，还怜镜隐胸。",
            "吹箫仪彩鳯，遗策驻游龙。",
            "会是云间堕，真成月下逢。",
            "光风开荳蔻，钿履上芙蓉。",
            "湘岸传虚瑟，昆廷学晚钟。",
            "瓌姿随月满，绮思殢春慵。",
            "乱絮飞何远，繁花影自重。",
            "红裳明洛浦，白雨湿巫峰。",
            "织女期清汉，宜男结绿茸。",
            "丹书多避忌，银叶竟怔忪。",
            "每遂西瑶宴，长防北斗舂。",
            "屏深金屈戌，珮响玉玲珑。",
            "阅古柔情极，䌷书逸兴浓。",
            "烛还通德侍，研有雪儿供。"
        ],
        "title": "南部",
        "id": "4b88f8ee-b524-4ad3-bfb1-78c1e1c6fa5f"
    },
    {
        "author": "黄彦平",
        "paragraphs": [
            "麦苗初种今如许，少日行遮雉子斑。",
            "看舞翠绡三百顷，却须花絮了春闲。"
        ],
        "title": "田间春晚  其一",
        "id": "1f2c4259-ce2f-4533-a9da-db81826ff582"
    },
    {
        "author": "黄彦平",
        "paragraphs": [
            "浅白深红小睡余，梦残春去绿扶疏。",
            "更无蜂蝶怜膏馥，时有娇莺隐自呼。"
        ],
        "title": "田间春晚  其二",
        "id": "828e2908-73bf-4f8c-92e9-fb98b074c966"
    },
    {
        "author": "黄彦平",
        "paragraphs": [
            "九华晴云今日阴，清溪涨水夜来深。",
            "苍梧哀泛湘妃瑟，白藕秀出姮娥簪。"
        ],
        "title": "清溪解缆用秀才甫韵寄杜藏用  其一",
        "id": "eb81cbe0-36e0-4a84-ac49-6aa5855da1cd"
    },
    {
        "author": "黄彦平",
        "paragraphs": [
            "长年三光占嶰筒，笑语天回西北风。",
            "髙城遂隔不足道，只忆齐山幽桂丛。"
        ],
        "title": "清溪解缆用秀才甫韵寄杜藏用  其二",
        "id": "b2682c0b-b419-4fb5-95de-3b6fe36332e1"
    },
    {
        "author": "黄彦平",
        "paragraphs": [
            "决决沙泉取次流，小堤闲贮一奁秋。",
            "莫将霞鹜飞飞影，认作兰成万斛愁。"
        ],
        "title": "宿坡书事  其一",
        "id": "97a3ffd4-c25e-4fc8-af28-40e202b7cd04"
    },
    {
        "author": "黄彦平",
        "paragraphs": [
            "拟栽垂柳待栖乌，招买风光计已疏。",
            "只有碧芦驯白鸟，系愁萦恨不关渠。"
        ],
        "title": "宿坡书事  其二",
        "id": "f641c898-209e-4701-8e8f-5b6e741d5fa1"
    },
    {
        "author": "黄彦平",
        "paragraphs": [
            "纷纷番伪漫成群，淮北淮南结塞氛。",
            "破走仙官三万骑，秪烦前队夜义军。"
        ],
        "title": "欢喜口号  其一",
        "id": "c7afe572-fbd6-49d3-b748-4b1b126ff4f1"
    },
    {
        "author": "黄彦平",
        "paragraphs": [
            "残魄游魂讋复猜，焚舟弃甲总头回。",
            "天家会遣杨无敌，磨斧衔枚夜半来。"
        ],
        "title": "欢喜口号  其二",
        "id": "8a761f36-ddf2-46a6-9e5d-6b48c05d9430"
    },
    {
        "author": "黄彦平",
        "paragraphs": [
            "愁见淮阴打阵来，白毡玄甲倒如摧。",
            "山东降卒时时说，说道番人怕背嵬。"
        ],
        "title": "欢喜口号  其三",
        "id": "10c68324-dca5-435d-85b4-c654f65584e0"
    },
    {
        "author": "黄彦平",
        "paragraphs": [
            "从来汉将说张韩，泗水流澌浴铁寒。",
            "待溯隋河趋洛口，却登灞岸复长安。"
        ],
        "title": "欢喜口号  其四",
        "id": "ac57634e-721e-4948-a2ab-6acd2940541e"
    },
    {
        "author": "黄彦平",
        "paragraphs": [
            "占著商山接华山，两京浑在笑谈间。",
            "樵苏按堵人甘寝，别队官军入武关。"
        ],
        "title": "欢喜口号  其五",
        "id": "0bd94935-a358-4517-b12e-774ff1ab4e03"
    },
    {
        "author": "黄彦平",
        "paragraphs": [
            "蜀茶互市入西番，番马来嘶渭水寒。",
            "为报尧峰吴少保，径招属户会长安。"
        ],
        "title": "欢喜口号  其六",
        "id": "c3c385ab-2544-4270-88f3-21b6627a9930"
    },
    {
        "author": "黄彦平",
        "paragraphs": [
            "何必翠虚捎魍魉，且看白旆挂麟猊。",
            "几年待著龙蛇岁，便是干坤交泰时。"
        ],
        "title": "欢喜口号  其七",
        "id": "734d0379-c3b0-4b5c-873a-c5d6b19dc2c8"
    },
    {
        "author": "黄彦平",
        "paragraphs": [
            "侍臣秖道天颜喜，掩骼还俘更苦心。",
            "边戍要教迎刃解，圣恩先作漏泉深。"
        ],
        "title": "欢喜口号  其八",
        "id": "ac764f71-39f4-493e-9570-b70a6f8d78a6"
    },
    {
        "author": "黄彦平",
        "paragraphs": [
            "悲风林际万牛鬬，惊浪江间百马奔。",
            "舟归指点淮南岸，桅折船漂何处村。"
        ],
        "title": "初到池州沿檄阻风麻步  其一",
        "id": "26effbc0-ab31-40ea-ae58-617e613f9929"
    },
    {
        "author": "黄彦平",
        "paragraphs": [
            "贵池鱼味不复美，秋浦猿声自昔哀。",
            "南人官此欲归去，为问北人来不来。"
        ],
        "title": "初到池州沿檄阻风麻步  其二",
        "id": "f917171d-06ec-4ac1-b571-0ef2294faf3c"
    },
    {
        "author": "黄彦平",
        "paragraphs": [
            "秀发九华晴景，摧颓五老苍颜。",
            "暮雨朝云佳处，小姑依约烟鬟。"
        ],
        "title": "石钟寺  其一",
        "id": "3e35095a-afa5-4eed-adca-f922d77c859c"
    },
    {
        "author": "黄彦平",
        "paragraphs": [
            "朔风驱水作狂澜，眼里庐山脚到难。",
            "少待须臾莫仓卒，卸帆聊憇石钟山。"
        ],
        "tags": [
            "庐山"
        ],
        "title": "石钟寺  其二",
        "id": "5001edb9-101f-4284-b039-81602426fcc5"
    },
    {
        "author": "黄彦平",
        "paragraphs": [
            "章原暝边龙会宿，塔岭尖处胡孙愁。",
            "且并山腰欹侧过，莫从髙顶望神州。"
        ],
        "title": "宿香严寺  其一",
        "id": "b732aa77-c3f9-4124-b179-76259c8a81d9"
    },
    {
        "author": "黄彦平",
        "paragraphs": [
            "天生忠孝程伯禹，国有老成黄嗣深。",
            "山北山南时一过，闲云野鹤故人心。"
        ],
        "title": "宿香严寺  其二",
        "id": "a298c6e8-8538-4783-a51b-caca3bbbcc22"
    },
    {
        "author": "黄彦平",
        "paragraphs": [
            "霏红点点胭脂雨，唾碧溅溅罨画溪。",
            "送客归来问山馆，一声啼鸟日平西。"
        ],
        "title": "归途次韵  其一",
        "id": "6fca6727-5662-460c-95ba-11d25e724a43"
    },
    {
        "author": "黄彦平",
        "paragraphs": [
            "村落人家柳过墙，舞腰曾共小姑长。",
            "点粧拂黛留相学，卷叶吹芦莫漫狂。"
        ],
        "title": "归途次韵  其二",
        "id": "36ad2a78-9e37-47da-a1ce-46f6ec220f24"
    },
    {
        "author": "黄彦平",
        "paragraphs": [
            "寒食犹须数日间，楚亭才隔几重山。",
            "归时便有桃花否，试擘华牋问曲栏。"
        ],
        "title": "归途次韵  其三",
        "id": "c3a568c0-9f55-4a42-9ac5-4e74e8ff2eb4"
    },
    {
        "author": "黄彦平",
        "paragraphs": [
            "隔年重到浯溪路，旌旆行疏鬓雪添。",
            "幸有江山供吊屈，愧无耆旧咏来廉。"
        ],
        "title": "归途次韵  其四",
        "id": "f17c1bfb-b185-43ba-8ea7-1d2f8875bb5b"
    },
    {
        "author": "黄彦平",
        "paragraphs": [
            "春风乔木浯溪寺，指点溪流问故家。",
            "庭下已无书带草，步头犹有水仙花。"
        ],
        "title": "归途次韵  其五",
        "id": "61126cf3-5a31-4f0a-a5ce-fba1afbc3bdd"
    },
    {
        "author": "黄彦平",
        "paragraphs": [
            "湘桃亦作春风面，与拭中原泪眼看。",
            "旧染天香悲麦秀，续书王梦失槐安。"
        ],
        "title": "归途次韵  其六",
        "id": "6cfc005a-4c47-442d-ad8e-e3079bdd4b69"
    },
    {
        "author": "黄彦平",
        "paragraphs": [
            "巫山生女不必丑，湘树开花也自红。",
            "为问黄尘奉骄子，何如青岁嫁东风。"
        ],
        "title": "归途次韵  其七",
        "id": "2bf9befa-7dfb-4a8c-a38a-d0962ad032ab"
    },
    {
        "author": "黄彦平",
        "paragraphs": [
            "楚山云日昼昏昏，叹息皇妃尚有村。",
            "鼓瑟听渠悲帝子，凭肩那得学天孙。"
        ],
        "title": "归途次韵  其八",
        "id": "05c43231-5cb3-43df-ae79-3c4a7bfaf36d"
    },
    {
        "author": "黄彦平",
        "paragraphs": [
            "逢人怕作宣明面，为米误折渊明腰。",
            "光阴客里深相忆，泉石家山特见招。"
        ],
        "title": "归途次韵  其九",
        "id": "d418262a-d498-42ca-8713-6ff9e3d07033"
    },
    {
        "author": "黄彦平",
        "paragraphs": [
            "剩水残山明竹屋，暖风晴日倩桃花。",
            "轻罗小扇亲曾见，花外青帘是酒家。"
        ],
        "title": "归途次韵  其一○",
        "id": "0e6482c4-e0e1-4007-9a05-16c1eae8bd64"
    },
    {
        "author": "黄彦平",
        "paragraphs": [
            "去国扊扅悲往事，还乡笳鼓愧前修。",
            "十年过计千章木，一寸离心万斛愁。"
        ],
        "title": "清明",
        "id": "8f8bd368-7a0f-4871-8562-9c795f52000a"
    },
    {
        "author": "黄彦平",
        "paragraphs": [
            "懒病寻幽意已忘，兹辰得与步同冈。",
            "一声啼鸟愁醒，百尺游丝惹恨长。",
            "沙际旇供随意绿，雪余何物返魂香。",
            "江南春色凡如此，谁作新诗为发扬。"
        ],
        "title": "华严院",
        "id": "391a1c54-0d98-476d-a2f4-933011a9aa46"
    },
    {
        "author": "黄彦平",
        "paragraphs": [
            "湘江东西中浯溪，云埋雨洗三吾碑。"
        ],
        "title": "句",
        "id": "83763768-43c6-420f-80a2-dad8c069c468"
    },
    {
        "author": "朱虙",
        "paragraphs": [
            "烽烟看四起，投袂自提兵。",
            "哀角临风壮，愁云压阵横。",
            "张拳呼杀贼，洒血向孤城。",
            "耿耿丹心在，谁能计死生。"
        ],
        "title": "浏阳闻变作",
        "id": "e8327a99-79d7-409a-9465-768701f14f7b"
    },
    {
        "author": "王翰",
        "paragraphs": [
            "西风策马问王官，松径萦纡上百盘。",
            "泉响夜潭穿石窦，峰高天柱矗云端。",
            "一鸣共许才华旧，三诏方知节操寒。",
            "花落鸟啼人不见，休休亭上倚阑干。"
        ],
        "title": "司空侍郎故居",
        "id": "20f689cd-6360-4593-832a-85ecaffb64d6"
    },
    {
        "author": "郑毂",
        "paragraphs": [
            "霞棬东西嶂，云横宴乐峰。",
            "瀑泉三百丈，绝壁一千重。",
            "玉茗沾香蕊，金兰忆醉容。",
            "殷勤祝尊者，为我起乖龙。"
        ],
        "title": "大龙湫瀑布泉",
        "id": "7762179f-7fb1-4b74-a030-741a4c63ee91"
    },
    {
        "author": "翁采",
        "paragraphs": [
            "偶控星槎到日边，几回归梦入闽川。",
            "乡关阻绝三千里，江海驰驱四十年。",
            "白发应憎梅共放，青衫漫与草争鲜。",
            "相逢准约春风里，黎岭春深叫杜鹃。"
        ],
        "title": "贻里中旧游",
        "id": "8358fe29-a46d-4291-bd4f-5eed41fbf399"
    },
    {
        "author": "熊遹",
        "paragraphs": [
            "古郡如河内，云藏铁瓮城。",
            "禹疏渠绝岘，秦凿堑分京。",
            "旧井朱方塞，新桥渌水横。"
        ],
        "title": "京口",
        "id": "3b3867d1-f646-4150-85eb-47e20678e3e7"
    },
    {
        "author": "梁宗范",
        "paragraphs": [
            "团团纨扇阿谁绷，露出瑯玕三两茎。",
            "密叶旋从人意长，劲枝全藉笔毫生。",
            "翠筠不动风常在，直节无根色自荣。",
            "只恐半天雷雨夜，化龙应向手中成。"
        ],
        "title": "题画竹绢扇面",
        "id": "56b127b7-f305-4774-9b3f-651ff4c981cc"
    },
    {
        "author": "左知微",
        "paragraphs": [
            "堂堂老龙根，挺秀依窗壁。",
            "风烟岁月深，滴翠润幽石。",
            "时引琴瑟清，泠然动吟臆。",
            "明堂知度材，岂惜破浓碧。"
        ],
        "title": "题北山松轩",
        "id": "a7b3d0bf-d90a-43b7-b5c4-b74807334041"
    },
    {
        "author": "董将",
        "paragraphs": [
            "兹山翠成堆，峭骨乃如许。",
            "化工妙融结，石罅走青乳。",
            "当年女娲氏，炼此不及补。",
            "喦喦至于今，丈室枕其股。",
            "我来手摩挲，松阴日亭午。",
            "初疑道士羊，亦类将军虎。",
            "坐久饥肠鸣，试作先主煮。"
        ],
        "title": "题怪石",
        "id": "3d55c08d-6d4e-450b-8a68-bb824ea12e65"
    },
    {
        "author": "郑鬲",
        "paragraphs": [
            "卓锡千峰里，空门壮大观。",
            "雨余双屐冷，风杪一灯寒。",
            "蜗篆团真偈，龙沙绝野干。",
            "婆娑参佛果，登眺已忘餐。"
        ],
        "title": "支提禅寺",
        "id": "f98d92db-217b-4b9f-b1d0-8c22c5f1af19"
    },
    {
        "author": "赵士礽",
        "paragraphs": [
            "闻道西山尽是梅，暂陪高兴酌金罍。",
            "衰颜白发旋老矣，脱帽簪花亦放哉。",
            "籍草为茵方醉睡，落英扑面又衔杯。",
            "须臾月照千堆雪，故使朱轮倒载回。"
        ],
        "title": "和张叔夏梅岭  其一",
        "id": "230a325e-6831-4969-aa93-16635296c44a"
    },
    {
        "author": "赵士礽",
        "paragraphs": [
            "一岭江梅烂熳芳，追陪杖屦兴偏长。",
            "山幽日转移疏影，人静风回度暗香。",
            "从尔轻肥多宴赏，嗟予清健对时康。",
            "他年自许调金鼎，绝味应当献帝王。"
        ],
        "title": "和张叔夏梅岭  其二",
        "id": "0e10d666-f693-4711-85bb-3be66fece184"
    },
    {
        "author": "赵士礽",
        "paragraphs": [
            "绿暗红稀日渐长，追游不觉到云房。",
            "庭前密菊花铺锦，竹外娇莺语转簧。",
            "把盏自能忘得失，围棋何必较低昂。",
            "篮舆款曲归来晚，满路清风拂面凉。"
        ],
        "title": "游报恩寺",
        "id": "17bd0e14-5cba-457a-a5b9-155cb4ea509a"
    },
    {
        "author": "赵士礽",
        "paragraphs": [
            "铅山乃灵山，号为七宝库。",
            "有时地爱宝，人杰时一付。",
            "礼闱较文章，发为性仁赋。",
            "盛美固不绝，且作忠孝路。",
            "时凶盗贼多，炽焰不容捕。",
            "长驱斩关来，提挥远相诉。",
            "申生本医家，首冲众贼怒。",
            "有子趋而前，悲泣湿衣袧。",
            "愿代父之死，三刀色不怖。",
            "贼曰汝子孝，解衣衬血污。",
            "以此两全生，父子欢如故。",
            "何不上明君，表旌当金铸。"
        ],
        "title": "赠申孝子",
        "id": "4171ad86-9ce2-4cd3-9055-66fa5cf1c62f"
    },
    {
        "author": "释彦泯",
        "paragraphs": [
            "妙觉慈悲主，身云莹碧霞。",
            "光轮停夜月，璎珞缀千花。",
            "无畏全心普，分形应类差。",
            "圆通斯第一，名号遍恒沙。",
            "处处得消息，头头感叹嗟。",
            "和风飞语燕，斜日噪寒鸦。",
            "昂首清尘眼，称名断苦芽。",
            "谛视观圆满相，砧杵落谁家。"
        ],
        "title": "圆相观音菩萨瑞像颂",
        "id": "83118508-dd1d-45ec-9eb4-fe4f5c2bb106"
    },
    {
        "author": "陈邦固",
        "paragraphs": [
            "宦历年多鬓未霜，乞闲几度上封章。",
            "共看解组朝辞馆，争贺悬鱼晚在在乡。",
            "家箧已添新草稿，锦袍犹带旧薰香。",
            "溪南别墅乐行堪，策杖乘闲步夕阳。"
        ],
        "title": "送枢密楼相公归田",
        "id": "3d31f151-44c7-4ec1-b6bb-a21d300e6a22"
    },
    {
        "author": "黎道华",
        "paragraphs": [
            "门外黄尘尺许深，痴儿抵死竞浮沈。",
            "谁知一寸茅簷日，天付闲人值万金。"
        ],
        "title": "门外",
        "id": "b98bd420-f10a-4aa1-9c6f-6f037d940469"
    },
    {
        "author": "黎道华",
        "paragraphs": [
            "我因访古独来游，万顷风烟一目收。",
            "灵谷诸峰排槛出，巽溪几曲抱城流。",
            "帆樯影乱汀洲晚，芦苇声寒雁鹜秋。",
            "堕泪丰碑那得见，片云落日是襄州。"
        ],
        "title": "拟岘台",
        "id": "9dc2eaac-00f1-4648-a4a0-9611566f58a4"
    },
    {
        "author": "黎道华",
        "paragraphs": [
            "寒日荒荒野外昏，乱山深处访祇园。",
            "一条涧水穿龙洞，十里松阴蔽寺门。",
            "衲子茹蔬惟鹤瘦，吾侪饮酒作鲸吞。",
            "夜阑笑语喧空阔，惊起栖鸦过别村。"
        ],
        "title": "明水寺",
        "id": "a0df5064-cf97-4c9e-8e64-48efc6bad475"
    },
    {
        "author": "黎道华",
        "paragraphs": [
            "晓起微凉病骨苏，国香和露到贫居。",
            "我今不向当门种，免被时人取次锄。"
        ],
        "title": "谢惠兰花",
        "id": "04ebd3e2-41ee-466d-a41d-857cd1ba6ce2"
    },
    {
        "author": "黎道华",
        "paragraphs": [
            "道人移菊到山家，细袅薰风带露华。",
            "便有渊明篱下趣，谁人着眼看荷花。"
        ],
        "title": "谢惠五月菊",
        "id": "81ddd47b-fa22-480f-a335-a0bd31c3896b"
    },
    {
        "author": "黎道华",
        "paragraphs": [
            "三真驾鹤朝上清，金童前导双霓旌。",
            "去如抟风不复返，至今雾雨愁青冥。",
            "空山楼观才烟霭，山根水作青罗带。",
            "道人绿髪映方瞳，呼吸岚光餐沆瀣。",
            "瀛洲有路接蓬壶，欲往从之无飞车。",
            "白浪如山海风恶，此时目断空愁予。",
            "何如散髪一堂上，水色山容相荡漾。",
            "赋诗把酒弄清晖，酒人奇胸诗益壮。",
            "三真在天今几秋，瑶林琪树连琼楼。",
            "会看云鹤下尘世，金石巖前寻旧游。"
        ],
        "title": "金石台遥碧堂",
        "id": "9464dfc6-9a26-4204-8ebf-d0e7de526a75"
    },
    {
        "author": "黎道华",
        "paragraphs": [
            "杖藜徐步兴何长，宛宛岚光接水光。",
            "蝉噪荒林桐叶老，风回半野稻花香。",
            "却过萧寺寻僧话，又入松轩卧晚凉。",
            "雨后微云山更好，与君行李未须忙。"
        ],
        "title": "疏山",
        "id": "53a29790-c7ca-48c8-812e-2236f3fc435f"
    },
    {
        "author": "周虎臣",
        "paragraphs": [
            "彩旆西来横铁瓮，大江东转涌金山。"
        ],
        "title": "句  其一",
        "id": "1eaa3365-b362-44ed-9111-c1da9490d12e"
    },
    {
        "author": "周虎臣",
        "paragraphs": [
            "长日林皋独醉吟。"
        ],
        "title": "句  其二",
        "id": "6ed612cf-a46e-4192-a59c-3c33aa2cbb7a"
    },
    {
        "author": "某卫尉",
        "paragraphs": [
            "清音见江来，载酒送江去。"
        ],
        "title": "句",
        "id": "c17614ac-360a-4ff7-8ea0-67dca130ca50"
    },
    {
        "author": "杨友夔",
        "paragraphs": [
            "阖闾城南荒之丘，昔谁葬者孙豫州。",
            "久无过客为下马，时有牧童来放牛。",
            "居然珍宝出光怪，识者夜见踪其由。",
            "玉环金碗到城市，土花不蚀余千秋。",
            "州家廉问亟封守，贼曹掩骼穷奸偷。",
            "已知其中有可欲，亦恐未免无穷忧。",
            "当时义师奋四海，少日已无袁与刘。",
            "英雄异世凛如在，暴露无乃为神羞。",
            "人生浮脆无可料，蝼蚁乌鸢从所求。",
            "高陵劝尔一杯酒，自古南山能锢不。"
        ],
        "title": "吴孙王墓",
        "id": "e6b30ac4-4f37-44ca-9731-2f6d2c1d4ded"
    },
    {
        "author": "杨友夔",
        "paragraphs": [
            "长桥度已尽，有亭枕江湄。",
            "常时闭其门，为问居者谁。",
            "范蠡其明哲，功成学鸱夷。",
            "烟波五湖上，风月一西施。",
            "张翰轻绂冕，归及鲈鱼时。",
            "生前一杯足，何以身后为。",
            "鲁望栖甫里，有田常若饥。",
            "不应州县辟，鬰此胸中奇。",
            "并为吴越人，名与日月垂。",
            "相去二千载，今乃同一祠。",
            "壁间面如生，凛然人在兹。",
            "我本江海客，一焉起遐思。",
            "死者不可作，来者讵可期。",
            "手持一钓竿，浩歌孰从之。"
        ],
        "title": "题三高祠",
        "id": "35385f35-7ae8-4684-9e68-8ffa7aa655f6"
    },
    {
        "author": "杨友夔",
        "paragraphs": [
            "落日满大江，孤舟犹独行。",
            "蒹葭交相风，中有肃杀声。",
            "适从城中来，始觉秋气清。",
            "世路若迫隘，江湖自宽宏。",
            "平生独往志，久与白鸟盟。",
            "陈人多所阅，新事屡可惊。",
            "惟有江上峰，残年眼中青。"
        ],
        "title": "松江",
        "id": "f5208729-3e9e-4d02-b25d-2479cb34295a"
    },
    {
        "author": "何𣓨",
        "paragraphs": [
            "念念通前劫，依依返旧魂。",
            "人生会有死，遗恨满干坤。"
        ],
        "title": "在敌营作",
        "id": "cf4a7216-647a-4fbb-a5e8-2d3c6112d487"
    },
    {
        "author": "何𣓨",
        "paragraphs": [
            "水涸梁未成，火觌道犹茀。"
        ],
        "title": "句",
        "id": "7b006318-8df3-4d52-8ead-45b43dc99895"
    },
    {
        "author": "张于文",
        "paragraphs": [
            "偃蹙江头卧夕烟，嬾将玉雪鬬春妍。",
            "心期老氏能知白，兴寄杨雄独守玄。"
        ],
        "title": "次韵何文缜墨梅二绝  其一",
        "id": "0b8b95c2-0011-46aa-820b-3643c740681b"
    },
    {
        "author": "张于文",
        "paragraphs": [
            "仙衣云样拂轻缁，林下神情特地宜。",
            "妬妇津头风怨急，坏粧聊为□水姿。"
        ],
        "title": "次韵何文缜墨梅二绝  其二",
        "id": "7286b253-a1d0-4212-b2f3-4008828afcd9"
    },
    {
        "author": "墨梅",
        "paragraphs": [
            "年端唤醒玉梅魂，满袖春风不见痕。",
            "未许卷帘新月上，却教烟雨恼黄昏。"
        ],
        "title": "次韵何文缜墨梅二绝  其一",
        "id": "1aeb17c6-973e-42d6-88cf-3de179734171"
    },
    {
        "author": "墨梅",
        "paragraphs": [
            "忆昨江湖倒载归，暗香夹路雨霏微。",
            "谁人貌得春风景，远看如烟近却非。"
        ],
        "title": "次韵何文缜墨梅二绝  其二",
        "id": "31ad89a3-65bd-4fe7-921e-1bc33a1f2bd2"
    },
    {
        "author": "墨梅",
        "paragraphs": [
            "逸少池边发兴新，管城别作一家春。",
            "临风玉笛无人会，鬒髪空归想太真。"
        ],
        "title": "次韵何文缜墨梅二绝  其三",
        "id": "f661fe24-7ddd-4658-8239-76ed0f630435"
    },
    {
        "author": "墨梅",
        "paragraphs": [
            "南枝春色弄微温，记得清香扑酒尊。",
            "今日相逢隔烟雾，扬州残梦足销魂。"
        ],
        "title": "次韵秦会之题墨梅二首  其一",
        "id": "e9ccb3d0-4c0b-4222-9544-f3d53d0b7ad4"
    },
    {
        "author": "墨梅",
        "paragraphs": [
            "长爱孤标似君子，不禁横行巧挤排。",
            "短幅离离乃遗像，至今寒蝶误飞来。"
        ],
        "title": "次韵秦会之题墨梅二首  其二",
        "id": "3f2618d4-67bd-441f-b485-2976795295d8"
    },
    {
        "author": "吴敏",
        "paragraphs": [
            "古木霜根重，残僧雪顶深。",
            "栋梁元剥落，香火半消沉。"
        ],
        "title": "题古寺",
        "id": "6bb562f7-9a1c-4119-9f81-df0bb461bdc6"
    },
    {
        "author": "吴敏",
        "paragraphs": [
            "先生古人风，文字祖西汉。",
            "不令万钱食，亦合五花判。"
        ],
        "title": "赠吴正仲",
        "id": "f7feb3ff-9e3b-4116-a120-5c1d31bc8a1a"
    },
    {
        "author": "吴敏",
        "paragraphs": [
            "绿髪青衫旧竹君，墨卿挥拂更清新。",
            "断枝活叶风萧瑟，想见凌云百尺身。"
        ],
        "title": "题山光寺壁上墨竹",
        "id": "f5e96d1d-35b6-43ed-8817-e63820953c90"
    },
    {
        "author": "吴敏",
        "paragraphs": [
            "东山空阔原野平，吴王养鸡筑高城。",
            "秋天饥鹗未饱食，侧翅下攫殊无情。",
            "守城壮士心孔恶，旦夕窥兹捕鸡鹗。",
            "雕弓一展羽箭发，鹗也时从半空落。",
            "山人学射艺渐精，遂使山无鹗鸟鸣。",
            "却思勾践侵吴日，何不令之射越兵。"
        ],
        "title": "射鹗山",
        "id": "e8ff8119-fa97-4c4b-a987-9118cae4bdf6"
    },
    {
        "author": "吴敏",
        "paragraphs": [
            "人事少陵诗外见，人烟子厚记中行。"
        ],
        "title": "句  其一",
        "id": "bc68ff10-ce94-46ef-9d81-0756ba652023"
    },
    {
        "author": "吴敏",
        "paragraphs": [
            "回首风光横万里，他年应记柳侯城。"
        ],
        "title": "句  其二",
        "id": "01a8351f-e477-4329-8b47-20ab5750e170"
    },
    {
        "author": "吴敏",
        "paragraphs": [
            "万里西来客，溪山先有名。"
        ],
        "title": "句  其三",
        "id": "7382aadc-32c7-4ec5-ab3a-80498c477189"
    },
    {
        "author": "吴敏",
        "paragraphs": [
            "醉中掷笔金銮殿，睡起鸣笳铁瓮城。"
        ],
        "title": "句  其四",
        "id": "c16bc270-8b73-4494-acae-465449aa2492"
    },
    {
        "author": "赵子昼",
        "paragraphs": [
            "无正文。"
        ],
        "title": "泛舟鉴湖同程致道赵来叔联句",
        "id": "9f24dcbc-1e7e-47d4-a18e-df717f8590dc"
    },
    {
        "author": "赵子昼",
        "paragraphs": [
            "胜境兹辰得重寻，唤人同厉碧溪深。",
            "两公未遽嘲糠粃，旧悉山林勇往心。"
        ],
        "title": "题崇兰馆圃  其一",
        "id": "7f72a8bd-e2f8-419c-a091-4ee7478950ac"
    },
    {
        "author": "赵子昼",
        "paragraphs": [
            "疏食深山谢击鲜，瓠肥那得此枵然。",
            "祇应久绝纷华念，亦笑臞儒不是仙。"
        ],
        "title": "题崇兰馆圃  其二",
        "id": "3f6eb73b-dc13-4cd4-994e-16f5d351eb48"
    },
    {
        "author": "赵子泰",
        "paragraphs": [
            "无正文。"
        ],
        "title": "泛舟鉴湖同程致道赵叔问联句",
        "id": "f4950739-c6e4-420b-999e-cb015b698c58"
    },
    {
        "author": "韩世忠",
        "paragraphs": [
            "万顷琉璃到底清，寒光不动海门平。",
            "鉴开波面一天净，虹吸潮头万里声。",
            "吹断海风渔笛远，载归秋月落帆轻。",
            "芍陂曾上孤舟看，何似今朝双眼明。"
        ],
        "title": "奉诏讨范汝为过宁德西陂访阮大成",
        "id": "21dc4d03-780f-444f-b335-9150563ea1a3"
    },
    {
        "author": "韩世忠",
        "paragraphs": [
            "芒鞋行杖是生涯，老鬓今年玩物华。",
            "为爱云居松桧好，不须更看牡丹花。"
        ],
        "title": "题云居壁",
        "id": "d39227cc-7caa-403b-9bea-a0fed96a1585"
    },
    {
        "author": "释道行",
        "paragraphs": [
            "动则万丈悬崖，不动则当处沈埋。",
            "千重万重关锁，一锤当面击开。",
            "伎死禅和无数，依前似鸭闻雷。"
        ],
        "title": "偈十首  其一",
        "id": "a082ef4e-2b9a-48f1-a823-2a64466e3fe4"
    },
    {
        "author": "释道行",
        "paragraphs": [
            "车不横推，理无曲断。",
            "若是此花，佛与帝释。"
        ],
        "title": "偈十首  其二",
        "id": "3794c783-b8c4-42eb-afde-6f25761c5b73"
    },
    {
        "author": "释道行",
        "paragraphs": [
            "正宗法眼，历古昭彰。",
            "大因因缘，此时成现。",
            "迅机掣电处密密绵绵，绵绵密密中迅机掣电。",
            "更问如之若何，我面何殊佛面。"
        ],
        "title": "偈十首  其三",
        "id": "0cb60ad3-72ce-4819-910a-2a7f89ac8adc"
    },
    {
        "author": "释道行",
        "paragraphs": [
            "金乌急，玉兔速，天上星兮地下要。",
            "衲僧要透祖师关，劝君拈却面前大案山，自然会得五祖把火入牛栏。"
        ],
        "title": "偈十首  其四",
        "id": "bd009fa7-0a2a-4f2c-91ab-092dddf96011"
    },
    {
        "author": "释道行",
        "paragraphs": [
            "一不成，二不是。",
            "三不定，四不可。",
            "拗折弓箭，踏翻射垛。"
        ],
        "title": "偈十首  其五",
        "id": "791f78d4-b3ab-4d1e-a17d-002a69ad2021"
    },
    {
        "author": "释道行",
        "paragraphs": [
            "狗子佛性无，韶石不相辜。",
            "为君重决破，秋至雁衔芦。"
        ],
        "title": "偈十首  其六",
        "id": "259da7a5-1957-406f-9a55-37a1619d1ca1"
    },
    {
        "author": "释道行",
        "paragraphs": [
            "门前石塔子，八白与九紫。",
            "方道既分明，免被巡官使。"
        ],
        "title": "偈十首  其七",
        "id": "8f6155bc-bdba-4865-8a57-b09c787a8739"
    },
    {
        "author": "释道行",
        "paragraphs": [
            "从上宗门事，直是少时辈。",
            "兔子不吃窼边草，象王走入野狐队。",
            "若是少林禅，达磨自不会。",
            "为甚如此，苦瓠苦连根，甜苽甜彻蒂。"
        ],
        "title": "偈十首  其八",
        "id": "4bd7411d-e575-41c2-94de-326e1f32d400"
    },
    {
        "author": "释道行",
        "paragraphs": [
            "问问不差，答答不错。",
            "问答去来，龟毛兔角。"
        ],
        "title": "偈十首  其九",
        "id": "61bb341d-1f59-4eae-adc8-d48403826334"
    },
    {
        "author": "释道行",
        "paragraphs": [
            "依经解义，三世佛冤。",
            "离经一字，即同魔说。"
        ],
        "title": "偈十首  其一○",
        "id": "897391f3-33a5-46a3-8a21-33222744e767"
    },
    {
        "author": "释道行",
        "paragraphs": [
            "紫罗抹额绣腰裙，倾国风流宛胜秦。",
            "玉笛插藏人不见，夜深吹起凤楼春。"
        ],
        "title": "颂古三首  其一",
        "id": "fb53a601-eac3-42ce-9c0e-6e1980257c7d"
    },
    {
        "author": "释道行",
        "paragraphs": [
            "不于三界现身意，谁谓维摩谈不二。",
            "山空昼永鸟无声，春光不在千花里。"
        ],
        "title": "颂古三首  其二",
        "id": "dd88e2e8-e5d2-43a5-a0a7-0fa22c41586f"
    },
    {
        "author": "释道行",
        "paragraphs": [
            "白云山出复山没，寒涧日西还日东。",
            "长老不归予又去，唯留萝月与松风。"
        ],
        "title": "颂古三首  其三",
        "id": "f0b9e104-e393-4673-8494-09705b44e62d"
    },
    {
        "author": "释道行",
        "paragraphs": [
            "我不会兮不如你，达磨当门缺两齿。",
            "满堂无限白苹风，明明不自秋江起。"
        ],
        "title": "颂二首  其一",
        "id": "f0b33630-aaff-4ef2-9ada-e629f0cc9b47"
    },
    {
        "author": "释道行",
        "paragraphs": [
            "我不会兮不如你，堪笑千花生碓觜。",
            "善财谩说百城游，何曾踏着自家底。"
        ],
        "title": "颂二首  其二",
        "id": "f438c9eb-0de0-4276-bbea-5386e18f8aab"
    },
    {
        "author": "释道行",
        "paragraphs": [
            "溪声广长舌，山色清净身。",
            "八万四千偈，明明举似人。"
        ],
        "title": "偈一首",
        "id": "4cb80c17-3d95-44c5-8356-4afda0c1e08e"
    },
    {
        "author": "释道行",
        "paragraphs": [
            "会即便会，玉本无暇。",
            "若言不会，碓觜生花。",
            "试问九年面壁，何如大会拈华。",
            "南明恁么商确，也是顺风潵沙。"
        ],
        "title": "偈五首  其一",
        "id": "5a34d06a-13d3-4b7f-a6bc-75d55b6cef82"
    },
    {
        "author": "释道行",
        "paragraphs": [
            "云笼岳顶，百鸟无声。",
            "月隐寒潭，龙珠自耀。",
            "直得石梁忽然大悟，石洞顿尔心休。",
            "虚空开口作证，溪北石僧点头。",
            "诸人总在这里瞌睡，笑杀陕府铁牛。"
        ],
        "title": "偈五首  其二",
        "id": "a87f1e5e-da1f-4115-8a6f-7f62e11c4f48"
    },
    {
        "author": "释道行",
        "paragraphs": [
            "通身是口，说得一半。",
            "通身是眼，用得一橛。",
            "用不到处说有余，说不到处用无尽。",
            "所以道，当用无说，当说无用。",
            "用说同时，用说不同时。",
            "诸人若也拟议，西峰在你脚底。"
        ],
        "title": "偈五首  其三",
        "id": "e4d658da-3f1f-48fd-8c50-8855626f1a39"
    },
    {
        "author": "释道行",
        "paragraphs": [
            "句亦刬，意亦刬，绝毫绝厘处，如山如岳。",
            "句亦到，意亦到，如山如岳处，绝毫绝厘。"
        ],
        "title": "偈五首  其四",
        "id": "880d93c6-44ce-4f48-a30c-5186bfbe3142"
    },
    {
        "author": "释道行",
        "paragraphs": [
            "黄梅雨，麦秋寒。",
            "恁么会，太无端。",
            "时节因缘佛性义，大都须是髑髅干。"
        ],
        "title": "偈五首  其五",
        "id": "b02ec8fe-bde0-46a8-8a72-fa0e10e877f0"
    },
    {
        "author": "释道行",
        "paragraphs": [
            "识则识自本心，见则见自本性。",
            "识得本心本性，正是宗门大病。"
        ],
        "title": "临终偈",
        "id": "b5ffbac4-24de-47ed-9ef3-c9ad34d60a23"
    },
    {
        "author": "释道行",
        "paragraphs": [
            "西天屠子气雄豪，欺负神洲罪莫逃。",
            "武帝当头轻一拶，果然提起活人刀。"
        ],
        "title": "颂古五首  其一",
        "id": "8666cc7f-6bd3-4d8f-9893-b7b4bbbe1d81"
    },
    {
        "author": "释道行",
        "paragraphs": [
            "不是风幡动，天生李老君。",
            "出胎头上髪，寸寸白如银。"
        ],
        "title": "颂古五首  其二",
        "id": "9c8c9634-2105-4667-b0d7-fcc0b11d9e88"
    },
    {
        "author": "释道行",
        "paragraphs": [
            "一语离窼窟，千生出盖缠。",
            "夜来风雪恶，木折古巖前。"
        ],
        "title": "颂古五首  其三",
        "id": "40404d67-0e07-41d3-85e2-fccb4e06f91f"
    },
    {
        "author": "释道行",
        "paragraphs": [
            "金不博金，水上洗水。",
            "二祖脑后露腮，达磨当门无齿。"
        ],
        "title": "颂古五首  其四",
        "id": "00e25d54-4a22-4d4b-98fc-ece4096e6a31"
    },
    {
        "author": "释道行",
        "paragraphs": [
            "生死自怜同室穴，因何中路隔关山。",
            "一朝忽得亲儿证，趯踏方知盖覆难。"
        ],
        "title": "颂古五首  其五",
        "id": "2a4b8fef-38c0-478f-89b8-3167e70d4a51"
    },
    {
        "author": "释道行",
        "paragraphs": [
            "句下出诸碍，翻身古剑寒。",
            "欲明如上事，须是髑髅干。"
        ],
        "title": "赠禅者",
        "id": "c9a79280-e3fb-4dd6-9def-d3a8ec54497c"
    },
    {
        "author": "释道行",
        "paragraphs": [
            "因我得礼你，玄沙出窼臼，龙门与荐灯后。",
            "咄！。"
        ],
        "title": "赞佛眼和尚",
        "id": "a0d03573-a1da-4e96-984c-ab2dee7e1d92"
    },
    {
        "author": "释道行",
        "paragraphs": [
            "枯树云充叶，凋梅雪作花。",
            "击桐成木响，蘸雪吃冬瓜。",
            "长天秋水，孤鹜落霞。"
        ],
        "title": "颂古十七首  其一",
        "id": "c07213aa-807d-42e5-9d85-080569812706"
    },
    {
        "author": "释道行",
        "paragraphs": [
            "落叶归根，铁牛当路。",
            "来时无口，索盐得醋。",
            "金槌不动落群机，列圣丛中第六祖。"
        ],
        "title": "颂古十七首  其二",
        "id": "f1881170-660e-4d11-bff3-2c194b876331"
    },
    {
        "author": "释道行",
        "paragraphs": [
            "用尽自己心，笑破他人口。",
            "八角磨盘空里走，金毛师子变作狗。"
        ],
        "title": "颂古十七首  其三",
        "id": "d681426f-cad1-474a-8b53-72e964baf3d7"
    },
    {
        "author": "释道行",
        "paragraphs": [
            "赵州庭前柏树子，昆仑眼睛如点漆。",
            "笑他法眼谤先师，觉公心苦口如蜜。"
        ],
        "title": "颂古十七首  其四",
        "id": "ff681925-f60a-4959-9ea0-8d26f3575bd7"
    },
    {
        "author": "释道行",
        "paragraphs": [
            "不立孤危机本峻，赵州老子玉无瑕。",
            "当头指出殿里底，刬尽茫茫眼里花。"
        ],
        "title": "颂古十七首  其五",
        "id": "c6a6f31c-c499-47bd-a92e-501a40ac3f79"
    },
    {
        "author": "释道行",
        "paragraphs": [
            "赵州放下著，碓觜忽生花。",
            "虽然无一事，验尽当行家。"
        ],
        "title": "颂古十七首  其六",
        "id": "65b181c5-fcbd-4124-92e6-c9984bd0f98b"
    },
    {
        "author": "释道行",
        "paragraphs": [
            "土埋处处铁菱角，半夜经由未觉难。",
            "于晓岭根伤中倒，方知行过铁门关。"
        ],
        "title": "颂古十七首  其七",
        "id": "7b5dd743-a9df-4437-ad69-b042fac631bd"
    },
    {
        "author": "释道行",
        "paragraphs": [
            "苍龙带雨离深洞，彩凤啣花入帝关。",
            "一句古今无渗漏，祖师不在东西山。"
        ],
        "title": "颂古十七首  其八",
        "id": "3caf2ea0-d4bf-4af5-8051-bf4d2656117f"
    },
    {
        "author": "释道行",
        "paragraphs": [
            "天生白额南山虎，牙爪曾当八面风。",
            "月落三更穿市过，痴人投晓觅行踪。"
        ],
        "title": "颂古十七首  其九",
        "id": "36794bff-4d6b-4252-abc3-b931cc206626"
    },
    {
        "author": "释道行",
        "paragraphs": [
            "因我得礼你，昆仑卧潭底。",
            "虽然浪拍天，身上无滴水。"
        ],
        "title": "颂古十七首  其一○",
        "id": "2a3fee27-fbe5-4e61-8052-294490866e52"
    },
    {
        "author": "释道行",
        "paragraphs": [
            "新年佛法晢真风，笑杀街头贺岁翁。",
            "三级浪高何处去，谩将双剑定雌雄。"
        ],
        "title": "颂古十七首  其一一",
        "id": "f37dad24-c423-46fb-9650-55d3157d310d"
    },
    {
        "author": "释道行",
        "paragraphs": [
            "古人一莫，切忌啗啄。",
            "临济权寄库，德山顿萧索。",
            "截断佛祖机关，显出顶门一著。",
            "子细审思量，分明欠一著。"
        ],
        "title": "颂古十七首  其一二",
        "id": "ec9918ae-57a8-403f-ad47-0309cd80b5d3"
    },
    {
        "author": "释道行",
        "paragraphs": [
            "棒下血淋淋，真?不博金。",
            "鸳鸯亲绣出，休更觅金针。"
        ],
        "title": "颂古十七首  其一三",
        "id": "1e41727f-1e0f-4f55-bac5-1463140f8d2a"
    },
    {
        "author": "释道行",
        "paragraphs": [
            "如何是佛，口是祸门。",
            "一钱不直，卖与买人。"
        ],
        "title": "颂古十七首  其一四",
        "id": "d992134e-bb4a-429f-b6fb-ac4b66088f1f"
    },
    {
        "author": "释道行",
        "paragraphs": [
            "门前石塔子，八白与九紫。",
            "方道既分明，免被巡官使。"
        ],
        "title": "颂古十七首  其一五",
        "id": "af26edc8-0f00-4a95-ba40-b15fa8b5731e"
    },
    {
        "author": "释道行",
        "paragraphs": [
            "堂堂白日上刀梯，任是昆仑眼亦迷。",
            "多谢门前案山子，春来秋去泄天机。"
        ],
        "title": "颂古十七首  其一六",
        "id": "caa08435-296b-470e-9ec2-e3c17602d88f"
    },
    {
        "author": "释道行",
        "paragraphs": [
            "江南江北勿同伦，疑了还疑笑杀人。",
            "谁信一盘油煠底，古今塞断是非门。"
        ],
        "title": "颂古十七首  其一七",
        "id": "2c0f1f2f-dff7-4541-bb69-6550a677f1de"
    },
    {
        "author": "李弥逊",
        "paragraphs": [
            "频年走离乱，忙苦落落景。",
            "浮家去复还，生理纷不整。",
            "有身著无处，遇事到辄屏。",
            "冥然如醉心，阅岁良未醒。",
            "披衣坐愁夜，月露共清永。",
            "缅怀颜段流，抱义心炯炯。",
            "临危快先登，疾甚涉夷境。",
            "全生岂不乐，王事有纲领。",
            "嗟今肉食谋，捕贼如捕影。",
            "王师苦摧伤，敌骑困驰骋。",
            "朝廷信多贤，一死谁敢请。",
            "不知覆辙改，安敢倾夏拯。",
            "归休及秋风，墓槚痛瞻省。",
            "念兹家国遥，有泪涨清颍。",
            "黄巾蔽行路，关户昼犹警。",
            "何当收戈鋋，禁暴但制梃。",
            "林泉倘可卜，名字忌丹柄。"
        ],
        "title": "次韵学士兄发毘陵之作",
        "id": "d82861d4-2700-4755-9dea-e29a28a893f8"
    },
    {
        "author": "李弥逊",
        "paragraphs": [
            "胡尘暗中原，大驾巡江都。",
            "春风遂南渡，百辟咸奔趋。",
            "衣冠困陵暴，川陆纷舟舆。",
            "微生本萍寄，宁复安吾庐。",
            "褰裳犯深险，颠仆妻与孥。",
            "怀恩痛未报，无路先貔䝙。",
            "巖穴多遗贤，天网固亦疏。",
            "骅骝惧捐弃，未数十驾驽。",
            "衔悲望君门，忍作永诀图。",
            "扁舟兄及弟，去指东海隅。",
            "夜榜亚修舳，晓帆趁横蒲。",
            "如何忽参商，行止分半途。",
            "怡怡风月夕，来若同队鱼。",
            "惨惨霜露秋，去如独翔凫。",
            "岁晏道路长，只影谁与俱。",
            "但忧赤眉间，能致黄耳无。",
            "青灯搅寒梦，起坐中肠枯。",
            "载歌鹡鸰诗，引泪零襟裾。",
            "闽山我旧国，下隐同姓居。",
            "潮田岁再获，海错日两渔。",
            "荔子擘绛縠，江瑶截冰肤。",
            "家家泼春酿，取醉不待沽。",
            "木落终粪本，兹言绅可书。",
            "悲心久更微，正坐簪绂拘。",
            "归休傥永诀，愿言当前驱。",
            "茅茨卜幽胜，荷锸手自锄。",
            "松竹植门巷，兰菊罗庭除。",
            "杖屦杂老稚，杯盘接乡闾。",
            "共追一笑欢，可解千日臞。",
            "着鞭须及辰，暮景速过驹。"
        ],
        "title": "自毘陵与兄弟避地南来约为连江之归中涂各以事留遂成独往念兹离乱易于隔绝作诗以寄之",
        "id": "9b6c1095-c37a-4443-9a2b-aea3d116ee40"
    },
    {
        "author": "李弥逊",
        "paragraphs": [
            "缑仙勇于诗，若醉得全者。",
            "百川供微吟，不复事杯斚。",
            "五车载胸中，万卷生笔下。",
            "一一成丹青，遇物辄图写。",
            "昨朝紫宸班，裳珮杂鱼雅。",
            "捷书来九天，为遣雨师洒。",
            "公时青绫卧，逸思动秋野。",
            "霜风助凄清，露月供容冶。",
            "坐令续貂人，得语若乖寡。",
            "犹如策疲驽，倒步逐风马。",
            "未施历块功，相望倚天社。"
        ],
        "title": "次韵王得之礼部夜直有作",
        "id": "3784786c-e51f-4bb5-a342-ad2153f3ac56"
    },
    {
        "author": "李弥逊",
        "paragraphs": [
            "秋曦上观阙，晨驺散蜂衙。",
            "追随我辈人，偶到蓬莱家。",
            "主人心远尘，门无车马譁。",
            "峰峦生几棐，图书乱籖牙。",
            "午簟琅玕清，莼瓯荐流霞。",
            "坐令秋风思，悠悠起天涯。",
            "微官浪自缚，霜蔓萦寒瓜。",
            "爱子庭宇静，同官谢纷华。",
            "寓意语成剧，忘机虑乃赊。",
            "得酒且复尽，昏林欲藏鸦。"
        ],
        "title": "与同馆昼会王公衡家分韵得瓜字",
        "id": "410fa49e-aeb7-4cb3-9a11-5e89bab9b711"
    },
    {
        "author": "李弥逊",
        "paragraphs": [
            "秦公我辈士，早踏翰墨场。",
            "万言若投石，十年犹枯嚢。",
            "若欲泛江海，有亲在高堂。",
            "牢落京华春，门无一壶浆。",
            "长鞭策瘦马，送我古道旁。",
            "怜我值险艰，赤心写摧伤。",
            "铿锵五字句，势与雕鹗翔。",
            "感此坐矫首，星星鬓成苍。",
            "西风小摇落，雨洗烟岚光。",
            "嶂晓露孤秀，野阴栖暗芳。",
            "更携鲍谢流，履尽千巖霜。",
            "搜奇得幽深，访古到渺茫。",
            "月落潭影空，清吟殊未央。",
            "缅怀紫芝宇，百忧绕回肠。",
            "三叹已晡食，十起中夜牀。",
            "云埋长安日，魂梦不敢骧。",
            "茂苑富山水，结庐予所尝。",
            "我欲放船下，卜邻俯沧浪。",
            "耦耕种林田，共扫三径荒。",
            "头白青山里，长歌乐岁觞。"
        ],
        "title": "同天隐少章游嵩少怀元明",
        "id": "fde5fc8d-090b-4a3f-80e7-090cf4e842cb"
    },
    {
        "author": "李弥逊",
        "paragraphs": [
            "五城十二楼，高下耸寒玉。",
            "天空开翠微，不受尘土触。",
            "半生嗟环辕，万事惊转毂。",
            "寄语山中人，为占一峰绿。"
        ],
        "title": "五石 群玉峰",
        "id": "fa03f0fc-50ea-4c7f-9d84-d61160bb1655"
    },
    {
        "author": "李弥逊",
        "paragraphs": [
            "明泉落巖隈，满月挂山额。",
            "疏星淡月汉，下与水光白。",
            "了然心境空，炯炯照琼宅。",
            "鸿鸣夜更清，欲卧已终夕。"
        ],
        "title": "五石 水月巖",
        "id": "b40c38aa-cfcd-4977-9a6b-4cb2aa16a12d"
    },
    {
        "author": "李弥逊",
        "paragraphs": [
            "宿雨洗空阔，出此方寸岑。",
            "联绵翠光浮，妙巧不可寻。",
            "飞云去未返，慰我千里心。",
            "谁为具徽絃，有酒聊自斟。"
        ],
        "title": "五石 遥岑",
        "id": "a458db2c-fced-4737-be5e-d0c343d0d786"
    },
    {
        "author": "李弥逊",
        "paragraphs": [
            "苍崖高鬰盘，下有千仞倾。",
            "当时捐珮侣，寄此琤琮声。",
            "坐石风露晚，心与秋月明。",
            "沧浪若可濯，勿负冠上缨。"
        ],
        "title": "五石 碧涧",
        "id": "739a9b98-6ab0-4efe-8675-c4a6167406e7"
    },
    {
        "author": "李弥逊",
        "paragraphs": [
            "春山秋亦佳，霜树风更落。",
            "阴晴卷复舒，气象今非昨。",
            "功名等浮云，文字悬高阁。",
            "賸扫胸中奇，还将贮丘壑。"
        ],
        "title": "五石 阴壑",
        "id": "108082f1-3226-452b-bd6f-673e8bbafcf3"
    },
    {
        "author": "李弥逊",
        "paragraphs": [
            "剥啄谁氏子，清晨过寒院。",
            "了然双瞳光，偶坐肆雄辨。",
            "自言同川裔，世列金闺彦。",
            "声名重青钱，文字妙黄绢。",
            "插架三万轴，撑肠五千卷。",
            "八十朝明光，好语动天眷。",
            "遗芳落诸孙，往往嗜经传。",
            "我独甘悲辛，敢负籯金彦。",
            "藏刀十九年，收霸在一战。",
            "犹纡从事衫，局促类秋燕。",
            "翻思访梅福，不待买阳羨。",
            "铿锵七言赠，字字经锻炼。",
            "爱之忍去手，喁噞日千转。",
            "黄钟未雷鸣，羞比釡与甗。",
            "璠璵入磨琢，会作清庙献。",
            "待价古或然，毁椟圣所唁。",
            "明良罗隽英，不命速邦传。",
            "胡为有遐心，賸起林壑恋。",
            "青冥阊阖开，駃足谢媒援。",
            "愿持北阙书，自效唐衢荐。"
        ],
        "title": "赠浮光王教授",
        "id": "a1c4e474-dd27-425c-93b7-9898b7bd8822"
    },
    {
        "author": "李弥逊",
        "paragraphs": [
            "饥肠慕羶腥，如渇待拾汁。",
            "虽穷爪掌劳，不助唇吻湿。",
            "属厌能几何，忍复贵难得。",
            "三牺良可哀，一割倘未急。",
            "贪夫恣糜烂，梁稻委鹅鸭。",
            "鸾刀久纷纶，余胾犹在羃。",
            "宁思百亩间，功大等黔赤。",
            "翻令杂鸡豚，就死不见白。",
            "置食为三叹，起坐或忘帻。",
            "若人妙箴规，隐恻鬼神泣。",
            "由仪见古风，未使斯文缺。",
            "药石知良医，乐饵止过客。",
            "仁言可绅书，善应知响集。"
        ],
        "title": "和何斯举戒食牛",
        "id": "3da138cd-b996-4e22-9b3b-b6b1b6fa19ff"
    },
    {
        "author": "李弥逊",
        "paragraphs": [
            "吾庐岂不好，白日苦易夕。",
            "如何芳岁阑，尚此千里役。",
            "干坤一虚舟，浩荡楚天碧。",
            "江山已在眼，道路修且隔。",
            "风雨怕不休，波浪蹴天掷。",
            "船头困九牛，屡挽不进尺。",
            "人生造化间，有似风中翮。",
            "偶去还复来，胡为事形迹。",
            "杜陵诛云师，韩子诅风伯。",
            "我已两忘言，引觞聊自适。"
        ],
        "title": "淮阴遇风雨",
        "id": "c69a8862-8fca-4dcd-9bf2-cdffbb15b746"
    },
    {
        "author": "李弥逊",
        "paragraphs": [
            "舟横城郭绕，缺月疏林杪。",
            "窈窕一溪深，微茫众星小。",
            "忘言对诗书，适意亲鱼鸟。",
            "幸此绝纷华，行歌阅昏晓。"
        ],
        "title": "宿扬州城外",
        "id": "4edadfbb-a373-4ede-a738-182a59c22784"
    },
    {
        "author": "李弥逊",
        "paragraphs": [
            "宿雨洗苍骨，峰峦发新秀。",
            "寻幽蹑奇踪，腾踏众山囿。",
            "层林锁巖隈，突兀见危构。",
            "空高望浮黎，静圣逼灵鹫。",
            "我来风雨秋，白雾欲昏昼。",
            "但闻百川赴，鸣玉泻寒窦。",
            "岳示閟嶫峨，路绝不得簉。",
            "扳缘仰脇息，坐右俯长溜。",
            "带露摘山芎，披榛觅仙酎。",
            "山光晚逾清，云壑若相授。",
            "终期烂漫游，阳乌欲回咮。",
            "更约十日留，曾子缓蹄辏。"
        ],
        "title": "承天寺",
        "id": "25841015-fd2a-415a-ad00-4624f05602d3"
    },
    {
        "author": "李弥逊",
        "paragraphs": [
            "吾宗丘壑资，耿耿抱幽独。",
            "结构祗洹家，萦回转巖腹。",
            "前川布黄金，合嶂来苍玉。",
            "步出觉华天，乘凌眩生目。",
            "云间起层林，林际悬高屋。",
            "断砌滴疏泉，微踪隐深麓。",
            "堂空贝叶昏，苔封半阶绿。",
            "朱幡久不来，哀猿响秋谷。"
        ],
        "title": "法王东庵",
        "id": "98b58421-0776-45df-94e2-bcab11204784"
    },
    {
        "author": "李弥逊",
        "paragraphs": [
            "五峰如五城，草树皆秀发。",
            "人间白玉京，此土黄金刹。",
            "长松荫步武，目改心已雪。",
            "税鞅罢言归，前山写薇蕨。"
        ],
        "title": "五峰寺",
        "id": "76231cec-42e0-4a9d-827b-95d3a7467d07"
    },
    {
        "author": "李弥逊",
        "paragraphs": [
            "山根出清泉，云自九天落。",
            "风潮带江腥，天黑鱼龙泊。",
            "何当寸云敷，一洒徧寥廓。",
            "沧浪勿复歌，吾缨久已濯。"
        ],
        "title": "碧霄泉",
        "id": "9905d0bd-325e-4198-b667-91e48cd0a0f0"
    },
    {
        "author": "李弥逊",
        "paragraphs": [
            "青松转路头，白塔枕山肋。",
            "锡飞归上方，杯渡空尘迹。",
            "真源不可取，香火供晨夕。",
            "客至亦忘言，荒庭秋草积。"
        ],
        "title": "杯渡塔",
        "id": "dbb71c2e-ce1a-4cc8-85d0-5b0c186df07b"
    },
    {
        "author": "李弥逊",
        "paragraphs": [
            "久怀简书畏，幸解绅笏束。",
            "忘年効儿女，适意挥僮仆。",
            "植杖理新蕉，埋盆养寒菊。",
            "前除驯鹊乌，近槛游麋鹿。",
            "遐观时倚楹，瞑坐或忘烛。",
            "门阑迹如扫，我亦甘幽独。"
        ],
        "title": "秋居杂咏  其一",
        "id": "c6d8a17b-4a38-4b59-8813-87a889bc6e22"
    },
    {
        "author": "李弥逊",
        "paragraphs": [
            "薿薿庭前林，离离夹中道。",
            "灵柯结繁阴，颜色四时好。",
            "岂无霜雪侵，不改凌云操。",
            "缅怀壮士心，雅契幽人抱。",
            "如何方寸摇，悬若风中纛。",
            "吾庐偶与邻，聊拟七松号。"
        ],
        "title": "秋居杂咏  其二",
        "id": "c8836d38-e1a1-419a-92ff-45031a03cc0f"
    },
    {
        "author": "李弥逊",
        "paragraphs": [
            "青春背我去，白日不吾谋。",
            "霜飚惊草木，寒威戒衣裘。",
            "寓形复几时，四序忽一周。",
            "世路伏剑戟，中怀孕螟蟊。",
            "营营事长久，颓龄如置邮。",
            "丘园倘未卜，悟悦心自休。"
        ],
        "title": "秋居杂咏  其三",
        "id": "d4fca2ab-0c2b-4e7e-83cc-5e14f0689f57"
    },
    {
        "author": "李弥逊",
        "paragraphs": [
            "穷秋杂花远，眷此霜下杰。",
            "明金委珞璎，宝璐缀环玦。",
            "依依风递兰，皓皓日穿雪。",
            "若无夭冶姿，不受众目悦。",
            "共杯泛其英，揽之肠为结。",
            "谁能踵高门，持以浣中热。"
        ],
        "title": "秋居杂咏  其四",
        "id": "e0e20c8f-5d3d-4417-b40e-2ead0672a780"
    },
    {
        "author": "李弥逊",
        "paragraphs": [
            "出门泥活活，不闻车马喧。",
            "一身谢羁绊，百事从弃捐。",
            "坐旷非息虑，逃空遂忘言。",
            "青灯有余烬，妙香无续烟。",
            "涓涓簷间霤，猎猎窗上鸢。",
            "夫物具成礼，胡为尚求筌。"
        ],
        "title": "秋居杂咏  其五",
        "id": "6a6838d8-8682-4486-bc8a-74b23b6ba031"
    },
    {
        "author": "李弥逊",
        "paragraphs": [
            "颙颙集癯仙，娟娟罗静女。",
            "孤标与秀色，翛然出环堵。",
            "我来三二月，离立仅成伍。",
            "及秋新梢敷，接叶庇风雨。",
            "一日不可无，幸兹共寒暑。",
            "高枝有垂赏，鸣鳯在何许。"
        ],
        "title": "秋居杂咏  其六",
        "id": "d57532dd-568f-4153-b7f2-bd5c1ad3ff7b"
    },
    {
        "author": "李弥逊",
        "paragraphs": [
            "驾言出城阙，行行陟崇山。",
            "舒怀到昭旷，未觉天地宽。",
            "鴥彼离群雁，嘹嘹浮云端。",
            "嗟我远兄弟，千里同岁寒。",
            "举头不见日，况复远长安。",
            "归飞胡不早，听此彫朱颜。"
        ],
        "title": "秋居杂咏  其七",
        "id": "dd01c26f-821b-4a2b-9b05-a808ec845d30"
    },
    {
        "author": "李弥逊",
        "paragraphs": [
            "茅茨八九椽，中有插架轴。",
            "琅函与贝叶，落落皆在目。",
            "闲依浄几繙，缓绕疏篁读。",
            "困即抱之眠，拥鼾宁厌熟。",
            "不知老将至，一时肯载腹。",
            "此乐殊未央，吾生亦云足。"
        ],
        "title": "秋居杂咏  其八",
        "id": "080f32f2-c571-4f82-931c-032d84ae9282"
    },
    {
        "author": "李弥逊",
        "paragraphs": [
            "公园十亩余，日陟亦成趣。",
            "浮阴未全收，晴沙已胜步。",
            "杖藜相与行，童稚杂冠履。",
            "枯鱼泳微澜，悴菊饮晞露。",
            "欣物各有时，抚怀偶轩虑。",
            "安得三径余，诛茅种瓜芋。"
        ],
        "title": "秋居杂咏  其九",
        "id": "ae1c33a7-f231-440c-9339-1a995c822b70"
    },
    {
        "author": "李弥逊",
        "paragraphs": [
            "凝云吐秋曦，翳目眩晴昼。",
            "扶行憩高堂，恍若历辰宿。",
            "清涵城角池，碧耸林端岫。",
            "微茫纵遐瞻，佳处时一觏。",
            "冷风生襟裾，俯仰小宇宙。",
            "何必如云翮，超然追御寇。"
        ],
        "title": "秋居杂咏  其一○",
        "id": "128670b4-81a9-4a91-b448-20ed9ae4873d"
    },
    {
        "author": "李弥逊",
        "paragraphs": [
            "天公善转物，剪爪不停轸。",
            "春工未削迹，秋事已张本。",
            "檀栾嘉菊丛，戢戢露奇蕴。",
            "枝分要及时，手植须著紧。",
            "清晨东篱下，畚插自畦畛。",
            "土膏入新萌，秀色来衮衮。",
            "归休顾衰兰，面目吁可悯。",
            "儿童互挦拏，奴仆恣嘲哂。",
            "敢望群萧艾，弃置等朝菌。",
            "即之粹而温，忍死子不愠。",
            "山翁饱经事，遇物辄思忖。",
            "理得心亦欣，为发一笑劙。",
            "向来芳深林，孤洁玉在韫。",
            "知音苦不多，况此香色陨。",
            "纫佩倘未遂，焚膏真可忍。",
            "爬梳墙角阴，树之罗九畹。",
            "好风动融怡，新雨洗寒窘。",
            "未甘五柳独，聊释三闾愤。",
            "炎凉循若环，荣谢平可凖。",
            "春风行复来，万汇发幽隐。"
        ],
        "title": "春日种菊东篱顾丛兰衰谢欲弃之因取以植墙下",
        "id": "60650a73-76d5-49d6-8760-8b64070e71c2"
    },
    {
        "author": "李弥逊",
        "paragraphs": [
            "春风亦世情，去我若驰骛。",
            "北枝未破粉，断萼已飘素。",
            "殷勤南郭綦，邀我整冠履。",
            "著鞭向晴原，盘传咄嗟具。",
            "移樽晚色间，醉入众香聚。",
            "花浮承露盘，座绕临风树。",
            "停杯忆昨游，香色尚深驻。",
            "重来未旬浃，顿觉心腹露。",
            "后会虽可期，稍稍迫迟暮。",
            "酬花了无计，一醉其殆庶。",
            "如何竞剪烛，雕绘觅奇句。",
            "愿当百罚深，肯效黄金注。"
        ],
        "title": "与罗邵诸公同游陈氏园分江头千树春欲暗得树字",
        "id": "9092e9aa-5245-4ca8-97a4-ad98a66ab2ff"
    },
    {
        "author": "李弥逊",
        "paragraphs": [
            "春雪不禁风，散作六花堕。",
            "方庭截明玉，纯白不可唾。",
            "枯肠索悭句，喁噞空百过。",
            "同襟得二妙，敌我愁城破。",
            "试酌扶龙钟，重觞念頔鬌。",
            "西斋尚有毡，庶足供云卧。",
            "壁间见三闾，推枕为赓些。"
        ],
        "title": "雪后詹伯尹周少隐见过置酒次伯尹韵",
        "id": "d1c4be3b-2d2a-466d-9bfc-349038e59a87"
    },
    {
        "author": "李弥逊",
        "paragraphs": [
            "燕公提大笔，万象入陶冶。",
            "公今真似之，信是渥洼马。",
            "当年动天眷，愕睨肉食者。",
            "珥貂汉廷臣，往往富平下。",
            "朅来楚江城，百事聊复且。",
            "传闻九门开，裳珮翼如也。",
            "巖廊正需公，料理及闲暇。",
            "不然坐玉堂，堵立看挥洒。",
            "胡为尚居东，一麾凡屡假。",
            "忆昔从公游，端门正槐夏。",
            "午骑联轻肥，晨班从鱼雅。",
            "频年江淮卧，只影未为寡。",
            "谁云若遗□，殆甚履中苴。",
            "相逢屡解榻，得句即邀社。",
            "重追一笑欢，百忧罢牵惹。",
            "况陪赋文机，不数分金贾。",
            "青蒿倚长松，怀抱肯舒写。",
            "残枝到春归，风灯不留灺。",
            "世人重虚名，自视轻拱把。",
            "独醒竟何事，空负月中斚。",
            "及兹春尚余，得酒勿复舍。"
        ],
        "title": "次韵张嵇仲侍郎",
        "id": "f60af0d3-d529-4ee4-9440-91e009caa200"
    },
    {
        "author": "李弥逊",
        "paragraphs": [
            "浮生一虚舟，流景半修夜。",
            "尘劳互牵挽，荏苒柏间麝。",
            "晚从农圃游，径欲老闲暇。",
            "二年古陵阳，邂逅颖川霸。",
            "薰然君子风，卧致此邦化。",
            "公庭散凫骛，文字杂休假。",
            "江山助悽惋，句法妙曹谢。",
            "客来饮以醇，味语兼脍炙。",
            "长风起百围，微日下三舍。",
            "高秋搅羁怀，游子念归驾。",
            "身名两将隐，焉俟连城价。",
            "譬之草木姿，荣枯信冬夏。",
            "公材可支颠，乃复用苴罅。",
            "天其遣鲸鲵，慰我波涛下。",
            "忠良人乐推，正直神所迓。",
            "会看击南溟，风云生叱咤。"
        ],
        "title": "和张嵇仲秋日病中见示",
        "id": "9cfb0021-7110-4f83-8c11-3b3db1548cb5"
    },
    {
        "author": "李弥逊",
        "paragraphs": [
            "男儿骛功名，浪起四方志。",
            "辙环百年间，正足消两髀。",
            "达人坐进此，妙处不容喙。",
            "卷舒周古今，俯仰小天地。",
            "南窗有余清，松菊爽朝气。",
            "岂独傲世怀，吾生真可寄。"
        ],
        "title": "寄题芜湖韦深道所居二首 寄傲轩",
        "id": "ae5c2ee3-a480-4b7a-97d8-e6fddbb1a6ce"
    },
    {
        "author": "李弥逊",
        "paragraphs": [
            "韦郎江海士，心与凡子各。",
            "折腰卑小官，不事干禄学。",
            "观身一牛毛，阅世两蜗角。",
            "纷华岂不好，名教自有乐。",
            "虚堂卷书罢，觅酒供自酌。",
            "谁云苦幽独，秋风响猿鹤。"
        ],
        "title": "寄题芜湖韦深道所居二首 独乐堂",
        "id": "8aa88de9-2871-4c91-8954-1c7647e0fc6a"
    },
    {
        "author": "李弥逊",
        "paragraphs": [
            "披榛得深径，漾楫过阴壑。",
            "巖开双牖户，石立四壁落。",
            "斓斑旁累丸，空洞中悬櫜。",
            "谁于昆仑腹，施此混沌凿。",
            "潜移蛟鼋宫，歘搆佛祖阁。",
            "世无探穴公，造化终冥漠。"
        ],
        "title": "巖巄寺",
        "id": "d26b50ee-e0bf-4fe4-9822-0bb09498930f"
    },
    {
        "author": "李弥逊",
        "paragraphs": [
            "芒鞋着层丘，甘若卧华屋。",
            "了然非梦觉，似是前境熟。",
            "行行上青冥，下视八荒促。",
            "回溪绾文练，叠障环群玉。",
            "厨烟起城隅，远借晴林绿。",
            "恍疑坐虚堂，淡墨写缣幅。",
            "缅怀季与刘，静躁等臧谷。",
            "身名千载后，巖影空遗躅。",
            "霜林木叶下，悲籁喧寒谷。",
            "我如凌风翰，不受世网束。",
            "蒲团白毡帐，清夜倘可卜。",
            "更随孤月来，一洗昏衢目。"
        ],
        "title": "东峰亭",
        "id": "8e17940d-3224-4f7d-8044-882ac2eb6686"
    },
    {
        "author": "李弥逊",
        "paragraphs": [
            "秋风吹客衣，去路倚天碧。",
            "跻扳一何苦，政坐爱山癖。",
            "人言五松下，曾是瞿昙宅。",
            "至今梧竹阴，列屋栖禅寂。",
            "尘缨得暂解，俗驾聊可息。",
            "怡颜巖间树，洗耳泉上石。",
            "孤云共还往，窈窕去无迹。",
            "道人粲可流，独步少林席。",
            "客来了不言，碧眼照庭柏。",
            "希声出钟梵，妙意生墙壁。",
            "寒灰暗青灯，偶坐遂终夕。",
            "归来人境空，缺月挂山额。"
        ],
        "title": "五松寺",
        "id": "01b889f4-c182-481b-8dbf-24c29859cb26"
    },
    {
        "author": "李弥逊",
        "paragraphs": [
            "三山覆苍鼎，一涧走青蛇。",
            "檀峦众好树，密护如来家。",
            "当年契禅人，虎御穿云霞。",
            "真踪久不昧，殿阁峨金沙。",
            "我来风雨秋，脚踏缤纷华。",
            "松窗历高下，石磴缘欹斜。",
            "境静心自远，山穷兴徒赊。",
            "归辔不可留，哀猿响清笳。"
        ],
        "title": "大宁寺",
        "id": "6f9d95bf-6853-4ddd-b62b-78bf5251454f"
    },
    {
        "author": "李弥逊",
        "paragraphs": [
            "晴妍入遐瞻，佳处在林樾。",
            "归云纷卷舒，列岫互明灭。",
            "偶从青都行，遂与凡境绝。",
            "舆肩俯清阴，屣齿破苔滑。",
            "坡陀度崇冈，窈窕閟真阙。",
            "烬余见颓基，纸上得遗碣。",
            "红白抹花脸，嘲哳掉禽舌。",
            "伤残起孤愤，感物动深悦。",
            "稍罗肴核丰，共吊泉石咽。",
            "云冠俨臧护，霓骑想飞越。",
            "灵踪尚储休，爽气亦时发。",
            "散花步危坛，引蔓探幽穴。",
            "胎田倘可丹，石髓未成鉄。",
            "却思棠棣篇，已换桃李节。",
            "雁书当解封，鹿驾定回辙。",
            "兹游约重寻，晚笋政堪撷。"
        ],
        "title": "春日同伯氏游问政山门意似表弟旧题用其韵先是尝持书招之篇末幷以见意",
        "id": "71c38895-1e2f-4742-9afb-30a067e73f74"
    },
    {
        "author": "李弥逊",
        "paragraphs": [
            "平生念丘壑，著我胸中云。",
            "偶为山樊居，白云乱衣巾。",
            "物类感湿燥，人情异莸薰。",
            "奇峰霭朱夏，擘絮浮阳春。",
            "兴来揽之游，要观尘外身。"
        ],
        "title": "宿云轩",
        "id": "6a62d092-f6ce-40cb-8fe1-481b1dc5fc0f"
    },
    {
        "author": "李弥逊",
        "paragraphs": [
            "山高竹柏阴，得之近亭午。",
            "兹轩揖朝暾，精色快先覩。",
            "濛濛勒花春，十日九风雨。",
            "羲和为返旆，照我衣上缕。",
            "眩然九阳游，谁云在环堵。"
        ],
        "title": "晞阳轩",
        "id": "de0c6836-13d7-4dd1-846f-b6e11e6d95d7"
    },
    {
        "author": "李弥逊",
        "paragraphs": [
            "提壶唤新晴，病客春思搅。",
            "茶瓯曲肱罢，联屐事幽讨。",
            "叩门探繁香，翠蔓花尚少。",
            "却携二三子，深行出飞鸟。",
            "羊肠走鸣泉，鳯尾摇寒篠。",
            "俯窥万井烟，笻声响林杪。",
            "汤休真解事，煮饼禅坊悄。",
            "杯盘生晚涧，落叶风自扫。",
            "眼明玉华阴，桃枝露红小。",
            "更倾樽中余，邀月下云表。",
            "澄江静可鉴，合嶂青未了。",
            "石梁接楼居，屋角挂参昴。",
            "谁知人间世，彷彿见三岛。",
            "烟尘暗中原，怀抱镇煎煼。",
            "一行瘴海头，岁月不知老。",
            "金兰有佳士，相见独不早。",
            "青蒿得长松，颇亦慰枯槁。",
            "春风正颠狂，日日被花恼。",
            "懽来即相觅，真处在草草。",
            "身名两姑置，有酒为君倒。"
        ],
        "title": "春日奉陪子安诸公游石门",
        "id": "b909491e-6160-419d-8655-e48898d26809"
    },
    {
        "author": "李弥逊",
        "paragraphs": [
            "飘泊悲生事，人情翻手云。",
            "习闲真似懒，补拙谩知勤。",
            "老作渔樵计，梦观钟鼎勋。",
            "成亏皆一戏，不复问斯文。"
        ],
        "title": "次韵学士兄春日谩成",
        "id": "c1dcea45-9696-43e9-bf17-814409abf97b"
    },
    {
        "author": "李弥逊",
        "paragraphs": [
            "春雨两甲子，夏雨知复多。",
            "麰麦已受弊，波及秫与禾。",
            "禾秫尚有望，霖霪人告瘥。",
            "云师挟风伯，斥去烦㧑诃。",
            "后土不得干，浸欲乖时和。",
            "山翁食病粟，一饱宁忧佗。",
            "军储涸邻国，柰此黔赤何。",
            "谁为四达聪，黜陟分两科。",
            "陈谟坐臯夔，御侮用牧颇。",
            "上当天公心，立致击壤歌。"
        ],
        "title": "次韵连江陈丞闵雨",
        "id": "0a5dc281-85df-4f4f-bc2e-0dd8960c60e8"
    },
    {
        "author": "李弥逊",
        "paragraphs": [
            "冶容多妩媚，劲节自髙尚。",
            "绝知尤物美，宁似此君放。",
            "疏蕖望修竹，凛凛丈人行。",
            "虽然合九奏，未必遗一唱。",
            "移根拂云姿，作伴满月相。",
            "客来与周旋，一洗眼中瘴。",
            "烝哉太丘徒，风味晋人上。",
            "五言落凡目，失喜狂欲恙。",
            "渭川植千亩，玉井开十丈。",
            "幷吞罗心胸，出语还自状。",
            "我穷海滨卧，局促隐雾瘴。",
            "远公有佳招，子猷得真养。",
            "风庭散凫鹜，倘许共清旷。",
            "茗盌烦屡移，早秫行可酿。"
        ],
        "title": "次韵陈蹈元种竹池上之什",
        "id": "b4546c06-baed-4c59-bc99-154adc80ec21"
    },
    {
        "author": "李弥逊",
        "paragraphs": [
            "农丞免官归，门第冷于铁。",
            "属国埋边尘，旁观为心折。",
            "一朝百僚上，众目仰光洁。",
            "贤愚杂平居，髙士见错节。",
            "君看巖下竹，九曲困巖穴。",
            "风雷头角露，歘蔽夏日烈。",
            "男児未盖棺，不用伤歇灭。",
            "感物思故人，长吟赖诗杰。"
        ],
        "title": "石门竹生巖下拳曲无取众方笑之蹈元乃独讽咏嘉叹托物兴怀有古人之风輙用韵以广其志",
        "id": "3e2afe69-1a05-4c08-bdf2-14f89d71341f"
    },
    {
        "author": "李弥逊",
        "paragraphs": [
            "烟昏海树春，草木有秋色。",
            "登临翻百忧，念子将远适。",
            "子如楸柏桑，那有十围杙。",
            "长年百僚底，许国心自赤。",
            "光明一朝去，枥骥得暂释。",
            "边尘暗江水，此事未闻昔。",
            "咨询勤衮衣，谋议困肉食。",
            "将军纵失伍，战士轻笑百。",
            "腥风鬰义气，血污土花碧。",
            "机牙不先坏，百发恐未息。",
            "近闻管夷吾，御敌富长策。",
            "能持一钩金，力转万钧石。",
            "子行勿俟驾，当宁方侧席。",
            "时危急良筹，如救火下积。",
            "置身倘有地，肤髪讵足惜。",
            "王纲有关纽，着处在一拍。",
            "言大终少成，图多易生惑。",
            "向来宣对间，未必有可绩。",
            "徐行要好步，遇险各努力。",
            "明年取金印，快我歌壌击。"
        ],
        "title": "送王三十六机宜召赴行在",
        "id": "22dc9bed-993c-4e2d-9024-4d72d9684a6d"
    },
    {
        "author": "李弥逊",
        "paragraphs": [
            "崖阴坐清暝，目为山光注。",
            "妙意不可名，悠然与心晤。",
            "疏泉石中鸣，落叶衣上住。",
            "冷风起虚籁，还向无中去。",
            "三生听钟鱼，偶失来时步。",
            "佛屋倚秋风，团团两桂树。",
            "却疑此境中，曾是经行处。"
        ],
        "title": "次韵仲辅山中之作",
        "id": "ed266427-dee7-4526-9765-87031e60077c"
    },
    {
        "author": "李弥逊",
        "paragraphs": [
            "苦为扪萝行，正坐爱山癖。",
            "振衣云中树，洗耳泉上石。",
            "稍寻优钵林，偶旁瞿昙宅。",
            "溪横走羊肠，山转回龙脊。",
            "两难伴榰笻，二老共飞锡。",
            "望迷落叶秋，坐断蒲团夕。",
            "云归遶窗明，香尽出簷碧。",
            "希声发巖窦，妙观生墙壁。",
            "尘缘苦椎板，胜事成今昔。",
            "离家月垂钩，归路月挂壁。",
            "师今一帆轻，我向百里役。",
            "船子罢持桡，赵州行蓦直。"
        ],
        "title": "黄蘗归途以碧潭清皎洁为韵分得碧字真歇泛舟先归",
        "id": "c66adf94-cbf6-472b-9e07-b5445e4f02bf"
    },
    {
        "author": "李弥逊",
        "paragraphs": [
            "蜗牛负空躯，能避外物触。",
            "微生寄寰宇，天地容粒粟。",
            "巖栖小天下，俯仰心自足。",
            "采薪百不忧，髙视贤版筑。",
            "岂无潭潭居，违已讵所欲。"
        ],
        "title": "群玉五咏 樵谷",
        "id": "ff87bdb2-f482-47b5-bbf2-6fffe45b19c0"
    },
    {
        "author": "李弥逊",
        "paragraphs": [
            "留侯帷幄勋，平勃未足数。",
            "晚从赤松君，雅志在轻举。",
            "公今卜真游，百蕴未一吐。",
            "古来贤达人，不必同出处。",
            "那知无心云，解作及时雨。"
        ],
        "title": "群玉五咏 赤松庵",
        "id": "43e65a54-2da9-48b9-b9f3-7f890df5d0d6"
    },
    {
        "author": "李弥逊",
        "paragraphs": [
            "芳洲面林薄，山响疏泉落。",
            "小绿缀肥梅，疏青陨惊箨。",
            "周遭不盈丈，思与江湖廓。",
            "幽人百虑空，独立听鸣壑。",
            "物我偶俱忘，何必知鱼乐。"
        ],
        "title": "群玉五咏 百花洲",
        "id": "e2530d72-e607-4c94-8e11-3cccc80a4b3d"
    },
    {
        "author": "李弥逊",
        "paragraphs": [
            "嘉木开繁阴，叠障围空翠。",
            "蟠根得疏梅，凛凛有髙致。",
            "余芳敢追扳，薰莸不同器。",
            "相期忘机友，共结栖真计。",
            "清姿固可人，所乐在臭味。"
        ],
        "title": "群玉五咏 梅坞",
        "id": "47fc32eb-0c11-4693-a102-acd1ec8ba383"
    },
    {
        "author": "李弥逊",
        "paragraphs": [
            "浮金锁佳气，不挂凡子目。",
            "髙人有余清，别墅广新筑。",
            "有怀鸿雁行，风月伴幽独。",
            "还为稻粱谋，去傍蒹葭宿。",
            "归飞会有时，分我一窗绿。"
        ],
        "title": "群玉五咏 浮金峰",
        "id": "fcbf003c-e8bc-4ebe-b7d9-28be6379ba80"
    },
    {
        "author": "李弥逊",
        "paragraphs": [
            "飞鸣屋上鸟，入我梦中听。",
            "迟明月方昃，平晓风更静。",
            "游云四山幕，止水万象镜。",
            "身如走空尘，南北了不定。"
        ],
        "title": "早行",
        "id": "eb2e9e1f-b2c8-456a-9dfe-dad7467f47fc"
    },
    {
        "author": "李弥逊",
        "paragraphs": [
            "向来志功名，唯恐着鞭后。",
            "老来倦轩冕，待兔但知守。",
            "晨昏课朱墨，岁月计升斗。",
            "微官成底事，坐费白驹昼。",
            "晚从松竹游，忘言到心友。",
            "十年成莫逆，百念付乌有。",
            "谁念愚溪愚，未种柳州柳。",
            "有如压糠覈，责以出醇酎。",
            "苍官与青士，赖尔对巵酒。",
            "不知我形秽，浪处珠玉右。",
            "刘侯妙雕琢，真是运斤手。",
            "鹏风若有待，豹雾恐难久。",
            "清池环小翠，一室仅十肘。",
            "胸中着云梦，不数渭川亩。",
            "嗟予远世心，大似与君偶。",
            "拟歌于蒍于，击节和鸣玖。",
            "觅句了不工，青灯坐搔首。"
        ],
        "title": "次韵刘宽夫",
        "id": "3eb057a6-6d17-44dc-bc91-2ab9744ad9a1"
    },
    {
        "author": "李弥逊",
        "paragraphs": [
            "道人清净观，梦幻阅诸有。",
            "成心自得师，论世方结友。",
            "默如彼上人，语合亡是叟。",
            "问焉一得三，疑者十居九。",
            "人情置冰炭，赋性甚杞柳。",
            "一波失源流，六凿开户牖。",
            "客尘不暂住，习气既悠久。",
            "闻言虽转头，遇事还掣肘。",
            "志目或中眉，画虎终类狗。",
            "我持测海心，来听谈天口。",
            "尚迷指端月，那辨日中斗。",
            "如抽一蠒丝，欲䌸千牛首。",
            "勉赓进此歌，代斵恐伤手。"
        ],
        "title": "次韵刘宽夫题学士进此庵",
        "id": "affdd7c3-63e2-4f73-92f1-54a4bb9eb9c7"
    },
    {
        "author": "李弥逊",
        "paragraphs": [
            "髙台瞰层碧，岫幌森筠幢。",
            "恍如青原人，觌面呼老厐。",
            "胡为未免俗，儒冠学为邦。",
            "曾无白雨手，但补百碎腔。",
            "平生爱山癖，至老成膏肓。",
            "穷探偶会意，夜半力欲扛。",
            "一存短豆恋，心境不得双。",
            "坐旷燕巢幕，览胜猿窥窗。",
            "故山如故人，未见心已降。",
            "脂车蜡两屐，烟云恣冲撞。",
            "竹根扫三径，荷锸悬酒缸。",
            "外物不可必，斯言有如江。"
        ],
        "title": "青原台与兄弟同赋",
        "id": "27e33af2-0419-4026-9a11-7e58cfb8082e"
    },
    {
        "author": "李弥逊",
        "paragraphs": [
            "遥遥幽人居，宛在苍林间。",
            "霜华驻秋清，风月喧昼闲。",
            "臞仙厌山寂，按竹俯人寰。",
            "面会良独少，语酣遂忘还。",
            "岂无纷华地，心事了不关。",
            "诗成若鸣琴，志在水与山。",
            "君看陌上尘，工作颔下斑。",
            "何如对茗盌，泉罂煮潺潺。"
        ],
        "title": "次韵见独知宗朝议见贻之什",
        "id": "dc6c9ac1-d669-4c3c-b23d-b5b99805a5f4"
    },
    {
        "author": "李弥逊",
        "paragraphs": [
            "莫作园上红，宁为径中绿。",
            "多花必早彫，依依不如竹。",
            "一枝寄他林，翛然傲华屋。",
            "填饥饭秋英，借健膏石斛。",
            "坐断百懒身，无心问鸡足。"
        ],
        "title": "次韵明甫西园之什  其一",
        "id": "d0752829-0cea-4504-9d6f-a568a4996445"
    },
    {
        "author": "李弥逊",
        "paragraphs": [
            "轻飇自何来，破我池面绿。",
            "龙牙可方床，清梦遶修竹。",
            "苦遭鸟将雏，吚喔丈人屋。",
            "两家饷浊醪，谁能问斗斛。",
            "妙意不可名，杯深睡初足。"
        ],
        "title": "次韵明甫西园之什  其二",
        "id": "5da13e7b-2dd0-4b33-8321-96869fc4ade1"
    },
    {
        "author": "李弥逊",
        "paragraphs": [
            "秋畦霭黄云，神用报力穑。",
            "腰镰谁家子，喜见眼中碧。",
            "我车返山阿，木落山更寂。",
            "年登妻啼饥，掩户坐太息。",
            "不知多田翁，安用作弦直。",
            "已矣复何言，兹理断可析。",
            "浩歌出长林，披榛携子姪。"
        ],
        "title": "次韵明甫西山之咏",
        "id": "cb69edaf-60df-4fc4-a767-04bd3b4c46a9"
    },
    {
        "author": "李弥逊",
        "paragraphs": [
            "曳杖循清池，浩歌理忧端。",
            "忧端不可解，遇酒即暂懽。",
            "联绵九疑髙，置我胸中蟠。",
            "一浇岂易得，橡栗无朝餐。",
            "赤鲤信久绝，白鸥盟亦寒。",
            "何人过子云，慰此风月闲。",
            "杯行不停手，共惜良夜阑。",
            "陶然竹根卧，衾枕天地间。"
        ],
        "title": "才彦置酒筠谿明甫有诗次其韵",
        "id": "86b72eae-ebee-411e-8e13-90d2cd1acceb"
    },
    {
        "author": "李弥逊",
        "paragraphs": [
            "凯之半痴黠，我来痴更深。",
            "手除一抔土，坐待千亩阴。",
            "三年客东都，髙山但鸣琴。",
            "归来见此君，挺挺环苍琛。",
            "居然觉影秽，鬓白况已森。",
            "浮生关朝市，渠用多赢金。",
            "无烦北山移，自濯尘土襟。",
            "茂树独箕踞，清流恣窥临。",
            "蝶游入窈窕，蛇捕寻崎嵚。",
            "鞭鸾叩门谁，乱我风竹音。",
            "能回折腰态，来和支颐吟。",
            "妙香□壑源，慰子千古心。",
            "霜天丽初日，石壁干余霖。",
            "相携步林杪，烟中见孤岑。"
        ],
        "title": "西山次林尉韵",
        "id": "dc4fafb1-3290-4501-b14b-3583a9d3a0b5"
    },
    {
        "author": "李弥逊",
        "paragraphs": [
            "平生七不堪，造物不能令。",
            "从人较痴黠，百负未一胜。",
            "一丘收桑榆，外物听衰盛。",
            "解缨清泠上，稍觉尘土净。",
            "孤飞团团月，似我灵府莹。",
            "偶逢一坳水，即现大圆镜。",
            "杯中见山绿，夜午觉已正。",
            "喧呼众宾欢，嗑嗒四谷应。",
            "新诗带潮湍，浩唱起人定。",
            "褰衣踏清影，藻荇耿深径。",
            "江山有精色，远目不知暝。",
            "欲去还复留，苹梢惹归艇。"
        ],
        "title": "望后德新弟邀池上酒阑浩歌潮落人散粹之即席成诗次韵和之",
        "id": "5c0387d2-6a20-4e26-8946-c19631bb88f1"
    },
    {
        "author": "李弥逊",
        "paragraphs": [
            "疾风卷落叶，六月秋欲变。",
            "云生涧底松，雷走巖下电。",
            "雨华如棼丝，熟视乃不见。",
            "借令车轴飞，来救龟兆徧。",
            "常旸起民瘼，吻噪不得咽。",
            "寄言行空龙，若药须暝眩。"
        ],
        "title": "六月四日饭石门风雷大作而雨不成滴戏以诗趣之",
        "id": "20453c5f-c09a-4292-8d80-aef406de09a1"
    },
    {
        "author": "李弥逊",
        "paragraphs": [
            "髙田黄欲枯，下田青欲变。",
            "三更轣轳声，挈水急于电。",
            "污池鱼不游，坎井蛙自见。",
            "助苗敢辞劳，人力讵能徧。",
            "那忧日一食，正惧李三咽。",
            "微云不成雨，但作眼中眩。"
        ],
        "title": "再和久旱望雨韵",
        "id": "7ed5d9f1-da09-4980-bc58-1f00be8c0a52"
    },
    {
        "author": "李弥逊",
        "paragraphs": [
            "谢公忧民余，妙语继两禅。",
            "兹游瞰沧溟，宛在一叶莲。",
            "木密虚可步，石立髙莫缘。",
            "从来看山眼，一洗俱茫然。",
            "蓬莱如有无，空翠蒙云烟。",
            "却疑浩荡中，天津渺归船。",
            "崎岖访幽胜，众象争相鲜。",
            "凌髙寓远目，孤云共轩軿。",
            "归来拥寒衾，耳底酒鸣泉。",
            "觅句了不工，青灯暗孤眠。"
        ],
        "title": "次韵叶观文游鼓山",
        "id": "785982e3-b917-4127-8ddb-42ed43fed643"
    },
    {
        "author": "李弥逊",
        "paragraphs": [
            "闽山多胜地，列屋栖髙禅。",
            "妙供积香苾，宝华散金莲。",
            "往时入廛手，来见住世缘。",
            "辽辽百年后，慧炬无复然。",
            "我公具正眼，为续旃檀烟。",
            "诸方坐老衲，具足世法船。",
            "少开迷云昬，氛埃遂澄鲜。",
            "我来偶相值，杖履参髙軿。",
            "拈花起一笑，归去跨林泉。",
            "从兹竹阴下，饱饭纵横眠。"
        ],
        "title": "次韵叶观文东禅开堂",
        "id": "9f2aecab-3807-4196-95ce-bcc1a42698a9"
    },
    {
        "author": "李弥逊",
        "paragraphs": [
            "春云覆老屋，孤僧正安禅。",
            "缤纷雨天花，云是千岁莲。",
            "谁知天上相，来结林下缘。",
            "倘徉爱亭阴，灌木苍虬然。",
            "古意吊鳯穴，祖风契渔船。",
            "丰隆亦解事，一扫千林烟。",
            "光风尙骀荡，芳物俱蕃鲜。",
            "诗成唤阿买，平处凌羲軿。",
            "登临赖陶写，可但思平泉。",
            "郊原问农事，柔桑起蚕眠。"
        ],
        "title": "次韵叶观文游贤沙鳯池安国之作",
        "id": "fc4091ca-5658-479e-b206-703ef63d03df"
    },
    {
        "author": "李弥逊",
        "paragraphs": [
            "双旌耀林丘，小队喧笳鼓。",
            "鞭鸾相招携，拂石共容与。",
            "爱山晋羊祜，好士汉何武。",
            "胸中补天石，笔下修月斧。",
            "追游愧后乘，遇景诧先覩。",
            "扪参或三叹，探穴聊一俯。",
            "会意时目成，忘言但心许。",
            "徐行讵敢留，有语不得吐。",
            "真游未易再，外物何足数。",
            "酒尽倘可继，君歌为君舞。"
        ],
        "title": "次韵叶观文再赋游灵源桃花二洞之作  其一",
        "id": "1e03c2cb-dc8f-4925-b4af-e2d616154488"
    },
    {
        "author": "李弥逊",
        "paragraphs": [
            "山行有底急，路转乃尔长。",
            "舆肩憇清荫，屐齿寻幽芳。",
            "突兀见古殿，委蛇度飞梁。",
            "余红点涧色，新丝浮巖光。",
            "人径出鸟道，僧居俨蜂房。",
            "前山去未了，后骑低可望。",
            "逢人贵同气，偶地忘殊方。",
            "径催文字饮，稍近花草香。",
            "语味写素隐，诗工发深藏。",
            "湛辈欣有得，折杨愧成章。"
        ],
        "title": "次韵叶观文再赋游灵源桃花二洞之作  其二",
        "id": "e4c2e24b-9c83-420e-b2a6-227e94fdce02"
    },
    {
        "author": "李弥逊",
        "paragraphs": [
            "半生类猿狙，褁以周公服。",
            "炙手安敢近，唾面未为辱。",
            "天公亦解事，纵之走林谷。",
            "长年饱烟霞，形影自相逐。",
            "晚从我公游，在侧愧珠玉。",
            "公居廊庙间，排难不枚卜。",
            "挺然国蓍龟，盛事纪湘竹。",
            "爱闲能几时，天道七日复。",
            "吾侪三折肱，顾步敢求速。",
            "愿公膏泽流，长保薪十束。",
            "负暄抚稚子，一饭倘能续。",
            "胡椒纵可营，安用八百斛。"
        ],
        "title": "次韵富季申枢密",
        "id": "f433c52c-aad9-4176-91bb-7f80d12eb037"
    },
    {
        "author": "李弥逊",
        "paragraphs": [
            "崔嵬孔明柏，结阴众所依。",
            "移根天衢上，曾抚日月晖。",
            "如何去大厦，却遶乌鹊飞。",
            "终当烦万牛，挽取廊庙归。",
            "郑公泽既远，何以慰调饥。",
            "公其踵前修，一洗贫士悲。"
        ],
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其一",
        "id": "ea944933-8c7a-4c9d-8c95-3519164ca37e"
    },
    {
        "author": "李弥逊",
        "paragraphs": [
            "夕郎富文采，早岁从君轩。",
            "承明久厌直，著书効文园。",
            "十年坐兰若，鼻观参晨烟。",
            "撑肠正患多，敎外多穷研。",
            "岂惟寄绝交，对客今忘言。",
            "肯违莲社友，来从竹林贤。"
        ],
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其二",
        "id": "9830b5c1-4715-480b-8ce4-7bff21527376"
    },
    {
        "author": "李弥逊",
        "paragraphs": [
            "甯生但叩角，马卿亦能琴。",
            "托物写孤愤，举世谁知音。",
            "敲门唤良友，舍木森十寻。",
            "茶瓯荐甘荠，索酒那得斟。",
            "非无膏粱子，此药圣所钦。",
            "谁知半刺史，而有尊尧心。"
        ],
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其三",
        "id": "4f867a1a-cd55-4245-a006-569b4a395719"
    },
    {
        "author": "李弥逊",
        "paragraphs": [
            "一言悟汉祖，千户遂封娄。",
            "士穷必有遇，荣悴交相酬。",
            "堂堂张公子，谢事岁几周。",
            "不作折腰能，每怀餬口忧。",
            "才华贾马上，风味陶谢俦。",
            "舌在吾不患，已矣勿浪求。"
        ],
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其四",
        "id": "3235cc3e-0535-497a-a00e-3cbd0faec590"
    },
    {
        "author": "李弥逊",
        "paragraphs": [
            "广文负才名，闭户众莫干。",
            "长安不肯近，讵肯卑小官。",
            "爨无欲清人，日昃未及餐。",
            "借书纷满席，不顾坐客寒。",
            "斯人抱长饥，我辈亦厚颜。",
            "何当置君侧，用表贤士关。"
        ],
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其五",
        "id": "f87a6a54-42d6-439d-811d-42eb26b6ac55"
    },
    {
        "author": "李弥逊",
        "paragraphs": [
            "方子困海江，长松隐蒿蓬。",
            "多能隐所长，最喜五字工。",
            "好古远可绍，结友久益恭。",
            "寒饥了不愠，清坐与我同。",
            "纵今四壁立，未效一钱通。",
            "长镵斸山云，君去吾亦从。"
        ],
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其六",
        "id": "d2e556a1-3b23-458a-8ae3-9ad0cd6bc530"
    },
    {
        "author": "李弥逊",
        "paragraphs": [
            "枢君有美子，酷爱柳柳州。",
            "作诗陋元白，欲拟晋魏俦。",
            "情知鸾鳯穴，不宿燕雀流。",
            "简编正在目，冠冕奚足忧。",
            "传家一经力，造物行见酬。",
            "江蓠与辟芷，终当荐灵修。"
        ],
        "title": "暇日约诸友生饭于石泉以讲居贫之策枢密富丈欣然肯顾宾至者七人次方德顺和贫士韵人赋一章  其七",
        "id": "59e9bfe3-f741-4a04-bcf5-1ef579469244"
    },
    {
        "author": "李弥逊",
        "paragraphs": [
            "繁英雪作堆，新叶帷尙隘。",
            "一薰有余清，三嗅讵可废。",
            "淡彦融仲宗，彦锡德顺子。",
            "立然不争妍，晚乃入鍳裁。",
            "风流巵酒间，颖脱众香内。",
            "缑仙厌繁华，醉卧日炙背。",
            "经旬被花恼，妙语撃环珮。",
            "晓来雨翻盆，春事逐破块。",
            "谁怜青铜钱，相期世纷外。"
        ],
        "title": "次韵王才元少师酴醿",
        "id": "4425e88a-d6c0-4717-bb19-b279f115474c"
    },
    {
        "author": "李弥逊",
        "paragraphs": [
            "我从西山居，不作东山梦。",
            "联绵翠光浮，远目不暇送。",
            "飘飘贵公子，万卷輙成诵。",
            "髙怀到林丘，杖履邀我从。",
            "褰裳欲从之，未发神已动。",
            "何人折柬客，不结莲社供。",
            "胜游遂中休，一篑真可痛。",
            "诗成美六逸，叙事一一中。",
            "但惭猿狙杙，乃与杞梓共。",
            "闽山寒更青，森木閟阴洞。",
            "鹿涧清自流，醴井浅可弄。",
            "寻幽当及辰，为乐要与众。",
            "兹游倘再卜，勇往不待风。",
            "径须理百屣，日日听鞭鳯。"
        ],
        "title": "次韵王才元少师招游东山客有不至者遂已促其寻盟",
        "id": "305c85ea-fad3-426d-ab04-6befab5511d0"
    },
    {
        "author": "李弥逊",
        "paragraphs": [
            "十年趁飞蓬，来作海邉梦。",
            "曾无竹马迎，长办柳车送。",
            "长须乞米收，骥子学诗诵。",
            "自公弭节归，许我执鞭从。",
            "听诗鬼神泣，看剑星辰动。",
            "欢留文字饮，静憇苾刍供。",
            "辨疑每及争，攻短不惮痛。",
            "捜奇至旁求，探赜或奇中。",
            "谁知烟霞姿，肯与尘土共。",
            "长风起青冥，逸思搅空洞。",
            "岂无酒百船，可待角三弄。",
            "不劳行炙人，一见散花众。",
            "敢违江山招，宁受児女风。",
            "可但东山佳，西池有仪鳯。"
        ],
        "title": "再用王才元少师韵",
        "id": "c54f3d66-2c19-405a-9a41-5001186bfb99"
    },
    {
        "author": "李弥逊",
        "paragraphs": [
            "游云本无心，时为晴山留。",
            "我曹等云闲，亦作寻山游。",
            "驾言出城阙，古寺聊相投。",
            "摩挲铸金像，不知几春秋。",
            "行行及佳境，真成上扬州。",
            "追随况当人，华胄皆通侯。",
            "髙名迈姚宋，余事卑曹刘。",
            "向来金銮御，一一亲垂旒。",
            "如何丘壑中，乃与猿鹤俦。",
            "寒威靳山秀，幽处不可求。",
            "清溪访鹿迹，古涧窥龙头。",
            "枯藤路断磴，未上愁吴牛。",
            "人言昔仙去，疑是竹务猷。",
            "云昏看山眼，欲展还复收。",
            "伊予巖穴走，南北万里遒。",
            "烟霞入膏肓，瞑眩不可瘳。",
            "群公上界侣，解后天南陬。",
            "敢言同心臭，长抱躐等羞。",
            "心知造物戏，驽骀间骅骝。",
            "鹤书偶未下，爱日尚可偷。",
            "花风起群萌，枝上春欲流。",
            "更催小槽红，一笑非人谋。"
        ],
        "title": "次韵王才元陪季申枢密诸公游东山之作",
        "id": "c735aeca-99f3-49fd-a5f7-885fd076158b"
    },
    {
        "author": "李弥逊",
        "paragraphs": [
            "老怀不知春，但爱远峰碧。",
            "乘髙恣遐观，未快双目击。",
            "稍为松根坐，遂与参井逼。",
            "女娲补天余，坠此百炼石。",
            "摩挲苍藓痕，上有鸦沿迹。",
            "引觞起自斟，醆面不容滴。",
            "举头挽飞云，颇觉天半窄。",
            "追随二三子，顾我独衰白。",
            "向来舞雩春，胜践同今昔。",
            "偶忘千岁忧，共此一笑适。"
        ],
        "title": "与德洪明甫伯与暮春六日同登乌石饮于浴鸦池琴侍以石上坐忘归分韵得石字",
        "id": "e14f8269-3339-47b0-9fb8-15c3750e718b"
    },
    {
        "author": "李弥逊",
        "paragraphs": [
            "我从楚江来，不见闽江大。",
            "云山路崄巇，水石势澎湃。",
            "舟行屈曲间，溪面浮百怪。",
            "篙师力推拏，如下吾侬拜。",
            "丈人入吾闽，险阻尝一带。",
            "风霜经几时，须髪乃尔奈。",
            "营营复何求，赫赫祗自卖。",
            "如何遣诸缘，直养以无害。",
            "秋风着蒲柳，物态亦荣憇。",
            "终当从公游，万法等成坏。",
            "杖藜款禅房，还尽三生债。"
        ],
        "title": "次韵赵表之水口道中",
        "id": "8360a24a-ff18-4999-be2a-509bdcf27358"
    },
    {
        "author": "李弥逊",
        "paragraphs": [
            "十年海南年，世味尝欲徧。",
            "昔为担板痴，今作绕指转。",
            "谁能濯我缨，人欲唾其面。",
            "故人千里来，髙义动深眷。",
            "问答不及已，惊我神髪变。",
            "功名眼中花，日月弦上箭。",
            "公今已超然，富贵非所愿。",
            "南游访知识，气习要百炼。",
            "授我不死术，老骨倘可健。",
            "是身走空雷，当作如是见。"
        ],
        "title": "次韵赵表之久别相会于福唐见贻之什",
        "id": "21cf6597-b6ad-4688-b74f-f8e75361b3da"
    },
    {
        "author": "李弥逊",
        "paragraphs": [
            "闽山固多奇，会意一峰足。",
            "岂徒快登临，政欲伴幽独。",
            "丈人隐禅关，窗户闭秋绿。",
            "簷间绝壁起，秀色近可掬。",
            "丹黄与白红，枫栎间花木。",
            "微云一过之，绣锦初脱轴。",
            "是翁贫不忧，朝饭罄储粟。",
            "只鸡呼近社，笑傲杯中玉。",
            "酒酣自起舞，身外置荣辱。",
            "君家大児手，千障入缣幅。",
            "何妨写颠崖，老树傍髙屋。",
            "佗年明光归，展玩长在目。"
        ],
        "title": "题叶择甫绣壁轩",
        "id": "1f8ba1b3-7434-42eb-9801-61330426aa1a"
    },
    {
        "author": "李弥逊",
        "paragraphs": [
            "红蕖碧水如曲江，醉恼诸人欲断肠。",
            "波光花气来无旁，人面生春酒面凉。",
            "男儿莫遣两鬂霜，何妨骑马似知章。",
            "银钩未落片云黑，定有六丁呼阿香。"
        ],
        "title": "陪馆中同舍游方池分韵得香字",
        "id": "29ab4e3e-949b-4eeb-859c-e8a743ad7e9d"
    },
    {
        "author": "李弥逊",
        "paragraphs": [
            "堂堂如叟云梦胸，笔端日夜生云风。",
            "地临嵩少萃奇秀，雕锼彷彿穷天功。",
            "捷如接猱健搏虎，妩媚清切归深雄。",
            "六丁不取四天黑，阴山直恐喧雷公。"
        ],
        "title": "赠朱少章",
        "id": "bc3fff39-a36b-4910-b4a9-71e3f6452b54"
    },
    {
        "author": "李弥逊",
        "paragraphs": [
            "何郎爱山知贵目，不着芒鞋踏空谷。",
            "诛茅结竹凾丈间，坐揖崔嵬遶江绿。",
            "我亦寻幽不惮远，半世一身随转毂。",
            "峰峦过眼已成梦，南北空嗟髀消肉。",
            "羨公登亭如历块，睥睨干坤轻一芥。",
            "春繁妩媚发奇姿，秋净孤髙见真态。",
            "固知静者自超诣，世上憧憧良足隘。",
            "智愚何止三十里，咫尺须论百千界。",
            "四时秀色供盘礴，笔下云烟醉中落。",
            "雕锼苦欲觑天巧，造物有灵应作恶。",
            "蓬莱方壶或上下，纷纷陵谷今非昨。",
            "倘令夸子与霄遁，胸中赖有藏山壑。"
        ],
        "title": "寄题翠樊亭",
        "id": "95a452ca-81f6-48e4-aeda-cb5f592c9d6f"
    },
    {
        "author": "李弥逊",
        "paragraphs": [
            "参军四壁生秋草，鬂毛不似心先老。",
            "终随烟霞学巢由，一室安能事除扫。",
            "竹西旧说青云客，诗思长留意无极。",
            "尘埃不见襄阳山，赖有斯人道消息。",
            "赤心照日青眼明，与君一见输生平。",
            "君去摩天学孤鳯，我今饮海盘长鲸。",
            "云车劙兮风马休，呼儿乞取千金裘。",
            "明朝有句道不得，黄叶满庭无限秋。"
        ],
        "title": "赠别竹西王彦升居士",
        "id": "4c959cc1-ca7c-4501-b876-eaf14502c8b6"
    },
    {
        "author": "李弥逊",
        "paragraphs": [
            "江心蟠石苍虬立，山激江流浪头急。",
            "风昏月暗鱼龙愁，电掣云奔鬼神入。",
            "船头星斗天为低，夜潮生寒洲渚移。",
            "鸣舷鼓枻惊楚子，危樯远缆号吴儿。",
            "篙师咄咄自相语，明发扁舟系何许。",
            "半月行江十日风，寸步家山隔秦楚。",
            "黄衫年少金雕鞍，日髙华屋春梦残。",
            "插花走马咸阳道，世上空嗟行路难。"
        ],
        "title": "行路难",
        "id": "19f68dca-5366-41d9-90d5-5b2730d3767c"
    },
    {
        "author": "李弥逊",
        "paragraphs": [
            "于陵三咽不待糁，重义轻身诚果敢。",
            "首阳一死甘如饴，未觉此身真?坎。",
            "丈夫有志穷益坚，肯为猩唇贱昌歜。",
            "髙门下筯罗甘珍，大脔觜拌不供啖。",
            "吾侪朝饭不谋夕，惟有生刍缘我斩。",
            "富当学礼贫忌测，莫遗覊愁到颜色。",
            "两公虽槁道则腴，每食空多信何益。",
            "纵令日兴费万钱，大似鹓鶵见鸱吓。",
            "我今藜藿还苦并，尚喜刚肠柰烧炙。",
            "自营半饱固已劳，忍取畿人重三尺。",
            "去年避贼奔如流，百区不易金一钩。",
            "县官布德速置邮，奉行一律亡劣优。",
            "但知捜粟逃身尤，吁嗟富民思故侯。"
        ],
        "title": "舍弟以诗贷粟邵叔旸次其韵",
        "id": "652692ec-5162-4de3-a604-1a336450b56a"
    },
    {
        "author": "李弥逊",
        "paragraphs": [
            "山寒六月飞霜雪，楼殿夜深钟鼓歇。",
            "琅玗无风万戟闲，屋角明河挂天阙。",
            "龙牙七尺玉壶冰，炯炯神清梦不成。",
            "可怜幽绝无人共，卧看云头壁月生。"
        ],
        "title": "独宿昭亭山寺",
        "id": "bdea25e9-60ce-484a-9333-e9ea5db8f5fe"
    },
    {
        "author": "李弥逊",
        "paragraphs": [
            "春花先到诗翁家，融和入木生妍华。",
            "攀条不减陇头赠，与我病眼增空花。",
            "轻绡衬雪香未透，月中妃子新来痩。",
            "意态轻盈总不如，孤芳雅合群花右。",
            "速令解盎倾彫胡，叩门换酒呼长须。",
            "对花剧饮百不问，此身如视秦人臞。",
            "一枝相恼已如许，况及秀发连根株。",
            "春工日夜正剪刻，东邻□好公知无。",
            "会须空腹贮好语，醉中要看云烟书。"
        ],
        "title": "子美士曹送示梅花似表弟有诗因次其韵",
        "id": "62ac3a2f-a3f5-4f45-85ac-71f54e97cdd0"
    },
    {
        "author": "李弥逊",
        "paragraphs": [
            "漫游踪迹成浮家，一身四海惊年华。",
            "不禁草木竞时节，忽见霜干排新花。",
            "晓云生寒日未透，南枝半肥北枝痩。",
            "就中一枝最先发，浪蕊浮花敢居右。",
            "山翁涉世如狼胡，功名日远霜凌须。",
            "与花同是江南客，一笑为解东阳臞。",
            "吟哦遶树正百匝，未放零落空残株。",
            "春风杂花尽明媚，此君风味悬知无。",
            "雨中着子尚不恶，可堪老叶繙虫书。"
        ],
        "title": "丞厅后圃双梅一枝发和似表弟韵",
        "id": "18a2f53a-ff05-428d-b4e4-839be06dfa93"
    },
    {
        "author": "李弥逊",
        "paragraphs": [
            "春风一夜如鸣鼍，残香暗粉惊辞柯。",
            "新春三日驹隙过，花前百罸宁辞多。",
            "男儿莫遣两鬓皤，举觞不饮理则那。",
            "酒酣不用吴姬歌，短须尚足供吟哦。",
            "坐中鲍谢偕阴何，语如韶濩参鸣珂。",
            "铿锵入耳痊沉疴，岂独使我衰颜酡。",
            "我今官闲得婆娑，迟明更上梅花坡。"
        ],
        "title": "岁后三日与罗叔共二郡似表弟席上分梅花年后多韵得多字刻烛成",
        "id": "fd2770b3-a80c-447a-bb91-25d705ae639c"
    },
    {
        "author": "李弥逊",
        "paragraphs": [
            "春江晓鼓收更鼍，笋舆催上西城坡。",
            "嵩阳散人蓝田吏，紫髯参军三语罗。",
            "机云兄弟更奇绝，杖藜杂沓行逶迤。",
            "孤芳冷蕊正明媚，却笑桃李空繁多。",
            "卑枝横路霭香阵，远树山林扬素波。",
            "石肠冷淡老眼暗，对此不忍空樽牺。",
            "四宾衮衮饮翻河，扳花覆盏自起歌。",
            "语剧嗔眉动轻皱，酒薰笑脸生微涡。",
            "跳丸背我何太急，谁为返旆追羲和。",
            "商量嫩蕊暂留住，后来载酒无蹉跎。"
        ],
        "title": "春日同游梅花坡分韵赋诗坡字",
        "id": "e92da199-a633-441b-8d10-62ec12beca92"
    },
    {
        "author": "李弥逊",
        "paragraphs": [
            "昨日花间风送雨，泪脸凝愁暗无语。",
            "今日花间天色明，向人艳冶百媚生。",
            "雨中多思晴亦好，日日看花被花恼。",
            "人间绝色比者谁，汉宫飞燕开元妃。",
            "轻颦浅笑各有态，淡粧浓抹俱相宜。",
            "传闻姚魏多黄紫，醉红不似当筵枝。",
            "移樽洗醆苦不早，明日春光暗中老。",
            "西齐居士心已灰，也向花前狂欲倒。"
        ],
        "title": "过鲁公观牡丹戏成小诗呈席上诸公",
        "id": "d856e84e-a85b-4ebb-878d-78e9a54aff58"
    },
    {
        "author": "李弥逊",
        "paragraphs": [
            "山根出泉泻鸣玉，上有苍崖擎佛屋。",
            "无风水石自撞触，不尽潮音发寒谷。",
            "宰官不是云间陆，旧识南泉生处熟。",
            "当轩大榜与名目，平地重翻偃溪曲。",
            "曲中时转三妙语，一一声音谈佛祖。",
            "喧豗噫视十方鼓，万壑风雷送烟雨。",
            "此声不属闻中取，六凿相攘竟谁主。",
            "后来纷纷何足数，五乳峰头曾赚举。",
            "山翁有耳百不闻，团蒲曲几穷朝暮。",
            "何时沿溪掬寒绿，扫叶煎茶睡初足。"
        ],
        "title": "虞仲通判以溪声名轩约同赋",
        "id": "14a72507-bbb6-43c2-9d82-f678bdb970a7"
    },
    {
        "author": "李弥逊",
        "paragraphs": [
            "解衣夜泊灵山巅，胡床待月松风前。",
            "已令圆顶具白毡，更促方屦收青编。",
            "茶瓯过眼见樽俎，蔬筯放手罗廿羶。",
            "清游逸兴在一举，骑鹤大胜扬州仙。",
            "吾家小弟困薄领，到处凫鹜长摩肩。",
            "归途遇酒成叹咏，飞奴持送空联翩。",
            "绝知胜境外尘躅，谁可浪得麻姑鞭。",
            "诗梅易邵真二妙，手拈群书类蜗涎。",
            "拉枯拾芥真戏事，不待万选知青钱。",
            "賸倾醇酎浇舌本，要取金印累累悬。"
        ],
        "title": "夜宿昭亭寺舍弟以公事归城中与梅公泽邵公序昆仲待月山亭取酒共饮明日舍弟有诗次其韵",
        "id": "740c6f78-6915-4896-91b2-d28f69785144"
    },
    {
        "author": "李弥逊",
        "paragraphs": [
            "桑柘如钱柳如雪，南村北村欲蚕月。",
            "老翁饭饱摩腹行，白鸥自随闲唤鉄。",
            "扳花正恨颜色亁，哦公七言毛骨寒。",
            "惜花不似爱诗苦，即遣愁海回狂澜。",
            "公今为郎尚黑发，仕路不应嗟歇灭。",
            "江头官闲来雁多，莫使故人书断绝。",
            "春风步马芳兰臯，思如哀鸿独求曹。",
            "几时怀抱相对尽，桂浆酌斗供诗豪。"
        ],
        "title": "客诵故人刘立道梅花诗有怀用其韵以寄之",
        "id": "fecb01dd-93fc-48aa-954e-52c5edf100c3"
    },
    {
        "author": "李弥逊",
        "paragraphs": [
            "七月西风卷残暑，砌外蕉梢响寒雨。",
            "青蝇敛翼蜩收声，楼上逢逢夜将午。",
            "徽絃信手酒自倾，一杯一杯宫羽成。",
            "醉头着枕百事置，梦残睡足天未明。"
        ],
        "title": "秋夜枕上偶成",
        "id": "c281f387-54ff-4a87-9601-462f8f11e3fa"
    },
    {
        "author": "李弥逊",
        "paragraphs": [
            "王孙是古豪而迂，五鼎不换一束书。",
            "江城别驾辕下驹，升斗未足回清臞。",
            "晓衙吏退谁与俱，傍砌燕雀来将雏。",
            "室中尘凝生白虚，竹色照座花连株。",
            "南窗曲肱净籧篨，轩窗勇往羲皇初。",
            "渊明虽远几类拘，轻去彭泽思吾庐。",
            "人生泛如风中桴，况复蜕视千金躯。",
            "公家舍屋为补苴，政成讼简日有余。",
            "斗酒近局聊相娯，三年官满鹊弃居。",
            "后来好事犹今吾，至哉此乐陶不如。"
        ],
        "title": "赵彦术于姑熟倅厅作寄傲轩请予为诗寄之",
        "id": "4c0d7626-af2d-48f6-8d32-c3261529dede"
    },
    {
        "author": "李弥逊",
        "paragraphs": [
            "羲和呼龙晓耕烟，斗挹沆瀣膏琼田。",
            "青女剪刻了不睡，瑶草竞秀争春妍。",
            "凝冰作肤露作脸，蕙花兰干香蘅荃。",
            "仙人掌中太华小，上有玉井开丛莲。",
            "云璈舞鳯醉妃子，遗簪乱插春风前。",
            "蓂荚花含月皎皎，琪树弄影霜鲜鲜。",
            "清氛皓态难比并，世上草木谁能肩。",
            "虞师老圃眼未识，名字不着三坟编。",
            "山翁何从得此种，一日万口人争传。",
            "我惭形秽敢居侧，熟视眩转心茫然。",
            "摇闻啬夫访奇秀，忍使抱恨蓬蒿邉。",
            "天衢五城白银阙，复道小苑通如纒。",
            "何人移植备采拨，珊瑚碧树根株连。",
            "重瞳一顾雨露偏，薰为叶气被八埏。",
            "家家击壌歌丰年，不但洗我沉疴痊。"
        ],
        "title": "邵文伯得玉兰于昭亭持以见遗因求诗为作长句",
        "id": "0a727192-0851-4544-aec8-818c6591cc42"
    },
    {
        "author": "李弥逊",
        "paragraphs": [
            "平生爱山老山间，行山怕尽去复还。",
            "兹游深入众山囿，一日看尽平生山。",
            "颇闻黄山最奇秀，紫翠六六堆孱颜。",
            "端如啖蔗及佳境，快意不复嘲天悭。",
            "我生目力固有限，应接不暇愁跻扳。",
            "要令胸次洞表里，扫尽礧块罗烟鬟。"
        ],
        "title": "将至徽川道中作",
        "id": "d75d101a-eb8b-43c0-9ac6-42a51fcb38a0"
    },
    {
        "author": "李弥逊",
        "paragraphs": [
            "沧溟四干青虬立，碧云摩霄髙嶪岌。",
            "六丁夜挽天河倾，石骨无尘露苍湿。",
            "长风吹雨不成丝，飞鞚冲山带烟入。",
            "羲和回驭还青冥，布谷催耕唤春急。"
        ],
        "title": "山行遇雨",
        "id": "587160e7-420c-4814-b047-d2d4f7e35657"
    },
    {
        "author": "李弥逊",
        "paragraphs": [
            "髯龙飞空去云急，雨翁蹋云挽龙入。",
            "猩啼鹤怨凝春愁，三十六峰黛鬟湿。",
            "紫阳照空天夜明，栖烟采玉唐宣平。",
            "碧桃自熟人自远，千秋月露含凄清。",
            "璜台十成架兰芷，花风吹楼蔓香起。",
            "青霓叩阍帝下游，挹斗扳箕荐琼醴。",
            "南山北山朝莫青，云关岫幌开鳞鳞，众真胡为驾凌冥。",
            "寄言流星盍归只，宰官自是骑鲸李。"
        ],
        "title": "黄山在歙郡之北雄丽杰出可与嵩少争衡世传黄帝与浮丘容成公炼丹其下功成仙去南有紫阳蓊欎相望唐景云中仙人许宣平旧隐也伯氏来倅之始锄荒聚砾为台数仞揖二山之秀既成予自宣来乘髙四顾飘然有凌云意思电旌风驭朝夕往来其间作歌以招之云",
        "id": "abfb684b-e29b-4204-a493-b2535577d159"
    },
    {
        "author": "李弥逊",
        "paragraphs": [
            "晴空倒挂秋江平，仙人携盘上青冥。",
            "珊瑚无根倚霄汉，影落夜水鱼龙惊。",
            "流金焦土天六月，腹欲生茵头生蝇。",
            "恍然坐我风露下，濯以三峡吞层冰。",
            "稍收瓜李入饤饾，冻酎照盌玻璃明。",
            "吴歈始作蛙蝇閙，巴管一洗鸾鳯清。",
            "孤光当天万象出，斥去不御悲长檠。",
            "人生动如参与商，短须数挽惊飞霜。",
            "但愿月明酒如江，与君急管催羽觞。",
            "酒酣拔剑起为寿，剑光棱棱入牛斗，不放浮云变苍狗。"
        ],
        "title": "夏日邀客饮月下偶作",
        "id": "f5b6d712-d394-43c1-829c-4136641837d8"
    },
    {
        "author": "李弥逊",
        "paragraphs": [
            "阳光泼血汗交颐，晚日政与长空宜。",
            "海神游戏出霮䨴，风伯退听停嘘吁。",
            "初如炎官火伞动，渐若寒露冰壶欹。",
            "九乌堕翼天地暗，六鳌矫首山川随。",
            "飞来一峰横突兀，竞秀万壑排参差。",
            "岱宗坡陀太华小，少室破碎终南低。",
            "深谷婉丽发春态，髙巖磊落呈秋姿。",
            "峰青盘螺绾新髻，水碧分晕浮修眉。",
            "鸾翔鳯翥露纤巧，虎踞龙蟠惊崛奇。",
            "观台彷彿隐仙圣，楼阁缥缈生蛟螭。",
            "谁于天宇弄显晦，力与地险论髙卑。",
            "荡胸棱棱各腾踏，翻手冉冉争奔驰。",
            "平生脚底识南北，此日眼界迷东西。",
            "身舆欲上白银阙，风驭不假青云梯。",
            "三薰三沐谢世事，一丘一壑真吾栖。",
            "扪参历井不惮远，直恐夜半潜推移。"
        ],
        "tags": [
            "泰山"
        ],
        "title": "夏日登台晚云层叠若众山状伯氏令赋诗因成长韵",
        "id": "a905590a-39c7-4f37-9994-94d22baf2747"
    },
    {
        "author": "李弥逊",
        "paragraphs": [
            "游轮走朱盖飞碧，路如羊肠山虎脊。",
            "奇观多似九牛毛，尘服轻于一狐腋。",
            "禅房借枕空函丈，野磴榰笻座盈尺。",
            "阴崖日淡春杲杲，老树风悲秋索索。",
            "丈人适意屡倾盖，舍者忘形或争席。",
            "已浇茗盌揽文字，不捉冰纨冻絺绤。",
            "饮中得仙思季真，方外分曹笑无奕。",
            "棋锋未接已争遁，笔阵将收犹请益。",
            "一生苦心太多事，半日闲身要投隙。",
            "急呼隔水破烟艇，更着穿云蹑山屐。",
            "晴峦阴障浅深画，断渚连洲耦奇画。",
            "愚公百念久灰冷，妄境多岐自冰释。",
            "闭门终欲老石经，煮鼎无心转金液。",
            "舁篮二子已能步，对影三人不邀客。",
            "蝇头比富五顷田，蜗角犹宽一区宅。",
            "饱谙世态罢整冠，脱略尘缘等遗舄。",
            "已甘流落卧深林，肯作纷纭踏长陌。",
            "紫阳峨峨百步近，白水粼粼一溪隔。",
            "床头吟蛩已催候，枝上鸣蜩行削迹。",
            "相期日日晓脂车，去待山头霜月白。"
        ],
        "title": "夏日同伯氏毕裕之守一程国材游天宁登西山国材有诗次其韵",
        "id": "a6b91005-86e4-431c-971a-d9e851513ec6"
    },
    {
        "author": "李弥逊",
        "paragraphs": [
            "秦山破碎天上来，女娲仙去空崔嵬。",
            "中悬鸣玉二千尺，下有百尺青铜开。",
            "居龙变化出嘘吸，雨暗云昏鬼神入。",
            "我来坐石秋水闲，云影扶疏落空湿。",
            "浮丘容成不可俟，摩挲青壁著名字。",
            "两翁下游会有时，访我钟陵五松寺。"
        ],
        "title": "游龙潭",
        "id": "14c2b4eb-30f3-45d1-8969-48327780af7a"
    },
    {
        "author": "李弥逊",
        "paragraphs": [
            "闽山苍苍江水长，鸿雁北去随春阳。",
            "天寒野暗烟树湿，雨急风髙惊断行。",
            "前飞一雁鸣且顾，后飞一雁悲独翔。",
            "伤心极目暮云碧，兄弟南北俱相望。"
        ],
        "title": "风雁行",
        "id": "5fd4d400-8fa8-4714-9b7c-fd058cf6de97"
    },
    {
        "author": "李弥逊",
        "paragraphs": [
            "登天不登山，观海不观水。",
            "认苗须认根，论士须论世。",
            "君以空说莲，无乃涉瓜李。",
            "我以莲喻色，亦堕绮语戏。",
            "二罪一状领，政坐各有以。",
            "一以清净观，一以富艳弃。",
            "不知真色中，即是大空耳。",
            "物生天地间，各以形自媚。",
            "若云皆实相，斯理恐无谓。",
            "君诗如乌有，我诗类亡是。",
            "得失付之塞上翁，对花大嚼金壶空。"
        ],
        "title": "蹈元作诗谓仆不当以莲为妩媚而有偶有现空相之语复次韵以効齐物之说",
        "id": "2be80415-342b-48ea-b5e3-57815a4e5090"
    },
    {
        "author": "李弥逊",
        "paragraphs": [
            "蓝田官舍碧山里，南北红蕖照明水。",
            "公余唤客坐晚凉，不独桃源真避世。",
            "举杯欲酌还自愁，退之惭花不御李。",
            "却持巵酒起谢花，我亦前言聊一戏。",
            "就令妩媚正不恶，更向郑公观所以。",
            "世情好恶苦不常，富贵相亲贫贱弃。",
            "与花俱是天涯人，万事要同风过耳。",
            "花闻我语为觧颜，一笑凝然作川媚。",
            "主人有酒君但倾，对花不饮竟何谓。",
            "宰官况有弄丸手，坐觧两家归两是。",
            "花神莫浪疑山翁，翁心壁月当寒空。"
        ],
        "title": "仆和蹈元莲竹之什意在誉竹于莲有投鼠之嫌明复知县有作姑两可之他日蹈元邀客置酒花下予不得无愧复用前韵以谢花云",
        "id": "167ca220-a8c2-413f-8c19-c97e60404dfa"
    },
    {
        "author": "李弥逊",
        "paragraphs": [
            "湓江散吏来万里，借屋僧房冷如水。",
            "支颐一束傥会心，容膝数椽真傲世。",
            "大而无用涧底松，过者不顾道傍李。",
            "卖刀买犊愧老农，汲水埋盆作儿戏。",
            "画墁求饱人共嗤，怀璧虽珍吾不以。",
            "宰公政明一善收，丞公声同众瑕弃。",
            "着酒时浇磊块胸，传歌为洗淫哇耳。",
            "坐中冰雪回冬臞，句里云烟发春媚。",
            "我惭匪报正羞缩，君肯包荒过称谓。",
            "葛藤更与话短长，菽麦安能辨非是。",
            "但闻古来说厐公，搬柴运水不谈空。"
        ],
        "title": "再和明复蹈元之什",
        "id": "8e2c79cb-b2a9-4c41-803c-84ed57ed234c"
    },
    {
        "author": "李弥逊",
        "paragraphs": [
            "长松下荫八尺椽，四壁不碍万里天。",
            "水邉笙簧成两部，月里山河收大千。",
            "山中宰相尘中仙，杯如流星酒如泉。",
            "饥蝉暝鸟莫浪语，净扫绿苔共醉眠。"
        ],
        "title": "会饮得助亭分韵得千字",
        "id": "07bb47e3-51bf-4d12-bbb9-6e5cdb3a2fc4"
    },
    {
        "author": "李弥逊",
        "paragraphs": [
            "髙荷盖水临风曲，美人却扇耀红玉。",
            "溪翁爱之看不足，密竹阴中坐幽独。",
            "南邻新醅手自洒，贮以鸱夷转山腹。",
            "折松扫云谢羁束，近水亭台晚香馥。",
            "峰峦中央帖寒玉，影落杯心卧山绿。",
            "长瓶纵横醆未覆，更遣长须隔帘赎。",
            "酒酣歌罢睡已熟，觉来星稀斗插屋。",
            "人间此景眼未触，只欠桓伊弄霜竹。"
        ],
        "title": "君用承事载酒筠谿上分韵得竹字",
        "id": "3b1cf85a-981d-4a4d-b327-5e12fcc3219e"
    },
    {
        "author": "李弥逊",
        "paragraphs": [
            "山茶著包大如茧，初见寒梢一花展。",
            "强将老眼趁年华，日日芒鞋踏苔藓。",
            "花神似苦山翁催，不问春风有深浅。",
            "树头纷纷弄月明，冰雪琼瑶乱裁剪。",
            "痴□公事无了时，与花拼作十日期。",
            "阑风伏雨恐相逼，夜傍花阴烧烛随。",
            "攀条嚼蕊兴不尽，满把自摘香传衣。",
            "星星霜鬓簪不得，小撚疏英翻酒巵。",
            "儿童莫作吴歈声，山翁正与花神盟。",
            "生愁一片风飘零，留取北枝宽作程。"
        ],
        "title": "与何西仲秉烛饮梅下",
        "id": "67ccb9d0-c2d5-4a72-ae02-762ed08230af"
    },
    {
        "author": "李弥逊",
        "paragraphs": [
            "长松瑟瑟摇悲风，方床冷枕鸣秋蛩。",
            "短衾客子起孤闷，平明归思如春鸿。",
            "我家君家各阳羨，梦寐不听闽山钟。",
            "自从敌马饮江水，去住彼此随飞蓬。",
            "那知万里一樽酒，碧云落日聊春容。",
            "野林秋净山更远，楼殿突兀藏丹枫。",
            "银钩玉筯光照座，髙歌大笑声摩空。",
            "长亭著鞭莫太早，愁色正在登临中。",
            "一身四海会面少，况我与子俱成翁。",
            "径须留作千日醉，坐看春风舒小红。"
        ],
        "title": "送邹德久还乡在福唐作",
        "id": "d73c951e-2bf8-4ac8-b3f3-8bceef9bcefe"
    },
    {
        "author": "李弥逊",
        "paragraphs": [
            "儒生自信一束书，持以游世触事迂。",
            "十步倒行一步立，公家不辨私家臞。",
            "壮无早计老更拙，宜去不去饥所驱。",
            "春风力回俗士驾，政恐猿鹤讥逃逋。",
            "灯前酌酒赖公等，一笑未彻还送予。",
            "飞接双翼送好语，似欲挽我联冠裾。",
            "那知物理有不可，欲置万里笞黔驴。",
            "人言此云无此雨，安用吻舌劳分疏。",
            "筠山如盘溪如愚，区有瓜芋水有鱼。",
            "颉羹赤脚踏长须，醉步密竹交相扶。",
            "绝知君家一事无，肯为老翁聊巾车。",
            "古人命驾成斯须，已催小槽压真珠。"
        ],
        "title": "诸公送行分韵得驱字",
        "id": "f12c4117-e190-4a6b-adc5-26dc6f8a0833"
    },
    {
        "author": "李弥逊",
        "paragraphs": [
            "人生不合留飞黄，骊驹夜发生悲凉。",
            "马蹄着沙去莫挽，一日万里风云翔。",
            "月明霜枝挂秋香，桂宫髙架辛夷梁。",
            "长梯摘日岂惮远，世上不数琼瑶光。",
            "我今官闲赋江海，老骥识路何由骧。",
            "昻霄气槩看公等，金印入手真毫芒。",
            "更谋浊酒尽清夜，晚鼓径欲催行装。"
        ],
        "title": "春送杨彦侯赴试建阳用曾南丰湖水碧韵",
        "id": "1e134a82-fdb1-4368-92c9-8d2d64149c36"
    },
    {
        "author": "李弥逊",
        "paragraphs": [
            "胡床麈尾挥长柄，风和入座花容靓。",
            "乍开还合晚照中，修竹佳人倚春暝。",
            "此间此景乐最深，世路好恶君酌斟。",
            "下车何必笑冯妇，投杼未免疑曾参。",
            "江山信美来者稀，渊明独与田父违。",
            "谁云宁食艾三斗，不如杯行莫停手。"
        ],
        "title": "次韵硕夫池亭赏莲",
        "id": "aa0461bf-5031-4993-88b9-8f08662da1ed"
    },
    {
        "author": "李弥逊",
        "paragraphs": [
            "玉井花开十丈柄，天真不比鈆华靓。",
            "长梯摘实埋金沙，碧甃吹香彻朝暝。",
            "风篁为我清夜吟，拍浮酒泉不用斟。",
            "酒酣喝月下寒绿，玻璃影底罗辰参。",
            "江妃水仙尚依稀，凌波挽客亦重违。",
            "得钱何须问升斗，为君更试持螯手。"
        ],
        "title": "再次前韵",
        "id": "60849c9c-2417-4d4f-8fdb-2545e1dda7ba"
    },
    {
        "author": "李弥逊",
        "paragraphs": [
            "两脚不踏咸阳尘，两眼不逐潇湘春。",
            "胸中干坤照万古，奇偶纵横何足数。",
            "闭门有竹食有鱼，遗子有田家有书。",
            "一生可了心自足，世上纷纷谩荣辱。"
        ],
        "title": "黎道人自长沙入闽觧石见之论易颇有所得自言居醴陵山中有田庐养鱼种竹可以卒岁作取足庵义方堂优游其间藏书敎子甚乐也遽还求诗赠之",
        "id": "69d362eb-bd9a-4f0c-ac5d-abfeeeb80b26"
    },
    {
        "author": "李弥逊",
        "paragraphs": [
            "梁溪旧隐吾家绅，石苔犹锁松间门。",
            "向来兄弟寄觞咏，日月转毂相朝昏。",
            "自君之别各千里，万金谁与通寒温。",
            "棣华春迟风雨书，雁字月冷蒹葭村。",
            "似闻径作买山计，归梦已泊松江垠。",
            "吾衰久矣尚能饭，荷插岂惮终岁勤。",
            "独无顷田占负郭，坐食病粟惭君恩。",
            "平生一壑志愿毕，不求华屋装泉石。",
            "僧窗到处即为家，柏子烟中听鼻息。",
            "子今白髪头尚希，未至阌乡老王室。",
            "背山筑室不必多，待我来鸣去前□。",
            "野蚕成茧真自纒，黄蜂作脾为谁力。",
            "肱尝三折饱更事，肯信谋身有长策。",
            "君不见子猷借居种竹聊自娯，有屋大奇无亦得。"
        ],
        "title": "次韵似表弟卜居惠山间",
        "id": "8d78ed5c-3b46-47f8-8b2a-204335028a2b"
    },
    {
        "author": "李弥逊",
        "paragraphs": [
            "海神游戏千林昏，近山枫栎丹黄分。",
            "船头着处翠阴重，屐齿一过留苔痕。",
            "邻翁酌我苦短昼，下夜为尊起为寿。",
            "公荣可饮次公狂，不假朱丝转长袖。",
            "灯前白髪怀抱开，与子臭味今陈雷。",
            "隙居勿起故时念，一笑沙际邀春回。",
            "密云不障霜月明，枯树欲没江潮平。",
            "归来卧听墙壁语，万壑松风泻簷声。"
        ],
        "title": "粹之载酒南山仆与子婿辈乘小舟烟雨中绝江而来饭罢复过东阁道旧论文頺然经醉归时夜潮已平虽云阴未觧而月白可鉴烟林水屿尽在目中良久急雨继作通夕不止欹卧纸帐中了不成寐因作",
        "id": "b00bf141-0f08-418f-acc1-9ad3f7b61ee1"
    },
    {
        "author": "李弥逊",
        "paragraphs": [
            "春风不与寒威争，轻雷自转惊群萌。",
            "纷纷桃李厌开谢，杏蕚一吐增双明。",
            "吾侪小人不敢触，走送夜合浮香倾。",
            "平明七字为题品，蛮触不战收降兵。",
            "哦诗正喜涵清冰，攀条已恨飞红英。",
            "爱花不似爱诗苦，世上余物俱无情。",
            "使君唤客有髙致，半道未许杯盘成。",
            "舁篮日月走台皁，不用二字邀门生。",
            "长檠照席语倾座，一笑转我苍颜頳。",
            "更穷山水访禅寂，欲去政恐讥兼幷。"
        ],
        "title": "次韵叶观文送杏花",
        "id": "c00772ed-e779-4087-9ab5-af74f9c9de3a"
    },
    {
        "author": "李弥逊",
        "paragraphs": [
            "西山朝来多爽气，露沐风梳发新翠。",
            "泄云无力占山腰，初日分光上山背。",
            "远山苍茫近山紫，四面钟鱼谈佛事。",
            "人间那得山为城，玉亰联锦互相似。",
            "先生结庐待三顾，道合宁论入宫妒。",
            "肯为闽山得得来，蜡屐深寻九霄路。",
            "诗成逸兴横太清，平明更作支提行。",
            "会须佳处吞八九，归去与君增眼明。"
        ],
        "title": "和表之清阴亭作",
        "id": "da3a45e8-524a-4fb4-bda3-78ef14f823f5"
    },
    {
        "author": "李弥逊",
        "paragraphs": [
            "击鲜举白不厌深，髙烧银烛花成阴。",
            "不如伊蒲杂棃栗，数翁共话千古心。",
            "夜阑相对如梦寐，静听墙壁生潮音。",
            "我方逃禅君莫斟，归来星稀月初沉。"
        ],
        "title": "季申枢密设醴具素以待诸客表之有诗次其韵",
        "id": "5f3846e7-5a66-4723-838a-93f3932196db"
    },
    {
        "author": "李弥逊",
        "paragraphs": [
            "谁穿空翠开蜂房，尺栏寸径一肘墙。",
            "主人官闲若避俗，北窗髙卧追羲皇。",
            "客来初骑果下马，侧身却转花邉廊。",
            "新成桃李碍倚杖，旋彻户牖留飞觞。",
            "欲眠姑去甘昼寂，不醉无归拼夜长。",
            "使君早有冲天志，略展风翰无地试。",
            "已知齐物观世间，小卜一枝聊自戏。",
            "坐中香穗乱云影，睡起花甘搅禅味。",
            "鸡虫得失何足论，鹏鷃升沉了无意。",
            "昔人掩鼻恐不免，天与公才那可置。",
            "清霜万里看横秋，莫作南柯始封计。"
        ],
        "title": "题叶子宁林巢",
        "id": "9f3e737c-3815-455d-98d4-d8c36516dae3"
    },
    {
        "author": "李弥逊",
        "paragraphs": [
            "横枝当案雪未融，夜窗印月影若空。",
            "人怜太痩不奈冷，自抱幽独无愁容。",
            "春风杂花岂不好，一笑难与孤芳同。",
            "宁来作伴管城子，静炷沉水听号松。"
        ],
        "title": "案上梅",
        "id": "64f8bf7f-59fd-4dc6-a729-c33875dbfeca"
    },
    {
        "author": "李弥逊",
        "paragraphs": [
            "吾宗达士人所嗤，官居自视如鸡栖。",
            "十年借屋作僧梦，鱼鼓声中长抱饥。",
            "撑肠但有黄卷语，垒磈尽扫胸中奇。",
            "一朝起就彩衣养，喜气已觉生须眉。",
            "阿龙官清酷似父，五斗未足供朝糜。",
            "芝兰正喜在阶砌，诗礼自可娯庭闱。",
            "愿言早试餐玉法，富贵似与长年期。",
            "我今衰白心更老，结习尚余伤别离。",
            "薰风南浦欲分手，菡萏未折凌波姿。",
            "径须痛饮破愁本，酒醆旋折长荷丝。"
        ],
        "title": "送李仲和之泉南其子官所",
        "id": "b3e48a02-8460-45b6-a66e-195889e9f56f"
    },
    {
        "author": "李弥逊",
        "paragraphs": [
            "太冲扶策招隐士，德璋移文谢逋客。",
            "欲分胜地髙世流，未辨贤愚相什百。",
            "芗林居士人中珍，胸中不点元规尘。",
            "平生绝口向阿堵，能使地上流钱神。",
            "紫荷晓直动天语，昼日骈蕃不如雨。",
            "急流乃作尺蠖盘，唾手功名何足取。",
            "归来结屋清江干，十十五五窗巖峦。",
            "北窗岸帻夏日静，夜雨对客春杯寒。",
            "汉廷宫傅计不早，笃老辞荣身已槁。",
            "那知黑髪践亨衢，脱身纷纭事幽讨。",
            "华堂未用标新目，两翁政自晞髙躅。",
            "更从碧眼问入廛，却访赤松求辟谷。"
        ],
        "title": "寄题向伯恭侍郎企疏堂",
        "id": "e7ee0dee-b913-454a-812a-f7b0875052a6"
    },
    {
        "author": "李弥逊",
        "paragraphs": [
            "薰风未放槐花黄，举子技痒撩枯肠。",
            "短衾不眠中夜起，鸡鸣刷羽摩参商。",
            "山行未尽趁落日，夜榜欲去惊鸣榔。",
            "男儿胸中小天下，大笑凿石分余光。",
            "君今怀璧自荐达，笔端娓娓陈虞唐。",
            "明时三面网英俊，平地一日看腾骧。",
            "青钱淡墨何足慕，阔步直入鸳雏行。",
            "归悬金印大如斗，里官负弩驱旗枪。",
            "向来絃歌久未効，即遣士气俱轩昻。",
            "吾衰不能効荦确，尚能杖履携壶浆。"
        ],
        "title": "送族甥游学临安",
        "id": "d91eb815-7407-48c3-9f36-079ddd7d734b"
    },
    {
        "author": "李弥逊",
        "paragraphs": [
            "一叶扁舟漾广津，无心鸥鸟远亲人。",
            "苹蓼岸，静投纶，危坐初无一点尘。"
        ],
        "title": "和董端明大野渔父图  其一",
        "id": "af99fc25-f644-4fd7-bb0d-7160ed162620"
    },
    {
        "author": "李弥逊",
        "paragraphs": [
            "钓艇夷犹一苇横，烟波万顷寄余生。",
            "春雨歇，暮霞明，零乱溪花堕玉英。"
        ],
        "title": "和董端明大野渔父图  其二",
        "id": "b7ef62ea-18b7-4466-8f2f-77230d97afec"
    },
    {
        "author": "李弥逊",
        "paragraphs": [
            "撇棹归来起暮凉，乐哉谁复慕轩裳。",
            "横短笛，罢鸣榔，红藕花繁作阵香。"
        ],
        "title": "和董端明大野渔父图  其三",
        "id": "ed1c3f3a-796e-407a-9751-15c421e753cc"
    },
    {
        "author": "李弥逊",
        "paragraphs": [
            "木落渔村载酒过，绿波萍藻鳜鱼多。",
            "拼醉饮，尽颜酡，不负平生笠与簔。"
        ],
        "title": "和董端明大野渔父图  其四",
        "id": "eceb3051-762e-40ac-94d2-51ab9a09a41d"
    },
    {
        "author": "李弥逊",
        "paragraphs": [
            "玉树琼田莹骨清，短篷飘洒动吟情。",
            "鱼换酒，乐升平，闻道君王日圣明。"
        ],
        "title": "和董端明大野渔父图  其五",
        "id": "c1a16a7a-13b4-4746-a862-b35613a29380"
    },
    {
        "author": "李弥逊",
        "paragraphs": [
            "卧月眠风乐有余，蒹葭处处钓重湖。",
            "斟鲁酒，鲙鲈鱼，一片家风入画图。"
        ],
        "title": "和董端明大野渔父图  其六",
        "id": "afcaae0a-1735-4b63-8020-7a92d7861fa4"
    },
    {
        "author": "李弥逊",
        "paragraphs": [
            "繁云初弄日，累霭渐韬霞。",
            "夜色连空迥，春英入望赊。",
            "白霓分羽卫，青女乱簪珈。",
            "栩栩思轻蝶，飞飞欲尽花。",
            "琼瑰才琐屑，龙鳯忽交加。",
            "骋岁邀难驻，便轻去莫遮。",
            "似因风伯力，偏助水官夸。",
            "阔布漫天阵，低成匝地洼。",
            "升阶方浸润，投隙任欹斜。",
            "杂遝争排拶，纵横类攫拏。",
            "怙阴方汹汹，畏日尚譁譁。",
            "遇坎宁辞险，投荒忽匿瑕。",
            "谁能问畛域，何处辨隆窊。",
            "眺远眸增眩，惊深吻尽呀。",
            "势包夸海若，功盖补天娲。",
            "赋象随形巧，嘘枯与物华。",
            "黏枝拳宿鹭，拆竹响翻鸦。",
            "迳没虫书藓，滩平鸟篆沙。",
            "冻池静凫鹜，冻草伏麋麚。",
            "弱柳封腰束，停莎老髻丫。",
            "圆方杂圭璧，牝牡失骊䯄。",
            "砌走冯夷蚌，簷垂白帝蛇。",
            "趋明惊吏愕，唱晓误鸡哑。",
            "表沴愁交积，占丰信有涯。",
            "平施入穮蓘，余润到蓬葭。",
            "获早车应稇，稌多垄看秅。",
            "沽帘迎路矗，赛鼓集祠挝。",
            "梁苑曾延客，蓝桥正忆家。",
            "剑歌悲杂缶，陶饮乐胜吁。",
            "更觅刘义伴，相从咏雪车。"
        ],
        "title": "春雪",
        "id": "2f70f382-1fc5-41b2-8075-f6cbb09d07ec"
    },
    {
        "author": "李弥逊",
        "paragraphs": [
            "仙去久不返，遗宫仍倚嵩。",
            "终疑白云屋，犹隐绿毛翁。",
            "山晓水聚树，秋深霜影空。",
            "它年结庐地，千古想真风。"
        ],
        "title": "刘根道院",
        "id": "ddb2a908-f621-4d69-a844-599aa36d630a"
    },
    {
        "author": "李弥逊",
        "paragraphs": [
            "摇落秋山路，烟留宝搆昏。",
            "曾回翠华步，不到紫虚门。",
            "可鉴丰碑壮，无知老柏尊。",
            "勒功当日事，寂寞更谁论。"
        ],
        "title": "天封观",
        "id": "b93cb857-e543-4015-857b-544b1cca3c8a"
    },
    {
        "author": "李弥逊",
        "paragraphs": [
            "日暮马行疾，峰峦过眼频。",
            "雨阶长苦夜，晴谷似逢春。",
            "风月起归恨，江天思故人。",
            "机心浑已尽，唯有白头新。"
        ],
        "title": "和少章喜晴",
        "id": "7d4b168a-6086-40c9-b631-31b0429271e9"
    },
    {
        "author": "李弥逊",
        "paragraphs": [
            "非无山林意，去住亦随缘。",
            "落日有归翼，乱山犹着鞭。",
            "风簷依路湿，烟树著行圆。",
            "清绝归时思，新诗句句传。"
        ],
        "title": "又和少章别",
        "id": "337b08b4-9c86-4bda-a041-435115b59a7f"
    },
    {
        "author": "李弥逊",
        "paragraphs": [
            "朝发光林寺，崎岖渡复攀。",
            "抠衣缘翠湿，侧足下苍颜。",
            "急雨欲平涧，断云时见山。",
            "祗应超胜地，行路未尝难。"
        ],
        "title": "发光林寺",
        "id": "9a96dead-67b8-464e-a2e2-fdfe0adc4d90"
    },
    {
        "author": "李弥逊",
        "paragraphs": [
            "西风趣秋去，何日放船回。",
            "不见澄江练，唯闻卷地雷。",
            "宦游双鬓改，飘泊寸心灰。",
            "落日干坤里，微吟酒一杯。"
        ],
        "title": "瓜步阻风作  其一",
        "id": "20e5b359-7159-49a8-9638-e0975b3658be"
    },
    {
        "author": "李弥逊",
        "paragraphs": [
            "牢落穷途暮，扁舟水四涯。",
            "十年长作客，万里得还家。",
            "云散山排仗，潮生浪趁衙。",
            "殷勤谢风马，为挂一帆斜。"
        ],
        "title": "瓜步阻风作  其二",
        "id": "b3fed784-f1e2-4645-9b28-db2c2f1f9143"
    },
    {
        "author": "李弥逊",
        "paragraphs": [
            "归去田园好，春随人意和。",
            "竹根晴日卧，牛角晚风歌。",
            "漂梗空三迳，虚舟信一波。",
            "故人怜寂寞，千里问如何。"
        ],
        "title": "次韵贲远归田  其一",
        "id": "947377a1-4234-4938-9e19-0a76d4cf1e7c"
    },
    {
        "author": "李弥逊",
        "paragraphs": [
            "归去田园好，饥餐抵万钱。",
            "愁从身外散，乐向酒中全。",
            "蚕出柔桑绿，秧齐小麦鲜。",
            "一廛何所寄，华髪绕江天。"
        ],
        "title": "次韵贲远归田  其二",
        "id": "4e2d4896-1935-4d5f-920c-19287af95021"
    },
    {
        "author": "李弥逊",
        "paragraphs": [
            "归去田园好，秋还橘柚乡。",
            "稻梳萦带水，茅枕束刍篁。",
            "绝迹公门步，薰心佛土香。",
            "此生真逆旅，无虑可消忘。"
        ],
        "title": "次韵贲远归田  其三",
        "id": "7e703a0a-bded-4dbd-889c-2aec7b4c1ac8"
    },
    {
        "author": "李弥逊",
        "paragraphs": [
            "归去田园好，门罗树外峰。",
            "地偏群燕雀，江静隐鱼龙。",
            "愁觅邻家酒，眠憎近寺钟。",
            "一春强半雨，谁与问凶丰。"
        ],
        "title": "次韵贲远归田  其四",
        "id": "4793e696-6892-4369-84a5-67ab9c388db0"
    },
    {
        "author": "李弥逊",
        "paragraphs": [
            "浪迹随方寄，穷途触事谙。",
            "雨逢春甲子，江满地东南。",
            "客鬓霜前落，诗情酒外酣。",
            "上方愁独往，藜杖许同参。"
        ],
        "title": "久雨阻游昭亭有作",
        "id": "45e1a4db-89ab-4aef-9b60-1e538772727b"
    },
    {
        "author": "李弥逊",
        "paragraphs": [
            "竹色千钟静，溪光一鉴开。",
            "巖隈宿风雨，人迹老莓苔。",
            "控鲤定何在，骑鲸今不来。",
            "空余泉上月，与我共徘徊。"
        ],
        "title": "琴溪",
        "id": "924b5589-1cd2-4ca0-b556-041429eaa802"
    },
    {
        "author": "李弥逊",
        "paragraphs": [
            "十月水西寺，兴穷还为留。",
            "净坊深闭雨，虚阁暗藏秋。",
            "妄尽霜中叶，身闲水上鸥。",
            "知几伤太白，五月念貂裘。"
        ],
        "title": "秋霜阁",
        "id": "873a5493-3f1f-4ada-905e-d722503ab7b3"
    },
    {
        "author": "李弥逊",
        "paragraphs": [
            "草木尽改色，孤标绿正繁。",
            "曳云扶劲节，欹石护盘根。",
            "静者宜投迹，髙人时避喧。",
            "岁寒松柏共，何必在梁园。"
        ],
        "title": "绿竹阁",
        "id": "4793f86d-c1cc-40dd-b9a0-3f8582ad987c"
    },
    {
        "author": "李弥逊",
        "paragraphs": [
            "春到陵阳市，人家泊翠微。",
            "南烹甘入筯，北户暖生衣。",
            "花暗昭亭寺，鱼肥句水矶。",
            "乐游须结社，倒著接䍦归。"
        ],
        "title": "春日杂咏  其一",
        "id": "76b11ba9-258a-4aad-8b0a-23ed96b834a6"
    },
    {
        "author": "李弥逊",
        "paragraphs": [
            "幽栖足春事，晴日若相催。",
            "屐齿穿沙稳，笻须碍竹回。",
            "风光初转蕙，残雪欲欺梅。",
            "自是经过少，柴门日日开。"
        ],
        "title": "春日杂咏  其二",
        "id": "631948b0-e7b2-40da-b09c-6c4dac007839"
    },
    {
        "author": "李弥逊",
        "paragraphs": [
            "渐欲抛书卷，行藏任转蓬。",
            "负暄携稚子，抱熟觅邻翁。",
            "接叶犹妨径，拳芽未着丛。",
            "主林真好事，为我结新红。"
        ],
        "title": "春日杂咏  其三",
        "id": "b5bb43a5-1f0b-4914-b19e-9b78b33f9681"
    },
    {
        "author": "李弥逊",
        "paragraphs": [
            "役役炎凉态，悠悠道路赊。",
            "情怀知老大，梦幻阅纷华。",
            "搅思云邉树，供愁雨外花。",
            "生涯书一束，到处即为家。"
        ],
        "title": "春日杂咏  其四",
        "id": "a210a75a-05cc-4242-9fb4-d1bbba3dd700"
    },
    {
        "author": "李弥逊",
        "paragraphs": [
            "忆昨金门侍，晨参玉佩声。",
            "觧缨青琐闼，束载锦官城。",
            "日与长安远，春随上苑生。",
            "执鞭非所好，独抱恋轩情。"
        ],
        "title": "春日杂咏  其五",
        "id": "9399d073-d3e3-4107-b918-32304339b7b6"
    },
    {
        "author": "李弥逊",
        "paragraphs": [
            "不作觚棱梦，长闲地角身。",
            "南冠欲从楚，西笑敢怀秦。",
            "鸿雁犹千里，牛羊绝四邻。",
            "门罗今可设，更恐白头新。"
        ],
        "title": "春日杂咏  其六",
        "id": "45443928-ae44-4cbe-935c-46b47739a37d"
    },
    {
        "author": "李弥逊",
        "paragraphs": [
            "懒慢嵇中散，宽闲得自怡。",
            "抱衾长恨晚，倒屐不嫌迟。",
            "网日蛛丝挂，梳烟柳髪垂。",
            "朝来被花恼，浪走习家池。"
        ],
        "title": "春日杂咏  其七",
        "id": "a9164afb-153f-49b9-8012-f47828f779e4"
    },
    {
        "author": "李弥逊",
        "paragraphs": [
            "二月忽已破，一春强半过。",
            "提壶工唤客，布谷巧当歌。",
            "得酒先愁尽，惜花翻恨多。",
            "逢辰不为乐，明日复如何。"
        ],
        "title": "春日杂咏  其八",
        "id": "562f6e04-7241-4bf8-9377-7356701a7991"
    },
    {
        "author": "李弥逊",
        "paragraphs": [
            "轩冕真成寄，江山早见招。",
            "懒从春后觉，意别枕邉消。",
            "竹色侵书静，松声落耳摇。",
            "妄心朝雾薄，乌鹊莫相撩。"
        ],
        "title": "春日杂咏  其九",
        "id": "765debd8-7b1b-484e-9242-8bd0acb0cf57"
    },
    {
        "author": "李弥逊",
        "paragraphs": [
            "斫竹通圭窦，开垣列画图。",
            "干坤藏小有，日月近方壶。",
            "树色云邉断，山形地外孤。",
            "时来骋游目，更为剪繁芜。"
        ],
        "title": "天庆道士何丹林作亭竹间方成予名之以秀野因留小诗",
        "id": "7668924a-fbb0-4751-af08-acec43b6c3c7"
    },
    {
        "author": "李弥逊",
        "paragraphs": [
            "古县溪山里，深轩城郭余。",
            "地清从近市，朋好亦多车。",
            "云隐寻山屐，风繙插架书。",
            "会看迎鹤版，不独爱吾庐。"
        ],
        "title": "寄题径川刘子先逸轩",
        "id": "eab20567-3370-40bc-b6d3-45f51bb663a5"
    },
    {
        "author": "李弥逊",
        "paragraphs": [
            "五马行春路，松行旧不斜。",
            "醉眠方梦草，游骑想穿花。",
            "访古千秋暗，逃禅百虑赊。",
            "归来传丽句，字字敌春华。"
        ],
        "title": "彦术权郡大夫相邀昭亭以病酒不果往得所示佳句辄次韵呈",
        "id": "3dfa4042-87c3-4c23-8519-8254df945155"
    },
    {
        "author": "李弥逊",
        "paragraphs": [
            "散策春岗晓，樵苏一径长。",
            "钩衣藤挂石，断路水浮塘。",
            "山静竹生韵，池清兰自香。",
            "禅房得深憇，鱼鼓正鸣廊。"
        ],
        "title": "早入昭亭与同游散步山中自樵径至水滨路穷还僧舍饭",
        "id": "43e9091f-d687-48c6-a138-45082715e74f"
    },
    {
        "author": "李弥逊",
        "paragraphs": [
            "卯酒催归梦，僧房借枕头。",
            "客愁三日雨，山意十分秋。",
            "鸣涧涨还落，凝云去复留。",
            "阳乌肯回翼，髙处卜深游。"
        ],
        "title": "山中遇雨",
        "id": "54629306-d5dd-4625-93b8-e18e58d63721"
    },
    {
        "author": "李弥逊",
        "paragraphs": [
            "密雾开深径，幽奇得重行。",
            "水光沉树色，人语乱泉声。",
            "仙去山容寂，龙游雨阵轻。",
            "谁能筑云室，千古共凄清。"
        ],
        "title": "再游龙潭",
        "id": "e0d532d5-9fd7-4111-8970-2c951711ed88"
    },
    {
        "author": "李弥逊",
        "paragraphs": [
            "招提俯秋水，画手借王维。",
            "霜磬递风韵，晓林翻露姿。",
            "茶烟邀客竚，帆影唤舟移。",
            "他日成归梦，来兴楚子悲。"
        ],
        "title": "次韵舍弟游本觉寺",
        "id": "f8d2c767-7f2a-4763-8907-1fc390c4ee5c"
    },
    {
        "author": "李弥逊",
        "paragraphs": [
            "轻雷不成雨，风砌旋搘床。",
            "山乱云行曲，楼髙月路长。",
            "柴门非故国，戎马尚他乡。",
            "笳鼓悲清暝，关河思不忘。"
        ],
        "title": "池亭待月  其一",
        "id": "aa3a0be5-1563-4162-ad6b-78009feb35c4"
    },
    {
        "author": "李弥逊",
        "paragraphs": [
            "不寐池塘夜，萧萧夏木重。",
            "亭虚风趁客，水净月随侬。",
            "蛙喜鸣如吹，蝉饥语似蛩。",
            "一区真自足，何地肯相容。"
        ],
        "title": "池亭待月  其二",
        "id": "ce852c1a-fddf-4b18-8475-cca26d3f3e15"
    },
    {
        "author": "李弥逊",
        "paragraphs": [
            "江尽溪流合，行舟落照催。",
            "櫂歌来月浦，帆影上风桅。",
            "路转山容改，潮平水色回。",
            "兵戈满天下，飘泊壮心摧。"
        ],
        "title": "发桐庐",
        "id": "36ce3a0c-114d-4e52-952d-bda3f29c4a78"
    },
    {
        "author": "李弥逊",
        "paragraphs": [
            "溪水抱山曲，轻舟趁落霞。",
            "烟尘多战垒，冠盖半浮家。",
            "紫塞空归翼，黄河绝去槎。",
            "从谁论此事，心折莫云赊。"
        ],
        "title": "次韵学士兄桐庐道中",
        "id": "47813932-d7f1-4973-a06d-395264c7d62c"
    },
    {
        "author": "李弥逊",
        "paragraphs": [
            "苍崖望不极，林际起孤烟。",
            "渔笛蒹葭岸，农歌䆉䅉田。",
            "青涵濠上水，碧锁峡中天。",
            "客鬓愁邉改，秋风又一年。"
        ],
        "title": "次韵舍弟野望",
        "id": "5c45d214-9802-46ff-a353-8f5c00e78032"
    },
    {
        "author": "李弥逊",
        "paragraphs": [
            "倚杖看修竹，晚林疏雨秋。",
            "砧声村远近，风力鸟沉浮。",
            "愁鬓老前白，闲心物外休。",
            "出门无伴侣，小立看汀鸥。"
        ],
        "title": "秋晚十咏 倚杖",
        "id": "10c6cb5f-5695-4e14-a9f0-34a45a3179f2"
    },
    {
        "author": "李弥逊",
        "paragraphs": [
            "隐几北窗静，柏烟生鼎迟。",
            "雨焦寒入座，风竹暗侵篱。",
            "贝叶谈无相，桃花现不疑。",
            "叩床呼稚子，怜到暮钟时。"
        ],
        "title": "秋晚十咏 瞑坐",
        "id": "db3f0846-d3ee-4d8f-9fb8-63d1c348ff0c"
    },
    {
        "author": "李弥逊",
        "paragraphs": [
            "散策北岗路，牛羊归径深。",
            "水穷人小立，山静客微吟。",
            "点点稻花雨，团团榕叶阴。",
            "田翁罢争席，明日共幽寻。"
        ],
        "title": "秋晚十咏 散策",
        "id": "0938643c-3081-40ac-a70b-1593a5c95242"
    },
    {
        "author": "李弥逊",
        "paragraphs": [
            "渊明不止酒，屈原长独醒。",
            "一樽有妙理，二子未忘形。",
            "车上无垂坠，眼中谁白青。",
            "陶然醒醉外，物我两冥冥。"
        ],
        "title": "饮酒",
        "id": "929246ff-73a5-45da-a816-1e6ec61a4a6b"
    },
    {
        "author": "李弥逊",
        "paragraphs": [
            "茗椀醒昼寝，粥盂供晚餐。",
            "支离惭受粟，拓落笑为官。",
            "幡影伽蓝古，铃声窣堵寒。",
            "病多闲步屐，犹可据征鞍。"
        ],
        "title": "饮酒 多病",
        "id": "c28e0494-2bca-494f-b781-8dabd5f1d926"
    },
    {
        "author": "李弥逊",
        "paragraphs": [
            "不寐苦长夜，起看天未明。",
            "疏星微占晓，宿雾冷遮晴。",
            "人逐秋风老，事随朝日生。",
            "南飞多过雁，早寄靖边声。"
        ],
        "title": "饮酒 不寐",
        "id": "698eb488-c965-44c6-9e16-8affc66a61fd"
    },
    {
        "author": "李弥逊",
        "paragraphs": [
            "寒日倚江阁，晚云低可攀。",
            "溪翁随水上，田妇赴虚还。",
            "幻境梦占梦，畏涂山复山。",
            "干坤有余地，闲处着衰颜。"
        ],
        "title": "饮酒 晚望",
        "id": "4b7f5894-71b6-46b0-a980-a07d37587f97"
    },
    {
        "author": "李弥逊",
        "paragraphs": [
            "客至旋盥栉，出门惊两翁。",
            "山川十年隔，风雨一轩同。",
            "人事等飘瓦，生涯各转蓬。",
            "时危命如羽，忧乐酒杯中。"
        ],
        "title": "饮酒 客至",
        "id": "32f78713-f235-4dff-a583-f8688c572f7b"
    },
    {
        "author": "李弥逊",
        "paragraphs": [
            "指极分南北，观澜混浊清。",
            "荡胸金饼上，觌面玉绳横。",
            "洲渚平沤发，风云一噫生。",
            "神山端可往，九万作宽程。"
        ],
        "title": "饮酒 临海观望",
        "id": "c4c3f8a8-727b-4772-9859-ac76642884fd"
    },
    {
        "author": "李弥逊",
        "paragraphs": [
            "去年别怀玉，山浄觉秋髙。",
            "岁月频思梦，江湖多怨涛。",
            "无书寄风翼，有鬓着霜毛。",
            "独立寒汀暮，忘言正鬰陶。"
        ],
        "title": "饮酒 怀远",
        "id": "19550b29-88e4-4b79-9732-9adc29c79855"
    },
    {
        "author": "李弥逊",
        "paragraphs": [
            "结屋秋荷上，尘心想坐忘。",
            "露凝公子荦，风曳野人章。",
            "浪蘂终无实，多花根不长。",
            "知君有情尚，千柄竚幽香。"
        ],
        "title": "寄题陈氏尚遐亭",
        "id": "0385313f-237c-4b4b-a649-86f706807e44"
    },
    {
        "author": "李弥逊",
        "paragraphs": [
            "殿阁群峰合，山根一水长。",
            "簷楹接云树，钟磬杂风篁。",
            "客枕愁花雨，斋鱼搅梦梁。",
            "篮舆隔溪路，目断佛龛香。"
        ],
        "title": "和尚书兄留题兴福",
        "id": "e60f832f-3178-42f5-aee1-84b5bebb6307"
    },
    {
        "author": "李弥逊",
        "paragraphs": [
            "炎凉岂天意，四序自乘除。",
            "畏暑渐退舍，雄风时引裾。",
            "据鞍惭类马，下榻喜迎徐。",
            "吏退青灯里，犹能辨蠧鱼。"
        ],
        "title": "次韵学士兄偶成",
        "id": "b8293835-499a-4bda-b8f9-d07b620f3a90"
    },
    {
        "author": "李弥逊",
        "paragraphs": [
            "层轩无碍石，支径曲穿林。",
            "竹密催山暮，松摇乱客吟。",
            "琴书虚室冷，钟鼓净坊深。",
            "谁谓溪坡远，能来社与岑。"
        ],
        "title": "次韵曾德明司理留题西山兼简苏宰  其一",
        "id": "5d990c4b-339c-4484-84f0-42564caa6d1a"
    },
    {
        "author": "李弥逊",
        "paragraphs": [
            "手种南阶竹，关情一纪中。",
            "倦游憎眼白，便静脱尘红。",
            "放浪渊明酒，浮游御寇风。",
            "吴霜鬓如许，何处觅还童。"
        ],
        "title": "次韵曾德明司理留题西山兼简苏宰  其二",
        "id": "23f398d1-28c8-4b58-9b9b-109403845558"
    },
    {
        "author": "李弥逊",
        "paragraphs": [
            "南郭子綦隐，西郊杜老居。",
            "风流知异代，臭味本吾庐。",
            "髙阁深繙贝，虚堂静散书。",
            "经旬想颜色，着雨问何如。"
        ],
        "title": "大暑久不请谒登南楼望成父西庵慨然奉思因成小诗",
        "id": "f42222b9-4653-4650-9e34-3038b47f9962"
    },
    {
        "author": "李弥逊",
        "paragraphs": [
            "误入众香国，山深人境移。",
            "松筠秋色老，楼殿午云低。",
            "东阁传书密，西郊去路迟。",
            "须烦造化手，为展菊花期。"
        ],
        "title": "寄枢密富丈",
        "id": "245c403c-a7fe-4464-88cd-b825d0488e62"
    },
    {
        "author": "李弥逊",
        "paragraphs": [
            "步屧榕根晚，明河九面横。",
            "两禅方外得，一笑坐中成。",
            "云去天逾碧，星垂月自明。",
            "寒江正留客，倚杖看潮生。"
        ],
        "title": "夏日与妙现老堂二公晚步江臯露坐月下夜分乃归老堂有诗次其韵  其一",
        "id": "e8b865d4-8ce0-49ec-a2a2-d00af83473e7"
    },
    {
        "author": "李弥逊",
        "paragraphs": [
            "胡床兴不浅，未肯庾公贤。",
            "山意知秋近，江声到寺前。",
            "夜凉新病后，月色正愁邉。",
            "可惜江南梦，青灯照不眠。"
        ],
        "title": "夏日与妙现老堂二公晚步江臯露坐月下夜分乃归老堂有诗次其韵  其二",
        "id": "107aad1f-af03-4358-b045-b8893f6c2ea8"
    },
    {
        "author": "李弥逊",
        "paragraphs": [
            "葵藿比君子，卑栖亦自荣。",
            "叶随朱夏盛，心逐太阳倾。",
            "大象无私照，孤黄不并生。",
            "风稍轻转影，云日澹留明。",
            "连茹怀君志，同根念旧情。",
            "拾遗千古恨，难夺恋轩英。"
        ],
        "title": "葵藿倾太阳",
        "id": "f56d00c3-bb92-424e-a4e1-b0da83acc9fa"
    },
    {
        "author": "李弥逊",
        "paragraphs": [
            "颓龄知有几，谁复问行藏。",
            "散策苍林静，抛书白昼长。",
            "相呼山鸟聚，自落涧花香。",
            "此地无车马，真成物我忘。"
        ],
        "title": "次韵苏粹之发干见赠  其一",
        "id": "5125de8f-7340-4216-bd6f-fdec41abcb16"
    },
    {
        "author": "李弥逊",
        "paragraphs": [
            "漂泊音书断，艰难会合迟。",
            "那知休老地，却数别君时。",
            "岁晚商山寂，天寒楚水悲。",
            "无言一杯酒，怀抱各相知。"
        ],
        "title": "次韵苏粹之发干见赠  其二",
        "id": "b391f794-1e2b-43c5-bf14-d1daad0f9fff"
    },
    {
        "author": "李弥逊",
        "paragraphs": [
            "清昼髙轩过，巖髙得共攀。",
            "虾须深梵阁，豹尾静尘寰。",
            "词吐三江水，胸开九梦山。",
            "杯行不知夜，留月伴公还。"
        ],
        "title": "次韵王才元少师见赠",
        "id": "6c3cd6be-a5f3-403c-bded-7ac9ba8e9cb4"
    },
    {
        "author": "李弥逊",
        "paragraphs": [
            "造物随人意，轻帆百里间。",
            "舟痕风力健，客枕橹声闲。",
            "山合尘纵断，秋髙爽气还。",
            "望州相见处，蓦直透三关。"
        ],
        "title": "游雪峰将至大目溪",
        "id": "8d5713df-03f6-44f2-acf9-fdfdf965e439"
    },
    {
        "author": "李弥逊",
        "paragraphs": [
            "病逢木上坐，携我曲栏行。",
            "远水兼潮阔，层山带角横。",
            "秋随北雁到，愁向暮蛩生。",
            "正怯骚人句，诗坛莫浪盟。"
        ],
        "title": "和韵仲宗天宁见怀月余卧病横山得其诗颇动念所以末句见意",
        "id": "74447661-147c-48e6-afbf-d8c53b40b4fc"
    },
    {
        "author": "李弥逊",
        "paragraphs": [
            "宝历迎新露荚残，水晶宫殿晓光寒。",
            "日陪僊仗温风转，云护神驱瑞霭盘。",
            "苇戟载颁均帝祉，桃弧一射致民安。",
            "威容曾许云中见，又对彤墀得细看。"
        ],
        "title": "观傩",
        "id": "86dff584-f032-43f8-b48a-589dc4a21a58"
    },
    {
        "author": "李弥逊",
        "paragraphs": [
            "琳宇风微宝辂还，春随人意却余寒。",
            "金堤花拥华芝盖，银汉云扶白玉盘。",
            "宴及臣邻三事协，欢均区宇九夷安。",
            "年年端阙龙灯试，万岁声中拜舞看。"
        ],
        "title": "驾还观灯",
        "id": "6b2c1ded-7797-4d1c-b90e-144dd036aaad"
    },
    {
        "author": "李弥逊",
        "paragraphs": [
            "春风楼阁燕需颁，歌近云霄挂魄寒。",
            "翠羽钗光辉蜡炬，紫霞杯影动雕盘。",
            "天心首庆三时乐，国步知同九鼎安。",
            "午夜烛龙明别观，传呼犹许万民看。"
        ],
        "title": "角楼锡宴",
        "id": "a7f8d849-c01b-4f38-a437-58ea02e2bb7a"
    },
    {
        "author": "李弥逊",
        "paragraphs": [
            "秋水芙蓉四槛凉，净临明镜试晨粧。",
            "露凝月面浓施粉，日照□□□□□。",
            "预觅籧篨□□地，卧看池头日脚忙。"
        ],
        "title": "次韵司业兄方池咏莲",
        "id": "9c6e991b-8931-4961-abfa-e99762b8e942"
    },
    {
        "author": "李弥逊",
        "paragraphs": [
            "阅世端如木偶人，不须离妄始逢真。",
            "功深夜鼎三时火，候转秋河万里银。",
            "可笑侏儒空饱粟，犹怜痀偻解凝神。",
            "他时应见鞭鸾鳯，老去浮藜不夜辰。"
        ],
        "title": "次韵陈君实先生  其一",
        "id": "9d7f3b8e-fc7c-49da-8588-37e9ac8b8543"
    },
    {
        "author": "李弥逊",
        "paragraphs": [
            "骑马长安漫踽凉，几番桃李艳晨粧。",
            "目官厌阅是非海，心地不闻知见香。",
            "九转未能超北陆，一廛终待老南塘。",
            "会令坚白消同异，世事秋棋玉石忙。"
        ],
        "title": "次韵陈君实先生  其二",
        "id": "8bc0563e-930c-4116-b2ea-5d6d5abf40b8"
    },
    {
        "author": "李弥逊",
        "paragraphs": [
            "旋烹雪粒胜琼浆，扑鼻香浮绕夜窗。",
            "甘比玉莲开太液，色分秋练净澄江。",
            "魔军战睡犹坚壁，笔阵催诗欲纳降。",
            "已听铿锵惊俚耳，强颜犹把寸莛撞。"
        ],
        "title": "和少章罂粟汤",
        "id": "4d09f237-2d37-47a0-a58c-28a10bd159d3"
    },
    {
        "author": "李弥逊",
        "paragraphs": [
            "霜盘玉隐倒团金，迥水秋天碧夜侵。",
            "光掩半扉寒夜永，影分疏竹翠轩深。",
            "长空远岫归云卷，古木髙风浥露沉。",
            "凉袂客愁应梦楚，长城晓角夜悲吟。"
        ],
        "title": "秋月回文",
        "id": "809f7844-2d97-4cbc-9979-ac977301a671"
    },
    {
        "author": "李弥逊",
        "paragraphs": [
            "十年犹愧饱侏儒，却到淮山识旧途。",
            "一櫂轻于堂上芥，此身闲似水中凫。",
            "受风帆影随南北，弄日云容自有无。",
            "不用乘桴泛沧海，半生全欲老江湖。"
        ],
        "title": "出汴过淮有作",
        "id": "e568bb15-06e2-4829-9418-97d30652f382"
    },
    {
        "author": "李弥逊",
        "paragraphs": [
            "红药开时春可怜，烂云明锦破晴烟。",
            "雍容近侍千花右，绰约翻阶四户前。",
            "不分柳条开白眼，直愁榆叶散青钱。",
            "我来偶落东风后，只有鲛绡处处传。"
        ],
        "title": "次韵待制兄题孔园芍药  其一",
        "id": "108aa569-bdd3-4e8c-9e08-b7aef7e87b09"
    },
    {
        "author": "李弥逊",
        "paragraphs": [
            "绝胜河阳满县香，淡粧浓抺巧相望。",
            "七言远逼能诗谢，万朵今闻好事黄。",
            "绣幕罗帏云冉冉，风裳水珮日央央。",
            "紫薇花底根株在，寂寞山城亦自芳。"
        ],
        "title": "次韵待制兄题孔园芍药  其二",
        "id": "6d9afee6-aaeb-4d8b-93c8-0a746668684f"
    },
    {
        "author": "李弥逊",
        "paragraphs": [
            "阅世真成一梦阑，尘埃谁复共开颜。",
            "辛壬癸甲常为客，南北东西只问山。",
            "萦树远云髙作盖，护田流水曲于环。",
            "秋风送我江邉寺，凖拟如今到处闲。"
        ],
        "title": "将到金陵投宿乌江寺",
        "id": "60d24d4e-2aa7-408f-bdfd-177db13897ac"
    },
    {
        "author": "李弥逊",
        "paragraphs": [
            "不到钟山二十年，江邉独立思茫然。",
            "故园如梦南归客，明日好风东去船。",
            "白鹭一双轻照水，青鸦万点远漫天。",
            "何须痛饮排孤闷，一酌清甘胜酒泉。"
        ],
        "title": "晚泊江口令小舟汲江心水烹叶璵云谷碎冰散步岸浒顾望踌躇飘然有物外趣因成小诗云",
        "id": "d8e57780-4205-4a0a-bb4a-fb9a6156a5aa"
    },
    {
        "author": "李弥逊",
        "paragraphs": [
            "古语行船遇打头，此言端可作予羞。",
            "平生漫起江山兴，胜处偶为波浪留。",
            "败肉腐鱼三日醉，断芦衰柳十分秋。",
            "蒋陵秀色应凋尽，造物还能借便休。"
        ],
        "title": "守风瓜步戏成",
        "id": "a14c8d2e-e9a5-44e7-881c-8b8786a03515"
    },
    {
        "author": "李弥逊",
        "paragraphs": [
            "自笑愚翁老一溪，鬓丝庭草共萋萋。",
            "愁邉日永人思睡，花上春浓莺乱啼。",
            "十事未陈身已远，三钟无补首空低。",
            "年来灰冷人间念，惟有葵心日日西。"
        ],
        "title": "用陆元觐韵",
        "id": "d69b5910-6852-4f1b-bce9-583679a60fcc"
    },
    {
        "author": "李弥逊",
        "paragraphs": [
            "百计疏慵一味闲，杖藜无日不寻山。",
            "着鞭每到羲皇上，扶履欣同季孟间。",
            "寸步思君劳远梦，七言惊我动衰颜。",
            "定无戞玉醻人句，拙速应胜隔岁还。"
        ],
        "title": "和舍弟简公序",
        "id": "f06967ca-be4d-44b5-bfa8-d152222e8fc1"
    },
    {
        "author": "李弥逊",
        "paragraphs": [
            "众鸟髙飞云去闲，相看只有敬亭山。",
            "孤标尚想风尘外，佳句长留天地间。",
            "影落金牛撩客恨，手摩玉兔练仙颜。",
            "故山风月非人世，何事骑鲸去不还。"
        ],
        "title": "夏日宿广敎寺风月清甚思李白敬亭诗有怀用似表弟韵",
        "id": "2670d83f-bb7d-477f-a07c-05c4b4ebd2f8"
    },
    {
        "author": "李弥逊",
        "paragraphs": [
            "一林啼鸟不知名，应怪山翁此地行。",
            "化蝶与周俱是梦，游鱼知我久忘情。",
            "胸中丘壑真余事，世上功名畏后生。",
            "但得盈樽供自酌，何妨人境卧渊明。"
        ],
        "title": "与公序避暑石盎方昼欲寝闻林间鸟鸣甚乐因得小诗云",
        "id": "ec4ddd5d-e049-4705-881f-33ac0a209d35"
    },
    {
        "author": "李弥逊",
        "paragraphs": [
            "前贤不复梦逢迎，晚岁于公识典刑。",
            "肯子规橅夸锦绣，传家翰墨炳丹青。",
            "碑存岘首长怀惠，学富韦门总带经。",
            "会见卿材从楚往，芝兰不独秀阶庭。"
        ],
        "title": "胡文恭倅宛陵距今将百年其后来官是邦者三人至士曹公下车始访遗迹得石刻扵城北会胜寺即龛至官舍新栋宇于其上命曰绍堂属余为诗因以贻之",
        "id": "70d60cfb-7301-40ff-a980-c1f58fc4d9b0"
    },
    {
        "author": "李弥逊",
        "paragraphs": [
            "无形何用强安名，只么腾腾信脚行。",
            "一事到头犹是幻，万缘何处可留情。",
            "云归夜壑空难状，月落秋江影自生。",
            "唯有厐家老居士，不将尘境碍虚明。"
        ],
        "title": "次韵旸叔见示伽陀",
        "id": "751fad85-e1e4-435b-8f93-be92fcee634c"
    },
    {
        "author": "李弥逊",
        "paragraphs": [
            "夜气凝空作暮寒，平明积雪欲藏山。",
            "定知连腊连三白，已喜先春见一斑。",
            "神力巧将人意改，物华阴逐岁功还。",
            "忧民太守铃斋暇，想对壶觞正解颜。"
        ],
        "title": "冬雪呈太守张嵇仲  其一",
        "id": "510ced35-84c3-48d8-a2d5-8e908d6a7e7b"
    },
    {
        "author": "李弥逊",
        "paragraphs": [
            "控鹤缘云上广寒，四看明玉镂群山。",
            "铺簷漠漠鱼鳞合，入垄离离虎脊斑。",
            "整驭炎官方退听，将妃白帝肯言还。",
            "丰年预作田家喜，不独三钟慰病颜。"
        ],
        "title": "冬雪呈太守张嵇仲  其二",
        "id": "56df71d4-b18d-4275-9420-901153904def"
    },
    {
        "author": "李弥逊",
        "paragraphs": [
            "插簷冰筯长新寒，薄日欺云到屋山。",
            "见晛半消梅额粉，因风犹染鬓毛斑。",
            "书生闭户眠仍稳，游子扁舟兴欲还。",
            "客里情怀逢岁晚，曲生邀我一开颜。"
        ],
        "title": "冬雪呈太守张嵇仲  其三",
        "id": "abbaf894-1335-4667-a471-584de852db15"
    },
    {
        "author": "李弥逊",
        "paragraphs": [
            "世德兰金久未寒，交情倾盖有如山。",
            "天衢尚敛抟风翼，泽国难留隐雾斑。",
            "夜棹月溪成莫逆，春舆莲社访无还。",
            "逢场戏事多应暇，诗酒频过陋巷颜。"
        ],
        "title": "邵旸叔用寒字韵作诗见贻复次韵答之",
        "id": "82fda929-74e3-4209-bcb0-d055c7247776"
    },
    {
        "author": "李弥逊",
        "paragraphs": [
            "可笑无毡老郑虔，甘寒忍喜咏丰年。",
            "飞花穿树春疑早，秀麦分岐瑞有先。",
            "白玉楼成迷万井，青云路绕认双川。",
            "轻缣窘幅终难状，却借骚人好句传。"
        ],
        "title": "次韵陆虞仲学士涂中咏雪  其一",
        "id": "ac951093-c966-4a63-8443-7991dd322b9e"
    },
    {
        "author": "李弥逊",
        "paragraphs": [
            "岁行去似客程兼，诗债新随雪阵添。",
            "唱绝郢人夸洁白，舞低赵女鬬轻纤。",
            "寒威莹骨胜三沐，爽气薰心解六黏。",
            "险语赓酬难自勉，旋干吟笔尽更籖。"
        ],
        "title": "次韵陆虞仲学士涂中咏雪  其二",
        "id": "b3f9c6c8-b654-4bc4-ad91-903083530294"
    },
    {
        "author": "李弥逊",
        "paragraphs": [
            "万点随风更是愁，从敎停雪破除休。",
            "蓬莱花使漫青眼，姑射神人新白头。",
            "待价琼环聊可拟，闻风桃李亦增羞。",
            "看残红紫冰霜后，一笑春前解百忧。"
        ],
        "title": "次韵似表弟喭梅之作",
        "id": "10dd9c64-66c6-4b65-97ad-e57d994015bc"
    },
    {
        "author": "李弥逊",
        "paragraphs": [
            "围炉人散长寒煤，暖日还催墐户开。",
            "春近郊原思梦蝶，雪残池馆见真梅。",
            "客愁宛转凌双鬓，岁律侵寻寄一杯。",
            "试绕小栏寻翠甲，履痕犹占旧苍苔。"
        ],
        "title": "春近风日渐佳与似表弟开小户纵步后庭",
        "id": "a202b7e8-e6ae-4686-bf7b-51cc3f305e64"
    },
    {
        "author": "李弥逊",
        "paragraphs": [
            "天将物色助诗鸣，秋入吟肩句倍清。",
            "欲为鲈莼修故事，喜闻鸿雁寄先声。",
            "脱身鞅掌谋须早，过眼纷华梦已成。",
            "他日柴桑许同社，为君漉酒具南烹。"
        ],
        "title": "次韵邵旸叔秋日怀归",
        "id": "91609c88-df21-46e7-b127-a8f094f20fd9"
    },
    {
        "author": "李弥逊",
        "paragraphs": [
            "诗梅傲世独深居，气与孤云共卷舒。",
            "客辙每逢樽有酒，剑歌休叹食无鱼。",
            "鲸波坐隔三山外，鹏翼终腾万里余。",
            "冠玉围金真戏事，醉髯聊复一轩渠。"
        ],
        "title": "次韵王彦声赠梅公择",
        "id": "796d7b16-22a0-496c-90f3-b785ba1ff36a"
    },
    {
        "author": "李弥逊",
        "paragraphs": [
            "盛世英才偶未逢，寄身无地转如蓬。",
            "诗亲东野穷尤壮，赋拟相如老更工。",
            "雕鹗不飞行奋迅，璠璵未献要磨礲。",
            "会须自要唐衢荐，谁与吹嘘借便风。"
        ],
        "title": "送王彦声归苕溪  其一",
        "id": "1e000e1a-5f68-4425-b008-bf03476941fe"
    },
    {
        "author": "李弥逊",
        "paragraphs": [
            "相逢华髪两星星，旧事邯郸一梦惊。",
            "舌底雌黄谙世味，眼中青白见交情。",
            "余杯更觅论文具，好树休啼唤客声。",
            "后夜扁舟苕霅路，半轮寒月一溪横。"
        ],
        "title": "送王彦声归苕溪  其二",
        "id": "27fda825-4406-43a3-9ed2-27be0bf03276"
    },
    {
        "author": "李弥逊",
        "paragraphs": [
            "春晓飞花一尺围，旋看风力屑琼瑰。",
            "广寒宫殿千门启，群玉峰峦四面开。",
            "直节自强深笑竹，清姿堪竝绝知梅。",
            "使君賸有延枝意，收拾寒光上酒杯。"
        ],
        "title": "奉陪赵彦术登叠嶂还饮陵峰梅竹间",
        "id": "4203adea-3bd9-419d-92cb-ef67c7816771"
    },
    {
        "author": "李弥逊",
        "paragraphs": [
            "雪泥断路屋生云，暗坐陵阳一月春。",
            "黄犬有知空寄恨，青毡无梦独伤神。",
            "急行已负梅花约，渐老长思棣蕚亲。",
            "尽吸西湖来着语，莫拼风月付劳薪。"
        ],
        "tags": [
            "西湖"
        ],
        "title": "似表弟之钱塘约岁前归愆期不至以诗寄之",
        "id": "ad90be23-ec32-4801-a5f6-4edd596108eb"
    },
    {
        "author": "李弥逊",
        "paragraphs": [
            "老觉身名雨后云，静看人事腊前春。",
            "愁邉痛饮真长策，诗罢髙歌觉有神。",
            "远想两生如可作，晚从三子更相亲。",
            "北山剩欲招逋客，未用皇皇叹积薪。"
        ],
        "title": "复用前韵简叔共文伯公序三友",
        "id": "d4ffa2db-b035-4957-985a-c7e16d8c5a6e"
    },
    {
        "author": "李弥逊",
        "paragraphs": [
            "时序惊人翻手云，不禁风雨破除春。",
            "岸容故故留花使，夜色明明助稼神。",
            "异县逢人思故旧，长年作客见疏亲。",
            "穷途自喜多闲日，虚费公家十束薪。"
        ],
        "title": "春雨不止复用前韵书怀呈诸友",
        "id": "24557402-e990-4e2f-9046-ac20cbd3b3c4"
    },
    {
        "author": "李弥逊",
        "paragraphs": [
            "金牛胜气未全无，朝挹江山近结庐。",
            "避席青衿家有塾，下帷皓首腹多书。",
            "阶庭早见芝兰秀，门巷于今燕雀疏。",
            "傍舍不应多种柳，后来驷马要回车。"
        ],
        "title": "寄题陶氏一经堂",
        "id": "61cb2daf-a9fc-4ea5-b9e4-b43002eb4d1b"
    },
    {
        "author": "李弥逊",
        "paragraphs": [
            "盍簪异县亦三年，浮木逢龟信偶然。",
            "忙里诗筒长遣客，静中酒户不妨禅。",
            "酸寒溧尉君今似，枯槁湘原我自怜。",
            "别后弹冠应不免，着鞭莫遣祖生先。"
        ],
        "title": "送邵文伯归溧阳",
        "id": "c509141c-9b87-4268-9022-dc5dd59739ae"
    },
    {
        "author": "李弥逊",
        "paragraphs": [
            "缚柴窄窄昼常关，剥啄髯参兴尽还。",
            "不听髙谭如屑玉，强酬好句似登山。",
            "论交此地逢三益，识面他时熟两难。",
            "更忆金兰家世旧，公余能复共开颜。"
        ],
        "title": "仆与公采户曹奉议有先世之契又旧从其伯仲游今复相遇于此前日偶过西邻不知尝辱车马承贶佳什次韵为谢",
        "id": "9c45ff43-eb30-43dc-93d1-5435f8db53df"
    },
    {
        "author": "李弥逊",
        "paragraphs": [
            "饱知世路厌陈人，分得僧窗寄此身。",
            "载月笋舆成独往，缘云藜杖与谁亲。",
            "足间优钵藏千界，掌上庵摩等一尘。",
            "赖得诗翁来着语，五松从此有知津。"
        ],
        "title": "次韵邦直通判少尹题普现堂见简之作",
        "id": "2ecb2e7c-72ad-43a8-a166-7fa36d1857a6"
    },
    {
        "author": "李弥逊",
        "paragraphs": [
            "寒梅独笑野人扉，只有春风许自知。",
            "蜡屐追芳输我辈，着鞭持酒记他时。",
            "白霓行处玉妃从，明月光中宝璐垂。",
            "更与丁宁后来秀，醉中来折最髙枝。"
        ],
        "title": "席上分韵赋梅花得知字",
        "id": "148bb751-9893-45b0-8d45-be395579db04"
    },
    {
        "author": "李弥逊",
        "paragraphs": [
            "层林叠巘暗东西，山转岗回路更迷。",
            "望与游云奔落日，步随流水赴前溪。",
            "樵归野烧孤烟尽，牛卧春犂小麦低。",
            "独绕辋川图画里，醉扶白叟杖青藜。"
        ],
        "title": "云门道中晚步",
        "id": "d8483727-cd0a-4c49-ba4e-c4aca9306f0d"
    },
    {
        "author": "李弥逊",
        "paragraphs": [
            "百尺沧浪两岸沙，肩舆徒涉步欹斜。",
            "溪声犹带夜来雨，山色渐分云外霞。",
            "岸半断林开鸟道，水邉疏竹近人家。",
            "尘埃何处寻真境，试逐寒流认落花。"
        ],
        "title": "渡横溪",
        "id": "f1b602a5-c61f-4f5c-ade4-f1382b761a45"
    },
    {
        "author": "李弥逊",
        "paragraphs": [
            "鸟乌声乐报新晴，起觅邻翁作队行。",
            "爱日葵心倾烂熳，寻春蝶梦去纵横。",
            "人归髙屋山逾碧，船到平滩月已生。",
            "客里不谙风景好，欲将此夕竝登瀛。"
        ],
        "title": "陪五马诸公游西山泛舟待月而归偶作",
        "id": "aab039b9-38a3-4fe9-a45a-d25e7d57e5ae"
    },
    {
        "author": "李弥逊",
        "paragraphs": [
            "星聚群贤上幕宾，层轩髙敞枕溪漘。",
            "一时卢骆王杨辈，望重东西南北人。",
            "句里江山端有助，学余民社政须亲。",
            "青冥接迹他年事，晋地卿材半楚臣。"
        ],
        "title": "留题新安幕府聚秀轩",
        "id": "920923ca-875c-467b-b1a4-118c76f04d8d"
    },
    {
        "author": "李弥逊",
        "paragraphs": [
            "急雨翻盆破鬰蒸，疏簷冰簟正关情。",
            "维摩示疾原非病，庾信裁诗老更清。",
            "游戏云生春浪势，吉祥风动夜潮声。",
            "麦秋未饱千畦润，更遣丰隆为一行。"
        ],
        "title": "次韵毕裕之喜雨",
        "id": "bf33aabd-b078-489c-9083-921bbd43b5c0"
    },
    {
        "author": "李弥逊",
        "paragraphs": [
            "笋舆访古出秋原，山网重重护石田。",
            "水接桃花源上路，人行巫女峡中天。",
            "要令陶冶夸盘谷，何必丹青貌辋川。",
            "寄语能诗何水部，笔端应许见云烟。"
        ],
        "title": "曹溪道中呈何公显",
        "id": "7059250c-2120-4271-bf97-d382395373d2"
    },
    {
        "author": "李弥逊",
        "paragraphs": [
            "偶脱尘缨百虑宽，更穷目力快遐观。",
            "旋谋浊酒招强伴，行拾落英供晚餐。",
            "树拥山根张密幄，云随雨脚是惊湍。",
            "试追健笔难何似，倒策驽骀上石峦。"
        ],
        "title": "次韵子才曹溪道中",
        "id": "eefe8a9a-4b25-4659-be32-28125508a32d"
    },
    {
        "author": "李弥逊",
        "paragraphs": [
            "命驾星郎独感时，兴随孤月到云涯。",
            "当天飞镜空撩恨，永夜明楼谩搅诗。",
            "后阁深藏桃叶女，前驱须趁菊花期。",
            "与君更卜东邻醉，放盏车轮又北驰。"
        ],
        "title": "次韵舜选大夫客舍中秋",
        "id": "74e6b13f-1019-4337-b7bb-568ba860f2d9"
    },
    {
        "author": "李弥逊",
        "paragraphs": [
            "雨足郊原长稻孙，竹舆去路踏秋芬。",
            "近村篱落低临水，直面峰峦半出云。",
            "晚径无人重着履，夜堂有酒更论文。",
            "兹游清绝羲皇上，少借风烟为沐薰。"
        ],
        "title": "次韵国村送游黄山之作  其一",
        "id": "5b132d2d-9781-44aa-ac7a-61babb1270c2"
    },
    {
        "author": "李弥逊",
        "paragraphs": [
            "雅道于今久寂寥，规橅君肯到祈招。",
            "鲸牙浪阔倾三峡，鹏背云髙负九霄。",
            "但觅图书供闭户，不忧勋业误题桥。",
            "七言起我黄山兴，若第诗功不愧萧。"
        ],
        "title": "次韵国村送游黄山之作  其二",
        "id": "380da1a0-2ab9-4c09-a4e0-5d75716fafc6"
    },
    {
        "author": "李弥逊",
        "paragraphs": [
            "泉出灵沙气可蒸，涤除那复数冰清。",
            "九阳晞髪尘缨净，七日炼形僊羽轻。",
            "暖沃丹田催进火，阴消神谷助长生。",
            "云龙傥借凌空便，径谒南台季伟兄。"
        ],
        "title": "次韵子才汤泉出浴",
        "id": "d1eafcac-5942-49f7-9f74-e30c0441fd83"
    },
    {
        "author": "李弥逊",
        "paragraphs": [
            "对着青衫下帝宸，十年不与并为仁。",
            "怜君卧困千金骨，笑我行摧四角轮。",
            "老眼相逢俱作客，新诸远寄底惊人。",
            "书来更数无多语，賸欲招携白水滨。"
        ],
        "title": "伟长知县奉议年兄作别十年邂逅于此复有数百里之隔以诗见寄輙次韵为谢",
        "id": "9c7e3b23-2c48-4acb-b82a-3df44788101e"
    },
    {
        "author": "李弥逊",
        "paragraphs": [
            "饭饱东岗晚杖藜，石梁横渡绿秧畦。",
            "深行径险从牛后，小立台髙出鸟栖。",
            "问舍谁人村远近，唤船别浦水东西。",
            "自怜头白江山里，回首中原正鼓鼙。"
        ],
        "title": "东岗晚步",
        "id": "25115bde-a47a-43b5-b6a8-30473ce0f574"
    },
    {
        "author": "李弥逊",
        "paragraphs": [
            "路入吴江眼倍明，长谼雨立万□□。",
            "仙翁曾下辽天鹤，诗老犹传跨海鲸。",
            "夜榜风蒲嗟去国，秋山云履趁寻盟。",
            "凭谁剪取半江水，要听寒潮枕底鸣。"
        ],
        "title": "和似表弟次吴江",
        "id": "80505d23-9cad-4b55-b47b-3077b3184291"
    },
    {
        "author": "李弥逊",
        "paragraphs": [
            "俗子丛中暂拨忙，团蒲中夜拟禅房。",
            "澜头巖穴仙都邃，石上轩楹佛土香。",
            "宿雨生秋醒客梦，霁云回日借山光。",
            "归涂芳物酬佳兴，白菊丹枫试晚粧。"
        ],
        "title": "和小君游灵隐寺",
        "id": "10831eee-f83f-4bed-a09f-17efcacbf343"
    },
    {
        "author": "李弥逊",
        "paragraphs": [
            "长江送客静波澜，路入回溪第一湾。",
            "石瀬横陈潮力减，风樯陡转橹声闲。",
            "驱除方寸无穷事，领略平生未识山。",
            "自笑疏慵似中散，政宜拓落水云间。"
        ],
        "tags": [
            "长江"
        ],
        "title": "次韵学士兄富阳道中",
        "id": "74c79529-508d-4b17-94fb-fffcedf5924a"
    },
    {
        "author": "李弥逊",
        "paragraphs": [
            "护溪叠嶂隐长城，直下寒流泯泯清。",
            "背水人家认鸡犬，隔林佛屋听钟鲸。",
            "山根合处客帆过，日脚断邉渔火明。",
            "投老一身无地着，欲凭双桨寄浮生。"
        ],
        "title": "将至泽溪",
        "id": "21f9b757-f1c1-4146-b372-087c20ba5fd2"
    },
    {
        "author": "李弥逊",
        "paragraphs": [
            "小隐精庐占一丘，趁行覊雁远相求。",
            "豺狼当道谁青眼，兄弟他方俱白头。",
            "问舍终同茅屋老，榰车聊共菊花秋。",
            "碧云落日又分手，路细山长人更愁。"
        ],
        "title": "至玉山谒尚书兄以九日复告别途中寄之",
        "id": "f79e0ce5-fabb-4f37-a45a-c4bf987fd8fa"
    },
    {
        "author": "李弥逊",
        "paragraphs": [
            "旌旆光华走皁舆，斑衣星使奉安车。",
            "尊罍方荐龟莲寿，雨露交驰鹤板书。",
            "三釡及亲真可乐，一经教子未全疏。",
            "马蹄又踏春风去，勋业君看纵壑鱼。"
        ],
        "title": "和士特韵程进道舍人",
        "id": "e3bbb5a8-cc4a-4db6-9f54-0f225f7520ee"
    },
    {
        "author": "李弥逊",
        "paragraphs": [
            "轩户新成紫翠邉，花光竹色借厨烟。",
            "诗人莫浪夸盘谷，画手无工貌辋川。",
            "何必吾庐在丘壑，要令是处有林泉。",
            "此心正恐无人会，把酒南山一笛前。"
        ],
        "title": "和李相园亭  其一",
        "id": "f013ca05-d410-46a2-bdc2-db059bceb27d"
    },
    {
        "author": "李弥逊",
        "paragraphs": [
            "肯将戏事扰虚怀，草木知名一様裁。",
            "不放寸阴随手过，自开十亩待春来。",
            "花邉未许楚狂醉，江上应怜野老哀。",
            "賸欲着鞭陪胜赏，扶颠正急万牛材。"
        ],
        "title": "和李相园亭  其二",
        "id": "b36580ab-dc45-4249-a8ad-4bfc35e066ea"
    },
    {
        "author": "李弥逊",
        "paragraphs": [
            "红尘白髪不相投，来就僧房借板头。",
            "大士法中龙象贵，老翁心外水云浮。",
            "长芦江静千山月，枯木巖寒一叶秋。",
            "别后相逢重着语，牧童横笛倒骑牛。"
        ],
        "title": "访雪峰真歇禅师",
        "id": "2b676b50-67ca-4bd6-ae6a-44cf06185a9b"
    },
    {
        "author": "李弥逊",
        "paragraphs": [
            "漫浪行地一舟虚，神手逢场乐有余。",
            "客里纵令怀旧国，公家何必爱吾庐。",
            "饱知世事同分鹿，肯为时名更羡鱼。",
            "吏退晴窗春睡足，牙籖狼籍满床书。"
        ],
        "title": "王巖起乐斋",
        "id": "22b0846a-3ca0-46bc-9343-d90da5d21106"
    },
    {
        "author": "李弥逊",
        "paragraphs": [
            "净坊秋色老苍官，簷额飞云细可攀。",
            "客梦偶随疏雨断，僧游长带暮钟还。",
            "似闻遗锡藏银地，亲见髙人住骨山。",
            "愁绝寒江归去路，乱峰青处望双鬟。"
        ],
        "title": "次韵钱申伯山堂之咏",
        "id": "f3673c2d-a90a-447a-8936-574142a897a3"
    },
    {
        "author": "李弥逊",
        "paragraphs": [
            "偶脱尘中一梦阑，欲穷幽事遍寻山。",
            "静怜人境鸡虫扰，老惬僧窗枕簟闲。",
            "十里秋香随屐齿，四更山月上帘颜。",
            "登临物色催诗兴，未信天于我辈悭。"
        ],
        "title": "和钱申伯游东山圣泉",
        "id": "40193f24-22d2-4522-ab8e-50da6ba646c0"
    },
    {
        "author": "李弥逊",
        "paragraphs": [
            "彼苍曾不与人期，胜事由来德所基。",
            "闭户一经真有子，传家三世定逢时。",
            "摛词自得江山助，种学宁求燕雀知。",
            "寄与诸郎饱黄卷，桂林还见长孙枝。"
        ],
        "title": "题汪祖义桂林堂",
        "id": "49c0657c-3dfd-4d42-80ea-7993c6dc8930"
    },
    {
        "author": "李弥逊",
        "paragraphs": [
            "公子曾修净饭因，斋鱼声里悟前身。",
            "累觞肯缓持螯手，一钵不劳行炙人。",
            "对镜禅心秋涧月，放怀俗虑晓江尘。",
            "渺茫漫笑神仙事，何用金盘荐擗麟。"
        ],
        "title": "和判宗展钵之作",
        "id": "e8f9f78e-70ae-47b6-9be6-70ba24f598a0"
    },
    {
        "author": "李弥逊",
        "paragraphs": [
            "晓衢初日动游人，叠嶂回溪绿黛新。",
            "自偃松篁如唤客，后开桃李尚留春。",
            "笑谈怀远西山上，觞咏追时白水滨。",
            "五马行春从此始，更驱风伯净车尘。"
        ],
        "title": "上巳日陪徽守游白水寺继登西山继白堂晚饮",
        "id": "d7fc57af-59d3-4c57-b9df-5245d7bd0b80"
    },
    {
        "author": "李弥逊",
        "paragraphs": [
            "莫放微云点太清，欲将游目泫孤亭。",
            "十年去国心长赤，一月看山眼未青。",
            "多病情怀千日酒，穷途生事五侯鲭。",
            "谩游踪迹随方寄，更觉轻扵水上萍。"
        ],
        "title": "晚登昭真亭云雾不见黄山因以述怀",
        "id": "a543e874-c57f-4200-9eb4-88c736774ce1"
    },
    {
        "author": "李弥逊",
        "paragraphs": [
            "征衫一着宛溪东，结友何人继两龚。",
            "寸步相期偶胡越，尺书不断见心胸。",
            "吟邉快覩推三语，吏退冥捜想二松。",
            "别后幷吞几云梦，锦嚢收拾付宾鸿。"
        ],
        "title": "奉怀罗仲共叔共二友",
        "id": "a533f75c-ca62-4b22-8da1-76683d46c5ad"
    },
    {
        "author": "李弥逊",
        "paragraphs": [
            "么么何从到上方，敢将唇吻犯堂堂。",
            "但知射影求阴中，可笑当年不自量。",
            "鲎目苦遭蚊喙聒，象蹄犹畏鼠牙伤。",
            "须臾性命随翻手，蛮触应难望故乡。"
        ],
        "title": "夏日游连江石门坐林下有虫咂肤视之仅可分有无疑蚋也以诗嘲之",
        "id": "5171bce2-e237-4a47-a7e0-a1cb3fec55d7"
    },
    {
        "author": "李弥逊",
        "paragraphs": [
            "黄卷青灯寄佛场，孤髙如在远林芳。",
            "下帷谁识传经董，载酒时过尚白扬。",
            "华髪同心犹有臭，青衿入室自知香。",
            "公卿本是阶庭物，莫遣行藏异素王。"
        ],
        "title": "次韵颖仲兰室之什",
        "id": "26cacd70-2e82-4c85-a1fb-19365676f5fe"
    },
    {
        "author": "李弥逊",
        "paragraphs": [
            "投老身名信陆沉，欲将白髪寄摇岑。",
            "赋诗未敢施彭泽，抱瓮真堪友汉阴。",
            "江面飞桥夸壮丽，山腰卧石閟幽深。",
            "公才清绝参奇观，慰我长年去国心。"
        ],
        "title": "初到连江和林公晔先辈",
        "id": "18b8da6d-4466-4cb7-bd44-d189e80b8d5d"
    },
    {
        "author": "李弥逊",
        "paragraphs": [
            "思君一日可当期，敢意琼瑶手自贻。",
            "华髪乍回千里梦，白眉重见十年知。",
            "惊人句好供行乐，遣客杯宽欲坐驰。",
            "肯斸云根同我老，賸留觞咏醉花时。"
        ],
        "title": "次韵林公晔见赠",
        "id": "5052a200-69b0-4ece-952c-0aa3edb2b779"
    },
    {
        "author": "李弥逊",
        "paragraphs": [
            "青鞋布袜绕江湄，矫首山房送日西。",
            "小榼留人灯下觅，短笻邀我醉中携。",
            "峰峦过雨新涂泽，草木逢春自品题。",
            "投老归来同逆旅，好于此地斸愚溪。"
        ],
        "title": "次韵陈颖仲晚步见山",
        "id": "97402210-7cba-4370-a3ed-8eb6f6a5cceb"
    },
    {
        "author": "李弥逊",
        "paragraphs": [
            "烽火丛中别弟兄，独看乡月几亏盈。",
            "万金信断秋山寂，千里人归春草荣。",
            "雨涨波纹催过艗，风翻叶幄避行旌。",
            "机云入洛悲辛后，谁似张华倒屣迎。"
        ],
        "title": "和夷仲弟喜学士兄归",
        "id": "6144d166-4e2d-49a6-9d04-5ce258973e97"
    },
    {
        "author": "李弥逊",
        "paragraphs": [
            "不复西河叹踽凉，真成仙吏隐襄阳。",
            "一生可了酒供座，千顷平铺花遶塘。",
            "皓腕折香遮老眼，长须洗杓荐新尝。",
            "肯分臭味同衰朽，好语犹惊得夜光。"
        ],
        "title": "翁尉以诗送莲幷酒",
        "id": "729d724e-214e-4208-9537-d43b1ff6c8cf"
    },
    {
        "author": "李弥逊",
        "paragraphs": [
            "群贤嘉会走舆臣，乍喜郎星照七闽。",
            "寺近南塘钟秀丽，筵开晚水荐甘珍。",
            "放怀想尽百川饮，留客应生四角轮。",
            "我独沉疴方面壁，愈风赖有两骚人。"
        ],
        "title": "学士兄还乡之始会宾亲石门寺以病不能往公晔颖仲有诗次韵",
        "id": "fda8cf05-ee42-450f-8187-c004883ca13a"
    },
    {
        "author": "李弥逊",
        "paragraphs": [
            "漫逐江鱼吊楚臣，风骚今见出吾闽。",
            "遗音思远冰霜淡，味语功深脍炙珍。",
            "一壑我曹方税驾，九霄公等政推轮。",
            "屏除堆案痴儿事，肯着青鞋伴散人。"
        ],
        "title": "次韵陈蹈元见和之作",
        "id": "b110ec9a-5552-454a-b423-e9600ef7d17f"
    },
    {
        "author": "李弥逊",
        "paragraphs": [
            "居士心如出岫云，逢场作戏不求真。",
            "桃花自落非关雨，梅子半黄知是春。",
            "此外更无身外事，闲中那得个中人。",
            "箭锋相拄君休问，千里同风始见亲。"
        ],
        "title": "奉酬龙兴益老伽陀",
        "id": "9636278b-0ef1-4b3c-be36-6a5e1803e4be"
    },
    {
        "author": "李弥逊",
        "paragraphs": [
            "山遶平湖绿四邉，两翁遗泽到今传。",
            "苹风引钓鱼随艇，谷雨催耕水拍田。",
            "败壁丹青悲落日，荒庭绅笏想流年。",
            "桐乡不废春秋祀，箫鼓鸡豚久更虔。"
        ],
        "title": "和陈颖仲题刘鞠祠",
        "id": "03a93254-0145-49c7-b229-b9d5ba9755d4"
    },
    {
        "author": "李弥逊",
        "paragraphs": [
            "平芜新绿占封圻，横路游丝网落晖。",
            "山径人稀藏窈窕，禅扉春尽老芳菲。",
            "缓行照水知鱼乐，随意穿花见蝶飞。",
            "二子舁篮今夜月，龙钟犹胜杖藜归。"
        ],
        "title": "和颖仲山行即事",
        "id": "f6cac475-e506-4b8e-8d78-0121a3df999c"
    },
    {
        "author": "李弥逊",
        "paragraphs": [
            "柴门寂寂闭山光，客至供糜有二方。",
            "谁荐唐衢归魏阙，肯令王适老阌乡。",
            "藕塘待晚对幽壑，竹院消闲近宝坊。",
            "用舍由时姑袖手，岂无真乐在濠梁。"
        ],
        "title": "次韵隐者陈无隅  其一",
        "id": "716cfe73-4b18-496f-afcb-11126d564400"
    },
    {
        "author": "李弥逊",
        "paragraphs": [
            "历井扪参踏藓苔，山腰海角偶徘徊。",
            "身从飘泊似浮水，眼见纷华等湿灰。",
            "共煮松风占乳信，试寻香雪探芳媒。",
            "笑谈疑在蓬瀛上，下视云中两两苔。"
        ],
        "title": "次韵隐者陈无隅  其二",
        "id": "47ae2f70-008c-45cb-a2cc-7b8e6cd3c12f"
    },
    {
        "author": "李弥逊",
        "paragraphs": [
            "骑鲸破晓上崔嵬，人识仙翁第一回。",
            "杖屦不应尘外去，旌麾早自日邉来。",
            "黑头半为忧时改，青眼唯逢胜地开。",
            "怪底尺书频寄雁，向来交味比陈雷。"
        ],
        "title": "次韵李伯纪丞相游贤沙鳯池之作  其一",
        "id": "8ade49b8-0485-45d6-9ee4-01a3e3fc2817"
    },
    {
        "author": "李弥逊",
        "paragraphs": [
            "几日公来浴鳯池，蹇驴陪乘偶参差。",
            "羁栖自笑卧盘谷，健句争先诵渼陂。",
            "世路吹虀无念到，山游啗蔗不言知。",
            "䌷书倘遂云根筑，肯与酸寒郑老期。"
        ],
        "title": "次韵李伯纪丞相游贤沙鳯池之作  其二",
        "id": "df575066-ffac-419b-86a3-e50d275f5493"
    },
    {
        "author": "李弥逊",
        "paragraphs": [
            "蓬转生涯四十年，归来华髪旧山川。",
            "惊魂仅免走三穴，情话喜同倾四筵。",
            "醉客毛吞怜海窄，诗翁刀奏失牛全。",
            "锦城不似还家乐，姑置行藏莫问天。"
        ],
        "title": "似表弟始归寇退之后置酒会亲族坐客即席赋诗次其韵",
        "id": "a0e6486a-c49c-4654-8a5b-7910d7568d69"
    },
    {
        "author": "李弥逊",
        "paragraphs": [
            "病与老期推复来，十分春事苦相催。",
            "干戈四海少闲地，寒暑一生能几回。",
            "止酒尊罍成说食，空华风景乱真梅。",
            "晴明强理寻山屐，笑口逢君倘暂开。"
        ],
        "title": "病卧一春无复少况蹈元頋为寻山之行以诗简之",
        "id": "81f58ba2-400a-4246-a4a1-29ff684ab528"
    },
    {
        "author": "李弥逊",
        "paragraphs": [
            "时序惊人咄咄来，荣枯毕竟为谁催。",
            "风将满地飞红去，日拥半天髙绿回。",
            "頋我似尝当道李，渴君如望隔林梅。",
            "一年春事无多子，唤取提壶触处开。"
        ],
        "title": "复用前韵约蹈元顾",
        "id": "a0bcdc0f-dc54-4fa3-9c33-aa5232d438ee"
    },
    {
        "author": "李弥逊",
        "paragraphs": [
            "惊呼鸡犬督邮来，想见文书手自催。",
            "鼓枻黄头罢田去，倾嚢黔首入苗回。",
            "春盈半月倾盆盎，夜雹前时落李梅。",
            "已向茫头望笼饼，阳乌几日放天开。"
        ],
        "title": "久阴闻督邮至县奉简蹈元",
        "id": "6d71310b-1911-4f19-87b7-e48c59ceaced"
    },
    {
        "author": "李弥逊",
        "paragraphs": [
            "蕉上雨声无尽来，龙疲应困阿香催。",
            "竹萌出土嚢锥见，燕觜得泥风鹢回。",
            "料峭侵衣犹带臈，廉纤昏昼已如梅。",
            "愁邉酒醆都无力，更着浓阴拨不开。"
        ],
        "title": "春雨久不止戏呈诸公",
        "id": "9c814e96-9dae-4365-9fca-638819578b2a"
    },
    {
        "author": "李弥逊",
        "paragraphs": [
            "昨夜浓阴泼墨来，比邻折简小奚催。",
            "印窗寒月晓前白，寻壑春舆天际回。",
            "醆面绿浮新展叶，杖头黄碍半肥梅。",
            "知君自扫松间径，古锦何妨此地开。"
        ],
        "title": "游石门用前韵促陈丞",
        "id": "5ceb6c6c-5d1a-40c8-aa10-f3a24f48403f"
    },
    {
        "author": "李弥逊",
        "paragraphs": [
            "晓御欲随风脚来，报晴乌鹊入簷催。",
            "松幢竹盖宝坊近，石壁云关尘境回。",
            "山气得春浓胜酒，花光带月冷过梅。",
            "却收眼力寻归路，惜取余青莫浪开。"
        ],
        "title": "暇日游石门用前韵",
        "id": "8b877036-b6a3-42eb-942c-d4dc225302e7"
    },
    {
        "author": "李弥逊",
        "paragraphs": [
            "摆脱微官万里来，非关枝上子规催。",
            "镜中苍鬓摘还满，花上青春唤不回。",
            "我筑一溪愚似柳，君工五字老扵梅。",
            "哦诗肯傍水旁径，賸买长瓶为子开。"
        ],
        "title": "西山独步奉怀蹈元",
        "id": "ec18f9c1-8d5c-49f6-a939-9e2ab75e1202"
    },
    {
        "author": "李弥逊",
        "paragraphs": [
            "结庐人境经过少，晚起长遭稚子催。",
            "闲处赤心忧国尽，病中白髪爱山回。",
            "林泉可使居无竹，风雨空嗟摽有梅。",
            "不遣飞奴频过我，欲将怀抱向谁开。"
        ],
        "title": "山居寄友人",
        "id": "16d42153-f0a7-421e-9d57-325e46484121"
    },
    {
        "author": "李弥逊",
        "paragraphs": [
            "百念关身起猬毛，雨声偏近夜牀髙。",
            "正愁春事趁奔鹿，更觉归心折大刀。",
            "拥鼻吟邉聊且遣，枕肱佳处亦时遭。",
            "曲生怀抱肯倾倒，一酌忘忧赖尔曹。"
        ],
        "title": "次韵似表弟春雨漫成",
        "id": "66b66f7b-2bcc-4838-9e37-0f1f064aa802"
    },
    {
        "author": "李弥逊",
        "paragraphs": [
            "南北军书走羽毛，城头喜见赤云髙。",
            "颇闻关陇尽归马，不独瓯闽行卖刀。",
            "壕吏捉人那复有，田翁泥饮不辞遭。",
            "会看四海收鼙鼓，郡邑官闲得坐曹。"
        ],
        "title": "近报陜右大捷又继闻王师遂平建寇用髙字韵",
        "id": "66b7e28f-98ea-481b-b041-76c96bc0e992"
    },
    {
        "author": "李弥逊",
        "paragraphs": [
            "逼人尘事等牛毛，袖手端须着眼髙。",
            "策蹇倦追千里马，荷锄安用百金刀。",
            "病来避酒连三月，春半寻山等一遭。",
            "不见鞭鸾两仙吏，秪应上界亦分曹。"
        ],
        "title": "与似表弟游石门怀蹈元时中用髙字韵",
        "id": "4df7dc64-7f81-4f98-8846-ff4dc318a6af"
    },
    {
        "author": "李弥逊",
        "paragraphs": [
            "一行作吏苦吹毛，小隐非关索价髙。",
            "懒傍月邉持玉斧，静看花上试霜刀。",
            "近人鱼鸟曾相识，入眼溪山昔未遭。",
            "谁与着鞭春色里，雁行风急正求曹。"
        ],
        "title": "归自筠庄得似表弟晚步髙字韵继和",
        "id": "d573b5a5-06ee-4cc7-8dbc-52abfba5700a"
    },
    {
        "author": "李弥逊",
        "paragraphs": [
            "疏林远墅见秋毫，破晓阳乌羽翼髙。",
            "湖面平于开匣镜，山棱光并发硎刀。",
            "闭门听雨宁论日，散策寻冈莫数遭。",
            "世上几人能避俗，簿书堆案想官曹。"
        ],
        "title": "新晴再用似表弟髙字韵",
        "id": "39a36053-0ec7-4322-88b0-5af2cbabc598"
    },
    {
        "author": "李弥逊",
        "paragraphs": [
            "经旬长雨暗春山，小白枝头正可攀。",
            "賸欲叩舷浮绿净，未容着屐上苍顽。",
            "题诗过我工排闷，载酒留人肯破悭。",
            "要及花时酬老大，笋舆从此不须闲。"
        ],
        "title": "筠庄李花正开雨不得往似表弟有诗次韵",
        "id": "5e1d7262-4ae2-409c-b860-2a05cac438cb"
    },
    {
        "author": "李弥逊",
        "paragraphs": [
            "风掠游云露远山，长藤竟欲与君攀。",
            "花神解作琼瑶报，野老心如铁石顽。",
            "千树暗春难比富，一枝照眼未应悭。",
            "不须更作含羞态，唤取张卢来共闲。"
        ],
        "title": "喜晴再用闲字韵",
        "id": "13a69661-980f-4a0e-9bae-f655854e5513"
    },
    {
        "author": "李弥逊",
        "paragraphs": [
            "一夜翻河落瓦沟，平明山霭欲全收。",
            "正疑础润云生足，直怕天明日探头。",
            "倐忽去来观聚蚁，现前起灭悟浮沤。",
            "占晴不问黄衣使，已向鸟乌声际求。"
        ],
        "title": "久雨似有晴意继而复阴作望晴",
        "id": "a4d75ff4-6834-4bbc-ac3f-7ada33054f05"
    },
    {
        "author": "李弥逊",
        "paragraphs": [
            "诗肩不柰晓风酸，后土何时得暂干。",
            "石鼎饭余茶乳细，竹炉经罢柏烟残。",
            "龙游未歇千山暗，豹隐方深一坞寒。",
            "白髪飘零江海上，朔云收恨赴长安。"
        ],
        "title": "久雨  其一",
        "id": "89965cb3-c160-430c-9a8c-548fb6c08ed1"
    },
    {
        "author": "李弥逊",
        "paragraphs": [
            "榕根败屋两三椽，客径无人老更便。",
            "地近东南多泽国，雨逢甲子少丰年。",
            "径须酣饮六十日，安用取禾三百廛。",
            "待得风头风力□，梅花如雪月初圆。"
        ],
        "title": "久雨  其二",
        "id": "c9fa91eb-d5d7-4ce5-8030-ced27d966dba"
    },
    {
        "author": "李弥逊",
        "paragraphs": [
            "载酒何人过子云，传呼鸡犬亦惊奔。",
            "门无车马苔侵径，坐近池台竹覆尊。",
            "好月邀人留晚照，疾雷催雨过前村。",
            "独醒楚子真多事，共醉愚溪百尺浑。"
        ],
        "title": "德甫知丞过筠庄谿亭为待月之会戏呈席上诸友",
        "id": "5eb7bc2e-e6b0-48be-87d7-dad41c5270ab"
    },
    {
        "author": "李弥逊",
        "paragraphs": [
            "待月新亭兴已慵，眼花空乱烛花红。",
            "溪山路隔烟尘外，觞咏身疑梦寐中。",
            "却暑已烦瞋恚雨，扫云须赖吉祥风。",
            "水光已报冰轮信，一笑能令万斛空。"
        ],
        "title": "待月久不至须臾云破星露溪光发众宾懽呼席上次德甫韵",
        "id": "b5d856f1-645a-49f0-8891-0c4790a6de8d"
    },
    {
        "author": "李弥逊",
        "paragraphs": [
            "前山立玉水萦罗，迳竹当门一里过。",
            "管子与予成莫逆，曲生邀我到无何。",
            "老来鹤骨寒犹健，病起霜髭短更多。",
            "金印累累看公等，已甘一壑寄蹉跎。"
        ],
        "title": "巖起录云次韵张干佳什輙和寄之以道山居之况",
        "id": "fb589b28-94d8-44eb-b945-4fab13f06af3"
    },
    {
        "author": "李弥逊",
        "paragraphs": [
            "白衣苍狗暗还明，造物何心听改更。",
            "雨足龟鱼方得计，日髙蛙黾自消声。",
            "浮溪荇带罗初展，粘壁虫书字不成。",
            "正喜太清无点缀，惨舒谁复较阴晴。"
        ],
        "title": "次韵巖起晓晴",
        "id": "a39133e1-0c46-4819-bb8b-6a0fd4e911b6"
    },
    {
        "author": "李弥逊",
        "paragraphs": [
            "绣衣归卧水云乡，湛辈犹怀岘首羊。",
            "似我鹄乌忘白黑，知君牝牡失骊黄。",
            "静中禅䌸应超脱，别后词锋底激昻。",
            "投老穷途各千里，不须留颖见锥嚢。"
        ],
        "title": "次韵徐持志见寄",
        "id": "6c1367fc-bdf8-4e88-9a8c-b0587afbd08f"
    },
    {
        "author": "李弥逊",
        "paragraphs": [
            "地胜官清人更幽，公田政足办槽丘。",
            "吏情厌问可不可，世事但从浮自浮。",
            "绿盖红粧供客笑，黄鸡白酒为君留。",
            "惯倾老瓦陪田父，髙会端如饫五侯。"
        ],
        "title": "德甫知丞大夫惠诗见招次韵",
        "id": "611822af-b4da-41c8-8450-757f3377d680"
    },
    {
        "author": "李弥逊",
        "paragraphs": [
            "种竹营巢老自如，渭川端不羡商扵。",
            "松行外护遮凡木，莲叶平铺覆断渠。",
            "我辈方宜置丘壑，此君可共乐琴书。",
            "轩亭处处成清閟，足了一生宁愿余。"
        ],
        "title": "筠庄亭轩皆以筠名学士兄有诗次韵",
        "id": "16eaf746-651a-48f5-ad56-78194ee174a9"
    },
    {
        "author": "李弥逊",
        "paragraphs": [
            "三年袖手卧江滨，着眼终成出世人。",
            "笔下风云作时雨，胸中丘壑作阳春。",
            "买山尘外曾相见，漉酒愁邉情更亲。",
            "惜取风骚等闲句，他时密膝咏臣邻。"
        ],
        "title": "次韵李丞相送行二首  其一",
        "id": "66fe9a90-0213-4add-948a-421180428ca0"
    },
    {
        "author": "李弥逊",
        "paragraphs": [
            "山畔孤亭一水滨，归来华髪已欺人。",
            "脱身异县干戈地，得意吾庐笋蕨春。",
            "早着青衫成底事，惯遭白眼欲谁亲。",
            "此君真有髙人节，肯与山翁作近邻。"
        ],
        "title": "次韵李丞相送行二首  其二",
        "id": "2b1e8389-58e0-4583-8b47-31c7ffd83d77"
    },
    {
        "author": "李弥逊",
        "paragraphs": [
            "海角三年一梦成，北来重听偃溪声。",
            "凝云带雨留愁住，茂树随山送客行。",
            "秔稻沿崖畦上下，茅茨枕谷路纵横。",
            "莫从马腹消双髀，此地真堪老此生。"
        ],
        "title": "自连江赴守鄱阳黄原道中作",
        "id": "6076155f-7987-406c-b234-f15b989ee961"
    },
    {
        "author": "李弥逊",
        "paragraphs": [
            "瘴海三年雨不冰，喜看万木变琼英。",
            "眼中何处分银界，脚底从兹上玉京。",
            "岁序已于芒尾见，春风先向柳梢明。",
            "饥馋病守存余习，欲和田家击壌声。"
        ],
        "title": "鄱阳四望亭观雪",
        "id": "259f422d-0de0-4d74-9ae8-8e445056dc02"
    },
    {
        "author": "李弥逊",
        "paragraphs": [
            "不识威名擅汉廷，云仍今复见材卿。",
            "万家桃李栽培盛，千里妖氛却扫清。",
            "羽扇纶巾聊自适，风声鹤唳已魂惊。",
            "向来雪锷櫜藏地，賸筑诗坛按酒兵。"
        ],
        "title": "寄题福州程进道止戈堂二首  其一",
        "id": "8c647828-f13e-48de-9dd7-c34fb90a24e2"
    },
    {
        "author": "李弥逊",
        "paragraphs": [
            "一麾局促楚江东，时喜邻藩好信通。",
            "坐厌文书朱墨里，静思谈笑圣贤中。",
            "浮瓯小试茶膏白，照眼分尝荔子红。",
            "想见髙堂分凫鹜，竞追乐事赏年丰。"
        ],
        "title": "寄题福州程进道止戈堂二首  其二",
        "id": "ef93ad50-a2fc-4ea1-8dd6-9dc9457b660a"
    },
    {
        "author": "李弥逊",
        "paragraphs": [
            "平明解印暮投馆，公事已如风马牛。",
            "报政仅堪书下下，结庐賸欲榜休休。",
            "无名花草香随路，得计禽鱼水满沟。",
            "袖取向来朱墨手，按行松竹上沧洲。"
        ],
        "title": "自鄱阳得请天台散吏解官就道恍然自适戏成",
        "id": "c2a04b83-ed5f-4fbe-a557-afdb52bf0dee"
    },
    {
        "author": "李弥逊",
        "paragraphs": [
            "云开岫幌隐禅扉，髙屋凭虚面翠微。",
            "午枕有香清蝶梦，晚林无路送鸿飞。",
            "一丘一壑真吾事，三沭三薰悟昨非。",
            "山意有情留倦客，树头谁道不如归。"
        ],
        "title": "题兴敎寺",
        "id": "b1fec2e7-c6ea-43b1-9593-4735b9f8416e"
    },
    {
        "author": "李弥逊",
        "paragraphs": [
            "木末挥斤玉未镌，清姿直节已飘然。",
            "诗书插架嗤三万，文字撑肠富五千。",
            "笔下行看吐黄绢，选中应喜探青钱。",
            "管城自有封侯相，得路功名且着鞭。"
        ],
        "title": "送陈颖仲赴试省闱",
        "id": "e22a958a-28e8-40d4-95bc-bb4fe7ea82ae"
    },
    {
        "author": "李弥逊",
        "paragraphs": [
            "宦游踪迹信舆台，白首知非愧鲁开。",
            "诗卷云烟舒复卷，吏行凫鹜去还来。",
            "雨多风伯漫不省，春半花神小有才。",
            "谁为痴儿无乐事，眼中秀句绝纤埃。"
        ],
        "title": "和刘待制",
        "id": "ffe92dda-e230-4154-b081-15c017131c73"
    },
    {
        "author": "李弥逊",
        "paragraphs": [
            "暑风无力上襟裾，雁序冲烟入翠虚。",
            "小憇净莲开梵境，偶闻密竹话真如。",
            "倦游政似知还翼，便静聊同得计鱼。",
            "不为寻思问心法，是翁心外已无余。"
        ],
        "title": "次韵尚书兄同游青原",
        "id": "7c3cb649-720c-405f-ad6f-c04b3b720af9"
    },
    {
        "author": "李弥逊",
        "paragraphs": [
            "半生宦牒绊闲身，老惜跳丸过眼频。",
            "独笑真成当去客，相逢同是异乡人。",
            "静中着语已多事，熟处忘情久自亲。",
            "他日君来序盘谷，巖花溪竹是知津。"
        ],
        "title": "次韵和韩知刚见贻之什",
        "id": "5ae69485-0495-4029-8542-67e53dbf4cb6"
    },
    {
        "author": "李弥逊",
        "paragraphs": [
            "雕鹗逢秋已恨迟，公才如此尚谁羁。",
            "江城樽俎未三月，世路干戈方百为。",
            "去马便如千里别，断葭已作十分披。",
            "他年若下襄城路，鞭影应能指具茨。"
        ],
        "title": "次韵罗伟正寺丞见遗之什",
        "id": "28656eec-8fc4-48da-8d55-4c981c9c8294"
    },
    {
        "author": "李弥逊",
        "paragraphs": [
            "时序惊人翻手云，一樽聊共驻青春。",
            "惜花栏槛围缯绮，留客杯盘煮荇苹。",
            "愁外觅欢终淡薄，吟邉得酒更清新。",
            "休论二十年前事，目断长安陌上尘。"
        ],
        "title": "次韵刘宽夫春日有作",
        "id": "5f25814c-79be-4a87-8909-5b68fdf90b96"
    },
    {
        "author": "李弥逊",
        "paragraphs": [
            "话别几年一月留，离歌还起楚江楼。",
            "往来笑子蚁旋磨，得失頋予鱼中钩。",
            "雍齿且侯真戏事，冯唐已老盍归休。",
            "凭君为扫筠庄榻，要着南来新白头。"
        ],
        "title": "送似表弟还乡",
        "id": "52baca11-5d84-4ba7-9741-333c2801bfbd"
    },
    {
        "author": "李弥逊",
        "paragraphs": [
            "是邦谁及大夫贤，无地容才试十全。",
            "侧席賸闻求德友，深居那得隐臞仙。",
            "张罗永日无过辙，解榻何人许对眠。",
            "莫为时危闲矍铄，要看走马勒燕然。"
        ],
        "title": "次韵曾微言见赠二首  其一",
        "id": "abc99a50-53b0-42c4-ab2f-79e4f47b6e84"
    },
    {
        "author": "李弥逊",
        "paragraphs": [
            "自分人非日九迁，一官民社敢妨贤。",
            "脱尘未踏邻虚地，通籍犹分小有天。",
            "餐玉近传曾试法，买山取足不论钱。",
            "疏慵未似嵇中散，会有斜封落雁前。"
        ],
        "title": "次韵曾微言见赠二首  其二",
        "id": "b9d036cb-5e39-42b2-8b47-f219914cd48a"
    },
    {
        "author": "李弥逊",
        "paragraphs": [
            "楼头钟鼓晓催衙，吏散庭空日已斜。",
            "烽火望中常作客，簿书丛里偶成家。",
            "阴阴密叶榴垂实，剪剪新荷藕结花。",
            "小立方塘一杯酒，又传归恨到天涯。"
        ],
        "title": "采苹亭分韵得花字",
        "id": "87a165bf-166b-4057-9700-d9796d61ad53"
    },
    {
        "author": "李弥逊",
        "paragraphs": [
            "飘飘文采照螭头，袖手功名未肯休。",
            "易水渡愁随一骑，春风吹泪着双眸。",
            "向来但遣淮阴将，异日宁论雍齿侯。",
            "应笑江南夸仲父，规模才可限升州。"
        ],
        "title": "次韵行父舍人有感",
        "id": "bdc2b95f-ba0a-4199-b501-dc9efd019a7e"
    },
    {
        "author": "李弥逊",
        "paragraphs": [
            "家在闽山最上头，大书髙屋榜休休。",
            "按行松竹曾施屐，应接江山不运眸。",
            "漫道鹤书朝赴陇，真成蚁穴梦封侯。",
            "紫薇落笔非吾事，抚字犹堪老一州。"
        ],
        "title": "行父和篇颇有过情之语次韵自叙以谢",
        "id": "3f479826-f3a5-4989-934a-cc21965b6442"
    },
    {
        "author": "李弥逊",
        "paragraphs": [
            "重来□□又成空，旧榜今无卧彩虹。",
            "故国平嗟□瓦砾，新亭犹见湿青红。",
            "雁随山远情无□，□与天穷势自通。",
            "尽道鲈鱼寒不食，□□祗合在江东。"
        ],
        "title": "过吴江次韵行父之作",
        "id": "8b729e56-95c4-4012-adb0-f904b43d718b"
    },
    {
        "author": "李弥逊",
        "paragraphs": [
            "禁路追随又两年，长竿那可使鱼缘。",
            "壮心未展伤迟暮，捷径无工较后先。",
            "软饱三杯当去客，横蒲十幅得风船。",
            "眼中有句无人道，谁与收归古锦编。"
        ],
        "title": "巖陵道中",
        "id": "fa2d70ed-b326-47d1-a5c3-76c75e71dc28"
    },
    {
        "author": "李弥逊",
        "paragraphs": [
            "悠悠乘坠寄舟车，与世真成一梦蘧。",
            "苦忆晓更鼍报鼓，喜逢秋远雁横书。",
            "江山似与诗人助，水月应知静者如。",
            "投老得归随处乐，独醒尤笑楚三闾。"
        ],
        "title": "舟中对月",
        "id": "ce28e9a0-b924-477c-a47a-7252033a3152"
    },
    {
        "author": "李弥逊",
        "paragraphs": [
            "壮岁追随鬓已苍，谁将勋业问行藏。",
            "怜公惜莫鸡群鹤，頋我凌兢虎质羊。",
            "败柳亦工喧暮雨，寒花直欲腻秋霜。",
            "更谋浊酒穷清夜，明日山深木叶黄。"
        ],
        "title": "留别傅才儒",
        "id": "cdb713d4-2ae4-4f01-8a3b-98ea15ffe70f"
    },
    {
        "author": "李弥逊",
        "paragraphs": [
            "秋来何必送将归，落日髙台意自悲。",
            "一壑未容追汗漫，三钟犹得饱支离。",
            "黄花对客如相笑，白髪寻人似有期。",
            "时序不堪翻覆手，每逢佳处亦开眉。"
        ],
        "title": "凝碧晚望",
        "id": "229ba752-69f9-4b7e-b615-99f7b0c64d88"
    },
    {
        "author": "李弥逊",
        "paragraphs": [
            "窈窕僧窗十肘长，解分眼界入他方。",
            "尘襟偶脱公家亊，鼻观重参佛土香。",
            "寒日半收山着色，晚风无力水磨光。",
            "幽寻已觉沧洲近，身外营营付一觞。"
        ],
        "title": "晚登齐云阁",
        "id": "88aa8673-da98-4727-9fb7-7165ae13a56a"
    },
    {
        "author": "李弥逊",
        "paragraphs": [
            "隔水楼台耸佛宫，缘云扪石得榰笻。",
            "布金地主空遗像，折桂仙翁失旧踪。",
            "人去远山留夕照，僧归晚径带残钟。",
            "眼中有句无人道，欲寄丹青恐未工。"
        ],
        "title": "得仙亭",
        "id": "1c6f831f-893b-46f0-bea3-0e7abf372e64"
    },
    {
        "author": "李弥逊",
        "paragraphs": [
            "百尺危楼枕水滨，风烟入眼乱纷纷。",
            "趁虚渔唱来成市，入垅田歌去作群。",
            "阁雨云深山着帽，驾潮风急浪翻云。",
            "寄言残夜明楼月，莫负胡床老使君。"
        ],
        "title": "南楼",
        "id": "7f6e7d3a-66f2-4de6-a32a-0f5d30850d32"
    }
] }
]