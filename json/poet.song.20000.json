[
    {
        "author": "趙抃",
        "paragraphs": [
            "乞得鄉州樂矣哉，雪峰安靜此徘徊。",
            "浙江莫謂音書隔，一日潮聲兩度來。"
        ],
        "title": "謁廣慈大師詩頌  其一",
        "id": "e6be7f1f-cd72-4b3e-a469-8b7bfbab9cb9"
    },
    {
        "author": "趙抃",
        "paragraphs": [
            "大空西山小空東，侍者神通未知窮。",
            "庵來不言還作麽，數珠提起□裴公。"
        ],
        "title": "謁廣慈大師詩頌  其二",
        "id": "da61887e-72f0-4817-92ff-4aae749f1834"
    },
    {
        "author": "趙抃",
        "paragraphs": [
            "湖山深處梵王家，半紀重來兩鬢華。",
            "珍重老師迎意厚，龍泓亭上點龍茶。"
        ],
        "title": "重遊龍井",
        "id": "76e00f59-4a59-445e-8f20-c79754112417"
    },
    {
        "author": "趙抃",
        "paragraphs": [
            "曉登山閣一爐香，瞻企神僧到上方。",
            "人度石橋何所畏，如來原是世津梁。"
        ],
        "title": "石橋",
        "id": "2b39b7b5-6a6f-4220-a6fa-18117dbd3a80"
    },
    {
        "author": "趙抃",
        "paragraphs": [
            "闌干十二壓仙瀛，占得龍峰作畫屏。",
            "林映遠籠千里月，湖光寒照一天星。",
            "望來瀑布真霜練，飛過沙禽半雪翎。",
            "人賞不知春已老，隔橋依舊柳青青。"
        ],
        "title": "題甘棠樓",
        "id": "6b58cfd5-df70-49be-9d18-2f2774e61efe"
    },
    {
        "author": "趙抃",
        "paragraphs": [
            "東南山水聞之久，未省人曾說義烏。",
            "萬頃波濤驚客眼，始知中有繡川湖。"
        ],
        "title": "繡川湖",
        "id": "6968586c-22c5-4304-b554-f8b254c63623"
    },
    {
        "author": "趙抃",
        "paragraphs": [
            "義高德厚賢在躬，進榮退美光初終。",
            "越有神明相元功，疾憂之外康寧中。",
            "乃眷乃顧爰徂東，徒御雖寡人望雄。",
            "其高可仰厚可宗，茲行允美江淮風。",
            "父老相呼告兒童，三朝無事繄厥忠。",
            "公謀公惠世所蒙，肆安於賈田安農。",
            "溫衣蔽體食飽胸，小攘大竊消姦兇。",
            "州牢縣獄囚多空，歡心和氣成年豐。",
            "汝曹雖騃念所從，汝心汝貌加愛恭。",
            "薪蒸勿采米忽春，亟歌屢舞馳省公。",
            "有人昔與公車逢，汝陰潁尾洛陽嵩。",
            "山有迹兮水有蹤，水之鶴兮山之松。",
            "一朝賜號逍遥翁，馬資僕費官與供。",
            "汝曹努力吾老癃，公若再來勤筑宮。"
        ],
        "title": "上趙少師",
        "id": "4bb60cb2-06b3-4637-afdb-9907d0733775"
    },
    {
        "author": "趙抃",
        "paragraphs": [
            "德澤涵濡得二難，百年祠館見遺安。",
            "蒼蒼一片墳臺石，留在行人下馬看。"
        ],
        "title": "又題祠館",
        "id": "0b5e0376-db63-41cd-83e6-01734b35b1ed"
    },
    {
        "author": "趙抃",
        "paragraphs": [
            "石龍山頂拔巍顛，我此登臨骨凜然。",
            "直上更無容足地，速回猶在夕陽天。"
        ],
        "title": "題石龍山",
        "id": "639ad04d-d652-4d7f-8ee2-6efc84acf05a"
    },
    {
        "author": "趙抃",
        "paragraphs": [
            "松撼寒聲竹鎖陰，梵宮瀟灑稱行吟。",
            "庭前花意自榮落，門外山光同古今。",
            "夜榻近軒孤月滿，曉鋤尋藥亂雲深。",
            "中間若了休休事，不信歡愁解到心。"
        ],
        "title": "題東報恩寺",
        "id": "9b4b22fa-d47c-485e-b947-3e3a8b30fe6e"
    },
    {
        "author": "趙抃",
        "paragraphs": [
            "寶界香園接翠微，此焉空寂遠塵機。",
            "寒冰扣曉人無垢，古劍藏秋谷有輝。",
            "水石潺頑迷客徑，松雲灑落護禪扉。",
            "我來笑被名韁鎖，斜日匆匆策馬歸。"
        ],
        "title": "題瑞巖聖壽寺",
        "id": "1160840e-1785-4f8f-8647-79ac34b12329"
    },
    {
        "author": "趙抃",
        "paragraphs": [
            "馬尋舊路知歸去，龜放長淮不再來。"
        ],
        "title": "句  其一",
        "id": "d8a2a27c-abe1-45cf-bad8-f51a436a02ec"
    },
    {
        "author": "趙抃",
        "paragraphs": [
            "乍辭龍尾道，來刺虎頭城。"
        ],
        "title": "句  其二",
        "id": "39a78d9a-91d4-4a5f-bf3b-a8965cf55def"
    },
    {
        "author": "趙抃",
        "paragraphs": [
            "靈山一片雲邊雨，每爲熙朝作歲豐。"
        ],
        "title": "句  其三",
        "id": "9b80490b-250b-4490-b6de-4c563f893f0c"
    },
    {
        "author": "趙揚",
        "paragraphs": [
            "無正文。"
        ],
        "title": "引流聯句",
        "id": "f9c194af-6322-4fb5-94c4-bbd5d15b652f"
    },
    {
        "author": "趙抗",
        "paragraphs": [
            "無正文。"
        ],
        "title": "引流聯句",
        "id": "58322372-4865-4b79-a77f-fca782918c13"
    },
    {
        "author": "王照",
        "paragraphs": [
            "回首高齋拭淚痕。"
        ],
        "title": "句",
        "id": "ea5b8e38-5a90-4b58-8fe7-87d10f02c7dd"
    },
    {
        "author": "范鎮",
        "paragraphs": [
            "行樂到蕭寺，像殿何煌煌。",
            "僧年過九十，細話燈焰長。",
            "方憶髫齔時，初離父母鄉。",
            "是時循舊迹，晝夜不暫忘。",
            "自事膏火來，日就與月將。",
            "始卒未嘗暗，眉髮皆如霜。",
            "禦風設絳紗，求福兼異香。",
            "寒村會織女，借餘坐如匡。",
            "陋巷苦志士，鑿壁偷隣光。",
            "太息日已暮，百結忡心腸。",
            "類此事億萬，聊書成短章。"
        ],
        "title": "信相院慧燈",
        "id": "bd8ce915-af85-4ede-9945-dddf454912ec"
    },
    {
        "author": "范鎮",
        "paragraphs": [
            "成都一都會，千里带坤維。",
            "自昔公坐嘯，至今人去思。",
            "朝廷慎東注，方面要安綏。",
            "遂爾重藩屏，因之職殿帷。",
            "龍光出劍匣，謳頌走江湄。",
            "曉雪離都馭，春風入境旗。",
            "壺漿故父老，竹成舊童兒。",
            "疊足相歡躍，同心仰福禧。",
            "邦人顧若此，邑子更何其。",
            "會講中和化，重爲樂職詩。"
        ],
        "title": "送程端明再鎮成都",
        "id": "f01307eb-df58-4b72-b5b5-09905a9f3923"
    },
    {
        "author": "范鎮",
        "paragraphs": [
            "炎蒸無處避，此地忽如寒。",
            "松砌行無際，石房禪自安。",
            "鴛鴦秋沼漲，蝙蝠晚庭寬。",
            "登眺見田舍，衡茅半不完。"
        ],
        "title": "遊昭覺寺",
        "id": "0c8b03cd-c272-4239-bcd8-e229807cd9ef"
    },
    {
        "author": "范鎮",
        "paragraphs": [
            "金寺西郊外，一來煩惱攄。",
            "凡逢似仙境，鮮不屬僧居。",
            "岸綠見翹鷺，溪清無隱魚。",
            "殘陽已周覽，欲去幾躊躇。"
        ],
        "title": "浄眾寺新禪院",
        "id": "674592f6-9467-4a13-a9e0-ed24ad0bcfd7"
    },
    {
        "author": "范鎮",
        "paragraphs": [
            "滿葉是清霜，培根無沃土。",
            "恥作秦皇松，寧爲馮異樹。",
            "英靈自有風，蔭蔚長如雨。",
            "可憐青青姿，不知人事古。"
        ],
        "title": "武侯廟柏",
        "id": "fbd7b814-9c11-4bd7-8ba3-70d1a549a648"
    },
    {
        "author": "范鎮",
        "paragraphs": [
            "高隱郫城下，平地仍徑還。",
            "門開值冠蓋，簾卷爲江山。",
            "沛雨人間待，浮雲天外閒。",
            "泥封詔不起，明夕奉慈顔。"
        ],
        "title": "留題張少愚屋壁",
        "id": "ec3dff25-9b97-40ff-b854-b9fde8f87dd8"
    },
    {
        "author": "范鎮",
        "paragraphs": [
            "匹馬西歸去，知君得意偏。",
            "人情重鄉里，官職更神仙。",
            "曉後無衙喏，旬頭有俸錢。",
            "何須駕白鶴，辛苦上青天。"
        ],
        "title": "送羅勝卿同年提舉玉局觀",
        "id": "3089f593-6512-44a0-b13e-66e203b813b9"
    },
    {
        "author": "范鎮",
        "paragraphs": [
            "五門門裏觀，松檜日蕭疎。",
            "道話忘心境，仙歌作步虛。",
            "壇場高突兀，廊廡四紆餘。",
            "世事多紛擾，君心定了如。"
        ],
        "title": "送羅郎中登管勾玉局觀",
        "id": "adc902b7-1298-4eed-8e50-828e22a2c1ec"
    },
    {
        "author": "范鎮",
        "paragraphs": [
            "盛府佳招貴，嚴宸雅寄深。",
            "輿題仲舉坐，闕掛子牟心。",
            "漢竹分新契，潘花過舊陰。",
            "當年百里驥，方此試駸駸。"
        ],
        "title": "韓太丞同守成都次韻  其一",
        "id": "dd402c0f-be98-4a34-8c08-ddf9c5958027"
    },
    {
        "author": "范鎮",
        "paragraphs": [
            "近境連桑陌，先遊盛竹林。",
            "併將懷舊意，持作惠時心。",
            "藻思春生筆，清機月滿襟。",
            "成風錦江曲，迥上玉山岑。"
        ],
        "title": "韓太丞同守成都次韻  其二",
        "id": "d38d9024-f13d-4663-bc02-a66a6fd60f7f"
    },
    {
        "author": "范鎮",
        "paragraphs": [
            "春色草將深，春寒柳未陰。",
            "青天指行棧，淥水蕩離襟。",
            "後乘何爲託，前旌喻此心。",
            "南枝倦飛翼，憑爲寄歸音。"
        ],
        "title": "韓太丞同守成都次韻  其三",
        "id": "8bdb5539-3d6c-46cf-a671-28a97b0b62e6"
    },
    {
        "author": "范鎮",
        "paragraphs": [
            "幾年魂夢寄西州，春晚歸逢學射遊。",
            "十里香風塵不動，半山晴日雨初收。",
            "指撝武弁呈飛騎，次第紅粧數勝籌。",
            "夾道綺羅瞻望處，管絃旌旆擁遨頭。"
        ],
        "title": "仲遠龍圖見邀學射之遊先寄五十六言",
        "id": "f5af9540-8ca4-4977-9167-0fbd72ff8862"
    },
    {
        "author": "范鎮",
        "paragraphs": [
            "春日金田驩且譁，始因民俗好紛奢。",
            "管絃齊奏喧聞野，鶯燕高飛不在花。",
            "雕檻憑時見城郭，迴廊行處有烟霞。",
            "方塘靈石從來信，不獨當年太守誇。"
        ],
        "title": "和閻寺丞海雲寺",
        "id": "e822a3e4-3d48-4070-b25a-5471500227ef"
    },
    {
        "author": "范鎮",
        "paragraphs": [
            "金地環迴半錦城，累年斤斧不停聲。",
            "遠村民舍烟未起，滿寺僧筵鐘盡鳴。",
            "欄檻高低資眺覽，市廛言笑尚分明。",
            "阿房昔日徒虛語，壯麗應虧此畫楹。"
        ],
        "title": "登崇聖閣",
        "id": "4c4be8d0-fa20-4294-ae73-eba46d83f8c3"
    },
    {
        "author": "范鎮",
        "paragraphs": [
            "不知真宰是誰專，生得韶光此樹偏。",
            "吟筆偶遺工部意，賦詞今識翰林權。",
            "風翻翠幕晨香入，霞照危牆夕影連。",
            "移植上園如得地，芳名應在紫薇先。"
        ],
        "title": "和提刑海棠",
        "id": "3433ec85-c2a9-4d78-807d-df00d033f07f"
    },
    {
        "author": "范鎮",
        "paragraphs": [
            "歲華今緩昔如流，舊日樊籠可自由。",
            "官事了時無盡極，人生安處且閒休。",
            "愚忠皎皎丹心老，歸思綿綿兩鬢秋。",
            "縱使海棠時節過，急行須及浣花遊。"
        ],
        "title": "和成都吳仲庶見寄來韵  其一",
        "id": "644f5a1e-9444-47a6-adec-6acbab6293b4"
    },
    {
        "author": "范鎮",
        "paragraphs": [
            "濯錦江深惠澤流，西人都未究蹤由。",
            "耕疇擁耒春還動，織戶鳴機夜不休。",
            "講德定應勞四子，富民須合用千秋。",
            "鳳凰臺上需賢久，却恐龜城作蹔遊。"
        ],
        "title": "和成都吳仲庶見寄來韵  其二",
        "id": "57ee2c95-4e4d-4884-9e82-5d6bf5a6c3fa"
    },
    {
        "author": "范鎮",
        "paragraphs": [
            "山橫雙劔水雙流，栖北巢南去未由。",
            "三尺素琴彈浩浩，一爐丹藥詠休休。",
            "白巖霜重紅梨曉，銀礫烟深紫芋秋。",
            "每夜夢魂歸處路，只應明月見神遊。"
        ],
        "title": "和成都吳仲庶見寄來韵  其三",
        "id": "d6e7c06c-c8bc-41ca-bd3e-2fa6e77596b9"
    },
    {
        "author": "范鎮",
        "paragraphs": [
            "橋外浣花溪水通，山人高隱在其中。",
            "一江絲竹喧天沸，爭及松篁半日風。"
        ],
        "title": "題曹山人墅居",
        "id": "a6ac6f78-8c4f-4420-a1c8-19c06b864956"
    },
    {
        "author": "范鎮",
        "paragraphs": [
            "古人惟恃眾心城，何事秦皇苦好兵。",
            "本設函關禁奸詐，不知半夜有雞鳴。"
        ],
        "title": "雞鳴臺",
        "id": "248744cd-f7fd-4f1e-9a6f-7fe9c2fa34d5"
    },
    {
        "author": "范鎮",
        "paragraphs": [
            "巖雨晴猶滴，溪泉直復迂。",
            "傾崖目眩轉，亂石步崎嶇。"
        ],
        "title": "上巖",
        "id": "94f14796-c0f3-40eb-8fe7-8140bba884b9"
    },
    {
        "author": "范鎮",
        "paragraphs": [
            "自古成都勝，開花不似今。",
            "徑圍三尺大，顔色幾重深。",
            "未放香噴雪，仍藏蕊散金。",
            "要知空色論，聊見主人心。"
        ],
        "title": "成都觀牡丹",
        "id": "752c0868-bf9f-413d-af76-7d8386902dcf"
    },
    {
        "author": "范鎮",
        "paragraphs": [
            "堂構虛閒處，師心靜照中。",
            "當門自流水，滿院占清風。",
            "趺坐通禪觀，高談說性空。",
            "那知人世上，日月有樊籠。"
        ],
        "title": "題靜照堂",
        "id": "5cc7316d-8d2e-48af-9aad-f95549e96893"
    },
    {
        "author": "范鎮",
        "paragraphs": [
            "園林再到身猶健，官職全拋夢乍醒。",
            "惟有南山與君眼，相逢不改舊時青。"
        ],
        "title": "次張寺丞園",
        "id": "5e7790a0-9752-44ee-80a0-a27dd5fd0afb"
    },
    {
        "author": "范鎮",
        "paragraphs": [
            "盛旦真明聖，平生伏至公。",
            "遭逢不世出，覆露與天同。",
            "諒直誠多勉，謀猷媿罔功。",
            "后王明若日，夷夏慶同風。",
            "喜氣中兼外，歡謠北至東。",
            "敢圖嚴密禁，擢處太清宮。",
            "峻拔山形大，高明地望雄。",
            "起居無忘古，坐卧只思忠。",
            "論樂嗟淪廢，求音扣寂空。",
            "大和非隱伏，至理自穹崇。",
            "曖昧幽還顯，尊卑降復隆。",
            "使人思舞鳳，如弋慕飛鴻。",
            "世事安清謐，人心處正中。",
            "至醇當直詣，精義故旁通。",
            "本自關瑶律，還須撫素桐。",
            "天材由聖作，物理要人窮。",
            "往古爲經始，來今是考終。",
            "云爲極微妙，襟抱貯沖融。",
            "斂聚陰陽氣，窺觀造化工。",
            "因君說樂事，詩詠照光虹。"
        ],
        "title": "馮允南遠貺佳作有舜律遠相通之句因次韵寄之",
        "id": "fd9b4ba3-56c3-4d4c-ad18-768e8ffe8289"
    },
    {
        "author": "范鎮",
        "paragraphs": [
            "小馬輕輿蜀道難，身披裘褐頂峨冠。",
            "已從林下幽人往，猶作朝中舊德看。",
            "漁釣喜歡新得侶，道途瞻顧尚呼官。",
            "多慚鄉友貽清唱，天外鸞音與鳳翰。"
        ],
        "title": "奉和馮允南二首  其一",
        "id": "479923c0-400a-42c9-a94e-9bef4908fb68"
    },
    {
        "author": "范鎮",
        "paragraphs": [
            "常望鄉山憶翠微，此來時節更春暉。",
            "林間怨鶴久招隱，花外啼鵑仍勸歸。",
            "雲似隨人飛縹縹，雨如先道灑霏霏。",
            "迴思仕宦平生事，六十三年始悟非。"
        ],
        "title": "奉和馮允南二首  其二",
        "id": "2f753757-6f41-41db-9d8e-19542ddc1c60"
    },
    {
        "author": "范鎮",
        "paragraphs": [
            "史君分陜惜別難，緩聽長吟速行酒。",
            "荆山北面黄河南，千里封疆爲己有。",
            "往來無窮西復東，衮衮輪蹄利名走。",
            "甘棠雖云勿翦伐，未必從前不傷手。",
            "當時遺愛安在哉，賴有聲詩傳不朽。",
            "擇之寸刃如新硎，歷年何啻十有九。",
            "胸中藴蓄富術業，此行直欲古人偶。",
            "近世只知厨傳爲，不顧虛名似箕斗。",
            "寄言道路如采詩，但問樵夫與田叟。"
        ],
        "title": "送祖龍學擇之赴陜府酌飲贈別次歐陽永叔韵",
        "id": "f8ce68a1-acf8-4684-a511-433eabae4fa5"
    },
    {
        "author": "范鎮",
        "paragraphs": [
            "疇昔共登仕，爾來三十秋。",
            "常睎絲繩直，竊恥鴟夷柔。",
            "蹄涔學鉅海，螘垤依崇丘。",
            "行之不自疑，親寡憎怨稠。",
            "於今不亟去，淪胥恐同流。",
            "努力買良田，遠追沮溺遊。"
        ],
        "title": "秋懷答司馬君實",
        "id": "01087e4c-f235-406f-a165-04089c7b1078"
    },
    {
        "author": "范鎮",
        "paragraphs": [
            "牡丹名品眾，特地盛于今。",
            "西子含羞甚，東君著意深。",
            "障行施爛錦，屋貯用黄金。",
            "妾婢羣花卉，那能不妬心。"
        ],
        "title": "李才元寄示蜀中花圖",
        "id": "771b6f38-825d-4be1-ab72-404a5b5a6310"
    },
    {
        "author": "范鎮",
        "paragraphs": [
            "臺上望城下，迢遥知幾尋。",
            "湖光隱隱見，多礙柳烟深。"
        ],
        "title": "望湖臺",
        "id": "2c02df47-19f8-461e-9c5c-af4a196384aa"
    },
    {
        "author": "范鎮",
        "paragraphs": [
            "私船官運鬭縱橫，殖貨交通繞近城。",
            "燈火夜涼人未散，古潭宜復萬艘名。"
        ],
        "title": "萬艘潭",
        "id": "21e2f83f-5f3a-43ee-bd92-ccc0cf64dd20"
    },
    {
        "author": "范鎮",
        "paragraphs": [
            "道侶殷勤鑿石渠，金蓮泉脈入靈都。",
            "暗穿竹徑仍清冷，爲我烹茶敵酪奴。"
        ],
        "title": "金蓮泉",
        "id": "76ae26d9-d179-41ad-8423-36f13c3a5d65"
    },
    {
        "author": "范鎮",
        "paragraphs": [
            "日氣曉先赤，天形秋轉高。",
            "風輕金轡勒，霜重毳衣袍。",
            "匹馬精神倦，前騶意思豪。",
            "近來君在告，連直幾番鼇。"
        ],
        "title": "奉和君實早朝書事",
        "id": "d14c968c-8f42-4386-99c3-6cae246cb7d4"
    },
    {
        "author": "范鎮",
        "paragraphs": [
            "山中氣候別，二月已聞蟬。",
            "乍到清凉景，翻疑暑伏天。",
            "此身多暇日，何事更驚年。",
            "雜溜淙淙響，相和勝管絃。"
        ],
        "title": "聞蟬",
        "id": "8afad2c9-9d24-4f5d-b3d0-e7020e3e9e37"
    },
    {
        "author": "范鎮",
        "paragraphs": [
            "憩鶴山間憩竹輿，宛然身世住空虛。",
            "地仙縱與天仙別，明月清風也不疏。"
        ],
        "title": "宿憩鶴寺",
        "id": "8a6e52fd-3a74-4550-a296-84be275ad000"
    },
    {
        "author": "范鎮",
        "paragraphs": [
            "畏風垂首立，臨水側身行。",
            "更拂懸崖壁，援毫寫姓名。",
            "一道來何處，千尋正面前。",
            "時時玉麈下，紛泊鬢毛間。"
        ],
        "title": "和司馬君實遊噴玉潭",
        "id": "036dd6e3-857a-4fa8-b96e-1fdb44b75815"
    },
    {
        "author": "范鎮",
        "paragraphs": [
            "大風吹沙高翳天，萬木簸蕩鳴空山。",
            "夜來奧熱今斗寒，下輿亂石崎嶇間。",
            "急著冒絮衣純棉，兩邊荆棘難躋攀。",
            "行到君實所詫處，却坐拂拭塵土顔。",
            "千尺瀑布才涓涓，深潭寂寞神龍跧。",
            "此來好事慎勿傳，乞得性命成生還。"
        ],
        "title": "遊噴玉潭",
        "id": "bc3f41fe-1a96-4c17-b3ad-4f1b565b9c15"
    },
    {
        "author": "范鎮",
        "paragraphs": [
            "錦屏山下錦江人，西去東來自在身。",
            "正是春天好時節，枉遭風起作埃塵。"
        ],
        "title": "壽安",
        "id": "52061ede-3213-4029-8d62-588c63b1a350"
    },
    {
        "author": "范鎮",
        "paragraphs": [
            "夜月光華照潔清，春雲容與覆崢嶸。",
            "都城咫尺無人到，却使廬山浪得名。"
        ],
        "tags": [
            "庐山"
        ],
        "title": "和君實噴玉潭",
        "id": "3fab7609-59c6-4450-b09e-68178a0e8fce"
    },
    {
        "author": "范鎮",
        "paragraphs": [
            "到處窺泉竇，逢人問草名。",
            "簪裳已無累，猜鳥不須驚。",
            "對景有詩癖，酌泉無酒狂。",
            "山間少塵土，雲際足春陽。"
        ],
        "title": "和君實疊石溪",
        "id": "080cee13-16de-4f13-9bcc-9b8021572194"
    },
    {
        "author": "范鎮",
        "paragraphs": [
            "昨旦愁風色，今朝喜日華。",
            "從容下官道，迤邐見人家。",
            "盛服緣崖看，焚香滿路遮。",
            "樵柯成市井，陶穴乃生涯。",
            "春石聲相應，沉泥處或漥。",
            "累牆甆隱轔，開徑石槎牙。",
            "柴積高於阜，釣槃疾甚車。",
            "自非秦世避，誰道舜風遐。",
            "拄杖逢山斗，迴輿值水斜。",
            "遠林行翠鳳，幽隧轉青蛇。",
            "泉眼思搴藻，雲頭望采花。",
            "仰身書疊壁，平坐挹飛霞。",
            "有景殊難紀，茲遊信可誇。",
            "君如別業就，後會固無差。"
        ],
        "title": "疊石溪",
        "id": "101602e5-6c94-4093-95f0-702cb46264f3"
    },
    {
        "author": "范鎮",
        "paragraphs": [
            "四十年來作往還，如今那怪鬢毛斑。",
            "鳧居雁戶得安處，鶴怨猿驚羞故山。",
            "靜樂顧子難獨享，公忙何日見君閑。",
            "相將嵩少深深處，更共眠雲紫翠間。"
        ],
        "title": "鎮卜居許下雖未有涯先作五十六言奉寄子華相公持國端明玉汝待制",
        "id": "350edd40-d571-4f91-b6e0-90feaae60746"
    },
    {
        "author": "范鎮",
        "paragraphs": [
            "夜中間點滴，曉後見沉陰。",
            "正懼一時旱，何妨三日霖。",
            "著花開稍晚，入麥潤還深。",
            "想象離欄處，高張爛錦衾。"
        ],
        "title": "和君實喜雨三首  其一",
        "id": "bbd6ec44-e661-403c-970e-51189d6816b6"
    },
    {
        "author": "范鎮",
        "paragraphs": [
            "圖館春無賴，田家歲有收。",
            "那能垤鸛詠，還似土龍求。",
            "木蔭疏成密，雲容去復留。",
            "已然爲惡客，泥濘亦須遊。"
        ],
        "title": "和君實喜雨三首  其二",
        "id": "51f44424-c011-4093-9f79-15521e35f04b"
    },
    {
        "author": "范鎮",
        "paragraphs": [
            "一春憂旱熯，田里欲蹉跎。",
            "正合爲霖望，翻成擊壤歌。",
            "風緣簾隙至，雲壓舍簷過。",
            "大尹今朝喜，應同野老多。"
        ],
        "title": "和君實喜雨三首  其三",
        "id": "293096a0-9c98-45ab-9564-a14f57e587ca"
    },
    {
        "author": "范鎮",
        "paragraphs": [
            "畫船容與到橋還，舉袂依然洛酒斑。",
            "湖上曉光涵潩水，坐中晴色見嵩山。",
            "心緣念別如多事，身爲移居似不閑。",
            "疊石石淙雖兩處，福昌陽翟正中間。"
        ],
        "tags": [
            "西湖"
        ],
        "title": "西湖泛舟輒用前韻寄呈君實",
        "id": "c5fc859a-b6d6-4cff-93e3-119f57a15e95"
    },
    {
        "author": "范鎮",
        "paragraphs": [
            "畫處始知蛇足剩，管中那識豹文斑。",
            "從來有道須康世，未省升平却住山。",
            "學富名高難自晦，眼昏心悸始能閑。",
            "計君疊山溪邊景，不得從容歲月閒。"
        ],
        "title": "和君實新買疊石溪莊",
        "id": "8412b1d9-ed1b-4ab1-ad97-ab35561fbbf5"
    },
    {
        "author": "范鎮",
        "paragraphs": [
            "舊鄉山水遶禪扃，日日山光與水聲。",
            "歸去定貪山水樂，不教魂夢到神京。"
        ],
        "title": "贈僧中海淵還閬",
        "id": "39337423-12bd-499e-9255-ad043b592e44"
    },
    {
        "author": "范鎮",
        "paragraphs": [
            "南國一麾守，知公安此行。",
            "家山雖萬里，子舍只鄰城。",
            "驛問中宵至，風謠接畛聲。",
            "定應持課最，同命到天京。"
        ],
        "title": "送張職方守筠州",
        "id": "d421283f-5167-4b36-ae68-d77ec25a0206"
    },
    {
        "author": "范鎮",
        "paragraphs": [
            "花陰柳榻常欹枕，月色侵門不下關。",
            "因諷君詩想佳景，夜凉依約夢魂間。"
        ],
        "title": "吏隱堂",
        "id": "67148cf1-0a8b-49f3-a925-db1461ec1dac"
    },
    {
        "author": "范鎮",
        "paragraphs": [
            "翠幕瑶梯百尺樓，樓前星斗自悠悠。",
            "天家仙會能多少，未到平明已別愁。"
        ],
        "title": "七夕",
        "id": "1e1cf5b4-7b36-4a58-aae9-c192c64f8861"
    },
    {
        "author": "范鎮",
        "paragraphs": [
            "史局逾年別，重來已涕零。",
            "朱書未絕筆，又欲汗新青。"
        ],
        "title": "再至史局",
        "id": "e9f2f66a-1128-4cb7-be98-217825d32880"
    },
    {
        "author": "范鎮",
        "paragraphs": [
            "開時閑淡斂時愁，蘭菊應容預勝流。",
            "剩欲持杯相領略，一庭風露不禁秋。"
        ],
        "title": "黄葵",
        "id": "4602e576-e475-4234-984a-5510e5177f2e"
    },
    {
        "author": "范鎮",
        "paragraphs": [
            "醮壇山下路，消息擬春風。",
            "遥知底處人，歡喜得西公。",
            "繡衣還西州，錦賬空南宮。",
            "使君五馬行，豈減御史驄。"
        ],
        "title": "送司封劉孝祥知資州",
        "id": "caea0d54-c1a5-40ba-a0be-3bc8cc81a76e"
    },
    {
        "author": "范鎮",
        "paragraphs": [
            "雲間雙劍峰，壁立望西東。",
            "天地本無外，江山還自通。"
        ],
        "title": "劍門關",
        "id": "0bafca7b-66e3-419c-82ae-0f29a7ff2893"
    },
    {
        "author": "范鎮",
        "paragraphs": [
            "可憐風信重秋期，紅錦花香極所思。",
            "乞巧樓中成底事，平明祗得玩蛛絲。"
        ],
        "title": "七夕二首  其一",
        "id": "900813ec-e672-4874-b0aa-9eaf8b0789d1"
    },
    {
        "author": "范鎮",
        "paragraphs": [
            "少年從此夕，漸老何所爲。",
            "與子思故鄉，置酒同賦詩。",
            "坐來霜露淡，夜久星斗稀。",
            "王宮直北里，天外橫歌期。"
        ],
        "title": "七夕二首  其二",
        "id": "68556e57-d5f1-4bb0-b67b-d9dd535aedb2"
    },
    {
        "author": "范鎮",
        "paragraphs": [
            "牛斗光芒下，江山形勝中。",
            "招提萬法本，靜照一堂空。",
            "花木含春意，門庭語古風。",
            "支郎丐詩什，愧匪二南工。"
        ],
        "title": "題招提院靜照堂",
        "id": "ad6fb7da-e53e-48dd-825d-8c8015ef4c55"
    },
    {
        "author": "范鎮",
        "paragraphs": [
            "竹裏幽泉荷蓋池，主人投紱自相宜。",
            "水風吹面難成醉，山月當頭易得詩。",
            "漠漠稻畦翻虎掌，深深花塢結蜂脾。",
            "年來想像清高處，羞愧浮雲滿鬢絲。"
        ],
        "title": "寄綿竹致政楊郎中",
        "id": "668a8ace-9c23-4ec5-8e88-5e218158535d"
    },
    {
        "author": "范鎮",
        "paragraphs": [
            "落花時節掩關初，清絕江城舊酒徒。",
            "滿屋煙霞春睡足，一谿風雨夜燈孤。",
            "易中有象閑消息，身外無求免嘆吁。",
            "多謝巖僧頻見訪，欲迴臨水又踟躕。"
        ],
        "title": "端居",
        "id": "8a585d1e-bcb0-4657-a92e-58db4fcc2729"
    },
    {
        "author": "范鎮",
        "paragraphs": [
            "翠樹重重碧草齊，一丘真趣此衡樓。",
            "地盤山影春難老，門掩江聲夢自迷。",
            "閑結柳條思遠道，靜書花葉寄春題。",
            "人間樂事無時足，便倚蘭干到日西。"
        ],
        "title": "過友人墅居",
        "id": "ecd8bc6d-d9fe-4224-9103-d6bdd11c2f70"
    },
    {
        "author": "范鎮",
        "paragraphs": [
            "炎蒸無處避，此地忽如寒。",
            "松砌行無際，石旁禪自安。",
            "鴛鴦秋沼漲，蝙蝠晚庭寬。",
            "登眺見田舍，衡茅半不完。"
        ],
        "title": "寓大邑遊仙寺",
        "id": "1765987d-08d2-4bba-8022-b9499385d18c"
    },
    {
        "author": "范鎮",
        "paragraphs": [
            "半刺爲官美，臨邛自古名。",
            "何言緹軾寵，要侍版輿行。",
            "仙籍新年貴，賓僚舊日榮。",
            "壺槳故父老，應在半途迎。"
        ],
        "title": "送文與可通判邛州",
        "id": "d8a25910-1301-4179-8d40-1e08d6c30842"
    },
    {
        "author": "范鎮",
        "paragraphs": [
            "慣乘霄漢鶴，翻說淤泥蓮。",
            "可惜玉臺處，等閑閑幾年。"
        ],
        "title": "和王都尉",
        "id": "7e007905-a5c7-467b-ba0d-6857d68da4b9"
    },
    {
        "author": "范鎮",
        "paragraphs": [
            "風定雪新晴，塵埃眼豁明。",
            "青山似相識，終日伴行人。"
        ],
        "title": "詩四首  其一",
        "id": "a777a11f-cac8-4de8-b2cf-cd87330156fc"
    },
    {
        "author": "范鎮",
        "paragraphs": [
            "南來十日盡山行，北去前驅野稍平。",
            "邊日照人如月色，野風吹草似泉聲。"
        ],
        "title": "詩四首  其二",
        "id": "a7ec09a0-de94-469b-a85a-6c1d66ae6b03"
    },
    {
        "author": "范鎮",
        "paragraphs": [
            "鳴笳悲咽愁須絕，獵騎盤旋畫不成。",
            "待與故人閒說此，幾時歸得到天京。"
        ],
        "title": "詩四首  其三",
        "id": "1c39fee3-418c-4b32-81ad-b94934e62716"
    },
    {
        "author": "范鎮",
        "paragraphs": [
            "馬足知人意，駸駸不少留。",
            "路回山斗轉，沙漫水平流。",
            "雪底青春動，林梢赤氣浮。",
            "故園花發早，待得到家否。"
        ],
        "title": "詩四首  其四",
        "id": "27fe88e4-fd00-4114-bed9-e2f3045aa46e"
    },
    {
        "author": "范鎮",
        "paragraphs": [
            "倏忽平爲險，分明假奪真。"
        ],
        "title": "句  其一",
        "id": "4e3d0aa4-7b77-4db4-bc69-5fd314e867c2"
    },
    {
        "author": "范鎮",
        "paragraphs": [
            "洞壑獨嵌空，壁溜珠玉濺。"
        ],
        "title": "句  其二",
        "id": "64be3deb-1108-4eb5-bca7-884078b04e34"
    },
    {
        "author": "范鎮",
        "paragraphs": [
            "半天開佛閣，平地見人家。"
        ],
        "title": "句  其三",
        "id": "52ad0d75-bb18-4b37-9ffb-563c8f3d26df"
    },
    {
        "author": "范鎮",
        "paragraphs": [
            "想像通恍惚，大木涵天風。"
        ],
        "title": "句  其四",
        "id": "bbb8e723-d6a2-4b5f-9c61-aa668d2ec8fe"
    },
    {
        "author": "范鎮",
        "paragraphs": [
            "雲霞揖神仙，烟火認城郭。"
        ],
        "title": "句  其五",
        "id": "b2a5a974-c090-4e41-9336-e1d58122040e"
    },
    {
        "author": "范鎮",
        "paragraphs": [
            "先生已何處，依舊白雲飛。"
        ],
        "title": "句  其六",
        "id": "6d68689a-5d6d-4c38-b48c-54370e36f16e"
    },
    {
        "author": "范鎮",
        "paragraphs": [
            "西山瞰大江，迤邐龍鱗溼。"
        ],
        "title": "句  其七",
        "id": "c35e69e2-117a-4f41-9c6c-1d1aa7842982"
    },
    {
        "author": "范鎮",
        "paragraphs": [
            "回頭戀翠峰，雲與烟相襲。"
        ],
        "title": "句  其八",
        "id": "fd160f13-f436-4e0c-8300-f02212e8b9eb"
    },
    {
        "author": "范鎮",
        "paragraphs": [
            "眾山四面合，二水南北流。"
        ],
        "title": "句  其九",
        "id": "f50eb8a9-3779-4c07-8c15-19215e0b11e1"
    },
    {
        "author": "范鎮",
        "paragraphs": [
            "移家尚恐青山淺，隱几惟知白日長。"
        ],
        "title": "句  其一○",
        "id": "2d955d7e-fb87-4a8c-a6fd-dcd2e4bc3f49"
    },
    {
        "author": "范鎮",
        "paragraphs": [
            "不學鄉人誇駟馬，未饒吾祖泛扁舟。"
        ],
        "title": "句  其一一",
        "id": "3dc21804-c696-447a-906c-53b27ec8e50e"
    },
    {
        "author": "范鎮",
        "paragraphs": [
            "生平欲報國，所得是知人。"
        ],
        "title": "句  其一二",
        "id": "b3cdede1-5bbb-4028-bb16-7cc3391bee6f"
    },
    {
        "author": "范鎮",
        "paragraphs": [
            "案前曾立二賢良。"
        ],
        "title": "句  其一三",
        "id": "c2e9aae7-fa06-4974-a98a-fdddfb7ddea0"
    },
    {
        "author": "范鎮",
        "paragraphs": [
            "淡墨題名第一人，孤生何幸繼前塵。"
        ],
        "title": "句  其一四",
        "id": "3cdf03f8-5c7f-4350-8db8-5f3961c97742"
    },
    {
        "author": "胡恢",
        "paragraphs": [
            "建業關山千里遠，長安風雪一家寒。"
        ],
        "title": "句  其一",
        "id": "6f134dbd-446d-4187-b21a-258f32a04ee3"
    },
    {
        "author": "胡恢",
        "paragraphs": [
            "怪鳥啼春不避人。"
        ],
        "title": "句  其二",
        "id": "bd90c691-2253-4a4c-9199-3c40e0c75de6"
    },
    {
        "author": "韓琦友",
        "paragraphs": [
            "是非莫問門前客，得失須憑塞上翁。",
            "引取碧油紅旆去，鄴王臺畔醉春風。"
        ],
        "title": "詩一首",
        "id": "ba41fe33-baa2-460e-9bdd-addf4f1988be"
    },
    {
        "author": "趙丙",
        "paragraphs": [
            "新春鼎洛燕英髦，主禮雍容下庶僚。",
            "二相比肩官一品，十人華髮事三朝。",
            "星階並列瞻台曜，尊酒時行挹斗杓。",
            "東潁庸夫最無狀，也將顔面趁嘉招。"
        ],
        "title": "耆英會詩",
        "id": "01295374-0700-484f-914d-13a31ad5bb7a"
    },
    {
        "author": "趙丙",
        "paragraphs": [
            "東池風物往來親，興在那能計酒巡。",
            "塵外留心曾待月，壺中滿眼只知春。",
            "小詩前後題青竹，幽夢尋常訪白蘋。",
            "鷗鳥亦知今日恨，主人別得兩朱輪。"
        ],
        "title": "東池",
        "id": "57f885d4-2bbe-49a7-be9e-d1d89f9792b3"
    },
    {
        "author": "周貫",
        "paragraphs": [
            "頑鈍天教合作鐺，縱生三脚豈能行。",
            "雖然有耳不聽法，只愛人間戀火坑。"
        ],
        "title": "藥鐺偈",
        "id": "8a79578d-4e79-498c-a238-d4e4df10adac"
    },
    {
        "author": "周貫",
        "paragraphs": [
            "八十西山作酒仙，麻鞋軋斷布衣穿。",
            "相逢甲子君休問，太極光陰不計年。"
        ],
        "title": "答人",
        "id": "6a00e574-958d-4871-aaa9-572e242bfa0b"
    },
    {
        "author": "周貫",
        "paragraphs": [
            "今年中秋夕，來赴去年約。",
            "不見破鐵鐺，彈指空剝剝。"
        ],
        "title": "中秋謁李生",
        "id": "efbfed34-99aa-4719-9f40-53b0bc34f082"
    },
    {
        "author": "周貫",
        "paragraphs": [
            "山郭十餘里，籃輿試初程。",
            "山高雲氣重，野曠煙光輕。",
            "斷石絡樹根，敧崖溜泉聲。",
            "行行款道宇，一徑掌樣平。",
            "仙隱記甘羅，觀名取莊生。",
            "寶藏絢金碧，仙佩飛瑶瓊。",
            "簷鐸自相語，龕燈弄微明。",
            "出門境界寬，一笑大江橫。",
            "蹁躚白羽衣，孤鶴松梢鳴。"
        ],
        "title": "題虛白觀",
        "id": "e6ee516f-81ab-4821-81ad-b969239d56b4"
    },
    {
        "author": "周貫",
        "paragraphs": [
            "彈琴傷指甲，蓋席損髭鬚。"
        ],
        "title": "句",
        "id": "7dd255e2-7dac-4d9c-9503-6cff965bfc20"
    },
    {
        "author": "白子儀",
        "paragraphs": [
            "南畝先曾集素霙，繽紛又拂歲崢嶸。",
            "得無留滯青春色，況復蔽虧紅日明。",
            "司曆不能分晝刻，勾芒何處待時行。",
            "豈如直近農耕候，萬耳聽來甘雨聲。"
        ],
        "title": "季冬立春後有雪呈諸公",
        "id": "364e7e3a-fb76-41fa-949b-562d2ecb9726"
    },
    {
        "author": "白子儀",
        "paragraphs": [
            "良辰今日正寒食，收拾賓槃宜再三。",
            "落筆唱酬宜不倦，把花醒醉亦何慚。",
            "客來常滿眼無白，人道半癡心所甘。",
            "幸是禁烟芳節在，接䍦倒載定能堪。"
        ],
        "title": "次韻和抑之寒食  其一",
        "id": "a99e5e06-f61f-461b-a2d9-48a0c13b0bbb"
    },
    {
        "author": "白子儀",
        "paragraphs": [
            "餘花茂草引醺酣，禮節休言爵止三。",
            "芳歲現逢雖强笑，少年相對但多慚。",
            "尚驅俗駕終何適，不闢愁門却未甘。",
            "難把長繩繫春日，若非觴斝更誰堪。"
        ],
        "title": "次韻和抑之寒食  其二",
        "id": "4ee5d1ce-a616-47d6-8ace-8030c64a59c2"
    },
    {
        "author": "白子儀",
        "paragraphs": [
            "朱輅初聞建赤旗，綠楊猶囀舊黄鸝。",
            "和風駘蕩無三月，炎氣憑陵又一時。",
            "飄去餘香花襯屐，覆來濃蔭葉成帷。",
            "秋光只在前山裏，不日凉襟却共披。"
        ],
        "title": "立夏後大熱偶書",
        "id": "36794c4f-1e3c-4d84-8f7a-9a56e2b59aa1"
    },
    {
        "author": "白子儀",
        "paragraphs": [
            "火雲方熾又風薰，誰柅天邊午日輪。",
            "靖郭所生爲貴子，靈均已死作忠臣。",
            "朝衣耻立雞爭地，賓幄難量狗盜人。",
            "休語前書憂喜事，浴蘭角黍是良辰。"
        ],
        "title": "端午書事",
        "id": "993ac665-cfd1-491e-8e8a-05c278066101"
    },
    {
        "author": "白子儀",
        "paragraphs": [
            "歲時三伏每相承，雨汗居人因不勝。",
            "況是五絃均長養，何須六幕苦炎蒸。",
            "中乾願沃仙盤露，上賜堪加凌室冰。",
            "安得天風破煩溽，釋然羣動返清澄。"
        ],
        "title": "暑伏偶書呈端祖抑之",
        "id": "9dcd710c-f2e6-4f0e-946e-b8c22246cd8f"
    },
    {
        "author": "白子儀",
        "paragraphs": [
            "炎天三伏經初伏，火烈石焚疑此時。",
            "鈎带已逢瓜入座，扶疎還愛樹成帷。",
            "良田廣宅富家事，萬壑千巖逋客期。",
            "顧念宿心俱未適，但慚種種鬢垂絲。"
        ],
        "title": "初伏後偶書呈抑之",
        "id": "700fdab7-0bf5-4277-989f-16a166fd5f03"
    },
    {
        "author": "白子儀",
        "paragraphs": [
            "日涉征塗信馬前，鴻飛時節幾懷賢。",
            "青山漸向故園近，皓月更臨歸驛圓。",
            "四乘光榮慚太子，一簞窮陋本顔淵。",
            "江臯上客紅蓮幕，猶荷明恩未棄捐。"
        ],
        "title": "西歸中秋夜宿三泉寄仙之公南",
        "id": "df014dc7-b748-40ce-862a-f440896d0fbb"
    },
    {
        "author": "白子儀",
        "paragraphs": [
            "金甕蘭英見貺時，桂輪猶惜一分虧。",
            "未知望夜誰同賞，先喜醉鄉今有期。",
            "飛蓋正懷曹子建，登樓何待庾元規。",
            "薄帷長簟忘秋興，且洗清塵舉淥巵。"
        ],
        "title": "景孫八月十四日惠酒",
        "id": "3ceadf31-6bfe-4b13-a756-b8ca81eec10e"
    },
    {
        "author": "白子儀",
        "paragraphs": [
            "逸景運寒燠，良辰徒送迎。",
            "冬權訖昏暮，歲籥改黎明。",
            "華髮任疎颯，宿心無變更。",
            "唯憑一樽酒，時得慰勞生。"
        ],
        "title": "除夜呈抑之",
        "id": "0395bd1e-8a0e-4afc-a5dc-0a7d0e76f178"
    },
    {
        "author": "劉几",
        "paragraphs": [
            "司徒碩德今無比，太尉殊勳固絕倫。",
            "偶以暮年陪盛宴，喜將白髮照青春。",
            "八公有穢山空著，四皓當衰心且伸。",
            "元老相望疎迹在，不應此會媿前人。"
        ],
        "title": "耆英會詩二首  其一",
        "id": "54204e17-1209-4f34-9979-7ae71482f9c1"
    },
    {
        "author": "劉几",
        "paragraphs": [
            "制舉省元推二相，龍頭昔日屬宣猷。",
            "人間盛事并遐算，一席幾盈九百籌。"
        ],
        "title": "耆英會詩二首  其二",
        "id": "8b4b4da3-3851-49e7-84ea-f439519c744b"
    },
    {
        "author": "馮行己",
        "paragraphs": [
            "書稱五福壽爲先，有德人方得壽延。",
            "自媿櫟樗非遠器，誰應齒髮亦遐年。",
            "立身官未三公貴，推老名陪二相賢。",
            "喜把衰容模梵宇，慚無纖效勒燕然。",
            "當時遭遇承陶冶，今日光榮預燕筵。",
            "從此洛城增勝概，又新重作畫圖傳。"
        ],
        "title": "耆英會詩",
        "id": "42e9bf3c-9b9a-474a-a200-f46842cf781b"
    },
    {
        "author": "陳統",
        "paragraphs": [
            "中興碑頌□崢嶸，三百年來蠹不生。",
            "湘水無窮流善價，□山長在聳高名。",
            "文傳幼婦詞原贍，翰灑崩雲筆力精。",
            "按部艤舟思訪古，拂塵珍賞眼偏明。"
        ],
        "title": "讀元顔二公中興頌碑",
        "id": "b7fefab8-f56b-404d-b391-fdae63be1e43"
    },
    {
        "author": "陳統",
        "paragraphs": [
            "次山曾此隱，溪壑水清漪。",
            "廢宅羣山合，高名千古垂。",
            "修篁森釣渚，樂石聳豐碑。",
            "唯有喬林色，蒼蒼似昔時。"
        ],
        "title": "經浯溪元次山舊隱",
        "id": "55e77c6f-9ffa-42cb-9a31-dc607658789b"
    },
    {
        "author": "湛俞",
        "paragraphs": [
            "禪林瀟灑倚危巔，稅駕登臨思豁然。",
            "萬里碧光晴望海，一堂幽響夜聽泉。",
            "寒龕能卧清凉地，古洞雲歸黯淡天。",
            "好景自嗟吟不盡，擬憑圖畫寄詩仙。"
        ],
        "title": "靈峰院",
        "id": "22bd3a48-c01d-404d-8aae-952a29f995b4"
    },
    {
        "author": "湛俞",
        "paragraphs": [
            "御茗毓何峰，煙嵐十二重。",
            "玉泉新吐鳳，金餅五盤龍。"
        ],
        "title": "建茶和羅拯韻",
        "id": "308d01d4-3990-4874-97d9-ec85b97015ba"
    },
    {
        "author": "湛俞",
        "paragraphs": [
            "茉莉曉迷瓊檻白，荔枝秋昳綺筵紅。"
        ],
        "title": "句  其一",
        "id": "65261add-1ec8-4e40-8a28-9668718312bf"
    },
    {
        "author": "湛俞",
        "paragraphs": [
            "人在蓬壺頹白玉，地連兜率布黄金。"
        ],
        "title": "句  其二",
        "id": "885bc01d-8ac9-445d-830d-6fdae4a2c9fa"
    },
    {
        "author": "徐良佐",
        "paragraphs": [
            "一溪水浸羣峰綠，瀲灧長湖澄數曲。",
            "波光如練映危亭，倚檻最宜凝遠目。",
            "亭前日日舟人行，千里萬里風帆輕。",
            "長汀回首望不盡，接天嵐氣何其清。",
            "隔溪南下乾元路，古松峭拔藏禪宇。",
            "餘不祠前千尺潭，昔有靈龜曾左顧。",
            "時遷歲改名獨存，德清從此民俗淳。",
            "山奇水秀冠南國，是處疑有桃花源。",
            "過橋稍轉十餘步，家家相向開朱戶。",
            "大都川澤氣多寒，時時猛點菰蒲雨。",
            "晚來忽霽涼意新，一片兩片歸巖雲。",
            "惆悵王維不在世，把筆欲畫今無人。",
            "老夫歌詩久不作，對此吟情豈宜薄。",
            "簿書推去試新吟，眼前好景難道著。",
            "城中美酒斗十千，浦口魚肥賣得錢。",
            "夜深却羨漁翁樂，醉飽溪心明月眠。"
        ],
        "title": "澄虛亭",
        "id": "7378fadc-f03b-4ae8-a651-2fc705ca873b"
    },
    {
        "author": "王異",
        "paragraphs": [
            "珍重慧空營妙隱，標題靜照作佳名。",
            "新堂復勝牛車樂，舊閣如拋火宅縈。",
            "萬慮根源塵外息，一軒景物鑑中明。",
            "夜深宴坐心虛寂，檀蕙烟微風月清。"
        ],
        "title": "題招提院靜照堂",
        "id": "18205e36-cf7c-4328-94db-3b2c96f0378a"
    },
    {
        "author": "張徵",
        "paragraphs": [
            "久雨妨漁復滯樵，自然亭上一逍遥。",
            "萬緣不自閑中起，百事唯于睡裏消。",
            "老去自知如蠛蠓，病來誰悟似芭蕉。",
            "愛名之世忘名客，幸有山林舊市朝。"
        ],
        "title": "自然亭",
        "id": "7d5dd7c8-b560-4780-a13e-abe070201ba1"
    },
    {
        "author": "張徵",
        "paragraphs": [
            "破錦囊開玉振金，舍人胸次右丞心。",
            "爲時黼藻衣冠藪，與國丹青翰墨林。",
            "慷慨似誰雙舞劍，風流隨處一歌琴。",
            "燕貽苦志追先烈，子夏何須論淺深。"
        ],
        "title": "書故三司副使陳公亞之詩軸後",
        "id": "f0d4e8de-2b4c-445b-ad40-016b176a6d68"
    },
    {
        "author": "裴若訥",
        "paragraphs": [
            "男兒憂道不憂貧，匣有焦桐篋有文。",
            "却訪姑蘇臺下隱，滿船明月一溪雲。"
        ],
        "title": "書懷呈江陰軍",
        "id": "3c8eadc7-34e6-41b3-acbc-8bf4ad9573d2"
    },
    {
        "author": "裴若訥",
        "paragraphs": [
            "紫蓴江上是吾家，一葉扁舟一釣車。",
            "何必陶公種魚法，雨汀烟渚盡生涯。"
        ],
        "title": "江陰絕句",
        "id": "8cc63ee0-f3f5-4559-b693-30eeeaadcf78"
    },
    {
        "author": "裴若訥",
        "paragraphs": [
            "漁人借問去何處，白酒香甜紫蟹肥。"
        ],
        "title": "句",
        "id": "95e2e9bf-c37b-42ea-8068-94772079c140"
    },
    {
        "author": "邵必",
        "paragraphs": [
            "鑿石得春渠，波環閣勢孤。",
            "新痕漲微雨，遠碧注平湖。",
            "士俗山陰舊，風光洛曲殊。",
            "回眸見危嶺，憑檻有驚鳧。",
            "墜蕊浮旋瀨，疎篁蔭疊櫨。",
            "人閒多拾翠，魚樂半依蒲。",
            "河朔誰觴友，沂津昔詠儒。",
            "遺芬知未泯，遊蓋此爲娛。"
        ],
        "title": "題曲水閣",
        "id": "28bdfa27-c896-4003-9987-a0a5c3569ce0"
    },
    {
        "author": "邵必",
        "paragraphs": [
            "我嘗淮上送君行，前日郎官此日卿。",
            "一道清風新使節，萬家和氣舊民情。",
            "西山藥味迎秋熟，同浦波光照物明。",
            "佳景多才雅相值，高吟應未負平生。"
        ],
        "title": "送程給事知越州",
        "id": "594bb257-92d7-4d00-8a86-5516df4c622c"
    },
    {
        "author": "邵必",
        "paragraphs": [
            "海邊民物鮮歡娛，太守經營與眾俱。",
            "園圃新陰多杞柳，池塘生意足魚蒲。",
            "長空不礙高飛鵠，淺水兼容短脛鳧。",
            "此樂有誰知我趣，歸來紅旆日西晡。"
        ],
        "title": "題錢公輔眾樂亭  其一",
        "id": "a89885eb-647e-455d-80da-c9909c7c9b03"
    },
    {
        "author": "邵必",
        "paragraphs": [
            "城外千帆海舶風，城中居市苦憧憧。",
            "幾生佳景爲民老，一日賢侯與我同。",
            "道上槐陰連帟翠，水邊人面照花紅。",
            "寄言樂有時還盡，徒見甘棠憶召公。"
        ],
        "title": "題錢公輔眾樂亭  其二",
        "id": "93f76ee2-fe80-4f47-9c49-232b180ac3aa"
    },
    {
        "author": "邵必",
        "paragraphs": [
            "素壁鑱詩尚未泥。"
        ],
        "title": "句",
        "id": "ddbe0256-f8d0-42c4-95e1-608ab95c22ca"
    },
    {
        "author": "崔黄臣",
        "paragraphs": [
            "牀頭數卷書，足以樂樵漁。",
            "眾謂衣冠傳，自同巖谷居。",
            "潛心富仁智，育德審盈虛。",
            "刺史如相訪，淵明有舊廬。"
        ],
        "title": "和陳述古仙居巖老堂詩",
        "id": "32b90ff0-2fc4-4f40-bfe5-98c175eddadb"
    },
    {
        "author": "吳世延",
        "paragraphs": [
            "黎明騎馬出城閫，鼓角山前訪故人。",
            "白水一陂浮鶴背，青田千里疊虬鱗。"
        ],
        "title": "鼓角山",
        "id": "72364e75-5a38-4dca-8999-1410c3a6e12a"
    },
    {
        "author": "沈紳",
        "paragraphs": [
            "三山對峙海中央，高閣新題紫翠房。",
            "玉鉉相君頒瑞地，金貂仙子挂冠鄉。",
            "雲隨步武鼇頭穩，風滿中裾鶴背涼。",
            "吸盡流霞不知醉，直須乘月據胡牀。"
        ],
        "title": "和孔司封題蓬萊閣",
        "id": "eb3b6d38-5cab-4f97-a9d6-f940c48f36be"
    },
    {
        "author": "沈紳",
        "paragraphs": [
            "天街雨歇槐飛花，鎮東新府腰青緺。",
            "曉排閶闔辭玉皇，肅齋先過文德衙。",
            "赤墀再拜升東塗，赭袍前對明朱霞。",
            "公行早爲上所器，恩言褒寵何光華。",
            "翰林紫微文章公，歡然惜去宴頭加。",
            "東堂西府爭落筆，詩艷萬丈靈星槎。",
            "行周四方心尚壯，勁氣晚節開胡沙。",
            "東南便鄉久思歸，翠巖白水得地嘉。",
            "秋風鱸魚正鮮肥，旗鼓滿城看過家。",
            "吾鄉禹功有餘烈，舊俗質厚民不譁。",
            "比年天時苦荒札，大資公已勤櫛爬。",
            "行當下車鎮清和，仁賢相繼自足夸。",
            "蓬萊到日望三山，海波浸眼窮天涯。",
            "酒濃詩豪真樂都，莫爲畫船留若耶。",
            "公才甚高宜大用，歸來禁鼓聽新撾。"
        ],
        "title": "送程給事知越州  其一",
        "id": "b6493467-b877-4153-956e-99b8ffc7cdbf"
    },
    {
        "author": "沈紳",
        "paragraphs": [
            "千兵督府占樓居，刻鎖君門一夕虛。",
            "爲厭承明新遞直，却探禹穴舊藏書。",
            "家頭鼓角聞初近，座上湖山畫不如。",
            "一道政清貔虎肅，四星密拱紫微車。"
        ],
        "title": "送程給事知越州  其二",
        "id": "bb953c66-eabd-425b-8db7-2a2c8133e857"
    },
    {
        "author": "沈紳",
        "paragraphs": [
            "元子此始來，大暑生凍骨。",
            "名亭陽崖角，高文猶仿佛。",
            "我行冰雪天，噤語揖風物。",
            "銀江走碧漲，九疑抱雲窟。",
            "它年名不磨，至者戒無忽。"
        ],
        "title": "題寒亭山壁",
        "id": "19d5cfb3-5926-4b75-a873-8a35d7c498b2"
    },
    {
        "author": "褚珵",
        "paragraphs": [
            "元稹唐朝輔相材，全家曾住小蓬萊。",
            "公今得請爲藩去，事異當時謫宦來。",
            "雅意未應亡魏闕，歸心且喜過蘇臺。",
            "茂林修竹仁風動，紫蟹黄柑宴席開。",
            "聽訟初承召公後，遞詩須繼樂天才。",
            "政成不待三年報，入告謀猷豈晚哉。"
        ],
        "title": "送程給事知越州",
        "id": "3ea818f0-6e87-4514-9d29-99663d3f64bc"
    },
    {
        "author": "薛利和",
        "paragraphs": [
            "一路生靈陡頓貧，廟堂康濟豈無人。",
            "君王若問茶租日，請把茶租乞與人。"
        ],
        "title": "謝王介甫",
        "id": "a5afd529-7394-482b-a152-e0037bd35beb"
    },
    {
        "author": "薛利和",
        "paragraphs": [
            "軒檻前臨一水湄，此亭誰見獨遊時。",
            "春風坐處無人伴，秋月行來有影隨。",
            "文酒等閑辜會友，溪山贏得自裁詩。",
            "城東老屋今仍舊，當日高蹤孰可追。"
        ],
        "title": "文惠公獨遊亭",
        "id": "c36206f1-2f92-45b5-86c7-029cb0ff973b"
    },
    {
        "author": "薛利和",
        "paragraphs": [
            "嶺脊孤亭勢倚雲，前臨城邑後荒村。",
            "八千里外人歸久，四百年間木尚存。",
            "直北惡溪泉滾滾，落南瘴海霧昏昏。",
            "先生偉績傳青史，萬古民懷逐鰐恩。"
        ],
        "title": "韓亭",
        "id": "5a59f75a-8c98-43d8-8e05-197bc9bd874f"
    },
    {
        "author": "薛利和",
        "paragraphs": [
            "一泓泉色漲漪漣，竊號西湖幾百年。",
            "泛出芰荷錢萬疊，洗開楊柳眼三眠。",
            "雪鷗卧聽禪僧磬，錦鯉行驚釣客船。",
            "若比錢塘江上景，欠他十里好風煙。"
        ],
        "tags": [
            "钱塘江",
            "西湖"
        ],
        "title": "西湖亭",
        "id": "cab0dc64-9737-4ce5-9dc6-51789be1b4ca"
    },
    {
        "author": "薛利和",
        "paragraphs": [
            "傍人笑我無藍袖，今日朱衣嶺上歸。"
        ],
        "title": "句",
        "id": "a9c707ae-300d-422a-bdc9-a6360969ecbe"
    },
    {
        "author": "陸綰",
        "paragraphs": [
            "道旁有古寺，巋然聳梅林。",
            "邇來衣褐徒，包禍歲月深。",
            "埋伏狡兔穴，嘯聚惡木陰。",
            "安得智慧劍，力斬奸邪心。",
            "吾師曹溪流，所在人依欽。",
            "郡邑兩交疏，來發雲雷音。",
            "初如碎瓦礫，乃見真球琳。",
            "瞽者破其瞽，瘖者破其瘖。",
            "有若鸞鳳巢，無復鴟鴞禽。",
            "嗟予困吏役，海岸宜投簪。",
            "扁舟扣禪戶，清風滿衣襟。",
            "高論松桂間，爲師揮玉琴。"
        ],
        "title": "遊勝法寺兼簡深公",
        "id": "a72d967f-3684-4f8b-8128-fcbc2e5519ba"
    },
    {
        "author": "聞人安道",
        "paragraphs": [
            "清虛結宇卜新居，寂靜標名欲性純。",
            "直向萬緣無斷處，應爲一念不生人。",
            "風幡震動殊非鬧，水月澄明未是真。",
            "宴坐經行惟此地，箇中消息與誰親。"
        ],
        "title": "題招提院靜照堂",
        "id": "f4069ce5-a396-4ec1-9413-0e423976f049"
    },
    {
        "author": "聞人安道",
        "paragraphs": [
            "秋浦澄明郡境清，天然巖岫作南屏。"
        ],
        "title": "句",
        "id": "247274ab-f906-41d1-a51c-46c5b2ecb0a1"
    },
    {
        "author": "李京",
        "paragraphs": [
            "賞景塵囂外，放懷岑寂中。",
            "寒崖映流水，古檜生清風。",
            "坐有琴酒樂，路非車馬通。",
            "何當遂初志，來此期芝翁。"
        ],
        "title": "游碧落洞",
        "id": "24996c07-ba73-4cb9-845d-86447e5c79b9"
    },
    {
        "author": "柳應辰",
        "paragraphs": [
            "浯溪石上大江邊，心記閑將此地鎸。",
            "自有後來人屈指，四千六百甲寅年。"
        ],
        "title": "刻浯溪石上",
        "id": "6ccedbc0-03e5-4d6c-91c1-0bae6cdc2087"
    },
    {
        "author": "柳應辰",
        "paragraphs": [
            "不能歌，不能吟，瀟湘江頭千古心。"
        ],
        "title": "浯溪",
        "id": "71ef5be7-1f7c-486c-8b2f-e8da7324c09b"
    },
    {
        "author": "柳應辰",
        "paragraphs": [
            "□□□□山幾重，與君吟望意無窮。",
            "當時共指白雲外，今日獨行青嶂中。",
            "案牘暫休聊自適，籃輿乘隙若爲同。",
            "九嶷秋約心先到，巖月斕斑桂子紅。"
        ],
        "title": "石角山",
        "id": "ced7297a-5d46-4d5b-aa62-aace5cc2638c"
    },
    {
        "author": "俞希孟",
        "paragraphs": [
            "信美真靈宅，呀然洞府通。",
            "皇家尊盛德，南夏享陰功。",
            "廟貌鄰炎帝，峯名比祝融。",
            "遊人思所謂，無獨愛嵌空。"
        ],
        "title": "范陽同年示及零陵三題率然爲答甚愧妍唱 火星巖",
        "id": "3d049bcf-a61b-476f-8cf4-4aa01748e0a1"
    },
    {
        "author": "俞希孟",
        "paragraphs": [
            "旭日多橫照，幽巖得粹華。",
            "次山名此地，瀟水匯其涯。",
            "峭壁生雲葉，危根濺浪花。",
            "終携羨門侶，晨坐嚥東霞。"
        ],
        "title": "范陽同年示及零陵三題率然爲答甚愧妍唱 朝陽巖",
        "id": "50186c4b-e9be-45b8-94b6-335c38e36486"
    },
    {
        "author": "俞希孟",
        "paragraphs": [
            "巖腹潛雲構，清涼十畝間。",
            "天留盤古穴，人識寶陁山。",
            "壞像煙嵐濕，高僧歲月閑。",
            "聖時無遁客，佳境付禪關。"
        ],
        "title": "范陽同年示及零陵三題率然爲答甚愧妍唱 澹山巖",
        "id": "c3e9f2be-9a9b-4aad-b975-58487ea72404"
    },
    {
        "author": "俞希孟",
        "paragraphs": [
            "若把東閩比西洛，可將陳紫敵姚黄。"
        ],
        "title": "句",
        "id": "04e26491-4807-4f6c-bfc8-5681e035c7c9"
    },
    {
        "author": "盧臧",
        "paragraphs": [
            "巖扃瞰羣阜，疇昔道宮隣。",
            "熒惑標名舊，浮屠締構新。",
            "石寒長滴乳，池潤不生塵。",
            "吾到期深入，虬蛇勿噬人。"
        ],
        "title": "三巖詩 火星巖",
        "id": "135b7e25-63ed-4966-abd1-08deef7c8cd8"
    },
    {
        "author": "盧臧",
        "paragraphs": [
            "瀟湘峻岸傍，巖穴號朝陽。",
            "全會江雲勢，先分海日光。",
            "高深驚險易，冬夏返溫涼。",
            "誰肯棄塵世，探窮仙者鄉。"
        ],
        "title": "三巖詩 朝陽巖",
        "id": "7f465f8d-c158-4d02-8b29-3d5f9e5c9521"
    },
    {
        "author": "盧臧",
        "paragraphs": [
            "誰開仙窟宅，非與眾巖儔。",
            "樹響晴翻雨，嵐涼夏變秋。",
            "禽靈啼復斷，雲怪吐還收。",
            "深羨羣僧住，嗟予莫少留。"
        ],
        "title": "三巖詩 澹山巖",
        "id": "c40f5a0b-acee-4d03-8a79-2ac392c94867"
    },
    {
        "author": "沈遜",
        "paragraphs": [
            "一自曾經別，於今歎索居。",
            "善交思柳惠，多病是相如。",
            "官下頻無況，天涯每得書。",
            "舊懷長惋歎，此會合躊躇。",
            "曉露生蘭苑，秋風動鱠魚。",
            "蕭然林野性，與世轉爲疏。"
        ],
        "title": "和",
        "id": "f7dd6eaf-3fe6-4ed1-a35a-cfff73488b2b"
    },
    {
        "author": "霍交",
        "paragraphs": [
            "山深藏古寺，旁枕舊方池。",
            "鼓響揭雲外，石探從水涯。",
            "使旌遊不倦，瑞麥獻相隨。",
            "事簡民同樂，歸心莫競馳。"
        ],
        "title": "和趙閱道遊海雲山",
        "id": "18d0fc99-0bff-4c5f-b524-b5ac4d156c00"
    },
    {
        "author": "白贄",
        "paragraphs": [
            "亭名詔語密相沿，須信從來教義全。",
            "肯構嘗探詩禮業，出綸特表父師賢。",
            "早安素履知文富，晚服朱衣稱賞筵。",
            "不是韋家專講學，豈聞旛戟到門前。"
        ],
        "title": "和趙抃賦新繁周表權如詔亭詩",
        "id": "0efab979-8533-4574-8f24-486b25af2f42"
    },
    {
        "author": "周圻",
        "paragraphs": [
            "杉松夾道綠森森，古寺尤欣結客尋。",
            "殿閣長時異香滿，亭臺佳處白雲深。",
            "清泉迸石落寒谷，幽鳥避人穿茂林。",
            "緩步閑看舊題詠，盆池蓮葉幾浮沈。"
        ],
        "title": "游琅邪寺",
        "id": "8b28e9b0-0e55-4f58-a676-cb3dfe1c4060"
    },
    {
        "author": "韓綜",
        "paragraphs": [
            "信馬盤桓上碧穹，雲埋松翠梵王宮。",
            "老僧細說禪機話，深會菩提色即空。"
        ],
        "title": "香山寺",
        "id": "74c9d246-e328-49fa-a3bb-7a23d1ad66c1"
    },
    {
        "author": "李覯",
        "paragraphs": [
            "魯連誓蹈海，夷齊甘采薇。",
            "秦王不得帝，周武終見非。",
            "輕死議萬乘，强哉三布衣。",
            "凡人期貧賤，貧賤豈易欺。"
        ],
        "title": "三賢詠",
        "id": "18ff2aff-009b-45aa-93d2-55eb51880e9b"
    },
    {
        "author": "李覯",
        "paragraphs": [
            "他人工字書，美好若婦女。",
            "猗嗟顔太師，赳赳丈夫武。",
            "麻姑有遺碑，歲月亦已古。",
            "硬筆可破石，鐫者疑虛語。",
            "驚龍索雷鬭，口唾天下雨。",
            "怒虎突圍出，不畏千强弩。",
            "有海珠易求，有山玉易取。",
            "唯恐此碑壞，此書難再靚。"
        ],
        "title": "和蘇著作麻姑十詠 魯公碑 其一",
        "id": "8e380c1d-2126-4870-9a28-db2afd6b6712"
    },
    {
        "author": "李覯",
        "paragraphs": [
            "收藏在天府。",
            "自非大祭時，莫教凡眼覷。"
        ],
        "title": "和蘇著作麻姑十詠 魯公碑 其二",
        "id": "9673512b-c1ca-4b79-8a02-391aa7cbcbbe"
    },
    {
        "author": "李覯",
        "paragraphs": [
            "五行興萬類，有象皆在天。",
            "如何彼杉樹，反更侔星躔。",
            "予思古昔意，欲媚茲山巔。",
            "草木尚有斗，人物誰非仙。",
            "栽培自何代，衰老今多年。",
            "大旱不減翠，涉春無益鮮。",
            "生當好世界，過盡閑雲煙。",
            "房心欲布政，柱石安可捐。"
        ],
        "title": "和蘇著作麻姑十詠 七星杉",
        "id": "9d4c7128-ac77-4fea-ac92-bf8142811a8b"
    },
    {
        "author": "李覯",
        "paragraphs": [
            "丹竈久已毀，井泉空獨存。",
            "此地非常地，今人非昔人。",
            "我願刀圭藥，輕舉朝明宸。",
            "一言洗天日，萬物歸陽春。",
            "羣仙誰嫉妬，使我身漂淪。",
            "俯視廢井水，欲飲礙荆榛。",
            "徘徊片雲下，泣涕霑衣巾。",
            "少壯幾何時，且醉樽中醇。"
        ],
        "title": "和蘇著作麻姑十詠 煉丹井",
        "id": "5b2de4d2-5eb3-47b5-a418-005c0d7375e0"
    },
    {
        "author": "李覯",
        "paragraphs": [
            "前有縣大夫，取此石爲器。",
            "囂然夸謂予，材與工俱美。",
            "如何爾鄉人，器用曾莫備。",
            "無乃居荒陬，俗鄙不喜事。",
            "答云此石堅，攻磨動時歲。",
            "官用錢出民，民用錢出己。",
            "出民官不知，喜事誠可貴。",
            "出己乃傷財，誰能不惜費。",
            "大夫聞此言，如有所忿戾。",
            "今君倡是詩，敢以報嘉惠。"
        ],
        "title": "和蘇著作麻姑十詠 玳瑁石",
        "id": "707c07e2-0d34-49b1-8b17-f160168a3666"
    },
    {
        "author": "李覯",
        "paragraphs": [
            "秦法雖甚苛，秦吏若猶拙。",
            "山林不數里，俾爾逃得脫。",
            "予觀後世事，政役火烈烈。",
            "苟非爲鬼神，何計避羈紲。",
            "師皇今在御，百事咸均節。",
            "常披詔書意，苦念生財竭。",
            "誰能將順者，所望在賢哲。",
            "無使峰中人，笑我民屠裂。"
        ],
        "title": "和蘇著作麻姑十詠 秦人峰",
        "id": "8402355f-3bae-41c3-8683-87c0d5ddd88e"
    },
    {
        "author": "李覯",
        "paragraphs": [
            "幽居久不樂，心死如濕灰。",
            "聞言山有池，仙客曾流杯。",
            "披衫向西坐，欲望無崇臺。",
            "何當命遊宴，盡聚不羈才。",
            "顧恐狹隘地，未足開吾懷。",
            "仰手斸河漢，决向天南來。",
            "移舟復轉嶽，壅遏成環迴。",
            "橫持北斗柄，量盡酒星醅。",
            "箕踞接下流，一歃空千罍。",
            "八風助吟倡，萬怪供嘲諧。",
            "醉來散髮卧，蠅聲視霆雷。",
            "冷笑勢利子，茫茫塵土堆。"
        ],
        "title": "和蘇著作麻姑十詠 流杯池",
        "id": "cc1e5756-4b80-495f-9572-2872e71fe018"
    },
    {
        "author": "李覯",
        "paragraphs": [
            "碧蓮何歲開，我時不得見。",
            "于今到池上，只有紅蓮綻。",
            "紅蓮非醜惡，物以多爲賤。",
            "阿蠻雖解舞，不見真妃面。"
        ],
        "title": "和蘇著作麻姑十詠 碧蓮池",
        "id": "44c6fc0d-8f39-4bfe-a95f-aa9e6daf8938"
    },
    {
        "author": "李覯",
        "paragraphs": [
            "虎跑本何爲，彼將對以臆。",
            "有如大丈夫，卓爾抱剛直。",
            "盜泉既不飲，譖人亦不食。",
            "山中小禽獸，何足勞捉搦。",
            "勇氣無所泄，爪地成遺迹。",
            "地神嘉乃誠，水源如開闢。",
            "尋常竊六畜，夜傍人牆壁。",
            "是與豺狼同，聞此宜慙色。"
        ],
        "title": "和蘇著作麻姑十詠 虎跑泉",
        "id": "a5b4942b-d84b-4bac-9e7c-402ec7293613"
    },
    {
        "author": "李覯",
        "paragraphs": [
            "山西十數里，乃是丹霞洞。",
            "直上窮雲霓，中寬入罌甕。",
            "紅塵生不識，明月手可捧。",
            "人家千里庭，泉源六月凍。",
            "風雨氣勢惡，草木精神竦。",
            "靈物少形見，仙官何職貢。",
            "欲緣易厭倦，世事足愁痛。",
            "寄語松上鶴，他年期一控。"
        ],
        "title": "和蘇著作麻姑十詠 丹霞洞",
        "id": "92b769de-9d57-45c4-b2cc-b5bda678047b"
    },
    {
        "author": "李覯",
        "paragraphs": [
            "仙翁猶在時，壇上何設施。",
            "仙翁一去後，夢草空離離。",
            "下士固大笑，言者多不知。",
            "嗟嗟天壤內，共是枯魚池。"
        ],
        "title": "和蘇著作麻姑十詠 葛仙壇",
        "id": "78f687f1-4965-4bbe-832b-b1398a43f428"
    },
    {
        "author": "李覯",
        "paragraphs": [
            "朝陽過山來，下田猶露濕。",
            "餉婦念兒啼，逢人不敢立。",
            "表黄先後收，斷折傴僂拾。",
            "鳥鼠滿官倉，于今又租入。"
        ],
        "title": "穫稻",
        "id": "eddf8f20-e7f7-48f6-ad9f-ff166caf3f08"
    },
    {
        "author": "李覯",
        "paragraphs": [
            "里中一老婦，行行啼路隅。",
            "自悼未亡人，暮年從二夫。",
            "寡時十八九，嫁時六十餘。",
            "昔日遺腹兌，今茲垂白鬢。",
            "子豈不欲養，母豈不懷居。",
            "繇役及下戶，財盡無所輸。",
            "異籍幸可免，嫁母乃良圖。",
            "牽車送出門，急若盜賊驅。",
            "兒孫孫有婦，小大攀且呼。",
            "回頭與永訣，欲死無刑誅。",
            "我時聞此言，爲之長嘆嗚。",
            "天民固有窮，鰥寡實其徒。",
            "仁政先四者，著在孟軻書。",
            "吾君務復古，旦旦師黄虞。",
            "赦書求節婦，許與旌門閭。",
            "繄爾愚婦人，豈曰禮所拘。",
            "蓬茨四十年，不知形影孤。",
            "州縣莫能察，詔旨成徒虛。",
            "而况賦役間，羣小所同趨。",
            "姦欺至骨髓，公利未錙銖。",
            "良田歲歲賣，存者唯萊汙。",
            "兄弟欲離散，母子因變渝。",
            "天地豈非大，曾不容爾軀。",
            "嗟嗟孝治王，早晚能聞諸。",
            "吾言又無位，反袂空漣如。"
        ],
        "title": "哀老婦",
        "id": "100fc8cc-4868-4a40-b698-060316193262"
    },
    {
        "author": "李覯",
        "paragraphs": [
            "鳥獸死有用，羽角筋革齒。",
            "輦輓入工師，飾作軍國器。",
            "玉食白如瓠，暝目已腐穢。",
            "生者不敢留，埋藏與螻蟻。",
            "百年富貴身，孰若鳥獸類。",
            "唯有令名人，終古如不死。"
        ],
        "title": "寄懷三首  其一",
        "id": "3d3236a9-162e-495e-90c4-e28079f21063"
    },
    {
        "author": "李覯",
        "paragraphs": [
            "根生但爲松，翼飛但爲鳳。",
            "王侯尚可輕，道義本來重。",
            "癡兒似婢妾，寸步矜恩寵。",
            "傍人忍笑時，佯把衣袪弄。"
        ],
        "title": "寄懷三首  其二",
        "id": "fd2941f4-e605-455d-a711-e3ded0c9c054"
    },
    {
        "author": "李覯",
        "paragraphs": [
            "齪齪復齪齪，淺謀同燕雀。",
            "不思明日憂，但取今日樂。",
            "俗儒抱書卷，未去眼中膜。",
            "誰將古人淚，更爲今人落。"
        ],
        "title": "寄懷三首  其三",
        "id": "6739d7a8-adaa-4f54-8968-35e8ef91fbc9"
    },
    {
        "author": "李覯",
        "paragraphs": [
            "富貴責且重，慙耻心如何。",
            "貧賤事易了，飽煖幸已多。",
            "大熱火天下，虛堂枕山阿。",
            "拔俗嫌人影，考古分賢科。",
            "潄冷齒雙噤，飲香顔半酡。",
            "一跣或移日，遇狂還自歌。",
            "去就各有志，彼此無相訶。",
            "原憲豈嘗病，賜也徒來過。"
        ],
        "title": "避暑",
        "id": "81e7e813-d045-4fba-a2fd-c04c1288d24c"
    },
    {
        "author": "李覯",
        "paragraphs": [
            "人皆喜膏澤，我獨憂豐年。",
            "歲凶已賤糴，年豐安得錢。",
            "賦役忽驚駭，倉廩甘棄捐。",
            "銖銅苟可換，富賈寧我憐。",
            "歸來官事了，相弔柴門邊。",
            "農夫未盡死，穀價應常然。",
            "王心幸仁聖，分職當忠賢。",
            "謂穀賤爲美，咄咄無欺天。"
        ],
        "title": "喜雨",
        "id": "a8285619-17c7-40b7-b853-f382846de121"
    },
    {
        "author": "李覯",
        "paragraphs": [
            "失意多怨尤，有誰能自知。",
            "遊人務乞丐，之子唯求師。",
            "成名在積善，干錄先闕疑。",
            "根本苟深固，春風諒無私。"
        ],
        "title": "送上官直",
        "id": "ab2ff0df-fb75-46c5-b7f0-8a2e7d32025d"
    },
    {
        "author": "李覯",
        "paragraphs": [
            "高僧不出院，屏畫三笑圖。",
            "客子倦遊者，欲去復踟躕。",
            "古人骨朽不可追，今人相見如古時。",
            "人間觸事入吾笑，何必門前有虎谿。"
        ],
        "title": "題昱師房三笑圖",
        "id": "9451394d-be42-4e5f-ae1e-76057ee4bf41"
    },
    {
        "author": "李覯",
        "paragraphs": [
            "我本山田人，好尚與衆異。",
            "平生重交遊，所得國無幾。",
            "昨者應茂才，西行覷朝美。",
            "時當慶曆初，選舉實多士。",
            "茫茫帝王州，栖栖遠行子。",
            "携錢賃破屋，乞火蒸陳米。",
            "鞍馬到即賣，僮僕癡難使。",
            "有時造公卿，努力向廛市。",
            "數步則一歇，長吁乃能起。",
            "衣冠信質野，言語欠婉媚。",
            "閽人顧之笑，將命見而避。",
            "往往得所請，蹌蹌向前跪。",
            "何能剖懷抱，浪自慕尊貴。",
            "貴人如天神，喘息生雲氣。",
            "野夫等麋鹿，芻豢非所冀。",
            "歸來坐空窗，惆悵夕不睡。",
            "塵埃滿鬚鬢，臭惡入口鼻。",
            "業已辭吾親，中道豈可廢。",
            "僶俛待報聞，愁憂遂經歲。",
            "二年正月晦，閑房適假寐。",
            "有奴來啄門，手披擇之刺。",
            "承命驚下牀，赤脚誤穿履。",
            "從來未識面，只是聞高第。",
            "名顯宦且達，見我當何爲。",
            "再拜請就席，熟視知可畏。",
            "昂昂貌甚古，崖石掀氛翳。",
            "渾渾氣其和，璞玉無芒銳。",
            "高談貫先哲，雅意在茲世。",
            "昔人相遇間，一言猶合契。",
            "今吾於擇之，寧假再三計。",
            "自此習往還，中心蔑疑貳。",
            "如熱息廣厦，如饑享盛饋。",
            "君授南康守，舟維蔡河涘。",
            "我館汴之陰，前去路則邇。",
            "時時結帽带，踽踽尋英軌。",
            "衆人嬌綺羅，相對紉蘭芷。",
            "朱絃自三嘆，笑殺彼鄭衛。",
            "王命有期日，都門一反袂。",
            "君行劇鴻軒，我處近匏繫。",
            "曠日及孟秋，皇慈始收試。",
            "崇崇九門開，窈窈三館祕。",
            "主司隔簾帷，欲望不可跛。",
            "中貴當棖闑，蒐索徧靴底。",
            "呼名授之坐，敗席鋪冷地。",
            "健兒直我前，武怒足防備。",
            "少小學賢能，謂可當賓禮。",
            "一朝在檻阱，兩目但腭眙。",
            "捉筆析所問，移時數千字。",
            "讀書取大者，纖悉或靡記。",
            "炙背雖自奇，寧當至尊意。",
            "龍馬騰天衢，駑駘合羞死。",
            "量才與揣命，坦蕩更何事。",
            "振衣託歸舟，河流迅弧矢。",
            "淮清江且平，踰月在枕几。",
            "及過廬山南，聞君初布治。",
            "船檣既入岸，馬首已來暨。",
            "迎我到府署，相見共欣喜。",
            "嫩橘摘千苞，肥魚斫千尾。",
            "蕭晨徹骨清，佳境邀人醉。",
            "高會雖暫歡，故園當速至。",
            "草草成別愁，悠悠渡湖水。",
            "是時東方曙，俄然北風厲。",
            "陽烏畏威逃，江神以儒戲。",
            "氣象斗不同，波濤大可悸。",
            "長帆張欲裂，孤舟蕩無倚。",
            "或從玉井出，或自銀山墜。",
            "篙工斂手立，脈脈無窮淚。",
            "從者閉目坐，嗟嗟不敢視。",
            "我時撫牀歌，分作長江鬼。",
            "所恨生劬勞，不孝而已矣。",
            "禍福果無妄，險難行可弭。",
            "脫身得平康，引領望鄉里。",
            "厥後過浹日，幸得見維梓。",
            "入門何怡怡，饌具有甘旨。",
            "稚女能紉針，驕兒徧生齒。",
            "芟除閑草萊，疏通舊沼沚。",
            "吾廬可終焉，生計由此始。",
            "郡守方仁賢，學宮盛脩理。",
            "踵門致勤恪，命我論經藝。",
            "麻衣何紛紛，鄉人子若弟。",
            "不唯務章句，所欲興禮義。",
            "施爲有本末，動靜有綱紀。",
            "蚤與鷄同覺，夜與月相值。",
            "孳孳忘飲食，𪛊𪛊在文史。",
            "時附南康書，或逢北來使。",
            "尺素雖滿前，話言難到耳。",
            "殆及三年冬，聞君受朝寄。",
            "名稱按刑獄，勢可平冤滯。",
            "故人漸大任，賤子差自慰。",
            "軒車日已遠，翰墨益難致。",
            "薄命良可傷，降災渾未已。",
            "是年之季冬，舉家纏疫癘。",
            "老母尚委頓，微軀蓋螻蟻。",
            "形骸非我有，魂魄與心離。",
            "權柄在鬼物，功力非服餌。",
            "曉突誰能炊，午關猶未啟。",
            "荏苒再周月，幸會天不棄。",
            "春風動枯槁，甘雨澆根柢。",
            "行行夏交秋，吉微凶不替。",
            "高堂何戚戚，疾病日攢萃。",
            "一夕脾臟間，發泄不復止。",
            "詰朝問無言，目瞑口齒閉。",
            "號呶諸兒孫，雜沓大鼎沸。",
            "嗟哉當彼時，誠恐弗可諱。",
            "醫師相急熱，巫覡兩經緯。",
            "藥草極酸辛，法術殫怪詭。",
            "薄暮乃復蘇，踰旬僅知味。",
            "方茲戀庭闈，旋已對獄吏。",
            "試言其所由，內省亦無媿。",
            "有人同州閭，發迹自徒隸。",
            "竊被儒衣裳，曾亡小材技。",
            "突如游京邑，欲以干明叡。",
            "朝家焉可欺，羈旅謀自濟。",
            "乃造黄紙書，便取青袍衣。",
            "乘船歸南方，斂板謁當位。",
            "自言章奏奇，因藉宦官勢。",
            "詔文降自中，宰府不預議。",
            "既云能占天，且曰善興利。",
            "江淮一經過，郡府十不啻。",
            "到處爭逢迎，莫能思處置。",
            "轉運苦愛奇，得之如國器。",
            "故使按坑冶，庶可展才智。",
            "小人靡忖度，假寵愈放肆。",
            "行符索吏卒，圈印發傳遞。",
            "閻閭望塵拜，州縣從風靡。",
            "遮道結繒綵，鋪筵塞珠翠。",
            "車騎前後呵，給使數百指。",
            "何者爲典刑，獨自誇爪嘴。",
            "在昔秦無人，繞朝贈之箠。",
            "繄我非聾瞽，碌碌寧不耻。",
            "作書貽諫官，姦詐患不細。",
            "有詔令逮捕，按驗取真僞。",
            "是夫知計窮，誣我以罪戾。",
            "上官猶眩惑，準例皆拘係。",
            "幽幽圄犴中，憤憤爭競裏。",
            "周旋二十日，乃克見巧敝。",
            "畫地尚不入，業棘曷可寘。",
            "惟茲謝吾母，幾不全髮體。",
            "教道亦難行，凡庸豈同志。",
            "吁哉養英才，徒以釣積毀。",
            "篋書歸敝廬，庠門任蕪穢。",
            "去年仲夏後，盛暑若火熾。",
            "郊園有餘爽，蔬果聊可嗜。",
            "時復觀田疇，畢力奉耘籽。",
            "人生但飽暖，此外皆淫侈。",
            "思君非一日，欲去無雙翅。",
            "俄聞遷黄州，又說丁喪制。",
            "古來聖與賢，誰不遭醜詆。",
            "蜀日駭狗犬，夏鼎愁魑魅。",
            "人壽有短長，孝子謾憂思。",
            "滅性經所貶，節哀禮爲是。",
            "矧夫王佐才，簡在唐虞際。",
            "揚名以顯親，報德豈不韙。",
            "加飯苟如願，蒼生猶有恃。",
            "適時匪我長，不朽乃所擬。",
            "道義果弗充，富貴反爲累。",
            "回憲本無官，桀紂焉得此。",
            "俗子但相非，吾心已居易。",
            "近者游葛陂，念君在衰枲。",
            "作詩布幽懷，讀之勿嗤鄙。"
        ],
        "tags": [
            "庐山",
            "长江"
        ],
        "title": "寄祖祕丞",
        "id": "5daaa98f-159f-4a77-91ed-888f717b22d9"
    },
    {
        "author": "李覯",
        "paragraphs": [
            "孔門有高弟，曾子以孝著。",
            "求諸聖人言，尚曰參也魯。",
            "才敏誰不願，顧恐難荷負。",
            "苟無德將之，何益於父母。",
            "昔如吳起者，善兵惡孫武。",
            "齧臂游諸侯，親喪哀不舉。",
            "楊彪有子脩，器能頗可取。",
            "一旦以罪誅，舐犢徒虛語。",
            "吾生本薄祜，略無兄弟助。",
            "及汝又一身，不絕如線縷。",
            "祖母唯汝愛，無異所生乳。",
            "寧止託祭祀，亦欲興門戶。",
            "伎倆勿求名，適時乃有補。",
            "計盧勿尚巧，合義乃可處。",
            "持重尚寡過，摧剛庶無懼。",
            "內以保家族，外以揚名譽。",
            "高山在所仰，今人豈殊古。",
            "參魯爲汝名，其字曰孝孺。"
        ],
        "title": "名男曰參魯以詩喻之",
        "id": "6d934b88-6d61-4349-8a93-0c819d784178"
    },
    {
        "author": "李覯",
        "paragraphs": [
            "女色無定美，寵至美則多。",
            "士才無定稱，用顯稱已過。",
            "長安小家子，粲粲秋池荷。",
            "性慧不覺耻，母憐不如訶。",
            "出戶一囊麝，見人雙眼波。",
            "情動笑難止，語嬌音屢訛。",
            "都人口如沸，觀者踵相摩。",
            "因緣幸充選，恩澤成偏頗。",
            "少費萬金珠，一呼千綺羅。",
            "佯愁慘白日，猛唾傾天河。",
            "東鄰有賢女，春綠涵脩蛾。",
            "花艷不栽翦，玉光無切磋。",
            "自小固聞禮，藏頭豈知他。",
            "親戚尚未見，媒官當奈何。",
            "過時誰訪問，生世就蹉跎。",
            "豈不有配偶，市里或山阿。",
            "豈不有奉養，舂饎與機梭。",
            "列女不得傳，樂府無人歌。",
            "容華日衰落，涕泣坐滂沱。",
            "富貴易脩飾，貧賤多笑呵。",
            "柳下無仲尼，小官終滅磨。",
            "進退在勇决，遲疑兩皆蹉。",
            "退當事奇偉，夙駕追雄軻。",
            "進當取勢位，健筆爲干戈。",
            "胡然守一節，獨自埋隨和。"
        ],
        "title": "女色無定美贈卿材",
        "id": "b2907ddf-584e-4908-bff8-8d23b8599fe5"
    },
    {
        "author": "李覯",
        "paragraphs": [
            "平生尚倜儻，壯大苦摧折。",
            "主人能結納，佳境爲鋪設。",
            "渺㵿東江來，谽谺暮雲裂。",
            "倡女稍多藝，市酒且供啜。",
            "俠氣復何聊，心朋幸相悅。",
            "解冠從放蕩，大呼誰輓掣。",
            "咄哉千里足，嗟呼三寸舌。",
            "海物喚龍取，天葩令鬼折。",
            "艷唱聲非雅，戲談理當譎。",
            "帷房笑私昵，閭巷嘲瑣屑。",
            "更鼓莫催睡，夜風讒去熱。",
            "俗士鮮大志，于今重小節。",
            "內行豕在泥，外貌犬伏紲。",
            "吾儕古豪傑，方寸浴日月。",
            "被謗肯自疑，爲歡顧猶拙。",
            "放飯彼不慙，使我無齒决。"
        ],
        "title": "江亭醉後",
        "id": "cfd3faa8-5d28-44a3-8c93-c3d217ee9706"
    },
    {
        "author": "李覯",
        "paragraphs": [
            "人生何足貴，貴在天資秀。",
            "譬如沙石間，金玉豈常有。",
            "有才不善用，多爲淫邪誘。",
            "嗟哉棟梁材，往往厄樵手。",
            "章子吾不識，美在衆人口。",
            "如何材藝多，四十無所守。",
            "所守者何爲，非貴亦非富。",
            "古今聖與賢，歷歷垂星斗。",
            "景行苟有成，進退無一繆。",
            "不能功天下，尚可名身後。",
            "百年隨飄風，白髪勇未鬭。",
            "良時且不反，飲恨唯尸柩。",
            "無謂學已足，大海難掬漱。",
            "無謂過可文，希珍尚磨垢。",
            "智者當自知，既往誠何咎。",
            "西子蒙不潔，見者掩鼻走。",
            "惡人幸齋戒，上帝必孚祐。",
            "相如竊妻逃，犢鼻從沽酒。",
            "一朝賦上林，在漢爲稱首。",
            "努力念前哲，吾言非子詬。"
        ],
        "title": "寄章友直",
        "id": "3d165cdd-211f-410a-932e-5cdfadff8f82"
    },
    {
        "author": "李覯",
        "paragraphs": [
            "春秋書大雨，三日已爲霖。",
            "如何方春時，終月常積陰。",
            "淙空若泉瀉，盪地成淵深。",
            "曾無晝夜別，顧恐山嶽沈。",
            "疑是天上河，底漏不可禁。",
            "傍無女媧石，欲補難爲針。",
            "又疑坎宮水，陽曜所不臨。",
            "何等大鬼物，戲把北斗斟。",
            "誰籠三足烏，冷卧空桑林。",
            "勾芒失權柄，羞耻啼盈襟。",
            "枉殺幾樹花，恣許泥土浸。",
            "或云天有意，欲使誅荒淫。",
            "田穀彼何罪，芽穎當森森。",
            "一粒且漂溺，不啻千黄金。",
            "路絕吊客行，餒我憂巢禽。",
            "風聲怒打屋，寒氣獰穿衾。",
            "況我出山遠，久次茲江潯。",
            "嗟嗟歲月晚，悠悠金玉音。",
            "無聊但詼笑，有得還歌吟。",
            "莫怪旅愁甚，旅人千萬心。"
        ],
        "title": "中春苦雨書懷",
        "id": "4a13a730-93e3-42c2-82d7-07b25a040704"
    },
    {
        "author": "李覯",
        "paragraphs": [
            "暖碧覆睛殷，依依近朱欄。",
            "異類偶相合，勁節何能安。",
            "同時盡妖艷，無地容檀欒。",
            "移根既不可，潔心誠爲難。",
            "外貌任春色，中心期歲寒。",
            "正聲尚可聽，誰是伶倫官。"
        ],
        "title": "弋陽縣學北堂見夾竹桃花有感而書",
        "id": "e4027da1-6e2a-4f28-b091-562a271a37a9"
    },
    {
        "author": "李覯",
        "paragraphs": [
            "智者在不惑，君子貴知幾。",
            "彼昏有耳目，無能辨是非。",
            "蜀犬盡鳴吠，羲輪自光輝。",
            "古人不可作，垂涕沾吾衣。"
        ],
        "title": "孤懷",
        "id": "c1d2c437-095a-4561-9a59-8c95b2f13a02"
    },
    {
        "author": "李覯",
        "paragraphs": [
            "主人渴良馬，僕夫念駑駘。",
            "行遲追易及，力少牽易來。",
            "時聞千里足，百箭攢其懷。",
            "主人雖欲買，衆口大悠哉。"
        ],
        "title": "讀韓文公駑驥篇因廣其說",
        "id": "bdb2e5ff-7bc7-4964-80f0-321649a154d0"
    },
    {
        "author": "李覯",
        "paragraphs": [
            "俗人無心胸，貴僞不貴誠。",
            "口吻當文學，犇走成名聲。",
            "之子出蒿萊，行潔業且精。",
            "中美未外發，樸質亡華英。",
            "持此嚮廣衆，詎免笑與憎。",
            "况復覓薦舉，路險豈易行。",
            "所願天命泰，因之主者明。",
            "牙絃一鼓時，鍾子耳必傾。"
        ],
        "title": "送陳次公茂材",
        "id": "3183762d-bbbb-4668-8f05-61ecf0688f0b"
    },
    {
        "author": "李覯",
        "paragraphs": [
            "蝦蟆爾奚爲，閤閤攪人耳。",
            "在官不爲官，在私無私事。",
            "徒將一寸口，日夜相鳴吠。",
            "豈能劖語言，且欲譟夢寐。",
            "何者孔稚珪，愛之如鼓吹。",
            "誰論正與淫，各自有知己。"
        ],
        "title": "蝦蟆",
        "id": "a8533c0d-5188-4bef-99e7-44b7e1bd12e7"
    },
    {
        "author": "李覯",
        "paragraphs": [
            "吾家有鷄母，乘春數子生。",
            "生來踰六旬，互覺羽翼成。",
            "其母且再卵，逐之使離散。",
            "衆雛既不來，一子獨戀戀。",
            "戀戀不肯離，逐之終不移。",
            "母行無險易，唧唧相追隨。",
            "卵生亦云足，母伏窠中宿。",
            "厥子苦無依，攀背如悲哭。",
            "窠中母所安，忍渴復忘餐。",
            "子於背上卧，不捨須臾間。",
            "我時見之喜，異類能如此。",
            "因欲觀其終，其終諒何似。",
            "一朝大長成，乃知牝牡情。",
            "膨脝娠在腹，漸見東西行。",
            "行行求飲食，欲以助生息。",
            "卵出子還多，養子何勞役。",
            "朝啄荆草林，暮爪汙泥深。",
            "昔時隨母意，今作愛雛心。",
            "雛生誠可愛，母老寧忍背。",
            "物性乃不常，使人心歡慨。",
            "物類本無知，無知孰責之。",
            "斯鷄與衆異，酷似有天資。",
            "天資以仁孝，變更何太早。",
            "况彼本無知，血毛安足道。",
            "萬物靈者人，孰不念其親。",
            "少艾與妻子，所以奪吾真。",
            "五十慕父母，虞舜稱稽古。",
            "埋子得黄金，邇來唯郭巨。",
            "古人往莫追，言之淚沾衣。",
            "斯言足自警，題作惜鷄詩。"
        ],
        "title": "惜鷄詩",
        "id": "cd7f7155-7b76-48f1-9af9-140647d75536"
    },
    {
        "author": "李覯",
        "paragraphs": [
            "日出百鳥喜，覊人懶舉眸。",
            "長恨年光緩，祿養未可求。",
            "若至年光過，高堂又白頭。",
            "羲和君有知，奈我心悠悠。"
        ],
        "title": "日出吟",
        "id": "9cedf5b4-caca-4cb6-8825-36ab1c08015b"
    },
    {
        "author": "李覯",
        "paragraphs": [
            "昨日家人來，言汝苦寒熱。",
            "想由卑濕地，頗失飲食節。",
            "脾官驕不治，氣馬癡如絏。",
            "乃致四體煩，故當雙日發。",
            "江南此疾多，理不憂顛越。",
            "顧汝僅毀齒，何力禁喘噎。",
            "寄書詰醫師，有藥且嚼啜。",
            "方經固靈應，病根終翦滅。",
            "但恐祟所爲，嘗聞里中說。",
            "茲地有罔兩，乘時相罥結。",
            "嗟哉鬼無知，何於我爲孽。",
            "我本重脩飾，胸中掬冰雪。",
            "禍淫雖甚苛，無所可挑抉。",
            "疑是饕餮魂，私求盤碗設。",
            "盡室唯琴書，何路致葷血。",
            "無錢顧越巫，刀劍百斬决。",
            "徒恣彼昏邪，公然敢抄撮。",
            "吾聞上帝靈，網目匪疎缺。",
            "行當悉追捕，汝苦旦夕歇。",
            "慈愛早有加，憶念今逾切。",
            "塵勞差可畏，歸計又云輟。",
            "所生能劬勞，祖母矧聰哲。",
            "羸卧縱未蘇，撫視諒非拙。",
            "勉勉多自安，風來信勿絕。"
        ],
        "title": "聞女子虐疾偶書二十四韻寄示",
        "id": "971c011b-eb56-423d-bbb2-467ea464808f"
    },
    {
        "author": "李覯",
        "paragraphs": [
            "子長漢良史，筆鋒頗雄剛。",
            "惜哉聞道寡，氣志苦不常。",
            "心如蟲絲輕，隨風東西揚。",
            "一事若可喜，不顧道所長。",
            "公言絀原憲，俠賊乃爲良。",
            "仁義謂足羞，貨殖比君王。",
            "黄老先六經，斯言固猖狂。",
            "吁嗟夫子沒，兩觀無刑章。",
            "予懷班孟堅，駁議何洋洋。",
            "傳與後世人，慎思其否臧。"
        ],
        "title": "讀史",
        "id": "f93fbd1e-9311-4a20-8fab-929bbf838435"
    },
    {
        "author": "李覯",
        "paragraphs": [
            "遥聞金在沙，知是虛名號。",
            "世人方競奢，何茲有遺寶。"
        ],
        "title": "和育王十二題 金沙池",
        "id": "37320ebb-ba0d-49a4-a23e-d6f0fbaad988"
    },
    {
        "author": "李覯",
        "paragraphs": [
            "佛迹空在茲，佛心無處所。",
            "尋迹以求之，似學邯鄲步。"
        ],
        "title": "和育王十二題 佛迹峯",
        "id": "a8120457-e8bf-4d3f-86c2-c25d7087e447"
    },
    {
        "author": "李覯",
        "paragraphs": [
            "萬物雖散殊，孰非道之體。",
            "何必石岩岩，方疑金色臂。"
        ],
        "title": "和育王十二題 七佛石",
        "id": "efe63a42-a57b-475f-9733-72eaa3c11cc4"
    },
    {
        "author": "李覯",
        "paragraphs": [
            "梵教一來東，羣心日歸向。",
            "土石至無情，也作披緇狀。"
        ],
        "title": "和育王十二題 袈裟石",
        "id": "2a6462f1-8136-43f0-ad8a-abb1b5ed88be"
    },
    {
        "author": "李覯",
        "paragraphs": [
            "月色固無改，臺基亦不壞。",
            "嗟哉翫月人，古來誰更在。"
        ],
        "title": "和育王十二題 明月臺",
        "id": "85e6bc0e-4e2c-49dc-b32e-4214e437a046"
    },
    {
        "author": "李覯",
        "paragraphs": [
            "形模皆自然，樹立豈人力。",
            "松影與秋光，掃成真水墨。"
        ],
        "title": "和育王十二題 石屏風",
        "id": "323dbeb2-c3aa-4ef1-bf11-be0c134d30e5"
    },
    {
        "author": "李覯",
        "paragraphs": [
            "田苗自枯槁，井鰻人所禱。",
            "若教龍有靈，此魚何足道。"
        ],
        "title": "和育王十二題 靈鰻井",
        "id": "379ff421-e03a-47c7-a8a4-356e75622dab"
    },
    {
        "author": "李覯",
        "paragraphs": [
            "璘師鑿此泉，晨夕奉親老。",
            "因知達者心，豈嘗離孝道。"
        ],
        "title": "和育王十二題 供奉泉",
        "id": "b728b3c2-b296-4380-8a08-41e5ff8cf2b4"
    },
    {
        "author": "李覯",
        "paragraphs": [
            "嘗聞有爲法，佛說如夢幻。",
            "胡然窣堵波，香花耀凡眼。"
        ],
        "title": "和育王十二題 育王塔",
        "id": "8f6c952c-66ef-4fbf-96fb-df30e59cdd14"
    },
    {
        "author": "李覯",
        "paragraphs": [
            "晉後千百年，茲殿儼如昔。",
            "梵宇若皆然，應須省民力。"
        ],
        "title": "和育王十二題 八角殿",
        "id": "3647a663-b31b-4b6f-bea0-e9b038eadfd6"
    },
    {
        "author": "李覯",
        "paragraphs": [
            "典午既陵夷，羣材共淪謝。",
            "唯有青青松，于今被王化。"
        ],
        "title": "和育王十二題 晉年松",
        "id": "053ec5fa-10f0-4808-b748-dfe0d6c66f32"
    },
    {
        "author": "李覯",
        "paragraphs": [
            "長疑佛界中，天女來行樂。",
            "爲怕山風寒，仙衣盡重著。"
        ],
        "title": "和育王十二題 重臺蓮",
        "id": "83ddc4a1-1a2f-4750-a43d-1b7f93b73c06"
    },
    {
        "author": "李覯",
        "paragraphs": [
            "繁霜毒春木，花開苦不早。",
            "愚夫擇利婚，美女貧中老。",
            "曷不冶顔色，門前車馬道。",
            "閨房有禮文，自衒誰言好。",
            "俗態競朱粉，古心慕蘋藻。",
            "所期君子恩，卒以慰枯槁。"
        ],
        "title": "美女篇",
        "id": "6b3d6aac-05c1-4953-8b00-f36fbe0d8fa2"
    },
    {
        "author": "李覯",
        "paragraphs": [
            "熒熒背明燈，黯黯垂疎帷。",
            "階庭豈不好，蚊蟲苦相期。",
            "壞扇無清風，暗樹多斜枝。",
            "屈指出泉侶，寂寥空所思。"
        ],
        "title": "苦熱夜",
        "id": "ffbe68b9-8271-4f40-8fd6-e45f678eb46c"
    },
    {
        "author": "李覯",
        "paragraphs": [
            "靡靡步康衢，喋喋問流俗。",
            "誰將今日財，願易來世福。",
            "休論身善惡，佛眼重金玉。"
        ],
        "title": "丐僧",
        "id": "9576ce1b-ae54-4a0c-9890-709474f3f3b7"
    },
    {
        "author": "李覯",
        "paragraphs": [
            "君門若無祿，陳編孰能讀。",
            "公庭若無法，穢德誰不足。",
            "煦煦儒者言，沈沈小人腹。",
            "傷心勿復道，拂絃寄清曲。"
        ],
        "title": "閔俗",
        "id": "a216aa3c-ae02-412e-8f23-92ee73a7dee2"
    },
    {
        "author": "李覯",
        "paragraphs": [
            "世常羞貧賤，貧賤非我羞。",
            "道成不見取，貧賤誰之由。",
            "陛楯擁堯舜，廊廟居伊周。",
            "面對豈無說，咫尺路阻脩。",
            "浮雲關太虛，白日光逆流。",
            "嗟爾臨人者，蔽賢天所仇。"
        ],
        "title": "感歎二首  其一",
        "id": "d81a4f6a-b4da-46b3-9228-a4e3cc2ec9d1"
    },
    {
        "author": "李覯",
        "paragraphs": [
            "得志萬罪消，失志百醜生。",
            "誰云王路寬，枯槁不敢行。",
            "出言到口角，縮舌悔恨并。",
            "自省由若此，況乃蚩蚩氓。",
            "故知當今賢，未有非簪纓。"
        ],
        "title": "感歎二首  其二",
        "id": "f4c507de-5734-4788-94da-07ee064f6993"
    },
    {
        "author": "李覯",
        "paragraphs": [
            "離山闕歸期，滯蹤如在獄。",
            "他門一臠炙，賤子萬端辱。",
            "吟憶圃花盡，夢知原麥熟。",
            "公言富貴遲，何似耕穫速。"
        ],
        "title": "寄鄰父",
        "id": "c9e23891-4f9a-4e45-b811-242358e889b3"
    },
    {
        "author": "李覯",
        "paragraphs": [
            "低齋結空野，小竹移孤林。",
            "齋閑竹浄好，日媚幽人心。",
            "南方夏厭暑，獨此留殘陰。",
            "戛雨挫促夢，穿風搜凉襟。",
            "長茵展麗蘚，亂歌奏歡禽。",
            "侍奴裹村服，語客拋塵簪。",
            "志高成利讐，思爽生詩淫。",
            "值聖喜盈卷，感古悲入琴。",
            "山迎穩履遠，月勸澄杯深。",
            "榮名雖未染，幸亦非堙沈。"
        ],
        "title": "竹齋題事",
        "id": "d03777fd-8077-4051-85b5-5227654fe304"
    },
    {
        "author": "李覯",
        "paragraphs": [
            "朝閨入有籍，疏遠難見君。",
            "世眼不識道，貧賤無高文。",
            "蘭蕙生同草，鴻鵠心在雲。",
            "贈子喜別離，兒女安得聞。"
        ],
        "title": "贈黄秀才別",
        "id": "6901f32a-3809-4b54-9290-96cf00557f21"
    },
    {
        "author": "李覯",
        "paragraphs": [
            "羣陰侮陽德，雨陣春嘈嘈。",
            "白曉慘成夜，瓦口生飛濤。",
            "凝雲列山韒，冷氣攢衣刀。",
            "徑鬧有松竹，庭卧唯蓬蒿。",
            "花淫得罪隕，鶑辯知時逃。",
            "隰苗出水短，木菌隨日高。",
            "微吟雅於樂，快飲甘如膏。",
            "朱曦待未見，天蓋空牢牢。"
        ],
        "title": "雨中作",
        "id": "509cb24a-de06-4b4a-bc42-0024fde566fa"
    },
    {
        "author": "李覯",
        "paragraphs": [
            "苔根跨階發，白雨滿四簷。",
            "春眠嬾下枕，日午誰開簾。",
            "浮塵裹酒榼，餒蟲鏤書籤。",
            "榮樂豈不欲，非義固所嫌。"
        ],
        "title": "獨居",
        "id": "aca4f022-5c27-48cc-8191-aaee12dae029"
    },
    {
        "author": "李覯",
        "paragraphs": [
            "吳江之南，是曰豐國。",
            "五種之生天下食，一歲不登，吾民菜色。",
            "如何天不仁，縱彼旱孽稱其神。",
            "矯矯赤龍推火軒，來自東南山。",
            "咸池愞水不敢沃，陽侯失色愁烹煎。",
            "況茲畎畝流涓涓，何足吸之唇齒間。",
            "但見禾與黍，蓬勃紅塵起。",
            "土伯敕其屬，掃路迎饑鬼。",
            "哀哉氓蚩蚩，託身釜鬲惟蒸炊。",
            "小人怨咨君子知，天生天殺今其時。",
            "我聞皇穹大德在生育，愛養萬物同嬰兒。",
            "産民之身賦民食，中道絕之何所爲。",
            "當時冥冥間，委作非其宜。",
            "山川之神各守土，羣龍受位司天池。",
            "上帝當軒親戒敕，十日一雨無愆期。",
            "帝心仁且信，臨下固不疑。",
            "謂言庶事有分職，屏去視聽思無爲。",
            "安知愚下鬼，負德孤恩難制指。",
            "弄天之權侮人命，貪嗜牛羊邀祭祀。",
            "忽焉一物不稱情，因教此旱災生靈。",
            "雷霆之官畏罪莫敢諫，頭枕天鼓眠不醒。",
            "帝在紫微垣，下隔千里雲。",
            "徒勞銜血向空哭，帝心雖聖安得聞。",
            "北斗侍帝側，斡運氣母均四時。",
            "五星暨衆宿，照曜亡偏私。",
            "夫何容此鬼，恣行胸臆輕天威。",
            "定是機務繁，耳目有所遺。",
            "小臣亦何者，草莽負奇節。",
            "欲係神頸無長繩，欲斬龍頭劍鋒缺。",
            "皇穹如未察凶邪，空使小臣心鬰結。"
        ],
        "title": "閔雨詩",
        "id": "6a0b5758-e680-4651-9250-6610abb96fff"
    },
    {
        "author": "李覯",
        "paragraphs": [
            "豈無飲食奉歡樂，亦有賓客相追遊。",
            "宿酲在枕或時起，俗話入耳令人羞。",
            "偶隨賢友訪仙子，一臨花檻斟瓷甌。",
            "塵埃何處是浮世，松竹此地長清秋。",
            "古來擾擾富且貴，天下茫茫公與侯。",
            "蓋棺事了何足數，乘興嘯傲真良籌。"
        ],
        "title": "訪周道士",
        "id": "00565f76-b300-467b-825b-ca19cd2752b8"
    },
    {
        "author": "李覯",
        "paragraphs": [
            "乾坤父母莫匪慈，胚胎億兆成角覊。",
            "其間哺乳不及處，有時泣殺呱呱兒。",
            "南川上游號沃野，景祐丙子嘗凶饑。",
            "新田始苗舊穀罄，十室八九無晨炊。",
            "伏陰何者不仁甚，釀作水災來助之。",
            "煙煤刷天雨汁黑，嘔山泄谷爭奔馳。",
            "橫流一夜打城郭，萬弩竊發穿毛皮。",
            "東隅有洲尸揖揖，如蟻欲走遭水圍。",
            "屋根無力樹腰折，蛟蜃食人猶擇肥。",
            "濤波一望萬山阻，六親不得相扶持。",
            "國子劉公好仁者，惟時假守茲軍麾。",
            "民生在我不在命，告舟往救無敢違。",
            "童兒赤立婦女困，載之刳木何纍纍。",
            "泥沙外冷內饑渴，口噤不語如狂癡。",
            "牽攣坐卧滿府舍，賦以酒飲加饘糜。",
            "隨流往往亦不死，遠在百里無人知。",
            "捐金購得問氏姓，召使親族携之歸。",
            "司農倉廩盡發出，不待奏報先施爲。",
            "有餘況可補不足，大賈蓄家如響隨。",
            "來瞻去察夜繼晝，赤熱不忍蔭華榱。",
            "由斯一郡十萬戶，餓膚日月生膏脂。",
            "存者相保沒者葬，唐虞仁壽重敺躋。",
            "聖主養賢賢養物，氣和郁郁通高卑。",
            "城西老宮古松徑，一朝墜露甘如飴。",
            "千柯萬葉結不解，玉階瓊樹光離離。",
            "甿俗奔走競觀覩，手攀口吮同齎咨。",
            "學老之人周氏子，好善不類黄冠師。",
            "欲令事迹絢久遠，築亭其地高巍巍。",
            "公之歸朝不可借，松樹至今猶未衰。",
            "我作此詩揭亭上，他年墮淚如羊碑。"
        ],
        "title": "甘露亭詩",
        "id": "972b317a-1dd4-466c-a7bf-2b714cffe832"
    },
    {
        "author": "李覯",
        "paragraphs": [
            "嗟予兀兀何施爲，學無異意唯傳師。",
            "嘗言先聖所述作，人事而已亡他岐。",
            "安知步步有天道，繄我丘師能識之。",
            "春秋下應三千歲，雅頌周流十二支。",
            "闡幽大傳與隠旨，圖寫轉匝成圓規。",
            "勞兄示我復教我，一字不曉如癡兒。",
            "文侯聽樂唯恐卧，今我幸免指目皮。",
            "丘明子夏言不及，我兄所得何神奇。",
            "直疑前身是顔子，獨受師說無人知。",
            "又疑夢寐感靈怪，常與周孔相追隨。",
            "不然悠悠千載後，何傳何習遽如斯。",
            "窮愁著書古有例，昨官閩中今海涯。",
            "海涯路遠學者少，斯道未有施行時。",
            "聖皇誅賞甚明白，歸來奏牘無遲遲。",
            "江南臘雪片如掌，酒花上面寒力衰。",
            "是非得失從此止，馬頭一別東西馳。"
        ],
        "title": "送丘寺丞",
        "id": "125bab77-33a3-4600-8740-bd9abea8616e"
    },
    {
        "author": "李覯",
        "paragraphs": [
            "佛繇西域漸中土，欲使羣心皆鼓舞。",
            "若顓梵語及胡書，昧者雖從明孰與。",
            "其徒往往多材能，暗結時賢爲外助。",
            "遠公自昔來廬山，誇逞蓮花邀社侶。",
            "吁嗟君子遭亂邦，舍此未知何處去。",
            "邇來一行善記覽，齧破乾坤尋曆數。",
            "或攻文苑掠芬香，辭則貫休筆懷素。",
            "其餘曲藝與小詩，布在人間難悉數。",
            "賢豪大抵多憐才，引致門牆無齟齬。",
            "其人既重法亦尊，羽翼大成根本固。",
            "我緣山谷見不遠，緇褐憧憧盡愚魯。",
            "坐量此去朋黨衰，纖縞焉能拒强弩。",
            "去年有使自番陽，手藉一函來我所。",
            "發函乃是緣概書，千字滿前雲縷縷。",
            "衆人飽食己用心，欲噍伯英肥美處。",
            "當時名士嘉其能，長序短篇聊繡組。",
            "因思幅員千萬里，如師之能更幾許。",
            "以儒輔釋日益多，何恤區區一韓愈。"
        ],
        "tags": [
            "庐山"
        ],
        "title": "答緣概師見示草書千字文并名公所贈詩序",
        "id": "f046ed50-22cb-46c5-acc1-bf5f8a113fe7"
    },
    {
        "author": "李覯",
        "paragraphs": [
            "吳臺翫春鎖春色，雨刷花光入龍國。",
            "田邊大樹啼老鴉，野雲癡醉寒查牙。",
            "年華欲住風雷惡，蘭臉知秋淚先落。",
            "時榮時謝無了時，扶起混沌須神醫。"
        ],
        "title": "春社詞",
        "id": "1d91342a-690a-4832-968d-7ba7925f2296"
    },
    {
        "author": "李覯",
        "paragraphs": [
            "昔年因讀昌黎文，知有訓狐猶未真。",
            "客堂昨夜滅燭後，一聲竊發誠驚人。",
            "慈母入席匪虛語，據此麄暴誰敢聞。",
            "殺人之子養爾子，天地不管胡爲仁。",
            "豈無鷹隼善搏擊，去路昏黑難相親。",
            "亦有弓矢可彈射，却恐誤中東西鄰。",
            "我今獨處雖無懼，聒不得睡寧不嗔。",
            "嘗聞鳳凰百鳥君，丹穴萬里誰龍言。",
            "行當整頓九韶樂，奉迎綷羽掀重雲。",
            "直前再拜列爾罪，爾軀何足爲灰塵。"
        ],
        "title": "聞訓狐",
        "id": "7fb66e7f-e8b3-4a41-9e98-a4cd22360f83"
    },
    {
        "author": "李覯",
        "paragraphs": [
            "翩翩者鵲何品流，羽毛白黑林之幽。",
            "生平智力可料度，有巢往往輸鳴鳩。",
            "天然却會報人喜，愚兒幼婦唯爾求。",
            "萬聲千噪幾曾驗，聞者終是軒眉頭。",
            "從來烏鳥愛反哺，孝慈情性誰可儔。",
            "其間於事最先見，告人凶禍令人憂。",
            "憂時不肯自脩飾，禱請神鬼爭啾啾。",
            "告之愈驗愈見惡，共去災患鴉之由。",
            "彈丸瓦石相驅逐，名園佳樹難依投。",
            "忠言逆耳世罕用，屬鏤曾割伍員喉。",
            "莫笑後來司馬公，事事稱好真良謀。"
        ],
        "title": "聞喜鵲",
        "id": "c8bfee4c-6671-4bff-8150-2180a8c092ca"
    },
    {
        "author": "李覯",
        "paragraphs": [
            "仲尼作經授曾子，明稽至孝之終始。",
            "始於事親終立身，以是揚我於後世。",
            "大雅有言念爾祖，述脩其德乃爲美。",
            "聖訓昭昭十八章，寫之琬琰千餘歲。",
            "湯生本由義方教，石磨沙盪求成器。",
            "其名延祖有意哉，吾以子立爲之字。",
            "立身之道將何如，非曰凡人富與貴。",
            "不賢而位何能爲，蠅蟲豈不披紅紫。",
            "周公亦人舜亦人，口銜日月坐天際。",
            "勗哉見善勿遲疑，往往後生誠可畏。"
        ],
        "title": "解湯延祖字",
        "id": "fa4f7a9a-4997-44c6-8803-ee830165f9f4"
    },
    {
        "author": "李覯",
        "paragraphs": [
            "外邊雖節目，內裹却空虛。",
            "從來汗流浹，只爲寫經書。"
        ],
        "title": "詠竹",
        "id": "93dc2f52-3742-455e-a94f-5e986a053dc7"
    },
    {
        "author": "李覯",
        "paragraphs": [
            "夜落無人見，朝看到處新。",
            "非君有分別，力不奈松筠。"
        ],
        "title": "霜",
        "id": "5c99d9ae-ec23-47b1-9f16-72160f2edf87"
    },
    {
        "author": "李覯",
        "paragraphs": [
            "水性本來弱，漸寒成此堅。",
            "東風有時到，幾日是殘年。"
        ],
        "title": "冰",
        "id": "2a419f07-f02a-4c3e-9ba2-43256457dbc7"
    },
    {
        "author": "李覯",
        "paragraphs": [
            "逸少曾留翫，人因喚右軍。",
            "鳥名加爵號，不離羽毛羣。"
        ],
        "title": "鵝",
        "id": "7babaa35-7734-4fb4-b018-d1444d4b3b35"
    },
    {
        "author": "李覯",
        "paragraphs": [
            "庶人常用贄，貴在不飛遷。",
            "飽食待庖宰，虛教兩翅全。"
        ],
        "title": "鴨",
        "id": "1d3fb8af-6fd4-4dcf-826d-c0560ae4e60e"
    },
    {
        "author": "李覯",
        "paragraphs": [
            "醜婦易爲潔，愚兒多守純。",
            "天將惡文采，萬物恐無春。"
        ],
        "title": "惜才",
        "id": "9ad057e2-bebc-4d90-bd98-bc68a35ec50f"
    },
    {
        "author": "李覯",
        "paragraphs": [
            "無計奈踈拙，走逃雲水隈。",
            "鶴饑雖厭夜，龍睡却嫌雷。",
            "師友關千古，窮通付一杯。",
            "商巖版築者，底處有梯媒。"
        ],
        "title": "山舍寓止",
        "id": "161dd41a-3040-43a1-b143-ee95f06be8c3"
    },
    {
        "author": "李覯",
        "paragraphs": [
            "像設彼何時，高僧白衲衣。",
            "水寒吞日氣，樹老慣霜威。",
            "幡影捎天近，鐘聲落谷微。",
            "可憐成道易，無事即無機。"
        ],
        "title": "東巖精舍",
        "id": "48767053-4710-456e-bdf7-74102b1cb605"
    },
    {
        "author": "李覯",
        "paragraphs": [
            "披衣坐小亭，夜氣拂人清。",
            "月暗先成暈，蟲吟不識名。",
            "舉杯期混沌，開卷賞莖英。",
            "此興知誰會，松風鶴睡驚。"
        ],
        "title": "閑夜",
        "id": "f0f4ec2a-8be0-4635-bee0-41b9bb625d59"
    },
    {
        "author": "李覯",
        "paragraphs": [
            "光明人所好，幽暗此何爲。",
            "樹在谿無影，禽來鶻未知。",
            "愛花留潤與，避日卷陰移。",
            "底事偏相惱，天涯欲望時。"
        ],
        "title": "霧",
        "id": "383078c6-2e6a-48a0-b8f4-3060615d23f3"
    },
    {
        "author": "李覯",
        "paragraphs": [
            "俗態共紛紛，吾心誰與論。",
            "幾因清夜夢，還見古人魂。",
            "師域寧無樂，文家別有尊。",
            "此身聊自足，獨恐累兒孫。"
        ],
        "title": "自詠",
        "id": "109765e0-375b-4e80-bedc-285f5f9b54c3"
    },
    {
        "author": "李覯",
        "paragraphs": [
            "俗語不入耳，旅愁還到心。",
            "坐多渾易厭，夢好欲重尋。",
            "暴雨撩蓬響，殘陽過嶺陰。",
            "迴看犇競苦，此興貴南金。"
        ],
        "title": "睡思",
        "id": "e9e04054-cbb2-4c27-b8da-587e07a0247f"
    },
    {
        "author": "李覯",
        "paragraphs": [
            "江湖限南鄙，秋令到還稀。",
            "節換空看曆，人閑未趁衣。",
            "齊紈方得意，厦燕莫言歸。",
            "祗有松筠徑，風高暑氣微。"
        ],
        "title": "秋熱",
        "id": "1a91722a-5c44-4d63-a586-edda217c8d29"
    },
    {
        "author": "李覯",
        "paragraphs": [
            "明月到樽前，拏舟古岩邊。",
            "亂山斜入霧，遠水倒垂天。",
            "酒氣薰龍戲，歌聲弄鶴眠。",
            "迴頭嗤李郭，此外更無仙。"
        ],
        "title": "鑑湖夜泛",
        "id": "2e163016-0892-4e47-9185-78c52d917be3"
    },
    {
        "author": "李覯",
        "paragraphs": [
            "客思都無著，臨池一醉歌。",
            "喚春呈物象，移性入天和。",
            "月影碎荆玉，波紋緯蜀羅。",
            "相看盡仙骨，俗態已無多。"
        ],
        "title": "池亭小酌",
        "id": "febc33ac-665a-4a2e-bb75-f421b9b53bf9"
    },
    {
        "author": "李覯",
        "paragraphs": [
            "一把長篇讀，驚嗟即過旬。",
            "誰知後來者，還似老成人。",
            "古訓但時習，英辭當日新。",
            "慙無稱薦力，空此見天麟。"
        ],
        "title": "迴胡舜元賦稿",
        "id": "e08cffe8-a886-469d-9f11-dae75de46edb"
    },
    {
        "author": "李覯",
        "paragraphs": [
            "老杜沒已久，嗟哉吾子心。",
            "時人任詬病，獨自革浮淫。",
            "美玉寧須琢，朱絃豈在音。",
            "鐘期如未見，慎勿等閑吟。"
        ],
        "title": "迴黄通詩篇",
        "id": "8906922a-db7a-40fe-a7d0-00b84262a564"
    },
    {
        "author": "李覯",
        "paragraphs": [
            "六月地欲赤，驅車河朔行。",
            "王師備戎羯，游子念功名。",
            "盡識山川險，深窮彼我情。",
            "歸來具封奏，直上請長纓。"
        ],
        "title": "送路拯北遊",
        "id": "f9b4139d-4c0f-458d-860c-d0ed8bb5d78f"
    },
    {
        "author": "李覯",
        "paragraphs": [
            "太平無武備，一動未能安。",
            "廟算何時勝，人生到處難。",
            "役頻農力耗，賦重女工寒。",
            "祗有旴江守，憐民不愛官。"
        ],
        "title": "感事",
        "id": "cc39cedd-3cec-411e-9bd2-bfac2254c2a0"
    },
    {
        "author": "李覯",
        "paragraphs": [
            "無物可勞情，空郊日閉扃。",
            "雨吟春破碎，貧飲客凋零。",
            "世事重江險，才名一夢醒。",
            "同心祗松栢，見我尚青青。"
        ],
        "title": "閑居",
        "id": "7103656a-3cec-44e1-8e45-3cb8d397c04e"
    },
    {
        "author": "李覯",
        "paragraphs": [
            "盡日看流萍，誰原造化情。",
            "可憐無用物，偏解及時生。",
            "泥滓根萌淺，風波性質輕。",
            "晚來堆岸曲，猶得護蛙鳴。"
        ],
        "title": "萍",
        "id": "507a33c0-301d-4b71-9b7d-fa818e07afa7"
    },
    {
        "author": "李覯",
        "paragraphs": [
            "人意皆懷土，嗟君無故園。",
            "欲行須盡室，此去又他門。",
            "靜裏文章好，貧來節行存。",
            "振淹知有日，倚伏豈虛言。"
        ],
        "title": "送張鬷嘏",
        "id": "809c6835-2de1-4aa5-a7d1-2caf78f41e17"
    },
    {
        "author": "李覯",
        "paragraphs": [
            "産業家家壞，誅求歲歲新。",
            "平時不爲備，執事彼何人。",
            "朱戶仍奢侈，柴門轉窶貧。",
            "若非衢室畔，無用說悲辛。"
        ],
        "title": "村行",
        "id": "8e501dc7-7449-469b-bb77-4018606bc435"
    },
    {
        "author": "李覯",
        "paragraphs": [
            "衆人皆銳進，唯我復幽居。",
            "慮遠夢多亂，身閑氣不舒。",
            "干求非祿位，好尚豈詩書。",
            "日夜又日夜，霜寒鬢髮疎。"
        ],
        "title": "感懷寄擇之",
        "id": "59901867-12ec-4888-a17c-2159a2df9105"
    },
    {
        "author": "李覯",
        "paragraphs": [
            "嗟爾羽蟲類，昂然冠距麄。",
            "徒爲識昏曉，猶未免庖厨。",
            "年少苦令鬭，主人頻見呼。",
            "寧思避弋者，天外去鴻孤。"
        ],
        "title": "鷄",
        "id": "1f4cf6d8-1cac-4f4c-aa57-9b29315d91c0"
    },
    {
        "author": "李覯",
        "paragraphs": [
            "炎蒸得避處，鋪席對西牆。",
            "有月樹陰黑，無風山氣凉。",
            "聚蚊妨袒裼，飲井當壺觴。",
            "妻子詎知我，笑言皆在傍。"
        ],
        "title": "堂西夜坐",
        "id": "3ff85a9a-d0b2-4b9d-8093-ed54213aa016"
    },
    {
        "author": "李覯",
        "paragraphs": [
            "築室先塋下，哀心有所歸。",
            "每來開戶牖，渾似戀庭闈。",
            "丘木成風樹，衰裳換綵衣。",
            "吾生與君類，東望涕交揮。"
        ],
        "title": "寄題陳適追養亭",
        "id": "7c2ab7fb-d4fd-48e0-9aa8-23b2d9ee9b16"
    },
    {
        "author": "李覯",
        "paragraphs": [
            "荒郊人事絕，歡喜見時髦。",
            "舊業椽爲筆，新官草染袍。",
            "幽明終考績，州縣豈徒勞。",
            "况有松筠性，凌寒節更高。"
        ],
        "title": "送宜黄柳尉",
        "id": "064909cd-82bf-4348-ab71-1d3bbe68dd57"
    },
    {
        "author": "李覯",
        "paragraphs": [
            "之子來相問，吾言豈不誠。",
            "文章難得理，聲律易求名。",
            "貧甚須清節，親安莫遠行。",
            "異時如有立，宗族亦知榮。"
        ],
        "title": "送君俞",
        "id": "0b7304e0-eaf6-42b2-a77a-3d7a979558e0"
    },
    {
        "author": "李覯",
        "paragraphs": [
            "天下爲人子，何人似慶門。",
            "二親皆白首，同日拜皇恩。",
            "就養蘭生畹，娛賓酒滿樽。",
            "自嗟偏侍早，相送只銷魂。"
        ],
        "title": "送黄祕丞",
        "id": "8f8fa77c-0d3a-4d9e-92c1-adbcc485b483"
    },
    {
        "author": "李覯",
        "paragraphs": [
            "聖人雖在上，君子有窮時。",
            "自得山居樂，何須世俗知。",
            "夜多松月分，凉與水風期。",
            "只恐亨通去，清閑却付誰。"
        ],
        "title": "寄題廖說蒙亭",
        "id": "50d64bfb-5bfa-490e-b06c-67d525b07de6"
    },
    {
        "author": "李覯",
        "paragraphs": [
            "貧士無所務，閑眠常起遲。",
            "謾勞鷄口喚，不奈睡魔欺。",
            "宿酒猶薰腦，朝饑未到脾。",
            "誰能空汲汲，肉食自謀惟。"
        ],
        "title": "晏起",
        "id": "30732164-45bd-4bad-a23d-deb007ccc6a0"
    },
    {
        "author": "李覯",
        "paragraphs": [
            "少小唯貪酒，病來纔信醫。",
            "問方逋客許，尋藥野人疑。",
            "夜擣全聽慣，寒煎覺沸遲。",
            "古賢曾愛死，此意亦誰知。"
        ],
        "title": "養疾",
        "id": "e20aaa12-6239-4872-a39b-9f33afd79c16"
    },
    {
        "author": "李覯",
        "paragraphs": [
            "最能牽病眼，天際一山橫。",
            "盡日是秋色，無人知地名。",
            "暗時雲自合，缺處路應平。",
            "才子霑衣淚，千秋共此情。"
        ],
        "title": "遠山",
        "id": "4d1d8cf5-76e5-4b53-be1f-baf6e801c4d7"
    },
    {
        "author": "李覯",
        "paragraphs": [
            "典學淡無味，畏塗來幾程。",
            "舉家應好事，努力爲求名。",
            "馨膳南陔遠，運環昨夢驚。",
            "壽觴何以薦，經術抵金籝。"
        ],
        "title": "送吳伯華",
        "id": "05c03b03-7b40-455d-b842-a15e70d2df95"
    },
    {
        "author": "李覯",
        "paragraphs": [
            "浮世因循過，流年次第新。",
            "迴思舊來事，都似夢中人。",
            "不飲偏嫌雪，多愁却怕春。",
            "星魁欲寅位，五鼓莫頻頻。"
        ],
        "title": "次韻陳殿丞除夜感懷",
        "id": "025e281b-2c2d-46a9-9fd1-0891c5dcb074"
    },
    {
        "author": "李覯",
        "paragraphs": [
            "病馬不妨騎，出門常便歸。",
            "見人無事說，是物與心違。",
            "通塞元關命，驅馳轉覺非。",
            "莫教塵裏汗，壞却篋中衣。"
        ],
        "title": "早歸",
        "id": "3af43e41-31cf-4d10-8996-3fedd904b9da"
    },
    {
        "author": "李覯",
        "paragraphs": [
            "傾耳斜陽裏，無聊拭淚頻。",
            "平生慣聞處，今日自愁人。",
            "夜近歇不久，風來聽得真。",
            "胡笳更何物，只此已傷神。"
        ],
        "title": "晚聞角",
        "id": "77af3350-b2a7-4111-9248-61a79d2e3c6c"
    },
    {
        "author": "李覯",
        "paragraphs": [
            "不是栽培力，誰容此處生。",
            "細聲饒客睡，斜影與鄰清。",
            "地窄根猶迸，秋遲葉未驚。",
            "虞人雖欲伐，却怕損簷楹。"
        ],
        "title": "庭樹",
        "id": "53af5ccd-88ed-45e9-841f-83f1b51e37f3"
    },
    {
        "author": "李覯",
        "paragraphs": [
            "妻死女已病，踰年成二喪。",
            "此生誰骨肉，未識好衣裳。",
            "看面雖猶小，聞言盡可傷。",
            "最知憐祖母，句句刮人腸。"
        ],
        "title": "哭女二首  其一",
        "id": "b7f67ccb-6ffb-425b-9b16-9616def8a5cb"
    },
    {
        "author": "李覯",
        "paragraphs": [
            "老樹枝葉薄，先秋風雨過。",
            "人間不善事，身外想無多。",
            "理遣誠如幻，悲來豈奈何。",
            "從前短鬢髪，爲爾漸雙皤。"
        ],
        "title": "哭女二首  其二",
        "id": "688d698b-c1c0-4411-a9cf-beba0fb49110"
    },
    {
        "author": "李覯",
        "paragraphs": [
            "十載寓都城，人傳善相名。",
            "一言知禍福，相識盡公卿。",
            "洪井舊鄉路，紫衣歸計榮。",
            "塵緣應漸了，何日悟無生。"
        ],
        "title": "贈端師",
        "id": "dc4c3b53-c2e6-44f8-a479-efcd41139d43"
    },
    {
        "author": "李覯",
        "paragraphs": [
            "一世躋仁壽，君今更欲延。",
            "山中想無事，分外得長年。",
            "松老多經雪，雲閑不到天。",
            "區區殉名者，迴首倍凄然。"
        ],
        "title": "寄題鄒氏延壽亭",
        "id": "cd1624e6-9ce0-45ee-9898-6d13bef6e29e"
    },
    {
        "author": "李覯",
        "paragraphs": [
            "徙倚重咨嗟，非緣惜歲華。",
            "關山異鄉客，砧杵別人家。",
            "天冷雲含日，谿清水獻沙。",
            "屈魂終不返，悲思更無涯。"
        ],
        "title": "感秋",
        "id": "f9697543-ee09-4b9b-abfa-f6d45952f2d4"
    },
    {
        "author": "李覯",
        "paragraphs": [
            "不能隨薄俗，非是向深山。",
            "自喜道無屈，所嗟心未閑。",
            "酒鄉貧更入，詩債病猶還。",
            "一字成虛美，通宵只厚顔。"
        ],
        "title": "次韻答陳殿丞",
        "id": "c152149c-e6a1-4753-b935-c39c301fd61d"
    },
    {
        "author": "李覯",
        "paragraphs": [
            "少年曾誦習，誤認古人詩。",
            "風雅世不重，姓名誰得知。",
            "高情如隠者，薄宦過明時。",
            "地下尋才鬼，應逢陸與皮。"
        ],
        "title": "讀趙氏淳化詩集",
        "id": "e2e868b1-9a6c-4afe-b44f-652176e1a512"
    },
    {
        "author": "李覯",
        "paragraphs": [
            "惜汝今何恃，言來淚滿襟。",
            "死生雖分定，襁褓累人心。",
            "饑買鄰家乳，寒勞祖母針。",
            "豈知泉路隔，時撥繐帷尋。"
        ],
        "title": "小女",
        "id": "137a1b91-d67f-46b7-92b9-f88b81d194a1"
    },
    {
        "author": "李覯",
        "paragraphs": [
            "好學誠雖篤，事親心不忘。",
            "秋風滿黄葉，歸路正重陽。",
            "力行宜無改，脩辭况有方。",
            "起家知可望，蘭秀自聞香。"
        ],
        "title": "送吳著",
        "id": "188b912a-2c09-4041-805c-11e9e71e2e4c"
    },
    {
        "author": "李覯",
        "paragraphs": [
            "費君投杖處，行客過彷徨。",
            "水面風雷散，沙頭草木荒。",
            "一壺誰世界，千古共凄凉。",
            "大塊偏勞我，燒丹未有方。"
        ],
        "title": "題靈陽宮",
        "id": "bdc83356-5a6f-468f-9d0d-094a4ef1425b"
    },
    {
        "author": "李覯",
        "paragraphs": [
            "去縣二十里，路平時正春。",
            "四山唯有石，一寺更無塵。",
            "融結疑天意，經營憶古人。",
            "但知安樂處，何必是金身。"
        ],
        "title": "龜峰精舍",
        "id": "af56296a-4bde-4099-aa0a-506c02878120"
    },
    {
        "author": "李覯",
        "paragraphs": [
            "雨餘雲漏日，蟲思已喧喧。",
            "時節驚初夏，聲音似故園。",
            "爲誰吟綠野，相共送黄昏。",
            "便是秋來信，霜髯更幾根。"
        ],
        "title": "鳴蜩",
        "id": "86dc8fbc-f500-4f97-9014-379651b827e2"
    },
    {
        "author": "李覯",
        "paragraphs": [
            "江上楚花鮮，君行一黯然。",
            "居官無藉手，選部豈知賢。",
            "廉善雖由己，亨通亦在天。",
            "都人如問我，疎嬾甚當年。"
        ],
        "title": "送張評事",
        "id": "44d6f742-472a-4982-bcb2-5c13cde91b31"
    },
    {
        "author": "李覯",
        "paragraphs": [
            "送爾歸天去，天應解禍淫。",
            "物生誰得所，我見獨傷心。",
            "好景吟來徧，芳樽醉不禁。",
            "東風別無用，百草已成林。"
        ],
        "title": "送春",
        "id": "722b6675-e85b-4d8b-99b7-62ef6aa17278"
    },
    {
        "author": "李覯",
        "paragraphs": [
            "君詩三十首，一一敵琅玕。",
            "語近終非俗，情閑不似官。",
            "姑山蟠郡碧，旴水蘸天寒。",
            "景物將才思，相期李杜壇。"
        ],
        "title": "君錫以新詩相示因成四十字答之",
        "id": "54751e3e-f830-42a6-baa5-df00e00bed26"
    },
    {
        "author": "李覯",
        "paragraphs": [
            "三載旴江上，軍和盜亦殲。",
            "事煩終不惓，貧極始知廉。",
            "別袖揮寒日，歸舟載夜蟾。",
            "懋功宜有賞，天意在官占。"
        ],
        "title": "送李侍禁",
        "id": "9c98bf7c-9e7c-4092-8000-546ea5066c1a"
    },
    {
        "author": "李覯",
        "paragraphs": [
            "我愛南豐宰，天資舉措奇。",
            "上官如不怒，善政有誰知。",
            "賦役貧中減，鞭笞惡處施。",
            "邑人多未悟，去後始應思。"
        ],
        "title": "寄周寺丞",
        "id": "1c56a27e-788d-4a04-a1a1-d1a95c086fc5"
    },
    {
        "author": "李覯",
        "paragraphs": [
            "密雪穿窗入，孤燈向壁光。",
            "老來人不覺，夢繼酒猶香。",
            "世事休思慮，年華任短長。",
            "朽株難長育，空此見春陽。"
        ],
        "title": "次韻閻判官除夜",
        "id": "34aad6e2-a042-46d2-8b67-9f0e605f0574"
    },
    {
        "author": "李覯",
        "paragraphs": [
            "鄉樹江淮接，軍籌歲月深。",
            "從公雖盡力，當路少知音。",
            "賦命休重問，離觴且滿斟。",
            "君言鵬與鷃，何者是飛沈。"
        ],
        "title": "送閻判官",
        "id": "c74fd7fa-f18a-42dd-bc6c-b5610a7800a8"
    },
    {
        "author": "李覯",
        "paragraphs": [
            "計偕千百數，太半是虛名。",
            "近日逢吾子，中心歎筆精。",
            "衆人皆祿位，所貴在誠明。",
            "努力唐虞際，期於大有成。"
        ],
        "title": "送彭昱應舉",
        "id": "575ae688-3fe7-47ea-9c72-a2136bedfe29"
    },
    {
        "author": "李覯",
        "paragraphs": [
            "先世宦不達，少年才已雄。",
            "何人爲父執，獨自振家風。",
            "物色營求廣，賓興禮數隆。",
            "孤寒今有望，太守漢吳公。"
        ],
        "title": "送黄銑應舉",
        "id": "415eca78-2163-4cab-8025-9787feb04213"
    },
    {
        "author": "李覯",
        "paragraphs": [
            "三徑是生涯，朋游日已賒。",
            "野情饒皓鶴，寒氣入甘瓜。",
            "移竹調風韻，疏泉浴月華。",
            "塵埃應附勢，不肯到貧家。"
        ],
        "title": "夏日郊園",
        "id": "9f9f175d-1982-4749-9b73-6ec73d7654ce"
    },
    {
        "author": "李覯",
        "paragraphs": [
            "長憶黄夫子，才高行亦淳。",
            "世情輕近事，見貫即常人。",
            "何力康時務，將身役路塵。",
            "七閩山水國，是處好安貧。"
        ],
        "title": "寄黄晞",
        "id": "5aa8ac5b-4342-4c10-9645-7a12179b4e79"
    },
    {
        "author": "李覯",
        "paragraphs": [
            "短亭車馬地，送子一盤桓。",
            "不畏離羣久，所嗟行路難。",
            "曬衣雲日薄，撲面水風酸。",
            "聖有中庸訓，時時著意看。"
        ],
        "title": "送黄介夫",
        "id": "c2fc71ab-261e-4623-826b-6bc3ffe6d6d1"
    },
    {
        "author": "李覯",
        "paragraphs": [
            "喜爾年將壯，爲儒志可嘉。",
            "鄉閭知行實，場屋見辭華。",
            "公道方無壅，君門況不遐。",
            "直應千里足，世世出吾家。"
        ],
        "title": "送山甫",
        "id": "def86d7e-6f6a-4203-b4ac-2a8549961a2f"
    },
    {
        "author": "李覯",
        "paragraphs": [
            "僞飾久終變，具誠老益純。",
            "官爲郎位貴，家似舊時貧。",
            "去作吾民福，歸尋楚水濱。",
            "他年名粗立，林下願相親。"
        ],
        "title": "送沈郎中",
        "id": "5759625a-9b3c-4e1b-b69e-26563b782a50"
    },
    {
        "author": "李覯",
        "paragraphs": [
            "少小尚英奇，高談與衆違。",
            "久窮纔信命，遠客合思歸。",
            "簞食非無樂，京塵誤入衣。",
            "雲山仍舊好，況是覲庭闈。"
        ],
        "title": "送江茂才",
        "id": "856a72a1-838d-45cf-b88f-09edc1bcc7ea"
    },
    {
        "author": "李覯",
        "paragraphs": [
            "佛法本無二，誰論律與禪。",
            "水行到處入，月出有時圓。",
            "事去何嘗念，忙中不廢眠。",
            "松堂白日永，幡影自飄然。"
        ],
        "title": "贈端上人",
        "id": "dd612571-8cb3-445a-a0f7-eec8c374cd51"
    },
    {
        "author": "李覯",
        "paragraphs": [
            "何人指蒙昧，題作此軒名。",
            "天理自晝夜，道心無晦明。",
            "用當羣物化，舍去一毛輕。",
            "磊磊山前寺，時聞鐘磬聲。"
        ],
        "title": "千福寺昧軒",
        "id": "c2bd49ca-1231-4520-973d-9090df68dc88"
    },
    {
        "author": "李覯",
        "paragraphs": [
            "行行金碧裏，氣象怳如春。",
            "不記來時路，自嫌衣上塵。",
            "院香知有佛，僧靜似無人。",
            "十載京華夢，相逢一欠申。"
        ],
        "title": "怡山長慶寺",
        "id": "d1b8c36d-613d-4755-b03d-7e687e29da3e"
    },
    {
        "author": "李覯",
        "paragraphs": [
            "老圃君何學，中心切養親。",
            "從來啜菽處，便作采蘭人。",
            "百行當無愧，三牲未足珍。",
            "孝廉方察舉，勉勉詎長貧。"
        ],
        "title": "傅翼甘圃",
        "id": "fbf7e56b-eed1-4720-af07-ce7b294f471e"
    },
    {
        "author": "李覯",
        "paragraphs": [
            "慮遠無如靜，茲軒得地幽。",
            "一官雖智效，萬仞更心游。",
            "風月趨吟筆，乾坤入坐籌。",
            "延英期上對，豈是爲身謀。"
        ],
        "title": "林屯田思軒",
        "id": "1df7780c-f61f-4f27-a4b3-75e31793d967"
    },
    {
        "author": "李覯",
        "paragraphs": [
            "學佛有餘力，吟詩過一生。",
            "情閑氣燄少，句好琢磨成。",
            "栢竹門庭古，冰霜筆硯清。",
            "輸他飽食者，終日自無營。"
        ],
        "title": "迴明上人詩卷",
        "id": "db81cd01-99ff-48b1-82d3-34adef617018"
    },
    {
        "author": "李覯",
        "paragraphs": [
            "已解琴中意，更加絃上聲。",
            "他人鄭衛雜，此手鬼神驚。",
            "深夜衆籟息，寒天孤月明。",
            "四鄰應得睡，濁酒且同傾。"
        ],
        "title": "聽周大師琴",
        "id": "36feff4c-ecdb-49a7-bd6c-e7729f53469e"
    },
    {
        "author": "李覯",
        "paragraphs": [
            "累聖多材藝，留神翰墨間。",
            "皇墳非小道，玉版徧藏山。",
            "上士持三學，西行謁九關。",
            "奎華如可捧，歸伴白雲閒。"
        ],
        "title": "送覺師西遊乞御書",
        "id": "029137e1-c337-4765-93e8-8f5b27185da5"
    },
    {
        "author": "李覯",
        "paragraphs": [
            "休官衆未許，分政且歸閩。",
            "名係金閨彥，身爲蕙帳人。",
            "林泉新得主，冠履漸無塵。",
            "知足應常足，安能更問津。"
        ],
        "title": "送分司吳太博還鄉",
        "id": "8103a3f5-438f-4c17-a2f6-df166be468b8"
    },
    {
        "author": "李覯",
        "paragraphs": [
            "真僞少分別，吁嗟此世情。",
            "西施作老婢，南郭逞新聲。",
            "命合生來困，詩應沒後名。",
            "旅游何所得，赤日又徒行。"
        ],
        "title": "送任大中",
        "id": "7cff3c67-c92b-4f41-8169-9cec53c4bcf7"
    },
    {
        "author": "李覯",
        "paragraphs": [
            "青紫皆同道，稀曾到薜蘿。",
            "感君非我輩，無事每來過。",
            "此別當貧病，何年共醉歌。",
            "人生有後會，爭奈鬢雙皤。"
        ],
        "title": "送杜奉職",
        "id": "0ac9058d-246c-405c-93ed-d76c06b770c5"
    },
    {
        "author": "李覯",
        "paragraphs": [
            "鳳皇貴在德，孔翠豈無文。",
            "詩禮多承訓，賢能逈出羣。",
            "談清蛻塵滓，志大躡煙雲。",
            "更喜并州牧，豪英天下聞。"
        ],
        "title": "送陽曲蔡尉",
        "id": "31e4429e-26fb-4f8d-9565-36187f89150f"
    },
    {
        "author": "李覯",
        "paragraphs": [
            "之子當爲邑，吾朝信擇人。",
            "位卑難立事，任重合憂民。",
            "榘瓠多遺種，桃源即近隣。",
            "登臨如有見，才思日應新。"
        ],
        "title": "送武陵令",
        "id": "ae5d7790-1fc7-492a-809b-d61f3aa91303"
    },
    {
        "author": "李覯",
        "paragraphs": [
            "畿縣官雖小，京華日可親。",
            "文章成薄俗，交結最難人。",
            "典學應無廢，存誠況已純。",
            "邦工尋尺用，杞梓詎沉淪。"
        ],
        "title": "送酸棗鄧主簿",
        "id": "a016206c-be7f-41da-8a8a-5bb78f969757"
    },
    {
        "author": "李覯",
        "paragraphs": [
            "策名曾未幾，奮迅出埃塵。",
            "陋巷潛心久，亨衢得意新。",
            "君恩方責報，民業近多貧。",
            "莫學悠悠者，謀身不爲人。"
        ],
        "title": "送仙遊知縣許延評",
        "id": "7434aeda-d525-4cd2-96b3-5dca9c75f66c"
    },
    {
        "author": "李覯",
        "paragraphs": [
            "薦表同時入，天衢自此通。",
            "弦歌新邑宰，清白舊家風。",
            "官舍隋河北，離觴華谷東。",
            "勖哉松栢操，咫尺是堯聰。"
        ],
        "title": "送杜寺丞知永城",
        "id": "4e4d680a-6784-4c73-a99c-99e5cab6da14"
    },
    {
        "author": "李覯",
        "paragraphs": [
            "昔者聞鄉舉，良田恐甚蕪。",
            "于今觀日益，珍樹已垂珠。",
            "衆惡吾雖察，謙卑孰敢踰。",
            "師賢明訓在，只此是亨衢。"
        ],
        "title": "迴廖解元所業",
        "id": "5de99dbc-6518-4c0d-a861-3aefe1c80b3f"
    },
    {
        "author": "李覯",
        "paragraphs": [
            "三載居鄰縣，得聞金玉音。",
            "路遥相見少，道合受知深。",
            "已矣瓜時戍，悠哉魏闕心。",
            "歸舟望不及，白日隠寒林。"
        ],
        "title": "送張寺丞",
        "id": "2bb871ca-ca64-4e02-8078-b61bd879672b"
    },
    {
        "author": "李覯",
        "paragraphs": [
            "吳人作蜀官，萬里泝驚湍。",
            "地俗雖雲異，民情想一般。",
            "智明終戒察，政惠不須寬。",
            "前史多循吏，乘閑更熟看。"
        ],
        "title": "送何祕丞",
        "id": "49393ed9-1ff6-48a5-9a38-b39dca067651"
    },
    {
        "author": "李覯",
        "paragraphs": [
            "名在鄉書久，恩由父任優。",
            "從今紹清白，即此是箕裘。",
            "交結多良士，經過半舊游。",
            "舉知應有望，鴻翼佇橫秋。"
        ],
        "title": "送劍州張掾",
        "id": "16f335f2-e452-47cd-a9b5-340bf782bd04"
    },
    {
        "author": "李覯",
        "paragraphs": [
            "野客相知久，年來髪漸華。",
            "衣冠從異教，言行似儒家。",
            "通塞隨天命，遨遊徧海涯。",
            "武夷應有會，好去醉流霞。"
        ],
        "title": "送演教大師東遊",
        "id": "69718dca-8e48-472f-8af6-c19fe39b1ce3"
    },
    {
        "author": "李覯",
        "paragraphs": [
            "時世重因循，師何獨苦辛。",
            "潔齋徒衆散，剛直里閭嗔。",
            "游藝能濟物，舊交多雅人。",
            "雲山雖好住，住久轉勞神。"
        ],
        "title": "寄贈福山長老",
        "id": "8c793974-e8d7-4811-9281-1a463ef3d486"
    },
    {
        "author": "李覯",
        "paragraphs": [
            "地僻無他管，樓危有剩凉。",
            "遠流通越派，殘日共秦光。",
            "鳥道頑雲黑，人家病葉黄。",
            "高情夢箕潁，閑景畫瀟湘。",
            "山藥香多桂，漁歌濁少商。",
            "太平知可喜，何者是簪裳。"
        ],
        "title": "書樓夏晚",
        "id": "b32bc6a4-6d8e-4626-b337-b62251d3d90f"
    },
    {
        "author": "李覯",
        "paragraphs": [
            "小杉高丈餘，體直立還孤。",
            "任過千年雪，應無一節枯。",
            "鬼狂從髮解，龍長怕鱗麄。",
            "怪狀春寧笑，清聲月所娛。",
            "地終存古氣，景合在仙圖。",
            "不作明堂用，良工莫厚誣。"
        ],
        "title": "小杉",
        "id": "8f38c5f2-ce12-4663-aba4-f83600a7c4d1"
    },
    {
        "author": "李覯",
        "paragraphs": [
            "帝命當敷佑，民生有厥初。",
            "千秋唐節日，萬國禹朝車。",
            "韶美笙鏞外，需亨飲食餘。",
            "神仙似姑射，夢想即華胥。",
            "嘉會誠難得，愚忠敢自疎。",
            "古人誰最壽，無逸在周書。"
        ],
        "title": "乾元節羣臣祝壽小人無位以詩繼之",
        "id": "8b0dfdae-dfe1-4c26-9c80-8c118d32f4fa"
    },
    {
        "author": "李覯",
        "paragraphs": [
            "行行四月晦，絺綌未能裁。",
            "天氣疑無定，春寒恐再來。",
            "襲衣從汗浹，交扇取風回。",
            "野秀深成黑，鑪薰冷作媒。",
            "年高情已淡，俗薄意多猜。",
            "李杜今何在，芳樽誰與開。"
        ],
        "title": "悶書",
        "id": "c46e5057-1cf4-4232-95b8-0dcf1d6d6516"
    },
    {
        "author": "李覯",
        "paragraphs": [
            "良友嗟塵網，相期物外遊。",
            "求珠非赤水，不死是丹丘。",
            "几上麟交擗，樽中蟻亂浮。",
            "仙家一度醉，人世幾千秋。",
            "藥氣多留鼎，茶香細出甌。",
            "堯人方曠蕩，容易學巢由。"
        ],
        "title": "同徐殿丞遊麻姑山陳屯田聞之以詩見寄次韻第一首",
        "id": "5d034f32-b6c7-443b-8aba-49752ab19075"
    },
    {
        "author": "李覯",
        "paragraphs": [
            "到官十五月，太半在他邦。",
            "惠術未施一，公心無與雙。",
            "剖符新使粵，盡室始浮江。",
            "地理將分嶺，行程即下瀧。",
            "旅愁侵酒座，秋色漏船窗。",
            "屬吏誰非懾，羣蠻不易降。",
            "人稀財豈厚，俗異性多惷。",
            "自此觀賢業，洪鐘且試撞。"
        ],
        "title": "送李著作知柳州",
        "id": "317c0730-4a25-4346-ba5b-b18d2b573e5e"
    },
    {
        "author": "李覯",
        "paragraphs": [
            "大邑曰南城，唯君治道行。",
            "何曾設鉤距，到底是聰明。",
            "鼎在神姦伏，鷹來鳥雀驚。",
            "詐窮多自笑，刑重亦知平。",
            "府史如廉士，農桑學頌聲。",
            "在官嗟不久，丕績已垂成。",
            "嶺路當過庾，州圖喜得英。",
            "遠人天與幸，弊俗日將清。",
            "遊刃非無地，摶風別有程。",
            "上心應寤寐，彝器待書名。"
        ],
        "title": "送知縣蘇祕丞移英州",
        "id": "8dccbaea-5aa6-44d7-97d6-1123a734089c"
    },
    {
        "author": "李覯",
        "paragraphs": [
            "一雨遂不止，我行當此窮。",
            "蜀東天亦漏，堯後水猶洪。",
            "大點有片重，密濛無寸空。",
            "曉唯壺箭覺，暖似炭爐通。",
            "書筆提梅洗，征衣擘潤烘。",
            "簾間稀去燕，枕下即鳴蟲。",
            "竹粉千腰白，桃皮半頰紅。",
            "物華嬌自衒，天意猛相攻。",
            "酒退愁城外，吟興憤涌中。",
            "遣誰咨畢宿，留作旱時功。"
        ],
        "title": "夏日雨中",
        "id": "84564d61-a432-428d-a09d-a96be12e7a9e"
    },
    {
        "author": "李覯",
        "paragraphs": [
            "人言落日是天涯，望極天涯不見家。",
            "已恨碧山相阻隔，碧山還被暮雲遮。"
        ],
        "tags": [
            "古诗三百首",
            "思乡",
            "宋诗"
        ],
        "title": "鄉思",
        "id": "324b7f0c-ce5f-4a03-9208-ed34ae04b865"
    },
    {
        "author": "李覯",
        "paragraphs": [
            "新翻曲調恐人傳，不許高聲唱玳筵。",
            "金獸也嫌春態淺，向風噴作綠楊烟。"
        ],
        "title": "少年",
        "id": "325b56e1-8101-4e3b-98b0-45fcfc6e60e1"
    },
    {
        "author": "李覯",
        "paragraphs": [
            "月欲東生日又西，莫隨兒女醉明時。",
            "黄泉一向埋愚鬼，不與人間史筆知。"
        ],
        "title": "自勉",
        "id": "372948d9-1122-4257-8c38-29c3bd17b588"
    },
    {
        "author": "李覯",
        "paragraphs": [
            "江右君臣筆力雄，一言宮體便移風。",
            "始知姬旦無才思，祗把豳詩詠女功。"
        ],
        "title": "戲題玉臺集",
        "id": "46b4e84b-77e5-4c4d-8d03-88c7cea6bb81"
    },
    {
        "author": "李覯",
        "paragraphs": [
            "刺虎屠龍古有名，事於難處迭相矜。",
            "要知真宰爭功意，困得英雄始是能。"
        ],
        "title": "讀皮襲美病中書事詩有可憐真宰意偏解困吾曹之句偶代答之",
        "id": "42d21f3a-65b6-4d32-b13e-a9c8c558cd7b"
    },
    {
        "author": "李覯",
        "paragraphs": [
            "品物由來貌取難，共言花卉易凋殘。",
            "寧知姑射冰肌侶，也學松筠耐歲寒。"
        ],
        "title": "雪中見梅花  其一",
        "id": "79e3eb43-e822-41ab-86c4-2d78dc7b917e"
    },
    {
        "author": "李覯",
        "paragraphs": [
            "數枝斜出短牆陰，密雪無端苦見侵。",
            "天意似憐羣木妬，盡教枯朽作瑶林。"
        ],
        "title": "雪中見梅花  其二",
        "id": "1b9aaab5-8572-4589-9348-de4f0f33ab6e"
    },
    {
        "author": "李覯",
        "paragraphs": [
            "化工呈巧異尋常，鏤月裁雲費刃芒。",
            "莫怪使君曾立馬，染衣渾似有天香。"
        ],
        "title": "和慎使君出城見梅花",
        "id": "6bb60755-cb85-480c-ac83-726b5b222905"
    },
    {
        "author": "李覯",
        "paragraphs": [
            "暖氣來時柳眼新，一場冰雪更愁人。",
            "要知真宰無誠信，取次東風未是春。"
        ],
        "title": "雪中贈柳枝",
        "id": "32e957d2-d9ed-4f21-9706-f567f8f08522"
    },
    {
        "author": "李覯",
        "paragraphs": [
            "春早寒餘豈足哀，平生多難媿非材。",
            "去年二月都城裏，曾共花房带雪來。"
        ],
        "title": "柳枝答",
        "id": "61f1c4bc-c3a7-457f-8f61-d8b66fcb3df1"
    },
    {
        "author": "李覯",
        "paragraphs": [
            "聞說仙花玉染紅，別留春色在壺中。",
            "瑶臺若見飛瓊面，不與人間夢寐同。"
        ],
        "title": "和天慶觀瑞香花",
        "id": "99ddc098-fb93-45b2-b43b-e67372042a4b"
    },
    {
        "author": "李覯",
        "paragraphs": [
            "烏鵲翩翩競羽毛，南飛無樹過良宵。",
            "就中管得他人事，祗與天孫倩作橋。"
        ],
        "title": "烏鵲",
        "id": "84f6d457-96ca-4072-8ec7-c247a237d702"
    },
    {
        "author": "李覯",
        "paragraphs": [
            "五百餘年別恨多，東征重得見青娥。",
            "擗麟始擬窮歡樂，不奈閑人背痒何。"
        ],
        "title": "方平",
        "id": "f5e78e2a-1bac-4c52-a152-1b3b7e093ac3"
    },
    {
        "author": "李覯",
        "paragraphs": [
            "壁月迢迢出暮山，素娥心事問應難。",
            "世間最解悲圓缺，祗有方諸淚不乾。"
        ],
        "title": "壁月",
        "id": "078fce45-6791-4ee9-bf83-82db3c1c284c"
    },
    {
        "author": "李覯",
        "paragraphs": [
            "簟卷鱗紋帳繫紗，六龍西降樹陰斜。",
            "祗應夢裏成蝴蝶，猶記南園數種花。"
        ],
        "title": "睡起",
        "id": "937e6134-57bf-4cbb-9b52-871965c869f8"
    },
    {
        "author": "李覯",
        "paragraphs": [
            "玉輦迢迢別紫臺，繫環衣畔忽興哀。",
            "臨邛謾道蓬山好，爭奈人間有馬嵬。"
        ],
        "title": "讀長恨辭  其一",
        "id": "0d2dda18-b158-412e-af88-edb2816893c0"
    },
    {
        "author": "李覯",
        "paragraphs": [
            "蜀道如天夜雨淫，亂鈴聲裏倍霑襟。",
            "當時更有軍中死，自是君王不動心。"
        ],
        "title": "讀長恨辭  其二",
        "id": "d898d25d-8605-42ad-931f-cc5a687e71a3"
    },
    {
        "author": "李覯",
        "paragraphs": [
            "有窮兵死爲遊畋，惆悵佳人獨上仙。",
            "試問單棲與同穴，可能雲漢勝重泉。"
        ],
        "title": "羿妻",
        "id": "e895ae1a-7030-47b1-bb86-71ab4140890f"
    },
    {
        "author": "李覯",
        "paragraphs": [
            "凝旒南面總虛名，廟祀何曾暫割牲。",
            "但學禪心能忍辱，莫羞侯景陷臺城。"
        ],
        "title": "梁帝",
        "id": "97ca93da-5f0b-4f22-b95a-108aec23b7ef"
    },
    {
        "author": "李覯",
        "paragraphs": [
            "華郭春光欲暮時，綵繩爭蹴夜忘歸。",
            "佳人不道羅紈重，擬共楊花苦鬭飛。"
        ],
        "title": "鞦韆  其一",
        "id": "0f7bda40-f8f2-49da-8fe6-6d9bd4fdb4fa"
    },
    {
        "author": "李覯",
        "paragraphs": [
            "風靜高標埋暗霧，月明孤影落澄波。",
            "狂心擬逐遊童上，無奈春醪足困何。"
        ],
        "title": "鞦韆  其二",
        "id": "9929fedd-27b3-4b81-b010-229b3d5911f2"
    },
    {
        "author": "李覯",
        "paragraphs": [
            "甲帳居神本妄言，露盤猶在國東遷。",
            "欲知千載金人淚，爲耻君王不得仙。"
        ],
        "title": "嘲漢武",
        "id": "d7280760-58f9-4847-8931-65460438c7d7"
    },
    {
        "author": "李覯",
        "paragraphs": [
            "百子池頭一曲春，君恩和淚落埃塵。",
            "當時應恨秦皇帝，不殺南山皓首人。"
        ],
        "title": "戚夫人",
        "id": "d5f96814-2cdb-4845-bc35-2d0424850d1b"
    },
    {
        "author": "李覯",
        "paragraphs": [
            "官家的的要寬征，古時什一今更輕。",
            "州縣酷嫌民漸富，幾多率斂是無名。"
        ],
        "title": "有感  其一",
        "id": "6209a84d-fe8f-4863-a229-1157fedbf488"
    },
    {
        "author": "李覯",
        "paragraphs": [
            "白刃劫君君勿言，人生禍難俱由天。",
            "君家歲計能多少，未了官軍一飯錢。"
        ],
        "title": "有感  其二",
        "id": "f4376694-7e65-439f-9606-1da07184511d"
    },
    {
        "author": "李覯",
        "paragraphs": [
            "庭下縲囚何忿爭，刀筆少年初醉醒。",
            "黄金滿把未迴眼，笑殺迂儒欲措刑。"
        ],
        "title": "有感  其三",
        "id": "4f4363a8-d8a5-4daf-b049-41a5aa57ccae"
    },
    {
        "author": "李覯",
        "paragraphs": [
            "富貴浮雲畢竟空，大都仁義最無窮。",
            "一千八百周時國，誰及顔回陋巷中。"
        ],
        "title": "自遣",
        "id": "f29939cf-6d3e-40db-9460-5715452c2123"
    },
    {
        "author": "李覯",
        "paragraphs": [
            "睡魔氣勢重千鈞，壓倒心閑食飽人。",
            "莫笑坐間常似醉，當年滿腹是精神。"
        ],
        "title": "睡思",
        "id": "f0b3dce9-0433-45fe-911a-7b5f2f643261"
    },
    {
        "author": "李覯",
        "paragraphs": [
            "江村古寺偶閑行，一飲全疑酒有靈。",
            "水底屈原應大笑，我今獨醉衆人醒。"
        ],
        "title": "遊寺醉歸却寄同坐",
        "id": "fabb99b1-ad05-482b-b441-1568d943add2"
    },
    {
        "author": "李覯",
        "paragraphs": [
            "不醉多愁醉多病，幾迴愛酒又停杯。",
            "死生若是有天命，莫放愁來任病來。"
        ],
        "title": "索酒",
        "id": "4403d600-0d35-4aac-b367-5b7ea36ef76a"
    },
    {
        "author": "李覯",
        "paragraphs": [
            "昔年乘醉舉歸帆，隠隠前山日半銜。",
            "好是滿江涵返照，水仙齊著淡紅衫。"
        ],
        "tags": [
            "钱塘江"
        ],
        "title": "憶錢塘江",
        "id": "7ba4fdd9-faef-4965-b9a4-fd62d978a694"
    },
    {
        "author": "李覯",
        "paragraphs": [
            "蕞陋徒煩妙筆傳，呼兒看了獨凄然。",
            "丹青不解隨人老，相似都來得幾年。"
        ],
        "title": "謝傳神平上人",
        "id": "e3ce2971-4b1a-49e4-a50f-d4912661fcfe"
    },
    {
        "author": "李覯",
        "paragraphs": [
            "病樹難隨萬木榮，閉門終日自愁縈。",
            "繡衣使者知何取，肯向民間問死生。"
        ],
        "title": "次韻答提刑孫都官  其一",
        "id": "6d88a01f-e39f-4e4f-a6d6-e5712c31b9c6"
    },
    {
        "author": "李覯",
        "paragraphs": [
            "真賞由來世上稀，幾人相見不相知。",
            "如今一字成華袞，豈識龍章與鳳姿。"
        ],
        "title": "次韻答提刑孫都官  其二",
        "id": "3ee974b0-ddee-44c9-810f-da696c8af0b4"
    },
    {
        "author": "李覯",
        "paragraphs": [
            "當時子賤好援琴，千載誰傳治世音。",
            "珍重南城多暇日，盡將風化入清吟。"
        ],
        "title": "謝知縣徐殿丞示及新詩",
        "id": "806ba83a-eee4-4249-802e-c73e26a824c4"
    },
    {
        "author": "李覯",
        "paragraphs": [
            "人情自古怕遷移，更去南方路險巇。",
            "從此異鄉誰是侶，只應明月解相隨。"
        ],
        "title": "送流人",
        "id": "e3905d13-e1ab-4a50-9ed1-8be314cbdc73"
    },
    {
        "author": "李覯",
        "paragraphs": [
            "鬼事無形尚可疑，人倫有驗衆皆知。",
            "武夷山路幾百里，歸去西風落葉時。"
        ],
        "title": "送周山人",
        "id": "2e4c5be7-31af-44de-8796-93f0c1d78d74"
    },
    {
        "author": "李覯",
        "paragraphs": [
            "境入東南處處清，不因辭客不傳名。",
            "屈平豈要江山助，却是江山遇屈平。"
        ],
        "title": "遣興",
        "id": "a912b3d0-d19a-4f31-bc59-1844bc96d1e3"
    },
    {
        "author": "李覯",
        "paragraphs": [
            "方朔相逢阿母家，別來幾度換年華。",
            "春風合是教伊笑，開盡無名草木花。"
        ],
        "title": "詠桃",
        "id": "5976fade-ddc5-4c99-a04a-93ced58eb0b5"
    },
    {
        "author": "李覯",
        "paragraphs": [
            "一步寒郊一慘眉，望春春色苦來遲。",
            "東君未必私桃李，只恐梅花謝有時。"
        ],
        "title": "閏正月三日偶書  其一",
        "id": "7aa61f9a-a389-4524-a6d7-b2fb5212cc5f"
    },
    {
        "author": "李覯",
        "paragraphs": [
            "無頼年年逐酒徒，今年不飲興何如。",
            "醉鄉若有人名籍，但願春風點檢踈。"
        ],
        "title": "閏正月三日偶書  其二",
        "id": "dc0486dc-4dce-4d32-a537-4496389240cd"
    },
    {
        "author": "李覯",
        "paragraphs": [
            "今人往往號能文，意熟辭陳未足云。",
            "若見江魚須慟哭，腹中曾有屈原墳。"
        ],
        "title": "論文  其一",
        "id": "8fe8afd3-23a1-462b-a063-24abbc05673e"
    },
    {
        "author": "李覯",
        "paragraphs": [
            "天寶年中事事新，長安還有謫仙人。",
            "騎鯨去後無尋處，輸與勾芒自管春。"
        ],
        "title": "論文  其二",
        "id": "2e1f2c90-3c8f-419e-a216-bbe8b5e6ab70"
    },
    {
        "author": "李覯",
        "paragraphs": [
            "行非爲客住非家，此去廬山況不遐。",
            "要見南朝舊人物，池中唯有白蓮花。"
        ],
        "tags": [
            "庐山"
        ],
        "title": "送僧遊廬山",
        "id": "c9c8bb23-19c8-4838-8c96-51ba474e9601"
    },
    {
        "author": "李覯",
        "paragraphs": [
            "元禮禍成鉤黨後，林宗身免閉門時。",
            "死非不智生非怯，同室鄉鄰各有宜。"
        ],
        "title": "李郭",
        "id": "122f0270-34d5-4256-b3a8-72f99c6c0890"
    },
    {
        "author": "李覯",
        "paragraphs": [
            "昔人詩筆說蓮花，不嫁春風早可嗟。",
            "今日倚欄添懊惱，池臺多是屬僧家。"
        ],
        "title": "戲題荷花",
        "id": "a507fa57-e108-4c13-9602-6e427b9d043a"
    },
    {
        "author": "李覯",
        "paragraphs": [
            "夢中識路亦何爲，恰要逢人已自迷。",
            "一月解行天一匝，嫦娥猶未免單棲。"
        ],
        "title": "戲贈月",
        "id": "dd98e7a5-e388-4378-b9e5-1f325eda58c2"
    },
    {
        "author": "李覯",
        "paragraphs": [
            "長房化去已千年，鬼魅紛紛不畏天。",
            "老鼈若來爲太守，何人殺向葛陂邊。"
        ],
        "title": "葛陂懷古",
        "id": "8ed13b1d-92e3-4764-9b1d-9a4bc8449aab"
    },
    {
        "author": "李覯",
        "paragraphs": [
            "無奈家家乞巧何，豈知天上拙人多。",
            "喚他烏鵲辛勤殺，纔得扶舁渡淺河。"
        ],
        "title": "七夕  其一",
        "id": "b9bc3158-f8a2-42ae-a623-1f9ddaad5750"
    },
    {
        "author": "李覯",
        "paragraphs": [
            "一年一度暫和諧，幽閉生心亦可猜。",
            "莫道乘槎無徑路，支機曾屬客星來。"
        ],
        "title": "七夕  其二",
        "id": "6cd2149c-f074-4937-9197-1e734ce2f0be"
    },
    {
        "author": "李覯",
        "paragraphs": [
            "從來皎月印長空，桂樹遥看影在中。",
            "好問素娥多折取，莫教閑占水晶宮。"
        ],
        "title": "宗人宅折桂堂",
        "id": "645b6ae5-8b6d-40d1-8e9a-696dd4094954"
    },
    {
        "author": "李覯",
        "paragraphs": [
            "一到麻源日又曛，幾迴欲起却逡巡。",
            "世間豈是無山水，不奈閑人好聒人。"
        ],
        "title": "麻源題壁",
        "id": "d1bafb61-65c8-41b0-b65c-61780d11c649"
    },
    {
        "author": "李覯",
        "paragraphs": [
            "六軍剛要罪楊妃，空使君王血淚垂。",
            "何事國忠誅死後，不將林甫更鞭尸。"
        ],
        "title": "馬嵬驛",
        "id": "f98098fd-d7b7-4022-80bc-b2c2f0139c95"
    },
    {
        "author": "李覯",
        "paragraphs": [
            "莫以荒淫便責君，大都危亂爲無臣。",
            "若教管仲身長在，何患夫人更六人。"
        ],
        "title": "齊世家",
        "id": "19fe9a52-0ac6-480c-b3db-7d4a6c69ceab"
    },
    {
        "author": "李覯",
        "paragraphs": [
            "哀平外立國權分，只爲當時乏嗣君。",
            "試問莽新誰佐命，最應飛燕是元勳。"
        ],
        "title": "漢宮",
        "id": "abb4a53a-f996-49b8-8f34-dad08ba6ca62"
    },
    {
        "author": "李覯",
        "paragraphs": [
            "以色從人自古然，幸逢聖主得稱賢。",
            "太王姜女來岐下，應不相將墮井泉。"
        ],
        "title": "景陽宮井",
        "id": "ba8cb21a-82e1-4eee-9bf0-91ba34f6055b"
    },
    {
        "author": "李覯",
        "paragraphs": [
            "燕子從來巧語聲，主人相愛是常情。",
            "黄頭老雀何能解，飽食官倉過一生。"
        ],
        "title": "燕雀  其一",
        "id": "08b3273d-90a0-4e48-a6f4-e0e2bdea80e1"
    },
    {
        "author": "李覯",
        "paragraphs": [
            "繡戶珠簾見最頻，暖來寒去但安身。",
            "翟公門下是飛入，全勝交情斗頓人。"
        ],
        "title": "燕雀  其二",
        "id": "7d863566-35a6-4300-9735-4a353254eb20"
    },
    {
        "author": "李覯",
        "paragraphs": [
            "漢室尊儒未得真，只求學藝不知人。",
            "君王幸已疑王氏，苦把春秋助賊臣。"
        ],
        "title": "張禹",
        "id": "9c02a9fc-13a7-4a66-817b-13923a1301ee"
    },
    {
        "author": "李覯",
        "paragraphs": [
            "王莽欲爲先與草，董賢將過自迎門。",
            "省中樹木何閑事，却對妻孥不肯言。"
        ],
        "title": "孔光",
        "id": "69fb2353-1688-474d-a3b8-beddf1c6ac12"
    },
    {
        "author": "李覯",
        "paragraphs": [
            "孝宣應是不知書，便謂先王似豎儒。",
            "若使周家純任德，親如管蔡忍行誅。"
        ],
        "title": "元紀  其一",
        "id": "ecf95818-18fc-4a56-a902-44130eb8481f"
    },
    {
        "author": "李覯",
        "paragraphs": [
            "君道乾剛豈易柔，謬牽文義致優游。",
            "高皇馬上辛勤得，總被儒生斷送休。"
        ],
        "title": "元紀  其二",
        "id": "074b8074-c191-46ae-94d6-8bd891c7ae5b"
    },
    {
        "author": "李覯",
        "paragraphs": [
            "纔轉歌喉碧樹枝，驚飛還避巧丸兒。",
            "可憐蜂蝶無言語，入徧花房人未知。"
        ],
        "title": "聞鶑",
        "id": "1ce15364-a8ca-4c76-8132-81a8d968390a"
    },
    {
        "author": "李覯",
        "paragraphs": [
            "來時初見滿枝紅，璧碎珠沉幾日中。",
            "宋玉有鄰誠耐事，三年猶在短牆東。"
        ],
        "title": "學北堂有海棠一株顔色至佳凋落稍速憶而爲詩",
        "id": "6e44e3d3-9509-4f3a-9eca-2947b06b0918"
    },
    {
        "author": "李覯",
        "paragraphs": [
            "胡蝶生來只愛花，春工描樣作奇葩。",
            "莊周有夢何曾覺，冰雪肌膚落幾家。"
        ],
        "title": "玉胡蝶花",
        "id": "f7645bd3-6f92-4046-8e2f-c587893b4e68"
    },
    {
        "author": "李覯",
        "paragraphs": [
            "鱗鬣摧殘幾許年，水平風靜得潛淵。",
            "喜無美味登君俎，且學驪龍盡日眠。"
        ],
        "title": "次韻答陳殿丞南塘觀魚見寄",
        "id": "d7da8fa7-4ce5-4c4e-aad0-80ee73fb45dd"
    },
    {
        "author": "李覯",
        "paragraphs": [
            "國學先生石與孫，金鈴木舌士林間。",
            "欲將天下觀諸掌，之子從今上泰山。"
        ],
        "tags": [
            "泰山"
        ],
        "title": "送傅野",
        "id": "3828e0ec-2b9e-4ba4-a1ac-5f773b6065d4"
    },
    {
        "author": "李覯",
        "paragraphs": [
            "谷口生涯已是貧，素衣還擬冒京塵。",
            "因風早寄登科信，裝點江南幾日春。"
        ],
        "title": "送杜萬",
        "id": "a2a2d13e-6a84-48b1-81d2-507f6693d05b"
    },
    {
        "author": "李覯",
        "paragraphs": [
            "一死相從患難時，何人能與古人齊。",
            "酈生泉下還知否，賣友而今價轉低。"
        ],
        "title": "儒行",
        "id": "5e84b6c9-550b-449e-92d3-e4110906fb91"
    },
    {
        "author": "李覯",
        "paragraphs": [
            "懊惱常人只好儒，古來忠義出屠沽。",
            "試將朱亥相倫擬，幾箇衣冠是丈夫。"
        ],
        "title": "感義",
        "id": "658fca3e-a0ff-49cc-93ba-9a8d197fe261"
    },
    {
        "author": "李覯",
        "paragraphs": [
            "秋來張翰偶思鱸，滿筯鮮紅食有餘。",
            "何事靈均不知退，却將閑肉付江魚。"
        ],
        "title": "屈原",
        "id": "d666de27-e59f-4f5e-9ad8-f4b9b8446098"
    },
    {
        "author": "李覯",
        "paragraphs": [
            "世間佳麗每專房，一顧多應萬事荒。",
            "夢裏若無真實處，不妨頻爲賦高唐。"
        ],
        "title": "宋玉",
        "id": "009d0e84-773d-4925-8c15-d4b0a69ba253"
    },
    {
        "author": "李覯",
        "paragraphs": [
            "賢不必通愚不窮，悠悠無處問蒼穹。",
            "可憐富貴君之柄，斷在山人指掌中。"
        ],
        "title": "贈日者鄒生",
        "id": "1ae92316-7a18-4c8f-accb-9d6d28321914"
    },
    {
        "author": "李覯",
        "paragraphs": [
            "嶺梅初盡草初生，馬上春風酒易醒。",
            "好共大鵬雙奮擊，此行有路到南溟。"
        ],
        "title": "送夏旦赴舉",
        "id": "91e4b3ea-b503-4ea0-b606-7dc655b25720"
    },
    {
        "author": "李覯",
        "paragraphs": [
            "宜春臺上送春歸，淚滴金杯不自知。",
            "懊惱黄鶑解言語，飛來唯見落花枝。"
        ],
        "title": "送春",
        "id": "aec56691-18fa-4ff0-8cd7-1866bed76309"
    },
    {
        "author": "李覯",
        "paragraphs": [
            "腸斷城頭畫角聲，燈青月黑酒微醒。",
            "濃香夢裏誰曾管，只有離人夜夜聽。"
        ],
        "title": "曉角",
        "id": "71f49ee4-0055-4681-b822-20641cbf000c"
    },
    {
        "author": "李覯",
        "paragraphs": [
            "鉛槧辛勤四十年，摶風不上鬢霜寒。",
            "朱門何處是知己，短褐空瓢行路難。"
        ],
        "title": "送丁正臣",
        "id": "f5fe8fdc-ef1b-4878-addc-ea7703fccdde"
    },
    {
        "author": "李覯",
        "paragraphs": [
            "子雲辭賦似相如，自說雕蟲異壯夫。",
            "何事犬羊誇質素，患他人愛著貂狐。"
        ],
        "title": "惜才",
        "id": "25227495-4d68-4b45-b205-4d777004fb7d"
    },
    {
        "author": "李覯",
        "paragraphs": [
            "臘後梅花破碎香，望中情地轉凄凉。",
            "遊山只道尋高處，高處何曾見故鄉。"
        ],
        "title": "登越山",
        "id": "0c320f6f-3cd8-4c4e-aa59-dea901ebb3ae"
    },
    {
        "author": "李覯",
        "paragraphs": [
            "喜聞吉事怕聞凶，天下人心處處同。",
            "乍出山來言語拙，莫將刺字謁王公。"
        ],
        "title": "送古山人",
        "id": "817e3a75-b223-4902-882a-17ad705fd35d"
    },
    {
        "author": "李覯",
        "paragraphs": [
            "望望王城十二門，青山行盡入紅塵。",
            "近來富貴皆天與，到處應多問命人。"
        ],
        "title": "送毗師西遊",
        "id": "198b98e3-8276-4965-af4e-bafcb4d0d5aa"
    },
    {
        "author": "李覯",
        "paragraphs": [
            "去年春盡在宜春，醉送東風淚滿巾。",
            "今日春歸倍惆悵，相逢不是去年人。"
        ],
        "title": "送春寄呈祖袁州  其一",
        "id": "03063e57-e709-4dab-8ec5-fb4ecab93357"
    },
    {
        "author": "李覯",
        "paragraphs": [
            "東君此去幾時來，雪裏梅根待暖迴。",
            "莫似仙家寥落甚，蟠桃千歲始重開。"
        ],
        "title": "送春寄呈祖袁州  其二",
        "id": "fe6c8403-08c4-4d99-a399-e0b06c6145c8"
    },
    {
        "author": "李覯",
        "paragraphs": [
            "封豕長蛇戰嶺南，何人肉食不懷慙。",
            "只今唯有高眠好，風弄松聲水濺庵。"
        ],
        "title": "次韻陳屯田途中所寄",
        "id": "989d020a-32cc-44f4-87f5-03c52456b736"
    },
    {
        "author": "李覯",
        "paragraphs": [
            "媧皇沒後幾多年，夏伏冬愆任自然。",
            "只有人間閑婦女，一枚煎餠補天穿。"
        ],
        "title": "正月二十日俗號天穿日以煎餠置屋上謂之補天感而爲詩",
        "id": "b6c44333-56d6-4a53-9fa8-4d7bb375ec63"
    },
    {
        "author": "李覯",
        "paragraphs": [
            "多能未必有相知，況是東南義士稀。",
            "京洛路長何日到，風塵依舊化人衣。"
        ],
        "title": "送薛經",
        "id": "f0554d2f-ab5c-47d2-a76d-5403f1c9dd86"
    },
    {
        "author": "李覯",
        "paragraphs": [
            "長見江淹雜體詩，碧雲非是惠休詞。",
            "試言日暮佳人怨，何事高僧却得知。"
        ],
        "title": "僧志月碧雲軒改爲景雲軒因書  其一",
        "id": "0e6a11e9-aae1-4841-91f7-59095f454cd4"
    },
    {
        "author": "李覯",
        "paragraphs": [
            "景雲持律冠當年，遺迹雖沉古寺存。",
            "釋子若能精進去，便應題作景雲軒。"
        ],
        "title": "僧志月碧雲軒改爲景雲軒因書  其二",
        "id": "62ae494d-4b70-4336-b48e-069d7d2964cb"
    },
    {
        "author": "李覯",
        "paragraphs": [
            "二江斜入似娥眉，盡日凭高把酒巵。",
            "貧賤別應無好處，猛忙中是我閑時。"
        ],
        "title": "書景雲軒壁",
        "id": "a6bb3106-5b10-41ed-b027-2ed5d3572094"
    },
    {
        "author": "李覯",
        "paragraphs": [
            "平生猶未識紅泉，今日纔遊石磴邊。",
            "宿雨半晴秋草濕，困來無處可閑眠。"
        ],
        "title": "因遊華子崗題麻源壁",
        "id": "a1a7bbbb-a382-4ca2-84fb-8cd0f819ca4d"
    },
    {
        "author": "李覯",
        "paragraphs": [
            "積陰爲患恐沈綿，革去方驚造化權。",
            "天放舊光還日月，地將濃秀與山川。",
            "泥途漸少車聲活，林薄初乾果味全。",
            "寄語殘雲好知足，莫依河漢更油然。"
        ],
        "title": "苦雨初霽",
        "id": "14efef34-daa4-45a7-8373-89dc55dbdc4e"
    },
    {
        "author": "李覯",
        "paragraphs": [
            "村落蒼茫半草茅，路無車轍水無橋。",
            "婚姻取足唯春繭，鹽酪歸來待晚樵。",
            "一樣寬衣疑效古，幾人華髮未經徭。",
            "相逢不會寒溫語，借問官家合是堯。"
        ],
        "title": "野人",
        "id": "33a6d58a-9bb0-47c5-bb46-7f0d3c04fe17"
    },
    {
        "author": "李覯",
        "paragraphs": [
            "流欲好仙方學道，至人樂道自成仙。",
            "飛昇若也由貪欲，紫府還應用詐權。",
            "塵裏笙歌千古夢，洞中星斗幾家天。",
            "無心便是歸真日，姹女河車總謾傳。"
        ],
        "title": "書麻姑廟",
        "id": "9c2e9765-7d50-4152-b82d-bc2d6b929e6a"
    },
    {
        "author": "李覯",
        "paragraphs": [
            "等閑榮謝已悉聞，況話三公極寵身。",
            "青史尚爲今世事，朱門不是舊時人。",
            "文章散入諸蕃口，花藥留添上國春。",
            "生死交情渾易見，有誰過此爲霑巾。"
        ],
        "title": "客有話故丁祕監京師舊宅因而傷之",
        "id": "01ee43bd-109a-4404-b89f-d09661c2187d"
    },
    {
        "author": "李覯",
        "paragraphs": [
            "世傳鱗物有蟠時，分得寒泉住翠微。",
            "天命雖教爲潤澤，神心終是索虔祈。",
            "一圍石岸刓無迹，幾族陰雲禁不飛。",
            "風脚斗回波面黑，向人渾似逞巖威。"
        ],
        "title": "五龍塘",
        "id": "7d91df36-fd7f-437e-99e6-04f716839b5c"
    },
    {
        "author": "李覯",
        "paragraphs": [
            "兩世煢煢各一人，生來且喜富精神。",
            "欲教齠齔從師學，祗恐文章誤爾身。",
            "但有犁鋤終得飽，莫看紈綺便嫌貧。",
            "不知別後啼多少，苦問家僮說未真。"
        ],
        "title": "寄小兒",
        "id": "6a39e7c3-a3b5-47a5-8a1e-2ba9401f24e4"
    },
    {
        "author": "李覯",
        "paragraphs": [
            "粟花時節雨脩脩，莫道如秋即是秋。",
            "客路幾千成大夢，年華一半落東流。",
            "眼存將聖生前筆，心得騷人格外愁。",
            "微物若教無所失，塵埃猶願補嵩丘。"
        ],
        "title": "季夏雨中宛有秋色四望之際百感生焉因題於紙",
        "id": "76c38410-e8cd-49b7-9b0a-5ad3281cd7a9"
    },
    {
        "author": "李覯",
        "paragraphs": [
            "褚冠斜頂對清秋，病骨支撐懶上樓。",
            "輔世功夫何日是，少年滋味此生休。",
            "山含紅樹隨時老，天带黄昏一例愁。",
            "自笑酒腸空半在，前村無處典鷞裘。"
        ],
        "title": "秋懷",
        "id": "3781b848-bbd0-4f4a-8538-f04032ee826f"
    },
    {
        "author": "李覯",
        "paragraphs": [
            "天命相逢陸與皮，當年才調兩權奇。",
            "朝端未有輸忠處，詩外應無用力時。",
            "意古直摩軒昊頂，言微都洩鬼神私。",
            "近來此道中興也，泉下英魂知不知。"
        ],
        "title": "書松陵唱和",
        "id": "a06c1534-88c7-4ec3-9b25-614e8951e6fe"
    },
    {
        "author": "李覯",
        "paragraphs": [
            "天孫何許是來時，月意愔愔露氣微。",
            "可道星河難得過，自緣烏鵲合高飛。",
            "秋宵已勝春宵短，今會還如古會稀。",
            "早晚望夫能化石，盡分人世作支機。"
        ],
        "title": "七夕",
        "id": "701c7c9d-afbb-404b-9997-d949db7b5880"
    },
    {
        "author": "李覯",
        "paragraphs": [
            "草草西風動葛衣，呼僮前啟竹間扉。",
            "山僧好睡鐘聲晏，社戶多貧酒氣微。",
            "豈是客愁渾較可，祗因書卷解忘歸。",
            "旴江百里清無滓，枉屬閑人坐釣磯。"
        ],
        "title": "早起有懷",
        "id": "291c4d31-614a-4d20-bd53-7612bc5f5aea"
    },
    {
        "author": "李覯",
        "paragraphs": [
            "騷人得助是江山，千里幽懷一凭欄。",
            "野色豈唯春晚秀，天風長似月邊寒。",
            "身閑暫覺塵埃遠，境勝纔知宇宙寬。",
            "祗恐仙壺提挈去，不教凡眼醉中看。"
        ],
        "title": "留題歸安尉凝碧堂",
        "id": "b4f5ac4e-2f75-4b58-aad4-1f1f3ac59252"
    },
    {
        "author": "李覯",
        "paragraphs": [
            "幾年江外恣荒唐，偶脫荷衣覘國光。",
            "自是狂言無可擇，敢嗟賢路有相妨。",
            "謾將文史爲生業，已約漁樵共醉鄉。",
            "多謝故人貽絕唱，爰居寧解聽鏗鏘。"
        ],
        "title": "答張鬷嘏",
        "id": "b9aa1e87-5196-435a-98cf-62580abdcdbf"
    },
    {
        "author": "李覯",
        "paragraphs": [
            "遲遲日景坐成曛，聞說清明在此晨。",
            "花卉不宜愁眼看，勾芒能爲幾人春。",
            "銷磨志氣多因老，點檢交游半作塵。",
            "欲向醉鄉聊自適，病來還厭舉杯頻。"
        ],
        "title": "清明日作",
        "id": "64b22a51-2c89-46a3-9132-c98d2ce7bdde"
    },
    {
        "author": "李覯",
        "paragraphs": [
            "一檻東風小箔開，亂山明暗水縈迴。",
            "流年漸共春華去，暴熱還隨霽色來。",
            "天氣濁多人欲睡，地形卑甚物先梅。",
            "因知楚客迷魂處，不是江東不足哀。"
        ],
        "title": "晚思",
        "id": "4ced0300-deda-41ab-ba9f-e2e2fc152318"
    },
    {
        "author": "李覯",
        "paragraphs": [
            "病多無力逐紛華，三月衡門未見花。",
            "長恐後期成索寞，果逢殘景獨咨嗟。",
            "欄干倚望山空在，杯酒遲留日易斜。",
            "謾說明年更春色，不知園囿屬誰家。"
        ],
        "title": "暮春始遊城西",
        "id": "72d43d76-a892-41cc-ba30-c87c65cb395e"
    },
    {
        "author": "李覯",
        "paragraphs": [
            "交游散盡客來稀，門掩城隅晝漏遲。",
            "春地更無嫌草處，雨天還有詐晴時。",
            "輕量世事世不罪，冷笑人言人豈知。",
            "猶喜道途收拾早，將閑對病最相宜。"
        ],
        "title": "寄傅代言",
        "id": "3cb87c4e-6263-4fdf-9f6c-d6e1490ce2b0"
    },
    {
        "author": "李覯",
        "paragraphs": [
            "盡道一陽初復時，不期風雨更凄凄。",
            "凌晨出去逢人飲，沉醉歸來滿馬泥。",
            "多恨恐成干斗氣，欲言那得上天梯。",
            "燈青火冷睡半醒，殘葉打窗烏夜啼。"
        ],
        "title": "丙子冬至夜酒醒",
        "id": "6109a274-89f7-4be4-ae46-f2748a064c2c"
    },
    {
        "author": "李覯",
        "paragraphs": [
            "懊惱南窗一道風，只應天配與貧窮。",
            "不歸羅綺飄颻處，故入松篁冷淡中。",
            "久座披襟塵榻穩，半醒吹面月帷空。",
            "城邊菡萏今多少，偷得清香是爾功。"
        ],
        "title": "南齋詠風",
        "id": "768ae232-a230-4a49-84f5-b47cce6f8eda"
    },
    {
        "author": "李覯",
        "paragraphs": [
            "已是蛟龍未肯忙，誰教螮蝀更相妨。",
            "來時槁葉疎疎響，過後浮雲片片光。",
            "徑草微滋垂粉汗，砌沙圓滴簇蜂房。",
            "嗟予不及高飛鳥，先得天邊幾點凉。"
        ],
        "title": "小雨",
        "id": "8aa3af28-1acd-4a90-b15f-4a1afa3ee09f"
    },
    {
        "author": "李覯",
        "paragraphs": [
            "寺門幽獨傍江城，江水清含地氣清。",
            "隔岸樓臺人醉死，遶堦松竹夏寒生。",
            "路經橋遠塵難過，僧占閑多俗不爭。",
            "唯有行吟憔悴客，這廻須去濯長纓。"
        ],
        "title": "題凈居院",
        "id": "29aaa146-b488-4c1a-864c-d11f827707b1"
    },
    {
        "author": "李覯",
        "paragraphs": [
            "池亭何處占清暉，只在暉江更向西。",
            "山上白雲如有雪，水中明月似無泥。",
            "郊原不改春來秀，徑路終憂客到迷。",
            "沈約東陽曾入詠，使君才調好留題。"
        ],
        "title": "清暉亭",
        "id": "c54cac31-cef8-42dc-b58d-a7e694353def"
    },
    {
        "author": "李覯",
        "paragraphs": [
            "截竹成輿不用輪，東行盡日穩宜身。",
            "前看疊嶂如無路，每到平田始見人。",
            "下戶半曾差作役，朽株多已祀爲神。",
            "生涯一撮誠何有，且免庸兒共拜塵。"
        ],
        "title": "往山舍道中作",
        "id": "99964c16-857f-4d9b-b687-695ab147d104"
    },
    {
        "author": "李覯",
        "paragraphs": [
            "漸老多憂百事忙，天寒日短更心傷。",
            "數分紅色上黄葉，一瞬曙光成夕陽。",
            "春水別來應到海，小松生命合禁霜。",
            "壺中若逐仙翁去，待看年華幾許長。"
        ],
        "tags": [
            "岁月",
            "秋天",
            "悲秋",
            "感叹"
        ],
        "title": "秋晚悲懷",
        "id": "deb4e047-0c3a-4df5-8f9c-47ba1ba0fb0e"
    },
    {
        "author": "李覯",
        "paragraphs": [
            "一樹摧殘幾片存，欄邊爲汝最傷神。",
            "休翻雨滴寒鳴夜，曾抱花枝暖過春。",
            "與影有情唯日月，遇紅無禮是泥塵。",
            "上陽宮女多詩思，莫寄人間取次人。"
        ],
        "tags": [
            "咏物",
            "抒情",
            "秋天",
            "咏物诗"
        ],
        "title": "殘葉",
        "id": "4c014457-3836-4b9a-a029-23d048299c6e"
    },
    {
        "author": "李覯",
        "paragraphs": [
            "到官六月寄書迴，未病封題死後開。",
            "一命至卑人盡得，九泉何事獨相催。",
            "唯憂旅櫬還鄉遠，況是親喪繼踵來。",
            "數世學文終若此，可憐門戶轉隳頹。"
        ],
        "title": "哭十姪",
        "id": "a728cbe6-c918-4b16-8b68-8923e63f6f75"
    },
    {
        "author": "李覯",
        "paragraphs": [
            "一夜風聲曉更狂，起來庭戶頓凄凉。",
            "不知紅日在何處，時見黑雲微有光。",
            "天落水中兼鴈影，露啼林罅带楓香。",
            "愁人莫苦登高閣，說著江山已斷腸。"
        ],
        "title": "秋陰",
        "id": "dca71aa9-31f2-4242-bf58-f63089c63331"
    },
    {
        "author": "李覯",
        "paragraphs": [
            "天恨吾儕各一方，夕陽千度到西窗。",
            "因循流俗今皆是，磊落如君信少雙。",
            "書未隔年難得報，心從薄宦始應降。",
            "可憐漢水無拘係，長與旴江會九江。"
        ],
        "title": "寄介夫",
        "id": "51e3db77-6171-47f3-a8ca-054833362b64"
    },
    {
        "author": "李覯",
        "paragraphs": [
            "棄材幸免雜輿薪，收拾緇衣出洛塵。",
            "漸老得閑纔是性，謾言成謔且隨人。",
            "能傳身後須文字，要識胸中只鬼神。",
            "俗子不勞輕毀譽，問天長乞醉鄉春。"
        ],
        "title": "書懷寄介夫",
        "id": "bb692927-10e3-4887-a279-401357146a21"
    },
    {
        "author": "李覯",
        "paragraphs": [
            "雲長不絕舊君情，元直終隨老母行。",
            "立效報公何感慨，指心辭主更分明。",
            "三方本以兵攻戰，一士能爲國重輕。",
            "多謝曹劉存大度，任教忠孝得成名。"
        ],
        "title": "關徐",
        "id": "f2cbf8c3-2e3e-403a-87c9-378a473b4e40"
    },
    {
        "author": "李覯",
        "paragraphs": [
            "世家元是武夷孫，四上觀光預國賓。",
            "地底豈無干斗氣，天邊爭奈飲牛人。",
            "田宜秫稻應多酒，路入溪山漸少塵。",
            "身計未諧歸計好，一樽猶可醉鄉鄰。"
        ],
        "title": "送張宏下第南歸",
        "id": "8068a1b2-7d15-4ece-b425-7693e4d85c01"
    },
    {
        "author": "李覯",
        "paragraphs": [
            "十數年前別我行，相逢猶是舊顔形。",
            "琴聲漸古聽來淡，藥味雖凡試最靈。",
            "出有酒錢天下富，住無家地浪頭萍。",
            "神仙可學應須學，萬里蓬萊一點青。"
        ],
        "title": "葛陂逢何道士",
        "id": "cdff94d3-7944-46ab-a196-9c9e8dab28b4"
    },
    {
        "author": "李覯",
        "paragraphs": [
            "炎炎千室熱如烘，亭壓山頭獨有風。",
            "雨意生獰雲彩黑，秋容細碎樹枝紅。",
            "半天斜日歸心動，一面平川醉眼空。",
            "却是夢魂無所得，人間豈少翠微宮。"
        ],
        "title": "俞秀才山風亭小飲",
        "id": "fd5c3ac6-34ba-4799-8822-0d9330ccc8c3"
    },
    {
        "author": "李覯",
        "paragraphs": [
            "多少儒衣只假塗，貴來誰肯更觀書。",
            "其間或以文爭勝，未見如君識有餘。",
            "長把六經爲準的，最應三代是權輿。",
            "可憐後世名空在，直釣而今豈得魚。"
        ],
        "title": "謝宋屯田見示永平錄海南編",
        "id": "fc30bbe0-7b44-417a-bc5a-b32ce9c1f2f9"
    },
    {
        "author": "李覯",
        "paragraphs": [
            "休道南人暖過冬，苦寒今與北方同。",
            "霜嚴欲裂地到底，日短不行天正中。",
            "誰使智愚相伴老，便將榮辱斷還空。",
            "鄉愁莫更欺閑客，薄酒從來亦有功。"
        ],
        "title": "閩中歲暮",
        "id": "eafe6d88-53fe-4880-9fef-1e825dc4e398"
    },
    {
        "author": "李覯",
        "paragraphs": [
            "待詔何年別玉堂，筆端渾欲繼鐘王。",
            "官資未出風塵外，蹤迹曾親日月光。",
            "扶老只今非遠道，薦能從此有封章。",
            "廬陵若要高文寫，爭得滁州在故鄉。"
        ],
        "title": "送侯殿直之官吉州",
        "id": "2b59a458-4674-41ea-85f6-262e7b028b60"
    },
    {
        "author": "李覯",
        "paragraphs": [
            "北出城來駐馬蹄，君家別館幸臨谿。",
            "雄虹見雨遏不斷，潦水到秋痕漸低。",
            "萬事熱心成浩歎，一樽撩眼怕長迷。",
            "俗人誰會儒生意，是處醉吟還日西。"
        ],
        "title": "偶題饒秀才谿光亭",
        "id": "fa8507b4-f161-4310-9987-f9f0aa6bdfa6"
    },
    {
        "author": "李覯",
        "paragraphs": [
            "江南盡是山水地，君子固求仁知名。",
            "可憐塵土不到眼，只有雲泉相伴清。",
            "人間擾擾知何在，日暮悠悠空鬭行。",
            "明月一欄風一枕，醉鄉猶可過浮生。"
        ],
        "title": "宗人宅仁知閣",
        "id": "4561ab30-f277-48f5-adfb-8e7f3ad77814"
    },
    {
        "author": "李覯",
        "paragraphs": [
            "閑愁不覺過年光，强半精神似醉鄉。",
            "幾度雨來成惡熱，有時雲斷見斜陽。",
            "古人事業塵空滿，故國園林草自長。",
            "頼得南華憐我病，一篇齊物勝醫方。"
        ],
        "title": "早夏偶作",
        "id": "c3070d91-fdbf-4fb1-9391-d89ddb3c70ca"
    },
    {
        "author": "李覯",
        "paragraphs": [
            "漢家經武意如何，也信狼心欲偃戈。",
            "豈是虜庭佳麗少，自緣婚禮貨財多。",
            "女從宗室方掄擇，賦出齊民更刮摩。",
            "若向大臣求姪媵，當是誰肯議通和。"
        ],
        "title": "匈奴傳",
        "id": "aa00250f-32c7-43a1-9210-7bc2e8750821"
    },
    {
        "author": "李覯",
        "paragraphs": [
            "齊霸燕强舊有基，當年管樂易爲奇。",
            "何如新野覊栖後，正值曹公挾帝時。",
            "指畫二州收漢燼，安排八陣與天期。",
            "才高命短雖無奈，猶勝隆中世不知。"
        ],
        "title": "忠武侯",
        "id": "ca650277-01a6-4818-a516-3a2a085f7436"
    },
    {
        "author": "李覯",
        "paragraphs": [
            "顛倒江湖二十春，干時的是妄庸人。",
            "先容不肯收蟠木，高足無從得要津。",
            "衆與善名酬苦志，莫將吟味養閑身。",
            "食田飲井知誰力，下有驕兒上有親。"
        ],
        "title": "次韻答陳殿丞見寄",
        "id": "88b25a34-4d29-4e8d-89af-886745bea83a"
    },
    {
        "author": "李覯",
        "paragraphs": [
            "閥閱山西舊將家，一官淪落向天涯。",
            "目皮相處應難識，髀肉生來只自嗟。",
            "野囿幾年饑虎豹，旱雷何日起龍蛇。",
            "吳歌楚舞時相慰，劍鋏梅乾鐵有花。"
        ],
        "title": "贈韓侍禁",
        "id": "050ad31e-6e87-43ae-825a-09e45d3fa0d5"
    },
    {
        "author": "李覯",
        "paragraphs": [
            "君家龍虎弟兄賢，斗酒相逢楚水邊。",
            "雨露自今榮一命，塵埃未免困三年。",
            "高談欲出稠人右，敏政當居俗吏前。",
            "異日能來見逋客，麻姑碧洞古時天。"
        ],
        "title": "送沈祕校",
        "id": "edbaf1eb-990c-4e70-94bc-46dbae5bcaa1"
    },
    {
        "author": "李覯",
        "paragraphs": [
            "昔年曾泛西湖流，君今更住西湖頭。",
            "人生多是未得往，地上有天何處求。",
            "朱樓照影鐘磬曉，畫船落手芙蓉秋。",
            "鯉魚赤鱗應不少，待與水仙相伴遊。"
        ],
        "tags": [
            "西湖"
        ],
        "title": "寄題錢塘毛氏西湖園",
        "id": "a58dbe21-ac83-4b33-9acf-5549d076bd39"
    },
    {
        "author": "李覯",
        "paragraphs": [
            "人生何苦要多才，百慮攢心摘不開。",
            "夜月幾曾無夢處，春風只管送愁來。",
            "禿毫强會悠悠事，浮世無過滿滿盃。",
            "看取秦坑烟焰裏，是非同作一抔灰。"
        ],
        "title": "自解",
        "id": "17bb2091-4cd4-43b1-8a1c-58f701cf1c25"
    },
    {
        "author": "李覯",
        "paragraphs": [
            "四壁空空絕語聲，困來終是睡難成。",
            "孤燈要與人相背，寒漏苦教天不明。",
            "累月故園無信息，幾般閑事惱心情。",
            "別愁若解生華髮，一夕應添一萬莖。"
        ],
        "title": "不寐",
        "id": "9b70e724-82a0-447b-9d9d-417e1eff605b"
    },
    {
        "author": "李覯",
        "paragraphs": [
            "韓偓當年赴七閩，舟行過此倍凝神。",
            "江邊石上知誰處，綠戰紅酣別是春。",
            "往事幾多書不記，仙源依舊地無塵。",
            "花光柳色今何限，更有才人勝古人。"
        ],
        "title": "韓偓集有自撫州往南城縣舟行見拂水薔薇之詩南城吾鄉也因題八句",
        "id": "cb5daf3b-ec3a-4b4e-a957-ba74a47136ec"
    },
    {
        "author": "李覯",
        "paragraphs": [
            "咄咄休休一世閑，百年都是浪悲歡。",
            "高談不待傍人笑，立事須知自古難。",
            "時見老顔來鑑裏，已將生計託雲端。",
            "六鼇未可揮刀斫，肯便臨谿把釣竿。"
        ],
        "title": "代書答陳次公",
        "id": "7c6f7c41-e8d2-4a6b-aa15-27970b8a8ae5"
    },
    {
        "author": "李覯",
        "paragraphs": [
            "書林老仙頭欲斑，近日卜居吳楚間。",
            "麻姑世界盡贏得，羲皇興味先追還。",
            "川流切對夏無暑，山月出來門未關。",
            "笑殺區區躁求者，不因貧病不曾閑。"
        ],
        "title": "和君錫題堯輔齋壁",
        "id": "6664c8c0-fa94-41a8-9b5a-583635377d24"
    },
    {
        "author": "李覯",
        "paragraphs": [
            "古木亭邊夜嚮晨，餞壺重疊擁雙輪。",
            "高文健筆科場手，白髮青衫宦路人。",
            "十月霜風還劈面，六街塵土會欺貧。",
            "麻源碧澗神仙地，早晚歸來伴隠淪。"
        ],
        "title": "送王都曹",
        "id": "0541d15b-068d-4ff9-922a-a85ea00b236f"
    },
    {
        "author": "李覯",
        "paragraphs": [
            "一片靈臺衆共知，宦途寧肯避危機。",
            "至誠似有神明助，盡室初從瘴海歸。",
            "烈火豈能傷美寶，覆盆終是見炎暉。",
            "人生未出功名外，多少京塵待染衣。"
        ],
        "title": "送危太博",
        "id": "d87c6e0b-13d7-4280-abd4-b4808b15addc"
    },
    {
        "author": "李覯",
        "paragraphs": [
            "嶺上簷楹締構新，我來登望倍凝神。",
            "可憐韜略真名將，猶與谿山作主人。",
            "會把松心欺過雪，更憑花萼占留春。",
            "江南風物雖佳麗，爭奈燕然有虜塵。"
        ],
        "title": "題虞侍禁山停",
        "id": "d6914421-5ea8-4eda-8484-25a4a142ea61"
    },
    {
        "author": "李覯",
        "paragraphs": [
            "淪落多愁笑不成，水邊還是送君行。",
            "官爲令長前程好，地近鄉關喜氣生。",
            "百里有人觀惠術，三年唯我見交情。",
            "山中後夜思賢處，風月猶應似舊清。"
        ],
        "title": "君錫宰壽春",
        "id": "dce29cb5-d632-4ef3-b5aa-8b0bcdf8b18c"
    },
    {
        "author": "李覯",
        "paragraphs": [
            "大邑歌謠日尚新，忽驚千騎擁行塵。",
            "宦游莫歎登長道，天意先教福遠人。",
            "城在海隅門少客，地鐘陽氣景常春。",
            "政成不患無知己，按察當今正直臣。"
        ],
        "title": "錢寺丞知白州",
        "id": "843a7db0-0995-449b-9038-0355b3607307"
    },
    {
        "author": "李覯",
        "paragraphs": [
            "驛使將詩訪遠山，發函寧暇正衣冠。",
            "秦城未割難論價，燕谷纔吹已不寒。",
            "佔畢有心忘老至，惰農無罰賀恩寬。",
            "一枝數粒唯知分，豈是明時學考槃。"
        ],
        "title": "次韻答史太博",
        "id": "2865dafa-2134-49b0-87cf-7f6b55d3ccff"
    },
    {
        "author": "李覯",
        "paragraphs": [
            "一蛻囂塵向此生，柳枯槐老正傷情。",
            "高吟盡日知誰聽，零露充腸且獨清。",
            "螳斧不勞陰致害，貂冠猶可共傳名。",
            "騷人若有遺魂在，應放冤聲伴爾鳴。"
        ],
        "title": "蟬",
        "id": "69cbbb05-f24e-4d69-b97d-a3ed8b36dbba"
    },
    {
        "author": "李覯",
        "paragraphs": [
            "秀汝清旴數舍中，繫匏名謁竟難通。",
            "只知俗吏隆官業，不意高文有古風。",
            "朝請待趨天屏北，家園歸省浙江東。",
            "遠民利害聞應熟，早晚嘉謀沃舜聰。"
        ],
        "title": "寄史屯田",
        "id": "9ae9c7c5-7e28-482f-880a-c96b64da5971"
    },
    {
        "author": "李覯",
        "paragraphs": [
            "一夜吟公月蝕詩，睡魔驚走醉魂飛。",
            "如將混沌重區別，要使君臣有等威。",
            "天道至高全指掌，古人雖死合知非。",
            "相思無計能相見，何日軒車向北歸。"
        ],
        "title": "答丘寺丞示月蝕詩",
        "id": "3c92bad8-f6be-47eb-b9bd-834b3bd83c38"
    },
    {
        "author": "李覯",
        "paragraphs": [
            "長簷數尺庇堂東，疎漏從來只有蓬。",
            "日影碎如秋樹下，雨聲初似夜船中。",
            "竹經蠹了多垂地，箬到乾時半捲空。",
            "此處想非人所競，衆言千萬莫相攻。"
        ],
        "title": "蓬屋",
        "id": "f3a83090-c9c4-4601-a944-8c4d62cddeb1"
    },
    {
        "author": "李覯",
        "paragraphs": [
            "堂前一級似階墀，無石無甎只舊基。",
            "泥飾頃因年節近，蹋崩唯是客行時。",
            "誰曾羅襪雙來上，多謝蒼苔久不離。",
            "從此便成貧景致，竹簾垂處最相宜。"
        ],
        "title": "階基",
        "id": "db3da6c1-3a8b-41bd-8062-0fbf0e5421dd"
    },
    {
        "author": "李覯",
        "paragraphs": [
            "謫官誰住小蓬萊，唯有宜春有古臺。",
            "千里待看毫末去，萬家攢作畫圖來。",
            "雲中羅綺香風落，月底笙歌醉夢迴。",
            "莫怪江山苦相助，騷人沒後得真才。"
        ],
        "title": "宜春臺",
        "id": "8d620a17-9fa5-497f-b670-eacd060ecdbc"
    },
    {
        "author": "李覯",
        "paragraphs": [
            "古郡城池已瞰江，重湖更在郡東方。",
            "水仙坐下魚鱗赤，龍女門前橘樹香。",
            "路絕塵埃非灑掃，地無風雨亦清凉。",
            "使君待客多娛樂，只有醒時覺異鄉。"
        ],
        "title": "東湖",
        "id": "8b93ff52-1e30-4dd7-ae3b-969fda0ed735"
    },
    {
        "author": "李覯",
        "paragraphs": [
            "先朝名士有遺孫，狼藉麻衣化洛塵。",
            "筆下每求千古意，醉中曾過幾迴春。",
            "勞生只見年年老，客路相逢事事新。",
            "滿座狂歌時莫笑，眼看燕市若無人。"
        ],
        "title": "送趙拊",
        "id": "3e42949f-014b-4aa5-b778-f7cf35a77db2"
    },
    {
        "author": "李覯",
        "paragraphs": [
            "客遊無日暫開顔，姑孰谿邊偶得閑。",
            "風景直疑圖畫出，古今都似夢魂間。",
            "桓溫罪逆休重問，謝傅英靈已不還。",
            "深美謫仙遺世務，酒船椎鼓浪如山。"
        ],
        "title": "太平州十詠亭",
        "id": "5edd11bc-fc0d-4624-928d-be4c97ed922e"
    },
    {
        "author": "李覯",
        "paragraphs": [
            "義激中心不再思，宦途從此抱瑕疵。",
            "誰憐君子篤親意，況是明王孝治時。",
            "靖節田園應久廢，尚平婚嫁豈宜遲。",
            "一官塵土休迴顧，海上羣鷗舊有期。"
        ],
        "title": "送王尉",
        "id": "ee686d0a-08d8-47fb-b06a-6ea4595297f5"
    },
    {
        "author": "李覯",
        "paragraphs": [
            "福唐城郭掌中窺，旭日登臨到落暉。",
            "誰在畫簾沽酒處，幾多鳴櫓趁潮歸。",
            "晴來海色依稀辨，醉後鄉愁積漸微。",
            "山鳥不知紅粉好，纔聞歌板便驚飛。"
        ],
        "title": "野意亭",
        "id": "7f782160-b3e5-4f92-9771-a5d5b2458cf4"
    },
    {
        "author": "李覯",
        "paragraphs": [
            "纔出塵來尚未知，漸攀藤竹漸臨危。",
            "伏流似是龍藏處，古樹應無春到時。",
            "誰把石崖齊剗削，直教雲氣當簾帷。",
            "良工畫得猶宜秘，莫與凡夫肉眼窺。"
        ],
        "title": "靈源洞",
        "id": "02dcd5c5-4870-4a17-8d93-334596448dc5"
    },
    {
        "author": "李覯",
        "paragraphs": [
            "平生直道耻求人，下位沈英久未伸。",
            "齊吹古來偏有濫，葉龍今更不宜真。",
            "天邊奕世三台貴，江上先廬一畝貧。",
            "大抵窮通相倚伏，這迴寒谷解逢春。"
        ],
        "title": "送陳司理",
        "id": "f6e24fd9-9920-4d3b-b6fb-e5a2d9912b0b"
    },
    {
        "author": "李覯",
        "paragraphs": [
            "君來別我向番陽，時節初春曉尚霜。",
            "茶褐園林新柳色，鹿胎田地落梅香。",
            "此行硯席多知己，是處樓臺可舉觴。",
            "只恐詔書非久下，槐花又在眼前黄。"
        ],
        "title": "送黄承伯",
        "id": "13db0158-29b4-4263-b7ec-2e6c5cb8c5c2"
    },
    {
        "author": "李覯",
        "paragraphs": [
            "昔年多幸枉高軒，示我新詩累百篇。",
            "使君即時還趙璧，夢魂今尚憶鈞天。",
            "據鞍馬援誰云老，陋巷顔回始是賢。",
            "桂樹寒山風景好，近來應更有長編。"
        ],
        "title": "謝蔡十八丈相示詩卷",
        "id": "3c4a05bf-f9f1-4ce5-a359-200d2a1dccc6"
    },
    {
        "author": "李覯",
        "paragraphs": [
            "釋子相延暫解冠，一宵清話到更蘭。",
            "漆盤香燼死蚯蚓，紙瓦雨聲鳴彈丸。",
            "往事莫將閑口笑，勞生誰在定中看。",
            "明朝頮面還歸去，依舊塗泥濺馬鞍。"
        ],
        "title": "清話堂詩",
        "id": "29b75414-9f31-44fd-99e0-aea85054ca9e"
    },
    {
        "author": "李覯",
        "paragraphs": [
            "數十年來預薦書，當時文行聳羣儒。",
            "青衫近始霑王澤，白首從新入宦途。",
            "四壁生涯雖寂莫，一官趨進轉崎嶇。",
            "楚南若是江山好，閑日猶應味道腴。"
        ],
        "title": "送郴縣吳主簿",
        "id": "445cb04e-4315-42be-b683-999f3ec3c121"
    },
    {
        "author": "李覯",
        "paragraphs": [
            "少年心苦向毛錐，老大生涯只有詩。",
            "哀樂萬端成畫繪，江山大半入鑪鎚。",
            "格如平易人多愛，意到幽深鬼未知。",
            "白髮尚新才不盡，幾時吟興是衰時。"
        ],
        "title": "覽余堯輔詩因成七言四韻",
        "id": "ef30ec19-4a2e-4080-8d10-c30d8ed21728"
    },
    {
        "author": "李覯",
        "paragraphs": [
            "老年纔到病還催，老病成叢撥不開。",
            "腹冷有時如咽雪，耳虛終日獨聞雷。",
            "半生辛苦歸三徑，萬恨銷磨向一桮。",
            "頼得竹窗無事處，清風頻共故人來。"
        ],
        "title": "次韻酬屯田陳丈見寄",
        "id": "cd8149c4-290c-41b8-9121-779aa1720bed"
    },
    {
        "author": "李覯",
        "paragraphs": [
            "塵寰漸遠漸凄清，似向崑崙采玉英。",
            "此地已知鄰華子，幾人猶道識方平。",
            "步高那復肌膚重，心逸都疑羽翼生。",
            "苦恨俗緣無了處，歸來依舊馬蹄聲。"
        ],
        "title": "同徐殿丞遊麻姑山陳屯田聞之以詩見寄次韻第二首",
        "id": "dcf01db7-20b9-4dee-8377-71c091161ec4"
    },
    {
        "author": "李覯",
        "paragraphs": [
            "近年雙闕暫鳴珂，出宰南城戶數多。",
            "古道存心公道顯，惡人鉗口善人歌。",
            "登高賦處英辭在，垂橐歸時舊物鈋。",
            "當比瑞金囂訟後，要移風俗擬如何。"
        ],
        "title": "和陳屯田送知縣徐殿丞次韻",
        "id": "b1692181-01ef-4a8e-a3f0-6665c52c98c7"
    },
    {
        "author": "李覯",
        "paragraphs": [
            "白屋從來未有官，一名須作佛名看。",
            "彥倫北谷重歸去，安石東山足舊歡。",
            "常調幾時趨鳳闕，湛恩唯待立雞竿。",
            "胸中況是多奇藴，自比陽春退苦寒。"
        ],
        "title": "和屯田陳丈寄唐休次韻",
        "id": "402ae049-f79f-408b-a252-0733799ea8d8"
    },
    {
        "author": "李覯",
        "paragraphs": [
            "尋幽西去路非賒，回首紅塵可可嗟。",
            "不待鸞驂并鶴駕，便分人世與仙家。",
            "幾函道藏金壺墨，一片秋容玉井花。",
            "還似武夷高會日，骨凡猶幸醉流霞。"
        ],
        "title": "和王刑部遊仙都觀",
        "id": "ead93d23-7c49-4a85-8e69-2f2b7ec4df22"
    },
    {
        "author": "李覯",
        "paragraphs": [
            "暫時來訪道家流，肯伴煙蘿滯一丘。",
            "爲憶長安瞻日下，欲尋蓬島向鼇頭。",
            "陶潛醉後雖眠石，王粲憂多更上樓。",
            "宣室歲餘虛席在，青山何路更重遊。"
        ],
        "title": "和遊丹霞有懷歸之意",
        "id": "03f1d499-a1bd-4862-8b63-9bd7a1c9fef2"
    },
    {
        "author": "李覯",
        "paragraphs": [
            "要知賢者善居官，法自嚴明性自寬。",
            "黠吏欲欺難作計，愚民初懼久方安。",
            "獄辭大小情皆見，市物公私價一般。",
            "農力不聞供土木，窮閻猶得免饑寒。",
            "星爲二使來巡撫，考未三年悉可觀。",
            "劇郡便當煩鎮守，君恩寧許更盤桓。",
            "雨轓贛水行非遠，五袴旴江日漸單。",
            "從此天衢龍躍去，野人懷德謾悲酸。"
        ],
        "title": "送知軍曹比部移虔州",
        "id": "659b11f5-13dc-4bef-a7e9-aa686642d573"
    },
    {
        "author": "李覯",
        "paragraphs": [
            "斜月正當樓，香霧壓城重。",
            "起傍小蘭行，花亦方在夢。"
        ],
        "title": "芍藥",
        "id": "65228e22-c620-4cb5-9d4a-171ae40fb38b"
    },
    {
        "author": "李覯",
        "paragraphs": [
            "戢戢雖聚頭，脉脉俱俯地。",
            "既言是姊妹，又却相妬忌。",
            "面痕赤未沒，盡是傷爪指。",
            "不然睡未醒，被人沃井水。"
        ],
        "title": "海棠",
        "id": "ad2eab94-41c7-4ea8-9727-55291322a6ed"
    },
    {
        "author": "李覯",
        "paragraphs": [
            "完廩捐階未可知，孟軻深信亦還疑。",
            "岳翁方且爲天子，女婿如何弟殺之。"
        ],
        "title": "訶孟子",
        "id": "c4b889e0-a4da-4507-a07b-60c4bee0a36b"
    },
    {
        "author": "李覯",
        "paragraphs": [
            "鮮日媚睛靄，泉石閩融融。",
            "酒味醴於春，揖翠迎春風。",
            "坐映珪璧秀，六合開情悰。",
            "昔人袖全璞，傲睨追冥鴻。",
            "里閭味前塵，慨慕滋無窮。",
            "蓄藴非一身，出處固異同。"
        ],
        "title": "震山巖",
        "id": "ae91fd7f-a75e-48db-bb5b-ff0638c13555"
    },
    {
        "author": "李覯",
        "paragraphs": [
            "三十年交舊，相逢各白頭。",
            "海壖曾共飯，洛社又同遊。",
            "脫屣風波地，開懷松桂秋。",
            "兩眉從此後，應不著閑愁。"
        ],
        "title": "又寄龍學",
        "id": "9e2494da-463c-466c-a271-2be7693024f0"
    },
    {
        "author": "蘇洵",
        "paragraphs": [
            "雲興于山，霜霜爲霧。",
            "匪山不仁，天實不顧。",
            "山川我享，爲我百訴。",
            "豈不畏天，哀此下土。",
            "班班鳲鳩，穀穀晨號。",
            "天乎未雨，余不告勞。",
            "誰爲山川，不如羽毛。"
        ],
        "title": "雲興于山",
        "id": "a5a72bf9-e0ee-492e-ac36-3994951bca29"
    },
    {
        "author": "蘇洵",
        "paragraphs": [
            "有驥在野，百過不呻。",
            "子不我良，豈無他人。",
            "縶我于廐，乃不我駕。",
            "遇我不終，不如在野。",
            "禿毛于霜，寄肉于狼，寧彼我傷。",
            "寧人不我顧，無子我忘。"
        ],
        "title": "有驥在野",
        "id": "0685f994-e173-48c5-84e0-7c5b0ef34930"
    },
    {
        "author": "蘇洵",
        "paragraphs": [
            "有觸者犢，再箠不却。",
            "爲子已觸，安所置角。",
            "天實畀我，子欲已我。",
            "惡我所爲，盍奪我有。",
            "子欲不觸，盍索之苙。"
        ],
        "title": "有觸者犢",
        "id": "2183cb7e-e77e-4748-9ea7-c023da0d57a6"
    },
    {
        "author": "蘇洵",
        "paragraphs": [
            "朝日載昇，薨薨伊氓。",
            "于室有績，于野有耕。",
            "于塗有商，于邊有征。",
            "天生斯民，相養以寧。",
            "嗟我何爲，踽踽無營。",
            "初孰與我，今孰主我。",
            "我將往問，安所處我。"
        ],
        "title": "朝日載昇",
        "id": "d661c29b-fa00-4c2f-80e3-1a61af1df4cb"
    },
    {
        "author": "蘇洵",
        "paragraphs": [
            "我客至止，我逆于門。",
            "來升我堂，來飲我罇。",
            "羞鼈不時，詈我不勤。",
            "求我何多，請辭不能。",
            "客謂主人，唯子我然。",
            "求子之多，責子之深，期子于賢。"
        ],
        "title": "我客至止",
        "id": "aeea5259-8b97-4580-924e-298b855ca9dc"
    },
    {
        "author": "蘇洵",
        "paragraphs": [
            "任君北方來，手出邠州碑。",
            "爲是魯公寫，遺我我不辭。",
            "魯公實豪傑，慷慨忠義姿。",
            "憶在天寶末，變起漁陽師。",
            "猛士不敢當，儒生橫義旗。",
            "感激數十郡，連衡鬭羌夷。",
            "新造勢尚弱，胡爲力未衰。",
            "用兵竟不勝，歎息真數奇。",
            "杲兄死常山，烈士淚滿頤。",
            "魯公不死敵，天下皆熙熙。",
            "奈何不愛死，再使踏鯨鰭。",
            "公固不畏死，吾實悲當時。",
            "緬邈念高誼，惜哉我生遲。",
            "近日見異說，不知作者誰。",
            "云公本不死，此事亦已奇。",
            "大抵天下心，人人屬公思。",
            "加以不死狀，慰此苦歎悲。",
            "我欲哭公墓，莽莽不可知。",
            "愛其平生迹，往往或孑遺。",
            "此字出公手，一見減歎咨。",
            "使公不善書，筆墨紛訛癡。",
            "思其平生事，豈忍棄路歧。",
            "況此字頗怪，堂堂偉形儀。",
            "駿極有深穩，骨老成支離。",
            "點畫迺應和，關連不相違。",
            "有如一人身，鼻口耳目眉。",
            "彼此異狀貌，各自相結維。",
            "離離天上星，分如不相持。",
            "左右自綴會，或作斗與箕。",
            "骨嚴體端重，安置無欹危。",
            "篆鼎兀大腹，高屋無弱楣。",
            "古器合尺度，法相應矩規。",
            "想其始下筆，莊重不自卑。",
            "虞柳豈不好，結束煩馽羈。",
            "筆法未離俗，庸手尚敢窺。",
            "自我見此字，得紙無所施。",
            "一車會百木，后斤斧易爲。",
            "團團彼明月，欲畫形終非。",
            "誰知忠義心，餘力尚及斯。",
            "因此數幅紙，使我重嘆嘻。"
        ],
        "title": "顔書",
        "id": "7fd4d4a3-9757-4a9c-be93-f32bd6e9f611"
    },
    {
        "author": "蘇洵",
        "paragraphs": [
            "飛鷹搏平原，禽獸亂衰草。",
            "蒼茫就擒執，顛倒莫能保。",
            "白兔不忍殺，歎息愛其老。",
            "獨生遂長拘，野性始驚矯。",
            "貴人織筠籠，馴擾漸可抱。",
            "誰知山林寬，穴處頗自好。",
            "高飈動槁葉，羣竄迹如掃。",
            "異質不自藏，照野明暠暠。",
            "獵夫指之笑，自匿苦不早。",
            "何當騎蟾蜍，靈杵手自搗。"
        ],
        "title": "歐陽永叔白兔",
        "id": "da23c7d6-9b3d-495b-be46-2e46302e42cd"
    },
    {
        "author": "蘇洵",
        "paragraphs": [
            "魯人賤夫子，嗚丘指東家。",
            "當時雖未遇，弟子已如麻。",
            "奈何鄉閭人，曾不爲歎嗟。",
            "區區吳越間，問骨不憚遐。",
            "習見反不怪，海人等龍暇。",
            "嗟我何足道，窮居出無車。",
            "昨者入京落，文章彼人誇。",
            "故舊未肯信，聞之笑呀呀。",
            "獨有兩任子，知我有足嘉。",
            "遠遊苦相念，長篇寄芬葩。",
            "我道亦未爾，子得無增加。",
            "貧窮已衰老，短髮垂髿髿。",
            "重祿無意取，思治山中畬。",
            "往歲栽苦竹，細密如蒹葭。",
            "庭前三小山，本爲山中楂。",
            "當前鑿方池，寒泉照谽谺。",
            "翫此可竟日，胡爲踏朝衙。",
            "何當子來會，酒食相邀遮。",
            "願爲久相敬，終始無疵瑕。",
            "閑居各無事，數來飲流霞。"
        ],
        "title": "答二任",
        "id": "18be2326-90a6-48a7-b2da-f2e2b3c48dbf"
    },
    {
        "author": "蘇洵",
        "paragraphs": [
            "岷山之陽土如腴，江水清滑多鯉魚。",
            "古人居之富者衆，我獨厭倦思移居。",
            "平川如手山水蹙，恐我後世鄙且愚。",
            "經行天下愛嵩嶽，遂欲買地居妻孥。",
            "晴原漫漫望不盡，山色照野光如濡。",
            "民生舒緩無夭扎，衣冠堂堂偉丈夫。",
            "吾今隠居未有所，更後十載不可無。",
            "聞君厭蜀樂上蔡，占地百頃無邊隅。",
            "草深野闊足狐兔，水種陸取身不劬。",
            "誰知李期顧秦寵，不獲牽犬追黄狐。",
            "今君南去已足老，行看嵩少當吾廬。"
        ],
        "title": "丙申歲余在京師鄉人陳景回自南來棄其官得太子中允景回舊有地在蔡今將治園囿於其間以自老余嘗有意於嵩山之下洛水之上買地築室以爲休息之館而未果今景回欲余詩遂道此意景回志余言異日可以知余之非戲云爾",
        "id": "94bda8dc-65f5-4deb-8a16-033fe0a7cdde"
    },
    {
        "author": "蘇洵",
        "paragraphs": [
            "少年喜奇迹，落拓鞍馬間。",
            "縱目視天下，愛此宇宙寬。",
            "山川看不厭，浩然遂忘還。",
            "岷峨最先見，睛光厭西川。",
            "遠望未及上，但愛青若鬟。",
            "大雪冬沒脛，夏秋多虵蚖。",
            "乘春乃敢去，匍匐攀孱顔。",
            "有路不容足，左右號鹿猿。",
            "陰崖雪如石，迫暖成高瀾。",
            "經日到絕頂，目眩手足顛。",
            "自恐不得下，撫膺忽長嘆。",
            "坐定聊四顧，風色非人寰。",
            "仰面囁雲霞，垂手撫百山。",
            "臨風弄襟袖，飄若風中仙。",
            "朅來游荆渚，談笑登峽船。",
            "峽山無平岡，峽水多悍湍。",
            "長風送輕帆，瞥過難詳觀。",
            "其間最可愛，巫廟十數巔。",
            "聳聳青玉幹，折首不見端。",
            "其餘亦詭怪，土老崖石頑。",
            "長江渾渾流，觸齧不可攔。",
            "苟非峽山壯，浩浩無隅邊。",
            "恐是造物意，特使險且堅。",
            "江山兩相值，後世無水患。",
            "水行月餘日，泊舟事征鞍。",
            "爛熳走塵土，耳囂目眵昏。",
            "中路逢漢水，亂流愛清淵。",
            "道逢塵土客，洗濯無瑕痕。",
            "振鞭入京師，累歲不得官。",
            "悠悠故鄉念，中夜成慘然。",
            "五噫不復留，馳車走轘轅。",
            "自是識嵩岳，蕩蕩容貌尊。",
            "不入衆山列，體如鎮中原。",
            "幾日至華下，秀色碧照天。",
            "上下數十里，映睫青巑巑。",
            "迤邐見終南，魁岸蟠長安。",
            "一月看山岳，懷抱斗以騫。",
            "漸漸大道盡，倚山棧夤緣。",
            "下瞰不測溪，石齒交戈鋋。",
            "虛閣怖馬足，險崖磨吾肩。",
            "左山右絕澗，中加一繩慳。",
            "傲睨駐鞍轡，不妨驅以鞭。",
            "累累斬絕峯，兀不相屬聯。",
            "背出或逾峻，遠騖如爭先。",
            "或時度岡領，下馬步險艱。",
            "怪事看愈好，勤劬變清歡。",
            "行行上劒閣，勉强踵不前。",
            "矯首望故國，漫漫但青煙。",
            "及下鹿頭坂，始見平沙田。",
            "歸來顧妻子，壯抱難留運。",
            "遂使下餘載，此路常周旋。",
            "又聞吳越山，中明水澄鮮。",
            "百金買駿馬，往意不自存。",
            "投身入廬岳，首挹瀑布源。",
            "飛下二千丈，强烈不可干。",
            "餘潤散爲雨，遍作山中寒。",
            "次入二林寺，遂獲高僧言。",
            "問以絕勝境，導我同躋攀。",
            "逾月不倦厭，巖谷行欲殫。",
            "下山復南邁，不知已南虔。",
            "五嶺望可見，欲往苦不難。",
            "便擬去登玩，因得窺羣蠻。",
            "此意竟不償，歸抱愁煎煎。",
            "到家不再出，一頓俄十年。",
            "昨聞廬山郡，太守雷君賢。",
            "往求與識面，復見山鬰蟠。",
            "絕壁橫三方，有類大破鐶。",
            "包裹五六州，倚之爲長垣。",
            "大抵蜀山峭，巉刻氣不溫。",
            "不類嵩華背，氣象多濃繁。",
            "吳君潁川秀，六載爲蜀官。",
            "簿書苦爲累，天鶴囚籠樊。",
            "岷山青城縣，峨眉亦南犍。",
            "黎雅又可到，不見宜悒然。",
            "有如烹脂牛，過眼不得飡。",
            "始謂泛峽去，此約今又愆。",
            "只有東北山，依然送歸軒。",
            "他山已不見，此可著意看。"
        ],
        "tags": [
            "庐山",
            "长江"
        ],
        "title": "憶山送人",
        "id": "4daa5093-759e-4a2d-bc23-2410a4bd1972"
    },
    {
        "author": "蘇洵",
        "paragraphs": [
            "日落長安道，大野渺荒荒。",
            "吁嗟秦皇帝，安得不富强。",
            "山大地胍厚，小民十尺長。",
            "耕田破萬頃，一稔粟柱樑。",
            "少年事游俠，皆可荷弩槍。",
            "勇力不自驕，頗能啗乾糧。",
            "天意此有謂，故使連西羌。",
            "古人遭邊患，累累鬭兩剛。",
            "方今正似此，猛士强如狼。",
            "跨馬負弓矢，走不擇澗岡。",
            "脫甲森不顧，袒裼搏敵場。",
            "嗟彼誰治此，踧踧不敢當。",
            "當之負重責，無成不朝王。",
            "田侯本儒生，越略今洸洸。",
            "右手握麈尾，指麾據胡牀。",
            "郡國遠浩浩，邊鄙有積倉。",
            "秦境古何在，秦人多戰傷。",
            "此事久不報，此時將何償。",
            "得此報天子，爲侯歌之章。"
        ],
        "title": "上田待制詩",
        "id": "028d4a8d-91c3-4ec0-9f99-5a979a7f1d52"
    },
    {
        "author": "蘇洵",
        "paragraphs": [
            "丈夫正多念，老大自不安。",
            "居家不能樂，忽忽思中原。",
            "慨然棄鄉廬，劫劫道路間。",
            "窮山多虎狼，行路非不難。",
            "昔者倦奔走，閑門事耕田。",
            "蠶穀聊自給，如此已十年。",
            "緬懷當今人，草草無復閑。",
            "堅卧固不起，芒刺實在肩。",
            "布衣與食肉，幸可交口言。",
            "默默不以告，未可遽罪愆。",
            "驅車入京洛，藩鎮皆達官。",
            "長安逢傅侯，願得說肺肝。",
            "貧賤吾老矣，不復苦自嘆。",
            "富貴不足愛，浮雲過長天。",
            "中懷邈有念，惝怳難自論。",
            "世俗不見信，排斥僅得存。",
            "昨者東入秦，大麥黄滿田。",
            "秦民可無饑，爲君喜不眠。",
            "禁軍幾千萬，仰此填其咽。",
            "西蕃久不反，老賊非常然。",
            "士飽可以戰，吾寧爲之先。",
            "傅侯君在西，天子憂東藩。",
            "烽火尚未滅，何策安西邊。",
            "傅侯君謂何，明日將東轅。"
        ],
        "title": "途次長安上都漕傅諫議",
        "id": "87121570-1d27-4b1a-818f-d1d8dd37c92b"
    },
    {
        "author": "蘇洵",
        "paragraphs": [
            "少壯事已遠，舊交良可懷。",
            "百年能幾何，十載不得偕。",
            "念昔居鄉里，游處了無猜。",
            "飲食不相捨，談笑久所陪。",
            "拜君以爲兄，分蜜誰能開。",
            "齒髮俱未老，未至衰與頹。",
            "我子在襁褓，君猶無嬰孩。",
            "君後獨捨去，爲吏天一涯。",
            "我又厭奔走，遠引不復來。",
            "歲月杳難恃，區區老吾儕。",
            "況從與君別，多事歲若排。",
            "心力不能救，衰病侵骨骸。",
            "二子皆已冠，如吾苦無才。",
            "君亦已有嗣，骨目秀且佳。",
            "人事知幾變，會合終不諧。",
            "昨者本不出，豪傑苦自咍。",
            "欝欝自不樂，誰爲子悲哀。",
            "翻然感其說，東走陵巔崖。",
            "不意君在此，得春笑與詼。",
            "君顔蔚如故，大噱飛塵灰。",
            "我老應可怪，白髭生兩顋。",
            "新句辱先贈，古詩許見推。",
            "賢俊非獨步，故舊每所乖。",
            "作詩報嘉貺，亦聊以相催。"
        ],
        "title": "答陳公美",
        "id": "006e8309-aa91-4735-97cf-1ef1cfac24ff"
    },
    {
        "author": "蘇洵",
        "paragraphs": [
            "仲尼魯司寇，官職亦已優。",
            "從祭肉不及，戴冕奔諸侯。",
            "當時不之知，爲肉誠可羞。",
            "君子意有在，衆人但愆尤。",
            "置之待後世，皎皎無足憂。"
        ],
        "title": "又答陳公美三首  其一",
        "id": "cd4205c5-8f65-475d-a09d-b2ea193a6942"
    },
    {
        "author": "蘇洵",
        "paragraphs": [
            "仲尼爲羣婢，一走十四年。",
            "荀卿老不出，五十干諸田。",
            "顧彼二夫子，豈其陷狂顛。",
            "出處固無定，不失稱聖賢。",
            "彼亦誠自信，誰能卹多言。"
        ],
        "title": "又答陳公美三首  其二",
        "id": "85df14eb-4c6a-4dfe-aa3a-01bd06a1fc96"
    },
    {
        "author": "蘇洵",
        "paragraphs": [
            "公孫昔放逐，牧羊滄海濱。",
            "勉强聽鄉里，垂老西游秦。",
            "自顧未爲壯，徒爲久辛勤。",
            "君子豈必隠，孔孟皆旅人。"
        ],
        "title": "又答陳公美三首  其三",
        "id": "c2714096-bac4-415d-8032-1b15bbdc9f24"
    },
    {
        "author": "蘇洵",
        "paragraphs": [
            "貧賤羞妻子，富貴樂鄉關。",
            "不見李夫子，得意今西還。",
            "白馬渡滻水，紅旌照蜀山。",
            "歸來未解带，故舊已滿門。",
            "平生浪游處，何者哀王孫。",
            "壯士勿齷齪，千金報一飱。"
        ],
        "title": "送李才元學士知邛州",
        "id": "090c12d6-38e5-4e37-b837-50cc340263a9"
    },
    {
        "author": "蘇洵",
        "paragraphs": [
            "君家本江湖，南行即鄰里。",
            "稅茶雖冗繁，漸喜官資美。",
            "嗟君本篤學，寤寐好文字。",
            "往年在巴蜀，憶見春秋始。",
            "名家亂如髮，棼錯費尋理。",
            "今來未五歲，新傳滿盈几。",
            "又言欲治易，雜說書萬紙。",
            "君心不可測，日夜湧如水。",
            "何年重相逢，祗益使余畏。",
            "但恐茶事多，亂子易中意。",
            "茶易兩無妨，知君足才思。"
        ],
        "title": "送陸權叔提舉茶稅",
        "id": "c7d8762e-666a-426c-a809-accc7442591c"
    },
    {
        "author": "蘇洵",
        "paragraphs": [
            "東徐三齊之南鄰，夫子豈是三齊人。",
            "辭囂乞靜得此守，走兔入藪魚投津。",
            "徐州絕勝不須問，請問項籍何去秦。",
            "江山雄豪不相下，衣錦遊戲欲及辰。",
            "霸王事業今已矣，但有太守朱兩輪。",
            "還鄉據勢與古並，豈有漢戟窺城闉。",
            "論安較利乃公勝，行矣正及汴水勻。"
        ],
        "title": "送王吏部知徐州",
        "id": "efcdff4c-1be7-4fe5-a5f7-985043ade1ea"
    },
    {
        "author": "蘇洵",
        "paragraphs": [
            "枯藤生幽谷，蹙縮似無材。",
            "不意猶爲累，刳中作酒杯。",
            "君知我好異，贈我酌村醅。",
            "衰意方多感，爲君當數開。",
            "藤樽結如螺，村酒綠如水。",
            "開樽自獻酬，竟日成野醉。",
            "青莎可爲席，白石可爲機。",
            "何當酌清泉，永以思君子。"
        ],
        "title": "藤樽",
        "id": "deffa50b-e6c7-42a6-bc60-86debd5e3206"
    },
    {
        "author": "蘇洵",
        "paragraphs": [
            "吾喜送任師，羨君方少年。",
            "有如伏櫪馬，看彼始及鞍。",
            "奔騰過吾目，蕭條正思邊。",
            "誰知脫吾羈，傲睨登太山。",
            "君今始得縣，翱翔大江干。",
            "大江多風波，渺然勢欲翻。",
            "浩蕩吞九野，開闔壯士肝。",
            "人生患不出，局束守一廛。",
            "未常見大物，不識天地寬。",
            "今君吾鄉秀，固已見西川。",
            "去年人邊吏，出入烽火閒。",
            "儒冠雜武弁，屈與氊裘言。",
            "又當適南土，大浪泛目前。",
            "胸中芥蔕心，吹盡爲平田。",
            "陳湯喜刑勝，所至常縱觀。",
            "吾想君至彼，胸膽當豁然。"
        ],
        "title": "送任師中任清江",
        "id": "8ace5b35-d11b-4b4e-961c-5d44880f71e9"
    },
    {
        "author": "蘇洵",
        "paragraphs": [
            "十年嘗作犍爲令，四脉嘗聞愍俗詩。",
            "共歎才高堪御史，果能忠諫致戎麾。",
            "會稽特欲榮公子，馮翊猶將試望之。",
            "船繫河隄無幾日，南公應已慳來遲。"
        ],
        "title": "送吳待制中復知潭州二首  其一",
        "id": "4145c715-cda3-40f6-ac28-41763fe15174"
    },
    {
        "author": "蘇洵",
        "paragraphs": [
            "臺省留身凡幾歲，江湖得郡喜今行。",
            "卧聽曉鼓朝眠穩，行入淮流鄉味生。",
            "細雨滿村蓴菜長，高風吹旆綵船獰。",
            "到家應有壺觸勞，倚頼比鄰不畏卿。"
        ],
        "title": "送吳待制中復知潭州二首  其二",
        "id": "64427d9d-156b-4254-9efe-4c60d090edc5"
    },
    {
        "author": "蘇洵",
        "paragraphs": [
            "老人凋喪悲宗黨，寒月淒涼葬舊林。",
            "白髮已知鄰里暮，傷懷難盡子孫心。",
            "幾年贈命涵幽壤，當有銘文記德音。",
            "千里緘詞託哀恨，鳴鳴引者涕中吟。"
        ],
        "title": "從叔母楊氏輓詞",
        "id": "090b4976-360b-4a43-a1ca-4a65bff22279"
    },
    {
        "author": "蘇洵",
        "paragraphs": [
            "春入禁城懷舊隠，偶來芳圃似還家。",
            "番番翠蔓纏松上，粲粲朱梅入竹花。",
            "客慢空勞嚴置兕，酒多無用早成虵。",
            "相公猶有遺書在，欲問郎君借五車。"
        ],
        "title": "次韻和縉叔遊仲容西園二首  其一",
        "id": "31920790-6323-4600-8354-dda54253afba"
    },
    {
        "author": "蘇洵",
        "paragraphs": [
            "栽松成徑百餘尺，隔徑開堂似兩家。",
            "厭事共邀終日飲，渴春先賞後開花。",
            "客來庭樹鳴寒鵲，酒入肌膚憶冷虵。",
            "衰病不勝杯酒處，醉歸傾倒欲乘車。"
        ],
        "title": "次韻和縉叔遊仲容西園二首  其二",
        "id": "de501f89-5402-4b88-8497-ac7499b3df6f"
    },
    {
        "author": "蘇洵",
        "paragraphs": [
            "繫舟長堤下，日夕事南征。",
            "往意紛何速，空巖幽自明。",
            "使君憐遠客，高會有餘情。",
            "酌酒何能飲，去鄉懷獨驚。",
            "山川隨望闊，氣候带霜清。",
            "佳境日已去，何時休遠行。"
        ],
        "title": "遊嘉州龍巖",
        "id": "753c556f-59b9-4cbf-8387-6ff649f389d8"
    },
    {
        "author": "蘇洵",
        "paragraphs": [
            "家託舟航千里速，心期京國十年還。",
            "烏牛山下水如箭，忽失峨眉枕席間。"
        ],
        "title": "初發嘉州",
        "id": "456669ee-3979-4ac6-9c7c-7fd757e256cc"
    },
    {
        "author": "蘇洵",
        "paragraphs": [
            "我行襄陽野，山色向人明。",
            "何以洗懷抱，悠哉漢水清。",
            "遼遼峴山道，千載幾人行。",
            "踏盡山上士，山腰爲之平。",
            "道逢墮淚碣，不覺涕亦零。",
            "借問羊叔子，何異葛孔明。",
            "今人固已遠，誰識前輩情。",
            "朅來萬山下，潭水轉相縈。",
            "水深不見底，中有杜預銘。",
            "潭水竟未涸，後世自知名。",
            "成功本無敵，好譽真儒生。",
            "自從三子亡，草中無豪英。",
            "聊登峴山首，淚與漢流傾。"
        ],
        "title": "襄陽懷古",
        "id": "8a0dbb46-df59-4fb7-bc94-ce077f857298"
    },
    {
        "author": "蘇洵",
        "paragraphs": [
            "家居對山木，謂是忘言伴。",
            "去鄉不能致，回顧頗自短。",
            "誰知有楊子，磊落收百段。",
            "揀贈最奇峰，慰我苦長歎。",
            "連城盡如削，邃洞幽可款。",
            "回合抱空虛，天地聳其半。",
            "舟行因樂載，陸挈敢辭懶。",
            "飄飄忽千里，有客來就看。",
            "自言此地無，愛惜苦欲換。",
            "低頭笑不答，解纜風帆滿。",
            "京洛有幽居，吾將隠而玩。"
        ],
        "title": "寄楊緯",
        "id": "0941cbc1-d2fd-42e0-8fdc-aa468099fbd0"
    },
    {
        "author": "蘇洵",
        "paragraphs": [
            "與君多乖睽，邂逅同泛峽。",
            "宋子雖世舊，談笑頃不接。",
            "二君比宦遊，疇昔共科甲。",
            "唯我老且閑，獨得離圈柙。",
            "少年實强銳，議論今我怯。",
            "有如乘風箭，勇發豈顧帖。",
            "置酒來相邀，慇懃爲留楫。",
            "楊君舊痛飲，淺水安足涉。",
            "嗟我素不任，一酌己頳頰。",
            "去生別懷愴，有子旅意愜。",
            "捨棹治陸行，歲晚筋力乏。",
            "予懶本不出，實爲人事劫。",
            "相將犯苦寒，大雪滿馬鬣。"
        ],
        "title": "和楊節推見贈",
        "id": "401eb932-f4b8-4de3-9023-6817cf5c8a33"
    },
    {
        "author": "蘇洵",
        "paragraphs": [
            "舟行道里日夜殊，佳士恨不久與俱。",
            "峽山行盡見平楚，捨舡登岸身無虞。",
            "念君治所自有處，不復放縱如吾徒。",
            "憶昨相見巴子國，謁我江上顔何娛。",
            "求文得卷讀不已，有似駿馬行且且。",
            "自言好學老未厭，方冊幾許魯作魚。",
            "古書今文遍天下，架上未有耿不愉。",
            "示我近所集，漫如遊通衢。",
            "通衢衆所入，癃殘詭怪雜沓不辨可嘆吁。",
            "文人大約可數者，不過皆在衆所譽。",
            "此外何足愛，刓破無四隅。",
            "況予固魯鈍，老蒼處羣雛。",
            "入趙抱五絃，客齊不吹竽。",
            "山林自竄久不出，回視衆俊驚錕鋙。",
            "豈意誤見取，騏驥參羸駑。",
            "將觀馳騁鬭雄健，無乃獨不堪長途。",
            "凄風臘月客荆楚，千里適魏勞奔趨。",
            "將行紛亂苦無思，强說鄙意慙區區。"
        ],
        "title": "答張子立見寄",
        "id": "dc9e759d-a236-4ce9-beda-23c3e8796b73"
    },
    {
        "author": "蘇洵",
        "paragraphs": [
            "十年讀易費膏火，盡日吟詩愁肺肝。",
            "不解丹青追世好，欲將芹芷薦君盤。",
            "誰爲善相應嫌瘦，後有知音可廢彈。",
            "拄杖掛經須倍道，故山春蕨已闌干。"
        ],
        "title": "送蜀僧去塵",
        "id": "6c83a1d6-b481-44bb-a8a8-9e9992ee5f08"
    },
    {
        "author": "蘇洵",
        "paragraphs": [
            "晚歲登門最不才，蕭蕭華髮映金罍。",
            "不堪丞相延東閣，閑伴諸儒老曲臺。",
            "佳節久從愁裏過，壯心偶傍醉中來。",
            "暮歸衝雨寒無睡，自把新詩百遍開。"
        ],
        "tags": [
            "感叹",
            "重阳节",
            "怀才不遇"
        ],
        "title": "九日和魏公",
        "id": "ed30f7e2-8dc4-4bcf-818c-b8139fdead01"
    },
    {
        "author": "蘇洵",
        "paragraphs": [
            "飄蕭古仙子，寂寞蒼山上。",
            "觀世眇無言，無人獨惆悵。",
            "深岩聳喬木，古觀靄遺像。",
            "超超不可揖，真意誰復亮。",
            "蜿蜒乘長龍，倏忽變萬狀。",
            "朝食白雲英，暮飲石髓鬯。",
            "心肝化瓊玉，千歲已無恙。",
            "世人安能知，服藥本虛妄。",
            "嗟哉世無人，江水空蕩漾。"
        ],
        "title": "題仙都觀",
        "id": "4316ec86-508c-4077-9102-6cafec67af20"
    },
    {
        "author": "蘇洵",
        "paragraphs": [
            "長江觸山山欲摧，古佛咒水山之隈。",
            "千航萬舸𣍿前過，仰視絕頂皆徘徊。",
            "足踏重濤怒洶涌，背負喬嶽高崔嵬。",
            "予昔過此下荆渚，班班滿面生蒼苔。",
            "今來重到非舊觀，金翠晃蕩祥光開。",
            "縈回一徑上嶮絕，却立下視驚心骸。",
            "蜀江迤邐漸不見，沫水騰掉震百雷。",
            "山川變化禹力盡，獨有道者嘗閔哀。",
            "琢山决水通萬里，奔走荆蜀如長街。",
            "世人至今不敢嫚，坐上蛻骨冷不埋。",
            "余今劫劫何所往，媿爾前人空自咍。"
        ],
        "tags": [
            "长江"
        ],
        "title": "遊陵雲寺",
        "id": "f8b95364-9a5a-4a83-9eea-78a70a2774db"
    },
    {
        "author": "蘇洵",
        "paragraphs": [
            "聞道精陽令，當時此學仙。",
            "鍊形初似鶴，蛻質竟如蟬。",
            "蘚上搘棺石，雲生晝影莚。",
            "舟中望山上，唯見柏森然。"
        ],
        "title": "過木櫪觀",
        "id": "ea7bce4f-7d33-4207-8e84-330bee619152"
    },
    {
        "author": "蘇洵",
        "paragraphs": [
            "巫陽仙子雲爲裾，高情杳眇與世踈。",
            "微有薄酒安足獻，願採山下霜中蔬。",
            "仙壇古洞何清虛，中有瓊樓白玉除。",
            "江上浩蕩誰來過，聞道琴高駕鯉魚。"
        ],
        "title": "神女廟",
        "id": "f09fe64b-6b9b-4c78-b44b-82487f530181"
    },
    {
        "author": "蘇洵",
        "paragraphs": [
            "誰開三峽纔容練，長使羣雄苦力爭。",
            "熊氏凋零餘舊族，成家寂寞閉空城。",
            "永安就死悲玄德，八陣勞神嘆孔明。",
            "白帝有靈應自笑，諸公皆敗豈由兵。"
        ],
        "title": "題白帝廟",
        "id": "99479eba-19e4-4356-9994-a678306c40e6"
    },
    {
        "author": "蘇洵",
        "paragraphs": [
            "萬山臨漢江，傑立與峴偶。",
            "杜公破三吳，磊落叔子後。",
            "當年愛山意，無乃求自附。",
            "自比誠不慙，山水亦奇秀。",
            "羊公苟有知，當爲頷其首。"
        ],
        "title": "萬山",
        "id": "4cdf95d1-eeb4-49fa-b1db-ae628831cbec"
    },
    {
        "author": "蘇洵",
        "paragraphs": [
            "古郡带荒山，寒泉出西郭。",
            "嘈嘈幽響遠，衮衮清光活。",
            "當年我少年，繫馬弄潺湲。",
            "愛此泉旁鷺，高姿不可攀。",
            "今逾二十載，我老泉依舊。",
            "臨流照衰顔，始覺老且瘦。",
            "當時同遊子，半作泉下塵。",
            "流水去不返，遊人歲歲新。"
        ],
        "title": "荆門惠泉",
        "id": "9d1e75f2-ec23-4833-ba40-a48c4e1f416e"
    },
    {
        "author": "蘇洵",
        "paragraphs": [
            "昆陽城外土非土，戰骨多年化牆堵。",
            "當時尋邑驅市人，未必三軍皆反虜。",
            "江河填滿道流血，始信武成真不誤。",
            "殺人應更多長平，薄賦寬征已無補。",
            "英雄爭鬭豈得已，盜賊縱橫亦何數。",
            "御之失道誰使然，長使哀魂啼夜雨。"
        ],
        "title": "昆陽城",
        "id": "315b61c9-0bd5-4865-8740-023346253f95"
    },
    {
        "author": "蘇洵",
        "paragraphs": [
            "洞門蒼石流成乳，山下長溪冷欲冰。",
            "天寒二子苦求去，我欲居之爾不能。"
        ],
        "title": "題三遊洞石壁",
        "id": "6c3499c1-df93-4ef4-86f5-b88e5fece243"
    },
    {
        "author": "蘇洵",
        "paragraphs": [
            "枯松怪石霜竹枝，中有可愛知者誰。",
            "我能知之不能說，欲說常恐天真非。",
            "羨君筆端有新意，倏忽萬狀成一揮。",
            "使我忘言惟獨笑，意所欲說輒見之。",
            "問胡爲然笑不答，無乃君亦難爲辭。",
            "晝行書空夜畫被，方其得意尤若癡。",
            "紛紛落紙不自惜，坐客爭奪相謾欺。",
            "貴豪滿前謝不與，獨許見贈憐我衰。",
            "我當枕簟卧其下，暮續膏火朝忘炊。",
            "門前剝喙不須應，老病人誰稱我爲。"
        ],
        "title": "與可許惠所畫舒景以詩督之",
        "id": "91be7411-b934-4a27-8d48-a8094815c244"
    },
    {
        "author": "蘇洵",
        "paragraphs": [
            "客來未到何從見，昨夜數聲高出雲。",
            "應是仙君老僮僕，當時掌客意猶勤。"
        ],
        "title": "仙都山鹿",
        "id": "36de110f-6629-48a9-a29c-4b40f653b288"
    },
    {
        "author": "蘇洵",
        "paragraphs": [
            "五月之旦茲何辰，有女强死無由伸。",
            "嗟予爲父亦不武，使汝孤塚埋冤魂。",
            "死生壽夭固無定，我豈以此輒怨人。",
            "當時此事最驚衆，行道聞者皆醉辛。",
            "余家世世本好學，生女不獨治組紃。",
            "讀書未省事華飾，下筆亹亹能屬文。",
            "家貧不敢嫁豪貴，恐彼非偶難爲親。",
            "汝母之兄汝叔舅，求以厥子來結姻。",
            "鄉人婚嫁重母族，雖我不肯將安云。",
            "生年十六亦已嫁，日負憂責無歡欣。",
            "歸寧見我悲且泣，告我家事不可陳。",
            "舅姑叔妹不知道，棄禮自快紛如雲。",
            "人多我寡勢不勝，祗欲强學非天真。",
            "昨朝告以此太甚，捩耳不聽生怒嗔。",
            "余言如此非乃事，爲婦何不善一身。",
            "嗟哉爾夫任此責，可奈狂狠如癡麏。",
            "忠臣汝不見洩冶，諫死世不非陳君。",
            "誰知余言果不妄，明年會汝初生孫。",
            "一朝有疾莫肯視，此意豈尚求爾存。",
            "憂惶百計獨汝母，復有汝父驚且奔。",
            "此時汝舅擁愛妾，呼盧握槊如隔鄰。",
            "狂言發病若有怪，里有老婦能降神。",
            "呼來問訊豈得已，汝舅責我學不純。",
            "急難造次不可動，堅坐有類天王尊。",
            "導其女妻使爲孽，就病索汝襦與裙。",
            "衣之出看又汝告，謬爲與汝增殷勤。",
            "多多擾亂莫勝記，咎汝不肯同其塵。",
            "經旬乳藥漸有喜，移病余告未絕根。",
            "喉中喘息氣纔屬，日使勉强飡肥珍。",
            "舅姑不許再生活，巧計竊發何不仁。",
            "嬰兒盈尺未能語，忽然奪去詞紛紛。",
            "傳言姑怒不歸覲，急抱疾走何暇詢。",
            "病中憂恐莫能測，起坐無語涕滿巾。",
            "須臾病作狀如故，三日不救誰緣因。",
            "此惟汝甥汝兒婦，何用負汝漫無恩。",
            "嗟余生女苟不義，雖汝手刃吾何言。",
            "儼然正直好禮讓，才敏明辯超無倫。",
            "正應以此獲尤譴，汝可以手心自捫。",
            "此雖法律所無奈，尚可仰首披蒼旻。",
            "天高鬼神不可信，後世有耳猶或聞。",
            "只今聞者已不服，恨我無勇不復冤。",
            "惟余故人不責汝，問我此事久嘆呻。",
            "慘然謂我子無恨，此罪在子何尤人。",
            "虎跑牛觸不足怪，當自爲計免見吞。",
            "深居高堂閉重鍵，牛虎豈解逾牆垣。",
            "登山入澤不自愛，安可僥倖遭騏驎。",
            "明珠美玉本無價，棄置溝上多緇磷。",
            "置之失地自當爾，既爾何咎荆與榛。",
            "嗟哉此事余有罪，當使天下重結婚。"
        ],
        "title": "自尤",
        "id": "4847d8e9-193f-4ea6-8593-4eb7eb6aa013"
    },
    {
        "author": "蘇洵",
        "paragraphs": [
            "井中老翁誤年華，白沙翠石公之家。",
            "公來無蹤去無迹，井面團團水生花。",
            "翁今與世兩何與，無事紛紛驚牧豎。",
            "改顔易服與世同，無使市人知有翁。"
        ],
        "title": "老翁井",
        "id": "7e2d2678-bf88-4469-80f1-63e525fa2ea8"
    },
    {
        "author": "蘇洵",
        "paragraphs": [
            "水官騎蒼龍，龍行欲上天。",
            "手攀時且住，浩若乘風船。",
            "不知幾何長，足尾猶在淵。",
            "下有二從臣，左右乘魚黿。",
            "矍鑠相顧視，風舉衣袂翻。",
            "女子侍君側，白頰垂雙鬟。",
            "手執雉尾扇，容如未開蓮。",
            "從者八九人，非鬼非戎蠻。",
            "出水未成列，先登揚旗旜。",
            "長刀擁旁牌，白羽注强拳。",
            "雖服甲與裳，狀貌猶鯨鱣。",
            "水獸不得從，仰面以手扳。",
            "空虛走雷霆，雨電晦九川。",
            "風師黑虎囊，面目昏塵煙。",
            "翼從三神人，萬里朝天關。",
            "我從大覺師，得此詭怪編。",
            "畫者古閻子，于今三百年。",
            "見者誰不愛，予者誠已難。",
            "在我猶在子，此理寧非禪。",
            "報之以好詞，何必畫在前。"
        ],
        "title": "題閻立本畫水官",
        "id": "2a497005-16ec-4841-8ee3-be5773f430ee"
    },
    {
        "author": "蘇洵",
        "paragraphs": [
            "騷人足奇思，香草比君子。",
            "況此霜下傑，清芬絕蘭茝。",
            "氣稟金行秀，德備黄中美。",
            "古來鶴髮翁，餐英飲其水。",
            "但恐蓬藋傷，課僕加料理。"
        ],
        "title": "菊花",
        "id": "7f477295-8dbe-41fd-9250-6fa0b632649a"
    },
    {
        "author": "蘇洵",
        "paragraphs": [
            "幽居少塵事，瀟灑似江村。",
            "苔蘇深三徑，衣冠盛一門。",
            "嶺雲時聚散，湖水自清渾。",
            "世德書芳史，傳家有令孫。"
        ],
        "title": "涵虛閣",
        "id": "db35fc7a-9888-4107-856e-67f4b4370869"
    },
    {
        "author": "蘇洵",
        "paragraphs": [
            "擣麝篩檀入範模，潤分薇露合雞蘇。",
            "一絲吐出青煙細，半炷燒成玉筯粗。",
            "道士每占經次第，佳人惟驗繡工夫。",
            "軒窗几席隨宜用，不待高擎鵲尾爐。"
        ],
        "title": "香",
        "id": "91ea3afd-0a2d-4271-9f33-b775d4c5d977"
    },
    {
        "author": "蘇洵",
        "paragraphs": [
            "談詩究乎而。"
        ],
        "title": "句  其一",
        "id": "01be4199-4d9e-4e19-8d0f-e0a116d9062d"
    },
    {
        "author": "蘇洵",
        "paragraphs": [
            "雀鷇含淳音，竹蔭抱靜節。"
        ],
        "title": "句  其二",
        "id": "f4b27b0c-c128-4c13-866b-1408ae69f408"
    },
    {
        "author": "董傳",
        "paragraphs": [
            "古來風義遺才少，近世公卿薦士稀。"
        ],
        "title": "句",
        "id": "77b2159e-7cd7-4f9d-b545-4d21d608b0c5"
    },
    {
        "author": "王舉元",
        "paragraphs": [
            "曉出東郊迥，路穿桑柘林。",
            "人耕新雨地，寺隠半巖陰。",
            "遠目窮天宇，和風爽醉襟。",
            "停驂顧遺老，同是勸農心。"
        ],
        "title": "同遊柏谷山",
        "id": "1c8de99d-5536-4e07-8bbb-e2265eccd940"
    },
    {
        "author": "元絳",
        "paragraphs": [
            "去年曾醉海棠叢，聞說新枝發舊紅。",
            "昨夜夢回花下飲，不知身在玉堂中。"
        ],
        "title": "懷荆南舊遊",
        "id": "35d2684e-60ce-4d41-9002-c6b752874a36"
    },
    {
        "author": "元絳",
        "paragraphs": [
            "晼晚年垂盡，陰沈氣始凝。",
            "雲霄方一色，霰雪忽相仍。",
            "何處茲辰好，吾州自古稱。",
            "稽山呈刻畫，鑑水弄鮮澄。",
            "佛土橫銀界，天文露玉繩。",
            "緶珠壓簾翠，礱璧累臺層。",
            "崑露朝垂木，郇鹽夕滿塍。",
            "濃梅明庾嶺，亂蝶鬧青陵。",
            "舞緩來還轉，驚多下忽騰。",
            "藏崖未見睍，著霤即垂冰。",
            "密處情何極，狂時力不勝。",
            "奪鮮迷野鶴，汙白絕藩蠅。",
            "孫幌方開卷，焦廬正曲肱。",
            "悲鳴跧老驥，怒擊下豪鷹。",
            "顧我雖遲暮，當歡亦彊能。",
            "醉懷思日富，病眼喜晨興。",
            "賀帳催休吏，賓筵幸得朋。",
            "周詩誦昌滿，鄴酌對劉應。",
            "賞爲良辰樂，高宜善賦登。",
            "鸘裘欣未至，青簡使先蒸。",
            "富歲還相慶，陽春各自矜。",
            "𨠑顔均玉氣，泚墨出珪稜。",
            "句待呼胡續，舟期訪戴乘。",
            "長謠辱君贈，珍感服吾膺。"
        ],
        "title": "和",
        "id": "339bc951-de31-4aa5-a1ce-cb51476fd920"
    },
    {
        "author": "元絳",
        "paragraphs": [
            "緹籥驚年杪，鈴齋戒夙興。",
            "連空集霙霰，撇席命賓朋。",
            "菌閣盤虛出，箯輿選勝登。",
            "出川方晻藹，縞素競飛騰。",
            "密著珠簾重，低沈粉水澄。",
            "迷藏秦洞穴，刻鏤禹溝塍。",
            "蓬島三番抃，瑶峰四徹繩。",
            "風傳天外籟，湖寫鑑中冰。",
            "銀色三千界，琳臺十二層。",
            "折梅思陸凱，詠絮對王凝。",
            "妬舞輕飄燕，臨書細字繩。",
            "光凌射的鶴，氣壓沃洲鷹。",
            "櫂月谿翁共，歌蘭楚客能。",
            "瓊輈走油壁，練馬頓鉤膺。",
            "澤滲陽膏動，和薰氣燭蒸。",
            "冬權時已正，尺瑞歲將應。",
            "鄙也同民樂，油然弗自勝。",
            "平時陪法從，長憶奉昭陵。",
            "拂旦開金殿，鳴鞘下玉乘。",
            "六花朝服滿，萬歲壽觴稱。",
            "就望堯雲日，賡歌舜股肱。",
            "冰醪霑飫賜，竹唱聽哀矜。",
            "爾後孤蹤遠，頻年老病仍。",
            "兩朝還觀魏，何日見觚稜。"
        ],
        "title": "因覽狀元節推和詩再和一首",
        "id": "c28dd8b6-5179-4b74-9e18-72f7c31f352d"
    },
    {
        "author": "元絳",
        "paragraphs": [
            "奇峰如繖見遥青，玉笥山頭地有靈。",
            "三徑荒凉丞相隠，一篇清絕放夫銘。",
            "孤標竦處天門近，直影圓時日御停。",
            "誰躡巖梯訪遺迹，遠孫高謝在鴻冥。"
        ],
        "title": "石傘峯書堂",
        "id": "fb3ef36f-12dd-487c-b6f3-66c892a81f41"
    },
    {
        "author": "元絳",
        "paragraphs": [
            "雲外軒窗切斗牛，翛然三伏亦生秋。",
            "青山屈曲無重數，俱束溪光款款流。"
        ],
        "title": "題溪口廣慈寺",
        "id": "bb750c11-cf6a-4902-bf14-0436f3180d49"
    },
    {
        "author": "元絳",
        "paragraphs": [
            "四十年來出處同，交情偏見歲寒中。",
            "相先各上青雲路，鬭在俱爲白髮翁。",
            "萬里厭勞方稍稍，一麾乘興又忽忽。",
            "清風冠劍辭仙殿，流水旌旗下越宮。",
            "山半樓臺迎日動，帳前鐃鼓入秋雄。",
            "因君更憶蓬萊雪，不覺吟魂過剡東。"
        ],
        "title": "送程給事知越州",
        "id": "f129255f-576e-483e-a803-37d90ed2eaab"
    },
    {
        "author": "元絳",
        "paragraphs": [
            "五日佳辰郡政閑，延賓談笑豁幽關。",
            "閶門歌舞尊罍上，林屋煙霞指顧間。",
            "德應華星臨潁尾，年拘皓髮下商顔。",
            "名花美酒疎鐘永，坐見斜暉隠半山。"
        ],
        "title": "和聖徒洛中九老會",
        "id": "00bae034-bad4-44da-a12b-e6413064676d"
    },
    {
        "author": "元絳",
        "paragraphs": [
            "轉戰譙門日再晡，空拳由自冒戈殳。",
            "身垂虎口方安坐，命棄鴻毛更疾呼。",
            "柱下杲卿存斷節，袴間杵臼得遺孤。",
            "可憐三尺英雄氣，不愧西山士大夫。"
        ],
        "title": "趙潛叔殉節詩",
        "id": "638daf88-1b08-4f81-8905-d6a27865fd6e"
    },
    {
        "author": "元絳",
        "paragraphs": [
            "責重憂多兩鬢斑，十年長夢赤城山。",
            "何時得似凈名子，潄石眠雲恣意閒。"
        ],
        "title": "送梵才大師歸天台",
        "id": "14b0c097-d36e-4f73-8e6d-4ac237d6c13d"
    },
    {
        "author": "元絳",
        "paragraphs": [
            "亭占青山口，郊原四望平。",
            "遥林連崦黑，白水隔田明。",
            "翠麥波濤動，飛泉劍珮輕。",
            "長年便野趣，擬欲解塵纓。"
        ],
        "title": "題秀野亭",
        "id": "08444ee6-9847-4ae3-a6f2-e51f33803640"
    },
    {
        "author": "元絳",
        "paragraphs": [
            "在官七百二十日，只爲云州不爲身。",
            "民事勤勞心力盡，世涂憂畏鬢華新。",
            "離筵欲醉樽前月，美景難留洞口春。",
            "他日相逢應更好，諸君皆是眼中人。"
        ],
        "title": "將去郡席上呈同僚",
        "id": "37e255d1-f684-4436-a6c4-17b050ee5ac4"
    },
    {
        "author": "元絳",
        "paragraphs": [
            "羣山衮衮卷波濤，舉手天門尺五高。",
            "塵土多年昏病眼，猶能千里見秋毫。"
        ],
        "title": "巡按睦州過烏龍山",
        "id": "c04b5893-2225-4bb8-b58d-048d34d800da"
    },
    {
        "author": "元絳",
        "paragraphs": [
            "向晚西風急，扁舟下瀨輕。",
            "帆檣掛山影，鼓吹壓潮聲。",
            "白鳥煙中沒，斜陽雨外明。",
            "汕然五湖意，渾欲薄功名。"
        ],
        "title": "桐廬晚景",
        "id": "3eed77ad-f1c3-46fc-bb87-e5acce913772"
    },
    {
        "author": "元絳",
        "paragraphs": [
            "前殿聽宣中禁制，南宮看集外朝班。",
            "星辰影落三階下，桃李陰成四海閒。"
        ],
        "title": "賀王禹玉",
        "id": "aeb58194-5aba-44f5-adf9-3f5eb7039ee4"
    },
    {
        "author": "元絳",
        "paragraphs": [
            "殿帷昕對罷，省戶雨陰餘。",
            "詔賜堯尊酒，人探禹穴書。",
            "夔龍方客右，班馬蓋徒歟。",
            "徑醉俄婦弁，雲西見日車。"
        ],
        "title": "詔修兩朝國史開局日賜筵史院和首相吳公席上韻",
        "id": "75cd2501-d25d-4eaa-abb7-199dcf94b937"
    },
    {
        "author": "元絳",
        "paragraphs": [
            "春風流水出巖扉，載酒輕舟颺綵旗。",
            "把得玉杯還自笑，老翁真令似童兒。"
        ],
        "title": "流觸亭詩",
        "id": "636057de-f90e-4c27-b7bb-610eee4848b3"
    },
    {
        "author": "元絳",
        "paragraphs": [
            "分得藩符近海濱，溪山清處養天真。",
            "幅巾隠几春菴靜，直是羲皇已上人。"
        ],
        "title": "隠几菴詩",
        "id": "f23b84fd-4558-4e62-aca4-ea4e087f7bd4"
    },
    {
        "author": "元絳",
        "paragraphs": [
            "誰書吾姓揭亭顔，棟宇飛騰氣象完。",
            "谷口秋風吹鬢髮，海東朝日上蘭干。",
            "地高頓覺羣山小，天近須知六合寬。",
            "三到巖扉殊不厭，異時長向畫圖看。"
        ],
        "title": "題鼓山元公亭",
        "id": "6b17dc7d-a157-4b66-84a9-dfc91e522972"
    },
    {
        "author": "元絳",
        "paragraphs": [
            "州人未識鳳池山，朱轂時來此往還。",
            "四坐杯盤在天上，滿軒雲雨落人間。",
            "千圍老木排旌蓋，百尺飛泉響珮環。",
            "誰爲霜綃圖景象，翠微高處一開顔。"
        ],
        "title": "鳳池山",
        "id": "467acb84-7faa-4662-9a1b-2fe358aaa24b"
    },
    {
        "author": "元絳",
        "paragraphs": [
            "朱轓何事獨來頻，不爲溪山只爲民。",
            "最愛年年禾稻熟，時豐自有壤歌人。"
        ],
        "title": "愛亭",
        "id": "20264b41-9c3c-47a1-8a15-3d6c49e21a52"
    },
    {
        "author": "元絳",
        "paragraphs": [
            "丹荔黄甘北苑茶，勞君誘我向天涯。",
            "爭如太液樓邊看，池北池南總是春。"
        ],
        "title": "謝京師故人",
        "id": "a8e4d57b-7dfb-4a17-8a58-fe8df9c84f77"
    },
    {
        "author": "元絳",
        "paragraphs": [
            "萬里一朱轓，崎嶇度嶺關。",
            "路盤雲雨際，人在斗牛間。"
        ],
        "title": "泗洲嶺",
        "id": "2df1417e-8fcb-40c2-aa37-9a2135614897"
    },
    {
        "author": "元絳",
        "paragraphs": [
            "閩山過盡見吳山，三載天涯五馬還。",
            "舊列未歸青瑣闥，餘生方入玉門關。",
            "林巒迤邐平無數，星斗闌干近可攀。",
            "回首冶城何處所，只應煙雨渺茫間。"
        ],
        "title": "詩一首",
        "id": "0a5dbc4b-6d43-41eb-8512-7874ab9dafb9"
    },
    {
        "author": "元絳",
        "paragraphs": [
            "前載賞花鄉國中，三行粉面綺羅紅。",
            "去看持斧邊城下，十萬軍聲鼓吹雄。",
            "每歲春輝長忽忽，此時朝騎又怱怱。",
            "却將半暗塵沙眼，去看東都御柳風。"
        ],
        "title": "戊戌清明在吳去春閱武于河朔今被召參貳大農悅然有感",
        "id": "419fa5ca-8245-42d1-8f35-52be670ebe23"
    },
    {
        "author": "元絳",
        "paragraphs": [
            "黄髮逍遥并舊臣，燕閒加意占先春。",
            "成龍天外惟三友，積雪筵中止數人。",
            "昔日薦才聞最課，當年誦賦得魁倫。",
            "會須共作遊河侶，五老星飛事更新。"
        ],
        "title": "次韻和君貺會趙叔平少師",
        "id": "7c028c4c-3aee-419e-b595-42413c2b87f3"
    },
    {
        "author": "元絳",
        "paragraphs": [
            "清明風日戰方酣，朱轂雍容擁旆鬖。",
            "火令正嚴綿上俗，禊遊仍勝會稽巖。",
            "馬盤金埒連乾濕，人映氊車帽角攙。",
            "湖水綠煙浮醉席，杏花紅雨拂春衫。",
            "公如庾老情非淺，客似淵君調不凡。",
            "只恐潁川飛召節，便隨五鳳降綈函。"
        ],
        "tags": [
            "西湖"
        ],
        "title": "和上巳西湖勝遊",
        "id": "b645c2d2-2502-4b8d-9c68-bf56322cba35"
    },
    {
        "author": "元絳",
        "paragraphs": [
            "湖上喜明霽，尋春偶嘯儔。",
            "花多紅夾馬，山遠翠藏樓。",
            "水氣煙中合，風光草際流。",
            "都人待千騎，快作謝公遊。"
        ],
        "tags": [
            "西湖"
        ],
        "title": "和梅龍圖遊西湖見寄",
        "id": "f451e0aa-d613-4337-82a4-cd7c161d1ea0"
    },
    {
        "author": "元絳",
        "paragraphs": [
            "照夜直爲明月侶，倚風先作艷陽媒。",
            "多情欲著紅粧面，故上含章白玉臺。"
        ],
        "title": "早梅",
        "id": "df0f0ff2-898f-42eb-ad6f-15ddc2a18ff7"
    },
    {
        "author": "元絳",
        "paragraphs": [
            "筆下雲霞落彩牋，諸君清思盡佳篇。",
            "誰人讀得郊居字，流水湯湯正滿弦。"
        ],
        "title": "和人",
        "id": "0f976bb8-a1cc-424f-852d-8f5c50b58089"
    },
    {
        "author": "元絳",
        "paragraphs": [
            "白頭重到故人家，境是人非起歎嗟。",
            "三徑未荒陶令菊，四時長放庾郎花。",
            "林風光動藏鶑葉，溪漲痕生宿鷺沙。",
            "肯構有材移病久，會憑詩酒傲煙霞。"
        ],
        "title": "過牛光祿故居",
        "id": "068f813e-97aa-4c8f-9bb7-ccbb34dde6a1"
    },
    {
        "author": "元絳",
        "paragraphs": [
            "三年到此百無功，種得桃花滿縣紅。",
            "此日不能收拾去，一時分付與東風。"
        ],
        "title": "永新縣春風亭",
        "id": "8eb99bc3-3d50-41a9-bb15-2a784c1040ba"
    },
    {
        "author": "元絳",
        "paragraphs": [
            "倉卒蠻鼙上水濱，使君忠憤獨亡身。",
            "平明戈劍摧城闔，俄頃衣冠落路塵。",
            "志士一門能許國，老夫當日亦知人。",
            "朝延贈襚哀榮極，青骨千金合有神。"
        ],
        "title": "挽贈太常少卿封川曹使君覲",
        "id": "beb2cbf7-aba5-4fd9-b0b6-fcd0f9766b98"
    },
    {
        "author": "元絳",
        "paragraphs": [
            "九重侍從三明主，四紀乾坤一老臣。"
        ],
        "title": "句  其一",
        "id": "e3ee99b1-2118-49a2-90f8-821a85ce0e47"
    },
    {
        "author": "元絳",
        "paragraphs": [
            "過廬都失眼前人。"
        ],
        "title": "句  其二",
        "id": "96c77b2d-17f9-4d1c-9ea9-b60786d23570"
    },
    {
        "author": "元絳",
        "paragraphs": [
            "仙驥籋雲穿仗下，佛花吹雨匝天流。"
        ],
        "title": "句  其三",
        "id": "4fd25680-1307-4ed8-8284-65a95011e324"
    },
    {
        "author": "元絳",
        "paragraphs": [
            "黄閣勢連東鳳闕，紫樞光直右銀臺。"
        ],
        "title": "句  其四",
        "id": "662fa985-cf15-40b1-ad44-5c2091f816f6"
    },
    {
        "author": "元絳",
        "paragraphs": [
            "聯名適似三株樹，傳玩驚看五朵雲。"
        ],
        "title": "句  其五",
        "id": "444ed599-e5bf-4124-b9c9-f87473794157"
    },
    {
        "author": "元絳",
        "paragraphs": [
            "英翰五五出南閩。"
        ],
        "title": "句  其六",
        "id": "cc5a0f01-56e4-4144-b187-ff2ce4289cfe"
    },
    {
        "author": "元絳",
        "paragraphs": [
            "可惜閩州風物好，一生魂夢到三山。"
        ],
        "title": "句  其七",
        "id": "4d5c1075-9615-42bf-b5c1-4b44732efe39"
    },
    {
        "author": "元絳",
        "paragraphs": [
            "何人更得通天带，謀合君心只晉公。"
        ],
        "title": "句  其八",
        "id": "1502de92-f776-43af-b75f-38a276b64d52"
    },
    {
        "author": "元絳",
        "paragraphs": [
            "笙歌車馬東方曉，風月山川北固涼。"
        ],
        "title": "句  其九",
        "id": "8cd69ee3-5f53-4260-975f-e09d287e484b"
    },
    {
        "author": "元絳",
        "paragraphs": [
            "玉露精神山合沓，溪成文字水橫斜。"
        ],
        "title": "句  其一○",
        "id": "a747f5ef-7c12-4b0c-ba46-62a47843f39a"
    },
    {
        "author": "元絳",
        "paragraphs": [
            "神石溪頭好明月，夜來誰此凭蘭橈。"
        ],
        "title": "句  其一一",
        "id": "b77e11f1-621a-46a6-8f31-ab267c6ab8f0"
    },
    {
        "author": "元絳",
        "paragraphs": [
            "使君麾蓋傲煙霞。"
        ],
        "title": "句  其一二",
        "id": "17533164-200f-4233-8bab-9bdba8b1c90d"
    },
    {
        "author": "元絳",
        "paragraphs": [
            "陳前輿服同桓傅，拜後金珠有魯公。"
        ],
        "title": "句  其一三",
        "id": "d15037a8-3928-4232-80bb-c688c53b6741"
    },
    {
        "author": "元絳",
        "paragraphs": [
            "花陰轉午清風細，玉燕釵頭艾虎輕。"
        ],
        "title": "句  其一四",
        "id": "16273a3d-e942-496b-92f5-9ce346f8320a"
    },
    {
        "author": "元絳",
        "paragraphs": [
            "五蓂開端莢，百草鬭香苕。"
        ],
        "title": "句  其一五",
        "id": "9d7a9684-9991-4b8c-b323-47e8043f3573"
    },
    {
        "author": "元絳",
        "paragraphs": [
            "五日看花憐并葉，今朝鬭草得宜男。"
        ],
        "title": "句  其一六",
        "id": "55da9d3c-04b6-421d-87ea-821e6675402a"
    },
    {
        "author": "元絳",
        "paragraphs": [
            "菖酒朝觸滿，蘭湯曉浴溫。"
        ],
        "title": "句  其一七",
        "id": "2e76f7c5-dd52-4b47-b9b4-3c6c2faaf1ab"
    },
    {
        "author": "元絳",
        "paragraphs": [
            "絲竹漸高橈鼓急，瑶津亭下競鳬車。"
        ],
        "title": "句  其一八",
        "id": "9a1742e7-8825-44e6-86ea-5394a916e0f2"
    },
    {
        "author": "元絳",
        "paragraphs": [
            "小雨疎疎向晚晴。"
        ],
        "title": "句  其一九",
        "id": "660b447f-31e9-4d75-9232-95ccb93eb9c6"
    },
    {
        "author": "程師孟",
        "paragraphs": [
            "城中無事喜尋山，千里提封並海寬。",
            "賓客相從筵既冷，士民同出食猶寒。",
            "芳園病葉堆何限，古院閑花落幾般。",
            "誰道異鄉多感慨，登臨遲却十年官。"
        ],
        "title": "寒食遊九仙烏石二山",
        "id": "f3d668b1-bd7a-4ee4-9463-4d17b70a707d"
    },
    {
        "author": "程師孟",
        "paragraphs": [
            "百尺譙門戍萬兵，黄昏初動畫龍聲。",
            "銅鉦猶是閩王點，銀秤纔懸漢守更。",
            "四面僧誇金作界，半年人看玉爲城。",
            "官程稍近千餘里，不到儂家向此行。"
        ],
        "title": "曉登威武軍鼓角樓",
        "id": "6a4901dc-9769-4e2e-aa04-2fc000b921c8"
    },
    {
        "author": "程師孟",
        "paragraphs": [
            "臺門新漏一聲聞，從此朝昏百刻分。",
            "他日郡人思太守，也須談及葉參軍。",
            "風雨雖昏漏不移，百年應未失毫釐。",
            "須知萬戶千門裏，正得人間吉凶時。"
        ],
        "title": "科漏新成",
        "id": "e794fa4f-6d94-46b1-a5ff-cd82fbe0bf28"
    },
    {
        "author": "程師孟",
        "paragraphs": [
            "行處松蘿深似幄，望中城郭細如棋。",
            "清泉可惜藏巖下，不作先生洗藥池。"
        ],
        "title": "昇山祠堂",
        "id": "f2f90068-8f81-4cd7-aa2b-fb59226743bd"
    },
    {
        "author": "程師孟",
        "paragraphs": [
            "聞說林泉便訪尋，平田一逕上孤岑。",
            "榕陰落處宜千客，荔子生時直萬金。",
            "盡放遲回官舍近，不妨閑坐石門深。",
            "四邊稻熟征租了，稍愜農家出郭心。"
        ],
        "title": "卧龍山",
        "id": "4de89e15-b811-487d-bbe4-169ecdd83ded"
    },
    {
        "author": "程師孟",
        "paragraphs": [
            "石磴高軒榜靜遊，度年紅葉少驚秋。",
            "使君會得山僧意，不放笙歌到上頭。"
        ],
        "title": "靜遊亭",
        "id": "4c4727d6-de9d-4854-867d-42d9bfb63086"
    },
    {
        "author": "程師孟",
        "paragraphs": [
            "出城林徑起蒼煙，白馬遺蹤俗尚傳。",
            "第一僧居蘭若處，幾番身醉荔枝前。",
            "百年騷客來題寺，三月遊人作樂天。",
            "更愛堂頭迎太守，路旁先墜碧雲編。"
        ],
        "title": "上巳遊東禪",
        "id": "357bcd60-9e14-4454-88b6-a59600089837"
    },
    {
        "author": "程師孟",
        "paragraphs": [
            "三山縹緲藹蓬萊，一望青天十里平。",
            "千騎臨流搴翠帷，萬人擁道出重城。",
            "參差螮蝀橫波瀾，飛躍鯨鯢鬭楫輕。",
            "且醉樽前金瀲灧，笙歌歸道月華明。"
        ],
        "title": "端午出遊",
        "id": "2e110dbf-606d-4aa4-a023-6ce499d2e8b5"
    },
    {
        "author": "程師孟",
        "paragraphs": [
            "三樓相望枕城隅，臨去重栽木萬株。",
            "試問國人行往處，不知還憶使君無。"
        ],
        "title": "植槦",
        "id": "550d23be-c1f0-462a-a278-93fda8c804a2"
    },
    {
        "author": "程師孟",
        "paragraphs": [
            "門對雲山畫不如，師今一念六年居。",
            "邇來寺好尤瀟灑，張繼留題內翰書。"
        ],
        "title": "楓橋寺",
        "id": "89245b60-eb74-479b-934a-0cd99c637f5f"
    },
    {
        "author": "程師孟",
        "paragraphs": [
            "晚泊橋邊寺，迎風坐一軒。",
            "好山平隔岸，流水漫過門。",
            "朱舫朝天路，青林近郭村。",
            "主人頭似雪，怪我到多番。"
        ],
        "title": "遊楓橋偶成",
        "id": "0f00c649-c6b5-47e7-8f49-5026630c1038"
    },
    {
        "author": "程師孟",
        "paragraphs": [
            "小航時過越溪頭，當日吳宮事可求。",
            "西子冶容來作餌，伍員忠憤反爲讎。",
            "雖無別館虹蜺带，但有荒臺麋鹿遊。",
            "高望太湖千萬頃，夕陽依舊水東流。"
        ],
        "tags": [
            "太湖"
        ],
        "title": "入湧泉道中  其一",
        "id": "322c6b94-6062-4ddf-ab1a-7c351dc67a3a"
    },
    {
        "author": "程師孟",
        "paragraphs": [
            "窮冬未見六花飄，春意微微動柳梢。",
            "千丈龍形蟠暮嶺，一條虹影落溪橋。",
            "閶門飛跨何清泚，茂苑繁雄未寂寥。",
            "切幸早歸頻出郭，西山隠客不須招。"
        ],
        "title": "入湧泉道中  其二",
        "id": "28af17fb-a4ee-432b-8f3a-0a0d0d9f5f11"
    },
    {
        "author": "程師孟",
        "paragraphs": [
            "因省先塋到故都，不妨閒步問耕夫。",
            "水雲蒼莽遥連洞，田野低漥稍近湖。",
            "秋熟幾家收橘柚，日生衆口藉菰蒲。",
            "今朝偶得西華稻，僧飯年年出玉腴。"
        ],
        "title": "入湧泉道中  其三",
        "id": "3146e5e0-674b-4810-8d7f-d85ce770b888"
    },
    {
        "author": "程師孟",
        "paragraphs": [
            "道出橫塘跨石梁，塘南塘北稻花香。",
            "風吹舴艋輕如駛，日照浮圖峻若翔。",
            "遠岸漁樵三兩兩，近村鵝鴨一行行。",
            "回頭却指城南路，雲屋朱樓氣鬰蒼。"
        ],
        "title": "入湧泉道中  其四",
        "id": "3be0bace-a6aa-4fb0-ad0c-6c6f214d903b"
    },
    {
        "author": "程師孟",
        "paragraphs": [
            "寒林已見早梅芳，盡日臨流野興長。",
            "門外牛羊人自得，籬邊雞犬盜誰防。",
            "三江夜色滄浪白，千里秋香𥝧䅉黄。",
            "借問船中何所有，橙虀鱸鱠酒先嘗。"
        ],
        "title": "入湧泉道中  其五",
        "id": "5e0197ad-9e93-4f62-9956-c506a93274e3"
    },
    {
        "author": "程師孟",
        "paragraphs": [
            "舟行如葉泛長川，解水吳兒力可全。",
            "風急輒先千浪破，岸欹能把一䉡牽。",
            "湖沈日影山頭畫，雲漏天光雨足懸。",
            "試向中流東北望，城南寶塔在門前。"
        ],
        "title": "入湧泉道中  其六",
        "id": "5318f58f-8e3b-4b39-9795-a763cdd028e2"
    },
    {
        "author": "程師孟",
        "paragraphs": [
            "告老清朝分自安，從今榮悴不相關。",
            "有愁方見田家樂，無事纔知釣叟閒。",
            "世故要看終始後，人生未免是非間。",
            "婦墳更在公塋側，一舸夷猶遂往還。"
        ],
        "title": "入湧泉道中  其七",
        "id": "34ad146e-597d-44e7-8f00-fc16cb852eb7"
    },
    {
        "author": "程師孟",
        "paragraphs": [
            "誰何不欲蚤忘機，今已高年古亦稀。",
            "翠柳陰中黄鳥過，青山影裏白鷗飛。",
            "新春已到無高下，故里重過有是非。",
            "人意不如毛羽意，聲聲猶道不如歸。"
        ],
        "title": "入湧泉道中  其八",
        "id": "d8135d86-15c0-4191-8962-27244ea4c078"
    },
    {
        "author": "程師孟",
        "paragraphs": [
            "今日平安出嶺時，瘴氛猶覺潤征衣。",
            "一條路入江南去，萬里人從海上歸。"
        ],
        "title": "南安軍",
        "id": "edc22ea1-1c66-4869-849f-ba9856246e63"
    },
    {
        "author": "程師孟",
        "paragraphs": [
            "千門日照珍珠市，萬瓦煙生碧玉城。",
            "山海是爲中國藏，梯航尤見外夷情。"
        ],
        "title": "題共樂亭",
        "id": "dbc0a6e2-97c5-47c3-81ad-111365aa1cdf"
    },
    {
        "author": "程師孟",
        "paragraphs": [
            "曾看華清舊浴池，此泉何日落天涯。",
            "徘徊却想開元事，不見蓮花見荔枝。"
        ],
        "title": "湯泉  其一",
        "id": "142fe107-7bfa-46f1-b9d7-7531703def72"
    },
    {
        "author": "程師孟",
        "paragraphs": [
            "山半炎泉湧不停，陰陽爲炭自燻蒸。",
            "天公不許楊妃見，留待年年浴衆僧。"
        ],
        "title": "湯泉  其二",
        "id": "1f43b450-a326-46b2-937a-deb4b9bd6624"
    },
    {
        "author": "程師孟",
        "paragraphs": [
            "江山千古仙人地，城郭三春刺史天。",
            "文士莫如今日盛，方袍更比別州偏。"
        ],
        "title": "越山亭",
        "id": "e490e0d7-db4c-44b8-935e-7269f7edef70"
    },
    {
        "author": "程師孟",
        "paragraphs": [
            "水浮蓬島通賓館，日出扶桑照戟門。",
            "一等翠林無別水，四邊惟有荔枝園。"
        ],
        "title": "荔枝  其一",
        "id": "ce34cfea-f06a-4158-856c-db5f9f241063"
    },
    {
        "author": "程師孟",
        "paragraphs": [
            "重門畫戟公堂峻，萬瓦清煙使宅雄。",
            "草服勸耕菖葉綠，羅裙送酒荔枝紅。"
        ],
        "title": "荔枝  其二",
        "id": "9625646b-47b7-4bdb-b0c3-2f95847359fa"
    },
    {
        "author": "程師孟",
        "paragraphs": [
            "路口百餘松，南唐古梵宮。",
            "溪邊石不斷，鉢裏飯無窮。",
            "山態時時別，泉聲處處同。",
            "元宗遺手墨，猶足耀門風。"
        ],
        "title": "寶嚴院",
        "id": "9b0d46c4-d21f-4350-a08d-4f414a033685"
    },
    {
        "author": "程師孟",
        "paragraphs": [
            "永日清陰喜獨來，野僧題石作吟臺。",
            "無詩可比顔光祿，每憶登臨却自回。"
        ],
        "title": "遊玉尺山寺",
        "id": "bc05d738-23b7-4191-8162-bd7d9ddf0bcc"
    },
    {
        "author": "程師孟",
        "paragraphs": [
            "前日閩都舊長官，窮冬從此據征鞍。",
            "牛頭寺裏千峰月，水口村邊萬石灘。",
            "竹葉盡來堂少暖，荔枝無處地多寒。",
            "明朝出境重回首，已約三山馬上看。"
        ],
        "title": "牛頭寺",
        "id": "f98ad651-e009-4549-9243-624d2c9cf40a"
    },
    {
        "author": "程師孟",
        "paragraphs": [
            "雙塔和雲宿翠屏，夢魂千里到禪扃。",
            "還教畫手添新意，一簇林猿伴二星。"
        ],
        "title": "與伯常會宿宿猿洞",
        "id": "52553a2b-5fad-4b96-b904-a7d4702e9a37"
    },
    {
        "author": "程師孟",
        "paragraphs": [
            "更深應是枕雙欹，思得臯夔事業齊。",
            "終爲清時難退隠，出山甘被百禽啼。"
        ],
        "title": "宿猿洞和張徽韻",
        "id": "cd787db7-ae7a-41e7-b47e-0581f35fda6d"
    },
    {
        "author": "程師孟",
        "paragraphs": [
            "永感無心戀搢紳，十年不起卧龍身。",
            "一朝黄紙除書下，八郡衣冠盡望塵。"
        ],
        "title": "又會宿猿洞",
        "id": "1e9de7a8-a658-426a-9e62-a85347ecd923"
    },
    {
        "author": "程師孟",
        "paragraphs": [
            "夜半春歸曉始驚，鬰然佳氣入山亭。",
            "千門喜慶逢元日，一座光華見使星。",
            "難得同時傳壽斝，合將新句勒詩屏。",
            "漁郎莫向遊人道，洞口而今盡不扃。"
        ],
        "title": "越二年正旦又會宿猿洞",
        "id": "8cfe9378-4e98-4ccc-9e4b-93f831e5b35d"
    },
    {
        "author": "程師孟",
        "paragraphs": [
            "洞口車輪欲去時，江山風物動光輝。",
            "不須猿鶴相驚怨，自是君王未放歸。"
        ],
        "title": "宿猿洞餞仲謨",
        "id": "c42870cb-546d-4baf-bef7-c385a49189e7"
    },
    {
        "author": "程師孟",
        "paragraphs": [
            "少年爲學已名家，才折丹枝病可嗟。",
            "節带冰霜凌萬竹，文含風露麗于花。",
            "也憐美玉猶存璞，人恨良金未出沙。",
            "頼有隠居如谷口，直將高意抗青霞。"
        ],
        "title": "次韻元厚之少保留題朱伯原祕校園亭  其一",
        "id": "3bb93a68-bad9-43fd-907f-af420fef5540"
    },
    {
        "author": "程師孟",
        "paragraphs": [
            "君家幽寂似山家，聞者其誰不見嗟。",
            "閉戶幾多閑日月，掃園有限舊煙花。",
            "書窗燕坐琴橫石，吟徑徐行杖卓沙。",
            "壁有謝公題好句，國人方此識餘霞。"
        ],
        "title": "次韻元厚之少保留題朱伯原祕校園亭  其二",
        "id": "43f666b4-e76c-462d-8927-a8cdcf684d0a"
    },
    {
        "author": "程師孟",
        "paragraphs": [
            "碧瓦春城十萬家，可憐夫子獨堪嗟。",
            "園林猶有前朝木，完蓋難尋故主花。",
            "亭瞰夕陽鄰古剎，池通野水見晴沙。",
            "天然操尚無塵滓，合住蓬萊弄綵霞。"
        ],
        "title": "次韻元厚之少保留題朱伯原祕校園亭  其三",
        "id": "1b95c5f1-ef05-4715-83a7-39e7e573f51a"
    },
    {
        "author": "程師孟",
        "paragraphs": [
            "高門餘慶本光山，不幸流離五代間。",
            "今日太平家可樂，郎君富貴錦衣還。"
        ],
        "title": "書仲謨先人功德院",
        "id": "447d8bb4-1926-4c3f-9a29-d57b9d62468f"
    },
    {
        "author": "程師孟",
        "paragraphs": [
            "移官遠過耒陽西，好景重重合盡題。",
            "永水自然勝灨水，浯溪應不讓濂溪。",
            "沙頭候吏瞻旗脚，境上鄉人待馬蹄。",
            "會是忠賢流落處，至今蘭芷尚萋萋。"
        ],
        "title": "送虔州通判周茂叔對移永州",
        "id": "72dc8296-096b-4c3c-b364-ff6b7454a888"
    },
    {
        "author": "程師孟",
        "paragraphs": [
            "半天鐘鼓宴崢嶸，早晚陰晴景旋生。",
            "湖暖水香春載酒，月寒雲白夜聞笙。",
            "金鼇破海頭爭出，玉鷺排煙陣自橫。",
            "我是蓬萊東道主，倚欄長占日初明。"
        ],
        "title": "秦少遊題郡中蓬萊閣次其韻",
        "id": "bbae5b63-e420-4288-b93c-b69904b74f4a"
    },
    {
        "author": "程師孟",
        "paragraphs": [
            "蒼煙巷陌青榕木。"
        ],
        "title": "句  其一",
        "id": "c5ab54e0-10df-48be-b87a-06667204e39b"
    },
    {
        "author": "程師孟",
        "paragraphs": [
            "七重樓向青霄動。"
        ],
        "title": "句  其二",
        "id": "dfd2f531-48da-4657-a65f-afb05dd724ba"
    },
    {
        "author": "程師孟",
        "paragraphs": [
            "階前玉水供千指，鉢裏金沂飯百年。"
        ],
        "title": "句  其三",
        "id": "6aeed8cd-7dcc-498d-88d6-9334044e3e7e"
    },
    {
        "author": "程師孟",
        "paragraphs": [
            "芍藥□難種。"
        ],
        "title": "句  其四",
        "id": "63634141-4841-4215-89aa-a8e1393e90a1"
    },
    {
        "author": "程師孟",
        "paragraphs": [
            "城裏人家半讀書，學校未嘗虛里巷。"
        ],
        "title": "句  其五",
        "id": "d8138755-bbe9-48c8-98ae-b5fd70a0df1a"
    },
    {
        "author": "程師孟",
        "paragraphs": [
            "爲報尋芳沽酒客，年年到此且徘徊。"
        ],
        "title": "句  其六",
        "id": "507f5d85-6b19-4ffd-bb63-724d56713ff3"
    },
    {
        "author": "程師孟",
        "paragraphs": [
            "昨夜清溪明月裏，想君靈魄未消沉。"
        ],
        "title": "句  其七",
        "id": "ee75969b-9c88-41a7-8242-78c6f6800a46"
    },
    {
        "author": "程師孟",
        "paragraphs": [
            "鄰家不惜山中景，借與清泉作水簾。"
        ],
        "title": "句  其八",
        "id": "f9ea7f67-b26d-4d48-92c5-69adb6be5c80"
    },
    {
        "author": "程師孟",
        "paragraphs": [
            "故國樓臺千佛寺，新城歌舞萬人家。"
        ],
        "title": "句  其九",
        "id": "a8c35c6b-22e3-487c-9048-5780982bde2c"
    },
    {
        "author": "程師孟",
        "paragraphs": [
            "高城落日龍吟角，遠水浮烟蜃吐樓。"
        ],
        "title": "句  其一○",
        "id": "8df37a28-8cc4-4042-8c17-1da27c227628"
    },
    {
        "author": "程師孟",
        "paragraphs": [
            "歐冶池塘睛瀲灧，越王山寺曉玲瓏。"
        ],
        "title": "句  其一一",
        "id": "aa42f4f7-088e-4fe3-845a-05db39b2ad7d"
    },
    {
        "author": "程師孟",
        "paragraphs": [
            "天香世界荷花白，御果園林荔子丹。"
        ],
        "title": "句  其一二",
        "id": "6796a9fe-c620-426a-96bc-e8ff35715975"
    },
    {
        "author": "程師孟",
        "paragraphs": [
            "海上風流荔枝國，人間瀟灑菊花天。"
        ],
        "title": "句  其一三",
        "id": "c2556b36-2ab0-4735-8933-7bc105aa01c6"
    },
    {
        "author": "程師孟",
        "paragraphs": [
            "行吟漸出蕉花嶺，歸夢應先荔子樓。"
        ],
        "title": "句  其一四",
        "id": "ad7ba8e1-6422-4dc7-a37c-11cbab985b70"
    },
    {
        "author": "程師孟",
        "paragraphs": [
            "最愛荔枝初熟後，人間都在赤城間。"
        ],
        "title": "句  其一五",
        "id": "aaad30c3-5934-4df6-87b7-c25b3d42b468"
    },
    {
        "author": "程師孟",
        "paragraphs": [
            "誰家樓臺梵王宮，桐蕊桑花次第紅。"
        ],
        "title": "句  其一六",
        "id": "64490af7-c628-443c-8c62-33f65dba4e09"
    },
    {
        "author": "程師孟",
        "paragraphs": [
            "亭爲新成號獅子，人曾舊隠作龍頭。"
        ],
        "title": "句  其一七",
        "id": "8b9fdc70-a67f-43af-a40a-8f7a7e604208"
    },
    {
        "author": "程師孟",
        "paragraphs": [
            "香焚薝蔔巖雲院，花發莎羅海山春。"
        ],
        "title": "句  其一八",
        "id": "e36d2db5-9161-419e-a13b-cbaf1dbfe059"
    },
    {
        "author": "程師孟",
        "paragraphs": [
            "山自昔來多積雪，寺從興後有遺風。"
        ],
        "title": "句  其一九",
        "id": "c76c58ec-ce81-4a98-9158-b573b3a6c6cc"
    },
    {
        "author": "程師孟",
        "paragraphs": [
            "江山自是長生境，城郭今爲極樂坊。"
        ],
        "title": "句  其二○",
        "id": "be307939-5591-49af-b81a-e6dbe7981477"
    },
    {
        "author": "程師孟",
        "paragraphs": [
            "每日要忙須一到，夜深長是點燈來。"
        ],
        "title": "句  其二一",
        "id": "f839170c-e894-495a-8b3d-2f50c425c11e"
    },
    {
        "author": "程師孟",
        "paragraphs": [
            "收得一般瀟灑物，龜形人送鶴書來。"
        ],
        "title": "句  其二二",
        "id": "f5d3681d-999c-4fea-90f7-bc9cbde2aa4d"
    },
    {
        "author": "程師孟",
        "paragraphs": [
            "珊瑚花發客疑真。"
        ],
        "title": "句  其二三",
        "id": "1768dc49-049f-4f39-b474-1a491d56237b"
    },
    {
        "author": "熊岑",
        "paragraphs": [
            "溪藤頻得句，雪舫夜留賓。"
        ],
        "title": "句",
        "id": "531ba5d4-f04d-4e89-b735-1e6e3576fd98"
    },
    {
        "author": "福州運判",
        "paragraphs": [
            "曉來人語□□驚，空有三元□□亭。",
            "凍酒點唇浮白蟻，穠桃迷眼落紅星。",
            "地名小酉神仙窟，天設湘陰水墨屏。",
            "藴藉莫誇洞庭記，移文休勒北山扃。"
        ],
        "tags": [
            "洞庭湖"
        ],
        "title": "宿猿洞和程師孟韻",
        "id": "f7d610dd-378a-45cb-b8f8-ec0488b1d7b6"
    },
    {
        "author": "釋文瑩",
        "paragraphs": [
            "童頭浮屠浙東客，傳呼避道長以陌。",
            "寶撾青蓋官儀雄，新賜袈裟椹猶黑。",
            "察車後乘從驅挈，庸夫無謀動蠻穴。",
            "暗灘夜被猿猱擒，縛入新溪哭殘月。",
            "牂牁畏佛不敢烹，脫身腥窟存餘生。",
            "放師回目不自愧，反以意氣湘南行。",
            "我聞辛有適伊川，變戎預讖麟經編。",
            "暌車載鬼吁可怪，宜入熙寧志怪篇。"
        ],
        "title": "嘲願成",
        "id": "ffb0a699-52d0-4dd1-bade-0c71d3161539"
    },
    {
        "author": "釋文瑩",
        "paragraphs": [
            "達者性不晦，鍊形重入胎。",
            "一元真璞在，三指舊山來。",
            "流俗見去住，法身無往回。",
            "昔經行道院，香撥一星灰。"
        ],
        "title": "三生藏",
        "id": "dd918b60-c2d0-4d33-86fb-ed5daa6b3cd0"
    },
    {
        "author": "釋文瑩",
        "paragraphs": [
            "老木垂紺髮，野花翻麯塵。",
            "明霞送孤鶩，僻路少雙鱗。",
            "天近易得雨，洞深無早春。",
            "山祗認來客，曾是洞中真。"
        ],
        "title": "寶積寺小雨",
        "id": "38852d02-6cf4-422f-9c55-452566568a38"
    },
    {
        "author": "張宗永",
        "paragraphs": [
            "喬松翠竹絕纖埃，門對南山盡日開。",
            "應是主人貪報國，功成名遂不歸來。"
        ],
        "title": "題陳相別業",
        "id": "1275a550-e919-47e1-9acd-56d55906d946"
    },
    {
        "author": "張宗永",
        "paragraphs": [
            "大書文字隄防老，剩買峯巒淮備閑。"
        ],
        "title": "句",
        "id": "b1877076-e7dd-444f-be69-9b3f8c035cd4"
    },
    {
        "author": "沈邈",
        "paragraphs": [
            "背郭千峯起，涵空一水泓。",
            "風帆人共遠，潮嶼歲重耕。"
        ],
        "title": "詩一首",
        "id": "b26ffab7-afba-4b5b-801d-bcfd54e3f698"
    },
    {
        "author": "劉巨",
        "paragraphs": [
            "驚人事業傳三館，動地文章震九州。",
            "老夫欲別無他祝，以願雙封萬戶侯。"
        ],
        "title": "贈蘇軾兄弟",
        "id": "3e522b21-0da7-4bb3-b780-3b35ba3f690f"
    },
    {
        "author": "劉巨",
        "paragraphs": [
            "漁人忽驚起，雪片逐風斜。"
        ],
        "title": "句",
        "id": "54a9dc38-3f38-40e2-99f6-9d8b7b93539c"
    },
    {
        "author": "危固",
        "paragraphs": [
            "高士隠居處，迢迢綠水灣。",
            "數間玉川屋，七里子陵灘。",
            "出入是非外，醉醒文字間。",
            "千鐘天子祿，不肯換清閑。"
        ],
        "title": "隠居",
        "id": "fd8059d9-b40d-4af8-bb8f-1a31ec488fee"
    },
    {
        "author": "危固",
        "paragraphs": [
            "振錫西林去，清閑稱所依。",
            "高巢孤鶴返，深谷片雲歸。",
            "野色供吟筆，秋光射衲衣。",
            "長亭携別處，落日半沉暉。"
        ],
        "title": "送僧歸西林院",
        "id": "deb76fbb-722d-4904-96b0-50f9eff4b971"
    },
    {
        "author": "危固",
        "paragraphs": [
            "二月楊花滿路飛，鶑篁清巧弄晴暉。",
            "誰知騷雅尋芳客，寂寞東風馬上歸。"
        ],
        "title": "廣福院",
        "id": "15c90ebe-2d60-4daa-96bd-44af62a008e0"
    },
    {
        "author": "危固",
        "paragraphs": [
            "覆船山色翠峨峨，栽石藏雲不厭多。",
            "達理禪師超彼岸，莫疑身外有風波。"
        ],
        "title": "福山寺",
        "id": "c9ed7187-1d50-409d-bc0e-4c0f61a7a5df"
    },
    {
        "author": "陳陀",
        "paragraphs": [
            "曉入麻姑瑞氣浮，羽人重喜故人游。",
            "鶴從仙仗歸丹穴，藥種靈苗滿舊洲。",
            "喬木老含春色澹，夜溪寒带月光流。",
            "登臨已覺凡塵少，何必區區慕虎邱。"
        ],
        "title": "咏麻姑山",
        "id": "318d6fcd-5fc7-422a-9a06-8f930f51bddf"
    },
    {
        "author": "陳大雅",
        "paragraphs": [
            "胡柳陂中過，令人念戰功。",
            "兵交千騎沒，血染一川紅。",
            "朱氏皆豚犬，唐家盡虎龍。",
            "壯圖成慷慨，擲劒向西風。"
        ],
        "title": "絕筆",
        "id": "098ffac1-913f-4339-80dd-5bd691f26088"
    },
    {
        "author": "聞人安壽",
        "paragraphs": [
            "名藍小隠愜高情，雅構堂深豁眼明。",
            "萬慮平時身可外，一軒安處道初生。",
            "花縈寶砌當春盛，香滿金爐入座清。",
            "復有高人乘興至，爲題佳句遍雕甍。"
        ],
        "title": "題招提院靜照堂",
        "id": "19937e84-7ec3-4e24-83ae-6ae72a29efee"
    },
    {
        "author": "張唐卿",
        "paragraphs": [
            "一舉首登龍虎榜，十年身到鳳凰池。"
        ],
        "title": "句",
        "id": "ec7668da-975d-489d-bba7-932ec398f356"
    },
    {
        "author": "宋仁宗",
        "paragraphs": [
            "只向身邊有大還，胎神月殿在秋天。",
            "三靈密像誰分別，尺質清虛本自然。"
        ],
        "title": "賜武元亨",
        "id": "563dd38a-6e03-4fb3-b96d-feb8f32bf816"
    },
    {
        "author": "宋仁宗",
        "paragraphs": [
            "先皇教善敞東闈，菲德承宗頼慶暉。",
            "爲感儲筵驚歲月，因瞻臺像駐驂騑。",
            "楹書乍啟欽遺澤，庭樹重攀記舊圍。",
            "疇日學文親政地，仰懷慈訓倍依依。"
        ],
        "title": "幸資善堂",
        "id": "2ef8335a-767c-49db-bc66-29b7184da615"
    },
    {
        "author": "宋仁宗",
        "paragraphs": [
            "魯館名臣子，皇家外弟親。",
            "詩書謀帥舊，金竹剖符新。",
            "九郡提封遠，一圻甘澤均。",
            "純誠宜報國，撫士愛吾民。"
        ],
        "title": "送李端懿帥鄆",
        "id": "167105b6-784a-4399-a07a-de38a2205a37"
    },
    {
        "author": "宋仁宗",
        "paragraphs": [
            "地有湖山美，東南第一州。",
            "剖符宣政化，持橐輟才流。",
            "暫出論思列，遥分旰昃憂。",
            "循良勤撫俗，來暮聽歌謳。"
        ],
        "title": "賜梅摯知杭州",
        "id": "fcc5678b-cc3c-4e3f-80f0-351ed54388ac"
    },
    {
        "author": "宋仁宗",
        "paragraphs": [
            "早富經綸業，終成輔弼功。",
            "立朝無黨勢，爲國盡公忠，此日悲遺直，誰人嗣匪躬。",
            "深嗟亡一鑑，何以慰予衷。"
        ],
        "title": "輓劉沆",
        "id": "e9e52c88-6e90-4765-bb0d-f43bf74c4e89"
    },
    {
        "author": "宋仁宗",
        "paragraphs": [
            "花領紅鬃一向偏，綠槐香陌欲朝天。",
            "仍嫌衆裏驕行疾，傍鐙深藏白玉鞭。"
        ],
        "title": "慶曆八年四月二十八日漢體書二詩  其一",
        "id": "a4b392b5-9744-402f-bd4b-2f14077bfd37"
    },
    {
        "author": "宋仁宗",
        "paragraphs": [
            "腰間寶劍七星文，臂上雕弓百戰勳。",
            "見說雲中擒醜虜，始知天上有將軍。"
        ],
        "title": "慶曆八年四月二十八日漢體書二詩  其二",
        "id": "2dacdc38-f1f1-48f8-8ec7-a24d66e754fe"
    },
    {
        "author": "宋仁宗",
        "paragraphs": [
            "三皇掩質皆歸土，五帝潛形已化塵。",
            "夫子域中誇是聖，老君世上亦言真。",
            "埋軀祗見空遺冢，何處將身示後人。",
            "唯有吾師金骨在，曾經百鍊色長新。"
        ],
        "title": "佛牙讚",
        "id": "ba577ded-1118-454d-8232-d28bcf91a281"
    },
    {
        "author": "宋仁宗",
        "paragraphs": [
            "六萬餘言七軸裝，無邊妙義內含藏。",
            "溢心甘露時時潤，灌頂醍醐滴滴凉。",
            "白玉齒邊流舍利，紅蓮舌上放毫光。",
            "假饒造罪如山嶽，只消妙法兩三行。"
        ],
        "title": "蓮花經讚",
        "id": "1b3b53ba-2812-45ec-8a4e-7754ed611ff2"
    },
    {
        "author": "宋仁宗",
        "paragraphs": [
            "治世求才重，公朝校藝精。",
            "臨軒升造士，入彀得羣英。",
            "并躡雲梯峻，聊登桂籍榮。",
            "庇民思善政，慈惠體予情。"
        ],
        "title": "賜劉煇及第",
        "id": "2daaf1bb-8f6c-4773-90ee-4f6e90e68462"
    },
    {
        "author": "宋仁宗",
        "paragraphs": [
            "晴旭輝輝苑籞開，氤氳花氣好風來。",
            "游絲罥絮縈行仗，墮蕊飄香入酒杯。",
            "魚躍文波時撥剌，鶑留深樹久徘徊。",
            "青春朝野方無事，故許遊觀近侍陪。"
        ],
        "title": "賞花釣魚",
        "id": "83f4267e-9a0c-4d7f-a4e9-a74bdc87ddf1"
    },
    {
        "author": "宋仁宗",
        "paragraphs": [
            "長林派出下邳先，移入閩邦遠更延。",
            "忠孝有聲天地老，古今無數子孫賢。",
            "故家喬木盤根大，新出猗蘭奕葉鮮。",
            "上下相承同紀載，三千年後萬千年。"
        ],
        "title": "嘉祐六年八月十五日賜林悅  其一",
        "id": "6dd747fe-310f-4818-a9dc-3b01a84d8087"
    },
    {
        "author": "宋仁宗",
        "paragraphs": [
            "郡莆卿家名望族，三仁而下爵王公。",
            "存孤實抗回天義，報國常攄貫日忠。",
            "德潤豐姿人有異，光增譜牒世同無。",
            "古今紀載難窮盡，一代强如一代隆。"
        ],
        "title": "嘉祐六年八月十五日賜林悅  其二",
        "id": "cd429f54-7abc-4356-99e5-72942013e20f"
    },
    {
        "author": "宋仁宗",
        "paragraphs": [
            "寒儒逢景運，報德合如何。"
        ],
        "title": "句  其一",
        "id": "2ee94490-8833-4228-978a-b2467020ed94"
    },
    {
        "author": "宋仁宗",
        "paragraphs": [
            "恩袍草色動，仙籍桂香浮。"
        ],
        "title": "句  其二",
        "id": "237ce650-1a4b-41a6-96d0-cc321aa4ac28"
    },
    {
        "author": "丁寶臣",
        "paragraphs": [
            "路緣蘿蔦蔭杉松，翠壁丹崖不計重。",
            "天作錦屏環十里，僧開朱屋面千峯。",
            "花閒越鳥鉤輈語，谿外秦人髣髴逢。",
            "早晚車騶到山下，籃輿多日待追從。"
        ],
        "title": "招通判沈興宗遊五泄",
        "id": "c232421c-c766-4974-8942-3118ba92a1a8"
    },
    {
        "author": "丁寶臣",
        "paragraphs": [
            "莫厭幽尋路險辛，細思容易是山神。",
            "能收地巧藏深處，不惜天奇示俗人。",
            "古有少陵吟未到，今無摩詰畫難真。",
            "海邊見說天童好，祗待君詩判等倫。"
        ],
        "title": "遊五泄書呈完夫節推",
        "id": "469856e5-984f-4fda-a605-b27a4d3b174c"
    },
    {
        "author": "丁寶臣",
        "paragraphs": [
            "瀕湖三寺倚崢嶸，梵剎相高對縣城。",
            "樓殿盡知隨處盛，山林獨愛此中清。",
            "翦開木末簷牙出，鑿破巖腰磴道成。",
            "悟得祖師心印法，禪僧遥指塔燈明。"
        ],
        "title": "留題崇法院",
        "id": "eb47d774-9b1c-4d43-91a1-ac770a57c3b7"
    },
    {
        "author": "丁寶臣",
        "paragraphs": [
            "秋香多日閟英華，霜脫離離抱砌斜。",
            "趁節不隨時俗眼，近冬真是歲寒花。",
            "摛辭舊入騷人筆，載酒誰尋醉令家。",
            "曾讀南華齊物論，均無遲速可驚嗟。"
        ],
        "title": "次韻十五日菊  其一",
        "id": "cce26ded-15f2-49fa-8a2c-83d7a6ac113d"
    },
    {
        "author": "丁寶臣",
        "paragraphs": [
            "寒芳開晚獨堪嘉，開日仍逢小雨斜。",
            "秋盡亭臺凋木葉，月圓時節伴蓂花。",
            "幽香不入登高會，清賞終存好事家。",
            "黄蕊綠莖如舊歲，人心徒有後時嗟。"
        ],
        "title": "次韻十五日菊  其二",
        "id": "77725536-1e81-40bd-800a-afa8171b7c2e"
    },
    {
        "author": "丁寶臣",
        "paragraphs": [
            "諦看軒軒面翠微，暫來登此已忘機。",
            "地連佛寺樓臺古，泉落山田稻蟹肥。",
            "曉徑忽穿清氣入，夜船多載白雲歸。",
            "世人誰識紅塵外，終老功名未拂衣。"
        ],
        "title": "題慧山翠麓亭",
        "id": "95abfdb2-e4f9-4e78-a316-019fdb7b5c79"
    },
    {
        "author": "丁寶臣",
        "paragraphs": [
            "誰識澄淵萬古清，潢汙擾擾謾縱橫。",
            "出從山底應無極，流落人間自有聲。",
            "江漢想能同浩渺，塵沙雖混更分明。",
            "從來旱歲爲膏澤，安和茶經浪得名。"
        ],
        "title": "和慧山泉",
        "id": "52824c06-585d-4698-8294-e94f482ef580"
    },
    {
        "author": "丁寶臣",
        "paragraphs": [
            "芳辰百五前，選勝到林泉。",
            "萬樹綠初染，羣花紅未然。",
            "陰巖猶貯雪，暖谷自生煙。",
            "婦汲溪頭水，人耕草際田。",
            "日中林影直，風靜鳥聲圓。",
            "健令多情甚，尋春最占先。"
        ],
        "title": "和永叔新晴獨過東山",
        "id": "8b6ff4ee-af3a-4653-a7a4-debe0838070f"
    },
    {
        "author": "唐介",
        "paragraphs": [
            "聖宋非狂楚，清淮異汩羅。",
            "平生仗忠信，今日任風波。",
            "舟楫顛危甚，黿鼉出沒多。",
            "斜陽幸無事，沽酒聽漁歌。"
        ],
        "title": "謫官渡淮舟中遇風欲覆舟而作",
        "id": "4d7e2c96-e749-4bb2-a884-712f6858dccc"
    },
    {
        "author": "唐介",
        "paragraphs": [
            "今日是重陽，勞師訪野堂。",
            "相逢又無語，籬下菊花黄。"
        ],
        "title": "九日贈僧",
        "id": "51e8da10-eb69-41a6-8347-969f4d32322b"
    },
    {
        "author": "唐介",
        "paragraphs": [
            "余生本孤拙，所志在雲石。",
            "薄宦偶纏鎖，未遂林泉適。",
            "邇來備臺選，幸一當言責。",
            "狂愚抵罪辜，遽從遐徼謫。",
            "區區數千里，車馬倦行役。",
            "湞陽頗善地，解轡喜安席。",
            "官散無所事，度日多閑隙。",
            "太守蘇宣甫，邀我訪奇跡。",
            "西山有石室，疑是靈仙宅。",
            "翛然煙徑入，訝若天門闢。",
            "中瀉一溪清，傍映千峯碧。",
            "萬穴滴瑶乳，兩岸張翠幕。",
            "爽氣來先秋，昏嵐生未夕。",
            "不知造化意，何爲置窮僻。",
            "周生說到難，茲文不虛摭。",
            "怪容誠莫狀，勝跡今始獲。",
            "暫已瑩耳目，久覺生虛白。",
            "拂拭纓上塵，回頭謝朝客。",
            "雖非吾所樂，聊以慰奇隻。",
            "聖恩未放還，屢遊君莫惜。"
        ],
        "title": "碧落洞",
        "id": "e974011e-1d4a-4ced-98c8-4c70a7937ff0"
    },
    {
        "author": "唐介",
        "paragraphs": [
            "日高霞散彩，松老鶴巢枝。",
            "壞壁詩猶在，紗籠何用之。"
        ],
        "title": "明王寺",
        "id": "9fd2e032-527a-4458-9ecc-f268c630cf0d"
    },
    {
        "author": "唐介",
        "paragraphs": [
            "越林多蔽天，黄柑雜丹橘。"
        ],
        "title": "句  其一",
        "id": "eab56a83-7df8-41f9-a6cf-db02e88105c4"
    },
    {
        "author": "唐介",
        "paragraphs": [
            "著要及春前後到，趁賦梅花庾嶺東。"
        ],
        "title": "句  其二",
        "id": "8ada37a7-6836-4953-89e0-d9aaf6d2d83b"
    },
    {
        "author": "呂璹",
        "paragraphs": [
            "當年平賊立殊勳，時不旌賢事忍聞。",
            "唐史無人修列傳，漳江有廟祀將軍。"
        ],
        "title": "威惠廟",
        "id": "7d7102f6-0dc6-433b-ae12-9acdc9c50801"
    },
    {
        "author": "祖無擇",
        "paragraphs": [
            "平昔敘星辰，元功祀事分。",
            "因人列官紀，行道亞皇墳。",
            "高躅追顓頊，徽聲壓放勳。",
            "淳風今不競，帝典世無聞。",
            "陵古森喬木，祠新際遠氛。",
            "樵蘇當季運，血食屬明君。",
            "舊壤資庥廕，遺黎薦苾芬。",
            "春秋奏簫鼓，疑是六英文。"
        ],
        "title": "書高辛氏廟",
        "id": "7963ab76-c939-4e2e-8a30-6e0379b29ecb"
    },
    {
        "author": "祖無擇",
        "paragraphs": [
            "峻極乾蒼蒼，班移自混茫。",
            "勢臨坤軸斷，根入海濤殭。",
            "屹立踰千仞，孤標冠四荒。",
            "興雲山近泰，出日谷連暘。",
            "絕墳于斯勝，煩襟到此涼。",
            "山經終寂寂，祀典謾煌煌。",
            "岩黑驪龍睡，煙清來鳳翔。",
            "藏書陋羣玉，中瑟小空桑。",
            "禹載無遺跡，秦碑有舊章。",
            "乘輿曾直上，鞭石宛居傍。",
            "在昔初遷鼎，當時異省方。",
            "縱心師誕妄，恃力逞强梁。",
            "儒學微言絕，神仙怪說彰。",
            "錫符尊德水，留識著吾漿。",
            "豈念思王度，惟期至帝鄉。",
            "齋男何杳杳，秋祝自琅琅。",
            "詎得三山藥，翻同一國狂。",
            "八神寧爾福，二世果斯亡。",
            "始禍聞陳涉，遺書見子長。",
            "龍興成大定，虎噬免交攘。",
            "往事真塗炭，寒心劇刺芒。",
            "自從茲滅國，誰復此祠陽。",
            "冤毒疑淪髓，凋殘競沐瘡。",
            "鑒宜觀夏后，道合慕陶唐。",
            "聖世踰三代，明君掩百王。",
            "朝廷隆盛禮，簡冊耀休光。",
            "運契千齡統，歌喧六達莊。",
            "古今稱治理，夷夏共瞻望。",
            "洪化周無外，羣生洽太康。",
            "東民休望幸，端拱德芬芳。"
        ],
        "title": "依韻和登州推官張同年之梁山",
        "id": "b7b2db88-d6f5-4225-bb96-7ab820153ce6"
    },
    {
        "author": "祖無擇",
        "paragraphs": [
            "奕葉清棻遠，夫君素履恢。",
            "人皆推世德，我亦愛卿材。",
            "新命一麾守，長途萬里來。",
            "畫船江雨暗，紅斾海風開。",
            "服嶺先聲浹，編甿美化該。",
            "此行真邂逅，幾日共沿洄。",
            "去矣瞻仙棹，依然對酒杯。",
            "前程如見憶，爲寄早春梅。"
        ],
        "title": "暮秋江上逢端州朱使君詩以申餞",
        "id": "a7e5f5ef-7c86-431c-99c9-70e705a64f34"
    },
    {
        "author": "祖無擇",
        "paragraphs": [
            "金碧共玲瓏，樓臺浩渺中。",
            "雨花僧講盛，星石寺基雄。",
            "巖岫廬峯對，波瀾蠡澤通。",
            "微紅看海日，遠綠認江楓。",
            "鷗鳥機心息，潮音梵唱同。",
            "人間羣玉府，物外廣寒宮。",
            "雲衲烝多壞，塵襟到自空。",
            "扁舟五湖客，長此伴支公。"
        ],
        "title": "落星寺",
        "id": "f2aef06f-3d41-48ed-a94a-fa0f53773fb9"
    },
    {
        "author": "祖無擇",
        "paragraphs": [
            "絕巘千尋勢，飛泉萬疊痕。",
            "寒光涵玉岫，靈派析璇源。",
            "峭壁河流立，蒼崖井浪翻。",
            "猿悲經樹急，龍駭落潭渾。",
            "氣爽諸峰秀，聲和衆籟喧。",
            "功成身退日，期此灌中園。"
        ],
        "title": "瀑布",
        "id": "36285183-c9af-4826-be61-46f1903c0d8b"
    },
    {
        "author": "祖無擇",
        "paragraphs": [
            "昔讀到難篇，乃聞真陽室。",
            "亦嘗惟斯人，稱道或浮實。",
            "邈在數千里，莫覿烟霞質。",
            "青山有獨往，吾志久已必。",
            "如何驂俗駕，尚此紆朝紱。",
            "謬分南顧憂，惟刑在欽卹。",
            "孤宦雖云遠，勝踐其敢失。",
            "行行訪雲巖，草樹披蒙密。",
            "呀然一穴開，勢欲吞朝日。",
            "嵐光屏障展，乳溜龍蛇屈。",
            "溪流自清泚，松韻何蕭瑟。",
            "酌酒飲游客，謂言此可述。",
            "周生誠不誣，所紀窮纖悉。",
            "惜哉非吾土，無由寄蓬蓽。",
            "平生丘壑心，與道共湮鬰。",
            "難進而易退，終當守儒術。"
        ],
        "title": "游真陽石室",
        "id": "5938b42a-6eb6-44c4-baff-c8e49a3c72fe"
    },
    {
        "author": "祖無擇",
        "paragraphs": [
            "新構俯漣漪，名標謝客詩。",
            "窗明溪雨過，檻靜竹風吹。",
            "賀厦應容燕，巢蓮亦許龜。",
            "何人倦漂泊，此地好追隨。",
            "兀兀乘籃輿，厭厭倒接䍦。",
            "秋芳正堪賞，樽酒莫過時。"
        ],
        "title": "景臣同年郟兄作亭於公居之池上予登而名之曰夢草且賦詩以志焉",
        "id": "0aafa398-1403-4949-a255-f84227752cfa"
    },
    {
        "author": "祖無擇",
        "paragraphs": [
            "維南斗牛下，萬仞聳崔嵬。",
            "日上光先占，江盤勢却回。",
            "一方蒙雨露，幾處對樓臺。",
            "不逐秦鞭去，曾經禹載來。",
            "雲生峯慘澹，冰泮谷喧豗。",
            "險外煙嵐變，深中洞府開。",
            "巖花春灼爍，溪鳥暖毰毸。",
            "飛瀑含清籟，乖龍走疾雷。",
            "平川蕭廟閟，半腹鄧壇摧。",
            "精藴瑶瑰寶，靈鐘杞梓材。",
            "僧軒宜薜荔，樵徑怯莓苔。",
            "旁睨龍州橘，前瞻庾嶺梅。",
            "仙經饒地肺，賦筆讓天台。",
            "神物多靈貺，農田少旱災。",
            "隠君須獨行，吟咏亦難才。",
            "何客能依止，伊予語敢哉。",
            "一麾成繫滯，四友阻遊陪。",
            "未脫紅塵累，徒嗟白髮催。",
            "夢頻生枕席，賞每倒尊罍。",
            "預恐瓜時代，圖歸作醉媒。"
        ],
        "title": "題仰山二十韻",
        "id": "94a831d5-ce2e-48a3-9bf6-347bbbf34618"
    },
    {
        "author": "祖無擇",
        "paragraphs": [
            "數載天涯別，年來不定居。",
            "扁舟忽相值，孤抱信何如。",
            "公幹猶多病，孝先仍嫩書。",
            "人生從坎壈，客意且躊躇。",
            "淡薄市橋酒，鮮肥江岸魚。",
            "可來同飲食，勿笑此蕭疎。"
        ],
        "title": "途次金陵逢同年沈五判官",
        "id": "57f468d3-91c0-4b3d-b00b-ce9ca2755a4f"
    },
    {
        "author": "祖無擇",
        "paragraphs": [
            "禁籞春深御幄開，鳴鞘曉出五雲來。",
            "花含瑞色三危露，酒湛晴光萬壽杯。",
            "香餌得魚波滉漾，仙音儀鳳日徘徊。",
            "微臣叨竊逢辰幸，持橐甘泉此從陪。"
        ],
        "title": "和御製賞花釣魚",
        "id": "a949d64e-967a-4e20-8d4a-4874216bae69"
    },
    {
        "author": "祖無擇",
        "paragraphs": [
            "秋晚西湖勝槩多，臺軒來此駐鳴珂。",
            "沙鷗散去驚絲竹，煙柳低垂間綺羅。",
            "亂擲金錢和露菊，狂摇鈿扇倚風荷。",
            "下僚幸接曹尊末，率爾翻成擊箸歌。"
        ],
        "tags": [
            "西湖"
        ],
        "title": "九日陪舊參政蔡侍郎宴潁州西湖",
        "id": "85992917-d810-49f5-8c5d-2e8022533560"
    },
    {
        "author": "祖無擇",
        "paragraphs": [
            "提筆幾回書誥命，剖符長是守方州。",
            "未能抗表分司去，終老爲郎謫宦休。",
            "歌舞嬾呼寒食節，醉吟孤坐月波樓。",
            "文章獨步成何事，空有離騷寄隠憂。"
        ],
        "title": "讀王元之後集題于卷末",
        "id": "c38445f8-c94a-45e0-aac4-e98072920733"
    },
    {
        "author": "祖無擇",
        "paragraphs": [
            "公道當朝絕比倫，因憑暖筆變孤根。",
            "纔衝霰雪游梁苑，便逐風雷化禹門。",
            "南郡已甘拋絳帳，東州何幸佐朱旛。",
            "心懷象魏身江海，兩地悠悠欲斷魂。"
        ],
        "title": "寄獻闕下一二知己",
        "id": "2e422218-e0bb-461f-9129-9a27e6c65c18"
    },
    {
        "author": "祖無擇",
        "paragraphs": [
            "耽耽層構俯清漣，山色波光曉共鮮。",
            "形勝增雄齊十二，風流素盛客三千。",
            "鋪舒柳影眠鷗渚，欺厭蓮香載妓船。",
            "公退每來須度日，塵纓未濯媿潺湲。"
        ],
        "title": "歷城郡治凝波亭",
        "id": "20b8fd7b-9165-498c-9b16-8bb8569b8626"
    },
    {
        "author": "祖無擇",
        "paragraphs": [
            "築室新成日觀前，亂雲重疊稱高眠。",
            "人逢捫蝨驚旁若，衆望乘駒詠賁然。",
            "名理靜談誰捉麈，古書閒校自磨鉛。",
            "行聞天子東巡狩，羽葆親臨此禮賢。"
        ],
        "tags": [
            "泰山"
        ],
        "title": "留題泰山孫復先生新居",
        "id": "1f3620a0-02ed-4474-936b-3b54543cd2d0"
    },
    {
        "author": "祖無擇",
        "paragraphs": [
            "濟南通守欲幾年，最課無成媿古賢。",
            "却爲簿書拋筆硯，每思樵釣負林泉。",
            "浮名自信雖徒爾，薄俸相拘且勉旃。",
            "已共妻孥約生計，會須搔首賦歸田。"
        ],
        "title": "試筆",
        "id": "5ac51ccf-983f-40ff-aabc-8ae6dec76fd7"
    },
    {
        "author": "祖無擇",
        "paragraphs": [
            "遲日和風婉娩春，感時情思浩無津。",
            "煩君遠寄中山酒，顧我方爲洛社人。",
            "濡筆便思題素扇，當尊難借吐芳茵。",
            "已欽才妙兼懷惠，相過文場願捧輪。"
        ],
        "title": "監丞蕭君見貽嘉句仍惠芳醪强率鄙詞輒繼高韻聊資逌爾深媿斐然",
        "id": "da5bfeb5-86f7-4bc1-a422-f8889edfd541"
    },
    {
        "author": "祖無擇",
        "paragraphs": [
            "先生心與白雲閑，五十秋風髩不斑。",
            "自有清名滿天下，更無塵跡到人間。",
            "朱鉛樂外非攸好，貪懦聞風合厚顔。",
            "不待高吟見招隠，見收餘俸買青山。"
        ],
        "tags": [
            "泰山"
        ],
        "title": "寄泰山孫復",
        "id": "f359b658-b125-4c12-9e33-c0c2c3ff8b02"
    },
    {
        "author": "祖無擇",
        "paragraphs": [
            "況堂佳號塵游外，題壁新吟藻思春。",
            "朴素自持師老氏，清醒常戒鑒靈均。",
            "窮通一致由知命，恬智相須合入神。",
            "因覽君詩我顔厚，不能假日樂天真。"
        ],
        "title": "蕭五監丞新作堂成名曰知雄且賦彫章題之屋壁勉率蕪惡以繼高韻",
        "id": "fac35e89-41c0-44ff-adaf-e5705d9754b7"
    },
    {
        "author": "祖無擇",
        "paragraphs": [
            "吾君旰食念邊陲，天下英雄待聘時。",
            "仁義未行真處士，功名不立豈男兒。",
            "卧龍誰識南陽隠，失馬何勞北叟悲。",
            "莫向林泉賦長往，秋風吹子鬢毛衰。"
        ],
        "title": "贈牛仲容",
        "id": "609ed9d0-a172-4552-8c32-d4e129521a29"
    },
    {
        "author": "祖無擇",
        "paragraphs": [
            "爲憐瀟洒近城闉，來往何曾問主人。",
            "列岫曉昏雲郁郁，流泉秋淨石粼粼。",
            "陸機詩就伏招隠，班固文成正答賓。",
            "愁見西峯日將暮，却驅羸馬入埃塵。"
        ],
        "title": "張寺丞鳴玉亭書事",
        "id": "61053889-39b2-42d8-9b7c-44b0f7cc239d"
    },
    {
        "author": "祖無擇",
        "paragraphs": [
            "禁烟故事存遺俗，改火平時有舊章。",
            "縱道齊民皆按堵，堪驚烜氏昧修方。",
            "晨炊已絕供賓饌，春酒何來獨酌觴。",
            "不似前年爲客日，富鄰猶許借餘光。"
        ],
        "title": "庚辰清明州衙不送新火",
        "id": "cc2edd1e-6cd6-47a1-9f89-364037a994c6"
    },
    {
        "author": "祖無擇",
        "paragraphs": [
            "平生山水有心期，今得軍麾慰所思。",
            "我欲因行訪蓮社，君應未訝過瓜時。",
            "若逢勝槩終朝住，兼領閑僧到處隨。",
            "莫遣迎新吏人至，雲間泉畔不相宜。"
        ],
        "title": "赴任南康將經九江游二林先寄交代關屯田",
        "id": "35c35f2a-1cb9-4d05-b153-bd9d8eb0f416"
    },
    {
        "author": "祖無擇",
        "paragraphs": [
            "謝公雅尚廉侯政，兼得如君不可加。",
            "自有袴襦歌道路，長驅旌斾訪煙霞。",
            "林僧解誦松窗句，廳吏能封竹檻花。",
            "今日北轅堪健羨，清風留與後人誇。"
        ],
        "title": "送交代關屯田赴闕",
        "id": "c57732b0-98d4-4790-921c-9d51c9218473"
    },
    {
        "author": "祖無擇",
        "paragraphs": [
            "晚泊湓江半客舟，琵琶亭下動閑愁。",
            "霓裳綠腰杳何許，楓葉荻花空自秋。",
            "賈傅有才悲鵩鳥，楚騷終古怨靈修。",
            "莫言司馬青衫濕，今日和人亦涕流。"
        ],
        "title": "琵琶亭",
        "id": "38e2243a-7f2c-421c-9e63-d59c316e435a"
    },
    {
        "author": "祖無擇",
        "paragraphs": [
            "慙媿東風破臘來，一尊清聖爲君開。",
            "無方可使朱顔駐，有客相逢白眼迴。",
            "老大漸能知世態，疎慵那復計身媒。",
            "遥憐伊洛冰應泮，芳草還荒舊釣臺。"
        ],
        "title": "南康春日",
        "id": "e32c8c6d-32fd-4c73-bfc8-848ccd2ccb24"
    },
    {
        "author": "祖無擇",
        "paragraphs": [
            "順風曾出帝王尊，身後高名與觀存。",
            "石室深居廣成子，布囊薄葬楊王孫。",
            "流塵冪冪凝丹竈，清吹徐徐觸絳旛。",
            "牢落空山門晝掩，羽人亦說絕囂煩。"
        ],
        "title": "簡寂觀",
        "id": "a29a5500-973d-4bed-b725-5704fa20669c"
    },
    {
        "author": "祖無擇",
        "paragraphs": [
            "羌廬峯下歸宗寺，曾是當年內史居。",
            "繭紙世傳遺蹟後，墨池人記作書初。",
            "秋毫幾老崇山兔，舊法空觀得水魚。",
            "珍重僧家能好事，朱欄碧甃壯庭除。"
        ],
        "title": "右軍墨池",
        "id": "4a52a3c0-c2ea-498a-bfdf-fabd803411d3"
    },
    {
        "author": "祖無擇",
        "paragraphs": [
            "寒食春光正好誇，小筵應免負芳華。",
            "清談且喜交揮麈，賭酒何須要畫蛇。",
            "潑火雨餘微綠潤，落花風急亂紅斜。",
            "幕中有客應惆悵，今日全輸太守家。"
        ],
        "title": "清明日與二三賓客賞花陳判官爲推勘他州事不預是會以詩抵予因次其韻酬之",
        "id": "7818da12-2b0f-4196-9d7b-352704d08437"
    },
    {
        "author": "祖無擇",
        "paragraphs": [
            "孤館無人慰寂寥，感時情抱楚旌摇。",
            "縱橫著物秋聲起，早晚連空殺氣消。",
            "衰鬢已同潘騎省，壯心猶羨霍嫖姚。",
            "誓江義勇吾家事，不得提戈靜虜妖。"
        ],
        "title": "秋日天平驛書事",
        "id": "301726a7-0f07-40f1-afcd-62f21414db8c"
    },
    {
        "author": "祖無擇",
        "paragraphs": [
            "十幅蒲帆一竹篙，隨流逐浪我心勞。",
            "幾程煙水秋光遠，半夜星河天氣高。",
            "正想黄陂何淼淼，可憐禹瀆更滔滔。",
            "猶欣明發諧相見，願奉清言散鬰陶。"
        ],
        "title": "濟上夜泊寄杜秘教",
        "id": "786632fd-b455-4260-a48e-7ef337ffb46a"
    },
    {
        "author": "祖無擇",
        "paragraphs": [
            "巧冶何年百煉金，刜鐘芒刃此湮沉。",
            "氣衝牛斗雖難掩，鑒遇張雷始見尋。",
            "恍惚莫窮神物遠，波瀾空在曲池深。",
            "鉛刀也强思磨試，悵望西山與華陰。"
        ],
        "title": "經劍池",
        "id": "bf85732d-c1f2-4212-98e1-49910e5de271"
    },
    {
        "author": "祖無擇",
        "paragraphs": [
            "盡日臨風把酒巵，宜春臺上送春歸。",
            "已看綠樹陰陰靜，猶有殘花帖帖飛。",
            "歲月任從隨手過，功名未必與心違。",
            "我緣客宦無常處，後會如今亦恐稀。"
        ],
        "title": "送春長句呈李泰伯",
        "id": "824518a3-3bf3-4d3c-a345-c1fc8483a691"
    },
    {
        "author": "祖無擇",
        "paragraphs": [
            "河陽苗裔有英翹，年少聲名動帝朝。",
            "月桂我欣同賜第，澗松人借此沈僚。",
            "金牛開道秦川險，笮馬來賓漢使遥。",
            "想以刀州遇知己，便從平地上烟霄。"
        ],
        "title": "送潘華陽",
        "id": "fb9bd39f-1356-4c9f-becd-e110940b96ef"
    },
    {
        "author": "祖無擇",
        "paragraphs": [
            "億兆夷人困獨夫，惟君先見得良圖。",
            "爲仁始欲扶商祚，去國終能啟宋都。",
            "鈇鑕豈甘因諫死，髠鉗仍免作官奴。",
            "千年廟食應無愧，知退知亡即師徒。"
        ],
        "title": "微子廟",
        "id": "a44e1ddb-0236-46ea-ba32-bf88205496ee"
    },
    {
        "author": "祖無擇",
        "paragraphs": [
            "常想靈蹤得到難，因回征轡此盤桓。",
            "松風逗磬僧齋冷，石水環堂客夢寒。",
            "聖作自同堯典布，古碑猶是魏朝刊。",
            "最憐山色當樓好，欲去重來一凭闌。"
        ],
        "title": "寺有四絕一曰靈巖予以赴官獲此稅鞅因賦拙句用誌其行",
        "id": "e6fae52f-7586-4e2b-b693-ad3114745741"
    },
    {
        "author": "祖無擇",
        "paragraphs": [
            "場屋相知最有情，去年同試使同榮。",
            "神仙史籍輸梅福，典冊文章滯馬卿。",
            "泣玉淚收休積恨，擲金詞在藹新聲。",
            "公卿好致歸臺閣，莫遣徒勞浩嘆生。"
        ],
        "title": "贈商水連尉同年",
        "id": "8846129c-b602-40a4-99e9-7ab38f9a2d27"
    },
    {
        "author": "祖無擇",
        "paragraphs": [
            "傾蓋相知分不同，遠憑郵置枉緘封。",
            "題評祗益煩更品，刻畫何曾補陋容。",
            "綵服侍行君得意，朱轓假守我勞悰。",
            "論文未遂西齋約，早晚重親太華鋒。"
        ],
        "title": "次韻和酬張兟秀才見寄",
        "id": "a3fdf6ea-adef-41bf-92ae-37a2c0c777d1"
    },
    {
        "author": "祖無擇",
        "paragraphs": [
            "誰卜精藍若畫屏，四邊山色與泉聲。",
            "野僧慣見心應樂，俗客偷來骨亦清。",
            "晚吹乍回香篆破，曉雲纔散蠟燈明。",
            "吏人莫怪徘徊久，自得閑情減宦情。"
        ],
        "title": "明水鎮水陸禪院",
        "id": "70ebb1ac-caa6-4715-9bea-30ff6a3c24e3"
    },
    {
        "author": "祖無擇",
        "paragraphs": [
            "采采陔蘭負養親，幾思定省泣晨昏。",
            "三年已畢先王制，畫日將承聖主恩。",
            "名遂自同周柱史，諫違誰記魯臧孫。",
            "考槃在澗雖云樂，祗恐泥書到遠村。"
        ],
        "title": "龍圖范給事以禫服向除修治塋域就山築室因爾書懷俾無擇繼和謹次用其韻",
        "id": "25a8da89-9151-45b4-92ff-5f66175f8277"
    },
    {
        "author": "祖無擇",
        "paragraphs": [
            "身紆茜綬朝章貴，手把芝函帝命新。",
            "方朔上書曾自薦，祁奚外舉果知人。",
            "運籌暫逐征西將，持橐看歸拱北辰。",
            "我亦潛心禦戎策，羨君抗斾擁朱輪。"
        ],
        "title": "田四秘丞通判鎮戎軍",
        "id": "2cfcedc7-9e2a-44bb-82d9-714c8dca4bd0"
    },
    {
        "author": "祖無擇",
        "paragraphs": [
            "物態無端固盡諳，自爲俗吏欠清談。",
            "豈憂官況全蕭索，祗畏人言足二三。",
            "玉勒已辜尋曉陌，錦鱗猶憶釣秋潭。",
            "公餘自遂疎慵性，從道嵇康七不堪。"
        ],
        "title": "官況",
        "id": "5782a820-382a-478c-8cbf-21de639f70ce"
    },
    {
        "author": "祖無擇",
        "paragraphs": [
            "出入多年侍紫宸，封章頻上觸龍鱗。",
            "杼投幾見疑慈母，檻折終聞記直臣。",
            "闕里忽驚歌曳杖，洛陽那復見埋輪。",
            "師門一慟盈襟淚，痛爲明時惜正人。"
        ],
        "title": "哭鄆州孔給事  其一",
        "id": "04d27ad0-a1fd-49ee-acef-81ba17851dd2"
    },
    {
        "author": "祖無擇",
        "paragraphs": [
            "聖孫家世嗣衣纓，夫子當朝有令名。",
            "許國志堅存亮直，致君心切贊隆平。",
            "明庭抗疏忠言在，列郡班條惠化行。",
            "不享永年兼大用，終天遺恨負蒼生。"
        ],
        "title": "哭鄆州孔給事  其二",
        "id": "37575f92-5c28-4fd2-993c-086b753371aa"
    },
    {
        "author": "祖無擇",
        "paragraphs": [
            "羌虜奸誅軫聖憂，出師十萬擁貔貅。",
            "朝廷命將詩書府，廊廟論兵帷幄籌。",
            "舜后舞干期振旅，漢臣投筆待封侯。",
            "宣王六月存周雅，願繼徽聲頌國猷。"
        ],
        "title": "夏州叛",
        "id": "feca300a-dd7f-4cea-8fd1-112933983809"
    },
    {
        "author": "祖無擇",
        "paragraphs": [
            "明道二年同夏課，四人兩舉盡登科。",
            "孤寒惟子辛勤甚，虛薄伊余忝竊多。",
            "宦路驅馳今各自，名場出處舊相過。",
            "感今懷舊無憀頼，不覺臨風發浩歌。"
        ],
        "title": "寄澶州孫司理",
        "id": "38fd0b8f-2956-4ffa-a637-03892def91ee"
    },
    {
        "author": "祖無擇",
        "paragraphs": [
            "科名拾芥職三虞，落落雄才與衆殊。",
            "爲政人驚今遂霸，論兵自比古孫吳。",
            "倚廬已見因心著，結綬還陪辨色趨。",
            "不似馮唐空白首，漢皇今正渴嘉謨。"
        ],
        "title": "送孟湘虞部赴闕",
        "id": "58cc99ae-24f0-47b5-b848-e8ab746a29b0"
    },
    {
        "author": "祖無擇",
        "paragraphs": [
            "朔風動地雪花明，去去從知指戍城。",
            "場藿未縻千里驥，食魚翻嗜五侯鯖。",
            "征途望斷河冰合，旅館吟殘海月生。",
            "且共淹留話離索，一尊濁酒爲君傾。"
        ],
        "title": "送劉進士游邊",
        "id": "effbee5d-09de-4029-9e83-e3658f4b4262"
    },
    {
        "author": "祖無擇",
        "paragraphs": [
            "縣城荒僻民居少，吏事全稀似隠淪。",
            "且喜桑郊接鄉樹，莫嗟藍綬染京塵。",
            "鸞姿豈合淹仇覽，仙骨應難滯子真。",
            "好在公餘頻寄問，我方江上學垂綸。"
        ],
        "title": "同年楊兄作尉僰道兼領勾稽之作賦七言四韻詩以送之",
        "id": "b05a62d0-9c69-4b29-9397-b71508f55639"
    },
    {
        "author": "祖無擇",
        "paragraphs": [
            "輕如浮霧重如雲，學到精微妙入神。",
            "奇迹昔年傳堊帚，高名他日壓烏巾。",
            "誇呈朋友防求副，留教兒孫恐失真。",
            "天子清閒好揮翰，似君須合侍嚴宸。"
        ],
        "title": "宋嘉言雅善飛白一日書八字貺予因成長句謝之",
        "id": "f42824eb-5d8c-4481-8552-197b4e13deee"
    },
    {
        "author": "祖無擇",
        "paragraphs": [
            "幾年獻賦向公車，四十方爲冉冉趨。",
            "昔競寸陰終蹭蹬，今貪斗粟尚踟躕。",
            "潘郎毛鬢看將白，陶令田園說已蕪。",
            "官滿還歸省門下，預應搔首重長吁。"
        ],
        "title": "送韓尉員外",
        "id": "f4e06aa9-3678-4f3f-8ed4-9145a4858cf0"
    },
    {
        "author": "祖無擇",
        "paragraphs": [
            "曉日東郊扣隠扉，曈曈初日弄朱旗。",
            "黄稍風舞先生柳，紫頰霜殷大谷梨。",
            "粉艷清歌穿邃閣，碧溪寒韻落幽池。",
            "我來載酒山翁醉，且喜秋香菊滿籬。"
        ],
        "title": "題野野園",
        "id": "edd4706a-3f1d-4dfd-adeb-21d619aa71d4"
    },
    {
        "author": "祖無擇",
        "paragraphs": [
            "割斷攀緣宰相權，憂危爭似我身全。",
            "試觀竿上拋生體，且擬波中戲釣船。",
            "名利不求還獨樂，是非莫辨祗高眠。",
            "何當對景幽堂坐，更得閑吟度百年。"
        ],
        "title": "誚王安石乞分司西京避讒而去因以述懷",
        "id": "295d0a7f-d625-4e77-a81e-f6ac26567063"
    },
    {
        "author": "祖無擇",
        "paragraphs": [
            "師本佛之徒，潛心老與儒。",
            "一堂何所像，三教此焉俱。",
            "香火長相續，丹青久不渝。",
            "高賢旌好事，二記聳龜趺。"
        ],
        "title": "題三教圓通堂",
        "id": "83958bed-76dc-46de-9290-82ee3ad9f3bc"
    },
    {
        "author": "祖無擇",
        "paragraphs": [
            "驅羸勌遠征，尺箠亦慵擎。",
            "却得開編看，仍教縱轡行。",
            "儒推文暢行，詩許孟郊鳴。",
            "盡日躭遺味，渾如挹大羹。"
        ],
        "title": "馬上讀韓吏部集",
        "id": "04c51f97-4a3e-4690-9a26-7df8fce8ef33"
    },
    {
        "author": "祖無擇",
        "paragraphs": [
            "厭預鈴齋議，欣聞獄犴空。",
            "三章用舊制，五月紹遺風。",
            "止繫垂衣治，非干別駕功。",
            "惟期四海內，刑厝與周同。"
        ],
        "title": "至齊五月兩院獄空喜而成咏",
        "id": "3e364233-7dbb-4028-972c-84c423203b07"
    },
    {
        "author": "祖無擇",
        "paragraphs": [
            "經旬一水湄，風土化緇衣。",
            "豈敢嗟于役，何當賦式微。",
            "雲山晴特秀，花木暖相輝。",
            "期子同携手，春游事勿違。"
        ],
        "title": "眡役于清偶書四韻寄示幕中賓客",
        "id": "9258fe71-8ca0-4db0-a530-afa6e3d24103"
    },
    {
        "author": "祖無擇",
        "paragraphs": [
            "軍壘無多事，朝晡且放衙。",
            "吏人如野鹿，公署似僧家。",
            "京信因求藥，賓懽爲鬭茶。",
            "忘懷塵俗外，枕籍祗南華。"
        ],
        "title": "齋中即書南事",
        "id": "9b83d29f-c083-46e3-84ca-52d8e9d6219a"
    },
    {
        "author": "祖無擇",
        "paragraphs": [
            "先生高世跡，舊隠白雲深。",
            "結宇知何代，遺祠直至今。",
            "地分壇杏影，門接社蓮陰。",
            "我亦希風者，終明託玉岑。"
        ],
        "title": "羌先生廟",
        "id": "632acb26-0559-42e5-ab9b-9703f26b4621"
    },
    {
        "author": "祖無擇",
        "paragraphs": [
            "珂也僧中秀，曹溪得祖衣。",
            "雲泉聊適性，缾錫遂忘歸。",
            "九月秋風老，千山暮雨霏。",
            "我來陪靜話，相對兩無機。"
        ],
        "tags": [
            "庐山"
        ],
        "title": "贈廬山崇勝珂長老",
        "id": "a7bef299-406c-4f16-ba67-a42fcac13b25"
    },
    {
        "author": "祖無擇",
        "paragraphs": [
            "五老峯前見，過從一歲餘。",
            "還將隨客棹，歸去侍親輿。",
            "乞食江雲際，牽吟臘雪初。",
            "祗應清夜夢，時復到荒廬。"
        ],
        "title": "送承澤上人歸寧富沙",
        "id": "8f7a898b-7f4b-414e-9e79-c310fadb89b1"
    },
    {
        "author": "祖無擇",
        "paragraphs": [
            "龍坂彌年別，長茲仰道風。",
            "夢曾瞻使節，喜忽得詩筒。",
            "詞藻春林秀，恩私地鎮崇。",
            "因將示知者，傳誦滿江東。"
        ],
        "title": "酬江西運使齊工部見寄",
        "id": "8796a943-fd47-4f7b-b519-bce83fe2fbdd"
    },
    {
        "author": "祖無擇",
        "paragraphs": [
            "純音何寂寞，秀色自崔嵬。",
            "巖草遺簫在，溪禽學鳳來。",
            "余希探禹穴，人似畏軒臺。",
            "登眺秋風裏，煩襟盡日開。"
        ],
        "title": "游韶石",
        "id": "b3f204f4-1040-456b-9366-28e98ac9093f"
    },
    {
        "author": "祖無擇",
        "paragraphs": [
            "吏隠宜春郡，年豐獄訟稀。",
            "餘糧委南畝，茂草滿圜扉。",
            "天意憐艱食，民心恥畫衣。",
            "萬家行樂處，車馬有光輝。"
        ],
        "title": "吏隠宜春郡詩十首  其一",
        "id": "7b808ff3-f5e3-433b-b59b-3a6cf63d760a"
    },
    {
        "author": "祖無擇",
        "paragraphs": [
            "吏隠宜春郡，溪山若畫圖。",
            "纖鱗時自躍，幽鳥靜相呼。",
            "曉浪噴寒雨，晴嵐鎖綠蕪。",
            "漁樵本吾事，搔首重踟躕。"
        ],
        "title": "吏隠宜春郡詩十首  其二",
        "id": "e883c882-fc1f-4785-8a0b-d23ca7886e9f"
    },
    {
        "author": "祖無擇",
        "paragraphs": [
            "吏隠宜春郡，追惟二相賢。",
            "節明天寶日，業茂會昌年。",
            "友善曾何累，朋誣亦自煎。",
            "不才非不幸，異代若差肩。"
        ],
        "title": "吏隠宜春郡詩十首  其三",
        "id": "d869c7dc-b504-4069-99a2-ccbbb38e4172"
    },
    {
        "author": "祖無擇",
        "paragraphs": [
            "吏隠宜春郡，閑思應舉時。",
            "端居苦貧賤，徒步入京師。",
            "誤寵乘軒鶴，鈞憂入廟犧。",
            "功名在何許，雙鬢已垂絲。"
        ],
        "title": "吏隠宜春郡詩十首  其四",
        "id": "efce0585-c882-4109-878f-d883ebe6cd6d"
    },
    {
        "author": "祖無擇",
        "paragraphs": [
            "吏隠宜春郡，鄉園去路賒。",
            "間關成客宦，荏苒度年華。",
            "出水魚吞餌，辭山鳳在笯。",
            "誰言千里隔，夜夜夢吾家。"
        ],
        "title": "吏隠宜春郡詩十首  其五",
        "id": "8cc40ec6-bbad-4014-aa9c-703b2207fb29"
    },
    {
        "author": "祖無擇",
        "paragraphs": [
            "吏隠宜春郡，同僚得俊髦。",
            "純音等疏越，餘刃劇豪曹。",
            "器識青雲遠，歌詞白雪高。",
            "遂令遷客意，不復賦離騷。"
        ],
        "title": "吏隠宜春郡詩十首  其六",
        "id": "22bfa4dc-2046-4e59-82ac-0aa8896a9a78"
    },
    {
        "author": "祖無擇",
        "paragraphs": [
            "吏隠宜春郡，山城少客過。",
            "靜中窺物理，閑外養天和。",
            "春暖尋花塢，宵凉翫月波。",
            "將迎者誰子，勞逸兩如何。"
        ],
        "title": "吏隠宜春郡詩十首  其七",
        "id": "d93a4e4a-b559-4ed3-925c-24b867165f4e"
    },
    {
        "author": "祖無擇",
        "paragraphs": [
            "吏隠宜春郡，放懷詩酒間。",
            "未能慙下俚，幾欲效中山。",
            "杜甫籓籬窄，劉伶幕帟慳。",
            "高吟與沈醉，榮辱詎相關。"
        ],
        "title": "吏隠宜春郡詩十首  其八",
        "id": "ae39a55d-616f-4120-8e63-8e59aa1d3f66"
    },
    {
        "author": "祖無擇",
        "paragraphs": [
            "吏隠宜春郡，窮能嬾更占。",
            "矜名遭巧譖，晦跡喜深潛。",
            "昔慕狂爲聖，今師智養恬。",
            "優游無一事，不覺歲時淹。"
        ],
        "title": "吏隠宜春郡詩十首  其九",
        "id": "c0df8c12-9f16-4abd-9198-ecb8e3cec9cf"
    },
    {
        "author": "祖無擇",
        "paragraphs": [
            "吏隠宜春郡，素飱誠有餘。",
            "政聲慙遂霸，文藻謝嚴徐。",
            "使節分銅虎，仙廬秘石渠。",
            "君恩殊未報，不敢賦歸歟。"
        ],
        "title": "吏隠宜春郡詩十首  其一○",
        "id": "fb91dc38-1b5c-4297-820b-4d394a21ab75"
    },
    {
        "author": "祖無擇",
        "paragraphs": [
            "漢祖臨危日，將軍獨奪功。",
            "一身雖是詐，萬古盡言忠。",
            "樹老風聲澀，天寒景色空。",
            "我來觀廟貌，無語對村翁。"
        ],
        "title": "題紀信廟",
        "id": "4e536e91-65b1-40ee-8cd3-e3fb54e58e9d"
    },
    {
        "author": "祖無擇",
        "paragraphs": [
            "鳳臺雖舊址，亭榭斬新開。",
            "荆棘榛蕪去，江山氣象來。",
            "明君虞氏化，賢守次公才。",
            "遲爾離丹穴，飛飛止此臺。"
        ],
        "title": "昇州保寧寺鳳皇亭",
        "id": "d39da965-09b0-49c7-8bd7-6b13c49d2f78"
    },
    {
        "author": "祖無擇",
        "paragraphs": [
            "女郎臺上寺，寺影蘸湖光。",
            "夜梵星辰近，晨齋鳥雀忙。",
            "烟滋楊柳綠，風逞芰荷香。",
            "欲下還慵去，憑闌到夕陽。"
        ],
        "title": "留題女郎臺",
        "id": "cee7a724-0596-4180-bac9-bdd5130b8e58"
    },
    {
        "author": "祖無擇",
        "paragraphs": [
            "東方驅曉騎，南畝勸春耕。",
            "試與牧童語，因知林鳥名。",
            "雨前茶正小，社後酒猶清。",
            "可笑豚蹄祝，篝車望豈輕。"
        ],
        "title": "春郊即事",
        "id": "e498800a-5d2f-487a-bcee-a8b012c4ad9d"
    },
    {
        "author": "祖無擇",
        "paragraphs": [
            "纔從知己薦，又應辟書行。",
            "廷尉官聯重，軍謀職任清。",
            "華嚴東野秀，紫閣晚峯橫。",
            "盡是供吟處，歸應新築成。"
        ],
        "title": "送李承知京兆司錄",
        "id": "e6050bd2-e0d3-4901-be34-886ef173a637"
    },
    {
        "author": "祖無擇",
        "paragraphs": [
            "半刺侯藩重，臨邛驛路賒。",
            "將經灞陵樹，先看洛陽花。",
            "土物張騫竹，民封卓氏家。",
            "爲君傷遠目，日日斷褒斜。"
        ],
        "title": "送宋寺丞通判邛州",
        "id": "544e33b1-13b5-4ec6-a5b0-37af1193560d"
    },
    {
        "author": "祖無擇",
        "paragraphs": [
            "多病多愁客，新秋百感生。",
            "異鄉違土性，孤宦見人情。",
            "案厭留燈讀，田思带雨耕。",
            "不堪臨曉鏡，潘鬢二毛成。"
        ],
        "title": "秋日感懷",
        "id": "e4e081c2-89b5-448f-a370-f65a5e70c1aa"
    },
    {
        "author": "祖無擇",
        "paragraphs": [
            "川陸一千里，炎凉六十旬。",
            "意通書信少，思入夢魂頻。",
            "身外宦情薄，眼前人事新。",
            "祝兄無見念，憂道不憂貧。"
        ],
        "title": "寄潁州兄",
        "id": "c36da99f-a72d-46d1-95b0-afc7f0fef673"
    },
    {
        "author": "祖無擇",
        "paragraphs": [
            "舟楫雖佳興，風波即畏途。",
            "我心何所懼，世路此無殊。",
            "銜尾千艘泊，爭頭萬怪趨。",
            "飃然不終日，揮手謝淳洿。"
        ],
        "title": "舟次張澤阻風",
        "id": "2008ee32-9d2d-4245-8c76-5e8c7bcaa639"
    },
    {
        "author": "祖無擇",
        "paragraphs": [
            "房相留遺愛，清風湖水長。",
            "人思浴池鳳，誰識濟川航。",
            "白雪徽音遠，洪鈞道化光。",
            "還聞繼高躅，新有召公棠。"
        ],
        "tags": [
            "西湖"
        ],
        "title": "寄題漢州西湖兼簡知郡馬屯田",
        "id": "7a4c6379-012d-4c6b-b34b-9647e4a44d45"
    },
    {
        "author": "祖無擇",
        "paragraphs": [
            "千乘劉夫子，高名繼謫仙。",
            "從居庇身邑，已著字人編。",
            "才入鐘嶸品，文期鄭氏箋。",
            "何當求副本，長願播匏弦。"
        ],
        "title": "寄千乘劉殿丞求字人編",
        "id": "d8009d7d-afb0-4b1c-9180-e737c628b737"
    },
    {
        "author": "祖無擇",
        "paragraphs": [
            "蓮幕從軍客，蓬仙典校人。",
            "才章過鮑謝，交契敵雷陳。",
            "婉婉謀畫暇，翩翩書問頻。",
            "徒知感高義，猶阻奉清塵。"
        ],
        "title": "寄信安判官張秘校",
        "id": "3e7afbb9-12de-4bc7-b31f-3033e7c394c4"
    },
    {
        "author": "祖無擇",
        "paragraphs": [
            "紀地復涵虛，清疑顥氣俱。",
            "東家遺教遠，夏后建功殊。",
            "冷色平吞魯，長波迥勝吳。",
            "如斯無少息，體道悟真儒。"
        ],
        "title": "泗水",
        "id": "769fe872-d2dc-4a3f-b880-24a651b4b841"
    },
    {
        "author": "祖無擇",
        "paragraphs": [
            "高譽冠時英，人皆倒屣迎。",
            "決科材尚屈，掌獄職仍輕。",
            "滕閣吟登健，吳山醉望清。",
            "公餘如訪古，一爲問豐城。"
        ],
        "title": "沈康赴江西掾",
        "id": "649e5bfa-08b7-4ee5-ba3e-58f0579aab1c"
    },
    {
        "author": "祖無擇",
        "paragraphs": [
            "學古功非淺，干時命尚迍。",
            "拾青辜壯志，垂白念慈親。",
            "歸路天同遠，生涯世自貧。",
            "吾知君道大，馳逐老風塵。"
        ],
        "title": "張唐民下第東歸",
        "id": "e630fa58-19fd-4776-bfd5-bc413e26ebe0"
    },
    {
        "author": "祖無擇",
        "paragraphs": [
            "年少文能老，新曾射策來。",
            "從橫傳古學，慷慨濟時才。",
            "黄綬官徒爾，青雲志在哉。",
            "他年歸會課，遲子出塵埃。"
        ],
        "title": "送人作尉臨潼",
        "id": "385da584-e6ea-4b1b-beef-700346a0203c"
    },
    {
        "author": "祖無擇",
        "paragraphs": [
            "從作東齊吏，經年寡往來。",
            "朱泉顔隨日減，青眼爲山開。",
            "學政慙能政，論材信不材。",
            "何人慰孤寂，知己在蓬萊。"
        ],
        "title": "書懷寄呈萊州張學士",
        "id": "62134c1d-b7ec-47f5-b97b-a8e0cf2a971d"
    },
    {
        "author": "祖無擇",
        "paragraphs": [
            "惠州君未到，聽我送君吟。",
            "去路九韶石，鄰封八桂林。",
            "下車秋色老，望闕海雲深。",
            "善政多餘暇，無忘惠好音。"
        ],
        "title": "萬太博知惠州",
        "id": "d7b08b78-70f4-41ce-b16a-f4181d32915f"
    },
    {
        "author": "祖無擇",
        "paragraphs": [
            "大庾嶺南郡，新興事若何。",
            "還珠合浦近，辟惡密香多。",
            "主聖天如覆，時平海不波。",
            "更逢賢太守，應有袴襦歌。"
        ],
        "title": "送新州陳式虞部",
        "id": "8b28d407-76d2-4d54-ab97-652132d1bfbd"
    },
    {
        "author": "祖無擇",
        "paragraphs": [
            "問遺不必貴，要之資闕如。",
            "蓮房三百枚，采掇亦云初。",
            "持以侑尊酒，甘香即有餘。",
            "野老獻芹意，今予其有諸。"
        ],
        "title": "送蓮房與馬屯田",
        "id": "5781f7d2-c7ce-45dc-9693-480cad8e5869"
    },
    {
        "author": "祖無擇",
        "paragraphs": [
            "積善家餘慶，日新亭可云。",
            "詩書盈几有，道藝喜時聞。",
            "兒姪既登學，晨昏在克勤。",
            "欲知榮地力，此便是青雲。"
        ],
        "title": "題安成劉伯玉日新亭",
        "id": "7ad0667b-1506-445e-b539-ad2049a3fabe"
    },
    {
        "author": "祖無擇",
        "paragraphs": [
            "常聞游蜀客，來說謝希濤。",
            "氣稟江山秀，名因翰墨高。",
            "新詩來自遠，密意念空勞。",
            "拙句聊相贈，應煩報錯刀。"
        ],
        "title": "寄成都詩人謝希濤",
        "id": "92d1be90-a69c-4cd2-b6fd-142344d6e4ab"
    },
    {
        "author": "祖無擇",
        "paragraphs": [
            "梧桐冷墜秦宮井，沆瀣光浮漢苑槃。",
            "倚杵遠天垂六幕，照梁初日上三竿。"
        ],
        "title": "秋曉寓自",
        "id": "5229766d-f15b-4d8b-94cf-857fa1e1c3c5"
    },
    {
        "author": "祖無擇",
        "paragraphs": [
            "水宿雲飛無定期，雄雌兩兩鎮相隨。",
            "到頭不會天何意，却使人生有別離。"
        ],
        "title": "鴛鴦",
        "id": "57e62351-79be-4cb7-9fda-3f35deb3d5d1"
    },
    {
        "author": "祖無擇",
        "paragraphs": [
            "客來莫怪寡心情，俗吏喧嘩不喜聽。",
            "多感後池楊柳眼，一回相對一回青。"
        ],
        "title": "後池新柳",
        "id": "65a829e0-f3b1-479d-bff1-53f59ddb043b"
    },
    {
        "author": "祖無擇",
        "paragraphs": [
            "數尺游絲拂面來，數枝紅杏向人開。",
            "眼前信美非吾土，且勸春風酒一杯。"
        ],
        "title": "歷城春日對酒",
        "id": "33f3e994-07c8-4f96-9ba7-d77d80e707de"
    },
    {
        "author": "祖無擇",
        "paragraphs": [
            "翠柳和煙籠碧沼，紅芳如火照諸鄰。",
            "主公欲去寧無戀，倚翠隈紅屬後人。"
        ],
        "title": "戲別申申堂",
        "id": "fb2c87f3-dc5a-49ab-99ac-e929374cd9b9"
    },
    {
        "author": "祖無擇",
        "paragraphs": [
            "波狂如箭雨如絲，汎汎扁舟瞥鳥飛。",
            "睡起謳鴉乍鳴櫓，却思村舍聽鄰機。"
        ],
        "title": "汴水即事",
        "id": "9865cb5e-0306-4f92-b383-0070ce9fef9a"
    },
    {
        "author": "祖無擇",
        "paragraphs": [
            "范滂雅志在澄清，今日廉車命閣名。",
            "華榜高標雖具美，奈何長是困蒼生。"
        ],
        "title": "澄清閣在",
        "id": "f23c0268-0705-481e-8e96-7f20a44b70d8"
    },
    {
        "author": "祖無擇",
        "paragraphs": [
            "官况蕭條三語掾，地居卑濕九江城。",
            "曾聞午夜開宣室，早晚君王召賈生。"
        ],
        "title": "贈江州李虛一司戶",
        "id": "02036f76-8e64-4b9b-bb71-a8f9c37b2371"
    },
    {
        "author": "祖無擇",
        "paragraphs": [
            "神仙不死石長存，萬古千秋表洞門。",
            "人欲求真好修煉，莫徒將杖叩苔痕。"
        ],
        "title": "劉仙石  其一",
        "id": "239b13f2-1c24-4412-8d61-976d97ee4e8b"
    },
    {
        "author": "祖無擇",
        "paragraphs": [
            "支機莫問君平肆，取履誰收黄石祠。",
            "深洞自開人不見，何須惆悵憶當時。"
        ],
        "title": "劉仙石  其二",
        "id": "70aad349-d795-42bc-8912-cc302ea2a3d5"
    },
    {
        "author": "祖無擇",
        "paragraphs": [
            "廬山在境好行春，猶恨奇峰半屬鄰。",
            "腹背徧游煩示諭，即當先謁樂天真。"
        ],
        "tags": [
            "庐山"
        ],
        "title": "交代屯田遠惠書問紙尾批示若就江州至軍兼可腹背游覽廬阜因成拙句且答佳意",
        "id": "cf3b5f96-0dd8-448a-92b7-bbf234209afa"
    },
    {
        "author": "祖無擇",
        "paragraphs": [
            "湓江輟棹整驂騑，松路楊鞭入翟微。",
            "好是近郊人候望，紛紛羽服與田衣。"
        ],
        "title": "將至南康道中",
        "id": "b03432ab-5245-49d0-8038-4d88df14b73d"
    },
    {
        "author": "祖無擇",
        "paragraphs": [
            "雨餘廬阜連天碧，公退鈴齋盡日閑。",
            "爲報二三佳客道，速須蠟屐共登山。"
        ],
        "title": "招二三僚友游廬阜",
        "id": "b62510ec-1897-4a3b-ab07-2f8bdbbdee7b"
    },
    {
        "author": "祖無擇",
        "paragraphs": [
            "偷得沈迷簿領身，暫來林下訪幽人。",
            "雲泉滿眼慵歸去，便擬拋官學隠淪。"
        ],
        "title": "遊栖賢",
        "id": "33db7bdf-270d-4d48-86c9-d307f2928742"
    },
    {
        "author": "祖無擇",
        "paragraphs": [
            "歌妙纍纍若貫珠，歷城惟祗數蘇蘇。",
            "何當更唱陽春曲，爲爾今宵倒玉壺。"
        ],
        "title": "歌者李蘇蘇",
        "id": "2200baa7-a797-45d8-8cf7-9e2ad3f4fe0c"
    },
    {
        "author": "祖無擇",
        "paragraphs": [
            "揚鞭策羸馬，橋上一徘徊。",
            "欲擬臨渦賦，慙無八斗才。"
        ],
        "title": "過渦河",
        "id": "a47f5baa-ff03-4098-8e81-c21f7981016f"
    },
    {
        "author": "祖無擇",
        "paragraphs": [
            "前年躡屩念歸與，今日乘軒類使乎。",
            "千里班春憂寄重，自慙翻屬箇非夫。"
        ],
        "title": "馬古口占",
        "id": "7369a897-2c57-4784-aa73-1c03762c588c"
    },
    {
        "author": "祖無擇",
        "paragraphs": [
            "日日塵中眼不開，暫登蒼翠喜游陪。",
            "莫辭辛苦經難險，大有人生不到來。"
        ],
        "tags": [
            "泰山"
        ],
        "title": "登泰山簡周行",
        "id": "88a6c5d4-7617-411e-bcb9-c9c15f56cdad"
    },
    {
        "author": "祖無擇",
        "paragraphs": [
            "紅塵滿爲三回到，青嶂迎人萬疊開。",
            "却被野僧相顧笑，區區還是舊時來。"
        ],
        "title": "又游靈巖",
        "id": "19175a6b-0a8c-4d06-a871-ef8f2cd740e0"
    },
    {
        "author": "祖無擇",
        "paragraphs": [
            "一篇爲惠枉瑶封，疑得仙文自蕊宮。",
            "始信夫君才力大，居然天地入形籠。"
        ],
        "title": "次韻酬陳判官見貽",
        "id": "56036002-3f0d-4642-a292-fe1187eb114c"
    },
    {
        "author": "祖無擇",
        "paragraphs": [
            "賈生太息唐衢哭，感事傷時可奈何。",
            "爭似君當堯舜日，臺頭大笑樂天和。"
        ],
        "title": "周成職方笑臺",
        "id": "43e5d9e1-cf2f-4244-9abb-3c96991ae92c"
    },
    {
        "author": "祖無擇",
        "paragraphs": [
            "東家木鐸德音遠，西竺金人像教來。",
            "禮樂不興王道絕，吾民何日遂康哉。"
        ],
        "title": "感事",
        "id": "a018b520-d0f8-4168-877b-ef65343193e3"
    },
    {
        "author": "祖無擇",
        "paragraphs": [
            "鸎老花殘過禁烟，杖藜閒步到壺仙。",
            "仙家本是無塵地，別有風光一洞天。"
        ],
        "title": "題蔡州壺仙觀",
        "id": "b397356f-d7d4-4821-b5ce-32a2553483e3"
    },
    {
        "author": "祖無擇",
        "paragraphs": [
            "科名高厭玉階前，歷任公卿四十年。",
            "休道老夫無事業，兩扶紅日上青天。"
        ],
        "title": "聚爲九老自詠",
        "id": "03be06bf-4d70-4676-af47-df5cec531255"
    },
    {
        "author": "祖無擇",
        "paragraphs": [
            "夕陽水底霞鋪錦，清夜波心月湧金。",
            "此是東湖最佳處，無人來伴水仙吟。"
        ],
        "title": "題蔡州東湖",
        "id": "deee0c12-eba9-4a1f-a939-888b77ffbb83"
    },
    {
        "author": "祖無擇",
        "paragraphs": [
            "千絲萬縷自經營，本爲藏身却誤身。",
            "待得巧成歸鼎鑊，不知輕煖屬他人。"
        ],
        "title": "詠繭兒",
        "id": "5aea3969-20aa-491c-a4f1-db547bb1ac05"
    },
    {
        "author": "祖無擇",
        "paragraphs": [
            "前日西行別翰林，爲我開尊飲之酒。",
            "高冠滿坐皆賢豪，談笑喧呼時各有。",
            "自慙流落疏游陪，十載江湖成浪走。",
            "主人名重聞四夷，典冊高文推大手。",
            "發揮六藝無遺精，考黜百家如拉朽。",
            "顧我昏冥聞道晚，代謝春秋四十九。",
            "當年擊節傚金注，此日强顔同木偶。",
            "事功未省成尺寸，廩祿惟思校升斗。",
            "會須歸去老東陂，鼓腹含飴逐堯叟。"
        ],
        "title": "次韻和",
        "id": "722e76a3-9ecb-4696-91d9-a1628429e05e"
    },
    {
        "author": "祖無擇",
        "paragraphs": [
            "袁山之陽秀水側，草覆遺基誰氏宅。",
            "皆云子發其姓盧，往往文章名籍籍。",
            "宅中舊物何所存，惟有嶙峋一區石。",
            "闊纔三尺高倍尋，久卧塵沙羣瓦礫。",
            "余心好異因獨往，下馬環觀聊拂拭。",
            "地表可見十二三，已足怪駭動魂魄。",
            "呼工運鍤壍其旁，挽以長絙百夫力。",
            "雜然鼓譟登大車，恍爾如蒙巨靈擘。",
            "選置東湖最佳處，四面澄波映天碧。",
            "倚空突兀無與鄰，頓覺亭臺增氣色。",
            "彎環幽竇莫敢撢，恐有乖龍飛霹靂。",
            "余嘗南游到陽朔，衆峰矗矗春筍植。",
            "捫蘿踏蘚窮之遍，若此奇卓曾未識。",
            "郡人奔走來如雲，故老驚視復唧唧。",
            "乃言此石遇真賞，屈指于今年二百。",
            "沈埋曠代誰爾珍，一日光價逾荆璧。",
            "嗟余束髮大夫後，區區志尚惟孤直。",
            "十年再謫非不窮，猶慕堅純無改易。",
            "如何故老不我愚，感物再三形嘆息。",
            "石不能言人有言，忽使他時重湮阨。"
        ],
        "title": "題袁州東湖盧肇石",
        "id": "005c2419-5c71-4beb-8616-334800bdd3a8"
    },
    {
        "author": "祖無擇",
        "paragraphs": [
            "晴烟羃冪澹湖光，勢勝居然占一方。",
            "拂水萬絲楊柳弱，倚風千蓋芰荷香。",
            "縱遊閑泛蘭舟穩，半醉狂眠石席凉。",
            "公退每來須度日，却疑身出利名鄉。"
        ],
        "title": "和題東湖",
        "id": "14407826-8350-4d3e-b78c-f6c435c36a54"
    },
    {
        "author": "祖無擇",
        "paragraphs": [
            "異鄉何處散幽懷，頼得城中百尺臺。",
            "還向天涯經歲住，那知春色爲唯來。",
            "雪消江上看梅發，風暖衡陽有雁回。",
            "强擬登高聊賦咏，再三媿乏楚人才。"
        ],
        "title": "又和題宜春臺",
        "id": "aa8070eb-0506-4f0d-86e3-90a3fcb6e27e"
    },
    {
        "author": "祖無擇",
        "paragraphs": [
            "臺閣清風正凜然，歸休車騎曲江邊。",
            "及親已具三牲養，負郭新添二頃田。",
            "萊子長年榮綵服，衛公雅意樂平泉。",
            "官閑道在心無悶，惟惜光陰事簡編。"
        ],
        "title": "題尚書余襄公西園",
        "id": "3df40970-1789-4194-89f7-0d9349d4dc1e"
    },
    {
        "author": "祖無擇",
        "paragraphs": [
            "張衡已作歸田賦，汜勝仍修種樹書。",
            "願借山居精要術，欲將嵩洛葺吾廬。"
        ],
        "title": "題余尚書山居要術",
        "id": "278d75b9-b260-480f-9341-f64e75c79c88"
    },
    {
        "author": "祖無擇",
        "paragraphs": [
            "吏散鈴齋掩，閑眠到日斜。",
            "無端是春夢，容易繞京華。"
        ],
        "title": "袁州慶豐堂十閑詠  其一",
        "id": "db9ade68-8b09-4eaa-bb14-f844922aa619"
    },
    {
        "author": "祖無擇",
        "paragraphs": [
            "鄭聲良可厭，閑抱七絲琴。",
            "欲識調絃意，理人先理心。"
        ],
        "title": "袁州慶豐堂十閑詠  其二",
        "id": "55950d84-6881-41de-b637-48d4c2b92e3f"
    },
    {
        "author": "祖無擇",
        "paragraphs": [
            "年長身多病，閑鈔已試方。",
            "未甘先犬馬，畢命報恩光。"
        ],
        "title": "袁州慶豐堂十閑詠  其三",
        "id": "4e6acf35-8682-4600-91a8-665ad21fcd63"
    },
    {
        "author": "祖無擇",
        "paragraphs": [
            "青山日相對，閑看白雲生。",
            "誰謂無心出，中含濟物情。"
        ],
        "title": "袁州慶豐堂十閑詠  其四",
        "id": "53969d33-df90-437c-8f87-6bbf67fbe06f"
    },
    {
        "author": "祖無擇",
        "paragraphs": [
            "曉桉三杯後，閑烹北苑茶。",
            "色香俱絕品，雪泛滿甌花。"
        ],
        "title": "袁州慶豐堂十閑詠  其五",
        "id": "b5565a69-87d6-4382-b703-734a4116628d"
    },
    {
        "author": "祖無擇",
        "paragraphs": [
            "扁舟賓客少，閑作道家裝。",
            "跡靜心還靜，逍遥覺日長。"
        ],
        "title": "袁州慶豐堂十閑詠  其六",
        "id": "340e0525-5208-45be-87ae-4ff887faf72f"
    },
    {
        "author": "祖無擇",
        "paragraphs": [
            "雨霽輕埃息，閑吟面曲池。",
            "遊鱗時對擲，雙破碧漣漪。"
        ],
        "title": "袁州慶豐堂十閑詠  其七",
        "id": "712a0435-11e9-4f4e-9048-415faf2abffe"
    },
    {
        "author": "祖無擇",
        "paragraphs": [
            "朝來因試筆，閑答故交書。",
            "莫怪音塵絕，吾心與世疎。"
        ],
        "title": "袁州慶豐堂十閑詠  其八",
        "id": "182613bf-98a9-48b8-b6e3-f2c614221abc"
    },
    {
        "author": "祖無擇",
        "paragraphs": [
            "漸老無功業，閑思惜壯年。",
            "桑榆如有得，猶可勒燕然。"
        ],
        "title": "袁州慶豐堂十閑詠  其九",
        "id": "2a72e6e8-aea5-4b41-9c21-4b99361b9c17"
    },
    {
        "author": "祖無擇",
        "paragraphs": [
            "晴軒足清趣，閑與鶴開籠。",
            "寄語北山侶，無驚蕙帳空。"
        ],
        "title": "袁州慶豐堂十閑詠  其一○",
        "id": "88fad482-5def-46cd-b844-06a1761e4d15"
    },
    {
        "author": "祖無擇",
        "paragraphs": [
            "狂吟何足話風騷，和寡甘降郢唱高。",
            "敢望與言同子夏，競推多可似出濤。",
            "九成豈後虞韶美，一字終虛魯史褒。",
            "自笑潢汙不盈尺，猶將學海去滔滔。"
        ],
        "title": "和閻運使以詩見奬吏隠宜春郡詩",
        "id": "6462fdcc-3408-4c17-9592-b56752c4be89"
    },
    {
        "author": "祖無擇",
        "paragraphs": [
            "九十日春今日盡，送春何況我偏知。",
            "後期應在經殘臘，重探梅開雪裏枝。"
        ],
        "title": "和",
        "id": "275f1513-6f28-4361-9044-d98c467c2cf7"
    },
    {
        "author": "祖無擇",
        "paragraphs": [
            "憶時相逢甲午年，與君同賦送春篇。",
            "等閑又見春風老，更捧新吟一惘然。",
            "萬樹紅芳落漸稀，浮榮能得幾多時。",
            "孤根未識陽和力，春去春來兩不知。"
        ],
        "title": "和",
        "id": "13b8ce4a-ba93-4a76-99b4-1cfae239910d"
    },
    {
        "author": "祖無擇",
        "paragraphs": [
            "落帽佳辰又到來，黄花爛熳爲誰開。",
            "已經多歲衰容改，更被無情急景催。",
            "取次盃盤須盡醉，隨宜歌管任頻陪。",
            "却漸未報君恩厚，空向山城養不才。"
        ],
        "title": "九日登袁州宜春臺",
        "id": "7c088915-18b7-48ff-91a8-62b670369b4a"
    },
    {
        "author": "祖無擇",
        "paragraphs": [
            "閑作山城吏隠居，敬君真逸寓漁磯。",
            "臺前巖畔清風在，尚想烟波映芰衣。"
        ],
        "title": "詠震山巖彭徵君釣臺",
        "id": "8522731d-2e91-471e-a16d-0dc4011daa2f"
    },
    {
        "author": "祖無擇",
        "paragraphs": [
            "伊人高步接夔龍，舊隠荒凉石傘峯。",
            "莘野躬耕聞往事，傅巖代築見遺蹤。",
            "草茅豈合掩崇業，竹帛終能紀茂庸。",
            "朝暮油雲膚寸合，何妨霖雨徧三農。"
        ],
        "title": "石傘峯書堂",
        "id": "041def69-548b-4afa-bc47-4bcc48bd1b88"
    },
    {
        "author": "祖無擇",
        "paragraphs": [
            "恩德傳名久，慈嚴賜號新。",
            "樓臺□半□，風水憶長春。",
            "客有披襟者，時無洗耳人。",
            "清音發鐘磬，翠色混松筠。",
            "住合登仙籍，來宜出俗塵。",
            "經年嗟倥傯，半日喜逡巡。",
            "席上詩情逸，樽中酒味醇。",
            "怱怱又歸去，自愧使君身。"
        ],
        "title": "慈嚴院",
        "id": "e8610465-e227-42ad-aa7c-05cd03ba7f1c"
    },
    {
        "author": "祖無擇",
        "paragraphs": [
            "院靜遠囂塵，虛堂締構新。",
            "幾招台嶺客，共話沃州春。",
            "想像山中樂，優游物外身。",
            "公卿詩滿壁，雅正日相親。"
        ],
        "title": "題招提院靜照堂",
        "id": "b4eb56f5-2337-4743-b8d5-a2c467f7a95f"
    },
    {
        "author": "祖無擇",
        "paragraphs": [
            "石湖浮動靈巖月，天靜碧雲低白煙。",
            "此夜山川宜斷取，爲予携到若翁前。"
        ],
        "title": "曹六四歌同遊靈巖因寄尊府判院",
        "id": "1384d7bd-e1c0-4c90-9335-51989b4888f3"
    },
    {
        "author": "祖無擇",
        "paragraphs": [
            "松下門開入翠微，草香花氣襲春衣。",
            "山中深僻無人到，自有閒雲共鶴飛。"
        ],
        "title": "自詠二首  其一",
        "id": "f4acf387-c87d-48d8-b0e1-760a50a6f9da"
    },
    {
        "author": "祖無擇",
        "paragraphs": [
            "形勝山前感物華，却乘清興過僧家。",
            "樓臺消廢無人問，今古傳聞只自嗟。",
            "雲擁斷崖埋石笋，泉沖涼雨落金沙。",
            "憑君識得尋幽趣，只管高譚至日斜。"
        ],
        "title": "自詠二首  其二",
        "id": "a92f7e6e-5fca-428b-9b36-0a721b6a5f0c"
    },
    {
        "author": "祖無擇",
        "paragraphs": [
            "居民覆其屋，大半施白瓦。",
            "山際兩三家，如經新雪下。"
        ],
        "title": "記萬載風俗三絕  其一",
        "id": "2abb4e59-abf2-4d22-b06d-5227102b0f2e"
    },
    {
        "author": "祖無擇",
        "paragraphs": [
            "官酤米爲麴，釀出成紅酒。",
            "里社醉豐年，便是宣城酎。"
        ],
        "title": "記萬載風俗三絕  其二",
        "id": "3acbe253-7ee4-43ec-bee5-4e8691fa2dde"
    },
    {
        "author": "祖無擇",
        "paragraphs": [
            "田中多峭石，蒼玉亂欹斜。",
            "怪似湘中見，封域近長沙。"
        ],
        "title": "記萬載風俗三絕  其三",
        "id": "dd2029ee-33c7-4058-8d70-c1b2884d8bce"
    },
    {
        "author": "祖無擇",
        "paragraphs": [
            "犯驚濤，航溟渤。",
            "披宿莽，屐崛岉。",
            "愒槃石，解簪韍。",
            "挹飛泉，醒心骨。",
            "揮高論，謝俗物。",
            "思古人，忽終日。",
            "足飲酣，清思逸。",
            "即絕壁，試奇筆。",
            "千萬言，蒼鮮沒。",
            "後有人，爲吾拂。"
        ],
        "title": "鬰林觀三言詩刻",
        "id": "bb5453c3-4fb1-4b4f-8d3d-a7474a414e94"
    },
    {
        "author": "任大中",
        "paragraphs": [
            "宜陽刺史才，祖擇之維傑。",
            "大旱雨一方，盡使焦枯活。",
            "公退趣尚深，水石探其絕。",
            "長江北岸林，唐有盧子發。",
            "曾居此林下，高把簪組脫。",
            "歲遠成荒墟，佳名詎泯沒。",
            "有石數尺長，猶是舊時物。",
            "況辱泥塗久，實有堅重節。",
            "擇之渡水見，力爲心慘切。",
            "萬夫一呼聚，撓動雷聲揭。",
            "地險若驅來，巖谷俱震裂。",
            "幽輔郡東河，脫得太華骨。",
            "白玉漏纖紋，雨頻爲澡刷。",
            "草蔓漸盤遶，柳綠密揮拂。",
            "潤恐欲迸泉，怪亦有奧穴。",
            "安知無蟄龍，時見微雲出。",
            "幾因牽夜吟，簾曉捲殘月。",
            "氣暗逼人寒，蒙籠未若別。",
            "烟重風掃開，獨立勢突兀。",
            "蘇武見單于，傲睨腰不折。",
            "人皆畫將歸，予筆恨麤拙。",
            "擇之豈不賢，天涯避讒舌。",
            "對此憂足忘，我觀未甚悅。",
            "不得見媧皇，願天無破缺。"
        ],
        "tags": [
            "长江"
        ],
        "title": "和祖無擇題袁州東湖盧肇石",
        "id": "15e31dea-ccad-40e0-b69d-b3954df29aaf"
    },
    {
        "author": "任大中",
        "paragraphs": [
            "蒼龍夭矯西北來，鑿破明珠成碧岫。",
            "何人駕空起樓閣，地靈不敢藏餘秀。",
            "鎮窗雲重衣巾潤，梳木風清肌骨透。",
            "任客來一夜與僧談，氣覺浩然充宇宙。"
        ],
        "title": "從清逸老人遊西山夜宿翠巖聯句",
        "id": "3361d223-6d5b-4e23-b96f-80a619984ab4"
    },
    {
        "author": "任大中",
        "paragraphs": [
            "莫管流年一擲梭，花前對酒且高歌。",
            "命中若有終須有，到底無時不奈何。"
        ],
        "title": "絕句",
        "id": "93067d43-dc5c-4df6-b5e1-056c43ea71be"
    },
    {
        "author": "任大中",
        "paragraphs": [
            "君去何人最淚流，老翁身獨宿南州。",
            "隨君不及秋來雁，直到瀟湘水盡頭。"
        ],
        "title": "送永倅周茂叔還濂溪",
        "id": "0250e374-4bce-43b9-99ec-072185d18451"
    },
    {
        "author": "蕭元宗",
        "paragraphs": [
            "石是人非世所傳，宜陽城郭古山川。",
            "和光瓦礫曾無累，委質泥沙積有年。",
            "地僻久爲神物護，時來方遇使君賢。",
            "介然作鎮東湖上，德政何當向此鎸。"
        ],
        "title": "和祖無擇袁州東湖盧肇石",
        "id": "ba94d35e-3e8d-4106-84c0-ec49e5b33651"
    },
    {
        "author": "閻珣",
        "paragraphs": [
            "達觀終知世事勞，利名都是一鴻毛。",
            "登瀛自有仙遊樂，緩带何妨吏隠高。",
            "深意庇民躋富壽，正辭華國聳英髦。",
            "摶風九萬期鵬翼，且傲松軒弄彩毫。"
        ],
        "title": "謝擇之學士惠示吏隠宜春郡十詩因成五十六言奉答",
        "id": "47d7769d-f8d0-4e18-a8e8-92a728d49c48"
    },
    {
        "author": "宋攄",
        "paragraphs": [
            "登高佳節喜重來，會客依隨五馬開。",
            "帽落秋風隨意適，杯迎露菊趁時催。",
            "東籬幸有主人席，絳帳那逢上客陪。",
            "欲報君恩話歸去，不妨尊酒論文才。"
        ],
        "title": "和祖無擇九日登袁州宜春臺",
        "id": "7060e7e0-1442-4654-b838-be6149a572ea"
    },
    {
        "author": "羅誘",
        "paragraphs": [
            "九日經年一再來，不妨吏隠遣懷開。",
            "時豐訟少欣多暇，秋晚花黄儘任催。",
            "幸遇登高賢燕樂，喜容落帽客追陪。",
            "預愁詔入三公去，芹泮誰思樂育才。"
        ],
        "title": "和祖無擇九日登袁州宜春臺",
        "id": "f86f01ca-f007-446b-bdef-c1387b410809"
    },
    {
        "author": "釋雲知",
        "paragraphs": [
            "呼猿澗西藏石筍，丹桂蒼松達鷲嶺。",
            "幾年陳迹絕纖埃，一旦佳名同清景。",
            "山家時喜來五馬，相携款曲空巖下。",
            "遂許誅茅結小菴，異日功成伴瀟灑。",
            "菴成可以資靜觀，目前直見江湖寬。",
            "鄴公政簡每頻到，試茶笑傲浮雲端。",
            "物外似忘軒冕貴，此中深得林泉意。",
            "野人陪著病維摩，游息自同方丈地。",
            "芳猷從此流千載，且得而今光勝概。"
        ],
        "title": "鄴公菴歌",
        "id": "7f89e0de-21e1-47b1-87d2-a587985fdef5"
    },
    {
        "author": "王說",
        "paragraphs": [
            "入夏酣眠醒較遲，幽人事事佔便宜。",
            "閑來培灌經綸種，念起澄清賢師基。"
        ],
        "title": "晏起",
        "id": "46194b60-3995-4337-93d5-9585c74c3e5b"
    },
    {
        "author": "李大臨",
        "paragraphs": [
            "沙石香叢葉葉青，却因聲誤得蟬名。",
            "騷人佩處唯荆渚，識者知來徧蜀城。",
            "消得作亭滋九畹，便當入室異羣英。",
            "非逢至鑒分明說，汩沒人間過此生。"
        ],
        "title": "西園辨蘭亭和韻",
        "id": "094490d6-f4f5-4aac-a379-92f132013683"
    },
    {
        "author": "李大臨",
        "paragraphs": [
            "白首爲郎舍，清朝剖使符。",
            "一麾榮父子，千里接江湖。"
        ],
        "title": "送張職方出守高安",
        "id": "2ab2e319-db2f-4ff6-8dce-14b61a587b47"
    },
    {
        "author": "李大臨",
        "paragraphs": [
            "地勝堂新構，僧閑晝杜門。",
            "山林誰樂靜，城市亦非喧。",
            "客到空彈指，風來不動幡。",
            "祗應常宴坐，對鏡一無言。"
        ],
        "title": "題招提院靜照堂",
        "id": "f8e75b1b-b1f2-497d-b731-72f2c2cb97e5"
    },
    {
        "author": "李大臨",
        "paragraphs": [
            "簾前翠靄逼廬山，門掩寒流盡日閑。",
            "我亦忘機澹榮利，喜君高躅到松關。"
        ],
        "tags": [
            "庐山"
        ],
        "title": "謁濂溪周虞部",
        "id": "78c22359-a883-49cc-8495-5a89c50e4567"
    },
    {
        "author": "龔鼎臣",
        "paragraphs": [
            "家經武夷住，事與會稽隣。"
        ],
        "title": "句",
        "id": "17cea1db-9c19-455c-9699-cb376e721451"
    },
    {
        "author": "徐復",
        "paragraphs": [
            "盥櫛從朝嬾，論交慰昔賢。",
            "寒花隠亂草，老木插飛煙。",
            "聽雨夜牀冷，彈琴秋葉前。",
            "臨高問往事，歷歷是何年。"
        ],
        "title": "同林逋宿中峰次韻",
        "id": "4af016bf-636c-4a64-89ad-4eab0df46abc"
    },
    {
        "author": "楚建中",
        "paragraphs": [
            "自顧頹齡七十餘，久慚頑鈍費洪鑪。",
            "歸逢大老耆年會，衰朽形骸愧畫圖。"
        ],
        "title": "耆英會詩  其一",
        "id": "61615ed8-b1ff-4da4-9f99-b724b2765683"
    },
    {
        "author": "楚建中",
        "paragraphs": [
            "二相謨猷爛史編，諸公才業過前賢。",
            "好圖儀像傳來世，何事頑疎亦比肩。"
        ],
        "title": "耆英會詩  其二",
        "id": "740a47c1-01db-407d-aeb1-3cb84b058e6f"
    },
    {
        "author": "馬彝",
        "paragraphs": [
            "蘭舟東下泊吳江，暫寄郵亭看渺茫。",
            "魯望舊蹤追感歎，季鷹前事入思量。",
            "當軒雨過峯巒秀，隔岸風來橘柚香。",
            "散髮未能歸未遂，鱸魚時節負秋光。"
        ],
        "title": "次吳江驛",
        "id": "890d988b-e5fa-46c3-bb64-4be8a9bfa695"
    },
    {
        "author": "柳伯達",
        "paragraphs": [
            "昔人何人占弋山，波光嵐翠照淮灣。",
            "佩蘭隠者今何在，煉石仙人去不還。",
            "綠水渡頭空自急，白雲嶺上至今閑。",
            "高峰張令祠邊望，古息荒城半草間。"
        ],
        "title": "題濮公仙洞",
        "id": "88f10214-25f2-4a90-ab4e-d40902b2a8aa"
    },
    {
        "author": "郭昌",
        "paragraphs": [
            "猿豈爲妖恪自迷，世間那有倘來妻。",
            "裂衣心痛從前悔，恪不如猿反噬臍。"
        ],
        "title": "題峽山寺",
        "id": "06b8495d-3ee5-4af5-ad15-c40c396334c4"
    },
    {
        "author": "何約",
        "paragraphs": [
            "天下名藍稱四絕，靈巖雄與岱山連。",
            "古淵堂上憑欄處，似在樓巖太華邊。"
        ],
        "tags": [
            "泰山"
        ],
        "title": "留題靈巖",
        "id": "4e123cdf-3058-4cc1-883e-66387e4e177d"
    },
    {
        "author": "元居中",
        "paragraphs": [
            "人久衆所憎，物久衆所惜。",
            "爲負磊落姿，不隨寒暑易。"
        ],
        "title": "臨安石",
        "id": "ee6553a1-b213-435d-954b-6b01358e9d93"
    },
    {
        "author": "元居中",
        "paragraphs": [
            "二洞標奇石，連巖葺字新。",
            "凉生清桂曉，暖漲碧桃春。",
            "閑擁東方騎，來尋北隴人。",
            "破雲拖蠟屐，琢句寫霜筠。",
            "譚劇頻飛屑，歌長益落塵。",
            "爲探瓊巘勝，不記玉觴巡。",
            "下客慚長穎，高筵飲德醇。",
            "追隨到峯頂，疑化九霄身。"
        ],
        "title": "風水洞",
        "id": "609b9d7d-8833-45aa-bcad-baa36ddae8cf"
    },
    {
        "author": "元居中",
        "paragraphs": [
            "洞蔽深雲遠俗塵，山中曾未識朱輪。",
            "自從白傅來游後，三百年間又一人。"
        ],
        "title": "上祖無擇",
        "id": "7e2696e0-9c80-4217-9f53-81deb95080e7"
    },
    {
        "author": "張澤",
        "paragraphs": [
            "滁陽承乏多閒暇，時入山中訪道安。",
            "何處披襟却煩暑，清風亭上久盤還。"
        ],
        "title": "琅邪山清風亭",
        "id": "c59142cb-161f-4bef-881d-7258787b7e01"
    },
    {
        "author": "楊察",
        "paragraphs": [
            "十二天辰數，今宵席客盈。",
            "位如星占野，人若月分卿。",
            "極醉巫峰倒，聊吟嶰琯清。",
            "他年爲舜牧，協力濟蒼生。"
        ],
        "title": "別信州席上作",
        "id": "269d345c-6130-4525-ba6e-ce8eebae010a"
    },
    {
        "author": "馬遵",
        "paragraphs": [
            "連蹇多年心欲灰，厭爲俗吏走塵埃。",
            "豈知黄紙新書下，還送青氊舊物來。",
            "武騎强爲終不意，河南難問愧無才。",
            "一麾早晚江湖去，相與持螯共酒盃。"
        ],
        "title": "再入臺作",
        "id": "3556f6fb-e14e-4d1f-9d19-aefd589761b0"
    },
    {
        "author": "劉牧",
        "paragraphs": [
            "諫紙空箱後，高牙拂斷霓。",
            "還符翠洲夢，來見石門題。",
            "架竹生新徑，誅茅得舊蹊。",
            "陰崖走別洞，陽嶺带回溪。",
            "吟桂人非隠，逢花客自迷。",
            "虛中存納受，絕壁阻攀躋。",
            "地遠饒征戍，君來息鼓鼙。",
            "吏閑眠麂鹿，民樂戲鳧鷖。",
            "勝事時相遇，芳樽手屢携。",
            "清風與詩句，留與昔賢齊。"
        ],
        "title": "次韻經略吳及石門洞",
        "id": "dff5bbe8-60fb-4c62-88b0-649020163c05"
    },
    {
        "author": "吳奎",
        "paragraphs": [
            "陝郡太守來告別，翰林主人爲置酒。",
            "急喚尋常詩酒伴，要誇此會爲難有。",
            "席間騁辯何快哉，恰似縱丸臨坂走。",
            "詼諧往往笑絕倒，同異時時瞋掉手。",
            "共憐奇偉出塵冥，却欲昏愚浪枯朽。",
            "從來豪舉必兼包，擊節齊侯容九九。",
            "我實鄙鈍不曉事，賢公采取寧非偶。",
            "擇之文行衆所珍，昔日乘槎犯牛斗。",
            "年將老矣又分符，莫遣安排用莊叟。"
        ],
        "title": "和歐陽永叔送龍學赴陝府酌飲贈別",
        "id": "c5e55b25-274f-4f44-b3dc-0249d09605a7"
    },
    {
        "author": "吳奎",
        "paragraphs": [
            "樵風漾歸舟，飄然一葉輕。",
            "曲岸忽超逸，遠山回抱明。",
            "幽禽淡容與，荷芰相低傾。",
            "野田足收穫，邨叟時逢迎。",
            "驩言無物役，得我游覽情。",
            "日脚暮雲起，湖面蓼煙生。",
            "秋光湛空碧，彷彿見重城。",
            "候吏津亭外，稍聞笳鼓聲。"
        ],
        "title": "泛五雲谿遊照湖歸",
        "id": "db0550fa-630f-45c1-90b0-7c38b6742f68"
    },
    {
        "author": "吳奎",
        "paragraphs": [
            "雲門入雲深，樹密山轉幽。",
            "谿亭脩竹裏，激激玉泉流。",
            "仁智所遐想，古今爲勝遊。",
            "我乘休沐至，窮覽殊難周。",
            "金碧樓殿午，寒香松桂秋。",
            "清風動高興，飄越不可收。",
            "禪師索題詩，捉筆事冥搜。",
            "欲速馳思遠，頃刻歷九州。",
            "象外有真物，惝怳難爲求。",
            "徒形陳熟言，羞澀爲爾留。"
        ],
        "title": "遊雲門寺留題靈運上人房",
        "id": "42b6f457-1e70-46c6-9a4b-44a965b117b8"
    },
    {
        "author": "吳奎",
        "paragraphs": [
            "秦望奇峰北，天章野寺東。",
            "石橋跨驚瀨，雲屋麗層穹。",
            "片段磨礲密，高低結構雄。",
            "盤基深鑿岸，飛勢聳凌空。",
            "迥却熙蒸日，虛含自遠風。",
            "谿山形勝聚，川陸往來通。",
            "竹影摇軒外，松聲逼坐中。",
            "孤煙惹樵叟，輕浪濺漁翁。",
            "氣象清無比，登臨杳莫窮。",
            "直須圖畫看，安得入神工。"
        ],
        "title": "泛照湖遊天章",
        "id": "acaaa904-ec0f-4f48-8fb0-c2b3f3db09bf"
    },
    {
        "author": "吳奎",
        "paragraphs": [
            "愁霖不肯已，陰結彌二旬。",
            "吾遊欲及時，秉燭出城門。",
            "泛泛一舫航，密坐環親賓。",
            "爽氣忽侵袂，重雲稍逡巡。",
            "俄頃萬里晴，鬼魅伏清晨。",
            "日光溜水態，照灼無涯垠。",
            "輕煙緬以沒，微風飈然振。",
            "菰蒲動幽響，撥刺驚潛鱗。",
            "浮沈戲鷗鷺，蕩漾開萍蘋。",
            "榜人發櫂歌，漁翁理罾緡。",
            "激越自成態，瀟灑何其真。",
            "清輝不可狀，野思徒紛紜。",
            "弭棹山之阿，行行問吾民。",
            "莓苔粘側逕，馬足絕纖塵。",
            "青谿曲折度，茅屋經過頻。",
            "川涂斗開闊，夷路夾松筠。",
            "右轉聳雲構，廣除礱翠珉。",
            "佛殿爍金碧，標牓自玉宸。",
            "脩廊盤磴道，等級華堂新。",
            "最後敞高閣，扃藏帝室珍。",
            "冥心一薰拂，璨璨羅星辰。",
            "大哉三聖筆，天縱妙入神。",
            "名家數幾百，較古誰爲鄰。",
            "山頭見塔影，樹杪排嶙峋。",
            "直上遽登造，愛奇忘艱辛。",
            "秋容媚虛曠，藹藹揚奇芬。",
            "羣峰出圭角，萬象皆縷陳。",
            "森爽翠欲滴，蒼茫寒襲人。",
            "遠心窮碧海，逸興凌高旻。",
            "躊躇下煙麓，盻眄行復詢。",
            "僧言王右軍，遺蹟永和春。",
            "蘭亭有曩基，墨池含漪淪。",
            "書室閟靈像，五亭餘圓囷。",
            "次第與探歷，畢景頤厥因。",
            "簡累脫紛滓，遺榮終幅巾。",
            "逍遥自得場，此節固離倫。",
            "憤恥以寄傲，則非吾所遵。",
            "凉飈拂脩竹，暮靄起長津。",
            "纓佩顧爲忝，城郭宜爾親。",
            "回首已遥碧，怳然塵世分。"
        ],
        "title": "泛照湖遊天章",
        "id": "3be72534-3ef6-49da-9052-120d64bc8481"
    },
    {
        "author": "吳奎",
        "paragraphs": [
            "奚車一牛駕，朝馬兩人騎。"
        ],
        "title": "句",
        "id": "18b0e680-7e81-4369-8833-831c33ae5221"
    },
    {
        "author": "王謹言",
        "paragraphs": [
            "相印貂冠粲六符，華顛高會侍臣俱。",
            "不將官職誇鄉里，唯尚年齡入畫圖。",
            "履道清歡追故事，竚瞻陰德見訏謨。",
            "叨陪几杖真榮觀，珪璧叢中問珷玞。"
        ],
        "title": "耆英會詩",
        "id": "996b1277-8842-4811-a383-dca834cb47b3"
    },
    {
        "author": "毛維瞻",
        "paragraphs": [
            "東晉仙人借舊山，定應天意許公閑。",
            "郡人欲問使君處，笑指峰巒紫翠間。"
        ],
        "title": "山房  其一",
        "id": "0f2870e8-4f80-47ab-973e-6bc0cf4f7c66"
    },
    {
        "author": "毛維瞻",
        "paragraphs": [
            "樓上青山繞四垂，畫橋百步引失扉。",
            "落成當與公同上，一看長江白練微。"
        ],
        "tags": [
            "长江"
        ],
        "title": "山房  其二",
        "id": "23d825d7-1c67-40c2-86b5-306d7d331a4f"
    },
    {
        "author": "毛維瞻",
        "paragraphs": [
            "歸去携家住白雲，雲中猿鶴許同羣。",
            "陶公酒後詩偏好，疏傅金餘客屢醺。",
            "芒屩潛行逐漁釣，壺將時出勞耕耘。",
            "即看人世應微笑，未熟黄粱晝夢紛。"
        ],
        "title": "白雲莊",
        "id": "8ffcb448-6662-4f25-acf0-312dd3686111"
    },
    {
        "author": "毛維瞻",
        "paragraphs": [
            "峭拔神仙宅，來尋煙水重。",
            "深應盤九地，高不讓羣峰。",
            "瞻對奇勝畫，捫緣直豈容。",
            "幾是蓮葉下，終古鮮紋封。",
            "往事雲難問，無言路有蹤。",
            "橋山杳何處，侍從此攀龍。"
        ],
        "title": "詩一首",
        "id": "891fee36-c9f4-434e-af50-fa45c7c287f3"
    },
    {
        "author": "邵雍",
        "paragraphs": [
            "人有精游藝，予嘗觀弈棋。",
            "筭餘知造化，著外見幾微。",
            "好勝心無已，爭先意不低。",
            "當人盡賓主，對面如蠻夷。",
            "財利激于衷，喜怒見于頄。",
            "生殺在于手，與奪指于頤。",
            "戾不殊冰炭，和不侔塤箎。",
            "義不及朋友，情不通夫妻。",
            "珠玉出懷袖，龍蛇走肝脾。",
            "金湯起樽俎，劔戟交幈幃。",
            "白晝役鬼神，平地蟠蛟螭。",
            "空江響雷雹，陸海誅鯨鯢。",
            "寒暑同舒慘，昏明共蔽虧。",
            "山河燦於地，星斗會璇璣。",
            "因覩輸贏勢，翻驚寵辱蹊。",
            "高卑易裁制，返覆難拘羈。",
            "心迹既一判，利害不兩提。",
            "卷舒當要會，取捨在須斯。",
            "智者傷于詐，信者失于椎。",
            "真僞之相雜，名實之都隳。",
            "得者失之本，福爲禍之梯。",
            "乾坤支作訟，離坎變成睽。",
            "弧矢相凌犯，言辭共詆欺。",
            "何嘗無勝負，未始絕興衰。",
            "前日之所是，今日之或非。",
            "今日之所强，明日之或羸。",
            "以古觀後世，終天露端倪。",
            "以今觀往昔，何止乎庖犧。",
            "堯舜行揖讓，四凶猶趄趑。",
            "湯武援干戈，三老誠有譏。",
            "雖臯陶陳謨，而伊周獻規。",
            "曾未免矣夫，療骨而傷肌。",
            "仁爲名所敗，義爲利所擠。",
            "治亂不自己，因革徒從宜。",
            "與賢不與子，賢愚生瑕玼。",
            "與子不與賢，子孫生瘡痍。",
            "或苗民逆命，或有扈阻威。",
            "或羿浞起釁，或管蔡造疑。",
            "或商人征葛，或周人乘黎。",
            "或鳴條振旅，或牧野搴旗。",
            "灼見夏臺日，曾照升自陑。",
            "安知羑里月，不照逾孟師。",
            "厲王奔于彘，幽王死于驪。",
            "平王遷于洛，赧王敗于伊。",
            "或盟于召陵，或會于黄池。",
            "或戰于長岸，或弒于乾谿。",
            "或入于鄢郢，或樓于會稽。",
            "或屠于大梁，或入于臨淄。",
            "五霸共吞噬，七雄相鞭笞。",
            "暴秦滅六國，楚漢决雄雌。",
            "天盡于有日，地極于無涯。",
            "遐邇都包括，縱橫悉指揮。",
            "井田方奕奕，兵甲正纍纍。",
            "易之以阡陌，畫之以郊畿。",
            "銷之以鋒鏑，焚之以書詩。",
            "罷侯以置守，强幹而弱枝。",
            "重兵棲上郡，長城塹邊陲。",
            "自謂磐石固，萬世無已而。",
            "迴天于指掌，割地于階墀。",
            "視人若螻蟻，用財如沙泥。",
            "阿房宮未畢，祖龍車至戲。",
            "驪山卒未放，陳涉兵自蘄。",
            "灞上心非淺，鴻門氣正滋。",
            "咸陽起煙焰，南鄭奮熊羆。",
            "人鬼同交錯，風雲共慘凄。",
            "項强劉未勝，得鹿莫知誰。",
            "約法三章在，收兵五國隨。",
            "廟堂成筭重，帷幄坐籌奇。",
            "廣武貔貅怒，鴻溝虎豺饑。",
            "滎陽留紀信，垓下別虞姬。",
            "三傑才方展，千年運正熙。",
            "山川舊形勝，日月新光輝。",
            "正朔承三統，車書混四維。",
            "方隅無割據，窮僻有羈縻。",
            "后族爭行日，軍分南北司。",
            "當時無佐命，何以救顛隮。",
            "百戰方全日，長兵震天垂。",
            "豈知巫蠱事，禍起劉屈氂。",
            "冢宰司衡日，重明正渺瀰。",
            "見危能致命，無忝寄孤遺。",
            "劇賊欺孤日，行同狐與貍。",
            "宮中凌寡婦，殿上逐嬰兒。",
            "龍戰知何所，冰堅正在茲。",
            "潰堤雖患水，禦水敢忘堤。",
            "東漢重晞日，昆陽屋瓦飛。",
            "幽憂新室鬼，狼籍漸臺屍。",
            "鄗邑追隆準，新安掃赤眉。",
            "再逢火德王，復覩漢官儀。",
            "竇鄧緣中饋，閻梁挾牝鷄。",
            "經何功殆盡，至董業都糜。",
            "河洛少煙火，京都多蒿蔾。",
            "長天有鳥度，白骨無人悲。",
            "城有隍須復，羊無血可刲。",
            "大厦之將顛，非一木可支。",
            "孟德提先手，仲謀藉世資。",
            "玄德志不遂，竟終于涕洟。",
            "西晉尚清談，大計懸品題。",
            "婦人執國命，骨肉生癘疵。",
            "二主蒙霜露，五胡犯鼎彝。",
            "世無管夷吾，令人重歔欷。",
            "廣陌羌塵合，中州胡馬嘶。",
            "龍光射牛斗，日影化虹蜺。",
            "闢草來洛汭，墾田趨江湄。",
            "二百有四年，方駕而并馳。",
            "東晉分南尾，時或産靈芝。",
            "凡經五改命，至陳卒昌隋。",
            "國破西風暮，城荒春草萋。",
            "長江空滿目，行客浪沾衣。",
            "後魏開北首，孝文幾緝綏。",
            "河陰旋有變，國分爲東西。",
            "爾朱奪高氏，宇文滅北齊。",
            "及隋始併陳，四海爲藩籬。",
            "泛汴公私匱，征遼士卒疲。",
            "有身皆厭苦，無口不嗟咨。",
            "處處稱年號，人人思亂離。",
            "中原未有主，誰識非鹿麋。",
            "千一難知日，天人相與期。",
            "龍騰則雲靄，虎步則風凄。",
            "母后專朝日，相仍紊宮闈。",
            "可嗟桓彥範，不殺武三思。",
            "繡嶺喧歌舞，漁陽動鼓鼙。",
            "太平其可傲，徒罪一楊妃。",
            "劒閣離天日，潼關漏虎貔。",
            "兩京皆覆沒，九廟咸傾欹。",
            "樂極則悲至，恩交則害携。",
            "事無可柰何，舉目誰與比。",
            "自此藩方盛，都無臣子祗。",
            "恃功而不朝，討賊以爲詞。",
            "各擁部兵盛，誰憐王室卑。",
            "邀朝廷姑息，觀社稷安危。",
            "攻取非君命，誅求本自肥。",
            "乘輿時播越，扈從或參差。",
            "尾大知難運，鞭長豈易麾。",
            "長姦憂必至，養虎害終貽。",
            "國步何顛沛，君心空忸怩。",
            "時來花爛漫，勢去葉離披。",
            "十姓分中夏，五家遞通逵。",
            "徒明星有爛，但東方未晞。",
            "纔返長蘆鎮，旋驅胡柳陂。",
            "絳霄兵自取，玄武火何癡。",
            "中渡降堪罪，欒城死可嗤。",
            "太原朝見入，劉子夕聞啼。",
            "事體重重別，人情旋旋移。",
            "棄灰猶隠火，朽骨尚稱龜。",
            "譎詐多陰中，艱憂常自罹。",
            "撓防膚革易，患救腹心遲。",
            "語禍不旋踵，言傷浪噬臍。",
            "欲升還隕落，將墜却扶持。",
            "瞑眩人皆惡，康寧世共晞。",
            "須能蠲重疾，始可謂良醫。",
            "久廢田磽確，難行路險巇。",
            "不逄真主出，何以見施爲。",
            "家國邅迍極，君臣際會稀。",
            "上天生假手，我宋遂開基。",
            "睿筭隨方設，群豪引領歸。",
            "迄今百餘載，兵革民不知。",
            "成敗須歸命，興亡自繫時。",
            "天機不常設，國手無常施。",
            "往事都陳跡，前書略可依。",
            "比觀之博弈，不差乎毫釐。",
            "消長天旋運，陰陽道範圍。",
            "吉凶人變化，動靜事樞機。",
            "疾走者先顛，遲茂者後萎。",
            "與其交受害，不若兩忘之。",
            "求魚必以筌，獲兔必以罤。",
            "得之不能忘，羊質而虎皮。",
            "道大聞老子，才難語仲尼。",
            "造形能自悟，當局豈憂迷。",
            "黑白焉能浼，死生奚足猗。",
            "應機如破的，迎刃不容絲。",
            "勿訝傍人笑，休防冷眼窺。",
            "既能通妙用，何必患多岐。",
            "同道道亦得，先天天弗違。",
            "窮理以盡性，放言而遣辭。",
            "視外方知簡，聽餘始識希。",
            "大羹無以和，玄酒莫能灕。",
            "上兵不可伐，巧曆不可推。",
            "善言不可道，逸駕不可追。",
            "兄弟專乎愛，父子主于慈。",
            "天下亦可授，此著不可私。"
        ],
        "tags": [
            "长江"
        ],
        "title": "觀棋大吟",
        "id": "61075103-f9df-48c5-bd4b-a5ead8a39843"
    },
    {
        "author": "邵雍",
        "paragraphs": [
            "風軟玉溪騰醉騎，花繁石窟漾歌舟。",
            "相望咫尺仙凡隔，不得同陪三月遊。"
        ],
        "title": "過溫寄鞏縣宰吳秘丞",
        "id": "db89a2be-2fe1-4e5a-9427-10c6ab924af2"
    },
    {
        "author": "邵雍",
        "paragraphs": [
            "履道坊南竹徑脩，綠楊陰裏水分流。",
            "衆賢買得澄心景，獨我居爲養志秋。",
            "若比陳門成已僣，苟陪顔巷亦堪憂。",
            "無端風雨雖狂暴，不信能凌沈隠侯。"
        ],
        "title": "新居成呈劉君玉殿院",
        "id": "ccf9aa3b-d8a0-4eed-b582-3ab2d3d5dc18"
    },
    {
        "author": "邵雍",
        "paragraphs": [
            "洛陽自爲都，二千有餘年。",
            "舉步圖籍中，開目今古間。",
            "西北岌宮殿，東南傾山川。",
            "照人伊洛清，迎門嵩少寒。",
            "水竹最佳處，履道之南偏。",
            "下有幽人室，一徑通柴關。",
            "蓬蒿隠其居，藜藿品其飡。",
            "上親下妻子，厚薄隨其緣。",
            "人雖不堪憂，己亦不改安。",
            "閱史悟興亡，探經得根源。",
            "有客謂予曰，子獨不通權。",
            "清朝能用才，聖主正求賢。",
            "道德與仁義，不徒爲空言。",
            "功業貴及時，何不求美官。",
            "上食天子祿，下拯蒼生殘。",
            "通衢張大第，負郭廣良田。",
            "朱門爛金紫，青樓繁管絃。",
            "外廐列肥駿，後庭羅纖妍。",
            "入則坐虛堂，出則乘華軒。",
            "冠劍何燁燁，氣體自舒閑。",
            "高談天下事，廣坐生晴煙。",
            "人莫敢仰視，屏息候其顔。",
            "此所謂男子，志可得而觀。",
            "又何必自苦，形容若枯鱣。",
            "道古人行事，拾前世遺編。",
            "而臨水一溝，而愛竹數竿。",
            "此所謂匹夫，節何足而攀。",
            "予敢對客曰，事有難其詮。",
            "身非好敝縕，口非惡珍羶。",
            "豈不知繫匏，而固辭執鞭。",
            "蓋懼觀朵頤，敢忘賁丘園。",
            "深極有層波，峻極有層巔。",
            "履之若平地，此非人所艱。",
            "貧賤人所苦，富貴人所遷。",
            "處之若無事，此誠人所難。",
            "進行己之道，退養己之全。",
            "既未之易地，胡爲乎不堅。",
            "敢謂客之說，曾無所取焉。",
            "猗嗟乎玉兮，産之于荆山。",
            "和氏雖云知，楚國未爲然。",
            "污隆道屈伸，進退時後先。",
            "苟不循此理，玉毀誰之愆。",
            "道之未行兮，其命也在天。",
            "近日遊三城，薄言尚盤桓。",
            "當世之名卿，加等爲之延。",
            "或清夜論道，或後池漾船。",
            "數夕文酒會，有無涯之歡。",
            "十月初寒外，萬葉清霜前。",
            "歸來到環堵，竹窗睛醉眠。",
            "仰謝君子知，代書成此篇。"
        ],
        "title": "寄謝三城太守韓子華舍人",
        "id": "e10e3e51-d9a3-4ed9-82d7-aed8bd975263"
    },
    {
        "author": "邵雍",
        "paragraphs": [
            "及正四十六，老去恥無才。",
            "殘臘方迴律，新春又起灰。",
            "非唯忘利祿，況復外形骸。",
            "白髮已過半，光陰任自催。"
        ],
        "title": "依韻和張元伯職方歲除",
        "id": "cc30724f-2034-4727-a0a1-0b9e7377f893"
    },
    {
        "author": "邵雍",
        "paragraphs": [
            "堂堂大府來新酒，密密小園開好花。",
            "此日飲之紅樹下，還驚不稱野人家。"
        ],
        "title": "謝鄭守王密學惠酒",
        "id": "265f8727-e202-4785-b61a-b0c5221a86aa"
    },
    {
        "author": "邵雍",
        "paragraphs": [
            "小隠園中百本花，各隨紅紫發新芽。",
            "東君見借陽和力，不減公侯富貴家。"
        ],
        "title": "小園逢春",
        "id": "abbe2973-0b9a-4812-9e77-3bfeb1656327"
    },
    {
        "author": "邵雍",
        "paragraphs": [
            "清淡曉凝霜，宜乎殿顥商。",
            "自知能潔白，誰念獨芬芳。",
            "豈爲瓊無艷，還驚雪有香。",
            "素英浮玉液，一色混瑶觴。"
        ],
        "title": "和張二少卿丈白菊",
        "id": "b7a2acfc-f386-4a64-a09d-7cd3d9ece6a6"
    },
    {
        "author": "邵雍",
        "paragraphs": [
            "我本行年四十五，生男方始爲人父。",
            "鞠育教誨誠在我，壽夭賢愚繫於汝。",
            "我若壽命七十歲，眼前見汝二十五。",
            "我欲願汝成大賢，未知天意肯從否。"
        ],
        "title": "生男吟",
        "id": "12e11871-9ef7-4ae2-8c61-96fe69646db4"
    },
    {
        "author": "邵雍",
        "paragraphs": [
            "平生如仕官，隨分在風波。",
            "所損無紀極，所得能幾何。",
            "既乖經世慮，尚可全天和。",
            "罇中有酒時，且飲復且歌。"
        ],
        "title": "閑吟四首  其一",
        "id": "eaed0f01-7779-4f59-84fd-cc2856bc511a"
    },
    {
        "author": "邵雍",
        "paragraphs": [
            "予年四十七，已甫知命路。",
            "豈意天不絕，生男始爲父。",
            "且免散琴書，敢望大門戶。",
            "萬事盡如此，何用過憂懼。"
        ],
        "title": "閑吟四首  其二",
        "id": "33137d16-f455-4fe2-a7ef-438877eda414"
    },
    {
        "author": "邵雍",
        "paragraphs": [
            "居洛八九載，投心唯二三。",
            "相逢各白首，共坐多清談。",
            "人事已默定，世情曾久諳。",
            "酒行勿相逼，徐得奉醺酣。"
        ],
        "title": "閑吟四首  其三",
        "id": "b302621a-50a7-4c80-966b-411a8a219bc0"
    },
    {
        "author": "邵雍",
        "paragraphs": [
            "欲有一瓢樂，曾無二頃田。",
            "丹誠未貫日，白髮已華顛。",
            "雲意寒尤淡，松心老益堅。",
            "年來踈懶甚，時憶舊林泉。"
        ],
        "title": "閑吟四首  其四",
        "id": "f2b12f77-c6f7-4bbf-b729-aeb93369cc0f"
    },
    {
        "author": "邵雍",
        "paragraphs": [
            "當年曾任青春客，今日重來白雪翁。",
            "今日當年已一世，幾多興替在其中。"
        ],
        "title": "和張少卿丈再到洛陽",
        "id": "9912f60e-0a1d-46c7-85e5-79dcc708d1d5"
    },
    {
        "author": "邵雍",
        "paragraphs": [
            "高竹百餘挺，固知爲予生。",
            "忽忽有所得，時時閑遶行。",
            "自信或未至，自知或未明。",
            "竊比于古人，不能無愧情。"
        ],
        "title": "高竹八首  其一",
        "id": "3366c3d9-5830-4a28-8c8a-d696d901a828"
    },
    {
        "author": "邵雍",
        "paragraphs": [
            "高竹臨清溝，軒小亦且幽。",
            "光陰雖屬夏，風露已驚秋。",
            "月色林間出，泉聲砌下流。",
            "誰知此夜情，邈矣不能收。"
        ],
        "title": "高竹八首  其二",
        "id": "ca56bfce-bc8b-4276-81a0-84bdb186352f"
    },
    {
        "author": "邵雍",
        "paragraphs": [
            "高竹已可愛，況在垂楊下。",
            "幽人無軒冕，得此自可詫。",
            "枉尺既不能，括囊又何謝。",
            "賈生若知此，慟哭亦自罷。"
        ],
        "title": "高竹八首  其三",
        "id": "7e741c51-a010-4255-87d5-2947cc867e6b"
    },
    {
        "author": "邵雍",
        "paragraphs": [
            "高竹碧相倚，自能發餘清。",
            "時時微風來，萬葉同一聲。",
            "道污得夷理，物虛含遠情。",
            "階前閑步人，意思何清平。"
        ],
        "title": "高竹八首  其四",
        "id": "cb35a904-4a52-4780-9246-670421b46ac6"
    },
    {
        "author": "邵雍",
        "paragraphs": [
            "高竹如碧幢，翠柳苦低蓋。",
            "幽人有軒榻，日夜與之對。",
            "宇靜覺神開，景閑喜真會。",
            "與其喪吾真，孰若從吾愛。"
        ],
        "title": "高竹八首  其五",
        "id": "74d05389-f794-47a8-b7d2-209d32e1a01c"
    },
    {
        "author": "邵雍",
        "paragraphs": [
            "高竹雜高梧，還驚秋節初。",
            "晚凉尤可喜，舊帙亦宜舒。",
            "池閣輕風裏，園林晚景餘。",
            "人生有此樂，何必較錙銖。"
        ],
        "title": "高竹八首  其六",
        "id": "faeb596a-a490-4e5e-8de4-96efead4e40a"
    },
    {
        "author": "邵雍",
        "paragraphs": [
            "高竹數十尺，仍在高花上。",
            "柴門晝不開，青碧日相向。",
            "非止身休逸，是亦心夷曠。",
            "能知閑之樂，自可敵卿相。"
        ],
        "title": "高竹八首  其七",
        "id": "d6b8061b-2aa5-4f0d-95c2-8f6cac6329c3"
    },
    {
        "author": "邵雍",
        "paragraphs": [
            "高竹逾冬青，四月方易葉。",
            "抽萌如止戈，解籜若脫甲。",
            "脩靜信可愛，遶行不知匝。",
            "嗟哉凡草木，徒自費鋤鍤。"
        ],
        "title": "高竹八首  其八",
        "id": "2d116e39-acca-4810-aba8-155c65844c11"
    },
    {
        "author": "邵雍",
        "paragraphs": [
            "二都相去四百里，中有名園屬宋家。",
            "古木參天羅劍戟，長藤垂地走龍蛇。",
            "我來遊日逢秋杪，君爲開筵對晚花。",
            "飲散竹軒微雨後，凌晨歸路起樓鴉。"
        ],
        "title": "秋日飲鄭州宋園示管城簿周正叔",
        "id": "02bfff22-5e15-43ff-8c84-7a7c7ff2a121"
    },
    {
        "author": "邵雍",
        "paragraphs": [
            "故國逢佳節，登臨但可悲。",
            "山川一夢外，風月十年期。",
            "白髮飄新鬢，黄花遶舊籬。",
            "鄉人應笑我，晝錦是男兒。"
        ],
        "title": "重陽日再到共城百源故居",
        "id": "aa64392d-b530-4048-a1bd-e2d630e44978"
    },
    {
        "author": "邵雍",
        "paragraphs": [
            "吾祖道何光，二南分一方。",
            "開周爲太保，封陝輔成王。",
            "歲月裝遼邈，山川造渺茫。",
            "世孫雖不肖，猶解憶甘棠。"
        ],
        "title": "過陝",
        "id": "e95d4fd0-1cc5-4899-843d-d01e1b1cf974"
    },
    {
        "author": "邵雍",
        "paragraphs": [
            "誰言爲利多于害，我謂長渾未始清。",
            "西至崑崙東至海，其間多少不平聲。"
        ],
        "title": "題黄河",
        "id": "87ab2c2b-b176-495a-b3c7-da54af3ea629"
    },
    {
        "author": "邵雍",
        "paragraphs": [
            "禁密因離亂，機閑爲太平。",
            "山河雖設險，道德豈容爭。",
            "不究千一義，空傳百二名。",
            "遐方久無外，何復用雞鳴。"
        ],
        "title": "過潼關",
        "id": "b7d3e534-e7be-4924-892d-a784b08f4469"
    },
    {
        "author": "邵雍",
        "paragraphs": [
            "域中有五嶽，國家謹時祀。",
            "華嶽居其一，作鎮雄西裔。",
            "唐號金天王，今封順聖帝。",
            "吁咈哉若神，僣竊同天地。"
        ],
        "tags": [
            "华山"
        ],
        "title": "題華山",
        "id": "9f1f5329-0db8-4ca0-b5dd-4aad8521f42d"
    },
    {
        "author": "邵雍",
        "paragraphs": [
            "天寶初六載，作宮于溫泉。",
            "明皇與妃子，自此歲幸焉。",
            "紫閣清風裏，崇巒皓月前。",
            "柰何雙石甕，香溜尚涓涓。"
        ],
        "title": "宿華清宮",
        "id": "f5b92255-b294-4a4a-948e-5f358b924942"
    },
    {
        "author": "邵雍",
        "paragraphs": [
            "繡嶺岌層巒，岧嶤十九盤。",
            "微微經雨後，杳杳出雲端。",
            "往事金輿遠，遺蹤玉像殘。",
            "至今臨渭水，依舊見長安。"
        ],
        "title": "登朝元閣",
        "id": "0b93b810-2722-4790-a8e8-5040a3d7f5bf"
    },
    {
        "author": "邵雍",
        "paragraphs": [
            "長安道上何沾巾，古時道行今時人。",
            "不知寒暑與朝暮，車輪馬跡常轔轔。",
            "自是此土亦辛苦，雨作泥兮風爲塵。",
            "泥塵返復不知數，大雨大風無出門。"
        ],
        "title": "長安道路作",
        "id": "7f1407df-dabd-40c2-9aef-03dbbf5612ab"
    },
    {
        "author": "邵雍",
        "paragraphs": [
            "滅項興劉如覆手，絕秦昌漢若更棊。",
            "卷舒天下坐籌日，鍛鍊心源辟穀時。",
            "黄石公傳皆是用，赤松子伴更何爲。",
            "如君才業求其比，今古相望不記誰。"
        ],
        "title": "題留侯廟",
        "id": "a1d0e512-0a62-45e1-ab34-dfa52715301a"
    },
    {
        "author": "邵雍",
        "paragraphs": [
            "一身作亂宜從戮，三族全夷似少恩。",
            "漢道是時初雜霸，蕭何王佐殆非尊。"
        ],
        "title": "題淮陰侯廟十首  其一",
        "id": "40711d1f-646a-4a7a-a70f-7dc6b7f89d9b"
    },
    {
        "author": "邵雍",
        "paragraphs": [
            "據立大功非不智，復貪王爵似專愚。",
            "造成四百年炎漢，纔得安寧反受誅。"
        ],
        "title": "題淮陰侯廟十首  其二",
        "id": "b11cc8d4-6fee-4375-9c0e-98de8494934c"
    },
    {
        "author": "邵雍",
        "paragraphs": [
            "生身既得逢真主，立事何須作假王。",
            "誰謂禍階從此始，不宜迴首怨高皇。"
        ],
        "title": "題淮陰侯廟十首  其三",
        "id": "793dfdb4-e6f5-424a-aa73-f41b50f1c0d8"
    },
    {
        "author": "邵雍",
        "paragraphs": [
            "一時韓信爲良犬，千古蕭何作霸臣。",
            "彼此并干名教罪，罪猶不逮謂斯人。"
        ],
        "title": "題淮陰侯廟十首  其四",
        "id": "fc96f1e3-4814-49da-b282-27ce6982596d"
    },
    {
        "author": "邵雍",
        "paragraphs": [
            "韓信事劉元不叛，蕭何惑漢竟生疑。",
            "當初若聽蒯通語，高祖功名未可知。"
        ],
        "title": "題淮陰侯廟十首  其五",
        "id": "fdd394c7-3e47-41d6-9114-d5b895a51fa4"
    },
    {
        "author": "邵雍",
        "paragraphs": [
            "雖則有才兼有智，存亡是退處非真。",
            "五湖依舊煙波在，范蠡無人繼後塵。"
        ],
        "title": "題淮陰侯廟十首  其六",
        "id": "d691c752-7fd1-4103-8afa-c3165f2590e7"
    },
    {
        "author": "邵雍",
        "paragraphs": [
            "若非韓信難除項，不得蕭何莫制韓。",
            "天下須知無一手，苟非高祖用蕭難。"
        ],
        "title": "題淮陰侯廟十首  其七",
        "id": "c889aedd-e510-48a8-af8f-c4bb60435b4d"
    },
    {
        "author": "邵雍",
        "paragraphs": [
            "漢家基定議功勳，異姓封王有五人。",
            "不似淮陰最雄傑，敢教根固又生秦。"
        ],
        "title": "題淮陰侯廟十首  其八",
        "id": "0111614a-6d52-4455-b122-2d433fa4c5df"
    },
    {
        "author": "邵雍",
        "paragraphs": [
            "韓信恃功前慮寡，漢皇負德尚權安。",
            "幽囚必欲擒來斬，固要加諸甚不難。"
        ],
        "title": "題淮陰侯廟十首  其九",
        "id": "6ac487b6-a705-4c72-804d-ebeb56e46998"
    },
    {
        "author": "邵雍",
        "paragraphs": [
            "若履暴榮須暴辱，既經多喜必多憂。",
            "功成能讓封王印，世世長爲列土侯。"
        ],
        "title": "題淮陰侯廟十首  其一○",
        "id": "02706f4a-9270-4287-b53d-ee9a72884402"
    },
    {
        "author": "邵雍",
        "paragraphs": [
            "楊柳垂青带，風動如飛蓋。",
            "危樓思不窮，盡日閑相對。",
            "鳥去林自空，雲移山不礙。",
            "情隨雙燕還，意與孤鴻會。",
            "晚角時斷續，層崖遞明晦。",
            "殘陽掛踈紅，遠水生微瀨。",
            "塞目煙岑密，都城若天外。",
            "如何久客心，東望憑欄殺。"
        ],
        "title": "鳳州郡樓上書所見",
        "id": "dd67be7c-c78b-4bb5-8c66-55da479c07b6"
    },
    {
        "author": "邵雍",
        "paragraphs": [
            "歡聚九十日，迴首都如夢。",
            "明月與清江，東軒又難共。"
        ],
        "title": "自鳳州還至秦川驛寄守倅薛姚二君",
        "id": "f68c013a-7d3b-49e1-9ac1-061ae1a7b9eb"
    },
    {
        "author": "邵雍",
        "paragraphs": [
            "洛城雪片大如手，爐中無火樽無酒。",
            "凌晨有人來打門，言送西臺詩一首。"
        ],
        "title": "謝西臺張元伯雪中送詩",
        "id": "56de772d-ec0b-4d5e-bac1-580baf6474f3"
    },
    {
        "author": "邵雍",
        "paragraphs": [
            "人間仕宦幾千里，堂上親闈別兩重。",
            "須念鵬飛從此始，方今路險善求容。"
        ],
        "title": "送猗氏張主簿",
        "id": "6f6e60e0-36dd-4503-a914-8ac1318c821d"
    },
    {
        "author": "邵雍",
        "paragraphs": [
            "蘧瑗知非日，宣尼讀易年。",
            "人情止于是，天意豈徒然。",
            "立事情尤倦，思山興益堅。",
            "誰能同此志，相伴老伊川。"
        ],
        "title": "新正吟",
        "id": "1b24db20-7464-4fee-9399-b4291f1b15ef"
    },
    {
        "author": "邵雍",
        "paragraphs": [
            "五嶺梅花迎臘開，三川正月賞寒梅。",
            "相去萬里先一月，始知春色從南來。",
            "何人妙曲傳羌笛，盡日清香落酒盃。",
            "料得天涯未歸客，也應臨此重徘徊。"
        ],
        "title": "春遊五首  其一",
        "id": "ea51afd9-14f1-4668-96ee-753a2bcf3401"
    },
    {
        "author": "邵雍",
        "paragraphs": [
            "洛城春色浩無涯，春色城東又復嘉。",
            "風力緩摇千樹柳，水光輕盪半川花。",
            "煙晴翡翠飛平岸，日暖鴛鴦下淺沙。",
            "不見君王西幸久，遊人但感鬢空華。"
        ],
        "title": "春遊五首  其二",
        "id": "db23947f-d024-45e0-b404-75b04d3188a8"
    },
    {
        "author": "邵雍",
        "paragraphs": [
            "二月方當爛漫時，翠華未幸春無依。",
            "綠楊陰裏尋芳遍，紅杏香中带醉歸。",
            "數片落花蝴蝶趁，一竿斜日流鸎啼。",
            "清樽有酒慈親樂，猶得階前戲綵衣。"
        ],
        "title": "春遊五首  其三",
        "id": "9059b74f-49ac-4918-9c3e-52db8211b2ec"
    },
    {
        "author": "邵雍",
        "paragraphs": [
            "人間佳節唯寒食，天下名園重洛陽。",
            "金谷暖橫宮殿碧，銅駝睛合綺羅光。",
            "橋邊楊柳細垂地，花外鞦韆半出牆。",
            "白馬蹄輕草如剪，爛遊於此十年强。"
        ],
        "title": "春遊五首  其四",
        "id": "c1a17c10-b444-468f-a083-cdaff818bc0d"
    },
    {
        "author": "邵雍",
        "paragraphs": [
            "三月牡丹方盛開，鼓聲多處是亭臺。",
            "車中遊女自笑語，樓下看人閑往來。",
            "積翠波光摇帳幄，上陽花氣撲樽罍。",
            "西都風氣所宜者，草木空妖誰復哀。"
        ],
        "title": "春遊五首  其五",
        "id": "89659c22-7844-4059-9dba-331a69581558"
    },
    {
        "author": "邵雍",
        "paragraphs": [
            "竹庭睡起閑隠几，悠悠夏日光景長。",
            "鸎方引雛教嫩舌，杏正垂實裝輕黄。",
            "雨滴幽夢時斷續，風翻遠思還飛揚。",
            "小渠弄水綠陰密，迴首又且數日强。"
        ],
        "title": "竹庭睡起",
        "id": "aaab625a-2114-423e-94e1-b623c9553384"
    },
    {
        "author": "邵雍",
        "paragraphs": [
            "七月芙蕖正爛開，東南園近日徘徊。",
            "有時風向池心過，無限香從水面來。",
            "罨畫溪深方誤入，洞庭湖晚未成迴。",
            "坐來一霎蕭蕭雨，又送新凉到酒盃。"
        ],
        "tags": [
            "洞庭湖"
        ],
        "title": "秋遊六首  其一",
        "id": "14af8ac1-90cf-4fd4-b0c4-179514444ed1"
    },
    {
        "author": "邵雍",
        "paragraphs": [
            "先秋顥氣已潜生，洛邑方知節候平。",
            "庭院乍凉入共喜，園林經雨氣尤清。",
            "迴舟伊水風微溜，緩轡天津月正明。",
            "自有臯夔分聖念，好將詩酒樂升平。"
        ],
        "title": "秋遊六首  其二",
        "id": "7f49cfd6-1948-4df1-a364-c0ca1bbac2df"
    },
    {
        "author": "邵雍",
        "paragraphs": [
            "八月光陰未甚凄，松亭竹榭尤爲宜。",
            "况當晝夜初停處，正是炎凉得所時。",
            "明月入懷如有意，好風迎面似相知。",
            "閑人歌詠自怡悅，不管朝廷不採詩。"
        ],
        "title": "秋遊六首  其三",
        "id": "ccc2ec01-c329-4895-96e9-9d89343b5994"
    },
    {
        "author": "邵雍",
        "paragraphs": [
            "家住南城水竹涯，乘秋行樂未嘗虧。",
            "輕寒氣候我自愛，半醉光陰人莫知。",
            "信馬天街微雨後，憑欄僧閣晚晴時。",
            "十年美景追尋遍，好向風前摘白髭。"
        ],
        "title": "秋遊六首  其四",
        "id": "ce999ee7-628d-4da9-b036-12a2d4d7d8f2"
    },
    {
        "author": "邵雍",
        "paragraphs": [
            "九月風光雖已暮，中州景物未全衰。",
            "眼觀秋色千萬里，手把黄花三兩枝。",
            "美酒易消閑歲月，青銅休照老容儀。",
            "若言必使他人信，瀝盡丹誠誰肯知。"
        ],
        "title": "秋遊六首  其五",
        "id": "3389050d-b581-4499-8a40-929e8065ffab"
    },
    {
        "author": "邵雍",
        "paragraphs": [
            "霜天寥落思無窮，不奈樓高逼望中。",
            "四面溪山徒滿目，九秋宮殿自危空。",
            "雲橫遠嶠千尋直，霞亂斜陽數縷紅。",
            "無限傷情言不到，共誰開口向西風。"
        ],
        "title": "秋遊六首  其六",
        "id": "4db4eaa1-a88d-427c-b07b-d4fcb2983f94"
    },
    {
        "author": "邵雍",
        "paragraphs": [
            "鳥聲亂晝林，爲誰苦驅逼。",
            "蟲聲亂夜庭，爲誰苦勞役。",
            "嗟哉彼何短，一槩無休息。",
            "借問此何長，兩能忘語默。"
        ],
        "title": "秋日即事",
        "id": "9929c8dc-7905-4b34-ae5b-cfba936d8caa"
    },
    {
        "author": "邵雍",
        "paragraphs": [
            "十舍到商顔，雖遥不甚艱。",
            "東西遡洛水，表裏看秦山。",
            "身在煙霞外，心存人子間。",
            "庭闈況非遠，自可指期還。"
        ],
        "title": "商山道中作",
        "id": "ea113e36-3fef-4da9-9b63-44f4e04c6773"
    },
    {
        "author": "邵雍",
        "paragraphs": [
            "只應王母專輕巧，剪碎天邊亂白雲。",
            "無限清香與清艷，樽前飫享盡輸君。"
        ],
        "title": "和商洛章子厚長官早梅  其一",
        "id": "43f89d1c-e310-41a8-8525-87497cea2d35"
    },
    {
        "author": "邵雍",
        "paragraphs": [
            "梅覆春溪水遶山，梅花爛漫水潺湲。",
            "南秦地暖開仍早，比至春初已數番。"
        ],
        "title": "和商洛章子厚長官早梅  其二",
        "id": "02b03e42-3cf1-4ac4-b77e-41394a882be3"
    },
    {
        "author": "邵雍",
        "paragraphs": [
            "群芳萬品遞相催，若說高標獨有梅。",
            "會得東君無別意，爲憐清淡使先開。"
        ],
        "title": "和商洛章子厚長官早梅  其三",
        "id": "b5b7da05-6841-4231-a185-e80e535513af"
    },
    {
        "author": "邵雍",
        "paragraphs": [
            "霜扶清格高高起，風駕寒香遠遠留。",
            "太守多情客多感，金樽倒盡是良籌。"
        ],
        "title": "和商洛章子厚長官早梅  其四",
        "id": "98df7887-a831-4389-a0aa-e6efa74d5c85"
    },
    {
        "author": "邵雍",
        "paragraphs": [
            "殘火昏燈夜正沉，默思前事擁寒衾。",
            "霜天皎月雖千里，不抵傷時一寸心。"
        ],
        "title": "商山旅中作",
        "id": "17cd4223-fbe9-4313-bd4f-d6e474565d5e"
    },
    {
        "author": "邵雍",
        "paragraphs": [
            "山南地似嶺南溫，臘月梅開已浹辰。",
            "恥與百花爭俗態，獨殊群艷占先春。",
            "角中飄去凄於骨，笛裏吹來妙入神。",
            "秀額粧殘黏素粉，畫梁歌暖起輕塵。",
            "宰君惜艷獻州牧，太守分香及野人。",
            "手把數枝重疊嗅，忍教芳酒不濡唇。"
        ],
        "title": "和商守宋郎中早梅",
        "id": "75fbdc17-f8b1-4228-890e-ea09ede0085e"
    },
    {
        "author": "邵雍",
        "paragraphs": [
            "爲人雖未有前知，富貴功名豈力爲。",
            "滌蕩襟懷須是酒，優游情思莫如詩。",
            "況當水竹雲山地，忍負風花雪月期。",
            "男子雄圖存用捨，不開眉笑待何時。"
        ],
        "title": "和人放懷",
        "id": "b80390c6-a4d2-4207-bed1-25ec2f36e466"
    },
    {
        "author": "邵雍",
        "paragraphs": [
            "西樓賞雪眼偏明，次第身疑在水晶。",
            "千片萬片巧粧地，半舞半飛斜犯楹。",
            "形如玉屑依還碎，體似楊花又更輕。",
            "誰謂天涯有羈客，一般對酒兩般情。"
        ],
        "title": "和商守登樓看雪",
        "id": "f77a7fc5-e9d3-4127-a19f-fb7138d166e6"
    },
    {
        "author": "邵雍",
        "paragraphs": [
            "大雪初晴日半曛，高樓何惜上仍頻。",
            "數峰𡷾崒劍鋩立，一水縈紆冰樓新。",
            "崑嶺移歸都是玉，天河落後盡成銀。",
            "幽人自恨無佳句，景物從來不負人。"
        ],
        "title": "和商守西樓雪霽",
        "id": "ad352256-fb03-4de0-8f59-3b70b4b4074b"
    },
    {
        "author": "邵雍",
        "paragraphs": [
            "殘雪已消冰已開，風光漸覺擁樓臺。",
            "旅人未遂日邊去，春色又從天上來。",
            "況是樽中常有酒，豈堪嶺上却無梅。",
            "若非太守金蘭契，誰肯傾心重不才。"
        ],
        "title": "和商守雪殘登樓",
        "id": "0dc7eb9f-7b38-4b64-8413-9ba3ff7d02eb"
    },
    {
        "author": "邵雍",
        "paragraphs": [
            "雪滿群山霜滿庭，光寒月碾一輪輕。",
            "羈懷殊少曏時樂，皓彩空多此夜明。",
            "竹近簾櫳饒碎影，風涵臺榭有餘清。",
            "恨無好句酬佳景，徒自凄凉夢不成。"
        ],
        "title": "和商守雪霽對月",
        "id": "585c4742-450a-42f8-9fc6-27a70f64ba22"
    },
    {
        "author": "邵雍",
        "paragraphs": [
            "百尺危樓小雪睛，晚來閑望逼人清。",
            "山橫暮靄高還下，水隔踈林淡復明。",
            "天際落霞千萬縷，風餘殘角兩三聲。",
            "此時此景真堪畫，只恐丹青筆未精。"
        ],
        "title": "和商守雪霽登樓",
        "id": "ef5749cf-d3c8-49d6-afe4-b8f4a9d6066f"
    },
    {
        "author": "邵雍",
        "paragraphs": [
            "比到明年無數刻，且令芳酒更斟回。",
            "星杓建丑晦將盡，歲箭射人春又來。",
            "不用物情閑作梗，大都心緒已成灰。",
            "浮名更在浮雲外，瞬息光陰況便催。"
        ],
        "title": "旅中歲除",
        "id": "3d27e520-3902-4a51-9847-3da50ce78df7"
    },
    {
        "author": "邵雍",
        "paragraphs": [
            "衰軀在旅逢新歲，因感平生鬢易凋。",
            "飲罷襟懷還寂寞，歡餘情緒却無聊。",
            "望仙風月晴偏好，抹綠簾櫳夜正遥。",
            "對此塊然唯土木，降茲未始不魂銷。"
        ],
        "title": "和商守新歲",
        "id": "6d75eab0-3510-4acd-921f-1e44c12e779c"
    },
    {
        "author": "邵雍",
        "paragraphs": [
            "四賢當日此盤桓，千百年人尚厚顔。",
            "天下有名難避世，胸中無物漫居山。",
            "事觀今古興亡後，道在君臣進退間。",
            "若藴奇才必奇用，不然須負一生閑。"
        ],
        "title": "追和王常侍登郡樓望山",
        "id": "21368ddb-fd88-45a2-8117-dc84f148930f"
    },
    {
        "author": "邵雍",
        "paragraphs": [
            "强秦失御血橫流，天下求君君不有。",
            "正是英雄較逐時，未知鹿入何人手。"
        ],
        "title": "題四皓廟四首  其一",
        "id": "cb7e73a2-6e79-4154-a1db-36222d8f49af"
    },
    {
        "author": "邵雍",
        "paragraphs": [
            "灞上真人既已翔，四人相顧都無語。",
            "徐云天命自有歸，不若追蹤巢與許。"
        ],
        "title": "題四皓廟四首  其二",
        "id": "e2d9f9fb-37e7-41e2-a507-866e2c640583"
    },
    {
        "author": "邵雍",
        "paragraphs": [
            "漢皇傲物終難屈，太子卑辭方肯出。",
            "雖老猶能成大功，至今高義如星日。"
        ],
        "title": "題四皓廟四首  其三",
        "id": "886383e7-e73e-4135-9615-26d95904d18f"
    },
    {
        "author": "邵雍",
        "paragraphs": [
            "田橫入海猶能得，商至長安百里强。",
            "能使四人成美節，始知高祖是真王。"
        ],
        "title": "題四皓廟四首  其四",
        "id": "d04c8516-549e-4895-b12f-c43d59f49044"
    }
]