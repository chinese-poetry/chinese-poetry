[
    {
        "author": "孫松壽",
        "paragraphs": [
            "造化小兒斲山骨，幾年流落蛟龍窟。",
            "太湖一碧浸玻璃，瀾吞浪吐窮奔突。",
            "瑰奇未許困泥沙，漂出江臯空㟮屼。",
            "清寒偃蹇如高人，肯向蓬蒿念埋沒。",
            "曩聞上苑饒奇珍，千形萬狀高嶙峋。",
            "當年搜索困山海，氊包席裹車轔轔。",
            "規模豈但肖五嶽，氣象直欲凌三神。",
            "一朝胡馬窺城下，例隨矢石荒荆榛。",
            "憐君分落幽人手，不逐爾輩汙塵垢。",
            "首陽寂寞伯夷清，瀟湘冷落三閭瘦。",
            "李侯胸中飽雲夢，得君不用斯瓊玖。",
            "館之舊隠與周旋，竹士松賓三益友。",
            "相看一洗名利心，眉宇更清元德秀。",
            "君今幾世德未衰，霜寒玉立癯而壽。",
            "咄嗟世眼多嗜好，玩形忘理十八九。",
            "奇章所蓄森琅玕，名標甲乙空紛然。",
            "到溉奇礓高崒嵂，一擲徒爲負進錢。",
            "石君於汝非不厚，較其所得無何有，願公世濟此君爲不朽。"
        ],
        "tags": [
            "太湖"
        ],
        "title": "賦成都碧雞坊李氏石君",
        "id": "8fcd5707-fa8f-4827-8a36-cad73424bd9e"
    },
    {
        "author": "孫松壽",
        "paragraphs": [
            "金衣綠裳仙，不嗅春風餘。",
            "飄摇清江練，服佩玄圃珠。",
            "欲驂沖霄鸞，鞭起橫海魚。",
            "天遊浩無際，妙寄良可娛。"
        ],
        "title": "賦張白雲先生故居溪上菊",
        "id": "b6589083-d1c9-4788-9efd-b242592cf265"
    },
    {
        "author": "孫松壽",
        "paragraphs": [
            "風雨縱橫八面看，巍然此柱欲擎天。",
            "壯心已與雲龍會，彈指消摩八百年。"
        ],
        "title": "賦蘧仙觀古楠",
        "id": "f3ad9022-4e4c-4b84-9728-aa221722999d"
    },
    {
        "author": "孫松壽",
        "paragraphs": [
            "憶昔兒童飽梨栗，斑衣偃伏先君側。",
            "每聞正色說我翁，口口奇奇長太息。",
            "先君墓草今芊芊，尚想遺言過庭日。",
            "恨無佳傳掬芳馨，洗我肝心百非僻。",
            "一朝幽鎸晃入手，刓忍如懷夜光璧。",
            "男兒大節要奇偉，一日成就天所錫。",
            "我翁當年鸞鶴雛，一別舊巢無處覓。",
            "桑弧射處掩蓬蒿，獨把窅窊飛俊翮。",
            "楊宗不絕僅如線，大義欲歸歸不得。",
            "凝香夜半禱靈空，願楊有子歸宮室。",
            "果然天助兩飛鴻，翁喜當興子雲宅。",
            "絳霄回首擬歸來，撫我恩深重嗟惜。",
            "棄官十載營旨甘，送死養生無一失。",
            "寸心安矣指白雲，百拜雙親淚濡席。",
            "茅簷雖陋生處所，此心不以萬鍾易。",
            "幾年夜淚濕衾裯，今作兒啼情自適。",
            "登堂悲喜動行人，里巷喧呼手加額。",
            "珠還合浦已無憾，老蚌沙泥忍遺逸。",
            "窮簷忽見相抱持，孺慕丹心始云畢。",
            "一子來歸詠白華，三家孝愛融春色。",
            "雍容去就良可觀，無乃扶持有神物。",
            "始知造化惜頹波，畀以難能令一出。",
            "玉堂丈人風教手，一日得之幾折屐。",
            "何不薦之陛下聖，蜀有孝子聲藉藉。",
            "奇人異行感至尊，鳳詔褒華寵其實。",
            "人間一日傳萬口，坐使澆風四方激。",
            "僉謀方欲置廊廟，病卧王州嗟易簀。",
            "短生夢幻何足悲，此念未隨生死隔。",
            "百身莫贖歎朝露，端合天公任其責。",
            "真人慨念錄其孤，椽筆大書光史策。",
            "丈夫乃爾亦何憾，鬼哭人號空怨憶。",
            "蕭蕭綠野長安道，萬里羈魂動行客。",
            "只今四海歸宗議，字字秋霜凜寒日。",
            "一言我欲招翁魂，香骨有靈宜可格。",
            "聖朝當今以孝治，好樹豐碑旌潔白。",
            "磨崖百丈置巖阿，當有山靈夜呵詰。",
            "諸郎况是足風規，請叩帝閽爲此策。",
            "長使千秋孝子碑，屹與岷峩對翁室。"
        ],
        "title": "紀申提學高行",
        "id": "5b90ed06-aecd-4935-b2df-d50de3f38247"
    },
    {
        "author": "蕭肅",
        "paragraphs": [
            "鐘聲出峽口，塔影落潭心。"
        ],
        "title": "句",
        "id": "9b5f6750-d053-4679-8e9e-51a633885a82"
    },
    {
        "author": "釋元妙",
        "paragraphs": [
            "黄昏雞報曉，半夜日頭明。",
            "驚起雪獅子，瞠開紅眼睛。"
        ],
        "title": "偈二首  其一",
        "id": "f43e4452-a483-471e-866b-127e963ab9cd"
    },
    {
        "author": "釋元妙",
        "paragraphs": [
            "南泉肚裏飽齁齁，莊主雖饑解點頭。",
            "侍者只聞歌樂響，不知洪飲在高樓。"
        ],
        "title": "偈二首  其二",
        "id": "9b2e11c1-4af7-4438-a1a2-42d13f36f9e3"
    },
    {
        "author": "釋元妙",
        "paragraphs": [
            "萬卷詩書，一時頭角，纔跨宗門，便施謀略。",
            "古歸宗，真老作。",
            "只顧滿彎弓，不知誰見雙雕落。",
            "絕毫絕釐，如山如岳。",
            "堂堂氣宇冠儒林，浩浩清風播寥廓。"
        ],
        "title": "頌古二首  其一",
        "id": "164841ff-2758-483b-8480-5873e64a374e"
    },
    {
        "author": "釋元妙",
        "paragraphs": [
            "常侍舉筆，萬事皆吉。",
            "直下承當，急急如律。",
            "米胡參官，忘前失後。",
            "且告貴人，爲我相救。"
        ],
        "title": "頌古二首  其二",
        "id": "ab14e1cd-e6be-4dd7-a8be-86662b0135c8"
    },
    {
        "author": "姚小彭",
        "paragraphs": [
            "山接衡湘多爽氣，湖如杭潁共佳名。"
        ],
        "title": "句",
        "id": "e7c6cac4-d317-4c07-8af0-fe1466d4d920"
    },
    {
        "author": "鄭康佐",
        "paragraphs": [
            "泰華端培塿，羅浮霄漢鄰。",
            "俯視雲烟飛，冠蓋摩星辰。",
            "凝神想至道，窈窕難具陳。",
            "未究訪安期，佇立空逡巡。"
        ],
        "title": "羅浮",
        "id": "dbe6a9fd-2b3d-4e3c-b42f-df6d8e1812ff"
    },
    {
        "author": "鄭康佐",
        "paragraphs": [
            "大士西方來，誅茆老幽麓。",
            "振錫風雲上，飛泉湧山腹。",
            "一泓自清甘，千里田疇足。",
            "源深而流長，何必貴川瀆。"
        ],
        "title": "卓錫泉",
        "id": "3ee7a7af-92c1-48ca-91b0-e27e2cc00fbb"
    },
    {
        "author": "鄭康佐",
        "paragraphs": [
            "獨占林泉勝，金碧耀青冥。",
            "憑闌俯八極，縹緲降玉京。",
            "羣仙日往還，簫韶聞九成。",
            "鸞鳳爲君導，恍然遊蓬瀛。"
        ],
        "title": "蓬萊閣",
        "id": "7b1a76c6-83d4-4259-a1fc-e8d7d1aab014"
    },
    {
        "author": "鄭康佐",
        "paragraphs": [
            "青蜺跨兩山，龍鳳互撐拄。",
            "頡頏來雙鳬，孰云通步武。",
            "壺中杳靄閒，遐想神仙侶。",
            "夢錫九霞丹，翩翩遊紫府。"
        ],
        "title": "鐵橋",
        "id": "a27a887e-bcc3-423a-b006-422b71ec641e"
    },
    {
        "author": "鄭康佐",
        "paragraphs": [
            "仙人開碧戶，玉溜瀉潺淙。",
            "飛流散珠璣，灑落隨天風。",
            "三伏不知暑，有如水晶宮。",
            "平生邱壑性，歌嘯翠微中。"
        ],
        "title": "水簾洞",
        "id": "b7025620-b274-49de-85dc-669ccb49a9d6"
    },
    {
        "author": "鄭康佐",
        "paragraphs": [
            "危橋橫碧漢，隠約山之巔。",
            "下窺滄海大，宇宙相連延。",
            "天風吹寒水，恍惚遊飛仙。",
            "飄飄吹凌虛，還爲塵俗牽。"
        ],
        "title": "石樓",
        "id": "f6288584-0719-4e8f-8d87-2b4f8838ddc9"
    },
    {
        "author": "鄭康佐",
        "paragraphs": [
            "清籟起虛壑，笙竽驚夜眠。",
            "音調自諧暢，恍如奏鈞天。",
            "真仙聚臨賞，鸞鶴舞蹁躚。",
            "凌晨日杲杲，濯纓弄潺湲。"
        ],
        "title": "夜樂池",
        "id": "e0bd1784-ffe3-4edb-81fe-622a1d8b6e9d"
    },
    {
        "author": "鄭康佐",
        "paragraphs": [
            "橫笛騎青牛，巖扉自開闢。",
            "倏然乘風馭，雲收煙滅迹。",
            "真人不可見，空遺舊泉石。",
            "我來獨徘徊，日暮千山碧。"
        ],
        "title": "鄺仙騎牛石",
        "id": "a5dd4369-a9fb-46c0-9af2-8a80ea606a95"
    },
    {
        "author": "鄭康佐",
        "paragraphs": [
            "乘雲朝太清，烟霞鎖故宅。",
            "逍遥十洲上，遂與人寰隔。",
            "泉石獨泠泠，遺竈粲朱碧。",
            "欲追汗漫遊，安得生羽翮。"
        ],
        "title": "葛仙祠",
        "id": "5bf0ed92-90a6-42f0-b4a5-affcb72845dc"
    },
    {
        "author": "鄭康佐",
        "paragraphs": [
            "至人隠洞天，蒼苔滿澗石。",
            "長嘯響空巖，咫尺雲霧隔。",
            "白鶴未歸來，何以慰晨夕。",
            "流泉自涓涓，秋宵山月白。"
        ],
        "title": "黄野人庵",
        "id": "bd3bd7f4-6742-4ff5-a97d-6f83df3aa07c"
    },
    {
        "author": "鄭康佐",
        "paragraphs": [
            "清癯野鶴姿，問道羽衣客。",
            "白雲濯飛泉，青霞窺裂石。",
            "閒猿嘯清曉，藥鳥鳴日夕。",
            "幽人不可見，百拜訪遺跡。"
        ],
        "title": "白雲庵謁先君寺丞詩",
        "id": "47ea8212-281b-4b60-9745-2e75d40ab124"
    },
    {
        "author": "侯賓",
        "paragraphs": [
            "漥山插曾雲，古詩廕修柏。",
            "琅玕繚疏垣，爲供窗戶碧。",
            "地靈輕俗駕，盡掃塵埃迹。",
            "一新堂殿容，共詫今勝昔。",
            "朅來厠嘉踐，深衣曳方舄。",
            "荒□障□風，積潤蘚侵壁。",
            "可人茶供甘，乳竇出寒液。",
            "□龕明石像，斷碑摸鐵畫。",
            "湍江激崩岸，道路幾更易。",
            "羣山碧參差，眼境多克獲。",
            "窮幽老不能，負我登山屐。",
            "狂歌擊唾壺，醉墨紛狼藉。"
        ],
        "title": "雍千秋有東巖詩信師古和之矣次其韻",
        "id": "a12c76dc-6ac8-43b8-b2cb-a474dcad20ea"
    },
    {
        "author": "李端民",
        "paragraphs": [
            "東閣經年別，窮愁客路難。",
            "望塵驚岳峙，懷舊各雲散。",
            "茵醉恩逾厚，檣敧興未殘。",
            "馮唐嗟已老，范叔敢言寒。",
            "玉燭調魁柄，陽春在筆端。",
            "應憐掃門役，白首滯江干。"
        ],
        "title": "和元微之春遊韻寄洪景伯",
        "id": "47ce110e-fbe6-4789-b0b5-db9086192ed9"
    },
    {
        "author": "李端民",
        "paragraphs": [
            "蒼宮環合碧崔嵬，風動空山隠轉雷。",
            "逸響已隨天籟發，餘音猶和玉琴哀。",
            "夜闌誰辨龍蛇勢，歲久俱爲棟柱材。",
            "擬欲尋聲問盧老，耳根清浄了無猜。"
        ],
        "title": "瑞巖夜聞聲有感",
        "id": "91069d04-0643-4c62-96b6-51df20587d51"
    },
    {
        "author": "李端民",
        "paragraphs": [
            "寓居蕭寺便爲家，問舍求田事未涯。",
            "平昔孤蹤猶可表，少年豪氣不須誇。",
            "雪消野徑生春薺，風動荒林噪晚鴉。",
            "極目悠然千里思，祇將詩句傲煙霞。"
        ],
        "title": "題上方壁",
        "id": "47413afb-ed2e-42dc-81ef-a48f60a273f4"
    },
    {
        "author": "李端民",
        "paragraphs": [
            "方牀藤枕夢蘧蘧，睡足高堂樂有餘。",
            "茶乳泛甌香篆息，明窗重理讀殘書。"
        ],
        "title": "留題浄應寺",
        "id": "0bcab4bf-36f4-4c23-95fd-29d075240ec5"
    },
    {
        "author": "胡叔豹",
        "paragraphs": [
            "棄形如遺但養神，阿兄爛醉梨園春，人百撼之耳不聞。",
            "何物女子乃獨醒，徑來窮山卧白雲，不見漁陽胡馬塵。"
        ],
        "title": "儲福宮玉真公主像",
        "id": "6c8e0582-0945-467d-a0ba-7aa904a52366"
    },
    {
        "author": "胡叔豹",
        "paragraphs": [
            "宮徙瀆山方得地，閣藏宸翰不知年。"
        ],
        "title": "句  其一",
        "id": "09e71972-28e7-4448-9c2b-330aa8fe949a"
    },
    {
        "author": "胡叔豹",
        "paragraphs": [
            "先生只此在山中，莫道雲深不知處。"
        ],
        "title": "句  其二",
        "id": "37437cd7-7c4a-448f-bb67-4be40b090ef5"
    },
    {
        "author": "吳曾",
        "paragraphs": [
            "看了青燈夢不成，東風輥雪落寒聲。",
            "半生客裏無窮恨，告訴梅花說到明。"
        ],
        "title": "冬",
        "id": "d39a7c9f-fe9a-4594-a0a9-383ff780104d"
    },
    {
        "author": "吳曾",
        "paragraphs": [
            "兒時聞羅山，窟穴居神仙。",
            "念念每欲往，終爲俗累牽。",
            "茲晨復何夕，風日媚晴暄。",
            "偶與二三子，徑來踐前言。",
            "崎嶇涉岡澗，峭蒨淩雲烟。",
            "崖斷或如瀉，坡平俄若川。",
            "有泉何自來，但覺聲涓涓。",
            "縈紆若蛇走，往注山腹田。",
            "徘徊一濯足，入袖風翩翩。",
            "俄登最高嶺，中觀屋數椽。",
            "嶙峋老石像，摩挲不記年。",
            "桃花破叢菅，一笑爲嫣然。",
            "石屏與翠壁，擁從相後先。",
            "物色恣觀覽，萬界滿眼前。",
            "適問同遊人，茲爲第幾天。",
            "不然何秀拔，不與衆峰連。",
            "長安在何許，無乃落日邊。",
            "十年苦搶攘，戰血腥戈鋋。",
            "誰知塵外客，一壑能自專。",
            "徜徉得此樂，疑已飄飄然。",
            "茲遊恐難再，遲留不能前。",
            "如何林間月，弄影明娟娟。",
            "催歸猶恨早，正恐陵谷遷。",
            "到家追悔甚，誓將世務捐。",
            "却尋向來路，迹斷難攀援。",
            "春雨正濛密，澗水鳴潺湲。",
            "徘徊不可上，愧爾無仙緣。"
        ],
        "title": "羅山",
        "id": "ff7e3b6e-625d-4222-aedb-61193f451d05"
    },
    {
        "author": "吳曾",
        "paragraphs": [
            "已將政事繼龔黄，更與風光作主張。",
            "見說南湖桃與李，郡人今復比甘棠。"
        ],
        "title": "南湖詩上晁侍郎",
        "id": "6efb229d-f00a-4453-9f7a-84e69c6e5006"
    },
    {
        "author": "呂稽中",
        "paragraphs": [
            "往在伊川學，他時洙泗傳。",
            "從來有高第，未覺喪前賢。",
            "繆列三千士，於今二十年。",
            "山頹與梁壞，淚盡會稽前。"
        ],
        "title": "挽和靖先生詩三首  其一",
        "id": "3fd6c2b2-8122-465f-bc70-7fdccdff68e9"
    },
    {
        "author": "呂稽中",
        "paragraphs": [
            "四海尊師席，斯文特未衰。",
            "何其兩楹夢，遽使哲人萎。",
            "閬水從容意，稽山疾病時。",
            "勤勤付斯道，矢死奉成規。"
        ],
        "title": "挽和靖先生詩三首  其二",
        "id": "e7511d55-7e5b-4840-bc11-f4a47f2671fc"
    },
    {
        "author": "呂稽中",
        "paragraphs": [
            "垂老朝三聘，生平食一簞。",
            "絕知斯道在，遺恨得時難。",
            "廟謹先師祀，書傳後代看。",
            "形容銘墓石，三發喟然嘆。"
        ],
        "title": "挽和靖先生詩三首  其三",
        "id": "65c7a121-81bb-4e0d-91d2-bc584e0da08c"
    },
    {
        "author": "孫道絢",
        "paragraphs": [
            "別墅蒼烟縈古木，寒溪白浪捲輕沙。"
        ],
        "title": "句  其一",
        "id": "93d1010e-1546-485f-b9dc-6a120bed598a"
    },
    {
        "author": "孫道絢",
        "paragraphs": [
            "大虛萬籟息，人散一簾斜。"
        ],
        "title": "句  其二",
        "id": "682ba3a8-ab4d-43b7-b093-b9a79f78f933"
    },
    {
        "author": "王十朋",
        "paragraphs": [
            "畎畝有遺士，妄懷葵藿心。",
            "朝夕傾太陽，不耐氛穢侵。",
            "肝膽有古劍，願言决群陰。",
            "茲志尚鬰鬰，抱膝成悲吟。"
        ],
        "title": "畎畝十首  其一",
        "id": "2729830f-d9b3-48d5-bd2c-9af1c97ca1e9"
    },
    {
        "author": "王十朋",
        "paragraphs": [
            "古道日云邈，古意誰復知。",
            "陽春漠無和，流水空含悲。",
            "郢曲變新調，鄭聲入朱絲。",
            "喟然三嘆餘，默與羲皇期。"
        ],
        "title": "畎畝十首  其二",
        "id": "5a9e3a40-adb0-49dd-9de2-c253d710015e"
    },
    {
        "author": "王十朋",
        "paragraphs": [
            "讀書不知道，言語徒自工。",
            "求道匪云遠，近在義命中。",
            "吾儒有仲尼，道德無比崇。",
            "傳參十八章，入道知其宗。",
            "後學昧極致，徒知授兒童。",
            "孰識孝與弟，理與神明通。",
            "爲臣不知此，事上焉能忠。"
        ],
        "title": "畎畝十首  其三",
        "id": "d8d0ab74-afd7-4fd3-bbe4-b5c22e7afcaf"
    },
    {
        "author": "王十朋",
        "paragraphs": [
            "仲尼作春秋，垂訓千萬年。",
            "古者父母讎，義不共戴天。",
            "莊同父何在，乃與齊侯田。",
            "魯國無臣子，君親義茫然。",
            "齊紀不並立，諸兒得稱賢。",
            "善惡不可掩，筆削至今傳。"
        ],
        "title": "畎畝十首  其四",
        "id": "2be96a0a-cb48-4483-893c-90115dadfe63"
    },
    {
        "author": "王十朋",
        "paragraphs": [
            "飛飛古帝魂，哀哀寄春怨。",
            "異鄉節物新，故國人事變。",
            "訴亡誰肯憐，啼苦血空濺。",
            "雲安再拜人，傷哉不復見。"
        ],
        "title": "畎畝十首  其五",
        "id": "71303f83-cd43-4906-a6e6-5641169387ce"
    },
    {
        "author": "王十朋",
        "paragraphs": [
            "彼微雙鶺鴒，飛飛同一原。",
            "急難喻兄弟，義著周雅篇。",
            "周公代武王，大義今古傳。",
            "人孰無兄弟，急難斯見焉。",
            "願懷周公心，無媿詩人言。"
        ],
        "title": "畎畝十首  其六",
        "id": "2e3d4ba7-1ee9-4863-9f55-ff1b14c567e5"
    },
    {
        "author": "王十朋",
        "paragraphs": [
            "竹有君子節，青青貫四時。",
            "桃李媚春光，千株弄妖姿。",
            "世眼悅繁豔，疇能賞幽奇。",
            "君看桃李蹊，蹄轂紛爭馳。",
            "君看竹林下，形影誰相隨。",
            "七賢久淪沒，高躅猶可追。",
            "吾家植千竿，風月足自怡。",
            "豈不競時好，聊爲歲寒期。"
        ],
        "title": "畎畝十首  其七",
        "id": "17907295-bc63-4e3c-8dde-b97cf39f3c53"
    },
    {
        "author": "王十朋",
        "paragraphs": [
            "兀兀窗下士，筆耕志良苦。",
            "黄卷對聖賢，慷慨深自許。",
            "一朝出干祿，得失戰匈宇。",
            "曲意阿有司，諛言狥人主。",
            "貪榮無百年，貽謗有千古。",
            "丈夫宜自貴，清議重刀斧。"
        ],
        "title": "畎畝十首  其八",
        "id": "91575653-c34c-434c-a9b5-7a8b7878e7c0"
    },
    {
        "author": "王十朋",
        "paragraphs": [
            "我豈不欲仕，時命不吾與。",
            "曷不枉尺求，權門正旁午。",
            "非道吾弗由，茲心已先許。",
            "願言安貧賤，順命爲出處。"
        ],
        "title": "畎畝十首  其九",
        "id": "fe5d2dd6-24b3-4604-869e-894f63faabf5"
    },
    {
        "author": "王十朋",
        "paragraphs": [
            "儒冠誤身世，偃蹇二十年。",
            "豈不懷明主，富貴乃在天。",
            "平生學忠孝，自致無由前。",
            "青燈照夜長，感激徒自憐。"
        ],
        "title": "畎畝十首  其一○",
        "id": "e90cd7f6-b1e6-4c44-ab5f-6c9e69dba809"
    },
    {
        "author": "王十朋",
        "paragraphs": [
            "昔在景德初，胡虜犯中原。",
            "朝廷用萊公，决策幸澶淵。",
            "高瓊雖武夫，能發忠義言。",
            "詠詩退虜騎，用醜樞相顔。",
            "鑾輿至北城，斷橋示不還。",
            "一箭斃撻覽，夜半却腥羶。",
            "至仁不忍殺，和好垂百年。",
            "偉哉澶淵功，天子能用賢。"
        ],
        "title": "觀國朝故事  其一",
        "id": "7ec14456-5a77-46ad-b0e9-eb6cb4e31cfa"
    },
    {
        "author": "王十朋",
        "paragraphs": [
            "昔在康定初，元昊叛西陲。",
            "朝廷起韓范，節制閫外師。",
            "二公人中龍，材畧超等夷。",
            "匈中百萬兵，對面千里機。",
            "不比大老子，而令虜能欺。",
            "深期復靈夏，重勒燕然碑。",
            "軍中果興謠，西賊心膽隳。",
            "逆節遂稱臣，戰士解甲歸。",
            "社稷安泰山，四海絕瘡痍。",
            "堂堂寧復有，爲作思賢詩。"
        ],
        "tags": [
            "泰山"
        ],
        "title": "觀國朝故事  其二",
        "id": "7755dc43-0652-47a6-b225-746f8fbccc87"
    },
    {
        "author": "王十朋",
        "paragraphs": [
            "昔在元祐初，朝廷用老成。",
            "元惡首竄殛，賢雋皆彙征。",
            "簾幃八年政，內外咸清明。",
            "四夷各自守，天下幾太平。",
            "紹聖黨論起，宵人壞典刑。",
            "二蔡唱繼述，曲學尊金陵。",
            "忠良投海島，黨籍編姓名。",
            "春秋亦獲罪，學者專三經。",
            "心術遂大壞，風俗從此傾。",
            "養成前日禍，中原厭羶腥。",
            "我欲著一書，善惡深勸懲。",
            "姦諛誅朽骨，潛德發幽馨。",
            "六賊未足罪，禍端首熙寧。"
        ],
        "title": "觀國朝故事  其三",
        "id": "e0d2e806-1927-4620-b5ec-f2f6069a46d0"
    },
    {
        "author": "王十朋",
        "paragraphs": [
            "富公昔使虜，厲色爭獻納。",
            "臣節安敢虧，君恩以死答。",
            "煌煌中國尊，忍爲豺狼屈。",
            "堂堂漢使者，剛氣不可折。",
            "斯人嗟已亡，英風復誰接。",
            "銜命虜庭人，偷生真婢妾。"
        ],
        "title": "觀國朝故事  其四",
        "id": "705abc85-fce0-417b-8511-519a61d484bc"
    },
    {
        "author": "王十朋",
        "paragraphs": [
            "㶁㶁岸下水，汝流欲何之。",
            "但見日東注，寧有還源期。",
            "尼父川上嘆，逝者亦如斯。",
            "人生百年間，擾擾無已時。",
            "利名役初心，百歡無一追。",
            "待汝後知悔，桑榆景堪悲。",
            "感此盍悟彼，毋爲浪吁嘻。"
        ],
        "title": "㶁㶁岸下水",
        "id": "724c8d08-ebad-434d-bf04-4de68a40cd1d"
    },
    {
        "author": "王十朋",
        "paragraphs": [
            "天公昨夜屑瓊花，三尺深深曉更加。",
            "柳不待春先起絮，梅非因笛自飛華。",
            "牧羊大窖人何在，駐馬藍關路更賒。",
            "安得晴天開萬里，行人愁思渺無涯。"
        ],
        "title": "宣和乙巳冬大雪次表叔賈元實韵",
        "id": "34dfc7ae-c7fe-45ac-a1a8-07bcf329f19f"
    },
    {
        "author": "王十朋",
        "paragraphs": [
            "三萬六千成擲梭，歡娛常少愁常多。",
            "干戈今日猶未定，書劍他年知若何。",
            "淡蕩三秋冷時節，蕭條萬里空山河。",
            "傷時眼淚滿襟血，更把少陵詩句哦。"
        ],
        "title": "傷時感懷  其一",
        "id": "336e5ec8-f9d1-4c60-8cbd-662869662693"
    },
    {
        "author": "王十朋",
        "paragraphs": [
            "帝鄉五載亂離中，億萬蒼生陷犬戎。",
            "二聖遠征沙漠北，六龍遥渡浙江東。",
            "斬姦盍請朱雲劍，射虜宜貫李廣弓。",
            "借問秦庭誰慟哭，草茅無路獻孤忠。"
        ],
        "title": "傷時感懷  其二",
        "id": "0b07441c-b8f1-4497-b5d5-e4ceb00ab99e"
    },
    {
        "author": "王十朋",
        "paragraphs": [
            "聖主南巡駐六飛，邦人咫尺見天威。",
            "間關高帝尚鞍馬，謹厚漢光猶絳衣。",
            "北斗城池增王氣，東甌山水發清輝。",
            "佇看天仗還京闕，無復旄頭彗紫微。"
        ],
        "title": "駕幸溫州次僧宗覺韻",
        "id": "91f55eda-b643-4b54-9035-0e08e3cfcedd"
    },
    {
        "author": "王十朋",
        "paragraphs": [
            "湖山藍黛青，湖水琉璃碧。",
            "我時湖邊游，山水正秋色。",
            "詩翁偶乘興，來作湖邊客。",
            "談鋒兩初交，意氣已相得。",
            "詩壇予與盟，文會公爲伯。",
            "豪詞肆滂沛，淡語入幽寂。",
            "心匠巧雕斵，物態窮搜覓。",
            "壯哉五言城，卓爾萬仞壁。",
            "初疑公腸胃，百怪所窟宅。",
            "吐氣干雲霄，宜欲鬭霹靂。",
            "妙奪解牛術，奏刀聲砉剨。",
            "我才寸莛微，洪鍾詎能擊。",
            "又如鳴蟋蟀，啾然和金石。",
            "未窺學藩籬，敢語討奧賾。",
            "繆爲馬慕韓，浪作赤效白。",
            "奬拔非所蒙，猖狂固宜責。",
            "新篇又拜嘉，開緘光豔射。",
            "藏之比明珠，長使夜照席。",
            "惜哉不遇時，豈爲臧倉隔。",
            "儒冠五十年，世路疲行役。",
            "操矛赴文場，戰藝輙敗北。",
            "書劍兩無成，泥塗困蹤跡。",
            "龍鍾似東野，窮愁攬懷臆。",
            "空吟三百篇，高視古無敵。",
            "霜風剪林木，黄葉滿澤國。",
            "我思公不見，羸馬未能策。",
            "恨無神仙術，安得生兩翼。",
            "因召管城穎，免冠加拂拭。",
            "書帛寄征鴻，心目兩俱極。"
        ],
        "title": "次韻謙仲見寄",
        "id": "05b098dd-4ff6-45bc-9d85-915abc43ee1c"
    },
    {
        "author": "王十朋",
        "paragraphs": [
            "晨興趣行裝，秋色滿離席。",
            "悲風苦送聲，短晷頻移刻。",
            "蘭舟薄暮發，去去轉遐僻。",
            "極目望官所，沉沉煙靄積。",
            "清有濯纓水，白有潄齒石。",
            "悠然水石間，官情聊自適。",
            "朝焉游其南，暮焉戲其北。",
            "彼微山中鳥，亦將識公德。",
            "公無賦歸去，田園付人役。"
        ],
        "title": "送凌知監赴玉環次覺無象韵",
        "id": "5c801e02-9ad3-4d8f-b419-a097642c8348"
    },
    {
        "author": "王十朋",
        "paragraphs": [
            "予少不知學古難，學古直欲學到韓。",
            "柰何韓實不易學，怛覺晝夜心力殫。",
            "茫然故步亦已失，有類壽陵學邯鄲。",
            "雖然予心未肯已，尚欲勉强求其端。",
            "跬步不休效駑馬，千里未至空長嘆。",
            "羨君兄弟俱早慧，家學豈止傳柔溫。",
            "聖經賢傳飫已久，百家諸子皆蠹殘。",
            "學文要須學韓子，此外衆說徒曼曼。",
            "韓子皇皇慕仁義，力排佛老回狂瀾。",
            "三百年來道益貴，太山北斗世仰觀。",
            "我生于今望之遠，時時開卷相欣懽。",
            "豈惟廬陵惜舊本，我亦惜此祇自看。",
            "子今欲假敢違命，願子寶之同琅玕。"
        ],
        "title": "答毛唐卿虞卿借昌黎集",
        "id": "f947f3bf-da5f-41ce-8660-41f83e394776"
    },
    {
        "author": "王十朋",
        "paragraphs": [
            "前日重陽日，與客同登翫。",
            "有酒無菊花，把盃一長嘆。",
            "良辰苦易失，十月今又半。",
            "緬焉想前遊，獨到東籬畔。",
            "鮮鮮霜中菊，滿地金錢粲。",
            "我思東坡言，隣里乃相喚。",
            "斬新作重九，不以日月斷。",
            "人生貴適意，世俗豈能絆。",
            "遇酒即歡樂，取醉期爛熳。",
            "羲和馭白日，疾劇走丸彈。",
            "百年能幾何，不飲乃癡漢。"
        ],
        "title": "辛亥九日侍家君同孫子淵子昭子尚登高于家之東山時菊花未開坐客皆以爲恨至十月望獨步東籬下見前日青枝已爛熳矣東坡云凉天佳月即中秋菊花開日乃重陽不以日月斷也於是命酒肴呼鄰里飲於叢畔云",
        "id": "f8ee5c52-4277-4de9-a33e-4ec41f75ac6c"
    },
    {
        "author": "王十朋",
        "paragraphs": [
            "予少擇交游，有友四五子。",
            "仲默姿不凡，好學喜觀史。",
            "寄我新詩章，我驚欲掩耳。",
            "昔日心未降，而今已降矣。",
            "我久事章句，滋味一盃水。",
            "平生况多愚，於己不自揣。",
            "林間等蟬噪，井底作蛙視。",
            "今焉見君詩，吾誠二蟲比。",
            "豈敢妬且熱，低頭拜不止。",
            "思欲和其音，兀坐輙忘起。",
            "沉吟竟不成，徒覺倦兩髀。",
            "從今焚筆硯，不復坐書几。"
        ],
        "title": "次韻季仲默見寄",
        "id": "aa332bb8-1cad-4f83-8eea-8995b9260e0c"
    },
    {
        "author": "王十朋",
        "paragraphs": [
            "十里青山蔭碧湖，湖邊風物畫難如。",
            "夕陽茅舍客沽酒，明月小橋人釣魚。",
            "舊卜草莊臨水竹，來尋野叟問耕鋤。",
            "他年待掛衣冠後，乘興扁舟取次居。"
        ],
        "title": "題湖邊莊",
        "id": "f2d9884d-6ec0-4910-97d1-f9f484ab5dfa"
    },
    {
        "author": "王十朋",
        "paragraphs": [
            "湖山如畫水如藍，杖屨湖邊酒半酣。",
            "往事蕭條誰共說，舊游零落我何堪。",
            "炎凉世態從他變，生死交情祇自諳。",
            "詩客有魂招不得，秋風依舊滿江南。"
        ],
        "title": "湖邊懷劉謙仲",
        "id": "bf51861c-ada7-409c-b226-4fdbd74a2931"
    },
    {
        "author": "王十朋",
        "paragraphs": [
            "詠歌沂水舞雩風，氣壓當時冠與童。",
            "人似賈生年更少，家傳孫綽賦尤工。",
            "孤羆傲兀深叢裏，一鶚軒昂衆鳥中。",
            "早取功名寄衣缽，古來相種出山東。"
        ],
        "title": "寄孫永之",
        "id": "266d04ff-52cb-4274-a0ac-609a2d29fa22"
    },
    {
        "author": "王十朋",
        "paragraphs": [
            "文會今年喜重尋，葭姿玉質又同林。",
            "弟兄並秀如君少，朋友相知獨我深。",
            "一別幾勞終夜夢，相逢更話百年心。",
            "長卿賦有凌雲志，却笑區區蚓竅吟。"
        ],
        "title": "寄毛虞卿",
        "id": "72a1274e-3dab-47f8-ba3e-71524ba64e35"
    },
    {
        "author": "王十朋",
        "paragraphs": [
            "喜君直諒更多聞，共惜光陰寸與分。",
            "螢照夜窗纔煖席，蟬吟秋樹又離群。",
            "尊前忍聽陽關曲，江上愁看日暮雲。",
            "別後誰能慰牢落，錦囊長带故人文。"
        ],
        "title": "次韵虞卿送別",
        "id": "9b939298-c338-4568-8cc8-9fa95017d78c"
    },
    {
        "author": "王十朋",
        "paragraphs": [
            "交情貴久豈須頻，我輩尤宜率且真。",
            "子政有孫誠益友，長卿何代乏詩人。",
            "論文初喜逢知己，言志深期共致身。",
            "箕斗相望正南北，潁川何夕聚荀陳。"
        ],
        "title": "次韵劉方叔見寄",
        "id": "c41f054c-1d55-4330-ae68-6e0600842872"
    },
    {
        "author": "王十朋",
        "paragraphs": [
            "故人一別路漫漫，又覺春生到水村。",
            "魚躍雁飛空注目，柳開梅落自消魂。",
            "唱酬應有詩千首，談笑長懷酒一尊。",
            "正是剛腸九回處，子規聲斷月黄昏。"
        ],
        "title": "寄方叔",
        "id": "47c73200-5dd3-4ad3-b280-c8c9898cf3b8"
    },
    {
        "author": "王十朋",
        "paragraphs": [
            "君不見鳳之雛，驥之子，潘家岐哥無乃是。",
            "鶴溪仙子降英靈，雁蕩名山鍾秀美。",
            "顔色純明白玉璞，精神皎潔秋江水。",
            "胸中之氣已吞牛，開眼睛光如虎視。",
            "此兒奇絕非常兒，小子觀人蓋多矣。",
            "寧非漢代偷桃朔，別是唐家謫仙李。",
            "愚知先生百不憂，但患此兒名盛耳。",
            "先生才高爵未綰，頼渠力振家聲起。",
            "鹿巖他日築高門，車馬煌煌塞閭里。"
        ],
        "title": "潘岐哥",
        "id": "e8e4c778-f012-48ab-a074-dbc40cb0b12b"
    },
    {
        "author": "王十朋",
        "paragraphs": [
            "小邑那能敵大邦，與君角力固非雙。",
            "氣驕欲縱偏師戰，勢屈翻求北面降。",
            "深懼操戈重入室，自慚閣筆久臨窗。",
            "定知紙價從今貴，余子詩名滿蜃江。"
        ],
        "title": "贈余取新",
        "id": "d0916928-5e13-46fa-9770-af985c35cbd0"
    },
    {
        "author": "王十朋",
        "paragraphs": [
            "群芳避路放梅開，奔走遊人滿砌苔。",
            "半樹溪邊衝雪破，一枝頭上带春回。",
            "月移瘦影供吟興，風薦幽香襲酒盃。",
            "剛被西湖都道盡，至今詩客句難裁。"
        ],
        "tags": [
            "西湖"
        ],
        "title": "次韻昝監務早梅",
        "id": "d55c7c74-eb25-4a78-ae5b-673ac595d2c7"
    },
    {
        "author": "王十朋",
        "paragraphs": [
            "無奈窮冬易感傷，况添離別助凄凉。",
            "五更月殘頻成夢，十里青山幾斷腸。",
            "短棹未乘晨雪去，尺書聊遣暮鴻將。",
            "少年勉力親燈火，要使家聲繼洛陽。"
        ],
        "title": "寄賈一節",
        "id": "7c80f8a8-4436-4d4a-a495-9254cdb570ad"
    },
    {
        "author": "王十朋",
        "paragraphs": [
            "剡溪未起子猷尋，空對溪山恨滿襟。",
            "孤雁遠來天杳杳，故人相望雪深深。",
            "思君一日成三歲，寄我行書直萬金。",
            "惆悵今宵一尊酒，自邀明月伴孤斟。"
        ],
        "title": "孫子尚過明慶以詩見招未及往次韵",
        "id": "cd5ae0bc-90a3-49a2-a666-620f4efc9bc9"
    },
    {
        "author": "王十朋",
        "paragraphs": [
            "嗟我窮居海之角，人物素殊鄒魯俗。",
            "年雖及冠無交游，孤陋寡聞嗟獨學。",
            "閉門不出長太息，思得其人共磨琢。",
            "孫子往從西北來，頭角軒軒真一鶚。",
            "飄飄逸氣凌雲霄，凜凜高談吐鋒鍔。",
            "文辭翰墨兩奇絕，世上群兒徒碌碌。",
            "我昔風期一相遇，欣然握手論心腹。",
            "衡茅三度枉車軒，書劍連年共燈燭。",
            "論交自喜得房杜，言志端能效來郝。",
            "長篇短韵迭賡唱，明月清風共斟酌。",
            "囊無一錢身不憂，食止一簞貧自樂。",
            "有友如君復何憾，百不爲多一已足。",
            "今焉捨我將何之，遂使江鄉復蕭索。",
            "南國初寒旅雁來，吳江已冷丹楓落。",
            "惜君不盡與君別，兀坐無言情更惡。",
            "干戈未息行路難，胡馬今獨飲河洛。",
            "京國有家歸未得，錢塘此去仍棲託。",
            "會須徒步謁天子，慨然一吐胸中畧。",
            "請纓縛虜壯志士，庶使平時語無怍。",
            "相將煖律破寒梅，驛筒遠寄無辭數。"
        ],
        "title": "送子尚如浙西",
        "id": "2fc1d7ac-add9-4664-aff3-ce49bd0cc8c2"
    },
    {
        "author": "王十朋",
        "paragraphs": [
            "滿眼干戈行路難，故人千里駐征鞍。",
            "幾勞終日馳魂夢，安得乘風插羽翰。",
            "水北山南春寂寂，天涯海角路漫漫。",
            "欲憑人寄新消息，手把梅枝仔細看。"
        ],
        "title": "懷子尚",
        "id": "b49f3e70-7371-4291-8547-af59bb5bb8af"
    },
    {
        "author": "王十朋",
        "paragraphs": [
            "終日傷心淚濺花，干戈滿眼恨無涯。",
            "衣冠南渡如東晉，安得車書混一家。"
        ],
        "title": "樂清僧寮有過客錢之翰題二絕有傷時之嘆因次其韵  其一",
        "id": "6dea6700-a8da-4fcd-a8cd-3e77ed4e1b6d"
    },
    {
        "author": "王十朋",
        "paragraphs": [
            "功名誰復漢嫖姚，壯士逢時豈憚勞。",
            "半夜飛來看寶劍，此身端許擲鴻毛。"
        ],
        "title": "樂清僧寮有過客錢之翰題二絕有傷時之嘆因次其韵  其二",
        "id": "4ddb5878-c146-49ad-9a2b-63a115ab0abe"
    },
    {
        "author": "王十朋",
        "paragraphs": [
            "逆虜何時正典刑，久聞諸將擁彊兵。",
            "中原未雪十年恥，聖主自勞千里征。",
            "楚國羣臣誰慟哭，杜陵野客自吞聲。",
            "君恩壓頂丘山重，命擲鴻毛未是輕。"
        ],
        "title": "讀親征詔書二首  其一",
        "id": "571cd628-9ca4-4aac-a8bf-03e207d3ea20"
    },
    {
        "author": "王十朋",
        "paragraphs": [
            "諸將年來已極榮，回看煙閣欠功名。",
            "八年猶未平淮甸，一戰那能復帝京。",
            "畎畝忠臣自憂國，閭閻小子妄談兵。",
            "憑誰决得天河水，一洗乾坤萬里清。"
        ],
        "title": "讀親征詔書二首  其二",
        "id": "8202a050-a6cb-466e-8744-5d535b8b6f1e"
    },
    {
        "author": "王十朋",
        "paragraphs": [
            "小閣誰懷畎畝情，遥瞻天日眼增明。",
            "平生憂國丹心在，一飯思君血淚橫。",
            "豊沛功臣真有種，并汾壯士素蜚聲。",
            "區區問舍求田者，應被元龍一笑輕。"
        ],
        "title": "次韵題曹大夫懷忠閣",
        "id": "2be8e366-b754-4a82-85f0-c05dc6f0f601"
    },
    {
        "author": "王十朋",
        "paragraphs": [
            "逆虜縱橫未剪齊，王師退保浙江西。",
            "羽書日報猶未息，戎捷遠來何太稽。",
            "千里戰雲新鬼哭，滿天陰雨夜烏啼。",
            "臂弓腰箭誰家子，竟日鳴鞭躍馬蹄。"
        ],
        "title": "聞韓帥世忠退保丹陽遠近憂懼州縣議結鄉兵以備不虞閭巷少年貫弓走馬若有得色感而有作",
        "id": "f45cc9ee-621e-49d6-aee5-5e5493986d08"
    },
    {
        "author": "王十朋",
        "paragraphs": [
            "杖屨徘徊駐碧溪，遥看飛瀑下崔嵬。",
            "乘槎欲訪吹簫客，煙草茫茫沒舊臺。"
        ],
        "title": "和劉方叔溪上一絕",
        "id": "5232e559-7b6b-46f0-8caa-3d2664be79b9"
    },
    {
        "author": "王十朋",
        "paragraphs": [
            "相對清談味有餘，始知勝讀十年書。",
            "塵襟不用頻揮麈，自有清風爲掃除。"
        ],
        "title": "和方叔見贈二絕  其一",
        "id": "12c8e0ed-8981-4f26-ae2c-d2cb1aecbcff"
    },
    {
        "author": "王十朋",
        "paragraphs": [
            "一舍蕭然學有餘，窗間遮眼盡文書。",
            "已將事業盟燈火，萬事何煩酒破除。"
        ],
        "title": "和方叔見贈二絕  其二",
        "id": "2da3c249-aaf7-4a51-8636-df9ca733201e"
    },
    {
        "author": "王十朋",
        "paragraphs": [
            "山館無人慰索居，喜君交契有終初。",
            "扁舟方起雪溪興，尺素又傳魚腹書。",
            "炊黍定尋前日約，題詩寧怨故人踈。",
            "好來相共親燈火，可惜青春度莫虛。"
        ],
        "title": "得陳商霖書",
        "id": "90653ba1-d5bd-4a6e-920f-c07003f9f78e"
    },
    {
        "author": "王十朋",
        "paragraphs": [
            "劉翁泯泯已新鬼，孫子飄飄猶旅人。",
            "詩酒舊游誰在眼，江山回首自傷神。",
            "招魂擬向橫陽道，有夢長飛霅水濱。",
            "死者不生生者別，死生離別兩沾巾。"
        ],
        "title": "昔與南浦劉謙仲大梁孫子尚游自劉死橫陽孫亦有浙西之役交舊零落爲之慨然感而有作",
        "id": "29c62d7d-f012-4d47-811c-753f48af6ec1"
    },
    {
        "author": "王十朋",
        "paragraphs": [
            "中原回首尚塵飛，書劍南來早識機。",
            "方事高眠學安石，却愁多病似王徽。",
            "腸枯謾有書千卷，腰瘦難勝带十圍。",
            "志士未逢聊爾耳，古人何用泣牛衣。"
        ],
        "title": "次韻李刑曹病起書懷",
        "id": "0a1d5f9d-d47b-4200-b82a-6b78720975e9"
    },
    {
        "author": "王十朋",
        "paragraphs": [
            "文園病思亂如飛，禪榻逍遥謾息機。",
            "漸喜珠絲封藥裹，未容鶴髮上簪徽。",
            "酒能伐性聊須止，碁恐勞神未敢圍。",
            "惟有詩懷禁不得，任他憔瘦不勝衣。"
        ],
        "title": "又用前韻",
        "id": "25813369-a063-49e5-8448-caf95bcd245b"
    },
    {
        "author": "王十朋",
        "paragraphs": [
            "西北連年殺氣高，群盜橫行如蝟毛。",
            "廉頗李牧不世出，吾皇側席心焦勞。",
            "汾陽自古多壯士，曹侯意氣千人豪。",
            "年今四十猶偃蹇，拊髀長歎淹龍韜。",
            "慨然揮袂謁行在，報國已淬腰間刀。",
            "登壇拜將預指日，看君舉手清風濤。"
        ],
        "title": "送曹大夫赴行在所",
        "id": "d15c6c5e-56d5-4b88-afaa-9dae8a386e23"
    },
    {
        "author": "王十朋",
        "paragraphs": [
            "河東先生才行高，昔游太學聯烝髦。",
            "雄文偉論萬人敵，糠秕歆向奴劉曹。",
            "摶風自許九萬里，肯作斥鷃游蓬蒿。",
            "禮闈一戰果得雋，妙割不折庖丁刀。",
            "禮部無端抑韓子，至今士論猶嗷嗷。",
            "霜蹄暫蹶志益銳，不學郊島徒悲號。",
            "聖君圖治方側席，茲復下詔求賢豪。",
            "壯懷思雪會稽耻，廣場猛效蘭臯鏖。",
            "焚舟决勝在此舉，鄉閭屬望心焦勞。",
            "天庭射策决素藴，忠言爲國驅腥臊。",
            "區區一第溷君耳，要將事業窺伊臯。",
            "瓊林宴罷躍歸騎，薰風拂面吹恩袍。"
        ],
        "title": "送表叔賈元範赴省試",
        "id": "e49b4fc7-f6e5-414c-a14b-1a608b51a8a9"
    },
    {
        "author": "王十朋",
        "paragraphs": [
            "我昔從君伯氏游，短素長牋日唱酬。",
            "凌雲健筆驅山丘，欲追李杜參曹劉。",
            "子今又復振風流，可人一氣真吾儔。",
            "明珠白璧蒙暗投，自揣無堪但增羞。",
            "君家棠棣才俱優，吾知徐公百不憂。",
            "更能勉力追前修，俯捨青紫何須求。"
        ],
        "title": "答季仲宜",
        "id": "41aadf3a-e89f-48d6-81e9-77fbe60dd5b4"
    },
    {
        "author": "王十朋",
        "paragraphs": [
            "夜靜雙瀑喧，遥聞疑雨來。",
            "澗壑生清風，襟宇捐纖埃。",
            "飛鳴撼半空，暗想飄瓊瑰。",
            "前觀阻步屧，側耳成徘徊。",
            "蕭然山館間，此興何悠哉。",
            "子晉不復見，月白空蕭臺。"
        ],
        "title": "夜聽雙瀑同劉方叔毛虞卿聯句",
        "id": "b9b6aba7-6549-43af-b375-0d5d6eecf48e"
    },
    {
        "author": "王十朋",
        "paragraphs": [
            "與君坐階除，遥望海上月。",
            "試舉太白盃，借問幾圓缺。",
            "人生易分散，動作隔年別。",
            "今宵對嬋娟，莫放酣歌絕。"
        ],
        "title": "對月同方叔聯句",
        "id": "1773adb2-dd43-4f4b-a911-9b60d3714f04"
    },
    {
        "author": "王十朋",
        "paragraphs": [
            "蠟屐穿雲去，山深喜路通。",
            "人家煙色裏，古寺水聲中。",
            "金濺星猶在，丹成竈已空。",
            "吹簫人不見，臺下想仙風。"
        ],
        "title": "游簫峯",
        "id": "4a0496fd-5d2e-4777-838a-473654459269"
    },
    {
        "author": "王十朋",
        "paragraphs": [
            "瀑水簫峯下，靈源不可尋。",
            "倚天雙寶劍，點石萬星金。",
            "勢合鯨鯢鬭，聲聯虎豹吟。",
            "我來游勝境，洗耳聽清音。"
        ],
        "title": "題雙瀑",
        "id": "f2b963dd-ef1b-4192-818c-2ed1b2e5c1ff"
    },
    {
        "author": "王十朋",
        "paragraphs": [
            "相見無多日，依前又素居。",
            "斷魂梅的皪，過眼柳蕭踈。",
            "疋馬來時路，征鴻別後書。",
            "君歸見溫叟，爲我問何如。"
        ],
        "title": "送劉方叔兼簡全之",
        "id": "8a28bbcd-c181-46ea-8bf4-916bc89b57d6"
    },
    {
        "author": "王十朋",
        "paragraphs": [
            "相逢猶未欵，作別太匆匆。",
            "日落江東莫，人歸冀北空。",
            "音塵應暫隔，談笑更誰同。",
            "回首簫峰外，明朝我亦東。"
        ],
        "title": "送陳商霖",
        "id": "3c7ad2c1-6212-42ac-b7bf-b00b5e42bf78"
    },
    {
        "author": "王十朋",
        "paragraphs": [
            "書齋終日無人過，閉戶便便事高卧。",
            "炎蒸爍體汗流珠，蚊蚋費拍蠅勞驅。",
            "南窗清風可供客，一枕萬錢無計得。",
            "夢魂未到鄉無何，起來搔首空吟哦。"
        ],
        "title": "晝卧書懷",
        "id": "3615b7db-24fc-4126-88c8-939dc55aeddc"
    },
    {
        "author": "王十朋",
        "paragraphs": [
            "一聲啼鳥簷間過，喚起幽人午窗卧。",
            "甕頭一滴價如珠，窮愁衮衮憑誰驅。",
            "溪畔相逢盡詩客，豪邁獨輸劉夢得。",
            "篇章自有神誰何，詎須元白參吟哦。"
        ],
        "title": "用前韻贈劉全之",
        "id": "79689948-ae08-459c-809a-e4be566d1572"
    },
    {
        "author": "王十朋",
        "paragraphs": [
            "濁醪不向牆頭過，吏部方思甕間卧。",
            "書齋得酒勝得珠，萬事盡向杯中驅。",
            "坐中俱是高陽客，一笑相逢寧易得。",
            "明朝酒醒奈愁何，勸君莫惜同吟哦。"
        ],
        "title": "有客贈酒同舍終夕盡歡復用前韻",
        "id": "e800353a-e752-46fe-8f09-32f2672a9f18"
    },
    {
        "author": "王十朋",
        "paragraphs": [
            "歲月侵尋等閑過，草廬尚作南陽卧。",
            "報國未爲蛇吐珠，許身定與誰齊驅。",
            "謾比凌雲詞賦客，意氣飄飄真自得。",
            "金溪風月價幾何，要須買斷共吟哦。"
        ],
        "title": "復用前韻",
        "id": "96306eee-8247-414d-b2bd-0dda83bdc7b2"
    },
    {
        "author": "王十朋",
        "paragraphs": [
            "杜門不願高軒過，聊學東山謝公卧。",
            "傷時淚泣鮫人珠，揮毫寫懣風雨驅。",
            "友生笑我爲狂客，齊楚未須論失得。",
            "他年功業定如何，醉中細把君詩哦。"
        ],
        "title": "戲酬毛虞卿見和",
        "id": "fd55e8ea-8a6a-4ed5-a997-38c4227b265d"
    },
    {
        "author": "王十朋",
        "paragraphs": [
            "長念雙親垂素髮，不奉甘旨今數月。",
            "溪山雖好何如歸，吾心已逐秋雲飛。",
            "欲別良朋重嗚咽，催人啼鳥聲何切。",
            "明日琴書隨我東，何如尊酒重相逢。"
        ],
        "title": "懷歸預別同舍",
        "id": "f047f1ae-b2c7-4ab2-a25b-207d3610f622"
    },
    {
        "author": "王十朋",
        "paragraphs": [
            "我昔居鹿巖，時來潛澗游。",
            "西坡訪覺老，終日爲遲留。",
            "高談窮古今，滿坐風生秋。",
            "令我名利心，一聽渾欲休。",
            "論詩出古律，有唱無不酬。",
            "篇章溢縑素，錦綉爛然浮。",
            "此老豈易得，當於前輩求。",
            "吾生限太晚，見師已白頭。",
            "儒釋道不同，相從苦無由。",
            "三年游金溪，兀坐顔常愀。",
            "出門無游從，獨賦臨清流。",
            "金溪可無僧，孰是西坡儔。",
            "深房鎖花木，妙供羅珍羞。",
            "益作潛澗思，剛腸如轉輈。",
            "魂夢不自禁，夜夜飛山陬。",
            "前日遇諸塗，一笑忘百憂。",
            "相視未及語，歸袖風颼颼。",
            "別來能幾時，不覺歲月遒。",
            "聞師結蓮社，旦莫事真修。",
            "我狂似靈運，此志那能投。"
        ],
        "title": "寄僧覺無象",
        "id": "b97fba31-f041-439f-923e-60c8a7617bfa"
    },
    {
        "author": "王十朋",
        "paragraphs": [
            "蕭蕭蘋末生秋聲，登臨遐想蘭臺英。",
            "天高氣清水碧色，明月相映光如瓊。",
            "脫葉翩翻下深樾，蓮社高人詩興發。",
            "講外吟餘心更閑，白雲滿袖眠禪窟。",
            "竹徑通幽人不來，鳥鳴山靜獨徘徊。",
            "應笑世間名利客，一生擾擾徒悲哀。"
        ],
        "title": "秋日山林即事次叔父寶印師韻  其一",
        "id": "ccf17496-0bbd-4dd1-999b-6a60ed981aa9"
    },
    {
        "author": "王十朋",
        "paragraphs": [
            "清凉滌煩襟，塵慮脫心境。",
            "山城過踈雨，水國生新景。",
            "蟲鳴月滿林，雁度雲橫嶺。",
            "感物夜九起，謀身日三省。",
            "平生功名心，鬰鬰猶未逞。",
            "深美白雲人，身閑時自永。"
        ],
        "title": "秋日山林即事次叔父寶印師韻  其二",
        "id": "16554c3b-d795-4008-a9d5-6484f42c64c0"
    },
    {
        "author": "王十朋",
        "paragraphs": [
            "澤國蕭蕭晚吹凉，東籬黄菊爲誰香。",
            "故人一別路千里，夜雨何時更對床。"
        ],
        "title": "和懷孫子尚二絕  其一",
        "id": "7b21a299-1eb7-4c47-a293-0d31b05bd890"
    },
    {
        "author": "王十朋",
        "paragraphs": [
            "記得年時訪我游，壁間文字數行留。",
            "溪山風月依然好，不對芳尊又一秋。"
        ],
        "title": "和懷孫子尚二絕  其二",
        "id": "ee36945a-5bcb-4aa0-b726-109f19c125e5"
    },
    {
        "author": "王十朋",
        "paragraphs": [
            "佳氣光芒藹劍池，慶門呈瑞應熊羆。",
            "人間秋色平分際，天上冰輪欲滿時。",
            "何處楚丘占季子，自應無忌似牢之。",
            "姮娥預把蟾宮桂，歲歲飄香薦壽巵。"
        ],
        "title": "季令生日",
        "id": "e9f8578a-6f1d-4fb1-b644-32cd26d7e9ff"
    },
    {
        "author": "王十朋",
        "paragraphs": [
            "日月俱陽節物新，先期誰應菊花辰。",
            "未於崧嶽生賢佐，且向柯山出異人。",
            "月吐霜天鍾氣象，江涵秋水聚精神。",
            "華堂獻壽人多少，盡是明朝落帽賓。"
        ],
        "title": "徐丞生日",
        "id": "ade064d0-43be-4104-96b8-1e1e4e3a9bfa"
    },
    {
        "author": "王十朋",
        "paragraphs": [
            "夜雨暗點滴，窗風冷掀翻。",
            "藜牀卧幽獨，好夢俄驚殘。",
            "故人在何處，遠隔烟水村。",
            "欹枕不復見，傷心涕汍瀾。"
        ],
        "title": "思友",
        "id": "e6f46f1d-8efc-4e99-aa09-14d65d44e1aa"
    },
    {
        "author": "王十朋",
        "paragraphs": [
            "炎正中微後，皇家再造年。",
            "斯文天未喪，吾道聖相傳。",
            "黼扆端周冕，巖廊拱舜絃。",
            "宸章麗朝日，奎畫煥中天。",
            "賈馬朝丹闕，皇夔捧御筵。",
            "雲龍慶相遇，星鳳快爭先。",
            "金馬袍披錦，戎亭帳褫氊。",
            "崇儒符漢武，復古慕周宣。",
            "方議成均制，仍增博士員。",
            "佇觀旂茷茷，行賁帛戔戔。",
            "詞賦揚群彥，賢良策萬全。",
            "圜橋漢億萬，鼓篋魯三千。",
            "狂客休歌鳳，騷人肯釣鯿。",
            "文風暢蠻貊，士氣壓腥羶。",
            "王化誠無外，吾邦素自偏。",
            "魚鹽人競習，刀筆世相沿。",
            "甘學樊遲稼，紛求許汜田。",
            "揶揄戲縫掖，膜唄奉真詮。",
            "未振寒鄉陋，那經殺氣纏。",
            "閭閻森白刃，庠序燎寒煙。",
            "斷簡嗟何考，青衿痛自憐。",
            "詩存傷瓠葉，禮廢憶豚肩。",
            "磬碎交州石，弓焚矍相弦。",
            "水流空渙渙，草碧自芊芊。",
            "有識思興起，無知分棄捐。",
            "桑弧誰復射，城闕孰思還。",
            "弟子貧原憲，先生冷鄭虔。",
            "嗣音幾泯滅，素業遂迍邅。",
            "屢應三年詔，曾微萬選錢。",
            "龍門無幾到，虎榜不多聯。",
            "愈賦徒傷感，郊腸厭炒煎。",
            "儒冠空嘆誤，鐵硯莫知研。",
            "白日非偏照，寒灰自不然。",
            "百年嗟委靡，今日幸夤緣。",
            "令尹真人傑，同僚命世賢。",
            "崔丞老文學，梅尉舊神仙。",
            "樂善誠何篤，承流志更專。",
            "下車傷弊俗，修泮慕遺編。",
            "浮議疇能奪，良謀斷不愆。",
            "商財方萃聚，卜日肯遷延。",
            "役命諸生董，基謀爽塏遷。",
            "鄧林搜蓊鬰，淇竹翦嬋娟。",
            "祕殿雄千尺，脩廊跨百廛。",
            "虹梁掛天宇，雲棟軼星躔。",
            "縹縹飛鴛瓦，沉沉耀采椽。",
            "沚茂春色早，壇杏午陰圓。",
            "方沼分寒溜，明窗瞰碧漣。",
            "前山昂馬首，勝地奪龍眠。",
            "瀑水靈源近，簫峯秀色妍。",
            "規模何廓廓，氣象更綿綿。",
            "先聖風流遠，新宮象貌鮮。",
            "森羅龍衮列，肅穆雁行連。",
            "劍珮星辰上，丹青日月邊。",
            "衣裳明黼黻，冠冕飾紘綖。",
            "祀事脩崇報，心齋務至蠲。",
            "新儀仍再習，吉日已重涓。",
            "漏箭催庭燎，鸞刀待餼牽。",
            "充庭端弁服，夾道擁車駢。",
            "秉笏趍帷幄，升階省豆籩。",
            "馨香登黍稷，肥腯薦牲牷。",
            "蔬擷羅芹藻，魚羞備薧鱻。",
            "犧尊澄玉液，寶篆噴龍涎。",
            "薦裸仍更貌，觀瞻競曲拳。",
            "禮文稽戴鄭，樂舞奏韶卷。",
            "設禮筵初秩，登門屨已填。",
            "盍簪聯桂玉，紉佩雜蘭荃。",
            "飾喜捐絲竹，論文具管牋。",
            "獻酬咸僂傴，進退各周旋。",
            "揮麈談飛屑，濡毫思湧泉。",
            "妙詞歌郢客，醉墨灑張顛。",
            "共喜從于邁，俱忘詠式遄。",
            "武紛堂上接，衣擁坐隅褰。",
            "父鄙金籯滿，師誇腹笥便。",
            "雩風開性柳，教雨長材楩。",
            "鼓瑟求曾點，攀鱗至閔騫。",
            "水平翻振鷺，天闊戾飛鳶。",
            "鶑思友遷木，驊群盡著鞭。",
            "草空收七壁，雀過墮三鱣。",
            "道也將行矣，辰乎盍勉旃。",
            "搜尋羅簡札，點勘費丹鉛。",
            "潔浄窮爻象，溫柔考注箋。",
            "典謨稽古學，倉制究殘編。",
            "異教排韓子，遺絰抱玉川。",
            "壯夫羞篆刻，童子悟幽玄。",
            "道德勤鑽仰，文章變儼駢。",
            "科名真溷爾，翰墨蓋游焉。",
            "雪耻終興越，成功必覇燕。",
            "真成兩闕里，別是一陶甄。",
            "化出文翁表，功居范甯前。",
            "聲莘終不朽，琬琰豈須鎸。",
            "未學成鳩拙，窮居類兔跧。",
            "腸枯無錦綉，門冷乏貂蟬。",
            "簞食雖云樂，藜牀已厭穿。",
            "室空司馬壁，食窘魯公饘。",
            "誤拜殽陵賜，長懷渭水畋。",
            "斷絃音寂寞，抱玉涕潺湲。",
            "覽鏡時猶在，焚舟志益堅。",
            "燕歸欣遇厦，魚得敢忘筌。",
            "願赴功名會，終歸造化權。",
            "唯憑大爐火，早晚鑄顔淵。"
        ],
        "title": "縣學落成百韻",
        "id": "45143e56-1a89-4589-a894-0e95d5a37d92"
    },
    {
        "author": "王十朋",
        "paragraphs": [
            "二客騷腸不耐秋，飄然蠟屐去尋幽。",
            "蕩中若要窮青眼，巖下先須問白頭。",
            "詩社不容添異姓，名山應豈遇清流。",
            "會須乘興天台去，澗水桃花訪舊游。"
        ],
        "title": "送劉方叔季文游鴈山",
        "id": "d147f2c0-7a95-432d-b782-e2f9344639d0"
    },
    {
        "author": "王十朋",
        "paragraphs": [
            "西岑風物秋更嘉，杖藜出郭歡無涯。",
            "深村有酒隔烟渚，共乘小艇穿蘆花。",
            "羅裙綽約越溪女，茅舍迫窄吳儂家。",
            "牀頭新釀喜正熟，千金倒甕傾流霞。",
            "天公妬我一日樂，俄然雨脚來如麻。",
            "醉歸扶路泥沒股，冠巾不整頭鬖髿。",
            "人生貴在適意耳，安能局縮身如蝸。",
            "杖頭有錢即相覓，明日更泛仙源槎。"
        ],
        "title": "游西岑遇雨",
        "id": "2d785317-ccc0-4c89-a3f5-17cf4b08ea4f"
    },
    {
        "author": "王十朋",
        "paragraphs": [
            "我得家傳好此君，剩栽干挺拂青雲。",
            "塵埃不掃自然去，風月有餘誰可分。",
            "萬籜蒼龍春後見，滿軒鳴玉夜深聞。",
            "時時助我毫端興，宜與江山共策勳。"
        ],
        "title": "幽居三詠 脩竹",
        "id": "872bec6c-3b54-4094-ad3e-99e83a5c9a8f"
    },
    {
        "author": "王十朋",
        "paragraphs": [
            "兵火回頭二十年，吾家此樹實青氊。",
            "兒時尚及見封植，亂後那知獨保全。",
            "雖荷生成能蓊鬰，不輕剪拂豈團圓。",
            "主翁不忍加斤斧，舊物於人最可憐。"
        ],
        "title": "幽居三詠 黄楊",
        "id": "830e53d7-7f73-4b61-8c59-93d876141925"
    },
    {
        "author": "王十朋",
        "paragraphs": [
            "玄冬萬木落如掃，苦恨江梅開不早。",
            "誰言菊後便無花，更有丁香慰枯槁。",
            "雨膏碧葉剪琉璃，風薦幽葩噴龍腦。",
            "小軒深院夜凄清，月白霜寒天色好。",
            "素面含情宋玉愁，仙肌带濕真妃澡。",
            "何人爲取藥中名，端爲花能除病惱。",
            "我時獨步瓊枝邊，相向無言意傾倒。",
            "臨風三嗅更徘徊，研墨爲花加品藻。"
        ],
        "title": "幽居三詠 丁香花",
        "id": "97c9255f-4461-401f-baa9-5feecaad60e6"
    },
    {
        "author": "王十朋",
        "paragraphs": [
            "九日人間氣象新，鄭公家誕少康成。",
            "玉山肌骨侵人瑩，秋水精神照坐明。",
            "奕世簪纓真烜赫，沖天頭角正崢嶸。",
            "願公此日身長健，醉把茱萸泛壽觥。"
        ],
        "title": "鄭丞生日  其一",
        "id": "b59d72cd-12e1-44b5-ae3d-88508cbd2709"
    },
    {
        "author": "王十朋",
        "paragraphs": [
            "賢關當日厠英游，意氣軒軒壓輩流。",
            "心授廣文真翰墨，家傳北海舊春秋。",
            "棠陰惠愛留三邑，蓮幕聲名重一州。",
            "賓客盈門望推轂，藍田松竹可能留。"
        ],
        "title": "鄭丞生日  其二",
        "id": "a72b8e0a-b9b8-4709-97a4-b226817ea50d"
    },
    {
        "author": "王十朋",
        "paragraphs": [
            "蕭瑟秋聲起桂枝，登臨誰賦送將歸。",
            "伴人燈火情猶在，過眼烟雲事已非。",
            "記取虀鹽同冷落，忍教襟袂遽分違。",
            "明朝一笑江山隔，望斷日邊鴻雁飛。"
        ],
        "title": "縣學別同舍",
        "id": "38f17ac6-c40b-4e39-90d0-1d3a07913078"
    },
    {
        "author": "王十朋",
        "paragraphs": [
            "梅仙樂教意尤勤，絳帳煎膏至夜分。",
            "心學盡傳隋董薛，詞章高壓漢卿雲。",
            "誰知有力能攘我，不許諸生久借君。",
            "駟馬重來定何日，好看雙挂散清芬。"
        ],
        "title": "次韻曾尉易任青田留別",
        "id": "c562330a-b27b-4d2e-8c64-ab2f0ad87327"
    },
    {
        "author": "王十朋",
        "paragraphs": [
            "春雨無端苦浸淫，滿天飛霧日光沉。",
            "出門蒸潤濡衣重，歸路泥塗沒股深。",
            "欲與陽烏開烈豔，試呼風伯掃煩陰。",
            "明朝會見佳天氣，只恐春歸無處尋。"
        ],
        "title": "淫雨",
        "id": "b2ce01d1-c88b-43d8-8865-c826b6b2bdf0"
    },
    {
        "author": "王十朋",
        "paragraphs": [
            "諸生衮衮登科第，造物苦公深可憐。",
            "身到蟾宮都幾日，名書鬼錄已經年。",
            "數同子厚無如命，才似韓公合在天。",
            "慎水諸生哭相向，築場無計媿前賢。"
        ],
        "title": "仰先生挽詞",
        "id": "3091df5d-e789-4168-b2b8-9817f506bca1"
    },
    {
        "author": "王十朋",
        "paragraphs": [
            "蕭踈鬢髮老安仁，才出人頭未免貧。",
            "書劍一生長骯髒，虀鹽到處只酸辛。",
            "招提夜永眠無室，絳帳春寒坐乏茵。",
            "莫怪闇梨不具眼，先生未見宰官身。"
        ],
        "title": "寄潘先生",
        "id": "05113605-ce46-4394-a6da-e32cd2e842d8"
    },
    {
        "author": "王十朋",
        "paragraphs": [
            "緬想長安覺夜長，先生投老困文場。",
            "幾吟白雪眠蕭寺，誰薦凌雲達未央。",
            "鼠目麞頭多富貴，兔葵燕麥自悲傷。",
            "感春情思如雲亂，排悶題詩寄草堂。"
        ],
        "title": "次韻潘先生莫春感懷見寄",
        "id": "afc35447-c577-46df-859e-a150f64f93d5"
    },
    {
        "author": "王十朋",
        "paragraphs": [
            "權門跡不到，顔巷自安貧。",
            "獨與聖賢對，更於燈火親。",
            "夜觀常及子，晝諷直從寅。",
            "莫恨成名晚，詩書不負人。"
        ],
        "title": "至樂齋讀書",
        "id": "6fc2974f-cbce-4f9f-b341-2543bda30717"
    },
    {
        "author": "王十朋",
        "paragraphs": [
            "原憲曾非病，陳平豈久貧。",
            "路遥騏驥困，原近鶺鴒親。",
            "窗几坐窮夕，更籌聽報寅。",
            "田園勞爾輩，媿是素餐人。"
        ],
        "title": "用前韻酬昌齡弟",
        "id": "0ced6661-800e-451d-84d3-d4b115fa6e60"
    },
    {
        "author": "王十朋",
        "paragraphs": [
            "孫郎何事久無書，又見青春柳拂渠。",
            "千里阻山仍阻水，三年無鴈亦無魚。",
            "弟兄官况寧多好，囊橐年來莫久虛。",
            "海角天涯兩形影，別時長記涕漣如。"
        ],
        "title": "懷孫子尚",
        "id": "2f8c072e-3610-49cb-8426-57b54c1a5488"
    },
    {
        "author": "王十朋",
        "paragraphs": [
            "姜郎何事久無書，令君青春最憶渠。",
            "別後又孤詩與酒，怪來都斷雁并魚。",
            "守株身世俱非巧，畫餠聲名總是虛。",
            "隔壁惠連無恙否，池塘春草句何如。"
        ],
        "title": "懷姜渭叟兼簡謝守中用前韻",
        "id": "7f8315e0-6f5b-41b1-a1f5-e459bd021646"
    },
    {
        "author": "王十朋",
        "paragraphs": [
            "劉郎何事久無書，夢裏頻頻却見渠。",
            "往事真同塞翁馬，此身何異蠹書魚。",
            "嚴親白髮皆如許，吾輩青春度莫虛。",
            "意氣飄飄羨溫叟，凌雲詞賦壓相如。"
        ],
        "title": "懷劉方叔兼簡全之用前韻",
        "id": "573cf5c7-fc8b-4243-9d2d-a6c49956faa4"
    },
    {
        "author": "王十朋",
        "paragraphs": [
            "吾年三十百無堪，世事如麻總未諳。",
            "楊子家貧那嗜酒，盧仝丁白更添男。",
            "回頭場屋心幾折，混迹泥塗分固甘。",
            "頼有東臯遺業在，剩栽桑柘教妻蠶。"
        ],
        "title": "述懷",
        "id": "9bebb640-e9d9-406a-bcd3-665d8f5c91bd"
    },
    {
        "author": "王十朋",
        "paragraphs": [
            "夜深風雨撼庭芭，喚起新愁似亂麻。",
            "夢覺尚疑身是蝶，病蘇方悟影非蛇。",
            "澆腸竹葉頻生翬，照眼銀缸自結花。",
            "我在故鄉非逆旅，不煩杜宇喚歸家。"
        ],
        "title": "夜雨述懷",
        "id": "197bc397-1a70-4424-8fe9-908154feaccd"
    },
    {
        "author": "王十朋",
        "paragraphs": [
            "清峭霜天振羽翰，共觀一鶚氣軒軒。",
            "願將拄腹書千卷，盡作憂時策萬言。",
            "請繫單于同太傅，不阿人主異公孫。",
            "龍頭素是君家物，又見傳呼賈狀元。"
        ],
        "title": "送元範赴省",
        "id": "fb4592b3-3aea-400a-9bc6-1bca27edc15f"
    },
    {
        "author": "王十朋",
        "paragraphs": [
            "蚤歲聲蜚舍法中，漕臺前日始收功。",
            "辛勤半世虀鹽學，慷慨平生畎畝忠。",
            "作佛肯居靈運後，登仙更與阮郎同。",
            "瓊林宴罷游天祿，太一然藜定照公。"
        ],
        "title": "送劉政孫",
        "id": "002036fa-2ea0-443b-8225-2fc08cab78e0"
    },
    {
        "author": "王十朋",
        "paragraphs": [
            "綵衣堂上別慈顔，匹馬揚鞭指帝關。",
            "千里清風生腋下，十分黄氣滿眉間。",
            "手探春信尋梅去，袖带天香折桂還。",
            "定向蓬萊燕仙侶，爲言子晉在江山。"
        ],
        "title": "送劉全之",
        "id": "a50b706e-63b8-4eb2-9b5d-800e6633d7dc"
    },
    {
        "author": "王十朋",
        "paragraphs": [
            "逆胡殘喘仍跳梁，中興事業猶渺茫。",
            "當今取士異平日，非爲故事開科場。",
            "廟堂方諱口打賊，翻抵正論爲猖狂。",
            "紛紛兒輩苟富貴，妄引申伯深阿王。",
            "公孫老儒亦曲學，不敢正色言堯湯。",
            "徒令天下慷慨士，肝膽一劍生光芒。",
            "前年胡公以言逐，言今已驗官未復。",
            "近日徑山緣賦詩，裹頭衣白投荒服。",
            "忠良自此多結舌，道路相看徒以目。",
            "誰能言事如靖康，陳東已死歐陽戮。",
            "國家養士恩至渥，千戈不廢菁莪育。",
            "諸公報國當如何，莫把剛腸慕粱肉。",
            "丈夫一第何足道，幸勿以此存懷抱。",
            "賈生當獻太息流涕痛哭書，更施三表五餌請爲屬國繫單于。",
            "大劉小劉展盡畎畝惓惓忠，弘恭石顯輩視之當與奴僕同。"
        ],
        "title": "前詩送三鄉文行雖各獻芹然非所以勉子大夫茂明大對之意更爲古詩一章",
        "id": "d54f9d18-412e-48d8-be06-707782cd4a10"
    },
    {
        "author": "王十朋",
        "paragraphs": [
            "東君於此最鍾情，粧點村村入畫屏。",
            "向我無言眉自展，與人非故眼猶青。",
            "縈牽別恨絲千尺，斷送春光絮一亭。",
            "葉底黄鸝音更好，隔溪烟雨醉時聽。"
        ],
        "title": "詠柳",
        "id": "7807c313-0c36-4c11-9632-0681335a3574"
    },
    {
        "author": "王十朋",
        "paragraphs": [
            "花媚韶光柳弄煙，簫聲處處賣餳天。",
            "誰知子厚懷桑梓，北望長號又一年。"
        ],
        "title": "次韻潘先生寒食有感  其一",
        "id": "c3c15d45-eed9-4416-9190-f56ddb9f008d"
    },
    {
        "author": "王十朋",
        "paragraphs": [
            "無頼楊花趁暖風，旅中節物與愁逢。",
            "一聲杜宇啼春怨，知在花梢第幾重。"
        ],
        "title": "次韻潘先生寒食有感  其二",
        "id": "99bd5b67-4b4a-4aec-9171-4dafeb6e7a97"
    },
    {
        "author": "王十朋",
        "paragraphs": [
            "人間寒食幾經年，甲子誰能記後先。",
            "且盡一杯藍尾酒，莫將身事惱生前。"
        ],
        "title": "次韻潘先生寒食有感  其三",
        "id": "2b47c5c5-5ed5-46b8-a463-8e85a4187320"
    },
    {
        "author": "王十朋",
        "paragraphs": [
            "身著方袍十一年，緇林頭角稍軒軒。",
            "參禪早悟前三旨，學道思歸不二門。",
            "花落絮飛浮世盡，風清月白片心存。",
            "異時我作高僧傳，爲記嚴公有此孫。"
        ],
        "title": "悼僧德芬  其一",
        "id": "54965d38-3b6f-4e94-9e80-afcda6938a0c"
    },
    {
        "author": "王十朋",
        "paragraphs": [
            "妙齡蕭灑脫塵籠，高揖禪林話苦空。",
            "萬水千山新道眼，一瓶二缽舊家風。",
            "圓鏡肇論能知趣，筆法詩章稍自工。",
            "圓澤精魂定何所，想隨流水到天童。"
        ],
        "title": "悼僧德芬  其二",
        "id": "3e4e991f-dfd1-4030-804f-125be2a7f909"
    },
    {
        "author": "王十朋",
        "paragraphs": [
            "閣中高隠歲華深，龜鶴精神老不侵。",
            "寶劍妙傳驅鬼術，靈丹長有濟人心。",
            "彌明石鼎方聯句，弘景袈裟遽掩衾。",
            "借問青牛何處去，九天雲路杳難尋。"
        ],
        "title": "悼禪法師",
        "id": "cd767cf3-821b-4a2f-b028-d5a288524a64"
    },
    {
        "author": "王十朋",
        "paragraphs": [
            "故人訪吾廬，况是清和節。",
            "高槐綠成陰，芳草碧未歇。",
            "携手山間行，清興浩然發。",
            "呼童具鷄黍，濁酒醅初潑。",
            "貧居媿荒凉，野蔌草羅列。",
            "盤實飣梅豆，蔬餐薦薇蕨。",
            "主禮雖甚微，客色未嘗觖。",
            "醉翁山水意，不爲壺觴設。",
            "蟹眼煎新汲，雀舌烹春擷。",
            "澆君文字腸，掉我清談舌。",
            "人生會面難，歲月易飄忽。",
            "君姑爲我留，怱怱莫言別。"
        ],
        "title": "毛虞卿見過",
        "id": "c5d0b5fc-dbd8-4038-bdfc-9ffb61ca966e"
    },
    {
        "author": "王十朋",
        "paragraphs": [
            "故人之書不易得，片紙隻字皆可惜。",
            "收拾永爲巾笥藏，縱得千金不願易。",
            "開緘展轉時一讀，讀未能終淚橫臆。",
            "之人門地盛衣冠，萬里家居帝王宅。",
            "干戈繚繞飄吾鄉，傾蓋論交似疇昔。",
            "我年初冠君猶少，握手游從忝聯璧。",
            "金溪風月供醉吟，君唱我酬常即席。",
            "君詩句句清且新，高壓曹劉倒元白。",
            "我才短淺何足論，彊伴寧容小生敵。",
            "追風駿足橫海鱗，暫困鹽車與汙澤。",
            "掉頭一去不可尋，南北茫茫烟水隔。",
            "往年雁字時復傳，近日詩筒杳難覓。",
            "眼中不見故人面，紙上空懷故人迹。",
            "人生會合能幾回，一別八年同瞬息。",
            "我去無由君不來，尊酒相逢更何夕。"
        ],
        "title": "讀孫子尚舊所寄書",
        "id": "c4b69469-fb54-4fcd-81f4-6945ccdc3627"
    },
    {
        "author": "王十朋",
        "paragraphs": [
            "德著吾鄉月旦評，丘園蕭散傲虛名。",
            "袍雖不奪詩尤好，秋不曾悲賦自清。",
            "早掛儒冠知有命，晚憑貝葉悟無生。",
            "人間月落天池後，定向維摩頂上行。"
        ],
        "title": "宋彥才挽詞",
        "id": "09ef33a1-50db-47ec-a803-55bd3f642fb7"
    },
    {
        "author": "王十朋",
        "paragraphs": [
            "晚歲歸來奉伯鸞，力將勤儉濟艱難。",
            "鹿車共挽甘從鮑，熊膽親調欲慕韓。",
            "鏡裏玉容猶未老，夢中銀漏忽驚殘。",
            "通家賤子非房杜，長記登門酒盡歡。"
        ],
        "title": "宋孺人挽詞",
        "id": "8246f53a-b344-4a00-acee-6867e89245f5"
    },
    {
        "author": "王十朋",
        "paragraphs": [
            "先子神何在，人亡迹尚存。",
            "業餘經史案，趣寄聖賢尊。",
            "榻冷寧欹枕，堂虛已蓋棺。",
            "晨昏徒泣血，無路報深恩。"
        ],
        "title": "先君子去世五十日孤某入四友室睹平生遺迹哀號痛哭絕而復蘇既而書四十字以寄罔極之思",
        "id": "d4cebef2-13d2-4905-a9c2-3ecd6ee0024b"
    },
    {
        "author": "王十朋",
        "paragraphs": [
            "利塗名路兩崎嶔，甘向田園事陸沉。",
            "一頃膏腴生計足，四時香火佛緣深。",
            "築門東海于公意，教子燕山竇老心。",
            "銜涕爲公銘隠德，不緣諛墓欲黄金。"
        ],
        "title": "李府君挽詞",
        "id": "31387fd8-fd16-4c36-802a-5da59a7ac309"
    },
    {
        "author": "王十朋",
        "paragraphs": [
            "冠玉堂堂骨相奇，起家消息露蓍龜。",
            "齒牙不妄千金諾，度量難窺萬頃陂。",
            "車轍過門多長者，箕裘傳業有佳兒。",
            "西園新卜松楸地，記得公顔向此怡。"
        ],
        "title": "陳景公挽詞  其一",
        "id": "e9f8d374-e90e-4e3f-b2bf-a4e06126bdfd"
    },
    {
        "author": "王十朋",
        "paragraphs": [
            "先子於公分頗深，晚年出處恨商參。",
            "雖脩北海通家好，未遂香山會老心。",
            "盡道吉人俱未艾，誰知凶訃遽相尋。",
            "三年落盡思親淚，今日登門又滿襟。"
        ],
        "title": "陳景公挽詞  其二",
        "id": "9153a2e1-88ca-4b21-b6ee-e072a68b24f0"
    },
    {
        "author": "王十朋",
        "paragraphs": [
            "七賢林下共忘機，更有新詩爲發揮。",
            "竹葉一尊添逸興，薰風吹散臉紅微。"
        ],
        "title": "次韻萬喬年李唐英二絕  其一",
        "id": "ed9345e5-088d-4da9-81e8-0e6f5f7c491d"
    },
    {
        "author": "王十朋",
        "paragraphs": [
            "黌舍炎炎畏日長，竹亭取次納新凉。",
            "文章風月須兼美，莫使時人恨海棠。"
        ],
        "title": "次韻萬喬年李唐英二絕  其二",
        "id": "4a5be96b-846e-4185-85b3-86409251c0bf"
    },
    {
        "author": "王十朋",
        "paragraphs": [
            "麟經絕筆今幾年，學者異說何紛然。",
            "操矛入室務相伐，誰能浚井得美泉。",
            "梅溪野人獨好古，遺經獨抱期心傳。",
            "從予講論有趙陸，得趣往往忘蹄筌。",
            "章生妙齡固可畏，聖經賢傳思窮研。",
            "贏糧遠來若有意，席未及暖俄言還。",
            "豈厭先生紙上語，奧境不見徒留連。",
            "春秋明日遂東矣，情鍾我輩徒拳拳。"
        ],
        "title": "送章生端武",
        "id": "25002830-9a25-4b08-9298-7051b67b0b51"
    },
    {
        "author": "王十朋",
        "paragraphs": [
            "羅生黄山來，從我梅溪游。",
            "齒髮最年少，學問能自修。",
            "短檠照深夜，細字書蠅頭。",
            "大業心欲潛，遺編力旁搜。",
            "新文有佳趣，日進殊未休。",
            "吾愧河汾翁，子學常與收。",
            "行將拭老眼，萬里看驊騮。",
            "一葉下庭臯，大火當西流。",
            "遥望河陽雲，俄登李膺舟。",
            "交朋重惜別，挽袖終不留。",
            "吾腸百鍊剛，亦作繭緒抽。",
            "籍也不吾叛，尋盟定高秋。"
        ],
        "title": "送羅生少陸",
        "id": "796dec25-11e2-44fc-82fd-81c1d7e0943c"
    },
    {
        "author": "王十朋",
        "paragraphs": [
            "燈火勤勞覺瘦生，望雲心斷涕從橫。",
            "賢關春信無多日，手折梅花贈子行。"
        ],
        "title": "送茹生履",
        "id": "f18e9783-93e3-4e0c-a2c1-072df60211bf"
    },
    {
        "author": "王十朋",
        "paragraphs": [
            "繆意開家塾，微才愧斗筲。",
            "雖逃有若叱，寧兌孝先嘲。",
            "尚頼知心友，能全耐久交。",
            "殷勤惜別意，終日在梅梢。"
        ],
        "title": "乙丑冬罷會呈諸友",
        "id": "fed1c376-400e-4cdb-87ce-551ff810a5c2"
    },
    {
        "author": "王十朋",
        "paragraphs": [
            "薄暮登舟海颶生，短蓬欹側浪崢嶸。",
            "江神正好憐行客，莫待他時却世情。"
        ],
        "title": "江上遇風二絕  其一",
        "id": "4a4032e7-ef33-463d-a4f4-afb9d7c44c27"
    },
    {
        "author": "王十朋",
        "paragraphs": [
            "弭棹乾門浪未平，同舟太半已山行。",
            "自慙不是婁師德，免葬江魚頼友生。"
        ],
        "title": "江上遇風二絕  其二",
        "id": "141dfc61-c5f5-4d22-ac60-f7fa949abd2d"
    },
    {
        "author": "王十朋",
        "paragraphs": [
            "問訊開山始，于今二百年。",
            "徑幽微見竹，社廢尚遺蓮。",
            "觀頌思元老，游庵憶舊禪。",
            "怱怱一宿客，未盡滌塵緣。"
        ],
        "title": "宿黄巖妙智院",
        "id": "df34113b-1aa6-4ee4-873a-cd12f4c99c4f"
    },
    {
        "author": "王十朋",
        "paragraphs": [
            "三日離家客，悠然覺路長。",
            "梅花十里眼，竹葉一杯腸。",
            "詩思貪佳境，眉頭憶故鄉。",
            "江山看未足，回首隔滄浪。"
        ],
        "title": "過黄巖",
        "id": "dd26f361-9b3e-484f-9db1-c6f896a70415"
    },
    {
        "author": "王十朋",
        "paragraphs": [
            "剛被篙工誤，遲留一日裝。",
            "川塗隔浩渺，燈火亂昏黄。",
            "呼僕回行李，尋僧宿上方。",
            "山前十里雪，夜入夢魂香。"
        ],
        "title": "宿慶善寺",
        "id": "512ae159-67b5-4712-8a5a-aa7528eb4e2f"
    },
    {
        "author": "王十朋",
        "paragraphs": [
            "目逆神仙路，丹成未暇躋。",
            "雪深封佛壠，雲暗鎖桃溪。",
            "流水無還有，亂山高復低。",
            "欲尋劉阮洞，歸路恐成迷。"
        ],
        "title": "過天台",
        "id": "e7f13b13-22c8-4d22-ba1d-f530fa954c5e"
    },
    {
        "author": "王十朋",
        "paragraphs": [
            "杖屨登關嶺，山行無住時。",
            "客情渾在眼，鄉思苦關眉。",
            "石現金仙像，谿蟠阮肇祠。",
            "越山都幾點，收拾上新詩。"
        ],
        "title": "過新昌",
        "id": "1e5b0683-70a2-4891-883e-7f0f9f353e67"
    },
    {
        "author": "王十朋",
        "paragraphs": [
            "土木塗金巧逼真，總隨浮幻化埃塵。",
            "何人著意鎸山骨，長現金剛不壞身。"
        ],
        "title": "觀石佛",
        "id": "d1fadf04-fc48-47f1-8db7-2d7527f384dc"
    },
    {
        "author": "王十朋",
        "paragraphs": [
            "高士逃名隠此溪，憑欄遐想獨徘徊。",
            "不知吾祖乘舟後，得得誰從雪裏來。"
        ],
        "title": "戴溪亭",
        "id": "42223647-8208-4c4e-9e8c-5b7d8b6a855e"
    },
    {
        "author": "王十朋",
        "paragraphs": [
            "慟哭無尋處，投江竟得屍。",
            "風高烈女傳，名重外孫碑。",
            "荒草沒孤冢，洪濤舂古祠。",
            "懷沙爲誰死，翻媿是男兒。"
        ],
        "title": "曹娥廟",
        "id": "cb7db347-e73b-454b-9e4f-1581e95b8ba4"
    },
    {
        "author": "王十朋",
        "paragraphs": [
            "未是他鄉客，思家已斷魂。",
            "明朝春色好，宿處近花村。"
        ],
        "title": "宿驛奧",
        "id": "5f62b111-33a2-4b2a-b4f8-81b1e6d49e10"
    },
    {
        "author": "王十朋",
        "paragraphs": [
            "家在梅溪水竹間，穿雲蠟屐可曾閑。",
            "雁山新入春游眼，却笑平生未見山。"
        ],
        "title": "題靈峰三絕  其一",
        "id": "bb6d2f3d-aa42-4d4f-ac25-efbfaf06c3a8"
    },
    {
        "author": "王十朋",
        "paragraphs": [
            "洞中大士半千身，住世端能了世因。",
            "應笑玉簫峰下客，馬蹄長踐利名塵。"
        ],
        "title": "題靈峰三絕  其二",
        "id": "1d166b0d-0b84-407b-ae3f-ee1b29dde3d2"
    },
    {
        "author": "王十朋",
        "paragraphs": [
            "三宿靈峰不爲禪，茶甌隨分結僧緣。",
            "明朝杖屨丹丘去，带得烟霞過海船。"
        ],
        "title": "題靈峰三絕  其三",
        "id": "7da41fb6-11be-4206-856b-446526a5ca4d"
    },
    {
        "author": "王十朋",
        "paragraphs": [
            "三宿山中始出山，出山心尚在山間。",
            "浮名奪我林泉趣，不及高僧一味閑。"
        ],
        "title": "出雁山",
        "id": "b581d4de-9e97-4a07-92b4-78b804ef7f0b"
    },
    {
        "author": "王十朋",
        "paragraphs": [
            "路近剡溪春雪深，此行有媿子猷尋。",
            "驅馳千里爭蝸角，孤負扁舟自在心。"
        ],
        "title": "關嶺遇雪",
        "id": "0449b94b-1319-4253-a02a-ea9ba54402ce"
    },
    {
        "author": "王十朋",
        "paragraphs": [
            "誰把青銅鑄鑑湖，湖光冷浸越王都。",
            "東風二月西游客，買得扁舟入畫圖。"
        ],
        "title": "過鑑湖  其一",
        "id": "a2e510b9-c85f-471c-957e-50ea1b311726"
    },
    {
        "author": "王十朋",
        "paragraphs": [
            "春水如天浪未生，扁舟真在鑑中行。",
            "漁人不問君王覓，占得湖光亦自榮。"
        ],
        "title": "過鑑湖  其二",
        "id": "74756eb4-364d-4b8e-bdc6-3e3324372368"
    },
    {
        "author": "王十朋",
        "paragraphs": [
            "月色撩人不忍眠，杖頭獨掛百青錢。",
            "一杯竹葉那能醉，澆起鄉心更黯然。"
        ],
        "title": "月夜獨酌",
        "id": "aafeb3a9-bb3c-4206-9ded-d9f19e133c2e"
    },
    {
        "author": "王十朋",
        "paragraphs": [
            "東望家山幾斷魂，白雲飛盡路漫漫。",
            "須知太學虀鹽味，不似親闈菽水歡。",
            "事業未應孤鐵硯，弟兄猶喜盡儒冠。",
            "行飛直待秋風便，好作排空雁字看。"
        ],
        "title": "太學寄夢齡昌齡弟",
        "id": "a11a171e-e04b-43ca-8511-257e9d8ddeb6"
    },
    {
        "author": "王十朋",
        "paragraphs": [
            "食苹開燕副招求，夢草詩成寵士流。",
            "要得異才聯虎榜，亦容下客盜狐裘。",
            "早脩慧業欽靈運，妄贊元經媿子游。",
            "刺史笑談風滿席，定應吹拂到瀛洲。"
        ],
        "title": "丁卯秋赴鹿鳴宴次太守趙殿撰韻",
        "id": "39da9404-2e98-49c5-8243-483600e778ed"
    },
    {
        "author": "王十朋",
        "paragraphs": [
            "記得離家柳未黄，歸來三徑菊花香。",
            "一年强半身爲客，席未遑安又趣裝。"
        ],
        "title": "赴省治裝有感",
        "id": "b81249f0-dc50-4556-b282-0e4f47b9a44e"
    },
    {
        "author": "王十朋",
        "paragraphs": [
            "龍大那容在此湫，銀河得得爲飛流。",
            "好乘風雨昂頭角，直到天池最上頭。"
        ],
        "title": "再過雁山三絕 大龍湫",
        "id": "46ee8dd9-acb5-4b4e-a7f8-35495c89bcdd"
    },
    {
        "author": "王十朋",
        "paragraphs": [
            "女蝸石爛若爲脩，四海咸懷杞國憂。",
            "誰識山中真柱石，擎天功業勝伊周。"
        ],
        "title": "再過雁山三絕 天柱峯",
        "id": "93d966f4-8296-4ab9-82f5-5b39e0d74b10"
    },
    {
        "author": "王十朋",
        "paragraphs": [
            "重華疑到此山中，鑿石疏巖達四聰。",
            "端爲草茅憂世士，不教無路獻孤忠。"
        ],
        "title": "再過雁山三絕 天聰洞",
        "id": "d991289f-3c7f-474b-94c1-11ff6a136065"
    },
    {
        "author": "王十朋",
        "paragraphs": [
            "窗外西風竹數竿，秋聲終夜趣歸鞍。",
            "吾廬此去八百里，歸到家時天未寒。"
        ],
        "title": "思歸",
        "id": "23f214ed-fee9-46ff-aaf8-78b312f4b55c"
    },
    {
        "author": "王十朋",
        "paragraphs": [
            "二年客賢關，傾蓋皆故人。",
            "况我同舍郎，何異手足親。",
            "虀鹽共牢落，燈火同悲辛。",
            "坐覺歲月忘，所頼朋友仁。",
            "西風起天末，淅瀝吹江蘋。",
            "思歸適所願，惜別還霑巾。",
            "祖席歌驪駒，別腸轉車輪。",
            "離索恐孤陋，重來約新春。"
        ],
        "title": "別太學同舍",
        "id": "964c468f-9e44-45cc-b1d0-81d17b2ffe08"
    },
    {
        "author": "王十朋",
        "paragraphs": [
            "吾家風物富檀欒，最愛青青耐歲寒。",
            "千里歸來面蒼玉，不煩時復報平安。"
        ],
        "title": "戊辰閏八月歸臨安觀舊題脩竹黄楊丁香慨然有感復書三絕于後  其一",
        "id": "06ed9b2a-1803-45f6-8815-70bddee48d54"
    },
    {
        "author": "王十朋",
        "paragraphs": [
            "同日種松今合抱，後來栽柳已參天。",
            "笑看軒外黄楊樹，我亦如君厄閏年。"
        ],
        "title": "戊辰閏八月歸臨安觀舊題脩竹黄楊丁香慨然有感復書三絕于後  其二",
        "id": "5387daf9-71b3-41db-a9e4-769ae653d4c9"
    },
    {
        "author": "王十朋",
        "paragraphs": [
            "蕙蘭憔悴菊萎秋，葉底藏春已數頭。",
            "詩客不知花韻別，却言空結雨中愁。"
        ],
        "title": "戊辰閏八月歸臨安觀舊題脩竹黄楊丁香慨然有感復書三絕于後  其三",
        "id": "91a86a82-46d8-44ee-bba7-54ec0f0ed093"
    },
    {
        "author": "王十朋",
        "paragraphs": [
            "鑿石依山作小庵，花香入座月侵簷。",
            "雖然眼界無多地，解使人天競聳瞻。"
        ],
        "title": "次韻寶印叔題止庵三絕  其一",
        "id": "baa7111d-5472-4997-b657-98d046a9354a"
    },
    {
        "author": "王十朋",
        "paragraphs": [
            "容膝茅庵不妄開，欲令人悟止由來。",
            "箇中妙意知誰解，多作休休莫莫猜。"
        ],
        "title": "次韻寶印叔題止庵三絕  其二",
        "id": "24b0cea7-e33f-45a1-9f4d-4d6db5db9ea2"
    },
    {
        "author": "王十朋",
        "paragraphs": [
            "晚學無由識道真，前賢未許繼芳塵。",
            "道從何進從何止，敢叩無爲絕學人。"
        ],
        "title": "次韻寶印叔題止庵三絕  其三",
        "id": "220d54ae-c206-4e53-aca8-94bab8727a74"
    },
    {
        "author": "王十朋",
        "paragraphs": [
            "場屋收功不在身，蘭馨玉潤總奇人。",
            "過庭詩禮家風變，坦腹門闌喜氣新。",
            "華屋産芝雖美瑞，白頭生齒誤青春。",
            "籃輿方起南游興，無奈今年歲在辰。"
        ],
        "title": "翁府君挽詞",
        "id": "34c87959-4e8d-40d5-8465-6e7c7db33268"
    },
    {
        "author": "王十朋",
        "paragraphs": [
            "前日始驚雷失令，今朝忽見雪漫天。",
            "寒窗夜擁黄紬坐，閑讀春秋隠九年。"
        ],
        "title": "十月十九日雷二十一日雪",
        "id": "f0af7eb7-b454-49e8-a9d8-eb303b12e27c"
    },
    {
        "author": "王十朋",
        "paragraphs": [
            "父子乃天性，鍾情誰不然。",
            "教之以義方，先賢有名言。",
            "日嚴在所尚，私念宜舍旃。",
            "君子不自教，遣隨師友肩。",
            "青紫乃餘事，要當知聖賢。",
            "居家務孝弟，立行防悔愆。",
            "窮當慕顔回，達勿爲公孫。",
            "庶幾幼所學，終身可行焉。",
            "不見下邳丈，秀發從妙年。",
            "束書入賢關，日與英雋聯。",
            "忽作何蕃歸，甘旨奉晨昏。",
            "丘園事高尚，腹笥常便便。",
            "過庭有奇兒，詩禮得家傳。",
            "勉哉尊所聞，慎勿學鄉原。"
        ],
        "title": "次韻表叔余叔成示兒",
        "id": "d4b27ec3-078e-4f7d-8e46-37a49e7c1c50"
    },
    {
        "author": "王十朋",
        "paragraphs": [
            "問舍求田事，元龍意本輕。",
            "功名孤壯志，詩酒送平生。",
            "李密傷爲弟，劉牢喜有甥。",
            "詩書已三世，二子盍升卿。"
        ],
        "title": "表叔陳景韶挽詞  其一",
        "id": "4a5fcaa4-e518-4865-8073-d5bb51618884"
    },
    {
        "author": "王十朋",
        "paragraphs": [
            "先友嗟無幾，公今亦古人。",
            "平門散車轍，蕃榻鎖埃塵。",
            "甚媿常公厚，深知管子貧。",
            "平生談笑地，感激淚沾巾。"
        ],
        "title": "表叔陳景韶挽詞  其二",
        "id": "4d408c6a-e10c-4124-8691-a6a602d22460"
    },
    {
        "author": "王十朋",
        "paragraphs": [
            "柱杖拈餘戯插泥，草龍珠帳掛簷西。",
            "荔枝體物差勝棗，畢竟俱非善品題。"
        ],
        "title": "詠述師葡萄",
        "id": "0432e50f-7d3c-48c5-bef9-3c6b01c24c49"
    },
    {
        "author": "王十朋",
        "paragraphs": [
            "松楸一見一傷心，亭院凄凉慘樹陰。",
            "記得先君舊題壁，水光山色恨難禁。"
        ],
        "title": "十一月七日東山省墳因思先子昔年題壁有山光水色兩依依之句，舊屋已壞墨迹不留山水依然感歎不已因成一絕",
        "id": "89dc4e20-49b6-49b4-85df-5b2a26b2516e"
    },
    {
        "author": "王十朋",
        "paragraphs": [
            "九萬程遥共退飛，江南竹葉後先歸。",
            "儒冠到底輸紈袴，關吏還應笑布衣。",
            "雖欠姓名聯桂籍，不妨歡笑奉親闈。",
            "殷勤尊酒論文約，却恨還鄉與願違。"
        ],
        "title": "寄萬大年",
        "id": "5f0f1ba7-9802-43fa-8dd5-c3b8fdcac2f1"
    },
    {
        "author": "王十朋",
        "paragraphs": [
            "三年燕雁不同飛，一笑相逢慰遠歸。",
            "搜我肺腸茶著令，飲君文字酒淋衣。",
            "詩方唱和如仙館，人遽飄零似省闈。",
            "畢竟此心元不別，祇應形影暫相違。"
        ],
        "title": "萬季梁和詩留別再用前韻",
        "id": "2dbd7d80-b6a4-4eb4-86c5-a5d447b9d7fb"
    },
    {
        "author": "王十朋",
        "paragraphs": [
            "三年在阜不鳴飛，側翅俱從舊路歸。",
            "師德量寬真耐事，沈郎詩瘦不勝衣。",
            "都緣有職供甘旨，可是無心戀闕闈。",
            "酒發葡萄螯斫雪，定知此願不吾違。"
        ],
        "title": "將過萬橋用前韵寄大年先之",
        "id": "cb7028ee-a33d-4b28-a615-d8165d5140b4"
    },
    {
        "author": "王十朋",
        "paragraphs": [
            "芝友産岩壑，無人花自芳。",
            "苗分鄭七穆，秀發謝諸郎。",
            "世競憐春色，人誰賞國香。",
            "自全幽靜操，不采亦何傷。"
        ],
        "title": "種蘭有感",
        "id": "2ab0926a-7806-4906-aae5-eac84f02cde6"
    },
    {
        "author": "王十朋",
        "paragraphs": [
            "誰櫂深林秀，遥分奕葉芳。",
            "秉殊溱上客，握擬殿中郎。",
            "眼凈見幽韻，心清聞遠香。",
            "當門不及種，踐履恐成傷。"
        ],
        "title": "再用前韵",
        "id": "7e42e2f6-be5b-4e74-a29d-d1f99ee265e6"
    },
    {
        "author": "王十朋",
        "paragraphs": [
            "記得來時手自探，預知今日思難堪。",
            "樹頭綠暗鶑如訴，地上紅多蝶尚貪。",
            "此夜鍾聲那忍聽，明朝酒盞可能酣。",
            "却因送別還驚我，老境如蠶已食三。"
        ],
        "title": "三月晦日與同舍送春於梅溪因誦賈閬仙詩云三月更當三十日，風光別我苦吟身共君今夜不須睡未到曉鍾猶是春時有二十八人遂以齒序分韻",
        "id": "277dc7da-a68b-4ecd-97ff-e0df27127a8a"
    },
    {
        "author": "王十朋",
        "paragraphs": [
            "陽律臨姑洗，宸心念歲饑。",
            "時羞方廟獻，麥實爲民祈。",
            "日煖輕花吐，風和翠浪微。",
            "敢言因鮪薦，願勿作蛾飛。",
            "會續來牟頌，寧聞告糴譏。",
            "崆峒今歲熟，登薦定無違。"
        ],
        "title": "爲麥祈實",
        "id": "3b9b30d6-b241-469d-b8ca-6bafad348166"
    },
    {
        "author": "王十朋",
        "paragraphs": [
            "莊生蔽於天，先儒已能言。",
            "六經有真味，奚用食馬肝。",
            "王何佐其高，遺害今猶存。",
            "夫君高明士，寄趣名理間。",
            "恐蹈賢者過，因詩與君論。"
        ],
        "title": "次韻萬先之讀莊子",
        "id": "3a9f0831-671b-471f-85a0-102b6efffbf9"
    },
    {
        "author": "王十朋",
        "paragraphs": [
            "梅溪闢家塾，辱與英俊游。",
            "回首五年舊，子獨終始周。",
            "善交固耐久，厚德堪鎮浮。",
            "異時行所藴，無媿祖絳侯。"
        ],
        "title": "己巳梅溪同舍三十人其九人者游從之舊也酌別之夕獨五人在焉謝子與能猶在予館而四人者且去矣遂各以其姓賦詩送之 周仲翔",
        "id": "39758193-26e5-4716-8e0b-2c3e659e3543"
    },
    {
        "author": "王十朋",
        "paragraphs": [
            "賢哉予外兄，厚德著鄉里。",
            "積善有天報，鍾秀在吾子。",
            "學問如馳馬，著鞭殊未已。",
            "西游不負盟，早早戒行李。"
        ],
        "title": "己巳梅溪同舍三十人其九人者游從之舊也酌別之夕獨五人在焉謝子與能猶在予館而四人者且去矣遂各以其姓賦詩送之 李大鼎",
        "id": "29c33462-6760-4e41-9cb2-eb994ecf23f2"
    },
    {
        "author": "王十朋",
        "paragraphs": [
            "子昔從予游，方讀紙上語。",
            "磨礱出圭角，翦拂就規矩。",
            "不爲中道廢，當振大嶽許。",
            "行將拭老眼，看子驚人舉。"
        ],
        "title": "己巳梅溪同舍三十人其九人者游從之舊也酌別之夕獨五人在焉謝子與能猶在予館而四人者且去矣遂各以其姓賦詩送之 許輝先",
        "id": "19397e16-d9f1-4943-a96f-ad1b1f3144c1"
    },
    {
        "author": "王十朋",
        "paragraphs": [
            "之子方妙齡，耻爲聾俗化。",
            "三年游梅溪，燈火讀深夜。",
            "男兒四方志，萬里思高跨。",
            "願如芝與蘭，毋媿古諸謝。"
        ],
        "title": "己巳梅溪同舍三十人其九人者游從之舊也酌別之夕獨五人在焉謝子與能猶在予館而四人者且去矣遂各以其姓賦詩送之 謝鵬",
        "id": "992be508-8ccd-473e-a7e5-1c3217b82b23"
    },
    {
        "author": "王十朋",
        "paragraphs": [
            "楚臺風騷客，遥遥有奇孫。",
            "去歲始識面，未遑叩淵源。",
            "但見眉宇間，一點陽春溫。",
            "琴書忽來游，文字獲細論。",
            "經術有根蒂，詞章富波瀾。",
            "時時戯翰墨，動輒千萬言。",
            "子固予所畏，語蒙子推尊。",
            "予嘗語所學，文當氣爲先。",
            "氣治古可到，何止科第間。",
            "子賢且樂善，服膺每拳拳。",
            "臨行出新詩，殷勤記諸篇。",
            "好學見雅志，予言未應然。",
            "惜哉有離別，後會何夤緣。",
            "男兒各自勉，事業無窮年。"
        ],
        "title": "別宋孝先",
        "id": "09ac9322-487a-4865-91c1-ee1a2fde9430"
    },
    {
        "author": "王十朋",
        "paragraphs": [
            "聚散本常理，未應輕感傷。",
            "祇因三益友，故斷九回腸。",
            "子少才俱美，予窮老更忙。",
            "相將亦行客，後會恐參商。"
        ],
        "title": "送黄巖三友",
        "id": "7af64169-0c22-4e11-ac79-ec460e342b90"
    },
    {
        "author": "王十朋",
        "paragraphs": [
            "遥遥華胄自由余，識量深沉豈淺夫。",
            "半載從游殊半面，臨行一語可能無。"
        ],
        "title": "又各贈一絕 余如晦",
        "id": "894363c0-d4f6-4edd-ac4d-61887efd3d88"
    },
    {
        "author": "王十朋",
        "paragraphs": [
            "燈火相親臭味同，來何太晚去匆匆。",
            "未曾箴我膏肓失，堪嘆康成道已東。"
        ],
        "title": "又各贈一絕 鄭遜志",
        "id": "de80c65f-9def-4f15-b801-c1b1d8e05547"
    },
    {
        "author": "王十朋",
        "paragraphs": [
            "學傳士丐舊家聲，詩法肩吾句已成。",
            "尊酒論文兩經歲，却因送別倍鍾情。"
        ],
        "title": "又各贈一絕 施良臣",
        "id": "03119c0b-1b09-4a1a-9087-51098db0e6e4"
    },
    {
        "author": "王十朋",
        "paragraphs": [
            "我昔自總角，識君先大夫。",
            "閨門脩子職，鄉里號名儒。",
            "仁者偶不壽，善人宜有孤。",
            "肯堂能自勉，泉下慰榛蕪。"
        ],
        "title": "別余諧",
        "id": "fa07cf24-6fd6-45da-9bb0-a90d545bbb78"
    },
    {
        "author": "王十朋",
        "paragraphs": [
            "之子有家學，妙齡殊衆兒。",
            "參乎宜語孝，鯉也早聞詩。",
            "謾習雕蟲技，終絺吐鳳詞。",
            "五車書讀盡，定有起家期。"
        ],
        "title": "別余壁",
        "id": "9b32d43e-6c9e-4901-b612-ac87bcabf139"
    },
    {
        "author": "王十朋",
        "paragraphs": [
            "莫恨知書失太遲，妙齡聰子本非奇。",
            "好因椎魯加鞭策，會見火然泉達時。"
        ],
        "title": "別周濬",
        "id": "9322d9db-f389-4073-91d6-e95666b0c07e"
    },
    {
        "author": "王十朋",
        "paragraphs": [
            "無用乾坤一腐儒，年來蹤跡轉崎嶇。",
            "身名未就耕桑廢，何日投閑老此湖。"
        ],
        "title": "後七夕二夜同夢齡宿湖邊莊  其一",
        "id": "1cc751ec-c725-4643-9a34-75e5556fe84a"
    },
    {
        "author": "王十朋",
        "paragraphs": [
            "弟兄身事各茫然，頼有先人二頃田。",
            "他日青山映黄髮，長如今夜對牀眠。"
        ],
        "title": "後七夕二夜同夢齡宿湖邊莊  其二",
        "id": "030f10e5-8995-40d6-8237-c62596f0e2bd"
    },
    {
        "author": "王十朋",
        "paragraphs": [
            "家世衣冠誤襲儒，年幾四十尚嶔嶇。",
            "營營世事何時了，乞取湖邊作鑑湖。"
        ],
        "title": "次夜予宿湖南夢齡猶在別業再和前韻寄之  其一",
        "id": "a100a954-6b4f-4406-abe2-a82867f91ca2"
    },
    {
        "author": "王十朋",
        "paragraphs": [
            "一襟秋色已凄然，雲水初空眼界田。",
            "那更蕭蕭風雨夜，弟兄分影隔湖眠。"
        ],
        "title": "次夜予宿湖南夢齡猶在別業再和前韻寄之  其二",
        "id": "a0c5a167-6ad5-4f2d-904a-5926034053b8"
    },
    {
        "author": "王十朋",
        "paragraphs": [
            "靈山未是別鄉山，回首吾廬咫尺間。",
            "明日出山家漸遠，鄉心從此上愁顔。"
        ],
        "title": "宿靈山院",
        "id": "fc7502e9-08c1-4970-b4a3-831def690c88"
    },
    {
        "author": "王十朋",
        "paragraphs": [
            "已作一宿客，漸爲千里人。",
            "吾親白雲下，回首一沾巾。"
        ],
        "title": "登姚奧嶺望家山有感",
        "id": "02e98e34-5df4-491a-8d8f-5f11bd69e2ec"
    },
    {
        "author": "王十朋",
        "paragraphs": [
            "携手丹梯語話長，不知身到碧雲鄉。",
            "行人相見如相識，贈得巖花十里香。"
        ],
        "title": "與萬先之登丹芳嶺路人有手持桂花者戲覓之概然相贈且言欲施此花久矣又言花名秋香一名十里香遂與先之分之記以一絕",
        "id": "0a654bc4-525a-411c-aee4-04cfadee7659"
    },
    {
        "author": "王十朋",
        "paragraphs": [
            "蕩中天柱見已久，山外石梁今始觀。",
            "尊者力能回造化，會須移向柱頭安。"
        ],
        "title": "題石梁",
        "id": "02a68075-e76a-402f-b54d-5948272688a1"
    },
    {
        "author": "王十朋",
        "paragraphs": [
            "清秋天氣過山中，征雁行人路不同。",
            "從此又勞千里翼，傳書來往浙西東。"
        ],
        "title": "過雁山",
        "id": "d0520346-ca7a-4b16-b580-4c3e1447a990"
    },
    {
        "author": "王十朋",
        "paragraphs": [
            "雲山繚繞幾千重，撩我秋來逸興濃。",
            "欲向靈巖移卓筆，與君同掃萬人鋒。"
        ],
        "title": "次先之過雁山韵",
        "id": "7c98570e-41ef-4255-a1a9-b0d06ca99bb6"
    },
    {
        "author": "王十朋",
        "paragraphs": [
            "不放離人獨解舟，片帆相逐到丹丘。",
            "客情鄉思從今日，更有思君一段愁。"
        ],
        "title": "張施二生自黄巖拏舟送別于台城贈以二絕  其一",
        "id": "d1f08afc-e4ec-45c7-b30f-34728c35df50"
    },
    {
        "author": "王十朋",
        "paragraphs": [
            "行役那堪八月時，腸非宋玉也應悲。",
            "煩君爲寄梅溪信，少慰吾親別後思。"
        ],
        "title": "張施二生自黄巖拏舟送別于台城贈以二絕  其二",
        "id": "3dd46dbc-286f-4bb7-82a1-e33b5eaa7392"
    },
    {
        "author": "王十朋",
        "paragraphs": [
            "此去神仙路不迷，直從洞口到桃溪。",
            "仙人心境無名利，笑我頻年渡此溪。"
        ],
        "title": "過仙人渡",
        "id": "442c1ac4-2450-4e9d-b19c-c04500438fca"
    },
    {
        "author": "王十朋",
        "paragraphs": [
            "乘舟剛怕兩難惡，度嶺俄驚百步高。",
            "僮僕相看話良苦，縱教輕擔亦疲勞。"
        ],
        "title": "過百度嶺",
        "id": "0d0a4e98-022d-407d-81a3-a9bc1b9fa285"
    },
    {
        "author": "王十朋",
        "paragraphs": [
            "去歲還家秋正杪，今年行役暑初殘。",
            "同行壁上留題處，特下籃輿子細看。"
        ],
        "title": "關嶺旅邸觀林同季野去秋題壁",
        "id": "91cd67c3-c4f2-42d2-bf65-0557bae6d4c0"
    },
    {
        "author": "王十朋",
        "paragraphs": [
            "神仙境界無戰爭，奚用漆此巍巍城。",
            "吾聞秦皇昔多慾，富貴已極貪長生。",
            "蓬萊方丈欲親到，車轍馬迹無時停。",
            "萬騎南巡適吳越，天台咫尺行將登。",
            "仙山不容肉眼見，天爲設險藏神靈。",
            "山中采藥使未返，鮑魚向已沙丘腥。",
            "秦爲防胡築紫塞，連年不恤生靈害。",
            "天亦防秦甚防胡，赤城高峙烟霞外。",
            "神仙要非求可得，祖龍可笑徒勞役。",
            "當時劉阮本無心，花笑水迎山自闢。",
            "我向丹丘數往來，羣仙杖舄未容陪。",
            "揮毫欲續孫公賦，愧無擲地金聲才。",
            "目極蒼崖千萬丈，世無仙骨那能上。",
            "直須內外兩丹成，駕鶴驂鸞如指掌。"
        ],
        "title": "望天台赤城山感而有作",
        "id": "017a8c74-979e-4a50-9f71-b09835bff962"
    },
    {
        "author": "王十朋",
        "paragraphs": [
            "男兒有淚不染竹，當作包胥賈生哭。",
            "湘源遺種雖可愛，節目尚餘兒女態。",
            "誰能千里移此根，出門又恐添啼痕。",
            "不如還家種慈竹，不厭千竿萬竿綠。"
        ],
        "title": "柘溪道傍有班竹百餘挺蕭洒可愛與先之賞翫移時因念鄉間無是種約異日移其根予戲誦君看江上千竿竹不是男兒淚點班之句遂發一笑既而作數語解異世婦人之嘲且志不必移根也",
        "id": "4b11249e-9ff4-415f-bbed-4de957554681"
    },
    {
        "author": "王十朋",
        "paragraphs": [
            "君勿題詩訾湘竹，君勿笑他兒女哭。",
            "人爲鍾情故生愛，夫婦相思乃常態。",
            "爲君飄蕩太無根，兩臉盡是思君痕。",
            "安得相依似雙竹，長保千秋萬秋綠。"
        ],
        "title": "代婦人答",
        "id": "81df16be-112d-499d-98ae-4d91815cc3b1"
    },
    {
        "author": "王十朋",
        "paragraphs": [
            "澗水桃花路易迷，不同人世下成蹊。",
            "自從重入山中去，烟雨深深鎖舊溪。"
        ],
        "title": "題劉阮祠用過仙人渡韵",
        "id": "918cce5b-a3dd-47b0-a998-ab277ebf8a98"
    },
    {
        "author": "王十朋",
        "paragraphs": [
            "歉歲爲行客，清秋別故園。",
            "自從離雁蕩，長是念鴒原。",
            "世路疲來往，親闈廢凊溫。",
            "緘書付歸僕，銷盡旅中魂。"
        ],
        "title": "至剡溪寄夢齡昌齡",
        "id": "35fbea42-825c-4544-9a40-7975f0e35282"
    },
    {
        "author": "王十朋",
        "paragraphs": [
            "又作游吳客，重登入越船。",
            "西風桑葉岸，細雨菊花天。",
            "旅思秋偏惡，鄉心夜不眠。",
            "錢塘江上月，行見十分圓。"
        ],
        "tags": [
            "钱塘江"
        ],
        "title": "剡溪舟中有感",
        "id": "ba4a6204-d92c-45a2-a6ea-eea981afa279"
    },
    {
        "author": "王十朋",
        "paragraphs": [
            "西風吹白蘋，游子千里征。",
            "扁舟入鑑湖，水月相涵明。",
            "山陰晚稻熟，萬頃黄雲平。",
            "憑湖屬遠目，動我鄉曲情。",
            "豈不有一飽，胡爲苦營營。",
            "五年倦來往，爭此蝸角名。",
            "未知得失間，奚辱亦奚榮。",
            "何當畢所願，同歸及春耕。"
        ],
        "title": "前中秋一日舟過山陰晚稻方熟忽動鄉思呈先之",
        "id": "c33e5137-102f-40ee-a053-c7a2940e4138"
    },
    {
        "author": "王十朋",
        "paragraphs": [
            "候屆星虛午夜凉，更堪停棹水中央。",
            "短蓬破處漏明月，歸夢斷時思故鄉。",
            "客裏未忘詩酒趣，老來厭逐利名場。",
            "明朝又向錢塘去，十里西風桂子香。"
        ],
        "title": "夜泊蕭山酒醒夢覺月色滿船感而有作",
        "id": "db0e40ed-3819-4421-977d-d1e9178c3f67"
    },
    {
        "author": "王十朋",
        "paragraphs": [
            "縣弧謾喜生良月，看鏡堪嗟已二毛。",
            "不見雙親空泣血，此生無計報劬勞。"
        ],
        "title": "十月二十八日母氏劬勞之日也哀痛中書二十八字",
        "id": "e3cc0b20-b3c9-4829-abad-a287cf5bb303"
    },
    {
        "author": "王十朋",
        "paragraphs": [
            "飛流噴沫下烟嵐，肯使名同盜與貪。",
            "莫訝來時多汩汩，定知止處却潭潭。",
            "遥通雁蕩靈湫兩，巍壓龍門巨浪三。",
            "好景不煩摩詰畫，盡歸詩客句中含。"
        ],
        "title": "次韻昌齡游白石二詩 東際",
        "id": "09a9da97-98c4-4ed3-afdb-071eac71d9d5"
    },
    {
        "author": "王十朋",
        "paragraphs": [
            "未窮脚力上層霄，想象名山興亦高。",
            "物外游人身插羽，洞中仙客體生毛。",
            "利名奔走嗟吾老，杖屨徜徉羨子豪。",
            "鳬舄共游端有日，預期木葉下亭臯。"
        ],
        "title": "次韻昌齡游白石二詩 道岩",
        "id": "6c396fe9-0646-434e-965f-40cf8f2764b2"
    },
    {
        "author": "王十朋",
        "paragraphs": [
            "佛國飛來百尺嵐，要將法水洗嗔貪。",
            "仙人錯認蓬萊島，騷客羞談钴鉧潭。",
            "觀盡豈須窮莫四，悟來初不異前三。",
            "莫將七際觀東際，法界三千際際含。"
        ],
        "title": "再和二首  其一",
        "id": "84daa430-a20f-427f-ac26-1901e703f339"
    },
    {
        "author": "王十朋",
        "paragraphs": [
            "少和丹就已登霄，巖與仙風兩並高。",
            "甚欲此身參鶴馭，尚嫌多事類牛毛。",
            "雲間雞犬年猶永，世上英雄意謾豪。",
            "堪羨北山山下客，不緣射雉亦如臯。"
        ],
        "title": "再和二首  其二",
        "id": "243c7023-2db4-4f69-b7fa-ffbc60c9cca6"
    },
    {
        "author": "王十朋",
        "paragraphs": [
            "弦誦先閭里，東平典則存。",
            "殘膏沾後學，餘慶在重孫。",
            "事業年方少，功名志可吞。",
            "時人貪擇臠，慎勿爲財婚。"
        ],
        "title": "贈萬序",
        "id": "aae72a4d-c51f-43a4-a707-dedacd2833b2"
    },
    {
        "author": "王十朋",
        "paragraphs": [
            "投老西游志不成，死生貧賤見交情。",
            "江頭昨夜潮聲怒，却爲先生氣不平。"
        ],
        "title": "過萬橋哭潘先生",
        "id": "db562bba-c06f-4b3c-b218-c61199ec037d"
    },
    {
        "author": "王十朋",
        "paragraphs": [
            "知我山間久食蔬，遥分七十二鱗魚。",
            "不妨時遣長鬚至，要得頻看尺素書。"
        ],
        "title": "夏伯虎贈雙鯉",
        "id": "1ce9b628-e82d-4c9a-a66f-f56d2e31cdfc"
    },
    {
        "author": "王十朋",
        "paragraphs": [
            "年踰四十尚何堪，愈老生涯愈不諳。",
            "何以代耕猶未仕，初無可樂誤爲男。",
            "號寒兒訝桑條沃，飲酒賓嫌蜜汁甘。",
            "堪羨通家萬公子，細君善釀更能蠶。"
        ],
        "title": "貧家連歲蠶荒今年尤甚，妻孥有號寒之患每欲以酒自寬酒惡竟不能醉拙於生事殊可笑也表弟萬大年家蠶熟酒醇有足樂者因思舊詩有剩栽桑柘教妻蠶句遂和以寄之",
        "id": "9a4b619e-b9e2-4af6-ba25-6cfccf5e7cec"
    },
    {
        "author": "王十朋",
        "paragraphs": [
            "年少如君種種堪，文場世事兩俱諳。",
            "何憂晁錯不高第，未怕杜陵無好男。",
            "况有田園足耕養，好窮水陸奉肥甘。",
            "更須猛割閨房愛，來與荀卿共賦蠶。"
        ],
        "title": "大年和詩再用韻",
        "id": "938fd4b7-25e6-4f50-9f58-708885feeca0"
    },
    {
        "author": "王十朋",
        "paragraphs": [
            "維摩老病思何堪，藥性從今却漸諳。",
            "掩卷正思眠丈室，論文俄喜遇奇男。",
            "共嗟世路羊腸險，剛怕人情鼠口甘。",
            "聳壑昂霄君未晚，吾衰已是食三蠶。"
        ],
        "title": "李梗和詩復用前韵",
        "id": "c73bb686-9a0c-4383-b762-7c8bf93fa1ae"
    },
    {
        "author": "王十朋",
        "paragraphs": [
            "炎凉世態可能堪，肺腑唯蒙長者諳。",
            "耐久敢忘三世好，同庚况有兩家男。",
            "我嗟風樹徒悲苦，君奉庭闈備旨甘。",
            "他日相看兩黄髮，願爲隣舍話田蠶。"
        ],
        "title": "用前韻寄周光宗",
        "id": "6601255a-2560-48cd-9822-20efc4244a57"
    },
    {
        "author": "王十朋",
        "paragraphs": [
            "梅始花時送子歸，梅黄雨細又分離。",
            "不堪旅食見飛燕，那更催歸聞子規。",
            "太白讀書容有趣，少卿惜別可無詩。",
            "霜臺清峭家風在，努力功名少壯時。"
        ],
        "title": "送李梗",
        "id": "c5e50f36-bc46-4026-a3ac-98d102a76afc"
    },
    {
        "author": "王十朋",
        "paragraphs": [
            "鄭生襟宇絕纖埃，夏子心希好學回。",
            "誰遣吾人來破願，可能良夜不銜杯。",
            "從來月罕中秋見，那更尊無俗子陪。",
            "遥指桂枝因賀客，文星近歲屬溫台。"
        ],
        "title": "壬申中秋交朋解散不期而會者鄭生遜志夏生伯虎因小飲玩月二子各以詩贈依韻酬之  其一",
        "id": "3c59ba60-95d6-4d7e-bedf-d4afe9948ed9"
    },
    {
        "author": "王十朋",
        "paragraphs": [
            "猶勝太白號三人，又免韓公誚聚蚊。",
            "薄有壺觴非獨酌，共將文字作清醺。",
            "天高雲散懸金餠，風峭溪凉皺縠文。",
            "却恨鍾情未能遣，愁腸終夜轉車輪。"
        ],
        "title": "壬申中秋交朋解散不期而會者鄭生遜志夏生伯虎因小飲玩月二子各以詩贈依韻酬之  其二",
        "id": "7826fbd2-b62e-47b9-80b4-e34e242c9608"
    },
    {
        "author": "王十朋",
        "paragraphs": [
            "萬言杯水北窗裏，慷慨悲歌五夜長。",
            "骨肉未知蘇季子，鄉閭誰敬馬賓王。",
            "爲人心盡同毛穎，與世交疏類孔方。",
            "晦迹溪山可無恨，蕭然一室任凄凉。"
        ],
        "title": "書小成室",
        "id": "58cbc6ea-edd6-46f0-aa10-9e24e9621316"
    },
    {
        "author": "王十朋",
        "paragraphs": [
            "三歲甜酸學語兒，能來壁下看題詩。",
            "當時戯發十年問，添我無窮今日悲。"
        ],
        "title": "哭孟丙  其一",
        "id": "48e61117-9938-4c93-a573-9f7a12ebb009"
    },
    {
        "author": "王十朋",
        "paragraphs": [
            "蕭瑟楊雄宅一區，不堪老境失童烏。",
            "數莖鬚似經霜葉，爲汝鍾情一夜枯。"
        ],
        "title": "哭孟丙  其二",
        "id": "b9c47f84-5c5e-42fa-b021-90edc916fa23"
    },
    {
        "author": "王十朋",
        "paragraphs": [
            "簾外飛飛燕哺雛，道傍兒戯聚游魚。",
            "老人含淚坐書几，不見吾兒已月餘。"
        ],
        "title": "哭孟丙  其三",
        "id": "37388d5f-e112-48ea-a2c1-fa279e673ffb"
    },
    {
        "author": "王十朋",
        "paragraphs": [
            "偃蹇衰翁四十餘，梅花溪上結茅廬。",
            "窗明几凈還如舊，不見兒來覓紙書。"
        ],
        "title": "哭孟丙  其四",
        "id": "e3045264-a62c-4e2e-ba28-261c85be0e5f"
    },
    {
        "author": "王十朋",
        "paragraphs": [
            "偶作吾兒真夢寐，暫來人世誤婁羅。",
            "雖然修短由天命，致汝無辜我罪多。"
        ],
        "title": "哭孟丙  其五",
        "id": "16eec21c-dc4b-46bb-afb3-6cdeb74f23c6"
    },
    {
        "author": "王十朋",
        "paragraphs": [
            "七年嬌姹慰衰翁，回首追思一夢中。",
            "與汝夙緣如未斷，重來當似顧非熊。"
        ],
        "title": "哭孟丙  其六",
        "id": "18f211f7-e2e4-4d49-a464-814bce9af745"
    },
    {
        "author": "王十朋",
        "paragraphs": [
            "去年覓栗嫌汝癡，責汝曾賦淵明詩。",
            "今年栗熟不汝見，凄然白骨埋荒陂。",
            "西風簌簌黄葉飛，家僮拾栗門前歸。",
            "汝兄汝妹爭來取，汝父傷心淚如雨。"
        ],
        "title": "家童拾栗因念亡兒作數語以寫鍾情之悲",
        "id": "a3e4c5b2-4810-4aeb-bf8b-1e6dc3ff5d67"
    },
    {
        "author": "王十朋",
        "paragraphs": [
            "老去生涯付盃酒，種秫辛勤三百畝。",
            "東臯遺法嗟失傳，蜜汁虀漿不通口。",
            "邇來軟飽經月無，豈有清歡對朋友。",
            "百錢强就村媼醉，終夜蔬腸作雷吼。",
            "先生祇把文字耕，妙意能施杜康手。",
            "憐我新愁餘萬斛，那更澆腸無五斗。",
            "分惠青州六從事，秘法兼蒙傳肘後。",
            "便同北海歌不空，免似東坡歎烏有。",
            "嗟予偃蹇老更饕，感激故人情意厚。",
            "會須續遣白衣來，籬畔黄花欲重九。"
        ],
        "title": "林知常惠白酒六尊仍示酒法作十韻謝之",
        "id": "1cfc5eff-1a97-4baa-8993-c0ffc06388ef"
    },
    {
        "author": "王十朋",
        "paragraphs": [
            "我似楊雄貧嗜酒，筆作耕犁紙爲畝。",
            "辛勤耕植三十年，往往糟醨罕濡口。",
            "今年九日甕盎空，誰饌先生荷諸友。",
            "衰顔迎醉生嫩紅，饞腹隨餐失饑吼。",
            "菊花不上老人頭，酒盞聊傳此時手。",
            "文字飲韓嘉數子，禮法拘髠惟一斗。",
            "衰翁興盡輒先歸，不待盃盤狼籍後。",
            "坐客高歌驚四隣，吾鄉已在無何有。",
            "明朝黄花亦不惡，俗眼無端自疏厚。",
            "酒醒聊記坐中人，有似平原凡十九。"
        ],
        "title": "九日飲酒會趣堂者十九人老者與焉既醒念不可以無詩因用贈林知常韻示諸友",
        "id": "5723c81b-c9a2-431d-8c8c-71773abc69cd"
    },
    {
        "author": "王十朋",
        "paragraphs": [
            "無功懶仕由堪酒，故向東臯事田畝。",
            "自慚耕稼非老農，歲入何曾給糊口。",
            "通功易事媿無術，謾闢書齋會鄉友。",
            "出技慙如鼯鼠窮，說法强爲師子吼。",
            "交游漸覺不在眼，老拙自知當縮手。",
            "陳生慷慨真可人，文似良金膽如斗。",
            "論交何止十年前，耐久遥期十年後。",
            "把酒殷勤問黄菊，十年故舊寧多有。",
            "士窮要使節義敦，不見韓公稱子厚。",
            "北窗捉筆書惡詩，醉中戯贈陳三九。"
        ],
        "title": "陳元佐和詩贈以前韻",
        "id": "364df028-9dac-4d69-beb8-76b05c250304"
    },
    {
        "author": "王十朋",
        "paragraphs": [
            "與子十年同把酒，貧賤未能離隴畝。",
            "今年依舊對黄花，會意何由笑開口。",
            "老來鍾愛有三兒，邇歲從師得吾友。",
            "祝螟方擬爲蠃飛，舐犢俄驚作牛吼。",
            "幼兒已作一覺夢，大匠徒施兩年手。",
            "乙子沉痾頼營牧，再生豈止由南斗。",
            "嗟予屯厄世所棄，急難誰肯相先後。",
            "論交最喜子善終，報德深慚我無有。",
            "猶憐甲乙二孺子，莫景於渠意加厚。",
            "煩君爲我嚴誨之，毋惜鞭笞九十九。"
        ],
        "title": "周仲翔和詩贈以前韻",
        "id": "3f639520-270d-4933-969c-d3fe6830c5d9"
    },
    {
        "author": "王十朋",
        "paragraphs": [
            "準擬重陽會詩酒，手種菊花凡數畝。",
            "佳節相逢俱可人，一一篇章堪適口。",
            "揚庭醖籍更清新，晉宋間人顔謝友。",
            "舜卿詞源浩萬斛，下筆驚人風雨吼。",
            "季梁蕭洒詩如人，飄然自是風騷手。",
            "用之年少富文墨，日出珠璣不論斗。",
            "誠叔思深希仲逸，齊驅未識誰先後。",
            "老朽那能敵年少，胸中空洞嗟無有。",
            "張我三軍得數子，造物遺予非不厚。",
            "明年秋戰豈無人，雲夢定須吞八九。"
        ],
        "title": "陳獻可宋孝先萬孝傑夏伯虎和詩復用前韻",
        "id": "b75a327a-8b42-4eb9-a4c0-fd1a78f67d5c"
    },
    {
        "author": "王十朋",
        "paragraphs": [
            "勸君須飲文字酒，勸君耕耨心中畝。",
            "飲非文字猶聚蚊，心田不耕棘生口。",
            "登高佳節豈易得，况此相逢皆勝友。",
            "談傾坐上冰玉清，興生筆下波濤吼。",
            "我亦逢場聊戯劇，韻語殊非三昧手。",
            "試投瓦礫已成堆，辱報驪珠未盈斗。",
            "和之者寡豈陽春，高才料耻居王後。",
            "嗟我窮愁無以遣，酒債詩篇行處有。",
            "與茲飲會類平原，逃我詩盟幾高厚。",
            "如今並許隔年還，直須日月逢重九。"
        ],
        "title": "九日把酒十九人和詩者數人而已今已後期不復追索許以來年九日還用前韻發一笑",
        "id": "61c15af3-ee06-42c4-9582-22f87bbe9d95"
    },
    {
        "author": "王十朋",
        "paragraphs": [
            "淵明酷愛尊中酒，季子貧無負郭畝。",
            "我生薄與二子同，俯仰人間亦緣口。",
            "一室蕭然僅容膝，毛穎陶泓自相友。",
            "會心終日雌聲讀，排悶有時粗氣吼。",
            "感秋詩集名自寬，雕琢更慙非妙手。",
            "篇章不工如子固，聲名敢望星之斗。",
            "宋生輙作過情語，十韻殷勤爲跋後。",
            "譽之韓柳誰敢當，意古語奇吾豈有。",
            "何如操矛時入室，鍼我膏肓乃相厚。",
            "床頭周易深且神，毋惜徃來論六九。"
        ],
        "title": "宋孝先示讀自寬集復用前韻",
        "id": "d83ece03-30a9-41a5-9428-a074850db53d"
    },
    {
        "author": "王十朋",
        "paragraphs": [
            "太白徉狂喜盃酒，元龍豪氣恥求畝。",
            "揮毫爛吐風月篇，濟世高談覇王口。",
            "古人可作誰與歸，白也吾師登可友。",
            "萬言窗下盃水冷，百尺樓頭鼻聲吼。",
            "丈夫未遇聊爾耳，肯向權門思炙手。",
            "凈掃一室安吾貧，晝閲詩書夜星斗。",
            "休論生天與作佛，靈運甘居丈人後。",
            "吾儕慎分慕富貴，鳴鼓定須攻冉有。",
            "但願相從文字樂，交情合向窮中厚。",
            "倚看前席坐間人，平步登瀛參二九。"
        ],
        "title": "再用前韻述懷并簡諸友",
        "id": "e5ec19c5-8334-4d69-8e34-6321b0097694"
    },
    {
        "author": "王十朋",
        "paragraphs": [
            "前日中秋一壺酒，交朋解散歸南畝。",
            "把盃邀月止三人，中有客來從谷口。",
            "首登詩壇出險語，張我孤軍真畏友。",
            "重陽佳句更奇絕，西風猛向松關吼。",
            "中庸伯始遥遥胄，穎然作賦吟詩手。",
            "謝客篇章似春草，分得家傳才一斗。",
            "句法天然自圓熟，長慶詩豪今有後。",
            "妙齡能作老成語，必大奇兒亦希有。",
            "鄔郡太守司馬孫，文與其人兩溫厚。",
            "我與數子無薰蕕，文字相從十常九。"
        ],
        "title": "鄭遜志胡叔成謝鵬劉敦信萬廓鄔一唯和詩復用前韻",
        "id": "2d3e5095-9840-4d80-b04c-4005daaa2941"
    },
    {
        "author": "王十朋",
        "paragraphs": [
            "獨坐東籬嘆無酒，種秫西疇謾盈畝。",
            "菊花叢畔來白衣，桑落杯中付饞口。",
            "汝南風俗有故事，龍山宴集多佳友。",
            "靜聞彭澤三徑香，遥想藍田雙澗吼。",
            "順時習射馬嘶風，隨俗登山囊繫手。",
            "慈恩塔冷舊衣冠，戯馬臺空古刁斗。",
            "三嗅馨香感槩中，細看茱萸酩酊後。",
            "應制賦詩人孰在，坐湖聯句今還有。",
            "明朝見花心已別，此日登高意宜後。",
            "日月並應節物嘉，獨恨今年無閏九。"
        ],
        "title": "九日會飲予爲唱首自和凡數篇皆因事敘情爾未作重九詩也今再和一篇每句用事而不見姓名末聯外餘皆略存對偶必有能和之者",
        "id": "bb393692-f01c-44f7-90d0-5720feb365cb"
    },
    {
        "author": "王十朋",
        "paragraphs": [
            "憶昔逢重九，登臨不憚遥。",
            "弟兄同把酒，行樂興飄飄。"
        ],
        "title": "九日寄昌齡弟  其一",
        "id": "723b8daf-0b49-4295-96bf-02956d0b5ed3"
    },
    {
        "author": "王十朋",
        "paragraphs": [
            "去歲重九日，吾親窀穸期。",
            "東籬自黄菊，淚眼可曾知。"
        ],
        "title": "九日寄昌齡弟  其二",
        "id": "488b5288-ff34-4cb6-81f4-ad28bdb5374b"
    },
    {
        "author": "王十朋",
        "paragraphs": [
            "此日黄花酒，深期酌弟兄。",
            "誰知有離別，西望不勝情。"
        ],
        "title": "九日寄昌齡弟  其三",
        "id": "99847774-dab0-4975-9373-ef07e9fd60a9"
    },
    {
        "author": "王十朋",
        "paragraphs": [
            "我有茱萸沜，遥同輞川底。",
            "登高少一人，又是王家弟。"
        ],
        "title": "九日寄昌齡弟  其四",
        "id": "99b20c97-0b8a-48af-9cf0-3d87a810cd2a"
    },
    {
        "author": "王十朋",
        "paragraphs": [
            "嘉節苦難遇，故山隨俗登。",
            "未能如鄭谷，一榻對高僧。"
        ],
        "title": "九日寄昌齡弟  其五",
        "id": "d410b136-3380-4967-84e3-c1ab6eab0056"
    },
    {
        "author": "王十朋",
        "paragraphs": [
            "白石登山客，新詩句必豪。",
            "寧容杜陵老，獨步玉山高。"
        ],
        "title": "九日寄昌齡弟  其六",
        "id": "747a814d-34c3-47dd-ae56-7cd1b8ee5505"
    },
    {
        "author": "王十朋",
        "paragraphs": [
            "我思鴈蕩游，欲與鴈行去。",
            "羽翼本天生，誰令分兩處。"
        ],
        "title": "九日寄昌齡弟  其七",
        "id": "b16d8a67-649d-46bf-a6fb-49f3df7504af"
    },
    {
        "author": "王十朋",
        "paragraphs": [
            "樂事苦無多，良辰豈長見。",
            "明年綴席時，要使茱萸徧。"
        ],
        "title": "九日寄昌齡弟  其八",
        "id": "1b2cf5df-5073-4cdd-9739-4ff06afd16ea"
    },
    {
        "author": "王十朋",
        "paragraphs": [
            "庭前有晚菊，青蘂未堪插。",
            "開日即重陽，歸來酒同呷。"
        ],
        "title": "九日寄昌齡弟  其九",
        "id": "16c106eb-d484-44a8-b82c-47cce36d6403"
    },
    {
        "author": "王十朋",
        "paragraphs": [
            "載酒觴黄菊，登山臂紫茱。",
            "重修汝南事，災厄自今無。"
        ],
        "title": "九日寄昌齡弟  其一○",
        "id": "55bc1f83-4128-4626-9da0-010f8ac3dd9c"
    },
    {
        "author": "王十朋",
        "paragraphs": [
            "老去悲秋甚，興來聊自娛。",
            "明年知健否，子細看茱萸。"
        ],
        "title": "九日寄昌齡弟  其一一",
        "id": "3eb63cfc-1f1f-4510-8044-393eace3110e"
    },
    {
        "author": "王十朋",
        "paragraphs": [
            "窮途嗟我衰，中歲傷兒夭。",
            "兄弟止三人，尊前豈宜少。"
        ],
        "title": "九日寄昌齡弟  其一二",
        "id": "7cbbcb7e-a54f-4a18-897d-4896f9bdf76e"
    },
    {
        "author": "王十朋",
        "paragraphs": [
            "嗅菊謾勞三，賜安得萸一。",
            "聊分故園枝，不負重陽日。"
        ],
        "title": "九日寄昌齡弟  其一三",
        "id": "3ae7ba5a-c3af-4cb5-8c93-8f8bdaa01ff6"
    },
    {
        "author": "王十朋",
        "paragraphs": [
            "節物豈不好，吾家何太貪。",
            "一尊聊爾寄，重意媿先人。"
        ],
        "title": "九日寄昌齡弟  其一四",
        "id": "775a3835-8cec-49e3-ac7f-a9455ba71cd5"
    },
    {
        "author": "王十朋",
        "paragraphs": [
            "種德尤勝竇十郎，靈椿未老桂先芳。",
            "一門此去無疑大，五福他年未易量。",
            "鳳穴生雛梧正碧，龍山開宴菊初黄。",
            "吾鄉此會從來少，恨不登堂舉壽觴。"
        ],
        "title": "萬叔永誕日在孟秋，乃以重九開燕俟佳節也予不獲與稱觴之列作詩以賀",
        "id": "22cd189d-39d7-4545-83d8-deffd0e448ff"
    },
    {
        "author": "王十朋",
        "paragraphs": [
            "獨步溪頭夜初寂，掃空塵念心清凉。",
            "月明眼底見秋色，境靜鼻根聞桂香。"
        ],
        "title": "九月十二夜獨步梅溪翫月人迹悄然秋色滿眼微風不動巖桂自香初不勞思偶得四句蓋心境中靜時語也歸小成室對短燈檠索紙書之",
        "id": "94ded0f7-3091-4f73-a7da-14f8940f690a"
    },
    {
        "author": "王十朋",
        "paragraphs": [
            "肌體生鱗鬚颯毛，衰年怯冷欲兒號。",
            "無人來綻韓公襖，有友能施范叔袍。",
            "入手乍驚儒袖闊，披身尤喜義襟高。",
            "書生忍凍誰相顧，共弊輕裘頼我曹。"
        ],
        "title": "前日寓邑偶值乍寒陳劉二生濟我以衣童生濟我以衾既別爲二詩以贈 贈陳元佐劉士宗",
        "id": "31bc603e-bac8-4de1-91e7-2d5763deb310"
    },
    {
        "author": "王十朋",
        "paragraphs": [
            "凜冽霜風夜薄人，誰能煖我曲勾身。",
            "寒欺三幅范衾陋，睡美一宵姜被新。",
            "體粟不愁生旅舍，鼻雷想見撼比隣。",
            "夢回却念君兄弟，苫塊無眠痛慕親。"
        ],
        "title": "前日寓邑偶值乍寒陳劉二生濟我以衣童生濟我以衾既別爲二詩以贈 贈童偉侃",
        "id": "b4edb1fb-e649-405f-9073-b593370c0384"
    },
    {
        "author": "王十朋",
        "paragraphs": [
            "君不見徐卿二子生絕奇，熊羆入夢非同時。",
            "徒煩孔子與釋氏，兩回抱送麒麟兒。",
            "又不見昔日梁嬴亦雙乳，生止一男仍一女。",
            "過期畢竟非其人，未免終身亦妾圉。",
            "鬰葱佳氣充門閭，龍穴盛事從來無。",
            "蓂階良月吐三莢，蚌腹甲夜生雙珠。",
            "相對抱持翁嫗喜，眉目分明巧相似。",
            "慈顔戯語綵衣郎，汝子他年勝我子。",
            "郎君拜舞笑答翁，翁生六兒年豈同。",
            "何如今日一巵酒，手抱兩孫頭未童。",
            "二雛慶誕相先後，未省如何分長幼。",
            "商家尚質周尚文，喚取何休細推究。",
            "慶門蘭玉行滿庭，伯仲叔季雙命名。",
            "他時四乳類周士，森森八桂同敷榮。",
            "我忝通家同筆硯，聞君得子歡無間。",
            "殷勤爲作洗兒歌，覓取金錢三百萬。"
        ],
        "title": "萬先之生兩男作洗兒歌賀之",
        "id": "49e462f7-22df-4b2f-b1c3-4e39b525d229"
    },
    {
        "author": "王十朋",
        "paragraphs": [
            "不雜商山綺與園，生涯占得小桃源。",
            "平生隠德知多少，跨竈詵詵已六孫。"
        ],
        "title": "黄府君挽詞  其一",
        "id": "8213a611-11c7-440d-aa42-31e577341337"
    },
    {
        "author": "王十朋",
        "paragraphs": [
            "紛然紾臂已成風，一爨誰能再世同。",
            "野史他年書逸事，定須記此富家翁。"
        ],
        "title": "黄府君挽詞  其二",
        "id": "50372d29-8d30-4c7b-911f-779ae1d90ccf"
    },
    {
        "author": "王十朋",
        "paragraphs": [
            "揚州別駕知名士，肝膽崔嵬百鍊剛。",
            "誰謂公家有蘭玉，解令高選繼東床。"
        ],
        "title": "黄府君挽詞  其三",
        "id": "e41558ba-3554-4ca9-a2d9-44a91dd772eb"
    },
    {
        "author": "王十朋",
        "paragraphs": [
            "齒髮如公自古稀，定應含笑九原歸。",
            "春風白石巖前路，忍見楊花作雪飛。"
        ],
        "title": "黄府君挽詞  其四",
        "id": "376d5986-0109-44fa-bd25-69ff4fd496ba"
    },
    {
        "author": "王十朋",
        "paragraphs": [
            "八歲五行役，茲行最感傷。",
            "思親啼血淚，憶子斷剛腸。",
            "游遠有遺恨，鍾情難遽忘。",
            "離家兩夜夢，長遶白巖旁。"
        ],
        "title": "予自乙丑冬如臨安赴補逮今凡五往矣是行也痛慈親之不見傷幼兒之蚤死登途泫然因成是詩",
        "id": "17b7e947-6b14-43c8-bb46-93b63cfa10de"
    },
    {
        "author": "王十朋",
        "paragraphs": [
            "不度丹芳七七盤，非緣杖屨厭間關。",
            "要留來歲高風便，兄弟成行過此山。"
        ],
        "title": "初擬過雁山既而取道烏石寄夢齡昌齡",
        "id": "04a82955-2c62-4f6b-8c6b-2ed2a77fc8b7"
    },
    {
        "author": "王十朋",
        "paragraphs": [
            "朝離黄塘憩烏石，莫宿青江過白溪。",
            "嶺上回頭觀赤水，山川五色望中迷。"
        ],
        "title": "過白溪",
        "id": "20c37a59-272a-4db7-88f2-7a61f6728a57"
    },
    {
        "author": "王十朋",
        "paragraphs": [
            "一嶺迢迢十里賒，行人半日踏烟霞。",
            "青山遮莫盤千匝，歸夢何曾不到家。"
        ],
        "title": "過盤山宿旅邸",
        "id": "fc11b9cf-5d11-4c66-9433-da59dcd58460"
    },
    {
        "author": "王十朋",
        "paragraphs": [
            "不是四方銜命士，偶來亭上賦皇華。",
            "凭欄回首三百里，烟水茫茫思故家。"
        ],
        "title": "登皇華亭",
        "id": "d40c04c4-3661-4788-aa9f-ae334418cfb0"
    },
    {
        "author": "王十朋",
        "paragraphs": [
            "落日丹丘下，西江十里西。",
            "浮橋通古道，逆旅傍清溪。",
            "夜靜水聲細，曉陰山色迷。",
            "吾鄉在何處，天遠白雲低。"
        ],
        "title": "宿浮橋",
        "id": "cfa154bf-9916-41e7-9836-88a8ed502935"
    },
    {
        "author": "王十朋",
        "paragraphs": [
            "十里青山接郡城，危樓四望眼添明。",
            "海冥天闊鄉心切，更聽飛飛鴻雁聲。"
        ],
        "title": "與鄭時敏登樓把酒書二絕  其一",
        "id": "0cd335a8-9839-4c7b-b883-412dffcaad0c"
    },
    {
        "author": "王十朋",
        "paragraphs": [
            "登樓能賦非王粲，沽酒忘形有鄭虔。",
            "千里相從文字飲，不辭費盡杖頭錢。"
        ],
        "title": "與鄭時敏登樓把酒書二絕  其二",
        "id": "c22887ba-bd0e-4969-b81a-5487edebd142"
    },
    {
        "author": "王十朋",
        "paragraphs": [
            "山行初逢建子月，始見寒梅第一枝。",
            "遥想吾廬亦如此，誰能千里贈相思。",
            "梅花發後思家切，竹間水際出橫枝。",
            "暗香踈影和新月，自是離情禁不得，觸物那堪此時節。",
            "春前臘後定歸來，要看溪上千株雪。"
        ],
        "title": "途中見早梅",
        "id": "1edb2a6d-02a4-456b-9f7a-0fd356510e51"
    },
    {
        "author": "王十朋",
        "paragraphs": [
            "兒戯團沙欲象真，誰將願力歷三塵。",
            "八年來徃簫峰客，兩度來瞻百尺身。"
        ],
        "title": "乙丑冬西游觀南明石像作詩一絕至壬申十月四日復往觀焉和前韻并書于佛閣",
        "id": "e56a4318-77d7-4295-9ab6-935e43cbb51f"
    },
    {
        "author": "王十朋",
        "paragraphs": [
            "紹興建元二十二，良月壬午時丁未。",
            "王家辭弟游帝都，出門滿眼思親淚。",
            "鶺鴒送我過原隰，朋友携尊宿蕭寺。",
            "朝離黄塘惜分別，莫宿青山嗟獨自。",
            "初心滿擬游雁山，行止非人輒乖異。",
            "黄巖留連越三宿，故舊過從日沈醉。",
            "鄭生伴我千里行，近世人無此風義。",
            "皇華亭上一回首，陡覺眉頭起鄉思。",
            "西江十里浮橋邊，把酒登樓吟擁鼻。",
            "山行初逢建子月，入眼梅花已春意。",
            "前觀三渡覺非舊，下視兩灘真可畏。",
            "渡頭仙人還笑我，髭鬚如棘猶名利。",
            "欲入天台觀石橋，行來匆匆未能遂。",
            "途中邂逅張老丞，十五年前樂清尉。",
            "自嗟吾非沈謝輩，面目從來苦難記。",
            "飛泉枕上夢成魔，達旦思家何曾睡。",
            "細雨濛濛入關嶺，旅邸重尋舊題字。",
            "雨脚微收過天姥，洗出峯巒疊蒼翠。",
            "劉阮祠荒土猶赤，溪山真是神仙地。",
            "道旁石現小金仙，傳舍荒凉誰廢置。",
            "柘溪竹染兒女痕，石嶺松含棟梁器。",
            "路入南明觀石佛，樓閣岧嶤更深邃。",
            "八年行役兩來游，巖上題詩記前事。",
            "乘興剡溪尋故人，久別相逢雜悲喜。",
            "義風吹水送行舟，越國江山滿瞻視。",
            "十四歲娥孝且烈，三百里湖明更媚。",
            "千巖競秀壑爭流，終日貪看趣遥寄。",
            "西興渡口聲如雷，銀浪崔嵬魄驚悸。",
            "江神爲我風色平，天闕煌煌瞻象魏。",
            "賢關訪舊話酸辛，更食虀鹽舊滋味。",
            "學官欲以職事留，自媿非才力辭避。",
            "觀臺雲物端可書，宮線初長日南至。",
            "龍山僦舍觀大禮，儀仗森然典文備。",
            "人臣貴盛古今無，秦公父子俱爲使。",
            "景靈告謝樂聲回，鵷鷺花枝侈君賜。",
            "西游連日覩天顔，和氣氤氳散憔悴。",
            "歲云莫矣却歸來，捉筆書爲于役志。"
        ],
        "title": "西征",
        "id": "ebb7fb83-47ff-4b74-8519-7961ae5492b9"
    },
    {
        "author": "王十朋",
        "paragraphs": [
            "客舍那堪聞杜鵑，夢魂驚斷竟無眠。",
            "定知此境撩鄉思，我亦曾非第二篇。"
        ],
        "title": "癸酉三月二十五日至剡溪旅舍觀曹夢良題壁有撩我思家第一篇之句僕離家半月亦未嘗作詩因次其韻",
        "id": "6467b0b7-17f6-4c5e-ab4b-4c6f38501275"
    },
    {
        "author": "王十朋",
        "paragraphs": [
            "里巷無端戲大儒，恨無司馬爲行誅。",
            "不知陳蔡當時厄，還似如今嵊縣無。"
        ],
        "tags": [
            "泰山"
        ],
        "title": "剡之市人以崇奉東嶽爲名設盜跖以戲先聖所不忍觀因書一絕",
        "id": "8ad2567b-1788-43c0-9bbd-34707e53dfec"
    },
    {
        "author": "王十朋",
        "paragraphs": [
            "主人貪睡爲貪香，花植窗前意味長。",
            "見說有時魂夢裏，化爲蝴蝶遶花旁。"
        ],
        "title": "周德遠植瑞香於窗前戲成一絕",
        "id": "52d5e8fe-6661-4356-a41d-a30f8f71100d"
    },
    {
        "author": "王十朋",
        "paragraphs": [
            "精舍傍脩嶺，道心隨眼明。",
            "泉餘偃公迹，山接剡溪城。",
            "無雨竹亦凈，有風松更清。",
            "誰名上方閣，撩我欲歸情。"
        ],
        "title": "游明心院",
        "id": "547215f0-fc07-4ae4-9396-a178d6cb91d9"
    },
    {
        "author": "王十朋",
        "paragraphs": [
            "路入剡山腰，風生玉川腋。",
            "孤亭物外高，雙溪眼中碧。",
            "山僧作亭知幾春，賞音端怕逢詩人。",
            "自從妙語發丘壑，遂使絕境多蹄輪。",
            "我來首訪維摩詰，問訊雙溪自何出。",
            "發源應與婺溪同，賦物慙無沈郎筆。",
            "凭欄欲洗名利塵，入眼翻驚客恨新。",
            "山城重重水如带，可能挽住思鄉人。"
        ],
        "title": "游圓超院登挾溪亭次盧公韻",
        "id": "3a4b2d77-d38d-45f6-a3d8-6a9ecec310b2"
    },
    {
        "author": "王十朋",
        "paragraphs": [
            "老去生涯集百憂，一身萍泛剡溪頭。",
            "釣魚溫水同侯喜，旅食新豐類馬周。",
            "長鋏有時思海味，短檠終夜照離愁。",
            "也知四海皆兄弟，能似天生羽翼不。"
        ],
        "title": "寄夢齡昌齡弟",
        "id": "3b4740ef-8f63-4d54-9e8e-712335cd9d6e"
    },
    {
        "author": "王十朋",
        "paragraphs": [
            "高標綽有魯王風，天爲勳門慶誕公。",
            "揮麈笑談傾坐上，傳家韜畧藴匈中。",
            "暫從剡水高人隠，行繼澶淵蓋世功。",
            "長願紅顔似今日，壽尊鯨吸百川空。"
        ],
        "title": "高和叔生日",
        "id": "680ad8dd-38b2-4d71-89e7-05d6f4405338"
    },
    {
        "author": "王十朋",
        "paragraphs": [
            "盛德方居火，天王始服絺。",
            "薰風生殿早，畏日到官遲。",
            "瑩雪羅初疊，含風葛乍披。",
            "汗寧濡玉體，暑不近天肌。",
            "表飾遵尼父，恩榮彼拾遺。",
            "中宮同儉德，無媿葛覃詩。"
        ],
        "title": "天子始絺",
        "id": "b454b8db-43d9-4362-b2db-c4206fffe578"
    },
    {
        "author": "王十朋",
        "paragraphs": [
            "像貌崇賢聖，名言訓子孫。",
            "日親師與友，力學探淵源。"
        ],
        "title": "淵源堂十二詩 淵源堂",
        "id": "6d0909b6-0100-4436-b100-a407a9a15dd3"
    },
    {
        "author": "王十朋",
        "paragraphs": [
            "不飲紅裙酒，祇將文字論。",
            "江東渭北客，日日對芳尊。"
        ],
        "title": "淵源堂十二詩 細論堂",
        "id": "376e2cf0-c7e2-46ba-8e25-2db8601e0cad"
    },
    {
        "author": "王十朋",
        "paragraphs": [
            "主人端不俗，景物亦相宜。",
            "手種軒前桂，聯芳共幾枝。"
        ],
        "title": "淵源堂十二詩 宜桂軒",
        "id": "fa645273-a427-4d33-b23e-5fbd15ceeb43"
    },
    {
        "author": "王十朋",
        "paragraphs": [
            "剡溪藴秀異，久鬰少陵詩。",
            "今向軒前看，人如晉宋時。"
        ],
        "title": "淵源堂十二詩 藴秀軒",
        "id": "fd2f0a8f-8d95-44aa-a156-362bd0b602d3"
    },
    {
        "author": "王十朋",
        "paragraphs": [
            "安道家何處，溪山深更深。",
            "扁舟不憚遠，得得訪同襟。"
        ],
        "title": "淵源堂十二詩 同襟館",
        "id": "1a965f38-931d-4ed8-a5bd-de57c4c8e429"
    },
    {
        "author": "王十朋",
        "paragraphs": [
            "金玉本非富，詩書元不貧。",
            "平生無盡用，學問在吾身。"
        ],
        "title": "淵源堂十二詩 富學齋",
        "id": "8a88e410-06fb-4e5a-9d2d-556f1b18d81c"
    },
    {
        "author": "王十朋",
        "paragraphs": [
            "功名就烜赫，遺訓可能忘。",
            "待獻明光賦，蜚聲滿四方。"
        ],
        "title": "淵源堂十二詩 輝聲齋",
        "id": "985a056e-4927-430d-88ee-0ac8ed63c076"
    },
    {
        "author": "王十朋",
        "paragraphs": [
            "獨學恐孤陋，要須親友朋。",
            "虛齋集群彥，共對短燈檠。"
        ],
        "title": "淵源堂十二詩 集彥齋",
        "id": "59ae8f80-968d-435e-b5a5-faaac3bf62a4"
    },
    {
        "author": "王十朋",
        "paragraphs": [
            "好似東山謝，滿庭芝與蘭。",
            "義方能不倦，擢秀固非難。"
        ],
        "title": "淵源堂十二詩 擢秀齋",
        "id": "5a8b557f-ee3c-425f-83e8-3455f851b7c3"
    },
    {
        "author": "王十朋",
        "paragraphs": [
            "憶昔杜陵老，恨無千萬間。",
            "君能恢大義，吾黨悉歡顔。"
        ],
        "title": "淵源堂十二詩 恢義齋",
        "id": "c18c2568-25aa-4afb-af98-b8f64dddc07f"
    },
    {
        "author": "王十朋",
        "paragraphs": [
            "一室雖方丈，游從必舜徒。",
            "芬馨不自覺，身化與之俱。"
        ],
        "title": "淵源堂十二詩 蘭馨室",
        "id": "a78ea091-1935-4f5a-9e0d-b0ce04737a8b"
    },
    {
        "author": "王十朋",
        "paragraphs": [
            "堂上論文客，異時還索居。",
            "池中鯉魚足，好寄別來書。"
        ],
        "title": "淵源堂十二詩 足鯉池",
        "id": "afff1b09-d28e-4120-90ef-1060eda6781a"
    },
    {
        "author": "王十朋",
        "paragraphs": [
            "今古幾池館，人人栽牡丹。",
            "主翁兼種德，要與子孫看。"
        ],
        "title": "書院雜詠 牡丹",
        "id": "ccf39a88-0e6f-4b64-9f81-b2ba48f7a595"
    },
    {
        "author": "王十朋",
        "paragraphs": [
            "已過花王候，纔聞近侍香。",
            "來遊禁酒地，免作退之狂。"
        ],
        "title": "書院雜詠 芍藥",
        "id": "752a3944-4ae6-4152-a09e-ab08c317b70a"
    },
    {
        "author": "王十朋",
        "paragraphs": [
            "巖桂何時種，遥聞月窟香。",
            "君家似燕竇，會見五枝芳。"
        ],
        "title": "書院雜詠 巖桂",
        "id": "4776057d-0e6b-4855-9a97-8b56a8c45d1c"
    },
    {
        "author": "王十朋",
        "paragraphs": [
            "園林盡摇落，氷雪獨相宜。",
            "預報春消息，花中第一枝。"
        ],
        "title": "書院雜詠 江梅",
        "id": "f15f48a5-ccf2-4efb-b07d-7543ae5b8734"
    },
    {
        "author": "王十朋",
        "paragraphs": [
            "日烘香倍遠，雨浥韻尤清。",
            "誰把玉錢比，恐花羞此名。"
        ],
        "title": "書院雜詠 酴醾",
        "id": "7a592640-5129-46ba-b965-dfdb580319a2"
    },
    {
        "author": "王十朋",
        "paragraphs": [
            "桃李莫相妬，天姿元不同。",
            "猶餘雪霜態，未肯十分紅。"
        ],
        "tags": [
            "咏物",
            "梅花",
            "咏物诗",
            "品格"
        ],
        "title": "書院雜詠 紅梅",
        "id": "337bfd93-0a40-4048-b314-297fd4132397"
    },
    {
        "author": "王十朋",
        "paragraphs": [
            "欲與春爭媚，嫣然一笑芳。",
            "雨中如有恨，疑是爲無香。"
        ],
        "title": "書院雜詠 海棠",
        "id": "56e39da9-57dd-4a89-995b-3b3f1ec7828c"
    },
    {
        "author": "王十朋",
        "paragraphs": [
            "曾入江南夢，故宜名瑞香。",
            "何人好談論，雅目誤更張。"
        ],
        "title": "書院雜詠 瑞香",
        "id": "28e41632-6a96-48a7-a6a8-580c9178762a"
    },
    {
        "author": "王十朋",
        "paragraphs": [
            "不恨開時晚，自知能傲霜。",
            "慎毋同瑣細，采擷上君堂。"
        ],
        "title": "書院雜詠 菊花",
        "id": "6b4187af-c560-45c9-93c5-199b5515a153"
    },
    {
        "author": "王十朋",
        "paragraphs": [
            "非蠟復非梅，梅將蠟染腮。",
            "遊蜂見還訝，疑自蜜中來。"
        ],
        "title": "書院雜詠 蠟梅",
        "id": "2aad8973-b118-4ca0-a2c5-7d721d5552b1"
    },
    {
        "author": "王十朋",
        "paragraphs": [
            "客館逢重午，石榴花正芳。",
            "吾廬開亦好，歸去嚼天漿。"
        ],
        "title": "書院雜詠 榴花",
        "id": "bb835218-a309-4b84-8203-38e458eef4bc"
    },
    {
        "author": "王十朋",
        "paragraphs": [
            "禪友何時到，遠從毘舍園。",
            "妙香通鼻觀，應悟佛根源。"
        ],
        "title": "書院雜詠 薝蔔",
        "id": "6b7f3816-d3b6-401f-8b42-78c6f8d6165f"
    },
    {
        "author": "王十朋",
        "paragraphs": [
            "菊以黄爲正，梅惟白最佳。",
            "徒勞染千葉，不似雪中花。"
        ],
        "title": "書院雜詠 千葉黄梅",
        "id": "d69bef0e-752f-4eda-bd59-6aad23d5f1df"
    },
    {
        "author": "王十朋",
        "paragraphs": [
            "在處飄紅雨，臨窗照夕陽。",
            "何時清禁裏，一笑伴仙郎。"
        ],
        "title": "書院雜詠 千葉紅桃",
        "id": "301c1b24-e598-4426-9eb0-6cf460f388f2"
    },
    {
        "author": "王十朋",
        "paragraphs": [
            "豈有夭桃艷，淡然群卉中。",
            "全身是清白，那肯媚春風。"
        ],
        "title": "書院雜詠 千葉白桃",
        "id": "03a23bfc-f5fb-4397-8bcd-c5d238bdd513"
    },
    {
        "author": "王十朋",
        "paragraphs": [
            "學得酴醾白，更能相繼芳。",
            "金仙粲然笑，鼻觀不多香。"
        ],
        "title": "書院雜詠 佛見笑",
        "id": "ba932526-5abc-476b-8c8b-1d5b6b39adfd"
    },
    {
        "author": "王十朋",
        "paragraphs": [
            "十里西湖上，紅雲照綠波。",
            "何如吾凈友，臭味不須多。"
        ],
        "tags": [
            "西湖"
        ],
        "title": "書院雜詠 荷花",
        "id": "83f0cf30-f8e0-4ce9-8afb-c789ae01ab1d"
    },
    {
        "author": "王十朋",
        "paragraphs": [
            "秋色在何許，蓼花含淺紅。",
            "客情禁不得，歸興逐西風。"
        ],
        "title": "書院雜詠 蓼花",
        "id": "49080e83-47f4-4577-926f-d3e467a3381e"
    },
    {
        "author": "王十朋",
        "paragraphs": [
            "有客看萱草，終身悔遠游。",
            "向人空自綠，無復解忘憂。"
        ],
        "title": "書院雜詠 萱花",
        "id": "1a98afd5-36fd-415a-be4d-91451dc1a32b"
    },
    {
        "author": "王十朋",
        "paragraphs": [
            "蒼梧巡不返，斑竹至今存。",
            "今日稽山下，幾枝忠孝痕。"
        ],
        "title": "書院雜詠 斑竹",
        "id": "6e53ac17-8991-4c7f-8c84-ac72a40d9561"
    },
    {
        "author": "王十朋",
        "paragraphs": [
            "問訊東牆竹，佳名今始知。",
            "龍孫初迸日，燕子却來時。"
        ],
        "title": "書院雜詠 燕竹",
        "id": "578dbbcd-ce45-4b2d-bbb8-9b30cc87038b"
    },
    {
        "author": "王十朋",
        "paragraphs": [
            "瀟洒西河種，誰移向浙東。",
            "青枝太纖細，莫近楚王宮。"
        ],
        "title": "書院雜詠 西河柳",
        "id": "484d0759-88be-4d4f-b1c6-e0e8798bffd0"
    },
    {
        "author": "王十朋",
        "paragraphs": [
            "珠帳臨簷掛，龍鬚滿架抽。",
            "也知堪釀酒，不要博凉州。"
        ],
        "title": "書院雜詠 葡萄",
        "id": "000f5e0a-e4f2-474a-9f73-aed07192d9f6"
    },
    {
        "author": "王十朋",
        "paragraphs": [
            "草木一般雨，芭蕉聲獨多。",
            "主人栽未足，其奈客愁何。"
        ],
        "title": "書院雜詠 芭蕉",
        "id": "bbe6733f-c43a-4c79-b3cb-2f17a7b2914b"
    },
    {
        "author": "王十朋",
        "paragraphs": [
            "天上玉衡散，結根泉石間。",
            "要須生九節，長爲駐紅顔。"
        ],
        "title": "書院雜詠 石菖蒲",
        "id": "a230c6a9-9957-4f1f-9a36-1d47837f0f4b"
    },
    {
        "author": "王十朋",
        "paragraphs": [
            "禁殿安蚩尾，騷人逐畢方。",
            "何如栽此草，有火自能妨。"
        ],
        "title": "書院雜詠 慎火草",
        "id": "2fe69696-86bd-423b-b8ae-fd01169d0113"
    },
    {
        "author": "王十朋",
        "paragraphs": [
            "首夏盤池裏，新荷點數圓。",
            "主人行中選，故爲作青錢。"
        ],
        "title": "書院雜詠 盆中新荷",
        "id": "776839f1-29a9-4545-8d0b-dc91db594723"
    },
    {
        "author": "王十朋",
        "paragraphs": [
            "君有好山僻，疊山亭院間。",
            "不遮山外眼，又得見真山。"
        ],
        "title": "書院雜詠 假山",
        "id": "76e772b4-4aeb-4bcb-b769-cf295b9a7e21"
    },
    {
        "author": "王十朋",
        "paragraphs": [
            "不比兒童戲，埋盆作小池。",
            "要令盆底水，長滿不傾欹。"
        ],
        "title": "書院雜詠 盆池",
        "id": "a2206568-7231-4cb9-af75-798126dc4d55"
    },
    {
        "author": "王十朋",
        "paragraphs": [
            "君富端不俗，有錢長買書。",
            "家藏三萬軸，不怕腹空虛。"
        ],
        "title": "書院雜詠 書架",
        "id": "a99f44f1-c88b-47a3-a688-60259429825a"
    },
    {
        "author": "王十朋",
        "paragraphs": [
            "雅志在沖霄，長思振羽毛。",
            "風前怱相和，聲徹九天高。"
        ],
        "title": "書院雜詠 鶴",
        "id": "ffa89ce7-4ab6-4d0d-99da-1568f81a7d87"
    },
    {
        "author": "王十朋",
        "paragraphs": [
            "善鳴聊自適，不願遇知音。",
            "深恐山陰嫗，誤猜君子心。"
        ],
        "title": "書院雜詠 鵝",
        "id": "92b53097-3690-4e5e-b53e-dddce7f30b7e"
    },
    {
        "author": "王十朋",
        "paragraphs": [
            "毛羽不多異，浪於花得名。",
            "深疑杜陵誤，黑白未分明。"
        ],
        "title": "書院雜詠 花鴨",
        "id": "6f1e072e-2388-40af-9f3e-982937f2689b"
    },
    {
        "author": "王十朋",
        "paragraphs": [
            "文采真爲累，飛鳴不自由。",
            "小池新水漲，相對謾沉浮。"
        ],
        "title": "書院雜詠 鸂鶒",
        "id": "48546417-d064-47e4-b51b-d2072a2703eb"
    },
    {
        "author": "王十朋",
        "paragraphs": [
            "千古剡溪水，無窮名利舟。",
            "閒乘雪中興，惟有一王猷。"
        ],
        "title": "剡溪雜詠 剡溪",
        "id": "c19ff476-7652-43c4-819e-ddc9a3d65f6c"
    },
    {
        "author": "王十朋",
        "paragraphs": [
            "禹迹始壺口，禹功終了溪。",
            "餘糧散幽谷，歸去錫玄圭。"
        ],
        "title": "剡溪雜詠 了溪",
        "id": "22252504-9c37-4cf7-92f3-6666f906bfdc"
    },
    {
        "author": "王十朋",
        "paragraphs": [
            "遠水從台婺，同歸古嵊州。",
            "巍亭壓山頂，千古挾雙流。"
        ],
        "title": "剡溪雜詠 挾溪亭",
        "id": "c5e2d908-69bb-4c87-a6cf-675110b01bea"
    },
    {
        "author": "王十朋",
        "paragraphs": [
            "曾到龍宮寺，拂塵觀古碑。",
            "何時無短李，肉眼可能知。"
        ],
        "title": "剡溪雜詠 龍宮碑",
        "id": "f25843f5-864b-4c5a-88bd-5d5739c463f4"
    },
    {
        "author": "王十朋",
        "paragraphs": [
            "曠野冢纍纍，子孫猶不知。",
            "千年戴顒墓，三字道旁碑。"
        ],
        "title": "剡溪雜詠 戴顒墓",
        "id": "ea24592d-8f3b-45e3-9701-b684c79b1c5e"
    },
    {
        "author": "王十朋",
        "paragraphs": [
            "再入山中去，烟霞鎖翠微。",
            "故鄉遺宅在，何日更來歸。"
        ],
        "title": "剡溪雜詠 阮仙翁宅",
        "id": "7c2b952a-3e01-4198-b345-d0758e36a3d6"
    },
    {
        "author": "王十朋",
        "paragraphs": [
            "剡水照人碧，剡山隨眼青。",
            "我來非雪興，慚上戴溪亭。"
        ],
        "title": "剡溪雜詠 戴溪亭",
        "id": "b0d2b3a1-b703-4b70-b2d4-c6ba4932b343"
    },
    {
        "author": "王十朋",
        "paragraphs": [
            "泉自何時有，得名從偃公。",
            "誰能繼張陸，爲載水經中。"
        ],
        "title": "剡溪雜詠 偃公泉",
        "id": "fecac769-d7d5-4a6c-a6df-39c25a8abf04"
    },
    {
        "author": "王十朋",
        "paragraphs": [
            "黌館名初掛，銀鈎勢欲翻。",
            "人才藴秀異，學業扣淵源。",
            "俊彥方群集，文章可細論。",
            "輝聲邁前輩，擢秀藹諸孫。",
            "心友居蘭室，天香滿桂軒。",
            "茲爲學者富，難與俗流言。",
            "恢義高風倡，同襟舊好敦。",
            "池中神鯉足，一一上龍門。"
        ],
        "title": "書院掛額展筵雅會也戲集諸堂軒齋名作詩",
        "id": "281b491c-f3d0-4718-9e73-971062824185"
    },
    {
        "author": "王十朋",
        "paragraphs": [
            "山城過踈雨，客館生新秋。",
            "鄉心雜病思，浩蕩不可留。",
            "憶昨初來時，園花弄春柔。",
            "俯仰節物變，木杪風颼颼。",
            "旅食百日餘，故人情已周。",
            "論文有深味，惜別添牢愁。",
            "槐花物色老，琴書散交游。",
            "暖律回南枝，相期泛仙舟。"
        ],
        "title": "別周德遠諸友",
        "id": "c7340b19-d550-4ede-a03b-998b224e2407"
    },
    {
        "author": "王十朋",
        "paragraphs": [
            "脩徑入幽壑，梵宮摩碧霄。",
            "仰頭驚突兀，跬步怯岧嶤。",
            "寶相石間湧，鍾聲雲外飄。",
            "明朝路南北，身世各塵囂。"
        ],
        "title": "宿石佛",
        "id": "559bb0c1-727f-40e0-b706-ea67120f58a2"
    },
    {
        "author": "王十朋",
        "paragraphs": [
            "歸途阻秋潦，溪漲不可涉。",
            "迂從石門渡，未見心已怯。",
            "壯哉龍伯宮，幽據雁山脇。",
            "巖如峙城壁，南北本相接。",
            "衆流欲朝宗，天爲開岌嶪。",
            "泓澄潭百尺，臲卼舟一葉。",
            "吾生何自輕，內顧無可挾。",
            "所頼二友生，千里同負笈。",
            "忠信儻可仗，免作飛鳶跕。",
            "來歸從剡溪，山水頗涉獵。",
            "石齧天台舟，浪拍臨海楫。",
            "可曾如此境，令我魂震懾。",
            "連年作行客，川塗但取捷。",
            "不因風雨暴，誰𣊟遠步屧。",
            "茲渡雖云惡，觀覽意亦愜。",
            "謾賦石門篇，添入剡游篋。"
        ],
        "title": "白若遇水以小舟從石門渡勢危甚因書數語示圖南文卿時八月二日也",
        "id": "4913794a-1489-4eea-a177-d5696a1a61ce"
    },
    {
        "author": "王十朋",
        "paragraphs": [
            "記汝初生際，燈花達旦然。",
            "門闌增喜慶，翁嫗最矜憐。",
            "已過周天歲，行臨志學年。",
            "勉修愚魯質，詩禮稱家傳。"
        ],
        "title": "孟甲生日",
        "id": "1941c71d-5041-4cc9-8d1a-3d9a4abd3696"
    },
    {
        "author": "王十朋",
        "paragraphs": [
            "世人多好錢，今汝獨好古。",
            "書中閲平準，壁上按圖譜。",
            "廣拾漢五銖，遠及周九府。",
            "惜哉生我家，此物罕曾覩。",
            "百中時得一，喜笑見眉宇。",
            "所蓄雖不多，其志頗可取。",
            "閭閻富家子，繞床堆阿堵。",
            "一字不識丁，碌碌何足數。",
            "更宜移此力，典墳讀三五。",
            "縱未到聖賢，定可過乃父。"
        ],
        "title": "孟甲孟乙好蓄古錢因示以詩",
        "id": "7e861c67-d3b1-44ee-a3aa-a32b93401944"
    },
    {
        "author": "王十朋",
        "paragraphs": [
            "珠嶼蠣房魁海錯，左原蒓線冠溪毛。",
            "韓公南食可曾見，張翰東歸徒自高。",
            "鼎俎珍庖輸肉食，江湖佳味屬吾曹。",
            "有無相易通家事，僮僕往來毋憚勞。"
        ],
        "title": "周光宗贈蠣房報以溪蒓",
        "id": "7661bfc1-5dac-424b-a4d2-5d48b400f08d"
    },
    {
        "author": "王十朋",
        "paragraphs": [
            "歆向詵然萃一門，過庭詩禮盡公恩。",
            "奇兒不負義方教，舊治至今遺愛存。",
            "心境欲明憑貝葉，壽藏預卜傍祇園。",
            "髯郎行燭青藜杖，定見榮光達九泉。"
        ],
        "title": "劉府君挽詞  其一",
        "id": "7c70f6bb-acb6-4e0f-adb8-1896502e05dc"
    },
    {
        "author": "王十朋",
        "paragraphs": [
            "賤子無天釁早鍾，記觀先友涕亡從。",
            "士林方喜榮三桂，丞舍俄驚慘二松。",
            "剡水凄凉回棹速，丹丘慟哭過車凶。",
            "發揚門戶勝他族，深羨公家有蔡邕。"
        ],
        "title": "劉府君挽詞  其二",
        "id": "8b62491f-6c5a-4b9b-948c-6f54a76b728d"
    },
    {
        "author": "王十朋",
        "paragraphs": [
            "鹿巖重見鹿門翁，襟宇渾然太古風。",
            "負郭良田全種德，起家難弟已收功。",
            "花間麟冢經年就，木杪龜趺指日豐。",
            "門婿自慚非李漢，鄙文何足狀韓公。"
        ],
        "title": "賈府君挽詞",
        "id": "de4def60-abc8-45b6-807b-25d6442fe874"
    },
    {
        "author": "王十朋",
        "paragraphs": [
            "偉節聲名蓋一時，夫人淑德最相宜。",
            "便甘布素從高隠，不惜花鈿拯衆饑。",
            "萱草未乾堂下土，楊花已應夢中詩。",
            "如今多少王孫餓，進食哀憐復有誰。"
        ],
        "title": "陳夫人挽詞",
        "id": "b9580714-c381-4d27-aafc-a149812b357b"
    },
    {
        "author": "王十朋",
        "paragraphs": [
            "架松却煩暑，梳竹來清風。",
            "頑然七尺軀，寄此微凉中。",
            "高枕傲有道，深杯醉無功。",
            "山林有餘樂，此興誰吾同。"
        ],
        "title": "納凉偶成",
        "id": "b2a40dc3-0c45-473a-8876-958afca9752d"
    },
    {
        "author": "王十朋",
        "paragraphs": [
            "疊石峯前二老僧，相逢一笑見真情。",
            "社中對酒日初永，林下圍碁秋始清。",
            "尚擬維摩眠丈室，遽驚圓澤厭浮生。",
            "通幽亭冷西樓古，過客傷心涕淚橫。"
        ],
        "title": "悼演述二老僧",
        "id": "5ff9860f-9cc4-4818-b8bb-b97846975c28"
    },
    {
        "author": "王十朋",
        "paragraphs": [
            "嘉彼黄楊，鬰焉其蒼。",
            "匪甕而圓，匪蓋而張。",
            "百幹同根，森如弟昆。",
            "千枝其子，萬葉其孫。",
            "惟此黄楊，先子所植。",
            "草木有義，先子之德。",
            "願言我家，兄弟子孫。",
            "如此嘉樹，永爲義門。"
        ],
        "title": "黄楊",
        "id": "272d046e-c5b5-4715-ba8f-2316434bbb17"
    },
    {
        "author": "王十朋",
        "paragraphs": [
            "萬木蕭踈怯歲寒，子脩相見喜平安。",
            "世間寧有揚州鶴，休訝平生肉食難。"
        ],
        "title": "林下十二子詩 竹子脩",
        "id": "66d2d60b-c4e7-4795-a2b0-1379c057c3f0"
    },
    {
        "author": "王十朋",
        "paragraphs": [
            "席量泓泓井子深，客來車轄總能沉。",
            "定須再築新亭覆，不負先君好事心。"
        ],
        "title": "林下十二子詩 井子深",
        "id": "918d14c5-587c-4cd0-a66d-63a909f48c54"
    },
    {
        "author": "王十朋",
        "paragraphs": [
            "竹外溪頭手自栽，群芳推讓子先開。",
            "好將正味調金鼎，莫似櫻桃太不才。"
        ],
        "title": "林下十二子詩 梅子先",
        "id": "e316e7b1-474e-4add-8cef-a607e803bb0a"
    },
    {
        "author": "王十朋",
        "paragraphs": [
            "學仙深愧似吳郎，頼有吾廬兩子蒼。",
            "疑是廣寒宮裏種，一秋三度送天香。"
        ],
        "title": "林下十二子詩 桂子蒼",
        "id": "17346b91-e2c3-4427-a54e-af89145948d7"
    },
    {
        "author": "王十朋",
        "paragraphs": [
            "國香入鼻忽揚揚，知是光風泛子芳。",
            "林下自全幽靜操，縱無人採亦何傷。"
        ],
        "title": "林下十二子詩 蘭子芳",
        "id": "0b47720b-f4dc-49f0-8b76-efd7a12da452"
    },
    {
        "author": "王十朋",
        "paragraphs": [
            "天上星郎字子仙，結根拳石傍清泉。",
            "豨苓方入醫師手，誰識仙姿解引年。"
        ],
        "title": "林下十二子詩 昌陽子仙",
        "id": "5203e04b-e3e7-4a1d-85c0-f37cefb8637d"
    },
    {
        "author": "王十朋",
        "paragraphs": [
            "保綠軒前黄子嘉，非松非柏亦非花。",
            "故應喚作思人樹，數十年前閲我家。"
        ],
        "title": "林下十二子詩 黄子嘉",
        "id": "3c474aeb-8801-4cde-b100-b367e8083e9e"
    },
    {
        "author": "王十朋",
        "paragraphs": [
            "雨底含愁雪裏芳，琉璃葉映小何郎。",
            "世人競重熏籠錦，子素何曾怯瑞香。"
        ],
        "title": "林下十二子詩 丁子素",
        "id": "4459fa88-348b-4eec-974f-2633b0f2e9d6"
    },
    {
        "author": "王十朋",
        "paragraphs": [
            "夾道青青柳子春，自從栽植幾番新。",
            "如今已作參天樹，應笑衰遲老主人。"
        ],
        "title": "林下十二子詩 柳子春",
        "id": "9312fe91-5a90-4309-bf84-631f1834cb7f"
    },
    {
        "author": "王十朋",
        "paragraphs": [
            "方苦炎炎畏日長，欣蒙子夏惠清凉。",
            "三槐雅是王家物，爲榜新亭擬舊堂。"
        ],
        "title": "林下十二子詩 槐子夏",
        "id": "67b2ed1b-6e0b-48f3-ac28-2d9bfc80e9b4"
    },
    {
        "author": "王十朋",
        "paragraphs": [
            "子秀霜中色更嘉，金錢粲粲滿庭階。",
            "淵明異日開三徑，端仗茲花慰老懷。"
        ],
        "title": "林下十二子詩 菊子秀",
        "id": "b5beef42-724d-42ed-abd0-22823012529f"
    },
    {
        "author": "王十朋",
        "paragraphs": [
            "場屋虛名且罷休，歸來聊效晉人游。",
            "林間諸子總非俗，肯與野人爲友不。"
        ],
        "title": "林下十二子詩 王子野",
        "id": "942f9686-1006-44a1-a048-7f9be9698747"
    },
    {
        "author": "王十朋",
        "paragraphs": [
            "東園小小花木稀，西園廓廓規模奇。",
            "西園主人但置酒，東園老人甘賦詩。",
            "朝游西園飲千斛，莫向東園吟百幅。",
            "更約南園好事人，酒盞詩篇日相續。"
        ],
        "title": "昌齡闢圃植花索詩於老者戲作數語兼簡夢齡",
        "id": "9bbc120e-f167-4d7a-a005-c79def6137cf"
    },
    {
        "author": "王十朋",
        "paragraphs": [
            "阿連好事由來稀，開軒闢圃幽更奇。",
            "峯巒羅列富遐覽，氣象收拾歸新詩。",
            "百挺琅玕花數斛，宛似輞川圖一幅。",
            "朝莫過從有弟兄，長願歌聲無斷續。"
        ],
        "title": "西園新闢昌齡索詩予以其未開尊也戲作數語既飲復用前韻",
        "id": "77b03b89-933a-4baf-b554-457b5a46a2b2"
    },
    {
        "author": "王十朋",
        "paragraphs": [
            "不愁地闢車馬稀，自喜兄弟俱好奇。",
            "阿連舉觴勸我酒，阿買研墨書翁詩。",
            "長泛鄭生船百斛，日賦鄴侯三四幅。",
            "何用身封萬戶侯，但願青箱有人續。"
        ],
        "title": "予與二弟連日賦詩飲酒詩成命二子書之亦居家之一樂也復用前韻",
        "id": "069bb4f2-2a33-4db3-8df7-b995d61b96cf"
    },
    {
        "author": "王十朋",
        "paragraphs": [
            "出門休歎知己稀，開卷攬取前人奇。",
            "西園松菊聊笑傲，未可遽賦休休詩。",
            "涵養胸襟容萬斛，仰視青天紙盈幅。",
            "行看富貴來逼人，江左家聲子當續。"
        ],
        "title": "昌齡和詩以不得志於賢關有欲退隠之語復用前韻勉其涵養俟時未可真作休休計也",
        "id": "664e798b-aa53-48d2-9119-c8454fbed840"
    },
    {
        "author": "王十朋",
        "paragraphs": [
            "人生常患如意稀，利名擾擾何足奇。",
            "誰能如我惠連弟，有園有酒兼能詩。",
            "種秫西疇都幾斛，時見小童馳片幅。",
            "風軒洒掃又相呼，適有嘉魚饋羊續。"
        ],
        "title": "昌齡頻開尊再用前韻",
        "id": "6123b839-def6-4095-9f41-f8c03d940048"
    },
    {
        "author": "王十朋",
        "paragraphs": [
            "吾園小小遊人稀，吾腹便便空自奇。",
            "徑草青青可煎飲，雨竹涓涓堪賦詩。",
            "鮮鮮菊滿東籬斛，揚揚蘭入騷人幅。",
            "牡丹芍藥紫薇梅，四時花卉開相續。"
        ],
        "title": "用前韻題東園",
        "id": "7d9bcf4f-b1dd-43a9-beb7-201d49520fcb"
    },
    {
        "author": "王十朋",
        "paragraphs": [
            "河東丈人年及稀，精神矍鑠心瑰奇。",
            "新來移居向山谷，一尊時得同論詩。",
            "酒量汪汪可勝斛，醉後揮毫動盈幅。",
            "新詩疏越似朱弦，不才何用煎膠續。"
        ],
        "title": "賈元識和詩酬以前韻",
        "id": "c1d8544b-3e2c-4773-b775-0cbaceeed666"
    },
    {
        "author": "王十朋",
        "paragraphs": [
            "世態蠅營已厭驅，小園初闢稱幽居。",
            "杯深轉覺利名薄，心靜更宜花木踈。",
            "窗几吟餘山色好，軒齋夢覺日華舒。",
            "尤憐不棄東園老，時復相從辨魯魚。"
        ],
        "title": "次韻昌齡西園即事",
        "id": "c439cd9d-19a9-44a1-aade-5ec6d2227059"
    },
    {
        "author": "王十朋",
        "paragraphs": [
            "小園小閤無奇新，但喜有酒堪娛賓。",
            "西疇種秫可自釀，不用勤買拋青春。",
            "月明星稀烏擇木，吾愛吾廬堪寓目。",
            "須知主父五鼎珍，不似王猷數竿竹。",
            "丈夫未遇當安貧，带經且作鋤園人。",
            "詩酒過從老兄弟，一笑可破雙眉顰。",
            "見說西園相繼闢，好將因果同栽植。",
            "子孫清白世相傳，莫同阮氏分南北。"
        ],
        "title": "東園小閤丹粉一新昌齡有詩次韻",
        "id": "4d31f4d8-b714-45a0-ac2f-4d5ff7025933"
    },
    {
        "author": "王十朋",
        "paragraphs": [
            "梅溪佳氣夜葱葱，果得奇兒應夢熊。",
            "湯餠笑歡良不淺，桑弧時節稍相同。",
            "喜將老眼看猶子，首出新詩賀乃翁。",
            "從此吾門如謝傅，芝蘭玉樹滿庭中。"
        ],
        "title": "夢齡得男老者喜甚湯餠會中出詩以賀",
        "id": "ae8e6a75-780f-4457-b6c4-cd750c411de0"
    },
    {
        "author": "王十朋",
        "paragraphs": [
            "預作休休計，先開小小園。",
            "杖藜成日涉，得趣與心論。"
        ],
        "title": "予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 小小園",
        "id": "a3b643fe-b674-4660-8aee-6dd7c1d2c1b7"
    },
    {
        "author": "王十朋",
        "paragraphs": [
            "一閤僅容膝，閉門塵慮捐。",
            "讀書心已懶，高卧腹便便。"
        ],
        "title": "予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 便便閤",
        "id": "0ef4c2bf-ae54-4982-b085-5f8f1f043007"
    },
    {
        "author": "王十朋",
        "paragraphs": [
            "小徑循園闢，青青草色都。",
            "主人猶未仕，時得理荒蕪。"
        ],
        "title": "予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 青青徑",
        "id": "ff694f57-dc61-46fa-975e-c6896e70e79e"
    },
    {
        "author": "王十朋",
        "paragraphs": [
            "遶舍種脩竹，清風長滿筵。",
            "天姿本來凈，不雨亦娟娟。"
        ],
        "title": "予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 娟娟林",
        "id": "1bdef0c7-10c8-44cf-83c8-1ea979f42a10"
    },
    {
        "author": "王十朋",
        "paragraphs": [
            "九畹何人種，光風泛國香。",
            "林間今幾許，鼻觀日揚揚。"
        ],
        "title": "予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 揚揚畹",
        "id": "bb3c5c9a-6631-425c-84b3-21111ae2690c"
    },
    {
        "author": "王十朋",
        "paragraphs": [
            "吾圃豈不富，黄金無數錢。",
            "誰云何用好，霜裏白鮮鮮。"
        ],
        "title": "予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 鮮鮮砌",
        "id": "54052bf0-d679-412a-a555-aa0229af50a1"
    },
    {
        "author": "王十朋",
        "paragraphs": [
            "人道此花貴，豈宜顔巷栽。",
            "春風情不世，紅紫一般開。"
        ],
        "title": "予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 牡丹",
        "id": "6773f1e3-54e1-475f-b032-da11ae860567"
    },
    {
        "author": "王十朋",
        "paragraphs": [
            "十花稱近客，千葉重維揚。",
            "世上無姚魏，還他霸衆芳。"
        ],
        "title": "予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 芍藥",
        "id": "59cfbbf5-1310-41a0-aadd-715d419c0cc6"
    },
    {
        "author": "王十朋",
        "paragraphs": [
            "北陸寒未半，南枝春已回。",
            "方於雪中種，便向雪中開。"
        ],
        "title": "予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 早梅",
        "id": "9dc1cae0-6f5b-425f-bbbe-52367dc98b61"
    },
    {
        "author": "王十朋",
        "paragraphs": [
            "本是一根出，相期同化龍。",
            "慎毋輕剪伐，雲路定相從。"
        ],
        "title": "予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 雙竹",
        "id": "9d380be8-b9b4-4cfa-8f01-837b2092c54e"
    },
    {
        "author": "王十朋",
        "paragraphs": [
            "盛夏綠遮眼，茲花紅滿堂。",
            "自慚終日對，豈是紫微郎。"
        ],
        "title": "予有書閤僅容膝東有隙地初甚荒蕪偶於暇日理成小園徑以通之杖藜日涉於其間幾欲成趣然花木蕭疏不足播之吟詠謾賦十一小詩以記園中之僅有者時甲戌仲冬也 紫微花",
        "id": "5fb7e9e5-0697-4c06-aa48-278b2aaf913c"
    },
    {
        "author": "王十朋",
        "paragraphs": [
            "南枝昨夜暖先回，壓盡群芳獨自開。",
            "仙客風中飄素袂，玉妃月下試新裁。",
            "未憑驛使殷勤寄，首辱新詩特地來。",
            "明日雪晴須共賞，爲花拚却飲千杯。"
        ],
        "title": "梅花次賈元識韻",
        "id": "de0ca7bb-0cf1-44a0-939e-99bdb75b9da2"
    },
    {
        "author": "王十朋",
        "paragraphs": [
            "自從春色上孤根，淫雨經時步不前。",
            "愛日未能供宿潤，愁雲依舊蔽青天。",
            "溪山咫尺成千里，棋酒因循又一年。",
            "今夕籃輿定相過，尊前行樂興無邊。"
        ],
        "title": "歲暮雨雪連作稍阻會集賈元識有詩次韻",
        "id": "566dcd9f-b60f-44a3-9a9b-3d182c80af32"
    },
    {
        "author": "王十朋",
        "paragraphs": [
            "東平隠君子，當以古人看。",
            "孝却豺群易，恩全雁序難。",
            "人如心畫正，度勝酒腸寬。",
            "粲粲三株樹，門闌已壯觀。"
        ],
        "title": "萬府君挽詞  其一",
        "id": "e23b5bc9-5e7e-4d69-9e55-c2b2239b7ff7"
    },
    {
        "author": "王十朋",
        "paragraphs": [
            "老成嗟不見，里巷尚能談。",
            "衣解因周急，簪還務激貪。",
            "蹶蹄心不慍，折翼淚常含。",
            "瞑目應無恨，聲名與佛參。"
        ],
        "title": "萬府君挽詞  其二",
        "id": "72dd2a04-f4ad-4cf0-b136-5b9800164ecc"
    },
    {
        "author": "王十朋",
        "paragraphs": [
            "吾母昔逃難，携孥依舅船。",
            "態多朝暮警，恩獨始終全。",
            "濫與高門出，尤蒙長者憐。",
            "未能成宅相，徒有淚如泉。"
        ],
        "title": "萬府君挽詞  其三",
        "id": "c07b7091-28e3-4c23-94b7-2ead0ab8fcf3"
    },
    {
        "author": "王十朋",
        "paragraphs": [
            "我昔遊庠序，夤緣識令孫。",
            "雅知苗裔遠，更喜典刑存。",
            "俗子猶遷善，偷兒最感恩。",
            "佳城明日閉，墮淚滿江村。"
        ],
        "title": "林府君挽詞",
        "id": "9505b1d8-9f42-4810-85f5-0f74a99b8ca7"
    },
    {
        "author": "王十朋",
        "paragraphs": [
            "一枕春眠到日斜，夢回喜對小山茶。",
            "道人贈我歲寒種，不是尋常兒女花。"
        ],
        "title": "表兄璐挺二道人以山茶一根見贈植于便便閤前每黑甜餘開窗寓目茗碗不捧精神自清因成小詩",
        "id": "237200bd-b56d-4e4b-ae1c-c262dc81ad3a"
    },
    {
        "author": "王十朋",
        "paragraphs": [
            "沒利名嘉花亦嘉，遠從佛國到中華。",
            "老來耻逐蠅頭利，故向樿房覓此花。"
        ],
        "title": "又覓沒利花",
        "id": "29651ca5-c1b2-41a4-b478-a1c94583fcdb"
    },
    {
        "author": "王十朋",
        "paragraphs": [
            "西域名花最孤潔，東山芳友更清幽。",
            "遠煩丈室維摩詰，分韻小園王子猷。",
            "入鼻頓除浮利盡，同心端與國香侔。",
            "從今日講通家好，詩往花來卒未休。"
        ],
        "title": "二道人以抹利及東山蘭爲贈再成一章",
        "id": "ccb19838-4e1b-4174-b063-821428eee6bf"
    },
    {
        "author": "王十朋",
        "paragraphs": [
            "好事高人重海棠，兩株分植舫齋旁。",
            "恰當燕子來時放，更向禪房深處芳。",
            "道眼想應憐不俗，癡人何苦恨無香。",
            "梅溪野叟曾經眼，欲覓一根栽草堂。"
        ],
        "title": "覓海棠",
        "id": "2b13af7e-0894-4c11-80b3-159dfe79d02b"
    },
    {
        "author": "王十朋",
        "paragraphs": [
            "珍重高人贈海棠，殷勤封植弊廬旁。",
            "固宜花裏稱名友，已向園中壓衆芳。",
            "萬樹總含兒女態，一根獨带佛爐香。",
            "杜陵應恨未曾識，空向成都結草堂。"
        ],
        "title": "郁師贈海棠酬以前韻",
        "id": "8793a3c5-b9f2-4b56-982a-daee618f29c4"
    },
    {
        "author": "王十朋",
        "paragraphs": [
            "人間花木眼曾經，未識茲花狀與名。",
            "丹却青山暮春色，續他紅樹墮時英。",
            "梅溪野老栽成癖，蓮社高人諾不輕。",
            "小小園林綠將暗，早移芳蘂看敷榮。"
        ],
        "title": "札上人許贈山丹花且云此花三月盡開俟蕊成移去至上巳日以詩索之",
        "id": "bc75ed97-9ddc-446e-9a3f-6a7a5499eadb"
    },
    {
        "author": "王十朋",
        "paragraphs": [
            "瑞香早入江南夢，抹利來從毘舍園。",
            "久與道人同寂寞，不如來薦孔融尊。"
        ],
        "title": "表弟津上人有瑞香抹利戲覓之",
        "id": "64bae6eb-9cf3-454e-899c-c8466a7e1c58"
    },
    {
        "author": "王十朋",
        "paragraphs": [
            "紅雨紛紛空自繁，碧雲一朵勝桃源。",
            "君家獨有神仙種，分我閙花深處根。"
        ],
        "title": "覓季仲權碧桃",
        "id": "33e2de27-fff6-47af-a284-50b3befc3455"
    },
    {
        "author": "王十朋",
        "paragraphs": [
            "名園羽蓋謾童童，不似青虬出甕中。",
            "好事主人仍好施，定移韻友乞山翁。"
        ],
        "title": "覓季仲達酴醾",
        "id": "34fb73bb-e4bb-43ca-9fbe-1dc1168d7e24"
    },
    {
        "author": "王十朋",
        "paragraphs": [
            "潛澗園林幽更奇，送春歸去有新詩。",
            "風光流轉身長健，又見明年花滿枝。"
        ],
        "title": "和寶印叔送春二絕  其一",
        "id": "1748f05f-6c1e-4044-ab5a-cb22242d0d9e"
    },
    {
        "author": "王十朋",
        "paragraphs": [
            "青春不覺去堂堂，把酒誰分此日光。",
            "偶讀高人送春句，味回齒頰有餘香。"
        ],
        "title": "和寶印叔送春二絕  其二",
        "id": "e377f236-711d-4f7a-b08f-51df12c3ef3e"
    },
    {
        "author": "王十朋",
        "paragraphs": [
            "野性無端喜種花，吾兄得得贈山茶。",
            "鶑聲老後移雖晚，鶴頂丹時看始嘉。",
            "雨葉鱗鱗成小蓋，春枝艷艷首羣葩。",
            "自慚欲報無瓊玖，來徃同看本一家。"
        ],
        "title": "族兄文通贈山茶",
        "id": "18433e4e-99bc-47d9-ab7e-0d72239c3a50"
    },
    {
        "author": "王十朋",
        "paragraphs": [
            "屏跡山林頗自安，里閭率會有餘歡。",
            "但須及早輸租稅，不用低顔見長官。"
        ],
        "title": "兄弟鄰里日講率會因書一絕且戒其早納租稅也",
        "id": "1e747fcb-1498-4194-bb7f-06c0b36ffc93"
    },
    {
        "author": "王十朋",
        "paragraphs": [
            "前輩風流久，之人尚典刑。",
            "抱才雖汩沒，種德自芬馨。",
            "養浩眠龍穴，流光屬鯉庭。",
            "鄉評推燕竇，所欠獨年齡。"
        ],
        "title": "萬府君挽詞  其一",
        "id": "597cd810-21a6-4585-9cf6-05083317e0af"
    },
    {
        "author": "王十朋",
        "paragraphs": [
            "太學稱多士，奇兒占上游。",
            "賢書連得雋，舍選復居優。",
            "善教由狐突，興家出萬脩。",
            "板輿游未遂，風樹已蕭颼。"
        ],
        "title": "萬府君挽詞  其二",
        "id": "b5166032-ed1d-410e-ac6f-74ca895ab29c"
    },
    {
        "author": "王十朋",
        "paragraphs": [
            "屈指吾鄉黨，如公今幾何。",
            "門猶畢萬大，男類陸終多。",
            "壯志埋蒿里，幽光發薤歌。",
            "河梁嗟未就，遺恨滿滄波。"
        ],
        "title": "萬府君挽詞  其三",
        "id": "38fcde97-4736-48d4-8b7e-7c5fa0657fe4"
    },
    {
        "author": "王十朋",
        "paragraphs": [
            "意氣軒軒蓋一時，林頭周易造深幾。",
            "芹芳泮水聲蜚早，花滿河陽迹到稀。",
            "方外客携因果去，道旁人汲義泉歸。",
            "柳川池館規模壯，一夕花妖世已非。"
        ],
        "title": "張廷直挽詞",
        "id": "c0165992-a46d-451a-a06c-4bb0d1f600da"
    },
    {
        "author": "王十朋",
        "paragraphs": [
            "君不見溫公年方髫齔時，奮然擊甕活小兒。",
            "至今遺事在圖畫，活人手段良可奇。",
            "又不見耿恭昔年困疏勒，孤城鑿井踰千尺。",
            "整衣一拜精誠通，俄頃枯泉飛爲液。",
            "樂清有地名左原，地幽井古知幾年。",
            "一朝陷溺誰氏子，萬石壓腦沉黄泉。",
            "路隔幽冥生望絕，三宿沉魂豈能活。",
            "鬼神莫救功莫施，天遣仁人爲之出。",
            "彩棒來臨驅五丁，抉石求屍俄有聲。",
            "頭顱半露語未辯，人疑鬼物相視驚。",
            "拯溺辛勤功未果，土圮石欹紛欲墮。",
            "爭言陷者不復生，救者徒遭頹壓禍。",
            "梅仙惻然臨井旁，焚香再拜祈彼蒼。",
            "散金募衆蹈死救，手植板幹加隄防。",
            "土石相銜危不倒，韲粉餘生僅能保。",
            "須臾奪命鬼窟中，萬口讙呼喜填道。",
            "翕然輿論咸奇公，異事行將達帝聰。",
            "感物誠居耿恭上，活人手與溫公同。",
            "况公才學俱超絕，吏隠那能久淹屈。",
            "使君前日飛鶚章，蒞事詳明己廉潔。",
            "鯫生桑梓居此間，具書目見非妄傳。",
            "太史採詩儻見取，願付銀筆書青編。",
            "將見大書特書屢書不止此，史筆芬香此其始。"
        ],
        "title": "左原紀異",
        "id": "dddb49f5-1f38-400d-ae97-47f8a0c7a35b"
    },
    {
        "author": "王十朋",
        "paragraphs": [
            "杜鵑嘉樹狀非常，久向緇林壓衆芳。",
            "春去尚疑啼蜀魄，客來還錯認丁香。",
            "高人好事栽蓮社，野叟移根植草堂。",
            "習氣未除端自笑，賞花銜惠意難忘。"
        ],
        "title": "法燈俊上人惠杜鵑花",
        "id": "b44c05a4-7f86-41b2-921f-e959575563de"
    },
    {
        "author": "王十朋",
        "paragraphs": [
            "道眼相看頗異常，遥遥蓮社有遺芳。",
            "兩篇詩好無蔬氣，四季花然带佛香。",
            "杖錫何時離竹徑，尋山莫惜訪槐堂。",
            "小園花疏煩題注，詩徃花來未可忘。"
        ],
        "title": "法燈聞上人和杜鵑詩酬以前韻",
        "id": "ae3aa220-6d23-40a4-b90b-1ea8b67de81c"
    },
    {
        "author": "王十朋",
        "paragraphs": [
            "蓂開四莢瑞新春，瓦弄幽閨應此辰。",
            "蛇虺夢中祥女子，鳳凰占裏吉佳人。",
            "平生不負三從義，老去兼全五福身。",
            "他日奇兒亦黄髮，捧觴猶得壽慈親。"
        ],
        "title": "孫先覺毋夫人正月四日生時年八十",
        "id": "40255855-6936-44b3-8333-bcb1673e27c3"
    },
    {
        "author": "王十朋",
        "paragraphs": [
            "下帷精舍遠塵繁，境靜心清事不關。",
            "案上忘機有黄卷，眼中得趣是青山。",
            "林泉欲共高僧老，事業未容吾輩閑。",
            "準擬他年掛冠後，飄然杖履白雲間。"
        ],
        "title": "明慶懺院上方地爽而幽蓋精藍之勝也予因會友託迹於其間一日探囊中得石刻詩一本乃王瞻叔國博先生題台人秀野堂也摹寫景物頗類於此因置之壁間意有感觸遂借其韻",
        "id": "7e9d2486-51d4-49fd-ae54-14bc57b3cb3c"
    },
    {
        "author": "王十朋",
        "paragraphs": [
            "偶向緇林植子芳，光風入院泛幽香。",
            "他時倘免芟鋤患，餘馥猶堪供道場。"
        ],
        "title": "懺院種蘭次寶印叔韻  其一",
        "id": "28bdc37b-4895-487c-be5d-fcc08137d01a"
    },
    {
        "author": "王十朋",
        "paragraphs": [
            "不放凡花染道場，故栽芳友伴友郎。",
            "一盤喜遇高人賞，却勝家園十八香。"
        ],
        "title": "懺院種蘭次寶印叔韻  其二",
        "id": "a1b58894-870b-4f82-961d-3e2cf881ae59"
    },
    {
        "author": "王十朋",
        "paragraphs": [
            "老來未厭短檠光，又集青衿就故鄉。",
            "却荷道人能具眼，不同時輩有他腸。",
            "心傳潛澗源流別，首出新詩意味長。",
            "我亦筆頭爲佛事，未應中國異西方。"
        ],
        "title": "次濟上人韻",
        "id": "08a48fd5-f2dd-4526-b7ed-9f6debd36204"
    },
    {
        "author": "王十朋",
        "paragraphs": [
            "昆蟲方啟戶，玄鳥亦知辰。",
            "去自盲風候，來逢化日春。",
            "深條烟雨濕，廣厦羽毛新。",
            "故壘尋遺迹，雕梁拂舊塵。",
            "早鶑宜結友，秋雁不同賓。",
            "嘉爾能知義，無忘舊主人。"
        ],
        "title": "玄鳥至",
        "id": "4275eef5-334e-4e7b-8794-a998be88f672"
    },
    {
        "author": "王十朋",
        "paragraphs": [
            "都勝名花入小園，群芳無復敢爭妍。",
            "童童翠蓋藏春色，艷艷繁燈照雪天。",
            "青蘂似開吾輩眼，高標不染俗流錢。",
            "此花端有歲寒意，好賦甘棠蔽芾篇。"
        ],
        "title": "陳希仲贈山茶",
        "id": "78053e47-b63d-4242-b1ba-f355c5ce93f7"
    },
    {
        "author": "王十朋",
        "paragraphs": [
            "春山杜宇喚人歸，歸見酴醾滿架垂。",
            "葉底半開千顆白，鬢邊斜插一枝奇。",
            "園林綠樹成陰後，亭院青春欲老時。",
            "把酒對花歌數闋，濡毫更和鹿巖詩。"
        ],
        "title": "酴醾次賈元節韻",
        "id": "d805e7e8-8a8c-4dc6-8bf4-1b3891d9d32c"
    },
    {
        "author": "王十朋",
        "paragraphs": [
            "海石真宜植海松，青青不改四時容。",
            "道人妙得栽培力，乞與書齋待化龍。"
        ],
        "title": "覓海松贈僧希月",
        "id": "f8e755e5-a4d8-4989-8257-7bf55cf463a7"
    },
    {
        "author": "王十朋",
        "paragraphs": [
            "俗言浴佛天必雨，今年浴佛天愈晴。",
            "招提鍾磬集梵侶，世尊塵埃思一清。",
            "紛然膜拜口誦偈，舉頭看天紅日明。",
            "或云天意與佛拗，不放雨師龍伯行。",
            "天雖不雨佛亦浴，誤此億萬蒼生情。",
            "廟堂何人職調燮，勸天與佛無使爭。",
            "沛然一雨四方足，億萬蒼生俱沐浴。"
        ],
        "title": "浴佛無雨",
        "id": "3de7bd06-528c-4c7e-88a7-116aa099f4c5"
    },
    {
        "author": "王十朋",
        "paragraphs": [
            "去年春夏人苦雨，今年春夏人厭晴。",
            "水枯秧老農務急，霈然膏澤來太清。",
            "小民易怨亦易喜，不知天意常分明。",
            "何須頻禱應上公，但起夏禹陳五行。",
            "五風十雨堯舜世，自古天意緣人情。",
            "今茲一雨荷帝力，龍神社鬼無妄爭。",
            "南畝有餘人意足，蠶已三眠更三浴。"
        ],
        "title": "喜雨用前韻",
        "id": "8c641972-42eb-4acb-830c-7bfdd9fd24cb"
    },
    {
        "author": "王十朋",
        "paragraphs": [
            "水枯秧老農欲雨，麥黄桑綠蠶欲晴。",
            "一朝大霈滿四澤，雲收霧掃天還清。",
            "曰暘曰雨豈人力，聖德仰荷吾君明。",
            "廟堂况無癡宰相，不怕泥濘妨牛行。",
            "布穀催耕最知務，鳴鳩呼婦殊有情。",
            "平原出水雲吐日，陰陽得所無戰爭。",
            "明日陽光照臨足，今日陽烏已先浴。"
        ],
        "title": "雨止復用前韻",
        "id": "048e0605-e164-499b-ad1f-bf815d8612c9"
    },
    {
        "author": "王十朋",
        "paragraphs": [
            "蝶夢驚回聽殘雨，鳥聲喚起欣初晴。",
            "梵宮烟火带餘濕，黌舍几席生微清。",
            "披衣登閣忽四顧，頓覺遠目增雙明。",
            "樵漁欵乃霧中出，舟楫蕩漾田間行。",
            "清和節物滿眼界，柳垂暗綠花含情。",
            "窗明几凈日漸永，天開地廓陰不爭。",
            "俯視滄浪堪濯足，遥看扶桑觀日浴。"
        ],
        "title": "孟夏十有一日時雨初霽晨登高閣極目四望烟鎖日出氣象一新復用前韻",
        "id": "2e783cbe-ce21-488e-b7ed-08ded47e9147"
    },
    {
        "author": "王十朋",
        "paragraphs": [
            "蠶婦欲晴農欲雨，書生事業無雨晴。",
            "况茲長日足可惜，薰風入戶精神清。",
            "虛窗文字遮眼暗，短檠燈火通宵明。",
            "紙爲良田力耕穫，一廛稼穡嗤許行。",
            "太山北斗仰韓子，千態萬狀窮周情。",
            "群居涵養務渾厚，藩籬剖破銷紛爭。",
            "拭目天衢驤驥足，下視汙池雀兒浴。"
        ],
        "title": "再用前韻勉諸友",
        "id": "456bbc8d-446f-4dc0-b5cd-c2a40b9ce1e0"
    },
    {
        "author": "王十朋",
        "paragraphs": [
            "自從兒時食火榧，思欲移根向鄉里。",
            "年來花木浪經心，品色徒多真戯耳。",
            "道人贈我方外根，不比尋常桃與李。",
            "枝柯宛類秦大夫，功效端如使君子。",
            "殷勤栽植同因果，衆目紛紛等奴婢。",
            "他年摘實薦新時，杖屨相從蓮社裏。"
        ],
        "title": "穎師贈榧栽",
        "id": "6bedd46e-d8a6-4443-8a63-95bc8851cfe7"
    },
    {
        "author": "王十朋",
        "paragraphs": [
            "蒼蒼千尺大夫松，不似湖嵌植小蘢。",
            "枕水一拳形崒嵂，凌雲三幹色尨茸。",
            "王衡星化姿兼茂，蓮社詩高席可重。",
            "乞與書窗端不惡，蕭然如對德人容。"
        ],
        "title": "月上人以拳石植海松蒔菖陽於四際蒼姿秀色鍾清氣于几案間以爲梅溪之野人贈兼惠詩章因與酬唱凡四首  其一",
        "id": "d54c46b5-6079-49ae-b51c-7641d8cb4c1b"
    },
    {
        "author": "王十朋",
        "paragraphs": [
            "處士何須種七松，賸栽海上綠髯龍。",
            "靈根頻灌蒼如玉，黛色初抽軟似茸。",
            "蘸水小山形鑿鑿，引年昌歜節重重。",
            "道人分得歲寒種，一洗梅溪憔悴容。"
        ],
        "title": "月上人以拳石植海松蒔菖陽於四際蒼姿秀色鍾清氣于几案間以爲梅溪之野人贈兼惠詩章因與酬唱凡四首  其二",
        "id": "c47b7980-b7b9-479a-9227-27702b75c4c9"
    },
    {
        "author": "王十朋",
        "paragraphs": [
            "禪杖西游覩萬松，歸栽九節伴蒼龍。",
            "何須偃蓋藏龜甲，自可延年勝鹿茸。",
            "贊老房幽看更好，晝公詩險和難重。",
            "爲師旦旦加澆濯，不遣塵埃上綠容。"
        ],
        "title": "月上人以拳石植海松蒔菖陽於四際蒼姿秀色鍾清氣于几案間以爲梅溪之野人贈兼惠詩章因與酬唱凡四首  其三",
        "id": "67c4cb37-7e9c-4bd6-9356-d73d6bdca952"
    },
    {
        "author": "王十朋",
        "paragraphs": [
            "澗毛纖細蔭青松，會見成仙與化龍。",
            "孤嶼兩峯多臭味，一莖九節異香茸。",
            "羨師得句侵澄觀，顧我談經媿叔重。",
            "明日還家带滄海，園林小小可能容。"
        ],
        "title": "月上人以拳石植海松蒔菖陽於四際蒼姿秀色鍾清氣于几案間以爲梅溪之野人贈兼惠詩章因與酬唱凡四首  其四",
        "id": "3898ae08-8d3c-4110-9075-fd50d6d75397"
    },
    {
        "author": "王十朋",
        "paragraphs": [
            "新植靈根續蕙蘭，緇林佳處占清閑。",
            "深紅應費化工染，濃綠疑從帝所頒。",
            "正色可曾娛俗眼，晚英猶足慰衰顔。",
            "它年解組歸三徑，多種青青滿故山。"
        ],
        "title": "懺院種紅蕉用寶印叔韻",
        "id": "908718b9-ec6a-45bd-960c-420dd8c7f256"
    },
    {
        "author": "王十朋",
        "paragraphs": [
            "佛閣閲人久，儒官涉世踈。",
            "伽藍真長者，容我半年居。"
        ],
        "title": "題佛閣三絕  其一",
        "id": "255d7e1e-390a-4c74-a158-ee50a71b7b65"
    },
    {
        "author": "王十朋",
        "paragraphs": [
            "桑下不三宿，閣中經半年。",
            "青山滿庭戶，雖好莫留連。"
        ],
        "title": "題佛閣三絕  其二",
        "id": "a6fcfea9-ced4-421e-912a-3f0492744abc"
    },
    {
        "author": "王十朋",
        "paragraphs": [
            "靈運本狂客，偶來蓮社遊。",
            "鍾魚聽已厭，歸去故園休。"
        ],
        "title": "題佛閣三絕  其三",
        "id": "e81c9b0b-91ec-40df-9df7-fa1f9ad13674"
    },
    {
        "author": "王十朋",
        "paragraphs": [
            "南山有井名黄花，我卜別業臨其涯。",
            "酌泉潄石思徃事，天遺景與名俱嘉。",
            "東籬採菊隠君子，悠然凝望南山賒。",
            "茲人高躅已千古，三徑蕪沒堪咨嗟。",
            "我生本抱丘壑尚，誤涉塵世爭浮蝸。",
            "十年太學志未遂，歸來隴畝躬桑麻。",
            "草莊新築亦不惡，青山遠近光交加。",
            "會須移住效杜老，終賦歸去師陶家。",
            "新凉入郊九日近，西風漸欲吹烏紗。",
            "龍山風俗有故事，撩我清興凌烟霞。"
        ],
        "title": "題郭莊路",
        "id": "eea9a4ee-5fe0-4553-a16c-deabcf8caa4b"
    },
    {
        "author": "王十朋",
        "paragraphs": [
            "吾門非北海，安得客滿坐。",
            "有亭名率飲，鄰里日相過。"
        ],
        "title": "率飲亭二十絕  其一",
        "id": "5cfeaf07-7fe6-4e22-b28e-77b076fe8640"
    },
    {
        "author": "王十朋",
        "paragraphs": [
            "蒼頭稍知耕，赤脚頗能釀。",
            "有田俱種秫，我日坐亭上。"
        ],
        "title": "率飲亭二十絕  其二",
        "id": "7956d167-37bb-44ef-acc1-e356e2494fcc"
    },
    {
        "author": "王十朋",
        "paragraphs": [
            "幽亭闊方丈，脩竹種千百。",
            "有時人不來，影月爲吾客。"
        ],
        "title": "率飲亭二十絕  其三",
        "id": "a73ae727-4337-4b7a-b048-b92276206d06"
    },
    {
        "author": "王十朋",
        "paragraphs": [
            "富貴有天命，安貧士之常。",
            "聊爲真率飲，未用利名忙。"
        ],
        "title": "率飲亭二十絕  其四",
        "id": "4a003aec-7d6b-4195-b099-9cb7e7fc44a8"
    },
    {
        "author": "王十朋",
        "paragraphs": [
            "老去識交情，興來懷酒伴。",
            "山林車馬稀，風月壺觴滿。"
        ],
        "title": "率飲亭二十絕  其五",
        "id": "187b0165-b2e3-47b0-b279-3401bd750354"
    },
    {
        "author": "王十朋",
        "paragraphs": [
            "文舉客滿坐，淵明酒盈尊。",
            "雖無古高躅，妙意亦常存。"
        ],
        "title": "率飲亭二十絕  其六",
        "id": "e01b7603-f55c-4f90-8e90-1514c8f1e7c8"
    },
    {
        "author": "王十朋",
        "paragraphs": [
            "文字粗能飲，聖賢時復中。",
            "林間十二子，賓主自清風。"
        ],
        "title": "率飲亭二十絕  其七",
        "id": "7637eb3c-c74e-4198-8349-1414790cd81d"
    },
    {
        "author": "王十朋",
        "paragraphs": [
            "富飲不解文，翁意非在酒。",
            "三盃聊遣興，一醉豈緣口。"
        ],
        "title": "率飲亭二十絕  其八",
        "id": "bc4b7c30-e7b3-4471-af2b-9a32634fb855"
    },
    {
        "author": "王十朋",
        "paragraphs": [
            "我游醉鄉中，常在軟飽後。",
            "誰脩醉鄉記，添我姓名不。"
        ],
        "title": "率飲亭二十絕  其九",
        "id": "0b230150-1bba-4935-a65f-3237cdca8186"
    },
    {
        "author": "王十朋",
        "paragraphs": [
            "吾家數兄弟，薄有古人風。",
            "生計何曾足，酒盃無日空。"
        ],
        "title": "率飲亭二十絕  其一○",
        "id": "caf6db40-c289-4b93-a216-cc8623d85639"
    },
    {
        "author": "王十朋",
        "paragraphs": [
            "我性野而率，山林謾求安。",
            "有酒固可樂，無酒亦自寬。"
        ],
        "title": "率飲亭二十絕  其一一",
        "id": "8bd377fc-2a83-4a4e-ad4b-c93478a5acfd"
    },
    {
        "author": "王十朋",
        "paragraphs": [
            "亭上可率飲，林間宜率吟。",
            "每於詩酒裏，寓我率然心。"
        ],
        "title": "率飲亭二十絕  其一二",
        "id": "5db9d04a-ad4b-43c0-bd07-5b01e7a1436e"
    },
    {
        "author": "王十朋",
        "paragraphs": [
            "結交雖不泛，絕物亦何曾。",
            "莫問親踈客，過門無不應。"
        ],
        "title": "率飲亭二十絕  其一三",
        "id": "6684f5d2-a8ab-41e3-987d-4ff085dbf7cb"
    },
    {
        "author": "王十朋",
        "paragraphs": [
            "交游聚散中，身世浮沉裏。",
            "觀書悟昨非，把酒知今是。"
        ],
        "title": "率飲亭二十絕  其一四",
        "id": "d2c6f923-19a2-4c30-87d6-4cdab468e3d6"
    },
    {
        "author": "王十朋",
        "paragraphs": [
            "有酒或無客，有客或無酒。",
            "何時此亭中，客酒兩常有。"
        ],
        "title": "率飲亭二十絕  其一五",
        "id": "89f245c4-ed2b-405a-88cf-b589aead28f4"
    },
    {
        "author": "王十朋",
        "paragraphs": [
            "是非何足論，時酒謾消遣。",
            "但把無它腸，聊爲在家善。"
        ],
        "title": "率飲亭二十絕  其一六",
        "id": "a3999b5f-846d-436b-ad66-20c7f8014f5c"
    },
    {
        "author": "王十朋",
        "paragraphs": [
            "燈火散交游，園林寄幽興。",
            "萬事付無心，隨緣不求勝。"
        ],
        "title": "率飲亭二十絕  其一七",
        "id": "9b9d095c-4f87-49a3-8d68-9618a1e35d13"
    },
    {
        "author": "王十朋",
        "paragraphs": [
            "心向靜中求，身宜閑處著。",
            "閤已號便便，亭宜名莫莫。"
        ],
        "title": "率飲亭二十絕  其一八",
        "id": "aeaf246e-1f11-435a-a6e3-9ac2af44f363"
    },
    {
        "author": "王十朋",
        "paragraphs": [
            "吾家老兄弟，杖屨日相過。",
            "對酒歡無限，論詩味更多。"
        ],
        "title": "率飲亭二十絕  其一九",
        "id": "2baa903c-9aeb-4b44-9e43-19b39ec72a31"
    },
    {
        "author": "王十朋",
        "paragraphs": [
            "有口但飲酒，無悰亦作詩。",
            "它年宦南北，還憶在家時。"
        ],
        "title": "率飲亭二十絕  其二○",
        "id": "1a04d683-7685-4b60-8125-e01f9b7199eb"
    },
    {
        "author": "王十朋",
        "paragraphs": [
            "純孝世稀有，事亡人所難。",
            "堪嘉里曾子，况有婦丁蘭。",
            "守令方尊禮，鄉閭競聳觀。",
            "名將聞帝闕，旌表及門闌。"
        ],
        "title": "橫山連氏妻方奉姑甚謹姑死刻木像事之越十年不怠郡守張公子韶下車命諸邑訪孝義予披牒至其家獲觀木像感嘆不已因書四十字時紹興丙子七月十四日也",
        "id": "d35a3f4d-dab7-4f6b-8a20-a0e4f6808232"
    },
    {
        "author": "王十朋",
        "paragraphs": [
            "昔年度茲嶺，回首念慈親。",
            "如今望雲處，惟有淚沾巾。"
        ],
        "title": "登姚奧嶺望家山有感",
        "id": "453100aa-8549-459e-8575-9d0a9b0ec797"
    },
    {
        "author": "王十朋",
        "paragraphs": [
            "憶昔同行宿此村，重來堪嘆止吾存。",
            "芙蓉雁蕩重經眼，舊事無人與共論。"
        ],
        "title": "題驛奧張店思周光宗",
        "id": "4c2dd5c0-12c0-4c5b-8d68-ff627bcaa33a"
    },
    {
        "author": "王十朋",
        "paragraphs": [
            "雁山五經眼，茲行尤可觀。",
            "初冬天氣佳，雁歸山未寒。",
            "有日照幽谷，無雲翳層巒。",
            "入境見祥雲，振衣登馬鞍。",
            "瀑水飛玉龍，羽旗導翔鸞。",
            "石柱屹天外，卓筆書雲端。",
            "靈峯觀石室，杖屨穿巑岏。",
            "山禽知我來，好音若相歡。",
            "群峯列春笋，丹青狀尤難。",
            "行色媿匆匆，更約它時看。"
        ],
        "title": "度雁山",
        "id": "553d14e9-0a85-4e3e-9e4b-89809ec44797"
    },
    {
        "author": "王十朋",
        "paragraphs": [
            "十年九行役，屢經此山中。",
            "愛山不厭觀，每媿行匆匆。",
            "大士瞻矩羅，騷人思謝公。",
            "一生看不足，語如白頭翁。"
        ],
        "title": "度謝公嶺",
        "id": "f54d201e-2c44-4071-9b5a-f7d525ce4848"
    },
    {
        "author": "王十朋",
        "paragraphs": [
            "西湖處士安在哉，湖山如舊梅花開。",
            "見花如見處士面，神清骨冷無纖埃。",
            "不將時節較早晚，風味自是花中魁。",
            "暗香和月入佳句，壓盡今古無詩才。",
            "武林深處景益勝，十里眼界多瓊瑰。",
            "北枝貪睡南枝醒，枝屨得得攙出來。",
            "旅中茲游殊不惡，况有佳友銜清杯。",
            "手折林間一枝雪，頭上带得新春回。"
        ],
        "tags": [
            "西湖"
        ],
        "title": "臘日與守約同舍賞梅西湖",
        "id": "af3a5b6b-40c9-4e09-8e76-efd269a0039a"
    },
    {
        "author": "王十朋",
        "paragraphs": [
            "梅溪野人真野哉，老眼長爲寒梅開。",
            "朅來西湖探春色，濡毫一洗匈襟埃。",
            "却將梅花比和靖，花與人物俱奇魁。",
            "同行二十五佳客，一一盡是離騷才。",
            "新詩一出花價長，穅秕桃李奴玫瑰。",
            "湖山已槁處士骨，風月未厭吾儕來。",
            "欣聞好事約重賞，準擬餐玉嘗春盃。",
            "預辦長牋收白雪，載取十里清香回。"
        ],
        "tags": [
            "西湖"
        ],
        "title": "同舍再約賞梅用前韻",
        "id": "501bc847-1296-4092-b347-6905efe87725"
    },
    {
        "author": "王十朋",
        "paragraphs": [
            "西湖十里真佳哉，百花未放梅先開。",
            "吾儕好事頗成癖，探春不憚衝風埃。",
            "李生不出苦病惱，書閲肘後占河魁。",
            "膽瓶相對數點雪，錦腸寫出飄然才。",
            "人如西湖有涵養，句與和靖爭奇瑰。",
            "重尋勝游有新約，湖山準擬詩仙來。",
            "寒爐蹲鴟不必煨，爲花痛飲拚千盃。",
            "願君及早理杖屨，莫令立馬頭頻回。"
        ],
        "tags": [
            "西湖"
        ],
        "title": "前日探梅李元翁以疾不往和詩有玉華野人多病惱獨守寒爐煨芋魁句復用前韻約同賞",
        "id": "cee70471-2cf6-4f5c-b0aa-c0e18a73d1a9"
    },
    {
        "author": "王十朋",
        "paragraphs": [
            "中興天子初龍翔，臨軒策士當維揚。",
            "艱難果見異人出，龍虎甲乙俱非常。",
            "先生大對過晁董，指切時務言激昂。",
            "麟經絕筆二千載，收拾紙上生光芒。",
            "自從曲江到今日，勁氣獨得南方强。",
            "權門用事手可炙，申棖亦減平生剛。",
            "先生閉門玩爻象，簸弄日月潮之陽。",
            "帝憂南國命共理，袁連二政俱循良。",
            "公道方行正人用，詔起韓愈師虞庠。",
            "先生不作進學解，直言慷慨投封章。",
            "一麾出守山水郡，十行詔墨加恩光。",
            "東嘉得賢類京兆，前政有張今有王。",
            "張公到官席未煖，猶有遺愛如甘棠。",
            "先生况是儒宗師，斂此大惠施一方。",
            "入境願問民疾苦，下車宜誅吏奸贓。",
            "首延璆孺坐賢榻，無使楊墨登門牆。",
            "河內借恂豈容久，宸衷念賈殊未忘。",
            "鯫生摳衣恨太晚，執經未獲時登堂。",
            "私心竊喜父母國，聖恩特許來龔黄。",
            "願同何堅首率化，歸見潁川鳴鳳凰。"
        ],
        "title": "送王司業守永嘉",
        "id": "8673424c-1aa6-4b53-a38d-cd7bde2676b8"
    },
    {
        "author": "王十朋",
        "paragraphs": [
            "山色綠如染，湖光青似磨。",
            "峯高捧日久，波闊浸天多。",
            "瑞氣浮城闕，春光醉綺羅。",
            "能將比西子，妙句有東坡。"
        ],
        "tags": [
            "西湖"
        ],
        "title": "春日游西湖",
        "id": "30ffe78d-30e2-4578-92a8-1495942ff2a1"
    },
    {
        "author": "王十朋",
        "paragraphs": [
            "孟夏游會稽，禾稼方薿薿。",
            "南風翼新苗，生意殊未已。",
            "重來覺非久，相去百日耳。",
            "黄雲萬頃空，蘋末凉風起。",
            "園林亦摇落，觸目成疑似。",
            "人生過隙駒，朱顔何足恃。",
            "胡爲向迷塗，奔走不停軌。",
            "得失無榮辱，歸來實堪喜。"
        ],
        "title": "和韓秋懷十一首  其一",
        "id": "4668a8be-cfa4-4dda-8771-300457b557c0"
    },
    {
        "author": "王十朋",
        "paragraphs": [
            "草木無利名，時來自榮悴。",
            "人生異草木，百念起心地。",
            "困窮斯感傷，利達或驕恣。",
            "一朝同物化，榮辱兩何異。",
            "有酒且行樂，不必富與貴。"
        ],
        "title": "和韓秋懷十一首  其二",
        "id": "e26b1307-5745-42bb-9468-f425018b41aa"
    },
    {
        "author": "王十朋",
        "paragraphs": [
            "直道疾伊優，壯懷增靡曼。",
            "海上豕方牧，夜中牛屢飯。",
            "半生營一名，偃蹇未如願。",
            "青銅忽自照，白髮已堪歎。",
            "斥鷃適蓬蒿，大鵬摶九萬。",
            "物情貴得所，奚用求自獻。",
            "富貴似可喜，貧賤亦何怨。"
        ],
        "title": "和韓秋懷十一首  其三",
        "id": "af26feeb-3c9d-436a-99c9-0a2c8129c7d7"
    },
    {
        "author": "王十朋",
        "paragraphs": [
            "秋雨浸成潦，秋霜漸爲凌。",
            "老樹喑寒蟬，腥盤集癡蠅。",
            "天涯有歸客，面目吁可憎。",
            "吟餘自捫腹，肝膽空稜稜。",
            "臨淵不善漁，籬頭掛寒罾。",
            "數椽茅屋下，養此百不能。"
        ],
        "title": "和韓秋懷十一首  其四",
        "id": "f4e2befc-f33a-4e0b-bc34-88bd898d674b"
    },
    {
        "author": "王十朋",
        "paragraphs": [
            "秋懷蟲共悲，秋夜鶴同警。",
            "輝輝玉繩低，耿耿銀漢永。",
            "靜思鳬舄喬，遐慕螭蟠猛。",
            "途遠慵著鞭，井深艱下綆。",
            "鳥倦當知還，馬失亦云幸。",
            "窮通委天命，塵慮可深屏。"
        ],
        "title": "和韓秋懷十一首  其五",
        "id": "47c1c176-04fc-4af0-b717-f1787c118850"
    },
    {
        "author": "王十朋",
        "paragraphs": [
            "客路厭繁暑，歸懷愜新景。",
            "枕冷夢自清，夜明窗更炯。",
            "聊棲明月枝，勝逐西風梗。",
            "支床甘自息，伏櫪倦思騁。",
            "惟有問目心，拳拳慕回請。"
        ],
        "title": "和韓秋懷十一首  其六",
        "id": "d55edf66-a7ad-4e82-a5ae-58ef81d90dea"
    },
    {
        "author": "王十朋",
        "paragraphs": [
            "窗几生新凉，燈火照初暗。",
            "省己有昨非，探懷無宿憾。",
            "古書恣掀翻，古意薄窺瞰。",
            "心將遊寂寞，語復攻苦淡。",
            "實歉名忌浮，才踈得懲濫。",
            "守志懼不堅，入道恐成暫。",
            "性抑戒戕賊，心猿思繫纜。",
            "有友頻琢磨，無官自校勘。",
            "澹然學楊雄，不恨儲無甔。"
        ],
        "title": "和韓秋懷十一首  其七",
        "id": "f08fea06-f04e-418b-b6e9-f3332131aa7b"
    },
    {
        "author": "王十朋",
        "paragraphs": [
            "賢關藹多士，頭角爭軒軒。",
            "中有倦游客，虛名厭馳奔。",
            "學爲忠與孝，思踐陽城言。",
            "高秋賦歸去，戯舞庭闈前。",
            "東園柿栗熟，採摘供盤餐。",
            "兄弟各賦詩，集作棣蕚編。",
            "甲乙二孺子，日誦言半千。",
            "學語三歲時，笑味生甜酸。",
            "欣然動我懷，長夜不成眠。",
            "歸來有此樂，亦可終殘年。"
        ],
        "title": "和韓秋懷十一首  其八",
        "id": "d33201f3-7687-46e8-baf7-9ad7f02f6939"
    },
    {
        "author": "王十朋",
        "paragraphs": [
            "吾廬有脩竹，滴翠凝不乾。",
            "天風一吹拂，終夜鳴琅玕。",
            "黄楊亦嘉樹，一甕何團團。",
            "日暮飛禽歸，啾然欲求安。",
            "嗟予欲何爲，屢涉吳江瀾。",
            "一名竟未就，舉彈空飛丸。",
            "對竹賞佳樹，聊繫予征鞍。"
        ],
        "title": "和韓秋懷十一首  其九",
        "id": "64b5f332-8ade-46dc-b74c-08c63ddb53d4"
    },
    {
        "author": "王十朋",
        "paragraphs": [
            "商飈起何處，古樹生秋聲。",
            "肅肅夜氣寂，悠悠月華明。",
            "兀兀念前古，孜孜殫寸誠。",
            "默默守孤陋，兢兢防滿盈。",
            "興至役詩匠，愁來驅酒兵。",
            "自適布衣願，未覺青衫榮。",
            "長鬚與赤脚，亦足供使令。"
        ],
        "title": "和韓秋懷十一首  其一○",
        "id": "7c47f22d-d7b0-4c71-9c0d-6e265d7120d2"
    },
    {
        "author": "王十朋",
        "paragraphs": [
            "鮮鮮霜中菊，誰云晚不好。",
            "開日即重陽，雖晚亦同蚤。",
            "對景便須醉，浮生苦難保。",
            "胡爲楚大夫，不飲致枯槁。",
            "何如醉鄉人，雖醉亦有道。"
        ],
        "title": "和韓秋懷十一首  其一一",
        "id": "1d8b16c1-ad9a-40a2-a261-df012c7e46c7"
    },
    {
        "author": "王十朋",
        "paragraphs": [
            "性無有不善，茲言聞子輿。",
            "學所以脩性，楊雄著之書。",
            "欲知人之生，靈臺湛然虛。",
            "習善裕乃身，習惡喪厥初。",
            "下惠與盜跖，不生兩門閭。",
            "所趨一不同，相去霄壤如。",
            "是以吾夫子，詩禮教伯魚。",
            "當時非義方，聖門亦蕭疏。",
            "我似杜陵翁，有兒最憐渠。",
            "徒愛不知教，懼如馿與豬。",
            "詎望登丹霄，折桂騎蟾蜍。",
            "粗令有聞見，免爲甕中蛆。",
            "丱角入小學，首誦仲尼居。",
            "要知先孝弟，餘力哉乎歟。",
            "我家素孤寒，金玉苦無儲。",
            "舊業止青箱，辛勤二星餘。",
            "遺爾以清白，爾曹宜念且。",
            "性情乃良田，學問爲耘鋤。",
            "勿患遠難致，跬步馳蹇馿。",
            "勿憂年不逢，六經有新畬。",
            "勿隨奔競流，伺候人庭除。",
            "勿學田舍兒，黄金買冠裾。",
            "在我能自脩，不患無聲譽。",
            "我久困筆硯，退思老山墟。",
            "拭眼看爾曹，庶使愁腸舒。",
            "詩篇和韓公，座右宜書諸。",
            "青春最堪惜，勉矣無躊躇。"
        ],
        "title": "和韓符讀書城南示孟甲孟乙",
        "id": "ab681370-f9b2-43da-8c6d-d364e6602141"
    },
    {
        "author": "王十朋",
        "paragraphs": [
            "良友不易得，清談苦難聞。",
            "前夕知何夕，我來訪諸君。",
            "共對燈燭光，芳尊細論文。",
            "通家忝孔李，促席聯機雲。",
            "杯盤畧荷禮，氣味同清芬。",
            "一盞洗窮愁，三杯話離群。",
            "春舟會稽別，秋袂錢塘分。",
            "顧我與三友，新當敗孤軍。",
            "飄零各南北，對酒無復醺。",
            "客况飽牢落，時光負氤氳。",
            "聚散實堪恨，榮枯何足云。",
            "歸來已三月，俗狀日紛紛。",
            "幸此同一笑，盤餐飣腥葷。",
            "蠔山薦巨房，龜脚烹脩裙。",
            "良辰屬嚴冬，敗懽無蠅蚊。",
            "痛飲竟長夜，高歌和南薰。",
            "雖非韓孟張，所飲亦典墳。",
            "何時脫場屋，南畝同耕耘。",
            "晝爲雞豚社，夜策詩酒勳。",
            "此言宜早踐，勿待桑榆曛。"
        ],
        "title": "和韓醉贈張秘書寄萬大年先之申之",
        "id": "a8a44a8f-0a43-4882-9158-409e884f3d57"
    },
    {
        "author": "王十朋",
        "paragraphs": [
            "讀書窺古今，掩卷成叱咤。",
            "唐虞昔垂衣，禹稷起躬稼。",
            "人材各超絕，王業迭興謝。",
            "典謨光日月，雅頌藹蘭麝。",
            "孟軻論易地，顔回堪並駕。",
            "窮達雖殊途，聖賢實同價。",
            "避就鄉隣鬭，泣笑疏戚謝。",
            "甘心惟飲瓢，沒齒不談霸。",
            "斯人嗟已亡，末俗遂多詐。",
            "祿從枉道求，氣爲權門下。",
            "爭爲邑犬吠，翻取獵師駡。",
            "幽人思隠盤，高士欲耕灞。",
            "予生苦多難，安跡殊未暇。",
            "冬行皸兩足，夜坐痹雙髂。",
            "黄卷徒自勞，青雲未能跨。",
            "借勢乏王公，成名無僕射。",
            "大學厭虀鹽，親闈疏膾炙。",
            "眷眷日懷歸，區區每求假。",
            "飛同鷁過宋，閑若馬歸華。",
            "陋巷懷哲人，短檠燒午夜。",
            "對床有兄弟，通家足姻婭。",
            "談笑開芳尊，塵勞釋征靶。",
            "篇章日盈囊，卷帙時抽架。",
            "詠歌同舞雩，歎息殊觀蠟。",
            "有田聊代祿，無謫不祈赦。",
            "未爲雄草玄，謾學愈苴罅。",
            "嘯傲窮朝曛，絃歌達冬夏。",
            "頭角姑自藏，齒牙誰肯借。",
            "眠從弟子嘲，醉不金吾怕。",
            "心知得失妄，眼見炎凉乍。",
            "造物豈吾苦，交情勿渠訝。",
            "馬來未爲福，火盡安足藉。",
            "孝弟儻自脩，長幼必能化。",
            "力耕西疇禾，剩種東臯柘。",
            "旨甘奉盤餐，溫凊飾臺榭。",
            "斗粟鑒漢謠，一爨共崔舍。",
            "仰效慈烏哺，俯笑寒鴟嚇。",
            "但令尊不空，莫厭客頻迓。",
            "風篁觀掩冉，山禽聽嬌姹。",
            "困窮乃吾幸，此禍不須嫁。"
        ],
        "title": "和韓縣齋有懷四十韻",
        "id": "4d7fb207-bd7e-4aef-a591-2e18e6c1b8b1"
    },
    {
        "author": "王十朋",
        "paragraphs": [
            "嬴秦斬新開混茫，傲睨前古無虞唐。",
            "詩書爲灰儒鬼哭，李斯秉筆中書堂。",
            "長城丁壯無還者，送徒更住驪山下。",
            "避世高人何所之，出門永與家鄉辭。",
            "入山惟恐不深遠，豈是得已巢於斯。",
            "來時六合爲秦室，未省今爲何歲日。",
            "吏不到門租不輸，子長丁添更何卹。",
            "春入山中桃自花，招邀隠侶傾流霞。",
            "男耕女織自婚嫁，派別支分都幾家。",
            "誰泛漁舟迷處所，山開洞闢聞人語。",
            "乍相驚問卒相歡，設酒烹鷄講賓主。",
            "可憐秦事已茫然，帝業初期萬萬年。",
            "猶道祖龍長在世，豈知異姓早三傳。",
            "鄰里殷勤爭餉饋，人情與世無相異。",
            "未信壺中別有天，却訝身游與夢寐。",
            "山花亂眼鳥哀鳴，數日留連喜復驚。",
            "更從洞口尋鄉路，逢人欲話疑非情。",
            "異日扁舟欲重顧，水眩山迷紅日暮。",
            "後來圖畫了非真，作誌淵明乃晉人。"
        ],
        "title": "和韓桃源圖",
        "id": "df0139c9-5324-4056-95b2-b73cb273e379"
    },
    {
        "author": "王十朋",
        "paragraphs": [
            "君不見天爲元和開號令，先遣憸人竊朝柄。",
            "奉天難平閑虎貔，弈客待詔來京師。",
            "口中班班談治道，貞觀開元何足爲。",
            "黨與紛紛自標置，遠借伊周供佞媚。",
            "望塵附火皆美官，怨脩睚眥曾不難。",
            "梯媒爵位由貨賂，斥遂朝士因杯盤。",
            "珣瑜卧第郢佑默，誰爲唐室回狂瀾。",
            "朝攘利權未爲怪，莫奪兵柄尤可歎。",
            "仙李蟠根未當艾，十葉神器那容干。",
            "禁中大義知誰主，東宮受禪同三祖。",
            "越兒涕泣吳兒悲，從此豺狼不生羽。",
            "剛明天子位初登，翦除元惡流凶朋。",
            "八州司馬才可稱，節已掃地誰復矜。",
            "子厚年少躁飛騰，身陷醜黨罹熏蒸。",
            "著文擬騷愁思凝，欲自辨白終莫曾。",
            "王孫尸蟲託駡憎，色豈不媿明窗燈。",
            "所記先友時良肱，忍使柳氏家聲崩。",
            "吁嗟匪人何足憑，士勿妄進當戰兢。",
            "退之鯁直憤不勝，詩篇史筆兩可徵，永貞覆轍宜痛懲。"
        ],
        "title": "和韓永貞行",
        "id": "1c014c9b-b7f8-4163-a523-12b4e506c67c"
    },
    {
        "author": "王十朋",
        "paragraphs": [
            "我與君游最久長，短檠夜夜分清光。",
            "初從鄉校共牢落，晚入太學同凄凉。",
            "眼看兒輩盡騰踏，尚磨鐵硯穿藜牀。",
            "君今已作青雲客，萬言曾射天庭策。",
            "藍袍歸拜七十翁，壽酒十分傾太白。",
            "嗟予偃蹇只如前，日高空作盧仝眠。",
            "樂事已輸君自恣，銀燭高燒環翡翠。",
            "直形空腹舊時燈，牆角未應容易棄。"
        ],
        "title": "和韓短燈檠歌寄劉長方",
        "id": "761f46d4-2168-4379-971e-3b8fe0ba6ebb"
    },
    {
        "author": "王十朋",
        "paragraphs": [
            "羲和錯冬令，寒燠常相兼。",
            "在人爲不常，時焉作貪廉。",
            "玄冥當用事，如忌還如謙。",
            "宜寒噤不噓，羣萌誤抽尖。",
            "既燠俄吹冷，夜寐黑不甜。",
            "水行失其理，厥疾不可砭。",
            "前日當孟冬，雷聲震銅蟾。",
            "三日輙大雪，飛花眩觀覘。",
            "逮此始踰月，屢變寒與炎。",
            "晨起坐東窗，陽光快恩霑。",
            "霜畦秀蔬苗，欣焉自腰鐮。",
            "頃刻變凜冽，枯藤怯提拈。",
            "齒牙戰霜風，縮舌疑銜箝。",
            "架抽紛掀翻，誰能正牙籤。",
            "酒杯覺無力，瓶罄勞頻添。",
            "貂裘尚不暖，况無或衣縑。",
            "兀坐擁黄紬，脰作寒龜潛。",
            "氣血粟肌體，涕涶冰鬚髯。",
            "紅爐熾薪炭，旋覺寒星殲。",
            "靜思天壤間，萬類何繁纖。",
            "路傍泣凍餒，海角愁廢淹。",
            "羽毛有不庇，腥血有不燖。",
            "豈堪當此時，可以吾身占。",
            "殷勤語妻子，汝勿多怨嫌。",
            "破被尚禁絮，漏茅可添苫。",
            "人生苟知足，處此意亦恬。",
            "但願王化行，東西俱被漸。",
            "堯天日舒長，有目皆可瞻。",
            "寒生在陋巷，甘心事虀鹽。",
            "何須傍人門，炙手隨姦憸。",
            "耽耽王侯宅，笙歌下珠簾。",
            "寒暑止溫凉，焉知有窮簷。",
            "否泰迭徃來，禍福相依黏。",
            "勿用倚彼玉，自分安吾蒹。",
            "飽腹日三飯，蔽形衣一襜。",
            "祁寒勿怨咨，庶用懲無厭。"
        ],
        "title": "和韓苦寒",
        "id": "9bf97473-4e26-4b25-aaad-336da3efdda8"
    },
    {
        "author": "王十朋",
        "paragraphs": [
            "海錯千萬族，惟蠔不能行。",
            "潮來腹自飽，亦足遂厥生。",
            "翻笑魚蟹蝦，晨夜何營營。",
            "風味與江瑶，可以次第名。",
            "薦身炮炙間，殻破材始呈。",
            "北客昔南食，一見生怪驚。",
            "故人居海濱，群鮮厭庖烹。",
            "酷愛此味真，不假薑桂橙。",
            "遥憐山間友，混迹黎與騂。",
            "蔬腸久不飽，肌骨尫且獰。",
            "巨房餉饞腹，一笑百念平。",
            "豈爲飲食欲，實見親舊情。",
            "誰知虀鹽餘，盤餐味常并。",
            "故鄉實堪戀，未用圖西行。"
        ],
        "title": "和韓南食",
        "id": "49d9a49e-9d0f-4560-b785-51ae5d14c45b"
    },
    {
        "author": "王十朋",
        "paragraphs": [
            "七絃自相語，唱予仍和汝。",
            "千指忽凄凉，騷人悲戰場。",
            "大絃溫和小消越，惠風夷韻參悠揚。",
            "琴瑟鳴寒泉，儀儀舞鸞凰。",
            "山高水遠聽愈淡，花奴羯鼓聲方彊。",
            "施生幽雅士，不好笙與篁。",
            "千金買焦尾，悠然坐藜牀。",
            "顧我非知音，感激涕自滂。",
            "三聽輒三嘆，羲皇在我虀鹽腸。"
        ],
        "title": "和韓聽穎師琴",
        "id": "a00f33eb-c5ef-4cdc-af83-f89247196f6e"
    },
    {
        "author": "王十朋",
        "paragraphs": [
            "憶昨少年氣銳心未灰，平明出門薄暮迴。",
            "解衣換酒期必醉，亂花壓面欹條枚。",
            "年華荏苒今半世，觸事徃徃生悲哀。",
            "歡娛無復少年味，勉强談笑陪尊罍。",
            "飲纔過量輙成疾，秋霜入鬢剛腸摧。",
            "子年少我氣鼎盛，琅玕夜誦聲如雷。",
            "匈中平時足藴藉，頤神養素成嬰孩。",
            "松姿柏質異蒲柳，堅剛不怕霜霰漼。",
            "凌雲變化未可料，豈比嵲屼風中桅。",
            "胡爲鬰鬰乃如許，與我老者同虺隤。",
            "豈緣心事未如願，一念遂覺憂愁來。",
            "還驚世態多險阻，忤意未兌生嫌猜。",
            "壯懷千里力未致，齟齬翻類三足能。",
            "傷和伐性致坎軻，兩眉蹙恨憑誰開。",
            "吾聞君子貴知命，數者於我何有哉。",
            "又聞古人亦迍蹇，在易固有無妄災。",
            "閉門靜坐養時晦，拂拭心鏡捐塵埃。",
            "他年定作仁者壽，齒背會見同鯢鮐。",
            "聖賢遺訓載子腹，此事寧不知所裁。",
            "否徃泰來固有日，坦塗利轂寧須推。"
        ],
        "title": "和韓憶昨行示夢齡",
        "id": "997f0a71-b4cb-4874-a72f-2bbdfde4bf02"
    },
    {
        "author": "王十朋",
        "paragraphs": [
            "吾皇尚柔理，北客來輸平。",
            "投戈講文藝，虞庠萃群英。",
            "藹藹六年間，人物如西京。",
            "菁莪各成材，龍虎巍標名。",
            "東嘉號多士，半作鴻都生。",
            "昭然藻鑑中，不負事業精。",
            "先進日通顯，天衢作雷轟。",
            "後生益可畏，行藝方蜚聲。",
            "賢哉汝南丈，頭角令人驚。",
            "撐腸飽文史，欲振三年鳴。",
            "偃蹇未如志，造物殊無情。",
            "歸來務遵養，絕意蝸角爭。",
            "高堂有慈親，祿養須大烹。",
            "壯懷不能已，千里提短檠。",
            "掉頭脫塵鞅，舉翼摩太清。",
            "賤子忝交末，平生荷推誠。",
            "緬懷去年春，駕言共西征。",
            "悠悠舊時路，君今獨先行。",
            "江梅弄春色，愛日烘新晴。",
            "勿憚行役苦，會見歸來榮。"
        ],
        "title": "和韓燕河南府秀才送周光宗",
        "id": "ee7b3bf5-a397-4ba7-8343-98231d73befd"
    },
    {
        "author": "王十朋",
        "paragraphs": [
            "故舊別云久，話言猶未聆。",
            "歲暮念愈劇，宵長夢形頻。",
            "憶昔始傾蓋，相看俱妙齡。",
            "參乎方越席，鯉也纔趨庭。",
            "樂泮共采藻，泛江同食萍。",
            "玄深探羲畫，狂妄窺麟經。",
            "端能辨箕荄，未省分雷霆。",
            "卷帙發晨架，膏油燃夜櫺。",
            "君才富八斗，我字識一丁。",
            "輕願苦窘幅，高屋欽建瓴。",
            "低頭願爲愈，割席終慙寧。",
            "結游指寥廓，約泛航清泠。",
            "驥足騁天駿，鼇頭緡海腥。",
            "塗遠困塵鞅，棹迴閣寒汀。",
            "壯懷誓白水，憤氣干青冥。",
            "孤嶼散形影，雙溪隔滄溟。",
            "耿耿月遥共，悠悠門獨扃。",
            "論文憶李白，對酒懷劉伶。",
            "鄉校鼓沂瑟，頌章賡魯駉。",
            "濯暑振風袂，破寒操雪舲。",
            "勝游倣栗里，雅會脩蘭亭。",
            "瓶罄沽甕蟻，燭殘照囊螢。",
            "猖狂却大雅，酩酊還獨醒。",
            "槐市忽飛詔，英才先振翎。",
            "短檠歌慷慨，長劍磨晶熒。",
            "舊耻雪赤壁，奇功收井陘。",
            "高價壓群玉，新文麗繁星。",
            "鄉閭借光豔，庠序資儀刑。",
            "隨群袍暫白，唾手衫當青。",
            "殘生適孤苦，舉足方伶俜。",
            "文房泣遺澤，座右悲先銘。",
            "犬馬不填壑，鳧鷖卒同涇。",
            "射縞服彊箭，撞鍾施寸筳。",
            "惟求免場屋，詎望揚王庭。",
            "師旋約奏凱，案就期脫囹。",
            "勢屈戰徒力，命奇文不靈。",
            "秋翼困燕雀春苗害蟊螟。",
            "日念返桑梓，願言和鸞鈴。",
            "溪山有偕隠，風雨無獨聽。",
            "懸崖踏蒼翠，怪石穿瓏玲。",
            "豹閑眠霧窟，鳥倦棲雲屏。",
            "世情自翻覆，交態長芳馨。",
            "歲時覺荏苒，咫尺如飄零。",
            "盈虧屢瞻桂，開落頻觀蓂。",
            "欲去廢負米，念來方祝蛉。",
            "何時摻子手，一笑空吾瓶。",
            "注目杳雲雁，緘書附原鴒。",
            "鄙吝佇滌胃，鈍頑資發鉶。",
            "得得戒徒馭，遲遲趨闕廷。",
            "猶勝炙手輩，奔走趨公廳。"
        ],
        "title": "和韓答張轍寄曹夢良",
        "id": "84b9cfc9-7d2f-4a2b-8290-e215d5ce2a6b"
    },
    {
        "author": "王十朋",
        "paragraphs": [
            "曉日五更雞咿喔，銀缸明滅燒餘脂。",
            "家家呼牛逐耗鬼，牛歸誰家鬼何之。",
            "皇都朝會我無與，西疇春事行及期。",
            "弟兄成行拜親老，猶勝去年身未歸。"
        ],
        "title": "己巳元日讀韓送楊郎中賀正詩因和其韻",
        "id": "01987cc9-1a1c-46a1-9fe3-517b4dd0b18f"
    },
    {
        "author": "王十朋",
        "paragraphs": [
            "臘去梅已稀，陽浮柳初弄。",
            "北斗新轉梢，東風漸消凍。",
            "爲人節固佳，顧我身無用。",
            "命駕訪親交，肩輿勞僕從。",
            "門闌念久別，燈燭忻此共。",
            "興來酒自斟，歡至欹頻送。",
            "提壺勸銜盃，播穀催除葑。",
            "農耕方迫歸，行樂未能縱。",
            "人生苦離別，俗狀嗟倥傯。",
            "春風桃李花，把盞何時重。"
        ],
        "title": "人日過電山隨行有昌黎集因讀城南登高詩遂次韵留別孫先覺",
        "id": "6add5d75-e076-43d0-bd2a-da3c3df7145b"
    },
    {
        "author": "王十朋",
        "paragraphs": [
            "春風入園林，萬卉以艷爭相夸。",
            "胡爲此仙李，顔色憔悴堪咨嗟。",
            "稜稜瘦樹數點雪，半醒半睡風欹斜。",
            "枯枝膚剝少生意，况有疥癬相孽芽。",
            "不如免葵及燕麥，妍媚春色摇纖葩。",
            "下自成蹊直虛語，誰肯顧盼留香車。",
            "顧我逢春少行樂，老眼日有文書遮。",
            "自憐衰颯已如許，那更對此愁人花。"
        ],
        "title": "和韓李花  其一",
        "id": "e2fb16a1-b07d-4b25-836d-2d728676fbc4"
    },
    {
        "author": "王十朋",
        "paragraphs": [
            "皇都二月桃李盛，朱輪翠蓋方紛拏。",
            "東君世情亦太甚，十分春在侯門花。",
            "試吟怨句問蒼昊，一種春工何損加。",
            "白華秉燭光照夜，此樹不屬孤寒家。",
            "造化無言意潛告，我愛萬物初無差。",
            "物情稟受苦自異，奚有厚薄施萌芽。",
            "勸君勿爲花致怨，居易俟命思無邪。"
        ],
        "title": "和韓李花  其二",
        "id": "3ad37489-922b-4acd-8d4a-da53568b9025"
    },
    {
        "author": "王十朋",
        "paragraphs": [
            "蟲魚千萬族，一一異狀貌。",
            "飛潛同一性，巨細何必校。",
            "彼微水中鼃，四足傴而皰。",
            "自從科蚪初，生育在泥淖。",
            "好鳴乃其性，非故欲喧閙。",
            "蟈氏職洒灰，恐非聖人教。",
            "吾聞人間世，生死同夢覺。",
            "殺物傷吾仁，忍聽聲熚爆。",
            "况我儒衣冠，絃誦生鄉校。",
            "彼亦呼子曰，有意欲吾效。",
            "人蟲各好生，奚用苦相撓。",
            "退之憚食蛇，得得釋籠罩。",
            "子厚放鷓鴣，仁心亦稍稍。",
            "胡爲於此蟲，未盡忘嗜樂。",
            "薦祠用梟獍，穿穽誅虎豹。",
            "古人豈妄殺，去害除不孝。",
            "願留茲鼓吹，駐我寒溪櫂。"
        ],
        "title": "和韓答柳柳州食蝦蟆",
        "id": "ee9023da-48b1-42ef-8f3a-6db6e5c98036"
    },
    {
        "author": "王十朋",
        "paragraphs": [
            "太古民淳事簡稀，聖人牛首號包羲。",
            "如今四海皆人面，心似山川更嶮巇。"
        ],
        "title": "伏犧  其一",
        "id": "1253c687-2012-4f45-9105-9ec27dd56727"
    },
    {
        "author": "王十朋",
        "paragraphs": [
            "六畫中含萬象殊，洪荒一變遂歸儒。",
            "河圖不授包犧氏，民到于今目尚塗。"
        ],
        "title": "伏犧  其二",
        "id": "32f70601-dd7f-49c4-af34-1ee03c32e2e5"
    },
    {
        "author": "王十朋",
        "paragraphs": [
            "民食腥膻鳥獸同，那知土穀利無窮。",
            "後人只祀勾龍棄，誰念艱難起帝功。"
        ],
        "title": "神農",
        "id": "6a3b9df6-9f92-444b-bec0-808421d7696a"
    },
    {
        "author": "王十朋",
        "paragraphs": [
            "百年功就蛻乾坤，鼎冷湖空跡尚存。",
            "別有慶源流不盡，皇朝葉葉是神孫。"
        ],
        "title": "黄帝",
        "id": "261eb56e-e7b4-4308-a80a-48aa73b2a230"
    },
    {
        "author": "王十朋",
        "paragraphs": [
            "仁德如天帝業隆，四凶不去付重瞳。",
            "當時黄屋如傳子，千古那知楫遜風。"
        ],
        "title": "唐堯",
        "id": "fbe1aaba-b7b7-4450-913e-1e346d593747"
    },
    {
        "author": "王十朋",
        "paragraphs": [
            "洪流浩浩浸寰區，民雜蛇龍鳥獸居。",
            "長歎當時微帝力，蒼生今日盡爲魚。"
        ],
        "title": "夏禹",
        "id": "9cadec60-190b-44bf-9637-9e39ab93a0df"
    },
    {
        "author": "王十朋",
        "paragraphs": [
            "堯舜與賢真可法，夏王傳子若堪疑。",
            "謳欹自屬吾君子，不是當時禹德哀。"
        ],
        "title": "啟",
        "id": "df3f82c3-58fd-4dce-b13b-edd8138fc568"
    },
    {
        "author": "王十朋",
        "paragraphs": [
            "虞仍靡艾共輸忠，一旅中興復禹功。",
            "較德宜優漢高帝，知音惟有貴鄉公。"
        ],
        "title": "少康",
        "id": "18801906-3e87-4fc1-918f-f50e594fc511"
    },
    {
        "author": "王十朋",
        "paragraphs": [
            "大禹辛勤造夏邦，子孫何苦事淫荒。",
            "國亡不悟生平罪，翻悔當時不殺湯。"
        ],
        "title": "桀",
        "id": "47455434-b74e-40b6-a944-c4d541933b82"
    },
    {
        "author": "王十朋",
        "paragraphs": [
            "大乙興仁獸網中，鳴條一戰遂成功。",
            "歸來猶自懷慙德，事與唐虞已不同。"
        ],
        "title": "成湯",
        "id": "34915afd-c63f-4318-a737-bc584fa78aa8"
    },
    {
        "author": "王十朋",
        "paragraphs": [
            "須信精誠可動天，高宗一夢得真賢。",
            "濟川不頼良舟楫，安得中興五千年。"
        ],
        "title": "高宗",
        "id": "af99b750-9577-4c85-a61e-1fa5247170da"
    },
    {
        "author": "王十朋",
        "paragraphs": [
            "釀酒爲池肉作林，深宮長夜恣荒淫。",
            "何如早散橋倉粟，結取臣民億萬心。"
        ],
        "title": "紂",
        "id": "ac034afc-5318-4853-babb-d6021e8bc7a4"
    },
    {
        "author": "王十朋",
        "paragraphs": [
            "民疾商辛若寇讎，三分天下二歸周。",
            "文王終世全臣節，不念前時羑里囚。"
        ],
        "title": "周文王",
        "id": "7a784be1-e647-4c8e-bc60-75e63710a7fe"
    },
    {
        "author": "王十朋",
        "paragraphs": [
            "八百諸侯會孟津，民心天意總歸仁。",
            "須知不食干戈粟，自有登山采蕨人。"
        ],
        "title": "武王",
        "id": "369aea83-f6dd-43be-b45d-6a68e4b73109"
    },
    {
        "author": "王十朋",
        "paragraphs": [
            "姬旦推誠相幼沖，流言交亂出居東。",
            "誰云王是中才主，一啟金縢即悟公。"
        ],
        "title": "成王",
        "id": "28540485-8099-4541-ab20-272a82cc7fb7"
    },
    {
        "author": "王十朋",
        "paragraphs": [
            "北伐南征萬國臣，中興周室頼賢人。",
            "崧高千古英靈在，何獨當時降甫申。"
        ],
        "title": "宣王",
        "id": "37029a4f-69e7-4b6d-8499-4c94497e5980"
    },
    {
        "author": "王十朋",
        "paragraphs": [
            "文武基圖未易量，可憐中葉壞幽王。",
            "神龍流沫生尤物，赫赫宗周一笑亡。"
        ],
        "title": "幽王",
        "id": "e382c0d9-d97c-4154-9fea-8553b3ea8ec4"
    },
    {
        "author": "王十朋",
        "paragraphs": [
            "鯨吞六國帝人寰，遣使遥尋海上山。",
            "仙藥未來身已死，鑾輿空載鮑魚還。"
        ],
        "title": "秦始皇",
        "id": "8688e124-6c3b-4c27-b0b9-4640ca82e408"
    },
    {
        "author": "王十朋",
        "paragraphs": [
            "始皇一怒逐扶蘇，天欲亡秦果在胡。",
            "翻被四方黔首笑，不分鹿馬是誰愚。"
        ],
        "title": "二世",
        "id": "ff7afc4b-6303-4237-8f69-6cf86cc7debc"
    },
    {
        "author": "王十朋",
        "paragraphs": [
            "百戰功成漢業新，咸陽置酒問群臣。",
            "區區高起王陵輩，豈識龍顔善用人。"
        ],
        "title": "漢高帝  其一",
        "id": "2561ad6f-5603-466c-90e1-53291c1287c0"
    },
    {
        "author": "王十朋",
        "paragraphs": [
            "仗劍崎嶇起沛豐，祇將嫚駡馭英雄。",
            "雖然能用三人傑，已失商山四老翁。"
        ],
        "title": "漢高帝  其二",
        "id": "0bb21fb7-8ab8-44e6-8aae-6d5fe0e84e0a"
    },
    {
        "author": "王十朋",
        "paragraphs": [
            "文帝興王自代來，百金不費亦仁哉。",
            "後人不務師恭儉，萬戶千門幾露臺。"
        ],
        "title": "文帝",
        "id": "aa50c1eb-ddf2-4b3a-a9ea-8aca98658d7b"
    },
    {
        "author": "王十朋",
        "paragraphs": [
            "武帝英雄類始皇，甘心黷武國幾亡。",
            "晚年頼有知人術，解把嬰兒付霍光。"
        ],
        "title": "武帝",
        "id": "aa86c1ca-fbd7-4970-bf0d-21a79c72a66b"
    },
    {
        "author": "王十朋",
        "paragraphs": [
            "道雜覇王非美事，治先刑法少仁恩。",
            "蓋楊韓趙猶誅死，誰謂當時獄不冤。"
        ],
        "title": "宣帝",
        "id": "ebbc24f2-4fdf-4e80-91fe-8dc5370e305f"
    },
    {
        "author": "王十朋",
        "paragraphs": [
            "德化欲遵周軌轍，刑名思革漢規模。",
            "更生踈斥蕭生戮，元帝何曾善用儒。"
        ],
        "title": "元帝",
        "id": "5df9bd64-ca8e-41fb-ac5d-022c38f6e8ac"
    },
    {
        "author": "王十朋",
        "paragraphs": [
            "大命由來自有真，子輿徒號漢家親。",
            "須知炎祚中興主，元是南陽謹厚人。"
        ],
        "title": "光武  其一",
        "id": "7fbc960e-b466-42ef-9b44-6cb6244438a3"
    },
    {
        "author": "王十朋",
        "paragraphs": [
            "鬰鬰葱葱瑞氣浮，南陽兵起再興劉。",
            "將軍大敵非常勇，文叔平生本好柔。"
        ],
        "title": "光武  其二",
        "id": "3ecaf6d1-4331-4324-9b3f-7336d06e2b00"
    },
    {
        "author": "王十朋",
        "paragraphs": [
            "萬乘臨雍事老更，橋門億萬會諸生。",
            "永平天子真儒雅，只恨容人度未宏。"
        ],
        "title": "明帝",
        "id": "99a5ddca-3e1c-4af9-be99-66434c8cd1f1"
    },
    {
        "author": "王十朋",
        "paragraphs": [
            "民苦繁苛厭永平，科除慘獄慰群情。",
            "不窮竇憲欺君罪，翻被寬柔壞典刑。"
        ],
        "title": "章帝",
        "id": "6b014dc0-01c3-4c92-ba37-a8c089b74318"
    },
    {
        "author": "王十朋",
        "paragraphs": [
            "董呂袁劉電掃空，阿瞞獨步騁姦雄。",
            "豈知權備皆人傑，未肯全將鼎付公。"
        ],
        "title": "魏武帝",
        "id": "c91d97ed-b699-4de1-bc88-249f78e7fef8"
    },
    {
        "author": "王十朋",
        "paragraphs": [
            "拔刀斫案氣如虹，獨倚周郎立雋功。",
            "一戰果摧曹孟德，不妨高枕覇江東。"
        ],
        "title": "吳大帝",
        "id": "ab1f8cbf-8b7d-4416-b5e5-6dc3fa74cb7b"
    },
    {
        "author": "王十朋",
        "paragraphs": [
            "曹公姦黠世無雙，玄德雄才肯見容。",
            "誰把荆州資覇業，一朝雲雨起蛟龍。"
        ],
        "title": "蜀先主",
        "id": "4eea21bb-fb3a-4ec2-b3c5-095714b1696e"
    },
    {
        "author": "王十朋",
        "paragraphs": [
            "四朝天子寄安危，寡婦孤兒豈忍欺。",
            "見說五湖扛鼎日，又勝三馬食槽時。"
        ],
        "title": "晉宣帝",
        "id": "f00c8b69-8395-4368-a579-6e74bbffb601"
    },
    {
        "author": "王十朋",
        "paragraphs": [
            "早歲膺圖帝業光，晚年何事政多荒。",
            "算來不用平吳好，畢竟吳平速晉亡。"
        ],
        "title": "晉武帝",
        "id": "48e1eb37-7f62-4894-9b20-097a76e4dd25"
    },
    {
        "author": "王十朋",
        "paragraphs": [
            "金陵王氣爲誰鍾，五馬南浮一化龍。",
            "四海民心共思晉，江東何事却從容。"
        ],
        "title": "元帝",
        "id": "9a8d5ad8-fd0a-4056-b9f1-05ce065bc755"
    },
    {
        "author": "王十朋",
        "paragraphs": [
            "宋武英雄世莫加，長驅千里定中華。",
            "乘機不據金湯險，自剖乾坤作兩家。"
        ],
        "title": "宋武帝",
        "id": "4bdba2a6-d701-4cc8-9eff-72e5b2ccd62a"
    },
    {
        "author": "王十朋",
        "paragraphs": [
            "天厭金刀水德終，一時人望屬蕭公。",
            "能論魏武周文事，獨有區區謝侍中。"
        ],
        "title": "齊太祖",
        "id": "7114c68b-7e4a-474d-bbe4-d129dcbbb9e0"
    },
    {
        "author": "王十朋",
        "paragraphs": [
            "不法先王治用儒，拾身傾國事浮屠。",
            "堪嗟餓病臺城日，曾得空王救死無。"
        ],
        "title": "梁武帝",
        "id": "e104e5e3-1e11-41d1-9027-39ad69cd5ced"
    },
    {
        "author": "王十朋",
        "paragraphs": [
            "青絲白馬渡江來，宮殿酣酣盡委灰。",
            "不解開門納桃棒，空悲明鏡不安臺。"
        ],
        "title": "簡文帝",
        "id": "20cfb3a0-212c-4ccd-b1ec-9e9548a7a39e"
    },
    {
        "author": "王十朋",
        "paragraphs": [
            "一旦權臣外召君，已知天帝欲興陳。",
            "江淮若道無神物，誰報齊兵至壽春。"
        ],
        "title": "陳武帝",
        "id": "a312c6fa-9e4e-4bcb-80b5-698d4b7b45ed"
    },
    {
        "author": "王十朋",
        "paragraphs": [
            "臨春閣上醉流霞，狎客酣歌興未涯。",
            "江左半無陳日月，君臣猶聽後庭花。"
        ],
        "title": "後主",
        "id": "ba098a80-53ec-4763-be98-00d6631d31a7"
    },
    {
        "author": "王十朋",
        "paragraphs": [
            "火舉南征破弱燕，拓開中土奠山川。",
            "功成若更能修德，自可延年度厄年。"
        ],
        "title": "魏道武",
        "id": "b268df54-8714-47e9-a1d2-0bdd57052a36"
    },
    {
        "author": "王十朋",
        "paragraphs": [
            "浮圖入海天亡魏，鸚鵡興謠運啟齊。",
            "鄴下兵興黄螘死，營中星隕衆馿嘶。"
        ],
        "title": "北齊神武",
        "id": "65b40a56-aceb-4fc4-bcc4-9c64d00fb6df"
    },
    {
        "author": "王十朋",
        "paragraphs": [
            "峩冠食祿鷄開府，摇尾承恩大郡君。",
            "將士焉能死征戰，盍驅爾輩赴三軍。"
        ],
        "title": "齊後主",
        "id": "9642e729-9907-444f-b239-c91f79cbd934"
    },
    {
        "author": "王十朋",
        "paragraphs": [
            "傳檄東征賀六渾，親迎天子入長安。",
            "剩栽沙苑千株柳，長使齊軍破膽寒。"
        ],
        "title": "周文帝",
        "id": "76b4b870-d3b9-428a-aba3-3b3dceee5d44"
    },
    {
        "author": "王十朋",
        "paragraphs": [
            "孽后邪臣造釁端，房陵幽閉抱深冤。",
            "一朝變起宮闈內，方信當時用婦言。"
        ],
        "title": "隋文帝",
        "id": "3d396d60-3332-4273-b665-7e78a986ae67"
    },
    {
        "author": "王十朋",
        "paragraphs": [
            "汴水東流岸柳春，龍舟南下錦帆新。",
            "鳥聲勸酒梅花笑，笑殺隋亡亦似陳。"
        ],
        "title": "煬帝",
        "id": "61ce96f3-2546-4ef1-afbd-a2951340c868"
    },
    {
        "author": "王十朋",
        "paragraphs": [
            "仁義誰云不可行，文皇親見治功成。",
            "德彝可惜身先死，豈信人間有太平。"
        ],
        "title": "唐太宗",
        "id": "748b8727-a863-4649-afad-8f3d41e0043a"
    },
    {
        "author": "王十朋",
        "paragraphs": [
            "貞觀基圖極盛隆，誰將神器付昏童。",
            "倒持劍柄歸房闥，仙李枝柯一剪空。"
        ],
        "title": "高宗",
        "id": "3b9b6f5c-6758-45e2-9b0c-d07d160e80c4"
    },
    {
        "author": "王十朋",
        "paragraphs": [
            "天寶君臣玩太平，梨園弟于奏新聲。",
            "貴妃一笑天顔喜，不覺胡塵暗兩京。"
        ],
        "title": "明皇",
        "id": "cad8e41b-9b51-4021-b188-c275ca834da7"
    },
    {
        "author": "王十朋",
        "paragraphs": [
            "張后宮中巧弄權，上皇西內老誰憐。",
            "杜陵獨念君臣義，長向雲安拜杜鵑。"
        ],
        "title": "肅宗",
        "id": "3b97f105-db50-4ad2-9da1-886b4f922cc3"
    },
    {
        "author": "王十朋",
        "paragraphs": [
            "虜箭侵陵御幄時，君臣相顧不勝悲。",
            "難平猶自推天命，盧杞姦邪竟不知。"
        ],
        "title": "德宗",
        "id": "d0bfdc29-bdd2-4318-b3ab-32f7d9b5dad3"
    },
    {
        "author": "王十朋",
        "paragraphs": [
            "叛將連頭就典刑，元和功業竟無成。",
            "晚年誤信妖人術，禍自丹砂藥裏生。"
        ],
        "title": "憲宗",
        "id": "4463fdb8-4f4e-4ca8-91c9-389cab5706c7"
    },
    {
        "author": "王十朋",
        "paragraphs": [
            "輦路青青春草多，凭高無語涕滂沱。",
            "禁中夜召詞臣語，受制家奴可奈何。"
        ],
        "title": "文宗",
        "id": "d85112a0-6192-46ce-9196-1598f7997993"
    },
    {
        "author": "王十朋",
        "paragraphs": [
            "天下人心共惡梁，祇應無奈虎狼彊。",
            "可憐千尺黄河水，投盡清流始滅唐。"
        ],
        "title": "梁太祖",
        "id": "ceace0a2-e646-4fd9-b6d4-ec65f90b158c"
    },
    {
        "author": "王十朋",
        "paragraphs": [
            "十年征戰不知勞，三矢功成意氣豪。",
            "自咤身爲李天下，焉知禍起郭門高。"
        ],
        "title": "唐莊宗",
        "id": "7313ab34-a2c7-4271-9d94-13514555448f"
    },
    {
        "author": "王十朋",
        "paragraphs": [
            "玉帛和蕃辱已深，那堪割地侈戎心。",
            "關南一陷腥膻後，遺患寥寥直至今。"
        ],
        "title": "晉高祖",
        "id": "409beae5-f486-4011-8ff4-378ff989cc36"
    },
    {
        "author": "王十朋",
        "paragraphs": [
            "石氏君臣盡播遷，晉陽兵起據中原。",
            "早知只有三年漢，何似捐軀報晉恩。"
        ],
        "title": "漢高祖",
        "id": "feaa42c6-d1ef-4937-bb83-f163bb42831a"
    },
    {
        "author": "王十朋",
        "paragraphs": [
            "出鎮雄藩勢已危，擁兵乘釁襲京師。",
            "誰知一代生靈主，元是雕青郭雀兒。"
        ],
        "title": "周太祖",
        "id": "31b09294-fde5-446c-8b6f-c219fcf2a35e"
    },
    {
        "author": "王十朋",
        "paragraphs": [
            "高平决戰破劉旻，北取三關速若神。",
            "大業未成天命改，殿前點檢是真人。"
        ],
        "title": "周世宗",
        "id": "262350c6-f956-422d-b110-82e0566946ea"
    },
    {
        "author": "王十朋",
        "paragraphs": [
            "肥遁箕山不可尋，高名不朽到于今。",
            "尚留昔日洗耳水，爲洗世人爭競心。"
        ],
        "title": "許由",
        "id": "a4f75c68-a4ed-454b-af31-f981ed409346"
    },
    {
        "author": "王十朋",
        "paragraphs": [
            "洪水橫流四海饑，教民稼穡務三時。",
            "後王欲識艱難業，讀取豳風七月詩。"
        ],
        "title": "后稷",
        "id": "7749ba16-9955-4270-bb19-2a00c94457d7"
    },
    {
        "author": "王十朋",
        "paragraphs": [
            "窮居樂道自躬耕，那肯要君用割烹。",
            "湯后不加三聘禮，未應改志爲蒼生。"
        ],
        "title": "伊尹",
        "id": "6cae1f5f-2420-4c17-a490-8f7dcf4b888f"
    },
    {
        "author": "王十朋",
        "paragraphs": [
            "諫君不聽念君深，被髮徉狂自鼓琴。",
            "千古共傳箕子操，一時難悟狡童心。"
        ],
        "title": "箕子",
        "id": "68f09f41-c83f-4a95-87f0-f91153a3fd1d"
    },
    {
        "author": "王十朋",
        "paragraphs": [
            "諫君不聽盍亡身，豈忍求生却害仁。",
            "不向天庭剖心死，安知心異世間人。"
        ],
        "title": "比干",
        "id": "991da8ea-0e1e-4314-8c32-b48f9001740b"
    },
    {
        "author": "王十朋",
        "paragraphs": [
            "避紂窮居北海濱，歸來端爲有仁人。",
            "武王不聽車前諫，餓死西山志亦伸。"
        ],
        "title": "伯夷",
        "id": "cb706268-13f7-4f4d-af14-358e26604ad6"
    },
    {
        "author": "王十朋",
        "paragraphs": [
            "太伯高風不可追，雁行接羽共南蜚。",
            "莫言斷髮便無用，猶有荆蠻慕義歸。"
        ],
        "title": "太伯",
        "id": "ee9a67cf-9991-4139-ab3d-02082065d5da"
    },
    {
        "author": "王十朋",
        "paragraphs": [
            "隠迹磻溪七十餘，釣灘清淺鬢蕭踈。",
            "滿懷韜畧爲香餌，只釣文王不釣魚。"
        ],
        "title": "太公",
        "id": "f86d4483-203b-46be-b4fa-c366b052b293"
    },
    {
        "author": "王十朋",
        "paragraphs": [
            "明堂攝政朝群后，四海流言孺子疑。",
            "何事召公猶不說，丹心惟有鬼神知。"
        ],
        "title": "周公",
        "id": "9240d5bf-ea94-4b64-8391-432b2ec65f5e"
    },
    {
        "author": "王十朋",
        "paragraphs": [
            "鼠牙雀角豈能欺，召伯聰明聽不疑。",
            "南國政成公已去，甘棠長結後人思。"
        ],
        "title": "召公",
        "id": "283052b6-19bd-4a43-96be-acdab23a4c4c"
    },
    {
        "author": "王十朋",
        "paragraphs": [
            "諸侯九合霸圖成，晉宋江黄盡會盟。",
            "惟有召陵功最直，包茅不貢故來征。"
        ],
        "title": "齊威公",
        "id": "f4865284-11fa-4d8e-8c95-830cefd12653"
    },
    {
        "author": "王十朋",
        "paragraphs": [
            "逆旅栖栖十九年，五蛇夾負遂升天。",
            "却慙不及齊威正，卿相由無管仲賢。"
        ],
        "title": "晉文公",
        "id": "905072a2-9973-4233-8279-1db1f9e109db"
    },
    {
        "author": "王十朋",
        "paragraphs": [
            "小國爭盟禍莫逃，託名仁義直徒勞。",
            "殺人祭鬼寧非忍，猶自臨戎惜二毛。"
        ],
        "title": "宋襄公",
        "id": "114d5a32-5d37-4ebc-8e7e-5e2df3ed5bcd"
    },
    {
        "author": "王十朋",
        "paragraphs": [
            "秦穆平生善用兵，孟明三敗始功成。",
            "後人不識兵家勢，異議紛從勝負生。"
        ],
        "title": "秦穆公",
        "id": "15461371-c438-4ff6-a30c-f273f213266d"
    },
    {
        "author": "王十朋",
        "paragraphs": [
            "周衰夷狄最跳梁，楚入春秋勢更强。",
            "能用一言存滅國，賢哉猶有一莊王。"
        ],
        "title": "楚莊王",
        "id": "fd534848-2be4-4fb8-a346-9a002f164296"
    },
    {
        "author": "王十朋",
        "paragraphs": [
            "唐堯授舜由天命，太伯奔吳避聖人。",
            "魯隠效顰端可笑，遜威不正自亡身。"
        ],
        "title": "魯隠公",
        "id": "2ddf54b5-4064-467d-a5b5-e13714cc180c"
    },
    {
        "author": "王十朋",
        "paragraphs": [
            "菟裘有意身將老，社圃無端釁已萌。",
            "篡魯由來因羽父，過齊爭奈遇彭生。"
        ],
        "title": "威公",
        "id": "72335308-41e5-4519-a826-3042ba44a883"
    },
    {
        "author": "王十朋",
        "paragraphs": [
            "先君出會不生還，魯弱無由可報冤。",
            "禰廟豈宜姜氏見，莊同何忍與讎婚。"
        ],
        "title": "莊公",
        "id": "22d0125c-a641-45af-9444-ab93fc033673"
    },
    {
        "author": "王十朋",
        "paragraphs": [
            "慶父哀姜産禍芽，齗齗魯道可勝嗟。",
            "武闈難起無人救，季子來歸未足嘉。"
        ],
        "title": "閔公",
        "id": "45b8e063-510f-4022-a1b8-42d30204fe3e"
    },
    {
        "author": "王十朋",
        "paragraphs": [
            "僖公能繼伯禽風，盛德揄揚魯頌中。",
            "惟有春秋用王法，不輕一字曲褒公。"
        ],
        "title": "僖公",
        "id": "85edc051-dc46-40cd-995a-22bb75eefa6b"
    },
    {
        "author": "王十朋",
        "paragraphs": [
            "時無閏月那成年，廟有先君豈上賢。",
            "魯國從來秉周禮，文公何事獨無天。"
        ],
        "title": "文公",
        "id": "f8e5dc5d-a2cb-460f-a57f-f1b28ebbc787"
    },
    {
        "author": "王十朋",
        "paragraphs": [
            "東門無道敢欺天，過市哀姜語可憐。",
            "和氣致祥乖致異，如公自合大無年。"
        ],
        "title": "宣公",
        "id": "7463c2c3-caa2-4cc3-a1a3-fff5283cabe6"
    },
    {
        "author": "王十朋",
        "paragraphs": [
            "周室孤危若旅人，諸侯誰復肯來臣。",
            "成公不是朝天子，假道京師會伐秦。"
        ],
        "title": "成公",
        "id": "aa3a046a-8dca-451e-8387-79499fdfe464"
    },
    {
        "author": "王十朋",
        "paragraphs": [
            "侯伯誰修二霸公，大夫專政自襄公。",
            "堂堂魯國車千乘，翻在三家掌握中。"
        ],
        "title": "襄公",
        "id": "dc7d1679-cb48-4f4f-86de-a4485f465a30"
    },
    {
        "author": "王十朋",
        "paragraphs": [
            "昭公失國寓乾侯，方伯無人肯見憂。",
            "如晉適齊徒取辱，祇緣不用予家謀。"
        ],
        "title": "昭公",
        "id": "3c31ace9-8e58-491c-a37a-10b0f5f527c7"
    },
    {
        "author": "王十朋",
        "paragraphs": [
            "春秋疆場埸事紛然，齊魯干戈幾載連。",
            "若使真儒長見用，來歸何止汶陽田。"
        ],
        "title": "定公",
        "id": "37f76566-c844-41ea-882b-4fc8b933eed9"
    },
    {
        "author": "王十朋",
        "paragraphs": [
            "諸侯失政陪臣僭，中國無君左袵專。",
            "欲問哀公後來事，春秋書止獲麟年。"
        ],
        "title": "哀公",
        "id": "4895eebe-4ff2-4f92-927d-1e054040536b"
    },
    {
        "author": "王十朋",
        "paragraphs": [
            "天地深恩詎可忘，寤生忠孝兩俱亡。",
            "身從何出翻囚母，國是誰封敢射王。"
        ],
        "title": "鄭莊公",
        "id": "aed13883-a2cb-4ad5-81fa-7e3bd2e18052"
    },
    {
        "author": "王十朋",
        "paragraphs": [
            "諸兒帷薄可曾修，敝笱詩包兩國羞。",
            "何事春秋尤諱惡，祇緣能報祖宗讎。"
        ],
        "title": "齊襄王",
        "id": "012da654-46d1-4782-abcc-bd416018ad8c"
    },
    {
        "author": "王十朋",
        "paragraphs": [
            "敵國行人詎可輕，等閑戲笑禍胎成。",
            "胥閭竟日知何語，回首齊郊已被兵。"
        ],
        "title": "齊頃公",
        "id": "5381f806-49b6-4a4b-9cb9-12e50daf46d6"
    },
    {
        "author": "王十朋",
        "paragraphs": [
            "舅甥杯酒結綢繆，豈忍陰懷盜賊謀。",
            "不聽三臣言亦是，未須深罪鄧祁侯。"
        ],
        "title": "鄧祁侯",
        "id": "ded7a93d-1e79-4fe6-8944-0bec772a7425"
    },
    {
        "author": "王十朋",
        "paragraphs": [
            "齒髮衰殘志慮昏，讒興婦口可心寒。",
            "不知尤物能爲禍，却爲驪姬寢食安。"
        ],
        "title": "晉獻公",
        "id": "0320622d-d9a8-44a2-9757-98fd38e07d6f"
    },
    {
        "author": "王十朋",
        "paragraphs": [
            "章華臺就國被繇，徵會諸侯意氣驕。",
            "楚衆已離猶不悟，近臣徒爲頌祈招。"
        ],
        "title": "楚靈王",
        "id": "48913956-549b-4d4e-8fe8-fbada69eb79d"
    },
    {
        "author": "王十朋",
        "paragraphs": [
            "懷王誤與虎狼親，身死咸陽一旅人。",
            "見說國人懷舊德，楚雖三戶亦亡秦。"
        ],
        "title": "楚懷王",
        "id": "f49a40ea-8692-45b1-bc72-277ea58c0317"
    },
    {
        "author": "王十朋",
        "paragraphs": [
            "西施未必解亡吳，祇爲讒臣害覇圖。",
            "早使夫差誅宰嚭，不應麋鹿到姑蘇。"
        ],
        "title": "吳王夫差",
        "id": "6a95f1c3-d8ed-4a90-8cf7-b1a77098ed4b"
    },
    {
        "author": "王十朋",
        "paragraphs": [
            "機會由來貴速投，姑蘇事與會稽侔。",
            "謀臣不早麾兵進，嘗膽徒勞二十秋。"
        ],
        "title": "越王勾踐",
        "id": "a77f393e-6255-42fd-be00-c0973e30373f"
    },
    {
        "author": "王十朋",
        "paragraphs": [
            "衣冠肉食謾紛紛，誰解杯羹感悟君。",
            "潁谷封人雖賤士，却能純孝至今聞。"
        ],
        "title": "潁考叔",
        "id": "a411a97a-9be0-4d93-a438-f77f582f790b"
    },
    {
        "author": "王十朋",
        "paragraphs": [
            "人情誰忍棄天倫，公獨能將義滅親。",
            "何惜一時誅賊子，不妨千古作純臣。"
        ],
        "title": "石碏",
        "id": "ace6f1b2-e270-40e8-a1de-af6b3eea49d3"
    },
    {
        "author": "王十朋",
        "paragraphs": [
            "春秋死難止三人，皆欲求仁未得仁。",
            "節義可書惟孔父，勝如仇牧勝如荀。"
        ],
        "title": "孔父",
        "id": "af17bb0a-e3e3-485e-aac4-d1e6f81a73b1"
    },
    {
        "author": "王十朋",
        "paragraphs": [
            "春秋死難止三人，皆欲求仁未得仁。",
            "仇牧捐軀爲君父，不如孔氏勝如荀。"
        ],
        "title": "仇牧",
        "id": "2078e525-90e0-40ad-9234-425bf3e484d7"
    },
    {
        "author": "王十朋",
        "paragraphs": [
            "春秋死難止三人，皆欲求仁未得仁。",
            "荀息捐軀爲私暱，也勝賊子與姦臣。"
        ],
        "title": "荀息",
        "id": "e73d3ccd-8415-4cab-bd92-9a7baa15e2a5"
    },
    {
        "author": "王十朋",
        "paragraphs": [
            "庶子雖賢寧奪嫡，人臣惟聖可行權。",
            "區區祭仲何爲者，賣國容身豈足賢。"
        ],
        "title": "祭仲",
        "id": "4c517e89-ebd6-4f75-a00a-3f412a58ab67"
    },
    {
        "author": "王十朋",
        "paragraphs": [
            "小節區區豈足羞，功名未顯分纍囚。",
            "平生自有真知己，寧患威公怨射鈎。"
        ],
        "title": "管仲",
        "id": "3a105c3b-3bfa-47a4-a8f5-da1ab36c2ef3"
    },
    {
        "author": "王十朋",
        "paragraphs": [
            "狩罷吳郊鳥兔空，果烹獵犬廢良弓。",
            "大夫自爲知幾晚，豈是陶朱計不忠。"
        ],
        "title": "大夫種",
        "id": "5677f133-3a45-412d-abf2-132dfc7f0fb5"
    },
    {
        "author": "王十朋",
        "paragraphs": [
            "久與君王共苦辛，功成身退肯逡巡。",
            "五湖渺渺烟波闊，誰是扁舟第二人。"
        ],
        "title": "范蠡",
        "id": "a40546e0-c679-4cfe-9b36-a4ad9f1cff8d"
    },
    {
        "author": "王十朋",
        "paragraphs": [
            "李廣才名漢世稀，孝文猶自未深知。",
            "輟餐長歎無頗牧，翻惜將軍不遇時。"
        ],
        "title": "李廣  其一",
        "id": "381256c3-c7ea-4376-a6e8-151f200eb6ba"
    },
    {
        "author": "王十朋",
        "paragraphs": [
            "隴右英豪真有種，將軍才氣更無雙。",
            "功高不得封侯賞，祇爲當時殺已降。"
        ],
        "title": "李廣  其二",
        "id": "581ccb85-f627-42b1-9fe7-a058ada01f91"
    },
    {
        "author": "王十朋",
        "paragraphs": [
            "忤意由來勿校難，誰能唾面自令乾。",
            "直須事過心平後，方服婁公度量寬。"
        ],
        "title": "婁師德",
        "id": "45f0bf66-bd21-481f-a77c-a974c1bc3523"
    },
    {
        "author": "王十朋",
        "paragraphs": [
            "武火方炎李欲灰，忠良何力可能回。",
            "斗南人有擎天手，爲向虞淵取日來。"
        ],
        "title": "狄仁傑",
        "id": "2674b837-fc62-4306-ac07-90f4c49f6736"
    },
    {
        "author": "王十朋",
        "paragraphs": [
            "獄興羅織陷忠良，公亦幾遭虎口傷。",
            "蹈死救人人免死，論功何止漢于張。"
        ],
        "title": "徐有功",
        "id": "6856573a-1fc0-444a-989d-7ecac364483a"
    },
    {
        "author": "王十朋",
        "paragraphs": [
            "太平天子崇儒術，寒賤書生荷作成。",
            "槐市育才叨舍選，楓宸唱第冠時英。",
            "聖恩寬大容愚直，御墨褒嘉佩寵榮。",
            "却笑劉蕡不遭際，徒令紙上有虛名。"
        ],
        "title": "丁丑二月二十一日集英殿賜第",
        "id": "a9ae5c03-5545-4b79-b5cb-efbf231291f9"
    },
    {
        "author": "王十朋",
        "paragraphs": [
            "雅會清時不易逢，吾儕今日此游從。",
            "逼人英氣湖光瑩，照眼恩袍草色濃。",
            "文盛一時俱俊傑，名先千佛媿疏庸。",
            "致身許國宜相勉，莫學平津但取容。"
        ],
        "title": "游天竺贈同年",
        "id": "47e65b81-6a8e-4b30-a4b6-66c6ce6ab5ce"
    },
    {
        "author": "王十朋",
        "paragraphs": [
            "飄飄吳蜀兩衰翁，尊酒論文偶會同。",
            "名在儒科雖後我，言關國體豈如公。",
            "休嗟世路多巇嶮，共報君恩有樸忠。",
            "此日游從足可惜，行將渭北與江東。"
        ],
        "title": "贈閻同年",
        "id": "56f05e8e-170b-42ff-b8cc-99f0c6df59f6"
    },
    {
        "author": "王十朋",
        "paragraphs": [
            "我本東嘉田舍翁，登科偶與蜀龍同。",
            "盍簪經月欽高誼，分袂令人念此公。",
            "幕府可能淹俊傑，宸襟應亦記精忠。",
            "他年攬轡游吳越，訪我茅廬浙水東。"
        ],
        "title": "閻和詩敘別再用前韵",
        "id": "7e02bebb-05d4-449c-ada9-faad068fb67a"
    },
    {
        "author": "王十朋",
        "paragraphs": [
            "君家錦水邊，我居浙江東。",
            "各在天一涯，芳尊偶相同。",
            "君方富青春，勁氣吐長虹。",
            "我老志亦衰，倚麻媿蒿蓬。",
            "會合已踰月，周旋見高風。",
            "久客思故鄉，歸心各怱怱。",
            "贈君無別言，相期盡孤忠。"
        ],
        "title": "贈梁同年",
        "id": "458a5b36-b8b2-4ffb-9a52-4c8186edfd1f"
    },
    {
        "author": "王十朋",
        "paragraphs": [
            "中興天子尤崇儒，衆賢彙進如聯珠。",
            "鄒枚待詔萃金馬，臯夔接武相俞都。",
            "策士初期異人出，不尚虛文與聲律。",
            "况當盛世多賈生，晁錯豈容爲第一。",
            "自慙俗學非名家，遺經獨抱居東嘉。",
            "齏鹽太學浪十載，豈有文許時人夸。",
            "芻言旅奏宸庭策，狂妄誤蒙明主擇。",
            "生天偶在千佛先，材劣名浮有餘責。",
            "潁川丈人詩絕奇，長篇勉我毋趨時。",
            "欲報君恩答知己，胸中耿耿何當施。"
        ],
        "title": "次韻陳大監見贈",
        "id": "8ff1819d-78ee-4f63-91df-1cd90bd5600c"
    },
    {
        "author": "王十朋",
        "paragraphs": [
            "楓宸昔羨君登第，蓮幕今慙我效官。",
            "相見可嗟頭并白，老來自合量俱寬。",
            "不嫌此日成名晚，最喜平生取友端。",
            "待報君恩知死所，却同神武掛衣冠。"
        ],
        "title": "次韻劉長方司戶見贈",
        "id": "186b8d5a-207e-469b-87eb-f7df1751558d"
    },
    {
        "author": "王十朋",
        "paragraphs": [
            "潁川丈人賢矣哉，青眼喜爲清流開。",
            "詩章翰墨兩奇絕，筆下一字無塵埃。",
            "品題人物奬後進，搢紳樂善公爲魁。",
            "東嘉賤子生太晚，猶幸識此真人才。",
            "朅來西游也不惡，錦囊所得俱瓊瑰。",
            "區區科第何足道，此行似爲詩篇來。",
            "客中拜貺更重複，丙穴魚及郫筒杯。",
            "寒鄉故舊問歸橐，首言带得公詩回。"
        ],
        "title": "陳大監用賞梅韻以贈依韵酬之",
        "id": "294a9c23-a959-421f-875c-42b61ec09bc4"
    },
    {
        "author": "王十朋",
        "paragraphs": [
            "平生漫學乎歟哉，心茅胸棘鋤不開。",
            "得公新詩一再讀，便覺胸宇清無埃。",
            "銀鈎妙畫發光艷，照眼有如參與魁。",
            "鯫生肺腑非太白，公似工部尤憐才。",
            "旅中屢獲錦綉段，但媿欲報無瓊瑰。",
            "豫章一榻不妄下，賢非徐孺安敢來。",
            "荷公此意最敦篤，一笑當奉論文杯。",
            "鄉心如飛不可遏，更爲長者遲遲回。"
        ],
        "title": "大監復贈詩紙尾有留飯語再用韵以謝",
        "id": "df43edca-47b8-49a0-b7e4-52fc2e4732a3"
    },
    {
        "author": "王十朋",
        "paragraphs": [
            "輦轂之下先彈壓，茲言雖佳未足法。",
            "丈人身居彈壓地，撫字心勞民自洽。",
            "神聖當天萬物春，王畿共理嘉得人。",
            "雲漢昭回賜優渥，不特爲公端爲民。",
            "聖經一章公獨得，黄堂葱鬰生春色。",
            "賢哉名卿才大夫，匪懈事君端可則。",
            "石刻分餘猶及我，榮耀驚聞浙江左。",
            "從今蔀屋光屬天，更有寵褒雲八朵。",
            "願公勉爲不朽傳，長如治吳與治川。",
            "要令列郡法青白，了無一吏橫索錢。"
        ],
        "title": "謝榮帥贈御書孝經用陳大監韵",
        "id": "c2688741-4ef3-43ec-9309-0eb2a1975ab4"
    },
    {
        "author": "王十朋",
        "paragraphs": [
            "宸廷僥冒先諸儒，寵褒况獲驪龍珠。",
            "青衫黄牒拜君賜，紅蓮綠水官留都。",
            "明日扁舟欲東出，訪別長憂礙新律。",
            "丈人呼酒如韓公，賤子媿非張十一。",
            "酒闌未放客還家，活火煎泉烹葉嘉。",
            "西來頻下豫章榻，盛事當作還鄉夸。",
            "始終尚頼公鞭策，邪正途中知所擇。",
            "捐軀誓報明主恩，青史庶逃千古責。",
            "况公自是人中奇，境鄰呂望逢明時。",
            "行持從橐奉清問，美惡願分嫫與施。"
        ],
        "title": "陳大監餞別用前詩珠字韵以謝",
        "id": "2a0dec6c-e839-41bf-86c7-fab299c3b3f3"
    },
    {
        "author": "王十朋",
        "paragraphs": [
            "吾宗神秀時名儒，贈我三百隋侯珠。",
            "野人不識希世寶，但見照眼清而都。",
            "我昔遥從雁山出，旅食賢關淹歲律。",
            "雅欽陸子常患多，更歎張融可無一。",
            "長淮久絕誰起家，青箱有君殊可嘉。",
            "祠科得雋誚子厚，何止文許後生夸。",
            "我拙慚無濟時策，老境初官尚何擇。",
            "江南蓮幕君故鄉，竊芘聊逃簡書責。",
            "寒賤誤蒙君見奇，祖別贈言榮一時。",
            "明日東歸詫閭里，五絕首稱虞伯施。"
        ],
        "title": "用陳大監韵謝王國錄季羔見贈",
        "id": "e70a7628-2cfe-41f5-aad2-0b790a0526fa"
    },
    {
        "author": "王十朋",
        "paragraphs": [
            "唐宋詩人六七作，李杜韓柳歐蘇黄。",
            "近來江西立宗派，妙句更推韓子蒼。",
            "非坡非谷自一家，鼎中一臠曾已嘗。",
            "丈人珍重贈全集，開卷爛然光焰長。",
            "詩如此公固足貴，賜出仁者尤難忘。",
            "兼金白璧不足道，願寶茲集爲家藏。",
            "鯫生幸脫場屋累，老境欲入詩門牆。",
            "古詩三百未能學，句法且學今陵陽。"
        ],
        "title": "陳郎中贈韓子蒼集",
        "id": "48b6823a-66e4-4d63-80a0-915a3ece4fea"
    },
    {
        "author": "王十朋",
        "paragraphs": [
            "有客贈端紫，剛方如正人。",
            "裔傳家萬石，力助筆千鈞。",
            "磨鐵嗟吾老，著書欣爾新。",
            "何當與毛穎，相約侍嚴宸。"
        ],
        "title": "章季子贈端硯",
        "id": "67e82275-e763-45b8-9c99-716befbc1ccb"
    },
    {
        "author": "王十朋",
        "paragraphs": [
            "聖主仁心等南北，燧息邊庭兵不宿。",
            "兩階干羽來遠人，大度端能包濮祝。",
            "萬歲三呼誕彌月，四海千秋太平曲。",
            "宴開文德賜群臣，喜溢天顔明四目。",
            "向來獻壽人誰在，元凱重登共鯀逐。",
            "武夷戎監老風騷，去國十年官始復。",
            "捧觴首賦天保章，遥指南山祝君福。",
            "更獻曲江金鑑錄，不但能歌連理木。",
            "賤臣逢時最僥倖，歸美寧辭管城禿。",
            "願同韓愈頌元和，兼美武公歌綠竹。"
        ],
        "title": "次韵陳大監赴天申節宴",
        "id": "a1b0c166-8039-4d16-84b0-192a5c20d804"
    },
    {
        "author": "王十朋",
        "paragraphs": [
            "君不見西京孝武稱材雄，致治欲與唐虞同。",
            "詔求賢良論闕政，翻取曲學公孫弘。",
            "又不見文宗在唐號儒雅，制詔勤勤策群下。",
            "劉蕡切直棄不收，卒使太阿歸宦者。",
            "吾皇策士親臨軒，不爲故事求空言。",
            "猶疑有司效馮宿，或恐前列登公孫。",
            "九天賜下飛奎翰，照眼昭回悼雲漢。",
            "抑尚忠諛有訓詞，品題高下由宸斷。",
            "儒宗被命持文衡，銀鈎拜賜恩非輕。",
            "歸將樂石刊聖語，分貺下及狂愚生。",
            "畎畆惓倦蓄忠憤，射策自慙言不盡。",
            "它日倘陪鴛鷺行，願效魏公攄底藴。"
        ],
        "title": "謝李侍郎贈御書",
        "id": "f1821ea4-994b-405f-80a1-9dc8ea235db6"
    },
    {
        "author": "王十朋",
        "paragraphs": [
            "十年行役厭間關，一第初收鬢已斑。",
            "重念此生難報處，君親恩德重丘山。"
        ],
        "title": "塗中得寶印叔二詩次韵  其一",
        "id": "fcdddb42-ab11-4595-907a-3358aa622330"
    },
    {
        "author": "王十朋",
        "paragraphs": [
            "雙親不見不勝悲，銜恨何曾有住時。",
            "二叔尚存俱白首，歸來猶足慰衰遲。"
        ],
        "title": "塗中得寶印叔二詩次韵  其二",
        "id": "4ae5254e-092f-4f69-bb13-3a36753396c0"
    },
    {
        "author": "王十朋",
        "paragraphs": [
            "風掃園林萬木殘，道人眼界却宜看。",
            "北窗趺坐對松柏，人物青青俱歲寒。"
        ],
        "title": "次韵寶印叔題壁二絕  其一",
        "id": "eac8caf5-5d5b-4a16-bc53-69794f53f57c"
    },
    {
        "author": "王十朋",
        "paragraphs": [
            "早已心潛不二門，猶將土苴與人論。",
            "未須隻履西歸去，且作人間老世尊。"
        ],
        "title": "次韵寶印叔題壁二絕  其二",
        "id": "3d062cdb-8530-42b6-913b-db576746f538"
    },
    {
        "author": "王十朋",
        "paragraphs": [
            "不廢東平業，思興畢萬門。",
            "短檠書自照，鐵硯志長存。",
            "冠玉貧寧久，蘭亭秀更蕃。",
            "一門今盛大，詩禮荷公恩。"
        ],
        "title": "萬府君挽詞  其一",
        "id": "e0c8dc25-b906-4adf-820b-831f40a00a24"
    },
    {
        "author": "王十朋",
        "paragraphs": [
            "肯歎儒冠誤，長隨舉子忙。",
            "阿戎成雅志，小阮發幽光。",
            "原冷鴒猶近，椿摧桂始芳。",
            "老成嗟不見，猶記貌堂堂。"
        ],
        "title": "萬府君挽詞  其二",
        "id": "10877880-47e1-4fee-b668-19ecd816eb84"
    },
    {
        "author": "王十朋",
        "paragraphs": [
            "蘭玉盈庭戲綵衣，顔如童子壽期頤。",
            "臨行四絕勝四偈，遯世五休高五噫。",
            "藍袖晚霑天子命，芳樽首致使君詞。",
            "誰云汲冢藏書富，應媿無公千首詩。"
        ],
        "title": "致政宋承事挽詞",
        "id": "e40f9a70-39cc-4e9e-8235-485e471d9fe5"
    },
    {
        "author": "王十朋",
        "paragraphs": [
            "隠居高躅已茫然，潛德如公亦足賢。",
            "早見鄉評稱孝子，晚聞詩史記凶年。",
            "事殊伯道兒宜有，行過王珪廟已先。",
            "滿腹玄談共誰語，九原歸去訪伊川。"
        ],
        "title": "張德惠挽詞",
        "id": "871676a9-8dbe-4cab-a98e-8622429ed0a4"
    },
    {
        "author": "王十朋",
        "paragraphs": [
            "梵舍十八所，道場皆矩羅。",
            "茲獨號羅漢，想應無漏多。"
        ],
        "title": "宿羅漢三絕  其一",
        "id": "cb0bb42c-fd40-4603-a44d-539552e4fb16"
    },
    {
        "author": "王十朋",
        "paragraphs": [
            "雁蕩屢經眼，箇中方再游。",
            "何時脫塵鞅，來此飽清幽。"
        ],
        "title": "宿羅漢三絕  其二",
        "id": "f6173453-a355-48c7-a985-2d21bd08fab6"
    },
    {
        "author": "王十朋",
        "paragraphs": [
            "故鄉從此去，借問幾時還。",
            "先自思兄弟，那堪宿雁山。"
        ],
        "title": "宿羅漢三絕  其三",
        "id": "748b7b58-2870-4efa-8c21-96798be8246a"
    },
    {
        "author": "王十朋",
        "paragraphs": [
            "十年重到大龍湫，千尺新流勝舊流。",
            "會見四方霖雨足，老龍還向此藏頭。"
        ],
        "title": "游大龍湫和前韵",
        "id": "f389276c-80f7-473f-a70b-e20e8b01aebc"
    },
    {
        "author": "王十朋",
        "paragraphs": [
            "雁蕩冠天下，靈巖尤絕奇。",
            "烟霞列屏障，日月明旌旗。",
            "巖前有卓筆，可以書雄詞。",
            "天聰况非遥，𣶈然聽無疑。",
            "願起靈湫龍，霖雨行何爲。",
            "願用真柱石，永支廊廟危。",
            "願煽造化爐，四海歸淳熙。",
            "願招鸞鳳友，朝廷相羽儀。",
            "何人夢石室，妄誕夸一時。",
            "那能了世緣，未兌貪嗔癡。",
            "名山誤見汙，公議安可欺。",
            "願借靈湫水，一洗了堂碑。",
            "詩以寄老禪，狂言勿吾嗤。"
        ],
        "title": "游靈巖輝老索詩至靈峯寄數語",
        "id": "81c0609a-1f69-4db3-9a36-a3d377043bfd"
    },
    {
        "author": "王十朋",
        "paragraphs": [
            "雁蕩看不足，瑞巖游更貪。",
            "鬭奇雖有媿，藴秀了無慙。",
            "澗古水鳴玉，寺幽山染藍。",
            "怱怱一宿去，未暇問三三。"
        ],
        "title": "題瑞巖",
        "id": "f5b62b78-dcc3-4e30-8379-63839435d906"
    },
    {
        "author": "王十朋",
        "paragraphs": [
            "十里松聲接澗泉，清音入耳夜無眠。",
            "宜於四絕中稱絕，誰向三賢後更賢。",
            "寺就已無陳日月，時清長是宋山川。",
            "明朝杖屨尋劉阮，不待桃花入洞天。"
        ],
        "title": "題天台國清寺",
        "id": "8e5a083b-2e50-4baf-a7b1-faa61e6c184f"
    },
    {
        "author": "王十朋",
        "paragraphs": [
            "巍嶺迢迢入翠微，梵宮佛隴鎖烟霏。",
            "斷碑古寺曾經眼，剛笑陳隋徃事非。"
        ],
        "title": "題大慈寺",
        "id": "0650bcec-cf84-458f-b5cc-5d97467ecc2f"
    },
    {
        "author": "王十朋",
        "paragraphs": [
            "路隔仙凡意可通，石橋容我踏長虹。",
            "橋旁方廣人游久，不在登臨杖屨中。"
        ],
        "title": "題石橋二絕  其一",
        "id": "5a8adae0-9c12-4a87-8931-c0bbec9a03a8"
    },
    {
        "author": "王十朋",
        "paragraphs": [
            "石橋未到已先知，入眼端如入夢時。",
            "僧喚我爲嚴首坐，前生曾寫此橋碑。"
        ],
        "title": "題石橋二絕  其二",
        "id": "6a8e27d0-9eea-4310-9b8e-73fbd5268adb"
    },
    {
        "author": "王十朋",
        "paragraphs": [
            "夢魂驚斷石橋邊，身带烟霞入萬年。",
            "賓主相逢意良厚，永嘉縫掖永嘉禪。"
        ],
        "title": "萬年贈鄉僧賁老  其一",
        "id": "798fbbe9-6579-4d92-bc8b-7e4542bba497"
    },
    {
        "author": "王十朋",
        "paragraphs": [
            "學通儒釋浩無邊，江浙聲名二十年。",
            "見說胸中有論語，欲從師向此參禪。"
        ],
        "title": "萬年贈鄉僧賁老  其二",
        "id": "fa065082-780c-44d2-81f1-a27443b81c13"
    },
    {
        "author": "王十朋",
        "paragraphs": [
            "朔風吹水鑑湖寒，千里扁舟赴幕官。",
            "路入蓬萊天尺五，眼中見日與長安。"
        ],
        "title": "過鑑湖",
        "id": "b793d3bd-cb6a-4ee5-9ccd-fa79b5366862"
    },
    {
        "author": "王十朋",
        "paragraphs": [
            "親擢深蒙聖主恩，宜知民事訓詞溫。",
            "仰惟睿意思邦本，要使書生識治原。",
            "不憚勤勞馳禹會，敢忘精白奉堯言。",
            "它時上問蒼生事，願竭孤忠慷慨論。"
        ],
        "title": "民事堂",
        "id": "988d0299-29eb-41da-a418-c5fcbf3a0b35"
    },
    {
        "author": "王十朋",
        "paragraphs": [
            "禹葬稽山不記年，丹青落盡廟依然。",
            "神文秘在藏書穴，儉德流爲菲飲泉。",
            "龍瑞峯巒高近日，鑑湖烟水闊浮天。",
            "東州佳處畧經眼，自笑好奇如馬遷。"
        ],
        "title": "臘月望日出郊探春游告成觀謁大禹祠酌菲飲泉遂至龍瑞宮觀禹穴薄暮而還",
        "id": "14995a6b-2d25-4e15-a0d8-ec700758a364"
    },
    {
        "author": "王十朋",
        "paragraphs": [
            "陟彼越山，言采其蕺。",
            "我思古人，中心悒悒。",
            "維國有耻，吳弗遑粒。",
            "膽于坐隅，霸勳以集。"
        ],
        "title": "采蕺  其一",
        "id": "9a7a460e-2dfd-452b-ad6c-1779673e1d94"
    },
    {
        "author": "王十朋",
        "paragraphs": [
            "陟彼越山，言采其茗。",
            "我思古人，中心炳炳。",
            "維國有耻，夕弗遑瞑。",
            "焦心以思，沼吳之境。"
        ],
        "title": "采蕺  其二",
        "id": "1d15453f-0c02-467e-8a59-a24b72c30f75"
    },
    {
        "author": "王十朋",
        "paragraphs": [
            "厥草匪甘，厥蔬匪香。",
            "維其味之，豈曰嗜之。",
            "心焉孔焦，膽焉亟嘗。",
            "唯其苦之，是以取之。"
        ],
        "title": "采蕺  其三",
        "id": "1d805f8c-157f-4ad5-a494-d8862a176be2"
    },
    {
        "author": "王十朋",
        "paragraphs": [
            "我陟高崗，瞻望東越。",
            "訪王之祀，曠古有闕。",
            "宜廟于山，世享不絕。",
            "何以薦之，蕺茗是擷。"
        ],
        "title": "采蕺  其四",
        "id": "cee66dad-72e6-4b94-8524-7216dfd9d21b"
    },
    {
        "author": "王十朋",
        "paragraphs": [
            "瞻彼秦望，崇于會稽。",
            "曷云其崇，登焉而紫。",
            "孰登是山，西方之人兮。",
            "瞻彼秦望，輕于會稽。",
            "曷崇而輕，名之以嬴。",
            "孰名是山，東方之人兮。",
            "我登稽山，思禹之績。",
            "吾儕不魚，繄帝之力。",
            "我瞻秦望，哀秦之過。",
            "虐彼黔首，其誰之禍。",
            "禹駕而游，夏民以休。",
            "有翼其行，稷卨是謀。",
            "政轍而狩，嬴隨以仆。",
            "孰稔其惡，斯高左右。",
            "孤竹兄弟，殍于首陽。",
            "山與其人，嘉名孔章。",
            "谿辱以愚，泉汚以盜。",
            "物之不幸，名惡而暴。",
            "浙濤如銀，鑑流如紳。",
            "濯彼崔嵬，勿汚以秦。"
        ],
        "title": "秦望",
        "id": "9e1a510b-6fc4-45ad-9c99-ce7c978a52f5"
    },
    {
        "author": "王十朋",
        "paragraphs": [
            "飛雪送殘臘，带花迎早春。",
            "西疇農事及，媿是不耕人。"
        ],
        "title": "迎春遇雪",
        "id": "c1264a5b-0838-48cc-a2f2-af26fc06df19"
    },
    {
        "author": "王十朋",
        "paragraphs": [
            "幕府初官媿不才，琳宮朝拜獲參陪。",
            "籃輿去踏攙先雪，蓬鬢歸銜最後杯。",
            "禹穴地幽寒未歇，堯天日近暖先回。",
            "年年元日身爲客，孤負吾廬溪上梅。"
        ],
        "title": "元日冒雪赴天慶觀朝拜既趨府拜表還舍飲屠蘇酒因思去年元日亦不在家感而有作",
        "id": "0d27561a-86b9-45b6-8194-85528a196772"
    },
    {
        "author": "王十朋",
        "paragraphs": [
            "御筆親除真諫官，翕然輿論已騰歡。",
            "正人得路言無諱，聖主虛懷聽不難。",
            "莫厭封章箴衮闕，要令奸膽落毫端。",
            "鯫生雅服陽公德，時把昌黎諫論看。"
        ],
        "title": "賀何正言用蔡君謨韵",
        "id": "5cb7790d-5f3d-435b-a739-00689317d595"
    },
    {
        "author": "王十朋",
        "paragraphs": [
            "小國青徑梅溪老，綠水紅蓮越幕賓。",
            "藥裹隨身多半夏，花枝照眼只常春。",
            "郡樓鼓角聽殊遠，僧舍鍾魚聞已頻。",
            "窗外清風數竿竹，澹然相對浄無塵。"
        ],
        "title": "寓小能仁寺即事書懷",
        "id": "7590bb70-a6e1-4afe-8e35-1ea4b5bf8252"
    },
    {
        "author": "王十朋",
        "paragraphs": [
            "黎明出城郭，偶作西園游。",
            "春淺花未都，池寒綠初抽。",
            "湖山欲縱目，烟靄浮不收。",
            "初來興非淺，心賞殊未酬。",
            "頼有三君子，清談洗牢愁。",
            "更期春色濃，携樽泛仙舟。"
        ],
        "title": "同莫教授朱縣丞朱司理游西園",
        "id": "61e6d894-89fa-4045-b873-c8fbf2319a50"
    },
    {
        "author": "王十朋",
        "paragraphs": [
            "春向群芳頂上來，可人風味亦奇哉。",
            "未於茅舍踈籬見，先爲金枝玉葉開。",
            "竹外橫斜纔數點，笛中摇落已千堆。",
            "因公撩我惜花意，深憶去年湖上杯。"
        ],
        "title": "次韵濮十太尉賞梅",
        "id": "f5dc8e29-7523-4483-a1b4-572a74629059"
    },
    {
        "author": "王十朋",
        "paragraphs": [
            "蓬萊閣下蒼龍古，萬壑千巖擁仙府。",
            "壽樂堂西面卧龍，壑月巖風滿窗戶。",
            "蒼松溜雨大十圍，綠水浮荷深一股。",
            "作堂主人久黄壤，仁智風猶似鄒魯。",
            "詩仙騎龍已上天，妙句光芒照寰宇。",
            "青山偃蹇只如昔，高處去天無尺五。",
            "楊侯淮泗老儒學，文字撐腸筆風雨。",
            "朅來贊幕古東州，要與青山作盟主。",
            "虛堂宴坐飽風月，此外一毫端不取。",
            "它日從公物外游，貝闕珠宮酌瓊乳。"
        ],
        "title": "題壽樂堂用東坡韵贈楊元賓僉判",
        "id": "4ec70774-9476-4db4-9b9d-ae22f4c36839"
    },
    {
        "author": "王十朋",
        "paragraphs": [
            "江梅孤潔太絕俗，紅杏酣酣風味薄。",
            "梅花精神杏花色，春入蓮洲初破蕚。",
            "膽瓶分贈兩三枝，醒我沉痾不須藥。",
            "願公及早辦芳樽，酒暈冰肌易銷落。"
        ],
        "title": "元賓贈紅梅數枝",
        "id": "a8f94795-2d81-420c-98aa-f6cdde937cf4"
    },
    {
        "author": "王十朋",
        "paragraphs": [
            "誰栽窗外碧琅玕，瀟灑尤宜老眼看。",
            "寄語後人毋翦伐，更須時爲報平安。"
        ],
        "title": "廨舍有脩竹數竿瀟洒可愛",
        "id": "abaccd38-2f6c-42e3-8dfd-1b0b2459bfa8"
    },
    {
        "author": "王十朋",
        "paragraphs": [
            "有客贈芳友，滿堂聞國香。",
            "清含道流氣，輕带羽衣黄。",
            "綴佩風光別，橫琴旨趣長。",
            "重須尋禹穴，一曲聽揚揚。"
        ],
        "title": "龍瑞道士贈蘭",
        "id": "416a7b67-fde7-4041-976c-c43b61444bcd"
    },
    {
        "author": "王十朋",
        "paragraphs": [
            "東君次第染群芳，更與南枝別樣粧。",
            "水漲春洲浮鴨綠，日烘花臉带鵝黄。",
            "雪中瓊蘂不多辦，酒後玉肌無此香。",
            "玉潤冰清總佳士，驛筒相繼贈春光。"
        ],
        "title": "吳秀才以壽樂蓮洲中千葉梅花爲贈酬以詩",
        "id": "ea67b01f-2df4-420d-b989-68d65a0f9f93"
    },
    {
        "author": "王十朋",
        "paragraphs": [
            "魯人呼東家，陳蔡不火食。",
            "當時雖高第，往往亦慍色。",
            "孰知夢奠後，廟祀亙無極。",
            "嵬然衮冕尊，王侯面俱北。",
            "武成祭上戊，龍棄配社稷。",
            "隆殺良不同，論功豈如德。",
            "去載游上庠，觀禮杏壇側。",
            "備樂閲九奏，銀袍爛千億。",
            "茲焉客蓮幕，濫與俎豆職。",
            "登階瞻睿容，炳睟若親識。",
            "壯哉芹藻宮，不減魯侯國。",
            "歸賡泮水頌，才劣慙史克。"
        ],
        "title": "上丁釋奠備數獻官書十二韵呈莫子齊教授趙可大察推",
        "id": "a806d8fb-5963-4844-b9c7-c38cf5ddc545"
    },
    {
        "author": "王十朋",
        "paragraphs": [
            "安定先生賢矣哉，一時高第俱英材。",
            "詵然達者播廊廟，貧賤亦足光蓬萊。",
            "會稽吳君更超絕，至今士子猶能說。",
            "講堂鳴鼓規使君，可使清風聳朝烈。",
            "求田問舍遺子孫，錢愚地僻何紛紛。",
            "不惜池塘種芹藥，一段奇事前無聞。",
            "君不見唐室蓬山稱賀老，乞得鑑湖歸去好。",
            "却將儒服變流沙，更遣門闌亦歸道。",
            "又不見晉朝名士高陽公，才名上下王謝中。",
            "乃心欲出三界外，山陰宅化瞿曇宮。",
            "先生識見高流俗，不作二公緣禍福。",
            "寄語多才鄭廣文，乞與毫端記高躅。"
        ],
        "title": "會稽三賢祠詩 吳先生祠",
        "id": "52814771-d8ae-4661-b527-4108740aa9e6"
    },
    {
        "author": "王十朋",
        "paragraphs": [
            "國家徃徃艱難中，搢紳節義掃地空。",
            "靖康有一忠愍公，建炎獨有唐侯忠。",
            "唐侯爵位何曾隆，身居行伍儕羆熊。",
            "平生經史漫不通，嚴霜烈日藴在衷。",
            "憤然一奮不顧躬，太尉奪笏嗟怱怱。",
            "子房鐵椎計已窮，張巡就縛氣尚雄。",
            "杲卿鋸解駡未終，忠血義肉塗地紅。",
            "烈氣英魂薄蒼穹，事驚朝野聞帝聰。",
            "立廟旌忠浙江東，睢陽雙廟同高風。",
            "名書青史等岱崧，當時開門誰納戎，貽臭千古如蛆蟲。"
        ],
        "title": "會稽三賢祠詩 旌忠廟",
        "id": "e20fd026-bcbf-4be9-96f0-de2785ce8038"
    },
    {
        "author": "王十朋",
        "paragraphs": [
            "我昔嘗讀黄絹碑，長歎越國無男兒。",
            "孰知種山山下水，千載有此一段奇。",
            "嗚呼哀哉蔡孝子，風烈遠過恢與覊。",
            "乃翁白首困縲絏，半年不脫兒心悲。",
            "請身荷械代父罪，或甘黥涅居軍麾。",
            "况遇兵興擊叛卒，身先矢石死不辭。",
            "當時非無賢太守，孝子抱志終不施。",
            "人間無路可赴訴，投命河伯祈天知。",
            "自爲銘誌及訟牒，欲愬以魂贖以屍。",
            "精哀意切語不怨，孝與忠厚俱天資。",
            "臨河更效結纓死，顛沛於禮曾無虧。",
            "父脫纍囚子願畢，身在九泉甘若飴。",
            "名聞九重獲旌表，賜廟愍孝風華夷。",
            "胡爲祠宇乃如許，一間破屋河之湄。",
            "未聞設誄有度尚，絕妙更欠邯鄲詞。",
            "我來贊幕欽孝烈，顧瞻廟貎成吁嘻。",
            "他年太史作佳傳，願於紙尾書吾詩。"
        ],
        "title": "會稽三賢祠詩 愍孝廟",
        "id": "55a3617a-0c3c-42e4-8117-ff5fcd005616"
    },
    {
        "author": "王十朋",
        "paragraphs": [
            "崇觀升平主，神游在九霄。",
            "稽山嗟葬禹，寰海痛思堯。",
            "天上仙宮別，人間寶祚遥。",
            "微臣望松柏，魂思黯然銷。"
        ],
        "title": "某比緣職事朝拜殯宮瞻望松柏愴然悲涕遂成小詩",
        "id": "3b2041be-61c2-40aa-8d4a-be2e960c5b22"
    },
    {
        "author": "王十朋",
        "paragraphs": [
            "蒼蒼凉凉紅日生，葱葱鬰鬰佳氣橫。",
            "鑑湖春色三百里，桃花水漲扁舟行。",
            "花間啼鳥傳春意，聲落行舟驚夢寐。",
            "胡牀兀坐心境清，轉覓湖山有風味。",
            "鑑中風物幾經春，身在鑑中思古人。",
            "禹迹茫茫千載後，疏鑿功歸馬太守。",
            "太守湖成坐鬼責，後代風流屬狂客。",
            "狂客不長家鑑湖，惟有漁人至今得。",
            "日暮東風吹棹回，花枝照眼入蓬萊。",
            "回首湖山何處是，欵乃聲中畫圖裏。"
        ],
        "title": "鑑湖行",
        "id": "eb726597-37a7-4985-a5b2-58f59496dde1"
    },
    {
        "author": "王十朋",
        "paragraphs": [
            "君不見蜂目英雄吞四海，血祀初期千萬載。",
            "稽山木像棄長江，逆泝波濤鬼無餒。",
            "鳥喙辛勤十九年，平吳覇越世稱賢。",
            "故國無人念遺烈，山間廟貌何凄然。",
            "馬守開湖利源迥，歲沃黄雲九千頃。",
            "年來遺迹半湮蕪，廟鎖湖邊篆烟冷。",
            "吳越國王三節還，盡將錦綉裹江山。",
            "自從王氣熄牛斗，廟比昭王屋一間。",
            "迺知流光由德厚，祀典誰能如夏后。",
            "九年洪水滔天流，下民昏墊堯心憂。",
            "帝懼萬國生魚頭，錫禹洪範定九州。",
            "功成執玉朝冕旒，奔走訟獄歸歌謳。",
            "南巡會稽覲諸侯，書藏䰠穴千丈幽。",
            "蟬脫塵寰不肯留，千古靈廟依松楸。",
            "吾皇盛德與禹侔，菲食卑宮惡衣裘。",
            "思禹舊績祀事脩，小臣效職躬薦羞。",
            "仰瞻黻冕懷遠猷，退惜分陰慙惰偷。",
            "嗟乎越山高兮可夷而丘，鑑湖深兮可理而疇。",
            "惟有禹貢聲名長不朽，告成世祀無時休。"
        ],
        "tags": [
            "长江"
        ],
        "title": "禹廟歌",
        "id": "a1462baf-7d6e-4d97-b524-633264536f52"
    },
    {
        "author": "王十朋",
        "paragraphs": [
            "小麥青青大麥熟，秧老欲移蠶欲簇。",
            "皇天彌旬作淫雨，害及農桑一何酷。",
            "麥枯秧腐蠶不絲，無食無衣豈能育。",
            "使君今世賢方伯，政過龔黄同舜牧。",
            "僦金蠲放官與私，喜氣歡聲傾比屋。",
            "仁風已慰黎庶心，誠感蒼穹理宜速。",
            "胡爲烝泄尚如許，陰沴干陽埋日轂。",
            "豈惟泥濘困牛車，更恐魚龍上平陸。",
            "閭閻競畫指日蠻，香火遥祈上天竺。",
            "傷和無乃有冤民，蠹政尚疑多大族。",
            "使君有術開青天，按劾奸贓疏滯獄。"
        ],
        "title": "與趙安撫乞疏獄",
        "id": "f93620bb-0d86-4203-ab99-f7c83fce59ab"
    },
    {
        "author": "王十朋",
        "paragraphs": [
            "憶昔洛陽花盛日，品第况逢歐六一。",
            "姚黄一品價無雙，更有左花千葉密。"
        ],
        "title": "次韵濮十太尉詠知宗牡丹七絕  其一",
        "id": "fb4e6ece-99ee-46bf-a757-d5b8c5e126fb"
    },
    {
        "author": "王十朋",
        "paragraphs": [
            "月陂春色滿花枝，國色天香照雪肌。",
            "當日栽陪恐無地，如今誰保舊園池。"
        ],
        "title": "次韵濮十太尉詠知宗牡丹七絕  其二",
        "id": "e2e0fc44-d9e5-42cf-9ccc-020723215403"
    },
    {
        "author": "王十朋",
        "paragraphs": [
            "開元往事感傷中，遺種猶餘一擫紅。",
            "借問通宵配妃子，何如及早念姚崇。"
        ],
        "title": "次韵濮十太尉詠知宗牡丹七絕  其三",
        "id": "9aacd6de-0ebc-4c42-b5ef-c7e70c077042"
    },
    {
        "author": "王十朋",
        "paragraphs": [
            "春色遥興洛陽念，風俗聊於記中驗。",
            "今日苧羅山下魂，猶向人間吐妖艷。"
        ],
        "title": "次韵濮十太尉詠知宗牡丹七絕  其四",
        "id": "33c1d658-1963-4e9f-84ec-d8b4dd64e13e"
    },
    {
        "author": "王十朋",
        "paragraphs": [
            "地近堯天饒雨露，花王窈窕多風度。",
            "書生不辦買花錢，空解摇毫爲花賦。"
        ],
        "title": "次韵濮十太尉詠知宗牡丹七絕  其五",
        "id": "cbf8e750-21d9-43a2-a8a6-b21738a7ebd7"
    },
    {
        "author": "王十朋",
        "paragraphs": [
            "香苞初拆曉霞凝，甲第名園冠紹興。",
            "玉葉金枝老詩伯，更將好語爲褒稱。"
        ],
        "title": "次韵濮十太尉詠知宗牡丹七絕  其六",
        "id": "ea39b30d-e8a3-41da-b27d-58370b54bbac"
    },
    {
        "author": "王十朋",
        "paragraphs": [
            "造化無私處處芳，家山想見亦春藏。",
            "無端竊祿身爲客，孤負吾廬十八香。"
        ],
        "title": "次韵濮十太尉詠知宗牡丹七絕  其七",
        "id": "ee02ee57-8939-4a6f-a6b1-df2279e68e77"
    },
    {
        "author": "王十朋",
        "paragraphs": [
            "潛澗家風不蕪沒，禪講詵詵盡瓜葛。",
            "如今更有奇兒孫，雲水飄然繼衣鉢。",
            "徑山禪伯僧中龍，向來名節真無雙。",
            "我昔題詩已推許，兩度相逢不曾語。",
            "子今此行真得師，掃除妄想叩深機。",
            "我待衣冠掛林下，遲子歸來話瀟洒。"
        ],
        "title": "送僧游徑山",
        "id": "e1319189-3b01-4e23-b6a3-aa538631f013"
    },
    {
        "author": "王十朋",
        "paragraphs": [
            "送春開宴種山西，翠幄重重眼界迷。",
            "一段清和人共物，十分幽勝地臨溪。",
            "鴛鴻曲水閣中集，鶑燕落花枝上啼。",
            "賢榻獲陪文字飲，不嫌蹤跡間雲泥。"
        ],
        "title": "三月晦日邵憲宴僚屬于西園某與焉趙提幹即席賦詩次韵",
        "id": "8fc049be-c5a6-49be-8158-7bfd2cac4ac2"
    },
    {
        "author": "王十朋",
        "paragraphs": [
            "束書千里赴王畿，戰藝賢關事偶違。",
            "鑑水天高鴻雁集，左原山遠鶺鴒啼。",
            "夜牀風雨客情惡，春草池塘詩思飛。",
            "勉力還家對燈火，待看雙桂擢秋闈。"
        ],
        "title": "送昌齡弟還鄉兼簡夢齡",
        "id": "62ddc329-d3bd-470f-b762-a95f8fea5942"
    },
    {
        "author": "王十朋",
        "paragraphs": [
            "詔書發廩周饑荒，使君減價糶黄粱。",
            "奉行上意固已良，小人用心胡不臧。",
            "斗米大半雜以糠，橫索民錢名貼量。",
            "怨語嗷嗷盈道傍，我慙寸祿偷太倉。",
            "見之不言咎誰當，言之人指爲輕狂，作詩聊語同舍郎。"
        ],
        "title": "糶米行",
        "id": "abd39994-bff2-4722-acf6-dba9bb4e25b9"
    },
    {
        "author": "王十朋",
        "paragraphs": [
            "望秦秦望山蒼蒼，未秋先作歸意濃。",
            "三山深處孟園好，松菊恨君歸不早。",
            "拂衣高舉追冥鴻，不將詩別乖崖翁。",
            "年來處士徑尤捷，美秩清資等閑躐。",
            "君獨高歌慕隠淪，林下何曾見一人。",
            "芋魁豆飯吾亦有，深愧折腰貪五斗。"
        ],
        "title": "送會稽林簿棄官還鄉",
        "id": "85b8a1d0-80d8-46a1-9714-e85caada1d5e"
    },
    {
        "author": "王十朋",
        "paragraphs": [
            "欲識交情久遠期，十年方和和韓詩。",
            "他時更踐詩中語，偕隠谿山不可遲。"
        ],
        "title": "戊辰歲嘗和韓退之贈張徹詩寄曹夢良至今十年夢良方和以寄因贈一絕",
        "id": "297cf456-2620-4ce2-9c28-639b3c1ddf0f"
    },
    {
        "author": "王十朋",
        "paragraphs": [
            "幕府游從盛一時，之人襟宇更瑰奇。",
            "西風莫作鱸蓴戀，越國江山日要詩。"
        ],
        "title": "送趙可大如浙西",
        "id": "1389dc73-10ef-47e5-b232-580d68d3e888"
    },
    {
        "author": "王十朋",
        "paragraphs": [
            "中秋翫月小蓬萊，風送嬋娟入座來。",
            "樽俎論文清有味，湖山照眼凈無埃。",
            "雲生脚底蛟龍卧，影落人間鼓角催。",
            "把酒問天兼問月，何時此夜更銜盃。"
        ],
        "title": "中秋賞月蓬萊閣呈同官",
        "id": "09616c3a-8aa9-4368-8b4f-b593cbb78782"
    },
    {
        "author": "王十朋",
        "paragraphs": [
            "中秋翫月小蓬萊，雲掩清光不放來。",
            "頗覺襟懷增梗槩，欲凭欄檻掃氛埃。",
            "清宵忍放嘉賓散，明日還驚俗務催。",
            "底用區區校時節，良天佳月即傾杯。"
        ],
        "title": "中秋見月方以爲喜既而陰蔽意殊不滿東坡云良天佳月即中秋不以日月斷也諸君有醵會之約復用前韵",
        "id": "b594deb2-50b7-4f53-8df0-6e795688cd4c"
    },
    {
        "author": "王十朋",
        "paragraphs": [
            "夜夢隨先君，梅溪策黎杖。",
            "杉徑早開闢，歸休預標榜。",
            "魂思驚曉醒，精神發秋爽。",
            "披衣照孤燈，洒涕書惚怳。"
        ],
        "title": "記夢",
        "id": "e611350e-1f62-4e5a-b345-49fded89ba11"
    },
    {
        "author": "王十朋",
        "paragraphs": [
            "巖桂來三家，清標共秋風。",
            "聯芳近禹穴，擢秀疑蟾宮。",
            "膽瓶金粟妍，鼻觀天香通。",
            "無心妄區別，妙契將無同。"
        ],
        "title": "士人僧道俱贈巖桂",
        "id": "3eddf739-9276-44c3-96e8-f5eaf505b799"
    },
    {
        "author": "王十朋",
        "paragraphs": [
            "升高蝜蝂墮，粘壁蝸牛枯。",
            "搢紳鴆粱肉，是亦蝸蝜徒。",
            "抽身箠楚中，勇退媿此胥。",
            "衣冠與刀筆，未可分賢愚。"
        ],
        "title": "府吏有以老求退者詢其年猶未六十詰其去之由云欲全身避禍耳予善其知機勇退可以媿嗜進之士夫有感而作",
        "id": "3c1857ad-183b-4cce-be8b-035465791bd6"
    },
    {
        "author": "王十朋",
        "paragraphs": [
            "漢武英雄思拓邊，昆明習戰遺風傳。",
            "吾皇仁心異武帝，思患姑爲預防計。",
            "爾曹生長行伍間，操舟習水便宜閑。",
            "異日捐軀宜報國，勿效水烏爲盜賊。"
        ],
        "title": "觀習水勝",
        "id": "64d32cba-7772-4e45-810e-fc8683e65623"
    },
    {
        "author": "王十朋",
        "paragraphs": [
            "巖桂遥從禹穴來，天香全似月宮栽。",
            "金風凄峭飄龍腦，想見吾廬爛熳開。"
        ],
        "title": "龍瑞道士贈巖桂",
        "id": "c0b128de-685c-48fe-9e39-a0f7f7a4ce38"
    },
    {
        "author": "王十朋",
        "paragraphs": [
            "九日同登古蕺山，眼明天濶興清閑。",
            "杯傳但覺歡無盡，帽落俄驚鬢已斑。",
            "鄉思遥馳三徑裏，秋聲近在八松間。",
            "茱萸未許陪朝士，頼有清流數徃還。"
        ],
        "title": "九日登蕺山",
        "id": "475bb66b-3f5b-4e6b-8263-e73c70cb88d7"
    },
    {
        "author": "王十朋",
        "paragraphs": [
            "長記去年今日好，門外秋香噴沉腦。",
            "弟兄隣里同登高，把菊行觴樂非少。",
            "山殽海錯鄉味佳，銀瓶索酒不用賒。",
            "醉中不記脫巾卧，明日頭上猶黄花。",
            "今年豈不欲行樂，竊祿東州官事束。",
            "那堪送酒無白衣，旋糶黄粱買桑落。",
            "何如與子俱休休，誰能長抱離鄉憂。",
            "移書問訊惠連弟，三徑許我歸來不。"
        ],
        "title": "夢齡九日有詩兼懷昌齡次韵",
        "id": "2d788e45-f376-40e6-90f0-dc50de7ac117"
    },
    {
        "author": "王十朋",
        "paragraphs": [
            "日誦千言七歲兒，方員動靜早能知。",
            "還家更讀韓公序，器業他年必大奇。"
        ],
        "title": "贈莊童子",
        "id": "77e011b0-b215-4ed7-8862-08ad4d86266b"
    },
    {
        "author": "王十朋",
        "paragraphs": [
            "一片秋懷似亂雲，不堪行客話離群。",
            "紅蓮綠水尚留我，鉅竹老槐深憶君。",
            "千里從今遥共月，一樽何日更論文。",
            "好將平昔家傳學，勉力登朝立世勳。"
        ],
        "title": "送朱丞",
        "id": "9319165e-a66f-4c54-8c75-9b7f85790d75"
    },
    {
        "author": "王十朋",
        "paragraphs": [
            "我緣竊祿寓東州，子亦相從千里游。",
            "鐵硯功名壯心在，短檠燈火夜窗幽。",
            "治書晁錯宜登第，射策公孫定取侯。",
            "他日三人老兄弟，結廬相共保松楸。"
        ],
        "title": "贈夢齡兼懷昌齡",
        "id": "05e07cb9-92c9-412c-82ab-1193fa7dc9b3"
    },
    {
        "author": "王十朋",
        "paragraphs": [
            "歲事遽如許，玄冥威欲伸。",
            "地爐猶未火，客坐况無茵。",
            "日短驚瞻昴，天寒怯報寅。",
            "尤憐對牀弟，尚與短檠親。"
        ],
        "title": "和夢齡十月朔日書懷",
        "id": "f6576c61-494b-4ff0-97cc-155aba9cf908"
    },
    {
        "author": "王十朋",
        "paragraphs": [
            "同舍同年友，天資迥不群。",
            "詩文侵晉宋，兄弟類機雲。",
            "梅市訪仙侶，蘭亭懷右軍。"
        ],
        "title": "贈喻叔奇縣尉",
        "id": "29c141fb-c445-494c-9627-22c4cea2fc69"
    },
    {
        "author": "王十朋",
        "paragraphs": [
            "臣子大節孝與忠，父母仇讎天不同。",
            "賢哉會稽王孝子，感槩有古烈士風。",
            "松楸一夕盜破冢，親獲鼠輩聞之公。",
            "有司守法貸其命，孝子銜恨無終窮。",
            "誰謂書生膽如許，貌若尫羸中甚武。",
            "手斬凶人提髑髏，請死申冤詣公府。",
            "君不見齊襄內行世所羞，春秋賢之緣復讐。",
            "又不見子胥鞭屍報父怨，太史爲之作佳傳。",
            "君今枕戈志已伸，更須移孝爲忠臣。",
            "他年當作傅介子，誓斬樓蘭雪國耻。"
        ],
        "title": "贈王吉老縣尉",
        "id": "fd24ef21-8add-4fed-acb6-b9ef73fdc166"
    },
    {
        "author": "王十朋",
        "paragraphs": [
            "秋去菊方好，天寒花自香。",
            "深懷傲霜意，那肯媚重陽。"
        ],
        "title": "十月望日買菊一株頗佳  其一",
        "id": "c07e6086-a119-4933-a643-583d7ad1c6b2"
    },
    {
        "author": "王十朋",
        "paragraphs": [
            "菊晚不害好，固宜登我堂。",
            "書生自頭白，奚用泣馨香。"
        ],
        "title": "十月望日買菊一株頗佳  其二",
        "id": "7d864104-b5bf-44db-a679-362a9832bf4d"
    },
    {
        "author": "王十朋",
        "paragraphs": [
            "良天逢十月，嘉節過三元。",
            "汝父初生子，吾親喜抱孫。",
            "長成今若許，氣習有餘溫。",
            "雁序自相友，麟經可與言。",
            "志宜存遠大，學必探淵源。",
            "但務勤修德，年齡不用論。"
        ],
        "title": "聞詩生日",
        "id": "a8bae861-ea23-4639-90dc-60db775fdefd"
    },
    {
        "author": "王十朋",
        "paragraphs": [
            "我欲游蘭亭，天氣殊不佳。",
            "同行感微恙，杖屨不可偕。",
            "出門興遽闌，茲游竟未諧。",
            "遺文閲永和，聊用慰此懷。"
        ],
        "title": "十月十六日欲與夢齡弟及聞詩聞禮同游蘭亭仍約喻叔奇偕行會天氣不佳喻亦以疾辭出門而止兀坐終日懷抱殊惡",
        "id": "c80e2e3a-09c5-47f4-b9de-e7a8328a92e8"
    },
    {
        "author": "王十朋",
        "paragraphs": [
            "我自扁舟入越初，蘭亭已向夢中如。",
            "崇山峻嶺至今阻，唱和詩成無處書。"
        ],
        "title": "和喻叔奇集蘭亭序語四絕  其一",
        "id": "7f6ff2c4-17fc-405f-992f-571057bf27e8"
    },
    {
        "author": "王十朋",
        "paragraphs": [
            "群賢少長畢經過，曲水流觴憶永和。",
            "一代風流已陳迹，世殊事異感傷多。"
        ],
        "title": "和喻叔奇集蘭亭序語四絕  其二",
        "id": "8872f7f8-5a22-46f2-a3b5-8a499fdb4798"
    },
    {
        "author": "王十朋",
        "paragraphs": [
            "晤言一室許誰親，相過無非我輩人。",
            "放浪形骸嗟老矣，仰觀宇宙尚艱辛。"
        ],
        "title": "和喻叔奇集蘭亭序語四絕  其三",
        "id": "df61e2c2-b1ed-4ee4-a815-149666f3de86"
    },
    {
        "author": "王十朋",
        "paragraphs": [
            "茂林脩竹未成徃，游目騁懷聊自欣。",
            "暢敘幽情有齊契，一觴一詠細論文。"
        ],
        "title": "和喻叔奇集蘭亭序語四絕  其四",
        "id": "31b4094a-ebd1-42a0-a806-2cdf783bc9a7"
    },
    {
        "author": "王十朋",
        "paragraphs": [
            "嘉菊何太晚，十月纔黄花。",
            "既晚好何益，三嗅良可嗟。",
            "開日乃佳節，芳樽對年家。",
            "今夕苟不飲，如此黄花何。"
        ],
        "title": "和韓退之晚菊贈喻叔奇",
        "id": "b8821b59-85a9-40eb-8e70-e71b4dc608b0"
    },
    {
        "author": "王十朋",
        "paragraphs": [
            "宦游寓幕府，幽懷屬山林。",
            "兀坐窗几間，默求聖賢心。",
            "沉潛偶會意，嘆息常彌襟。",
            "世塗豈能騖，古道聊自斟。",
            "䰠穴思欲探，丹書未容尋。",
            "青銅每自照，白髮已見侵。",
            "事業浩無窮，筋力媿不任。",
            "丈夫固有志，寧在官與金。"
        ],
        "title": "夜讀書于民事堂意有所感和韓公縣齋讀書韵",
        "id": "17fe1c75-3e1f-4591-811b-b5add953872c"
    },
    {
        "author": "王十朋",
        "paragraphs": [
            "世貴銅雀硯，常患僞亂真。",
            "千金買渴雀，虛名何足珍。",
            "李生心好古，身困道不貧。",
            "得此佳陶泓，製由萬道人。",
            "慇懃持贈我，器古詩清新。",
            "置之窗几間，日與毛穎親。",
            "未能草太玄，姑用注獲麟。",
            "羅文及端紫，貴幸無比倫。",
            "屈爾居蓬窗，與我同艱辛。",
            "研磨媚權貴，揮染勞精神。",
            "茲我所不敢，銘以書諸紳。"
        ],
        "title": "李資深贈古瓦硯及詩",
        "id": "1deebbe3-dce7-42df-8b40-8e4d25fb6cf4"
    },
    {
        "author": "王十朋",
        "paragraphs": [
            "子墨客卿來自蜀，綉川家藏尤不惡。",
            "明窗研磨出珠玉，客卿於君德良渥。",
            "嗟予經年客蓮幕，交絕方兄澀囊橐。",
            "文房諸子亦蕭索，同年於予契非薄。",
            "特遣卿來助予學，不才拜賜心愧怍。",
            "客卿之意殊不樂，陶泓毛穎登臺閣。",
            "陳玄待詔同著作，卿從予游失所託。",
            "惟清惟靜惟寂寞，但有詩篇日酬酢。"
        ],
        "title": "喻叔奇惠川墨",
        "id": "fcd27915-0f21-4587-8e0c-e557202b155d"
    },
    {
        "author": "王十朋",
        "paragraphs": [
            "勤儉肥家福亦肥，晚年門戶更光輝。",
            "滿庭蘭玉俱藍袖，照眼雲仍盡綵衣。",
            "方外客携因果去，月中人折桂枝歸。",
            "回頭徃事夢幻影，丹旐五雲原上飛。"
        ],
        "title": "戴夫人挽詞",
        "id": "3b108382-86c6-4599-a021-cf897cba85d0"
    },
    {
        "author": "王十朋",
        "paragraphs": [
            "僧居岑寂異官居，索句搜腸撚斷鬚。",
            "那更雨中思底事，夢魂歸到種山隅。"
        ],
        "title": "和趙可大四絕 僧舍雨中",
        "id": "75264699-5b6f-4cbe-b706-e8e12e63f897"
    },
    {
        "author": "王十朋",
        "paragraphs": [
            "杜宇聲中春欲歸，少陵老淚不禁揮。",
            "與君共被浮蝸誤，不似淵明早見幾。"
        ],
        "title": "和趙可大四絕 聞子規",
        "id": "867221f1-47d6-4d40-bd43-b95cc1fc50f4"
    },
    {
        "author": "王十朋",
        "paragraphs": [
            "唾手科名尚少年，無窮事業更居前。",
            "辛勤不寐思經意，却笑邊韶好晝眠。"
        ],
        "title": "和趙可大四絕 不寐",
        "id": "c1a6d65a-0c47-49e9-9bd9-e75ff04199c7"
    },
    {
        "author": "王十朋",
        "paragraphs": [
            "萬壑千巖擁越岡，朝陵追念舊天王。",
            "自嗟無路攀弓劍，尚忍興言及虎狼。"
        ],
        "title": "和趙可大四絕 朝永祐陵",
        "id": "0ef9f137-adcd-4bc7-a545-41994ca1d4fa"
    },
    {
        "author": "王十朋",
        "paragraphs": [
            "游宦東州識老成，坐間談笑欲風生。",
            "人如元祐氣尤直，詩不江西語自清。",
            "雪棹非緣尋舊隠，夜牀端欲對難兄。",
            "行聞太史奏星聚，四皓聯珠臨四明。"
        ],
        "title": "送黄機宜游四明",
        "id": "35719151-4480-4f04-be9c-9c3922be2d11"
    },
    {
        "author": "王十朋",
        "paragraphs": [
            "妙齡才譽冠東嘉，百戰功成暮景斜。",
            "人在盧前有慙色，禮從戴後獨名家。",
            "藍田美績誰能記，絳帳奇兒最可夸。",
            "鄉里搢紳官業冷，因公淪落倍興嗟。"
        ],
        "title": "盧仁及縣丞挽辭",
        "id": "2d93c663-6c89-44b9-a1fa-40c534286299"
    },
    {
        "author": "王十朋",
        "paragraphs": [
            "枉道貴何益，正塗窮亦榮。",
            "誰辭談義命，試問小君平。"
        ],
        "title": "贈術者",
        "id": "f482413d-a16e-4028-98c6-d5d7495f8cc6"
    },
    {
        "author": "王十朋",
        "paragraphs": [
            "拂曉籃輿出蠡城，稽山照眼鑑湖明。",
            "千巖深處十峯好，萬壑流中雙澗清。",
            "香靄噓成普賢像，風松吹作法華聲。",
            "靈烏不肯來城郭，長伴高僧避寵榮。"
        ],
        "title": "游天衣寺",
        "id": "cc90649f-7ae3-4c51-b13b-5065e28eff50"
    },
    {
        "author": "王十朋",
        "paragraphs": [
            "探春連騎入山城，更喜梅仙亦會盟。",
            "文字偶同吾輩飲，聖賢滿爲使君傾。",
            "詩逢好境天然好，山爲清流分外清。",
            "瀟洒宗之最年少，我慙叨預八仙名。"
        ],
        "title": "次梁尉韵",
        "id": "81b52263-4ad7-4b84-9fcf-038abbfa4061"
    },
    {
        "author": "王十朋",
        "paragraphs": [
            "收拾湖山付管城，士衡獨步張文盟。",
            "湧泉詩思逼人捷，屑玉笑談終席傾。",
            "天色亦緣吾輩好，路人能道長官清。",
            "要令巧匠鎸山骨，記取同行八士名。"
        ],
        "title": "酬陸宰用梁尉韵",
        "id": "3fe993be-92bd-4bf4-924c-535dd3c7577a"
    },
    {
        "author": "王十朋",
        "paragraphs": [
            "稽山高入雲，鑑湖濶浮空。",
            "禹秦有餘迹，晉宋多鉅公。",
            "我來歲及周，夢寐懷清風。",
            "茲欣天氣佳，扶桑欲瞳曨。",
            "駕言天衣游，盍簪盡鴛鴻。",
            "經夕戒行李，如期集仙宮。",
            "聯騎出城南，行行指秦峯。",
            "千巖競吐秀，眼界清無窮。",
            "招提在何許，十里松陰濃。",
            "林端忽鍾磬，與客爲先容。",
            "群簪擁花界，雙佩鳴寒空。",
            "試將比天台，大畧如思豐。",
            "首讀邑浩碑，妙理開昏蒙。",
            "細觀元白詩，丘壑羅胸中。",
            "蕭壁尚堪面，梁薪幾經烘。",
            "茲宮現有相，禪客談無同。",
            "朝陽最嶄絕，白雲抹其胸。",
            "杜鵑天下無，至今映山紅。",
            "鷄僧始開山，道業聞清衷。",
            "思舉照不起，高價傾江東。",
            "袈裟縷黄金，宮女自針工。",
            "昭明親抱送，禮意何太恭。",
            "白馬忽渡江，臺城喪英雄。",
            "國破遺衣在，丹青落塵容。",
            "我輩皆書生，意氣飄如虹。",
            "蠟屐共尋幽，寧求香火功。",
            "載酒懷賀老，招隠思戴顒。",
            "賦詩效吹臺，一飯敢不忠。",
            "况我賢使君，德宇尤踈通。",
            "楚醴餉百榼，白衣走山中。",
            "嗟余何爲者，天資媿倥侗。",
            "謬與酒中仙，偶同蕺山松。",
            "同年妙詞章，况有山水供。",
            "古詩如古琴，山高水溶溶。",
            "背囊小奚奴，捧硯長鬚僮。",
            "勝游與佳作，二美今具逢。",
            "品題徧群英，波瀾及孤蹤。",
            "掬水弄華句，比擬何凡庸。",
            "茲會如蘭亭，同行類荀龍。",
            "盛事在詩史，奚用呼畫工。"
        ],
        "title": "和喻叔奇游天衣四十韵",
        "id": "07221c74-3330-414b-b307-71d7f377e368"
    },
    {
        "author": "王十朋",
        "paragraphs": [
            "鑑水稽山擁卧龍，黄堂人似坐仙宮。",
            "風流惟有元才子，終日賦詩屏障中。"
        ],
        "title": "州宅",
        "id": "be17c343-100a-4cff-9210-1893f3add7f2"
    },
    {
        "author": "王十朋",
        "paragraphs": [
            "祖龍車轍遍塵寰，只道蓬萊在海間。",
            "空上望秦山上望，不知此處是神山。"
        ],
        "title": "蓬萊閣",
        "id": "7206da8b-a3d2-40c6-9794-640c76488112"
    },
    {
        "author": "王十朋",
        "paragraphs": [
            "錢清地古思劉寵，泉白堂虛憶范公。",
            "印綬紛紛會稽守，誰能無愧一賢風。"
        ],
        "title": "清白堂",
        "id": "e0b27a30-59b7-48c4-a3c5-70f3564da19c"
    },
    {
        "author": "王十朋",
        "paragraphs": [
            "聖人達節猶憎盜，志士清心肯飲貪。",
            "試問卧龍山下酌，世間無似此泉甘。"
        ],
        "title": "清白泉",
        "id": "65c5435c-fc9d-4278-8e9a-0eb3ca12b91d"
    },
    {
        "author": "王十朋",
        "paragraphs": [
            "薄俗澆風有萬端，欲將眼力見應難。",
            "但令心境無塵垢，端坐斯堂便可觀。"
        ],
        "title": "觀風堂",
        "id": "8e961418-3130-4b6a-8503-0defa5d7aded"
    },
    {
        "author": "王十朋",
        "paragraphs": [
            "明珠遥吐卧龍頭，漸覺清光萬里浮。",
            "人望使君如望月，要須如鏡莫如鈎。"
        ],
        "title": "望月臺",
        "id": "a3bbcb6b-3e1c-4ab9-973a-5da993abe441"
    },
    {
        "author": "王十朋",
        "paragraphs": [
            "紙上觀秦尚過秦，那堪山作眼中塵。",
            "爲言高閣登臨者，莫作秦人視越人。"
        ],
        "title": "秦望閣",
        "id": "e7012f1a-c724-4293-924a-181c6b6a0013"
    },
    {
        "author": "王十朋",
        "paragraphs": [
            "踏雪遥登望海亭，扶桑日上卧龍醒。",
            "微臣望處非滄海，只望堯天萬里青。"
        ],
        "title": "望海亭",
        "id": "a819bbcd-a21c-4d2c-9eff-a1ff524e9668"
    },
    {
        "author": "王十朋",
        "paragraphs": [
            "鑑水連天僅可容，稽山照眼五雲濃。",
            "只憂旱歲無霖雨，誰識東州有卧龍。"
        ],
        "title": "卧龍山",
        "id": "c6606795-fa83-4559-bac1-a7883ced808f"
    },
    {
        "author": "王十朋",
        "paragraphs": [
            "决策平吳覇業成，青山長占大夫名。",
            "子胥忠義無生死，怒氣隨潮到越城。"
        ],
        "title": "種山",
        "id": "21dc32a3-ca1c-45a5-8914-d9c4f357be4b"
    },
    {
        "author": "王十朋",
        "paragraphs": [
            "憲臺高閣偶躋攀，萬壑千巖指顧間。",
            "山色元來本無競，人心自是錯看山。"
        ],
        "title": "競秀閣",
        "id": "13b5c185-1574-4b08-b4e1-2d22a8103cff"
    },
    {
        "author": "王十朋",
        "paragraphs": [
            "十九年間膽厭嘗，盤羞野菜當含香。",
            "春風又長新芽甲，好擷青青薦越王。"
        ],
        "title": "戢山",
        "id": "33c098c0-f7fe-455a-92b4-980fd7a7e9ec"
    },
    {
        "author": "王十朋",
        "paragraphs": [
            "瀟灑荀家好弟兄，秦封不污有餘清。",
            "鍾成一種棟梁氣，散作八方風雨聲。"
        ],
        "title": "八松",
        "id": "8b134d27-3f85-4019-9af8-9f1d51a06e14"
    },
    {
        "author": "王十朋",
        "paragraphs": [
            "欲弔右軍千載魂，祠堂荆棘斷碑存。",
            "老僧相見話前事，問我蘭亭幾世孫。"
        ],
        "title": "右軍祠堂",
        "id": "1c13575e-7198-4e45-a764-5513697972aa"
    },
    {
        "author": "王十朋",
        "paragraphs": [
            "鶂鶂能鳴異衆禽，池邊墨客最知音。",
            "世間多是山陰嫗，應恐悞猜君子心。"
        ],
        "title": "鵝池",
        "id": "44acc9a5-f7ba-4c39-9f41-9e1d3a416283"
    },
    {
        "author": "王十朋",
        "paragraphs": [
            "鳳翥龍蟠字字奇，陶泓湯沐向斯池。",
            "波心雨後一魚躍，猶似當年吞墨時。"
        ],
        "title": "硯池",
        "id": "c6597c42-ec54-470e-8e69-da17d0713a57"
    },
    {
        "author": "王十朋",
        "paragraphs": [
            "右軍一畫千金重，妙意寧容市嫗知。",
            "明日重來堪一笑，管城那肯更臨池。"
        ],
        "title": "題扇橋",
        "id": "709b349e-d025-4dcf-ab55-23dd9b1c7f45"
    },
    {
        "author": "王十朋",
        "paragraphs": [
            "吳越興亡事若何，譙門遺迹枕山阿。",
            "大聲曾作雷霆震，應笑人間布鼓多。"
        ],
        "title": "雷門",
        "id": "35d838a6-a900-4f65-9ddd-f1fbe9b73e15"
    },
    {
        "author": "王十朋",
        "paragraphs": [
            "王謝蘭亭久寂寥，茂林脩竹自蕭騷。",
            "蔣侯近代風流守，曲水流觴意亦高。"
        ],
        "title": "曲水閣",
        "id": "c7e2c3a9-a9ac-4e24-bab4-3d0a57f046a6"
    },
    {
        "author": "王十朋",
        "paragraphs": [
            "西園風物冠東州，飛蓋紛紛爛熳游。",
            "惟有紅蓮幕中客，倚欄纔得片時留。"
        ],
        "title": "西園",
        "id": "f857c36d-c4cc-4df4-b5e6-2e1c52a4a8f5"
    },
    {
        "author": "王十朋",
        "paragraphs": [
            "杖屨登臨望鑑湖，湖中一半已湮蕪。",
            "誰能更繼東都守，長使山陰水旱無。"
        ],
        "title": "望湖亭",
        "id": "76db0545-628d-4d79-ac53-0921384030d0"
    },
    {
        "author": "王十朋",
        "paragraphs": [
            "右軍宅化空王寺，秘監家爲羽士宮。",
            "惟有先生舊池舘，春風歸在杏壇中。"
        ],
        "title": "吳先生祠",
        "id": "d1130417-6e05-47ee-9b1e-60c6de2349c2"
    },
    {
        "author": "王十朋",
        "paragraphs": [
            "賀老祠堂枕鑑湖，霓裳羽化宅荒蕪。",
            "無人更問君王覓，轉使高風千載孤。"
        ],
        "title": "賀知章祠",
        "id": "78e37d85-2d8a-4f79-a445-865560ce2dfa"
    },
    {
        "author": "王十朋",
        "paragraphs": [
            "胸中萬頃元才子，方外孤標賀季真。",
            "鑑水縈回三百里，風流何止兩唐人。"
        ],
        "title": "鑑湖",
        "id": "df8149dc-1fad-4673-8e7d-48e4f9506d68"
    },
    {
        "author": "王十朋",
        "paragraphs": [
            "越國遺民念帝功，稽山廟貌勝卑宮。",
            "少陵莫歎丹青落，紙上丹青自不窮。"
        ],
        "title": "禹廟",
        "id": "00fe5b83-abf6-4258-b915-34c47a26fa0d"
    },
    {
        "author": "王十朋",
        "paragraphs": [
            "梵王宮近夏王宮，一水清含節儉風。",
            "越俗不知王好惡，泉名却在酒名中。"
        ],
        "title": "菲泉",
        "id": "13927b86-c51d-41c5-8927-012a2912bfe9"
    },
    {
        "author": "王十朋",
        "paragraphs": [
            "好古貪奇司馬遷，胸中史記越山川。",
            "如今禹穴無尋處，洞鎖陽明石一拳。"
        ],
        "title": "禹穴",
        "id": "fd217632-ddd6-459a-a654-a88dd8c6ab77"
    },
    {
        "author": "王十朋",
        "paragraphs": [
            "會稽疏鑿自東都，太守功從禹後無。",
            "能使越人懷舊德，至今廟食賀家湖。"
        ],
        "title": "馬太守廟",
        "id": "4ec1f323-99cf-476e-9dbf-7d2f3feeffe6"
    },
    {
        "author": "王十朋",
        "paragraphs": [
            "一劍功成三節還，盡將錦綉裹江山。",
            "斗牛氣滅英靈泯，廟比昭王屋一間。"
        ],
        "title": "吳越王廟",
        "id": "2d362deb-9690-40fd-a3eb-d38e05b7604b"
    },
    {
        "author": "王十朋",
        "paragraphs": [
            "洛思昔有人思洛，秦望今無客望秦。",
            "回首長安在何處，誰能念彼下泉人。"
        ],
        "title": "望秦山",
        "id": "58b292d1-5084-46a4-a5a9-861c1e6d7f52"
    },
    {
        "author": "王十朋",
        "paragraphs": [
            "出郭舟行十里間，少微山近若蕡山。",
            "山中處士已長往，一點客星雲外閑。"
        ],
        "title": "少微山",
        "id": "2fc6e34f-2770-4027-a306-dcb59d32ba25"
    },
    {
        "author": "王十朋",
        "paragraphs": [
            "結實幾調商鼎味，成材宜作禹祠梁。",
            "世間何歲無風雨，鐵鎖無端誤見殃。"
        ],
        "title": "梅梁",
        "id": "e259c827-5f73-4434-b60b-0747bec9cc19"
    },
    {
        "author": "王十朋",
        "paragraphs": [
            "越俗流傳素可疑，禹陵窆石果何時。",
            "只應便是專車骨，未可呼爲沒字碑。"
        ],
        "title": "窆石",
        "id": "387c1dff-11a2-49bc-a27e-e1cb8a3a4078"
    },
    {
        "author": "王十朋",
        "paragraphs": [
            "經年游宦思家鄉，枕間魂夢長飛揚。",
            "甌越相望數百里，魚雁來徃安能常。",
            "水綠蓮紅王儉幕，我愧才踈筆常閣。",
            "居官不事羨長卿，執一無權猶子莫。",
            "昔年姜被今獨眠，何時更作三珠連。",
            "左原風物亦不惡，溪蓴抽絲蕨吐拳。",
            "阿連春草詩篇好，勸我歸來宜及早。",
            "代笠亭前烟雨中，共把鋤犁寧待老。"
        ],
        "title": "和昌齡弟見寄",
        "id": "03711db3-1a64-4533-941d-5c226f8db319"
    },
    {
        "author": "王十朋",
        "paragraphs": [
            "結得賢關雁塔因，東州相遇益相親。",
            "凌雲三賦我慚馬，清唱百篇君勝秦。",
            "冀北群空殊昔別，江東日暮倍傷神。",
            "同年四百二十六，莫逆論交能幾人。"
        ],
        "title": "懷喻叔奇",
        "id": "db3ba2f0-0569-4cc8-b514-b26dbfe4fbb6"
    },
    {
        "author": "王十朋",
        "paragraphs": [
            "長向春前臘後開，要將風味鬭梅魁。",
            "名從廬阜夢中得，根自鄮山嘉處來。",
            "風拆錦囊香不斷，日烘寶蓋翠成堆。",
            "定須移向梅谿去，栽伴吾廬桂與槐。"
        ],
        "title": "次韵周堯夫贈睡香",
        "id": "63b51614-0006-4d71-bd3e-060ab7ef25bf"
    },
    {
        "author": "王十朋",
        "paragraphs": [
            "鑑水悠悠接鄮川，宦情客况兩凄然。",
            "扁舟乘興梅花月，樽酒送行燈火天。",
            "我似鄭虔官舍冷，君如馮子主人賢。",
            "虞庠春榜無多日，行看香名動日邊。"
        ],
        "title": "送陳元佐游四明",
        "id": "b98d33f5-b709-42b9-81d9-10940f1fab0a"
    },
    {
        "author": "王十朋",
        "paragraphs": [
            "桃水仲春月，蓂階雙莢生。",
            "添丁慰盧老，小子慶徐卿。",
            "稟得中和氣，看成遠大名。",
            "青春已如許，勉力繼家聲。"
        ],
        "title": "聞禮生日",
        "id": "188201dc-4c21-4abd-82c2-a3a20d7fd539"
    },
    {
        "author": "王十朋",
        "paragraphs": [
            "奴視紛紛晳與休，芳心那肯貯離愁。",
            "結成冰玉岳湛侶，開伴紵羅施鄭流。",
            "影照嬋娟如並卧，枝橫清淺似雙浮。",
            "不知他日調金鼎，勝得櫻桃氣味不。"
        ],
        "title": "次韵趙觀使鴛鴦梅",
        "id": "46ddb8f8-c752-40fc-915c-e40eeea38507"
    },
    {
        "author": "王十朋",
        "paragraphs": [
            "疇昔相知似弟昆，那知半世死生分。",
            "無緣更飲盃中物，想見能修地下文。",
            "有愧乘車葬元伯，僅同解劔弔徐君。",
            "他年黛色參天處，是子會稽山下墳。"
        ],
        "title": "亡友孫子尚藁葬會稽山大禹寺之側某至官八日出郊訪其墓不獲明年春被命祀禹訪而得之又明年春再往酹酒因植柏十根哭之以詩",
        "id": "dcc87e39-9dde-4da6-b56f-ccdf1f075f56"
    },
    {
        "author": "王十朋",
        "paragraphs": [
            "子尚乃如許，壯年墳已荒。",
            "我來親種柏，含淚待蒼蒼。"
        ],
        "title": "子尚墓種柏",
        "id": "e10c2649-d78b-4159-a7de-ae35ac740dbb"
    },
    {
        "author": "王十朋",
        "paragraphs": [
            "好谿太守非常好，慈母端如孟母賢。",
            "熊膽調成真器業，魚軒游徧舊山川。",
            "顔間日有平反喜，方外時修香火緣。",
            "身世九齡家萬石，定應含笑向重泉。"
        ],
        "title": "鄭夫人挽詞",
        "id": "ab62fb41-198b-45fc-b182-f8251336d6d5"
    },
    {
        "author": "王十朋",
        "paragraphs": [
            "忠孝之家女亦良，教傳彤管有遺芳。",
            "藁砧舊擢儒林秀，桂子新飄月窟香。",
            "方擬魚軒霑寵渥，遽驚風樹變凄凉。",
            "稽山鑑水青春暮，薤露聲中恨更長。"
        ],
        "title": "錢夫人挽詞",
        "id": "f95a3c46-ee30-4de6-be24-50902ef4ccc6"
    },
    {
        "author": "王十朋",
        "paragraphs": [
            "旱魃爲災罕似今，霈然一雨慰群心。",
            "非關菩薩解爲澤，自是使君能作霖。",
            "躬慮滯囚寃盡釋，廣開義廩惠尤深。",
            "佇公歸國調元氣，散盡愆陽與伏陰。"
        ],
        "title": "連月不雨農事失時府帥决獄廩饑德政動天霈然而雨某吟成律詩一章以賀",
        "id": "4a813696-4198-4730-a6d6-5231a9b480e1"
    },
    {
        "author": "王十朋",
        "paragraphs": [
            "去歲秋大水，民食方苦艱。",
            "丁壯尚流離，而况白與班。",
            "今春又不雨，事與安危関。",
            "使符下列郡，呼雩舞童鬟。",
            "投文責老龍，貪睡何癡頑。",
            "我聞救災術，迺在人事間。",
            "興師古有衛，决獄唐稱顔。",
            "年因弔伐有，雨送軺車還。",
            "嗟此旱魃虐，和氣知誰干。",
            "半歲幸一雨，人心寧不歡。",
            "麥秀禾可植，田里庶少安。",
            "上紓當宁憂，吏責亦稍寬。",
            "我家簫峯下，山長路漫漫。",
            "東臯有先業，頗亦知艱難。",
            "歸耕願及早，免起將蕪嘆。"
        ],
        "title": "次韵濮十太尉喜雨",
        "id": "27db00f7-906c-4d87-916a-cad75c10d513"
    },
    {
        "author": "王十朋",
        "paragraphs": [
            "掛冠林下近來無，誰謂僧中有二疏。",
            "應笑紅蓮幕中客，故園三徑已荒蕪。"
        ],
        "title": "叔父寶印師往永嘉妙果院未期年而退弟子德純住龍翔一日歸省其師亦退居林下緇素挽留之乃遁於異郡不踰月間師弟子相繼退休識者高之目爲僧中二疏某竊祿將一考矣有媿二高僧因書一絕庶幾他日或蹈其高躅云",
        "id": "2ebd15e3-05a2-4f00-b586-5fa8f3831908"
    },
    {
        "author": "王十朋",
        "paragraphs": [
            "六一移書責司諫，聱隅聞命避徂徠。",
            "茲風不作已久矣，吾子所爲何壯哉。",
            "在列諸公顔有媿，附炎群小膽應摧。",
            "要須終始全名節，莫遣心隨利祿回。"
        ],
        "title": "寄黄簿",
        "id": "65f56266-339d-4fd9-b0d3-2301b7fe5b7c"
    },
    {
        "author": "王十朋",
        "paragraphs": [
            "寰瀛三十六名郡，越在東南雄四鎮。",
            "宛委周回三百里，草木山川有光潤。",
            "秦山鑑水藴秀異，人物風流夸漢晉。",
            "傳聞禹穴自太史，好古無人若爲問。",
            "杖屨飄然尋洞天，照眼千巖若攢刃。",
            "細看盤石心愈疑，遐想丹書氣猶振。",
            "禹貢無傳豈其闕，遁甲所書何足訓。",
            "彜倫敘自九疇錫，水土平繇五行順。",
            "洛書六十有五字，王業巍巍此途進。",
            "八卷飛沉天與泉，茲說荒唐理難信。",
            "吾儕去古恨大遠，企首難窺禹牆仞。",
            "穴傍有井清且甘，一酌端能洗驕吝。"
        ],
        "title": "次韵濮十太尉題禹穴",
        "id": "23a438c0-4acc-47c8-bf7f-b6d6839e517b"
    },
    {
        "author": "王十朋",
        "paragraphs": [
            "綠暗梅欲雨，風薰麥初秋。",
            "官舍厭卑濕，僧廬訪清幽。",
            "儒餐慣蔬飯，道話便茶甌。",
            "鑑湖倘容覓，杖屨時來游。"
        ],
        "title": "薛師約撫幹召飯于圓通寺主僧瀹茗索詩",
        "id": "95774de9-dca5-4cd6-b288-757c016983f6"
    },
    {
        "author": "王十朋",
        "paragraphs": [
            "堂堂紫微公，氣節橫清秋。",
            "風流屬猶子，胸壑羅奇幽。",
            "詩篇粲華萼，名字宜金甌。",
            "州縣聊爾耳，行矣天池游。"
        ],
        "title": "潘知縣弟撫幹和詩復用前韵",
        "id": "d1c2eff3-9651-43cd-aafa-7a6495424a6f"
    },
    {
        "author": "王十朋",
        "paragraphs": [
            "尺素遥傳到越城，入懷珠玉照人明。",
            "登科雅服才名早，筮仕喜聞官業清。",
            "空把交情對山色，要令音問續潮聲。",
            "怱怱作答無他語，莫羨人間勢利榮。"
        ],
        "title": "酬富陽張叔清縣尉",
        "id": "0a3db258-6ea6-4b08-9eeb-504c079d5b94"
    },
    {
        "author": "王十朋",
        "paragraphs": [
            "雙鯉來從古嵊州，喜聞英物誕東州。",
            "清和時節綠陰滿，秀異谿山佳氣浮。",
            "分貺金錢意殊厚，欲爲湯餠客無由。",
            "乃翁指日身龍虎，况有奇兒氣食牛。"
        ],
        "title": "周德貽得子以錢果爲貺僕不獲爲湯餠客賀之以詩",
        "id": "46c9fa56-abd5-4848-9222-19cd430e251a"
    },
    {
        "author": "王十朋",
        "paragraphs": [
            "桐州綵棒暫宣威，首闢萱堂上壽巵。",
            "堂上慈顔笑還語，老萊文采媿吾兒。"
        ],
        "title": "喻叔奇迎侍赴桐川榜其堂曰戲綵書來求詩寄題一絕",
        "id": "672dd9ab-7485-4705-a86b-51f02e876c2d"
    },
    {
        "author": "王十朋",
        "paragraphs": [
            "吾女何時見，薰風欲半時。",
            "年齡今稍長，禮法要須知。",
            "好讀班姬誡，休吟謝女詩。",
            "萱堂有慈母，淑德可爲師。"
        ],
        "title": "女子生日",
        "id": "d5c1b9db-10a4-4b26-828f-362d11d79fe5"
    },
    {
        "author": "王十朋",
        "paragraphs": [
            "堂堂范公真天人，配我仁祖爲元臣。",
            "材兼文武懷經綸，先憂後樂不爲身。",
            "上與夔卨相等倫，正色朝端批逆鱗。",
            "三黜愈光名愈聞，一麾東游禹所巡。",
            "作詩懷蠡祠季真，卧龍山麓井久湮。",
            "綆而汲之清且新，堂于其旁記厥因。",
            "名標清白垂不泯，規爾官師意諄諄。",
            "洗貪濯盜思還淳，人亡迹在嗟己陳。",
            "斷碑徃徃埋荆榛，後人不識真天人。",
            "但能日飲堂中春，使君好事賢且仁。",
            "治民律己惟公遵，登堂感槩懷斯人。",
            "刻石繪像揚清芬，丹青炳耀如麒麟。",
            "凜然如生見如親，躬修祀事率幕賓。",
            "手酌寒泉羞澗蘋，一酌清我僚吏民。",
            "再酌爲國清簪紳，要將清白風無垠。",
            "庶俾范公遺志伸，公乎爲仙爲明神。",
            "爲澤爲瑞爲星辰，當宁焦勞思若人，九原喚起清邊塵。"
        ],
        "title": "范文正公祠堂詩",
        "id": "6bc38731-ab24-4dec-a43b-4f5a32db5b43"
    },
    {
        "author": "王十朋",
        "paragraphs": [
            "姬嬴遺迹存者希，世傳石鼓稽山碑。",
            "石鼓揄揚得韓子，文與二雅爭驅馳。",
            "秦碑夸大頌功德，埋沒草莽無人知。",
            "或言山頂石猶在，上有虎豹龍蛇螭。",
            "神藏鬼護荆棘蔽，崖懸磴絕登無岐。",
            "廣文好奇穴探禹，梅仙喜事僧尋支。",
            "我贊其行要親睹，勿受世俗流傳欺。",
            "望秦秦望兩嶄絕，何山壁立東南涯。",
            "豊碑屹植最高處，不知磨滅從何時。",
            "剔苔掃墨了無有，模糊片紙亦足奇。",
            "濃雲霮䨴黯將雨，古木槎牙蟠老枝。",
            "歸來走筆出險語，訶政叱斯同小兒。",
            "詩成得得寫寄我，詞嚴意偉法退之。",
            "我聞秦人滅六國，酷若犬磔臨江麋。",
            "先王法爲秦所負，負秦况有秦有司。",
            "五經灰飛儒濺血，堯舜周孔何能爲。",
            "上蔡獵師妙小篆，奴視俗體徒肥皮。",
            "東封太山南入越，大書深刻光陸離。",
            "沙丘風腥人事變，鬼饑族赤誰嗟咨。",
            "漢興萬事一掃去，惟有篆刻餘刑儀。",
            "磨崖欲作不朽計，其如曆數不及期。",
            "蚩尤五兵紂漆器，人物美惡寧相疵。",
            "我雖過秦愛遺畫，南山入望頻支頤。",
            "不須嶧陽訪棗刻，不用遷史觀雄辭。",
            "虛堂默坐對此紙，閉眼暗想君勿嗤。",
            "要知秦碑沒字本，却類周雅無辭詩。"
        ],
        "title": "次韵梁尉秦碑古風",
        "id": "02f1c7c4-aaba-4d17-a35c-db631559bdfb"
    },
    {
        "author": "王十朋",
        "paragraphs": [
            "使君開宴小蓬瀛，幕客參陪亦與榮。",
            "茗煮寒泉飲清白，酒斟佳月賞分明。"
        ],
        "title": "府帥王公中秋宴客蓬萊閣分茶賞月于清白亭某以幕僚與焉坐上成二絕  其一",
        "id": "cdb53442-2954-4c13-bba1-269a1a08f577"
    },
    {
        "author": "王十朋",
        "paragraphs": [
            "白髮青衫老幕官，蓬萊秋月兩年看。",
            "興來端欲乘風去，不怕瓊樓玉宇寒。"
        ],
        "title": "府帥王公中秋宴客蓬萊閣分茶賞月于清白亭某以幕僚與焉坐上成二絕  其二",
        "id": "db27e28f-26b9-49c9-b627-36e1ef95b9e5"
    },
    {
        "author": "王十朋",
        "paragraphs": [
            "冰輪飛出暮雲端，更向蓬萊頂上看。",
            "端似虹橋翫金餠，絕勝華屋見銀盤。",
            "光浮酒面杯尤滑，清入詩腸句不寒。",
            "又與鑑湖添勝事，一時賓主盡鴛鸞。"
        ],
        "title": "又和趙仲永撫幹二首  其一",
        "id": "95ae167b-3345-44f8-8119-c72e1f3adb3d"
    },
    {
        "author": "王十朋",
        "paragraphs": [
            "千巖競秀越王州，地勝錢塘與虎丘。",
            "龍卧半天頭吐月，鑑湖千里影涵樓。",
            "宴開秋色平分際，人在蓬壺最上頭。",
            "不負良天更輸我，此中此夜兩年游。"
        ],
        "title": "又和趙仲永撫幹二首  其二",
        "id": "1ef4968f-bff4-4ede-85c3-e99015e7e164"
    },
    {
        "author": "王十朋",
        "paragraphs": [
            "崢嶸高閣聳雲端，萬壑千巖坐上看。",
            "八百里湖寒鑑瑩，二千年國卧龍盤。",
            "金風吹面掃殘暑，明月入懷生嫩寒。",
            "見說神山正相偶，醉中端欲駕仙鸞。"
        ],
        "title": "再和  其一",
        "id": "2ef36283-6c31-4bff-8b22-d80766bc7e18"
    },
    {
        "author": "王十朋",
        "paragraphs": [
            "家在東嘉山水州，玉簫丹竈古仙丘。",
            "兩年秋月登蓬閣，千里鄉心繞謝樓。",
            "作賦端同比窗裏，思歸長詠大刀頭。",
            "與君何日脫塵鞅，杖屨逍遥物外游。"
        ],
        "title": "再和  其二",
        "id": "ec103674-ebc1-4e79-a336-699166dee07c"
    },
    {
        "author": "王十朋",
        "paragraphs": [
            "紅蓮分幕忝同官，秋月揚輝並席看。",
            "句好湖山添秀氣，談清齒頰带微寒。"
        ],
        "title": "又用看字韵酬趙仲永",
        "id": "0db4182d-9155-4e48-9cfa-b52b635308bd"
    },
    {
        "author": "王十朋",
        "paragraphs": [
            "一代高明學，三朝骨鯁臣。",
            "淮南憚長孺，楚國忌靈均。",
            "死尚憂王室，生寧問大鈞。",
            "姜山同峴首，千古淚行人。"
        ],
        "title": "故參政李公挽詩三首  其一",
        "id": "6d21776c-a3ba-4328-b98a-f74410407925"
    },
    {
        "author": "王十朋",
        "paragraphs": [
            "方面功尤著，朝端氣最剛。",
            "身能縛元濟，城不陷睢陽。",
            "思奮少連笏，耻同袁盎堂。",
            "永嘉瞻五馬，遺愛可能忘。"
        ],
        "title": "故參政李公挽詩三首  其二",
        "id": "1c31f09b-770e-415e-a33d-524732bd016d"
    },
    {
        "author": "王十朋",
        "paragraphs": [
            "公在南荒日，迹危名愈尊。",
            "芝蘭坐奇禍，瓜葛醖讒言。",
            "斥去權臣力，生還聖主恩。",
            "衛公精爽在，何用些招魂。"
        ],
        "title": "故參政李公挽詩三首  其三",
        "id": "ed0574b6-89ea-46ce-b13e-3ff08e437da5"
    },
    {
        "author": "王十朋",
        "paragraphs": [
            "九日重登古蕺山，勞生又得片時閑。",
            "菊花今歲殊不惡，蓬鬢去年猶未班。",
            "藍水楚山詩興裏，鑑湖秦望酒盃間。",
            "醉中同訪右軍迹，題扇橋邊踏月還。"
        ],
        "title": "九日與同官游戒珠寺用去年韵",
        "id": "0fd9bc2c-54a8-4c90-9546-dcae760d984c"
    },
    {
        "author": "王十朋",
        "paragraphs": [
            "媯汭嬪天子，塗山毓聖人。",
            "聰明配昭獻，慈儉繼宣仁。",
            "湯沐寧私己，園陵不病民。",
            "鴻休耀彤管，無復數娀㜪。"
        ],
        "title": "顯仁皇后挽詞三首  其一",
        "id": "f66d33bc-a0dc-4908-864b-c62863106c26"
    },
    {
        "author": "王十朋",
        "paragraphs": [
            "八秩年無憾，三仁謚有輝。",
            "瑶池燕仙侶，窆石葬遺衣。",
            "忽睹龍輴去，猶疑騩馭歸。",
            "聖情哀不盡，淚向禹陵揮。"
        ],
        "title": "顯仁皇后挽詞三首  其二",
        "id": "a545b660-7b1b-41a8-8b11-429bb36553d2"
    },
    {
        "author": "王十朋",
        "paragraphs": [
            "代邸迎歸日，炎圖喜中興。",
            "解將天下養，惟有聖人能。",
            "方慶朝長樂，俄驚望獻陵。",
            "寢園祗奉處，擁紼淚垂膺。"
        ],
        "title": "顯仁皇后挽詞三首  其三",
        "id": "d46ce3d1-0dd2-4927-8f72-36ed7691bb02"
    },
    {
        "author": "王十朋",
        "paragraphs": [
            "婺女生賢女，端宜配德星。",
            "登堂飲姑乳，調膽教兒經。",
            "子舍春猶盛，孫枝葉已青。",
            "韓碑紀遺懿，彤管繼芳馨。"
        ],
        "title": "胡氏挽詩",
        "id": "91d1a4cf-fa75-4cf5-bc26-1534bcd2e2f7"
    },
    {
        "author": "王十朋",
        "paragraphs": [
            "去年同會類高陽，蠟屐登臨雅興長。",
            "可但山光向人好，更欣天氣爲吾良。",
            "路經禹穴深懷白，目對秦峯遠憶黄。",
            "日線又添人正遠，尺書千里慰相望。"
        ],
        "title": "次韵喻叔奇追感去冬天衣之游",
        "id": "cd3ea4c8-4448-4713-9f41-4266e80ffafd"
    },
    {
        "author": "王十朋",
        "paragraphs": [
            "篋藏詩墨尚澄鮮，長記東嘉共綺筵。",
            "游宦俱爲蓮幕客，異鄉重見菊花天。",
            "謝池一別真成夢，鑑水相逢似有緣。",
            "小小園林吾欲老，看君功業上凌烟。"
        ],
        "title": "次韵劉判官見贈",
        "id": "d0b06315-1037-4d6c-aae5-0e1e661786ed"
    },
    {
        "author": "王十朋",
        "paragraphs": [
            "天上人回餠賜龍，香沾衣袖十分濃。",
            "明珠照室光生豔，三絕全勝萬石封。"
        ],
        "title": "趙仲永以御茗密雲龍薰衣香見贈仍惠小詩次韵",
        "id": "74ec68bc-b0b6-4bea-8f99-3da36204ef66"
    },
    {
        "author": "王十朋",
        "paragraphs": [
            "間世宗英學海龍，交情尤爲野人濃。",
            "天香御茗分奇絕，盡是殷勤手自封。"
        ],
        "title": "仲永再和三絕復和以酬  其一",
        "id": "0db0ce63-3522-4253-9dea-a0fb10f63fed"
    },
    {
        "author": "王十朋",
        "paragraphs": [
            "手汲寒泉碾小龍，天香一炷滿衣濃。",
            "與君慷慨論時事，欲吐丹心上實封。"
        ],
        "title": "仲永再和三絕復和以酬  其二",
        "id": "d9b978dd-e18e-4373-8a0c-e79b71064068"
    },
    {
        "author": "王十朋",
        "paragraphs": [
            "長記中秋踏卧龍，尚餘詩興至今濃。",
            "羨君豪邁如韓子，聯句猶容李正封。"
        ],
        "title": "仲永再和三絕復和以酬  其三",
        "id": "1c378644-5979-45eb-b301-2f593e02ff20"
    },
    {
        "author": "王十朋",
        "paragraphs": [
            "鳳凰梧棲竹實食，胡爲使之在枳棘。",
            "開軒種梧高幾尺，鳳兮凰兮聊爾息。",
            "莫羨風微燕雀高，一飛定展沖天翼。",
            "覽輝瑞世鳴朝陽，此梧長向人間碧。"
        ],
        "title": "寄題周堯夫碧梧軒",
        "id": "5b2280c9-1d52-4d7f-8e2d-c17765485e00"
    },
    {
        "author": "王十朋",
        "paragraphs": [
            "二年宦東州，民事了無補。",
            "俯仰媿斯堂，何以報明主。",
            "故家蕭峯下，歸耕及春雨。",
            "平生畎畝心，感槩聊自許。"
        ],
        "title": "留別民事堂",
        "id": "8b0d5d22-77f4-4dd5-a7fe-427b10e4b2ce"
    },
    {
        "author": "王十朋",
        "paragraphs": [
            "書生紙上誦糟粕，釋子舌端談葛藤。",
            "道在湛然方寸地，不知深造有誰能。"
        ],
        "title": "題雙峰資深堂  其一",
        "id": "a4b8120c-c414-4775-9b5b-aa39dc6f2d71"
    },
    {
        "author": "王十朋",
        "paragraphs": [
            "我到雙峯尋寶月，爲留一宿話資深。",
            "但能造得儒宗語，便是能傳佛隴心。"
        ],
        "title": "題雙峰資深堂  其二",
        "id": "5f68dd17-1c78-42b2-8034-d129cbf99c21"
    },
    {
        "author": "王十朋",
        "paragraphs": [
            "雁山門戶此中入，南北兩峯相對尖。",
            "我與林泉有盟約，問師覓取一峯潛。"
        ],
        "title": "題雙峰資深堂  其三",
        "id": "0beb4ad0-d930-4060-9827-cf37552cfbd5"
    },
    {
        "author": "王十朋",
        "paragraphs": [
            "千峯已見見雙峯，甌越山川在眼中。",
            "吾祖吹簫定何所，會須乘鶴訪遺風。"
        ],
        "title": "題雙峰資深堂  其四",
        "id": "7036d41f-e10f-4417-8bc2-40a45e16e37c"
    },
    {
        "author": "王十朋",
        "paragraphs": [
            "堂名石刻兩俱存，令我深懷舊長官。",
            "學道資深更深處，居安能使庶民安。"
        ],
        "title": "題雙峰資深堂  其五",
        "id": "94719c0e-3595-4a2d-bd18-9291c3006273"
    },
    {
        "author": "王十朋",
        "paragraphs": [
            "籃輿謝公嶺，杖屨矩羅室。",
            "凈名訪維摩，一菴僅容膝。",
            "尋僧畫屏中，徃徃多八十。",
            "平生看不足，靈巖最奇絕。",
            "老禪蜀中來，心印傳佛日。",
            "脚力窮天下，稱此爲第一。",
            "茲山昔未開，藏閉最深密。",
            "倘不遇熙朝，造物肯容出。",
            "孫公賦天台，勝地尚遺佚。",
            "我欲續金聲，願借山中筆。"
        ],
        "title": "宿靈巖贈長老敏行",
        "id": "0969e5bb-b10a-4eca-a2a2-0b81caa0faa0"
    },
    {
        "author": "王十朋",
        "paragraphs": [
            "梅花照歸眼，春色戒行裝。",
            "君命不俟駕，安敢懷故鄉。"
        ],
        "title": "己卯臘月七日解官離越十九日至家明年正月二日被命除秘書省校書郎卜以八日行書二十字",
        "id": "ff90aab4-0663-4ebf-a493-12a87c77259e"
    },
    {
        "author": "王十朋",
        "paragraphs": [
            "甌蜀異鄉客，西湖同日看。",
            "浪花隨去棹，風絮逐歸鞍。",
            "水浸吳天闊，山涵佛界寬。",
            "春光無限好，共媿縛微官。"
        ],
        "tags": [
            "西湖"
        ],
        "title": "次韵馮員仲正字湖上有作",
        "id": "f48028d7-cfab-4f3f-9fd5-2d5cf0dc39fd"
    },
    {
        "author": "王十朋",
        "paragraphs": [
            "越絕山川深更深，不須登覽自來臨。",
            "胸中丘壑忽相遇，眼底塵埃無復侵。",
            "得趣早同彭澤徑，把杯時赴廣文襟。",
            "知君指日歸天祿，莫負平生閣上心。"
        ],
        "title": "次韵趙仲永悠然閣",
        "id": "a0f43326-b591-4d23-8752-67d884ac14d9"
    },
    {
        "author": "王十朋",
        "paragraphs": [
            "百尺崇珠邸，恩隆地更親。",
            "壯侔巢鳳閣，危切飲牛津。",
            "眼凈全無礙，心明自不塵。",
            "登高宜暇日，爲善及良辰。",
            "炳煥瞻宸畫，沉潛味道真。",
            "書中端得趣，筆下已如神。",
            "語带江山好，名隨棟宇新。",
            "應憐天下士，蝸舍不容身。"
        ],
        "title": "次韵皇子建王題明遠樓",
        "id": "74d6f461-f82b-40b0-96a7-20ce870f780b"
    },
    {
        "author": "王十朋",
        "paragraphs": [
            "學問稱博洽，向後無此劉。",
            "太一然青藜，遲君天祿游。",
            "給札試玉堂，故事久不修。",
            "遴選先實才，聞之輒掉頭。",
            "我迺行祕書，肯隨鉛槧流。",
            "三日掃虛室，佇想心悠悠。",
            "張羅君不顧，竊食吾懷羞。",
            "西風吹兼葭，倚玉嗟無由。"
        ],
        "title": "劉韶美辭試館職",
        "id": "3733c59d-fdd6-4875-9e58-944ffb6e6c55"
    },
    {
        "author": "王十朋",
        "paragraphs": [
            "平生少相識，摸索能記劉。",
            "東南小蓬萊，二年同宦游。",
            "濯纓鑑湖水，佩蘭以潔修。",
            "自倚骯髒門，不撼富貴頭。",
            "西泛吳江瀾，委身謾乘流。",
            "回首望故鄉，天高路遐悠。",
            "慷慨君自喜，伊優吾亦羞。",
            "乘桴倘有志，願言呼仲由。"
        ],
        "title": "再用前韵贈韶美",
        "id": "46c0d90c-70df-4eff-9fb8-459028ba4584"
    },
    {
        "author": "王十朋",
        "paragraphs": [
            "蜀山高巖巖，英物世非少。",
            "青藜卯金子，高步絕雲杪。",
            "思苦鳴輒悲，詞深誼難曉。",
            "知音有古人，紙上自傾倒。",
            "我昔賢關游，相逄粲衣表。",
            "東歸拜言贈，篋笥至今好。",
            "重來已鬼錄，魂魄蜀天渺。",
            "蓬山訪高躅，空舍不停繞。",
            "定尋窮孟郊，相酬類雙鳥。",
            "莫作人間來，世路轉難拗。"
        ],
        "title": "次韵韶美送劉夷叔二詩 悼夷叔",
        "id": "04271cef-1089-4750-913e-29d8e9e9bf80"
    },
    {
        "author": "王十朋",
        "paragraphs": [
            "西南有佳士，岷峨秀匈中。",
            "標高語更妙，寫出岷峨容。",
            "青天道路難，冥冥慕蜚鴻。",
            "翩然下人間，海闊洪濤舂。",
            "尋幽入禹穴，杖屨誰相從。",
            "萬卷蟠腹笥，一榻眠禪叢。",
            "時來訪予語，自愧賢非戎。",
            "世態冷處薄，交情淡中濃。",
            "去歲鑑湖別，分甘老巖松。",
            "行藏果誰使，離合情無窮。",
            "田園有深約，耘耔當自充。",
            "異時甌蜀間，林下見兩翁。"
        ],
        "title": "次韵韶美送劉夷叔二詩 贈韶美",
        "id": "4ecbcf17-2a9b-4318-a652-4884f13fb600"
    },
    {
        "author": "王十朋",
        "paragraphs": [
            "黄花過後梅花前，雲披愛日烘青天。",
            "月良陰剝陽欲旋，蓂餘八莢時半千。",
            "鬰葱佳氣燭星躔，帝子來從天日邊。",
            "淑質岐嶷貌端然，少親師傅學問專。",
            "六籍奧旨能心傳，百家諸司咸窮研。",
            "餘事翰墨工詩篇，平居爲善心拳拳。",
            "君親忠孝尤兩全，放遠聲色塵管絃。",
            "明窗自結賢聖緣，吾皇知子能擇賢。",
            "斷自宸衷愛不牽，九重一日丹詔宣。",
            "歡聲喜氣溢幅員，願王自愛思無愆。",
            "仰佩天眷奉周旋，保持王體如臨淵。",
            "日親端士遠佞便，紙上興衰鑒古先。",
            "誕宸朱邸錫玳筵，鼎來福祿方綿綿。",
            "不須丹竈求神仙，不用貝葉慕真詮。",
            "誠存性盡萬善圓，身與國壽俱千年。"
        ],
        "title": "皇子建王生日",
        "id": "18768591-cd34-494e-8eb9-f604ff985561"
    },
    {
        "author": "王十朋",
        "paragraphs": [
            "老去驚看曆日新，宦情尤憶故園春。",
            "吾鄉親舊如相問，爲道明年已五旬。"
        ],
        "title": "寄新曆日與夢齡昌齡弟",
        "id": "a9469e35-247a-4ec7-a187-9f25ff50054a"
    },
    {
        "author": "王十朋",
        "paragraphs": [
            "聖主德寬大，小臣言激昂。",
            "虜情殊未測，淮甸可無防。",
            "直氣思開日，寒威誤隕霜。",
            "芳姿等蘭蕙，摧折更芬香。"
        ],
        "title": "送查元章二首  其一",
        "id": "014e8011-250b-40dd-9f73-620990081d73"
    },
    {
        "author": "王十朋",
        "paragraphs": [
            "肝腦不自愛，精忠爲上殫。",
            "危言犯顔易，直道立身難。",
            "去國名逾重，還家迹始安。",
            "相將吾亦去，林下掛衣冠。"
        ],
        "title": "送查元章二首  其二",
        "id": "2c511d0a-883b-4bf2-984b-456fb5f190dd"
    },
    {
        "author": "王十朋",
        "paragraphs": [
            "不俗更嫌俗，風枝時拂牆。",
            "青青映藜燭，細細雜芸香。",
            "勁節老方見，清陰寒欲藏。",
            "蕭疎似吾輩，味向靜中長。"
        ],
        "title": "祕書省後園脩竹可愛胡正字有詩次韵",
        "id": "7d9ae27f-0bd5-4e55-ad65-7b284e1946a0"
    },
    {
        "author": "王十朋",
        "paragraphs": [
            "挺挺魏公後，重聞別乘賢。",
            "有時同貞觀，無地上凌烟。",
            "雨足嘉禾穗，風清婺女蓮。",
            "吟魂招不返，遺恨越江邊。"
        ],
        "title": "魏邦式通判挽詞  其一",
        "id": "38ea4e6b-86bd-453f-838f-a2fce3618608"
    },
    {
        "author": "王十朋",
        "paragraphs": [
            "耆舊嗟零落，公年又不長。",
            "雙旌空入夢，半刺橫罹殃。",
            "子舍三珠秀，吾鄉一鑑亡。",
            "平生可書事，椽筆有星郎。"
        ],
        "title": "魏邦式通判挽詞  其二",
        "id": "b2abf1c9-34d2-4e63-a39d-88d3ba9fe999"
    },
    {
        "author": "王十朋",
        "paragraphs": [
            "幻玉蜚花濕帝城，蓬萊燈火冷中清。",
            "人間草木舊相識，頃刻還驚面目生。"
        ],
        "title": "次韵程泰之正字雪中五絕  其一",
        "id": "7a24d35b-a15f-414c-8108-9445dd6fe4ba"
    },
    {
        "author": "王十朋",
        "paragraphs": [
            "栖烏驚起天無月，化鶴歸來頂不朱。",
            "錯認湖山作西子，眩人疑是玉肌膚。"
        ],
        "title": "次韵程泰之正字雪中五絕  其二",
        "id": "798bf459-9050-4659-b775-5f2e3c937d21"
    },
    {
        "author": "王十朋",
        "paragraphs": [
            "點綴工夫巧更奇，崑崙玉果半葳蕤。",
            "嗅梅咀雪欲腸斷，况讀高生人日詩。"
        ],
        "title": "次韵程泰之正字雪中五絕  其三",
        "id": "d8aae70c-218c-41f1-8259-0855af44c4b9"
    },
    {
        "author": "王十朋",
        "paragraphs": [
            "預知禾麥定登場，六出攙先瑞衆芳。",
            "更喜江梅自蕭灑，不緣摧壓減清香。"
        ],
        "title": "次韵程泰之正字雪中五絕  其四",
        "id": "cdd1822a-78e1-42fe-a948-15938276e3b2"
    },
    {
        "author": "王十朋",
        "paragraphs": [
            "卧聞征雁作回音，遥想吾廬玉滿林。",
            "乘興扁舟定歸去，草堂深處伴猿吟。"
        ],
        "title": "次韵程泰之正字雪中五絕  其五",
        "id": "3525ae14-c2c7-4e14-b86d-c46c59e9b698"
    },
    {
        "author": "王十朋",
        "paragraphs": [
            "君詩雅勝五言城，白雪篇章分外清。",
            "不許同僚持寸鐵，筆尖戰退老書生。"
        ],
        "title": "泰之用歐蘇潁中故事再作五絕勉强繼韵  其一",
        "id": "7a1dff54-4c17-40c2-9f8f-56dd21a73343"
    },
    {
        "author": "王十朋",
        "paragraphs": [
            "寒侵睡思那成夢，酒著衰顔誤抹朱。",
            "待詔先生應怯冷，餐氈使者可稱膚。"
        ],
        "title": "泰之用歐蘇潁中故事再作五絕勉强繼韵  其二",
        "id": "9a6e2459-b0d9-4ceb-9d09-649198c1f3de"
    },
    {
        "author": "王十朋",
        "paragraphs": [
            "穀精蜚處人爲日，冰鑑頒時律應蕤。",
            "照耀元宵更盈尺，不容燈火占新詩。"
        ],
        "title": "泰之用歐蘇潁中故事再作五絕勉强繼韵  其三",
        "id": "6ea40d80-553c-4235-a04d-8810295d352f"
    },
    {
        "author": "王十朋",
        "paragraphs": [
            "煮海神功不計場，逼真冷焰奪春芳。",
            "東君深恐成堆積，急遣雷公喚阿香。"
        ],
        "title": "泰之用歐蘇潁中故事再作五絕勉强繼韵  其四",
        "id": "dfcf3d14-ae29-4634-8d0a-ba7cb21b19bc"
    },
    {
        "author": "王十朋",
        "paragraphs": [
            "夜靜微聞折竹音，驚禽何處更投林。",
            "寒生習氣無繇掃，遥對湖山忍凍吟。"
        ],
        "title": "泰之用歐蘇潁中故事再作五絕勉强繼韵  其五",
        "id": "41c8fac7-8045-49b7-9a65-cb539c343220"
    },
    {
        "author": "王十朋",
        "paragraphs": [
            "不作秦人視越人，深憐里舍甑生塵。",
            "恨無廣厦容寒士，安得洪爐煖曲身。",
            "草木照人俱有艷，珠璣滿地不憂貧。",
            "憑誰扶取浮雲破，莫待功成始放春。"
        ],
        "title": "趙仲永和東坡汝陰雪詩并舉趙德麟賑濟故事見示遂次其韵",
        "id": "1490f4fe-d698-42ae-8a29-75e562e9dc43"
    },
    {
        "author": "王十朋",
        "paragraphs": [
            "不爲怕寒貪睡遲，東君妙意端可知。",
            "雪英零落眼界寂，放此孤瘦紅南枝。",
            "蓬萊更向逸遠地，草木寧有夭饒姿。",
            "氷容戲作桃杏色，醉臉雅與神仙宜。",
            "江兄蠟友已前輩，黄生後出非同時。",
            "丹心獨與勁節侶，疏影共浸清漣漪。",
            "騷人相顧最不惡，何用車馬紛蚩蚩。",
            "典衣莫惜共携酒，對華一展思鄉眉。"
        ],
        "title": "次韵洪景盧編修省中紅梅",
        "id": "f54af548-230c-4b57-9ad5-8f391174a083"
    },
    {
        "author": "王十朋",
        "paragraphs": [
            "吳山蒼蒼烟靄橫，皇都日日春風生。",
            "利塗捷徑走輪轂，古道荆棘惟君行。",
            "吳江洪濤拍天洶，萬楫千帆日相踵。",
            "六鰲入釣猶不歸，急流知退惟君勇。",
            "斜川勝事今臨川，錦袍風月追謫仙。",
            "芋魁豆飯吾亦有，脫屣有媿君翩然。",
            "我輩情鍾惜離索，爲國惜賢情更惡。",
            "江頭送別春尚寒，回首冥鴻已寥廓。"
        ],
        "title": "李德遠寺簿敢言勇退今之古人也東嘉王某賦詩以高其行",
        "id": "ae5f8533-03d0-41e9-b183-223e4c283294"
    },
    {
        "author": "王十朋",
        "paragraphs": [
            "照眼非梅亦非菊，千葉繁英刻琮玉。",
            "色含天苑鵝兒黄，影蘸瀛波鴨頭綠。",
            "日烘喜氣光燭鬚，雨洗道裝鮮映肉。",
            "此梅開後更無梅，莫惜攀條飲醽醁。"
        ],
        "title": "省中黄梅盛開同舍命予賦詩戲成四韵",
        "id": "b498d2fc-37f8-4043-81c1-a768cb6ddafc"
    },
    {
        "author": "王十朋",
        "paragraphs": [
            "上書請劔人未復，開口薦賢君又行。",
            "堂上伊優笑絕倒，紛紛去國皆狂生。",
            "搢紳敢言似慶曆，風俗漸美如東京。",
            "手揩老眼看除目，一遷一去知誰榮。",
            "南昌別駕亦不惡，三王高閣尋宗盟。",
            "吳江漫漫楚天闊，羨君一葉春舟輕。"
        ],
        "title": "送王嘉叟編修",
        "id": "82229ac1-568e-4b44-91ad-2ecf4b5555fb"
    },
    {
        "author": "王十朋",
        "paragraphs": [
            "臺閣輟名士，符竹分帝憂。",
            "搢紳有清議，欲爲朝端留。",
            "才名四十年，骯髒成白頭。",
            "方開公道口，遽中讒人鈎。",
            "觸邪孤壯志，歛惠施一州。",
            "命義二大戒，能言亦能由。",
            "去矣霅水清，孰障天下流。",
            "願言如季路，乘桴共公浮。"
        ],
        "title": "送陳阜卿出守吳興",
        "id": "21aa2339-c09a-4ce9-9c36-a1285b078a3f"
    },
    {
        "author": "王十朋",
        "paragraphs": [
            "青春果作堂堂去，啼鳥喚春春不住。",
            "明珠萬顆玉爲錢，欲買風光嗟已莫。",
            "蓬山地冷花木稀，祗有寒梅已先雨。",
            "誰遣虬枝上高架，稍覺雲陰覆行路。",
            "雨餘景物猶未佳，葉底精神不多露。",
            "鼻觀疑聞班馬香，姿比何郎更風度。",
            "平生惜春如惜別，老眼待花如待哺。",
            "幽亭相對止三人，草草杯盤爲花具。"
        ],
        "title": "次韵程泰之酴醾",
        "id": "af1e7a50-caea-48e3-9ad0-81df88d403ad"
    },
    {
        "author": "王十朋",
        "paragraphs": [
            "武夷之山高崔嵬，武夷先生賢矣哉。",
            "山中高卧似孤竹，顔蒼節勁清無埃。",
            "吾君養老過西伯，不遠千里歸乎來。",
            "胸中萬卷可醫國，首薦廊廟真人才。",
            "人言朝奏暮必逐，天顔獨爲忠言開。",
            "崇文三館不浪闢，端爲天下收奇瓌。",
            "平時論議即涵養，富貴豈以三緘媒。",
            "西京老儒作符命，蒼黄投閣良可哀。",
            "何如皇朝有歐范，開口不憚干霆雷。",
            "先生學力到前輩，一時盛事光麟臺。",
            "宸衷宵旰急忠讜，佇觀前席延鄒枚。",
            "先生掉頭竟不往，扁舟自載高風回。",
            "道山游從盡英雋，顧我晚進寧容陪。",
            "梅花滿枝柳弄色，賦詩送別同銜杯。",
            "吾廬三徑亦荒草，松菊怪我何遲徊。"
        ],
        "title": "送胡正字分韵得來字",
        "id": "ceb65262-a24a-4904-a345-17debb400b08"
    },
    {
        "author": "王十朋",
        "paragraphs": [
            "祀罷燈花喜，山游曉色新。",
            "江頭送歸客，我亦是行人。"
        ],
        "title": "四月四日祀赤帝于慈雲嶺凈名寺祀畢游易安齋至江次送黄子升通判還鄉",
        "id": "2ab28fe2-ac37-4c7d-bf8f-8aae1b7ec2f2"
    },
    {
        "author": "王十朋",
        "paragraphs": [
            "天台古仙山，藥物固非一。",
            "采之年可延，厥品惟參朮。",
            "茲誠籠中物，不可亡一日。",
            "良醫苟能用，可治天下疾。"
        ],
        "title": "送太學生徐易歸天台",
        "id": "0a77f470-41e9-4088-9232-89c55692bec5"
    },
    {
        "author": "王十朋",
        "paragraphs": [
            "春回顧渚雪芽生，香味尤宜祕水亭。",
            "搜我枯腸欠書卷，飲君清德頼詩情。"
        ],
        "title": "章季子教授惠顧渚茶報以宣城筆戲成三絕  其一",
        "id": "5969c0c7-393c-4145-b17d-adc0b30677f1"
    },
    {
        "author": "王十朋",
        "paragraphs": [
            "白齒新芽不出山，青囊誰遣到人間。",
            "午窗驚覺還鄉夢，紗帽籠頭捧兔班。"
        ],
        "title": "章季子教授惠顧渚茶報以宣城筆戲成三絕  其二",
        "id": "9e4e157f-f37d-4f3f-94c6-9b4f4275a81b"
    },
    {
        "author": "王十朋",
        "paragraphs": [
            "霅水書來寄葉嘉，中山人去代瓊華。",
            "定將絳帳鑄人手，散出毫端千種花。"
        ],
        "title": "章季子教授惠顧渚茶報以宣城筆戲成三絕  其三",
        "id": "59792367-6ed0-4e2f-922b-0300613aa9b1"
    },
    {
        "author": "王十朋",
        "paragraphs": [
            "憶昔游蓮幕，獲登君子牆。",
            "蓬萊醉秋月，龍鳳啜天香。",
            "臺閣子將集，山林予欲藏。",
            "新詩似脩竹，風味更高長。"
        ],
        "title": "趙仲永和胡正字竹詩見贈用韵以酬",
        "id": "eb946b51-3eaf-46c0-b1fc-da0a96ea7be6"
    },
    {
        "author": "王十朋",
        "paragraphs": [
            "南渡已三紀，衣冠今幾存。",
            "傷心失遺老，回首慨中原。",
            "去國權臣力，全軀聖主恩。",
            "致君堯舜術，妙意託空言。"
        ],
        "title": "張閣學挽詞  其一",
        "id": "6cd11d97-56df-4ecf-afc7-279dc7e986a5"
    },
    {
        "author": "王十朋",
        "paragraphs": [
            "公在南昌日，含沙禍最奇。",
            "語蜚無限謗，獄具不過詩。",
            "天道何嘗遠，人心自太危。",
            "蓋棺公論定，盛德合豐碑。"
        ],
        "title": "張閣學挽詞  其二",
        "id": "aecb736b-6718-4c72-81ef-4df8554086c7"
    },
    {
        "author": "王十朋",
        "paragraphs": [
            "資深堂上偶留題，多謝高僧不掃泥。",
            "更與慇懃琢山骨，惡詩傳到浙江西。"
        ],
        "title": "寶月師刻予舊題以寄因書二絕  其一",
        "id": "b2f81141-1eac-4397-b78d-b06ed176641f"
    },
    {
        "author": "王十朋",
        "paragraphs": [
            "冊府經年已倦游，夢魂隨雁到峯頭。",
            "山中老宿如相問，爲道歸期不待秋。"
        ],
        "title": "寶月師刻予舊題以寄因書二絕  其二",
        "id": "888f8bd5-c311-4907-b751-eaf91908cdd7"
    },
    {
        "author": "王十朋",
        "paragraphs": [
            "去國懷明主，離群念舊游。",
            "翻令到家夢，終夜繞瀛洲。"
        ],
        "title": "五月十八日去國明日宿富陽廟山懷館中同舍",
        "id": "cb3f4386-e934-4f46-862d-af482f516c00"
    },
    {
        "author": "王十朋",
        "paragraphs": [
            "相見惟言去，吾今去已成。",
            "著鞭先幾日，不及送君行。"
        ],
        "title": "寄馮員仲",
        "id": "f8a91282-0584-4714-87a0-f7cf59f6c00e"
    },
    {
        "author": "王十朋",
        "paragraphs": [
            "漢高嫚駡四皓隠，周武干戈伯夷餓。",
            "南陽故人幸無失，先生胡爲亦高卧。",
            "清風却在夷皓上，千古真能激貪懦。",
            "客星夜向釣灘明，想像年時臨帝座。"
        ],
        "title": "釣臺",
        "id": "3849fb7c-f3d3-4935-8bd1-cac8e81821a7"
    },
    {
        "author": "王十朋",
        "paragraphs": [
            "棹弭龍門下，誠馳天闕邊。",
            "平生畎畝意，祝聖更惓惓。"
        ],
        "title": "嚴州龍門院滿散天申節",
        "id": "34c181ca-9504-4241-8082-4e8e0a968b20"
    },
    {
        "author": "王十朋",
        "paragraphs": [
            "路入黄塘喜更疑，地名雖是里閭非。",
            "眼中禾稼已如許，薄有田園宜早歸。"
        ],
        "title": "宿永康縣黄塘店觀稼有感",
        "id": "dd88a981-b646-425f-a387-4bcf3d19b96b"
    },
    {
        "author": "王十朋",
        "paragraphs": [
            "要將山水替埃塵，六月還家不憚辛。",
            "炎暑厭聞花錦被，清凉宜近竹夫人。"
        ],
        "title": "永康有嶺名花錦被",
        "id": "f46965e3-b67d-40ce-9ad3-750445bdf595"
    },
    {
        "author": "王十朋",
        "paragraphs": [
            "綠水客星瀨，薰風婺女谿。",
            "來尋處士隠，歸向斗中棲。"
        ],
        "title": "舟中偶題",
        "id": "b0abfa96-9c75-4309-bfcc-dbeff53e4bea"
    },
    {
        "author": "王十朋",
        "paragraphs": [
            "雁山飽見兩龍湫，洗眼新觀石洞流。",
            "欲向故鄉尋白鹿，先來仙隠訪青牛。",
            "破荒喜誦劉郎句，躋險思從謝客游。",
            "天下林泉看未足，分將身世早休休。"
        ],
        "title": "游石門洞",
        "id": "59532627-cc4e-43fd-ad73-6afa9c2ae95b"
    },
    {
        "author": "王十朋",
        "paragraphs": [
            "君家梅嶼我梅溪，一笑相逢郡治西。",
            "要使衆山同對酒，芰荷香裏具親携。"
        ],
        "title": "林明仲自梅嶼挐舟招丁道濟道揆張思豫及予同飲索詩坐間成六絕七月朔日 贈明仲",
        "id": "4c190b40-fdc1-48b9-81f6-f1228a461677"
    },
    {
        "author": "王十朋",
        "paragraphs": [
            "塘餘春草遥思謝，樓面蒼陂重憶劉。",
            "人昔共游今孰在，蘆花飛雪上吾頭。"
        ],
        "title": "林明仲自梅嶼挐舟招丁道濟道揆張思豫及予同飲索詩坐間成六絕七月朔日 懷舊游",
        "id": "bdd564d9-4a59-4e95-8c9a-f651bd7ecafc"
    },
    {
        "author": "王十朋",
        "paragraphs": [
            "五人二百六十五，尊酒相逢非偶然。",
            "把手共爲他日約，莫緣富貴負林泉。"
        ],
        "title": "林明仲自梅嶼挐舟招丁道濟道揆張思豫及予同飲索詩坐間成六絕七月朔日 贈諸公 其一",
        "id": "c53d69ea-d59a-4ace-9a95-93e5a5d60689"
    },
    {
        "author": "王十朋",
        "paragraphs": [
            "遥岑出碧明雙目，境入韓詩已飽參。",
            "湖上軒窗對遥碧，新詩寫出舊城南。"
        ],
        "title": "林明仲自梅嶼挐舟招丁道濟道揆張思豫及予同飲索詩坐間成六絕七月朔日 贈諸公 其二",
        "id": "5c8c1de0-e2ee-49a2-b9b6-d3ea1b70b1d5"
    },
    {
        "author": "王十朋",
        "paragraphs": [
            "地環碧玉軒窗瑩，舟入紅雲笑語香。",
            "下筆慚無少陵句，老懷徒愛宋公莊。"
        ],
        "title": "林明仲自梅嶼挐舟招丁道濟道揆張思豫及予同飲索詩坐間成六絕七月朔日 題宋莊",
        "id": "290bd85d-7bb5-4429-a7be-86644c6999b5"
    },
    {
        "author": "王十朋",
        "paragraphs": [
            "西岑風物冠吾鄉，十里烟波興味長。",
            "不用扁舟鑑湖去，餘生甘向此徜徉。"
        ],
        "title": "林明仲自梅嶼挐舟招丁道濟道揆張思豫及予同飲索詩坐間成六絕七月朔日 題西岑",
        "id": "a40f7ab9-9bd3-4861-ba0a-d3d6253c032c"
    },
    {
        "author": "王十朋",
        "paragraphs": [
            "端慕顔回樂，真同陋巷居。",
            "息心容膝地，得趣滿牀書。",
            "檠短燈宵永，窗明日晷舒。",
            "相看有脩竹，心爲主人虛。"
        ],
        "title": "次韵昌齡至樂齋讀書",
        "id": "2588205f-2da9-4820-9e7d-243214d5a595"
    },
    {
        "author": "王十朋",
        "paragraphs": [
            "不才詎可登臺省，早問君王覓閑冷。",
            "聊尋商嶺綺與園，未羨雲臺寇并耿。",
            "掛碑滿屋寧寮饑，嗜好與叔真相宜。",
            "試寄南明六大字，想像年少西游時。"
        ],
        "title": "寶印叔示詩且索碑刻以南明山六大字爲獻仍次韵",
        "id": "075227a5-eb71-4764-9e62-afb94cc96169"
    },
    {
        "author": "王十朋",
        "paragraphs": [
            "小小園林意自憐，名花十八擬唐賢。",
            "瑞香一種來潛澗，學士新添兩少年。"
        ],
        "title": "寶印叔辯上人各贈瑞香花",
        "id": "b801040e-550d-45fa-9dc9-394f2ba3f261"
    },
    {
        "author": "王十朋",
        "paragraphs": [
            "徑荒猶有淵明菊，囊澀寧求季子金。",
            "老矣此身何處著，入山惟恐未能深。"
        ],
        "title": "曹夢良自許峰來訪留山間數日賦詩數十章復出四絕見贈次韵  其一",
        "id": "9d9b4c70-a657-4034-8470-eb8689568f61"
    },
    {
        "author": "王十朋",
        "paragraphs": [
            "謾有忠懷徒耿耿，恨無長策捄元元。",
            "張儀舌在知何用，莫莫休休且勿言。"
        ],
        "title": "曹夢良自許峰來訪留山間數日賦詩數十章復出四絕見贈次韵  其二",
        "id": "099af6a1-8730-4962-b169-3e497c9f02c0"
    },
    {
        "author": "王十朋",
        "paragraphs": [
            "平生風義慕相如，筆硯從游二紀餘。",
            "直許交情定金石，肯同餘耳但光初。"
        ],
        "title": "曹夢良自許峰來訪留山間數日賦詩數十章復出四絕見贈次韵  其三",
        "id": "f7339c8c-9ca7-4ebd-8e62-fe635835895c"
    },
    {
        "author": "王十朋",
        "paragraphs": [
            "與君連夕燈前語，勝讀千年窗下書。",
            "八斗文章千里足，未應低首掾桐廬。"
        ],
        "title": "曹夢良自許峰來訪留山間數日賦詩數十章復出四絕見贈次韵  其四",
        "id": "b53d59f5-4055-4bab-8f6a-addea0cc87d2"
    },
    {
        "author": "王十朋",
        "paragraphs": [
            "入堂無復見雙親，建此來寧似在神。",
            "天地深恩難以報，含悲唯有淚霑巾。"
        ],
        "title": "先人舊題東山墓亭三絕  其一",
        "id": "16d54061-468a-4de3-8694-03f3718871d4"
    },
    {
        "author": "王十朋",
        "paragraphs": [
            "門枕青山戶傍谿，青山流水助悽悽。",
            "雙親既遠神何在，對此追思獨怨啼。"
        ],
        "title": "先人舊題東山墓亭三絕  其二",
        "id": "09b6a67b-99bb-46c1-b887-6622f3de01ad"
    },
    {
        "author": "王十朋",
        "paragraphs": [
            "新築茅廬澗壑圍，山光水色共依依。",
            "野人不爲閑中趣，誰會朝來與暮歸。"
        ],
        "title": "先人舊題東山墓亭三絕  其三",
        "id": "15c79519-4983-4ef4-b385-c063a95635b4"
    },
    {
        "author": "王十朋",
        "paragraphs": [
            "殘生無計可榮親，一見松楸一損神。",
            "惟有青山知此意，晨昏長戴白雲巾。"
        ],
        "title": "某辛巳秋歸自武林省先隴遂修亭宇濬溪流因思先人舊詩已隨屋璧壞矣尚能記憶遂追和  其一",
        "id": "c763881b-0ed4-4208-a9c6-a8074c9ebeee"
    },
    {
        "author": "王十朋",
        "paragraphs": [
            "重葺山亭濬舊溪，杖藜來徃獨悲悽。",
            "追思四十年間事，風爲哀號鳥爲啼。"
        ],
        "title": "某辛巳秋歸自武林省先隴遂修亭宇濬溪流因思先人舊詩已隨屋璧壞矣尚能記憶遂追和  其二",
        "id": "e727db74-fa2d-4019-95e1-a0a7a1ebc7f9"
    },
    {
        "author": "王十朋",
        "paragraphs": [
            "丘木森森已十圍，滿林清蔭可棲依。",
            "每憂樵牧傷松柏，游宦三年兩度歸。"
        ],
        "title": "某辛巳秋歸自武林省先隴遂修亭宇濬溪流因思先人舊詩已隨屋璧壞矣尚能記憶遂追和  其三",
        "id": "3b8fba1f-b869-4bb9-b337-c5496bc25cd4"
    },
    {
        "author": "王十朋",
        "paragraphs": [
            "早歲聲名滿上庠，青衫今始赴清湘。",
            "得官已晚豈宜冷，行路正難那更長。",
            "平昔心期良不淺，異時官業可能量。",
            "鵬程九萬從今日，行見飛飛到帝旁。"
        ],
        "title": "送萬先之赴清湘教官",
        "id": "6b5172f4-f9b5-4bda-80b6-44c721dd69e1"
    },
    {
        "author": "王十朋",
        "paragraphs": [
            "年少論交老愈堅，交情盡在和韓篇。",
            "短檠業共賢關舍，淡墨名同桂籍年。",
            "筮仕暫爲三語掾，摛詞行踐八花磚。",
            "許峯佳讖亦聊耳，何止蓬萊山上仙。"
        ],
        "title": "送曹夢良赴桐廬戶掾  其一",
        "id": "d3fd4801-f9d7-4cde-9bc0-59ac5db5dad7"
    },
    {
        "author": "王十朋",
        "paragraphs": [
            "鷄黍相尋豈偶然，論文尊酒荷留連。",
            "秋風初送雁群至，喬木喜聞鶑友遷。",
            "勸我鑑湖行甚力，送君釣瀨去無緣。",
            "願將清白師韓范，從此高堂有四賢。"
        ],
        "title": "送曹夢良赴桐廬戶掾  其二",
        "id": "0bb7cd3f-71d3-4065-a910-e66eda5b2211"
    },
    {
        "author": "王十朋",
        "paragraphs": [
            "需次家鄉五載遲，便便腹笥愈添圍。",
            "才如子建豈論斗，性類西門能佩韋。",
            "車馬戒塗涂君欲去，田園迷徑我初歸。",
            "男兒所尚惟名節，莫墮人間富貴機。"
        ],
        "title": "送曹夢良赴桐廬戶掾  其三",
        "id": "ed11be7d-d59b-4a15-86e6-c439ee2a2b86"
    },
    {
        "author": "王十朋",
        "paragraphs": [
            "去年此日對清光，聖德能容一介狂。",
            "言畧施行非不遇，身雖疏外亦何妨。"
        ],
        "title": "十月朔日偶書",
        "id": "64035cc9-5c29-4040-b74d-32e460a721fa"
    },
    {
        "author": "王十朋",
        "paragraphs": [
            "灑掃衡茅端欲老，剪裁花木自爲春。",
            "權門炙手非吾事，祇合丘園作散人。"
        ],
        "title": "剪拂花木戲成二絕  其一",
        "id": "753c090d-56ce-4cdd-b46c-87438999d857"
    },
    {
        "author": "王十朋",
        "paragraphs": [
            "蔓草芟夷莫許侵，好花封植待成陰。",
            "每於小小園林裏，長抱惓惓畎畝心。"
        ],
        "title": "剪拂花木戲成二絕  其二",
        "id": "e5221058-148d-49d8-a634-b8a42ff8bf09"
    },
    {
        "author": "王十朋",
        "paragraphs": [
            "一聲杜宇啼春風，明朝緋掛千山叢。",
            "歲寒此色豈易得，那更朶朶雙頭紅。",
            "共蔕聯芳友于愛，一吐一含分次第。",
            "造物私我小園林，此花大勝金腰带。"
        ],
        "title": "小小園十月杜鵑花盛開有共蔕雙頭之異因以數語記之",
        "id": "1fb40b41-f4e0-4d92-aca3-8211f85c9f63"
    },
    {
        "author": "王十朋",
        "paragraphs": [
            "道人以月名身，以桂名堂。",
            "胸中負所有，志在丹霄旁。",
            "冠巾倘可加，唾手得天香。",
            "惜哉已世外，此志終莫償。",
            "山中作堂侔月窟，禪定吟餘思清越。",
            "要令坐上生清風，須使心中似明月。"
        ],
        "title": "題月師桂堂",
        "id": "da4dcb5a-02ad-4dbf-ad71-f202611a5e86"
    },
    {
        "author": "王十朋",
        "paragraphs": [
            "朝離文君故宅邊，莫尋謝守舊行田。",
            "黄羊先示神仙迹，白石俄開洞府天。",
            "兩派崇崢鳴玉澗，一聲欵乃釣魚船。",
            "王孫占得湖山勝，明月清風不計錢。"
        ],
        "title": "十一月二日自金谿訪錢用章于白石覽山川景物之奇以東道之姓爲韵",
        "id": "a811f75b-0e38-4a13-9f6d-153eb2ce187c"
    },
    {
        "author": "王十朋",
        "paragraphs": [
            "謝公好山水，得郡古東甌。",
            "造物惜佳境，雅志多不酬。",
            "松蘿蔽雁蕩，烟靄埋龍湫。",
            "行田經白石，不到仙山頭。",
            "寥寥數百年，天付黄冠流。",
            "巍然萬仞崖，壁立東南州。",
            "誰將補天手，化出白玉樓。",
            "兩龕藏洞府，中有群仙游。",
            "上通尺五天，下接三神洲。",
            "飛泉落巖腰，碧澗鳴山陬。",
            "群峯真培塿，滄海爲渠溝。",
            "隘視人間世，萬象同蜉蝣。",
            "我家雁山陽，崎嶇厭經丘。",
            "翩翩錢公子，呼我尋巖幽。",
            "初驚小雨密，忽掃群陰浮。",
            "杖屨窮巑岏，一洗塵埃眸。",
            "山林有真樂，富貴何足求。",
            "但願乞二山，不願萬戶侯。"
        ],
        "title": "同錢用明用章游白石巖",
        "id": "dcb5b7ef-30bd-4ee8-9014-37b64907880c"
    },
    {
        "author": "王十朋",
        "paragraphs": [
            "十里湖山翠黛橫，兩溪寒玉鬬琮琤。",
            "路從飛鳥上頭過，人在白雲高處行。",
            "巖下行田謝康樂，洞中辟穀李先生。",
            "憑欄不瞰人間世，轉覺此心名利輕。"
        ],
        "title": "又書巖上",
        "id": "02ac69fc-b2d3-4664-bd0c-bff595442142"
    },
    {
        "author": "王十朋",
        "paragraphs": [
            "白石巖腰屑玉泉，佳名初自長官傳。",
            "渾疑齒頰冰霜論，終日霏霏落半天。"
        ],
        "title": "屑玉泉",
        "id": "3ab84522-9e32-4893-8b2d-de3c2c37208d"
    },
    {
        "author": "王十朋",
        "paragraphs": [
            "少和辛苦學飛仙，遺像今猶在洞天。",
            "都似先生能辟穀，何須太守爲行田。"
        ],
        "title": "李少和像",
        "id": "0da8474c-eeff-4985-868f-52e0e6f1ff43"
    },
    {
        "author": "王十朋",
        "paragraphs": [
            "白石三峯下，懸崖七際流。",
            "穿雲來汩汩，朝海去悠悠。",
            "石是誰家婦，龍居第幾湫。",
            "平生不行險，到此即回頭。"
        ],
        "title": "游東際",
        "id": "ae1951a5-d24c-4d55-9046-a1153b519bd1"
    },
    {
        "author": "王十朋",
        "paragraphs": [
            "載地浮天浩莫窮，氣營樓閣聳虛空。",
            "道人妙得觀瀾術，萬里滄溟碧眼中。"
        ],
        "title": "次韵寶印叔觀海三絕  其一",
        "id": "21526a3e-bc0e-4231-b72b-b83faf2a5f41"
    },
    {
        "author": "王十朋",
        "paragraphs": [
            "榴嶼何年改玉環，望中猶是舊青山。",
            "遺民不記當時事，惟有潮聲日徃還。"
        ],
        "title": "次韵寶印叔觀海三絕  其二",
        "id": "a7b87c65-bb63-436a-bbef-bcb089195e93"
    },
    {
        "author": "王十朋",
        "paragraphs": [
            "誤入蓬萊朝未央，至今魂夢記微茫。",
            "扁舟欲效鴟夷子，遥望滄波興已狂。"
        ],
        "title": "次韵寶印叔觀海三絕  其三",
        "id": "8198b33c-d95b-4f0a-aab4-53a41209abbb"
    },
    {
        "author": "王十朋",
        "paragraphs": [
            "不到君家幾換春，眼中風物一番新。",
            "吾園小小知何用，不似茲園可養親。"
        ],
        "title": "李鎮夫闢圃築堂效孟氏之養吾表兄杖屨其間得日涉之趣某來游名堂曰雙植因書三絕  其一",
        "id": "449ccf0c-6df1-4549-86d8-1eab0f83b77a"
    },
    {
        "author": "王十朋",
        "paragraphs": [
            "琴書得趣有真樂，軒冕倘來何足干。",
            "種德種花兼著力，要須留與子孫看。"
        ],
        "title": "李鎮夫闢圃築堂效孟氏之養吾表兄杖屨其間得日涉之趣某來游名堂曰雙植因書三絕  其二",
        "id": "5a091345-f0a5-4f39-9c08-9d5bc3da10e7"
    },
    {
        "author": "王十朋",
        "paragraphs": [
            "繞堂花木隨宜種，堆案文書取次翻。",
            "我待衣冠掛林下，杖藜時復到君園。"
        ],
        "title": "李鎮夫闢圃築堂效孟氏之養吾表兄杖屨其間得日涉之趣某來游名堂曰雙植因書三絕  其三",
        "id": "69419f91-2fe6-4808-982a-0a4b411d6a39"
    },
    {
        "author": "王十朋",
        "paragraphs": [
            "珠嶼小蠣圓带石，砮焦巨房深若盃。",
            "吾鄉此味亦不惡，故人游宦盍歸來。"
        ],
        "title": "劉長方自豫章寄書稱砮焦蠣房之美恨未知味書一絕以寄之",
        "id": "dcef267f-13a4-49e8-a2bf-8cd5b7573bb5"
    },
    {
        "author": "王十朋",
        "paragraphs": [
            "越絕天台溫雁蕩，萬壑千巖各形狀。",
            "錢塘風物更奇絕，杖屨年時記曾訪。",
            "歸來戲闢小園林，十里西湖藏甕盎。",
            "悠然入眼皆吾山，羅列軒窗一何壯。",
            "止菴道人真有道，種竹蒔花近丘壙。",
            "何人好事贈假山，潛澗新添小屏嶂。",
            "却疑遷徙從平泉，更恐飛來自秦望。",
            "世間贋物何止此，沙佛儒衣龍亦象。",
            "道人於物意豈留，異日從教散天壤。",
            "花木篇章兩游戲，林下高風真可尚。",
            "來游蓮社有詩人，句比昌黎更豪放。",
            "我休說假復論真，真假通同歸一相。"
        ],
        "tags": [
            "西湖"
        ],
        "title": "寶印叔得小假山以長篇模寫進士欽逢辰和之某次韵并簡欽",
        "id": "0991aae4-c8fc-4f83-b243-91b2149fe695"
    },
    {
        "author": "王十朋",
        "paragraphs": [
            "黄楊庚甲與吾同，樹已蕭踈我亦翁。",
            "藤蔓稍除苔蘚去，歲寒猶解傲霜風。"
        ],
        "title": "次韵昌齡西園十詠 黄楊蘚復有生意",
        "id": "6fa61ee3-5e64-47f9-8020-f1024f100dfd"
    },
    {
        "author": "王十朋",
        "paragraphs": [
            "滿架龍鬚卷復伸，堆盤馬乳釀青春。",
            "潑醅一斗宜延客，莫博凉州學漢人。"
        ],
        "title": "次韵昌齡西園十詠 莆萄",
        "id": "8c140945-9bfd-4a31-89a3-5b77b6de8e93"
    },
    {
        "author": "王十朋",
        "paragraphs": [
            "至樂齋西碧玉竿，清陰時過酒杯寒。",
            "明年看長纖纖筍，解籜當爲漢帝冠。"
        ],
        "title": "次韵昌齡西園十詠 脩竹",
        "id": "d5146328-3918-4b87-b6a6-26de2af51b9d"
    },
    {
        "author": "王十朋",
        "paragraphs": [
            "拂雲脩竹遶吾家，竹裏仍栽第一花。",
            "好句更同林處士，月黄昏後影橫斜。"
        ],
        "title": "次韵昌齡西園十詠 梅",
        "id": "b1050ad1-5d58-4327-a3da-9654e3de94ee"
    },
    {
        "author": "王十朋",
        "paragraphs": [
            "欲留王母盤中核，兼採秦人洞裏薪。",
            "此事渺茫花笑我，不如聊賞故園春。"
        ],
        "title": "次韵昌齡西園十詠 桃",
        "id": "c0fd79a9-737d-460d-9a73-1ff7ee073fdb"
    },
    {
        "author": "王十朋",
        "paragraphs": [
            "長念詩人詠子嗟，團欒繞樹日欹斜。",
            "冰盤行薦炎天實，不用東門學種瓜。"
        ],
        "title": "次韵昌齡西園十詠 李",
        "id": "fc10e382-7b70-4629-8add-b8e170714116"
    },
    {
        "author": "王十朋",
        "paragraphs": [
            "記得先人手自栽，森然千尺盡成材。",
            "翠絲結作思人樹，它日兒孫豈忍摧。"
        ],
        "title": "次韵昌齡西園十詠 杉",
        "id": "5fe5fab1-1525-4078-9f9d-ed80babdba6a"
    },
    {
        "author": "王十朋",
        "paragraphs": [
            "丹霄休歎路難通，學取燕山種桂叢。",
            "異日天香滿亭院，吾廬當似廣寒宮。"
        ],
        "title": "次韵昌齡西園十詠 桂",
        "id": "5a85092d-a322-4be5-822b-8bc0e15b1d3b"
    },
    {
        "author": "王十朋",
        "paragraphs": [
            "何幸先人有弊廬，不妨同種柳千株。",
            "垂陰覆地寧無日，作雪漫天肯似榆。"
        ],
        "title": "次韵昌齡西園十詠 柳",
        "id": "fc41aa91-3674-48c5-bd74-ba2d2acc3227"
    },
    {
        "author": "王十朋",
        "paragraphs": [
            "百花春放菊秋榮，霜裏鮮鮮照眼明。",
            "歲晚不妨開自好，何須三嗅泣繁英。"
        ],
        "title": "次韵昌齡西園十詠 菊",
        "id": "1d1b9529-41a4-4fc5-8434-6aed53d00dd5"
    },
    {
        "author": "王十朋",
        "paragraphs": [
            "不見慈親已一星，佳城松柏慘然青。",
            "此生難報劬勞德，空對銘碑涕泗零。"
        ],
        "title": "題如存亭壁  其一",
        "id": "ee514ca9-c0ef-4bfb-8052-73e4bf3cb4e0"
    },
    {
        "author": "王十朋",
        "paragraphs": [
            "年來游宦遠松楸，越雪吳霜带滿頭。",
            "乞得祠宮養衰病，白巖香火共僧修。"
        ],
        "title": "題如存亭壁  其二",
        "id": "0c96e43a-ee18-445f-8788-0b010e37bf18"
    },
    {
        "author": "王十朋",
        "paragraphs": [
            "思親何忍陟南陔，采得幽蘭祇自哀。",
            "寄與東山劉孝子，佳城側畔好親栽。"
        ],
        "title": "劉義夫欲與先隴植蘭寄數根",
        "id": "dca23cdc-29dd-4018-b643-f9f046b56d6a"
    },
    {
        "author": "王十朋",
        "paragraphs": [
            "劉郎不獨種桃花，蠟蘂柔香更可嘉。",
            "臭味相同林下友，從今花木亦通家。"
        ],
        "title": "義夫許贈丁香蠟梅",
        "id": "c3a7ad7d-ee68-4ea8-be30-ea72591dd996"
    },
    {
        "author": "王十朋",
        "paragraphs": [
            "文集何須較少多，有無相易共漸磨。",
            "憲臺清獻柳州柳，唐宋人才未易過。"
        ],
        "title": "義夫以趙清獻諫垣集易柳文次其韵",
        "id": "f4b5a45f-d2c4-402c-9518-9cf7dc6b0782"
    },
    {
        "author": "王十朋",
        "paragraphs": [
            "歸來欲效老夫潛，喜見游方舊杜暹。",
            "本覺殿成功德滿，媿無筆力助莊嚴。"
        ],
        "title": "雁山僧景暹求文記本覺殿",
        "id": "6aaa081f-028f-4b23-9fdb-5a7c96b912fa"
    },
    {
        "author": "王十朋",
        "paragraphs": [
            "筆下何曾有口，囊中更媿無錢。",
            "聊把一言讚嘆，助成此段因緣。"
        ],
        "title": "又六言",
        "id": "a01614a2-6fda-4009-a333-5a09e42e6edd"
    },
    {
        "author": "王十朋",
        "paragraphs": [
            "室明室暗兩何疑，方寸長存不可欺。",
            "勿謂天高鬼神遠，要須先畏自家知。"
        ],
        "title": "書不欺室",
        "id": "750d7504-6740-4cad-b5e2-89e0a2077498"
    },
    {
        "author": "王十朋",
        "paragraphs": [
            "人日又飛雪，竹林仍種蘭。",
            "陽浮屑瓊玖，風泛馥檀欒。",
            "花點黄金勝，叢依碧玉竿。",
            "世間桃李眼，肯向此中看。"
        ],
        "title": "人日有雪竹間種蘭",
        "id": "1be43b1f-b5fa-4d72-a32b-47fa73880849"
    },
    {
        "author": "王十朋",
        "paragraphs": [
            "通家天上張公子，桂種遥分月窟香。",
            "三徑殷勤自栽植，異時會見五枝芳。"
        ],
        "title": "張思豫主簿送丹桂蠟梅  其一",
        "id": "8ad88127-b7a6-440a-807a-af629573825a"
    },
    {
        "author": "王十朋",
        "paragraphs": [
            "蓮幕何人送此花，不容一蘂污貧家。",
            "歸來自覓清河種，馨德如人最可嘉。"
        ],
        "title": "張思豫主簿送丹桂蠟梅  其二",
        "id": "28c99285-d5df-4554-903e-7e3c428acd33"
    },
    {
        "author": "王十朋",
        "paragraphs": [
            "老覺山林興味長，歸來三徑嘆荒凉。",
            "分君嘉菊二十品，增我東園十八香。"
        ],
        "title": "余全之贈菊栽二十品并示三十絕走筆二絕酬之  其一",
        "id": "1781907e-e268-4d4e-9830-7e46b25cb1ed"
    },
    {
        "author": "王十朋",
        "paragraphs": [
            "余郎蕭灑似何郎，事業它年未易量。",
            "寄我新詩三十絕，筆頭直與菊爭芳。"
        ],
        "title": "余全之贈菊栽二十品并示三十絕走筆二絕酬之  其二",
        "id": "9f3f7f54-0c1d-4951-87cb-5576e8af023b"
    },
    {
        "author": "王十朋",
        "paragraphs": [
            "三釜深悲不逮親，九天命下賁雙墳。",
            "痛將淚雜香醪奠，忍見衣隨告墨焚。",
            "漠漠濃陰初閣雨，暉暉煖日旋披雲。",
            "餘生難報劬勞德，猶有孤忠可報君。"
        ],
        "title": "二月二日焚黄天色開霽賓游並集存沒有光悲痛之餘因成鄙語",
        "id": "3776f892-b27f-4b08-a893-fe72fe4d8749"
    },
    {
        "author": "王十朋",
        "paragraphs": [
            "杖屨昔游剡，夢魂猶至今。",
            "欣聞戒行李，遥訪舊同襟。",
            "斅學功相半，淵源力可尋。",
            "池中神鯉足，時爲寄鄉音。"
        ],
        "title": "送陳元佐游剡",
        "id": "6c0bda8c-d132-4198-8528-5a1665326073"
    },
    {
        "author": "王十朋",
        "paragraphs": [
            "先人植雙桂，馨德滿吾廬。",
            "不老兒孫長，聯芳合似渠。"
        ],
        "title": "雙桂",
        "id": "d5d2ebc9-5011-4016-a116-7d44d89a0c42"
    },
    {
        "author": "王十朋",
        "paragraphs": [
            "我豈規彭澤，茲籬偶在東。",
            "悠然見山處，仍向菊花叢。"
        ],
        "title": "東籬",
        "id": "15053d38-3c49-4626-b9d9-97ee452af08d"
    },
    {
        "author": "王十朋",
        "paragraphs": [
            "峯頭日出已停午，山半雲橫疑在天。",
            "要使名如越山重，直須人似謝公賢。"
        ],
        "title": "左原詩三十二首 東高山",
        "id": "ae060028-b024-41ca-aa21-01eb5dd14a17"
    },
    {
        "author": "王十朋",
        "paragraphs": [
            "壓頂花枝紅欲燎，導前旌節閙如訶。",
            "倚窗拄頰時時好，何止朝來爽氣多。"
        ],
        "title": "左原詩三十二首 西高山",
        "id": "de8c27a4-259a-4924-9627-ecb509ef2fe1"
    },
    {
        "author": "王十朋",
        "paragraphs": [
            "山後風來聞縣鼓，蕩中秋至集賓鴻。",
            "我歸種菊東籬下，長在悠然眼界中。"
        ],
        "title": "左原詩三十二首 南高山",
        "id": "6c71d19a-0d27-4c4f-9149-8a8f20cd4232"
    },
    {
        "author": "王十朋",
        "paragraphs": [
            "群山如囿秀回環，秀拔群山是北山。",
            "我恐山中猿鶴怨，移文未至已先還。"
        ],
        "title": "左原詩三十二首 北高山",
        "id": "5fd46554-cbb7-4f79-ad32-b312fd2486e6"
    },
    {
        "author": "王十朋",
        "paragraphs": [
            "衆山環遶一山橫，形似真龜勢欲行。",
            "不向九江資納錫，臨溪曳尾自全生。"
        ],
        "title": "左原詩三十二首 龜山",
        "id": "523de8a4-8810-4189-9290-d722bc58bef3"
    },
    {
        "author": "王十朋",
        "paragraphs": [
            "昂然虎踞一原東，回首眈眈氣象雄。",
            "不放衆山隨逝水，溪頭高卧自威風。"
        ],
        "title": "左原詩三十二首 卧虎山",
        "id": "06f8d1af-90c1-465a-ada6-f1fc2e6df0f9"
    },
    {
        "author": "王十朋",
        "paragraphs": [
            "我向梅花溪上家，幾看清淺浸橫斜。",
            "手栽木已如人老，雪鬢蕭疏對雪花。"
        ],
        "title": "左原詩三十二首 梅溪",
        "id": "584f295e-4d7a-450b-a47b-19f517a3687b"
    },
    {
        "author": "王十朋",
        "paragraphs": [
            "一澗泓澄會衆流，脈分俄類婺溪頭。",
            "臨溪更種青青木，故事端同柳柳州。"
        ],
        "title": "左原詩三十二首 楊谿",
        "id": "b289547b-da3e-4778-9b54-01e961a525d8"
    },
    {
        "author": "王十朋",
        "paragraphs": [
            "烟霞屏障列西岑，戲綵標名自始今。",
            "我過巖前每流涕，斑衣空有老萊心。"
        ],
        "title": "左原詩三十二首 戲綵巖",
        "id": "3878c4c3-56ce-45fc-82a8-6b3c8a23c425"
    },
    {
        "author": "王十朋",
        "paragraphs": [
            "游宦三年樂事違，巖花笑我鳥催歸。",
            "歸來又被巖花笑，笑我登巖何太稀。"
        ],
        "title": "左原詩三十二首 杜鵑巖",
        "id": "2f590f16-c390-4e64-ab5c-e8aec9f64d46"
    },
    {
        "author": "王十朋",
        "paragraphs": [
            "杜鵑巖北一拳石，石面平平堪弈棋。",
            "路僻山深罕人到，爛柯仙客未應知。"
        ],
        "title": "左原詩三十二首 碁盤巖",
        "id": "2b5f7a53-b619-41ea-8ace-6b25231b0bc1"
    },
    {
        "author": "王十朋",
        "paragraphs": [
            "龍卧靈湫志未伸，時時噴水撒行人。",
            "雖然未捄蒼生旱，聊欲澄清世上塵。"
        ],
        "title": "左原詩三十二首 撒水巖",
        "id": "0c36cd37-73cf-4c67-baed-38fc1a25825e"
    },
    {
        "author": "王十朋",
        "paragraphs": [
            "插天萬仞絕攀躋，巖頂松羅不是栽。",
            "廊廟須材作梁棟，人間斤斧可能來。"
        ],
        "title": "左原詩三十二首 松羅巖",
        "id": "51d34cf8-5ffc-4cfe-abc0-1287eb662367"
    },
    {
        "author": "王十朋",
        "paragraphs": [
            "巖如法吏面清泠，石似端人真直方。",
            "誰解移茲障邊境，犬羊安敢肆猖狂。"
        ],
        "title": "左原詩三十二首 障巖",
        "id": "41c73244-77fe-4814-93ad-a53d0ddfcc16"
    },
    {
        "author": "王十朋",
        "paragraphs": [
            "看盡人間古與今，蒼顔一任蘚苔侵。",
            "豈惟有面如人面，更喜無心似獸心。"
        ],
        "title": "左原詩三十二首 人面巖",
        "id": "1d6cfce0-4c71-42d8-9e03-a7b6917c9f48"
    },
    {
        "author": "王十朋",
        "paragraphs": [
            "雁山一柱插雲霄，三井松羅柱亦高。",
            "蓬蓽深懷杞人念，擎天端頼柱堅牢。"
        ],
        "title": "左原詩三十二首 天柱巖",
        "id": "fb7c3cba-6909-468b-8327-c3e5deb4f7c9"
    },
    {
        "author": "王十朋",
        "paragraphs": [
            "閙處身宜及早抽，山林遲我掛冠游。",
            "不須花裏尋腰带，且向田間置幞頭。"
        ],
        "title": "左原詩三十二首 幞頭巖",
        "id": "ab860bb2-90ed-42d2-90cb-2149f09beda0"
    },
    {
        "author": "王十朋",
        "paragraphs": [
            "皇恩西被復東漸，四海蒼生盡仰瞻。",
            "畎畝微臣尤戴宋，結廬長向此峯尖。"
        ],
        "title": "左原詩三十二首 宋家尖",
        "id": "38b7cfe4-8e14-4884-8333-b97f7b8a5244"
    },
    {
        "author": "王十朋",
        "paragraphs": [
            "歸雁行飛集澗阿，不貪江海稻粱多。",
            "峯頭一蕩雖然小，飲啄猶堪避網羅。"
        ],
        "title": "左原詩三十二首 小雁蕩",
        "id": "22a06d8c-d144-4714-b1ac-e2c71583451d"
    },
    {
        "author": "王十朋",
        "paragraphs": [
            "北望吾廬山最好，南通蕭寺境逾幽。",
            "白雲夜向原中宿，幾度隨人過嶺頭。"
        ],
        "tags": [
            "庐山"
        ],
        "title": "左原詩三十二首 左嶺",
        "id": "ef154e98-6c4b-417c-9700-817f9043690e"
    },
    {
        "author": "王十朋",
        "paragraphs": [
            "漁樵欵乃日相呼，舟楫生涯在畫圖。",
            "我與漁樵同隠逸，不須乞作自家湖。"
        ],
        "title": "左原詩三十二首 左湖",
        "id": "b78812f6-6ebb-4c99-b510-cffbe5535d08"
    },
    {
        "author": "王十朋",
        "paragraphs": [
            "水晶銀線滿湖中，遥與吳江氣象同。",
            "我輩他年厭游宦，思歸應不待秋風。"
        ],
        "title": "左原詩三十二首 蓴湖",
        "id": "eb84ed9a-dbc5-4b2c-b373-9d21f6d56171"
    },
    {
        "author": "王十朋",
        "paragraphs": [
            "飛瀑來從小雁蕩，靈源頗類大龍湫。",
            "矩羅尊者不須占，乞與山翁取次游。"
        ],
        "title": "左原詩三十二首 南瀑布",
        "id": "bd108597-04f6-4651-9991-38781f800ebd"
    },
    {
        "author": "王十朋",
        "paragraphs": [
            "茲潭誰主復誰賓，清世寧容有隠淪。",
            "獨我山林養衰病，不妨來作主潭人。"
        ],
        "title": "左原詩三十二首 北瀑布",
        "id": "9224e174-792a-4fc4-98d3-6c932ac4a885"
    },
    {
        "author": "王十朋",
        "paragraphs": [
            "嶺頭寒澗遠無聲，夜靜風恬忽自鳴。",
            "山水有靈人不識，老農常用卜陰晴。"
        ],
        "title": "左原詩三十二首 嘶水澗",
        "id": "08869581-bbe8-4728-8f51-dab01227c6e0"
    },
    {
        "author": "王十朋",
        "paragraphs": [
            "九日登臨澗水濱，蕩中征雁亦來賓。",
            "如今雁至應相感，不見名潭舊主人。"
        ],
        "title": "左原詩三十二首 雁潭",
        "id": "6113fb23-0ca6-4eb2-aa3c-1b51ca8fdcfa"
    },
    {
        "author": "王十朋",
        "paragraphs": [
            "源泉高似銀河落，石井泓然鼎足分。",
            "聞說井中魚已化，定從三級上青雲。"
        ],
        "title": "左原詩三十二首 三井",
        "id": "fda78f0a-d0ba-4a93-b61b-47a44e5c4e79"
    },
    {
        "author": "王十朋",
        "paragraphs": [
            "綸竿臨井重欷歔，誠感幽潛遂獲魚。",
            "解道隨鈎得玄鯽，秘書好句實堪書。"
        ],
        "title": "左原詩三十二首 孝感井",
        "id": "08c7d5b9-a645-41e0-8524-c18266e3fa02"
    },
    {
        "author": "王十朋",
        "paragraphs": [
            "飛鳳吹歸思竹實，蟠龍高卧戀山泉。",
            "吾家松檟今三世，僧舍鍾魚已百年。"
        ],
        "title": "左原詩三十二首 白巖庵",
        "id": "228775b6-45f0-49db-b43e-69116c3c98d7"
    },
    {
        "author": "王十朋",
        "paragraphs": [
            "賈公名德重吾鄉，慈母難兄窆此崗。",
            "手種松楸及因果，青山流水共高長。"
        ],
        "title": "左原詩三十二首 賈公庵",
        "id": "57503dd7-99df-432f-813d-45dd0b327d61"
    },
    {
        "author": "王十朋",
        "paragraphs": [
            "東山一到一霑巾，記得先人昔念親。",
            "强把茲亭號如在，松悲柏慘見無因。"
        ],
        "title": "左原詩三十二首 如在亭",
        "id": "a23e3a97-9935-44c3-a011-bdb87bd2b964"
    },
    {
        "author": "王十朋",
        "paragraphs": [
            "北堂猶綠舊時萱，寒暑無繇復凊溫。",
            "戲綵巖邊白雲下，慈顔彷彿尚如存。"
        ],
        "title": "左原詩三十二首 如存亭",
        "id": "7456f22b-d2da-4e91-8de1-24e5a7f281b3"
    },
    {
        "author": "王十朋",
        "paragraphs": [
            "屏迹丘園世事輕，澹然滋味似孤僧。",
            "平生願學昌黎伯，宰相三書獨不能。"
        ],
        "title": "小小園納凉",
        "id": "52e8c4d9-e586-4afb-a8d6-02ad800bc3ca"
    },
    {
        "author": "王十朋",
        "paragraphs": [
            "詩書爲田筆硯耕，著意治此清白生。",
            "它年門戶大可必，東平有孫吾有甥。"
        ],
        "title": "贈甥萬膺",
        "id": "2dabadbe-1b38-4e95-bf49-29b4da63f4ee"
    },
    {
        "author": "王十朋",
        "paragraphs": [
            "堂有慈親養且耕，游從毛穎楮先生。",
            "新詩寄我尤清絕，深喜牢之有外甥。"
        ],
        "title": "萬孝傑用韵見寄酬之",
        "id": "e5343847-aef3-466c-aaa5-81252d76d97b"
    },
    {
        "author": "王十朋",
        "paragraphs": [
            "風雨漂我廬，無地寄食宿。",
            "小阮知所敦，舍我道旁屋。",
            "震凌得帡幪，幸免泥塗辱。",
            "明白歸舊巢，鷦鷯一枝足。"
        ],
        "title": "題從姪慎莊",
        "id": "917eb7ef-7971-41ab-bef0-b649be447606"
    },
    {
        "author": "王十朋",
        "paragraphs": [
            "貢餘龍餠非常品，絕勝盧仝得月團。",
            "豈有詩情可甞此，荷君分貺及粗官。"
        ],
        "title": "萬孝全惠小龍團",
        "id": "63cb92f5-f043-456b-a9e7-e56b8105ce20"
    },
    {
        "author": "王十朋",
        "paragraphs": [
            "聖主龍飛纔十日，微臣得郡古嚴陵。",
            "詔書又趣歸天闕，願竭孤忠贊中興。"
        ],
        "title": "赴召",
        "id": "a52c0f4f-27f3-4406-b006-d6899cb66047"
    },
    {
        "author": "王十朋",
        "paragraphs": [
            "烏龍書至送烏薪，郎舍嚴冬覺有春。",
            "未暇吞爲啞口漢，旦須暖作直身人。"
        ],
        "title": "曹夢良贈炭戲成一絕",
        "id": "3a0289b6-7c35-48f1-9906-e23c9d1e781d"
    },
    {
        "author": "王十朋",
        "paragraphs": [
            "不聽梧桐雨，回頭已六年。",
            "虀鹽諳舊味，燈火結前緣。",
            "進學思韓愈，同襟有鄭虔。",
            "諸生不待勸，忠孝素惓惓。"
        ],
        "title": "宿學呈同官",
        "id": "5f022f83-68f0-4fc9-a54e-c53911aaa8d1"
    },
    {
        "author": "王十朋",
        "paragraphs": [
            "蓬萊隔弱水，三年兩來游。",
            "群仙各何之，翩然蛻神洲。",
            "園中舊籜龍，勁節含清幽。",
            "手摘歲寒葉，恍惚乘歸舟。"
        ],
        "title": "某去五月罷館職還鄉塗中以詩寄同舍云去國懷明主離群念舊游翻令到家夢中夜繞瀛洲今以史職復至道山訪舊或遷或去惟後園脩竹乃故人也感嘆良久因成短篇",
        "id": "88786ba1-2597-4bd4-9b3e-3a3a0f2f135e"
    },
    {
        "author": "王十朋",
        "paragraphs": [
            "名德重夷夏，皇朝兩魏公。",
            "平淮已得愈，論將更資馮。",
            "報主男兒志，知恩國士風。",
            "盡收良馬去，冀北遂群空。"
        ],
        "title": "馮員仲赴闕奏事士君子咸欲其留聞爲魏公所辟勢不可奪遂成鄙語兼簡查元章",
        "id": "6d609875-d5c7-497e-aa16-cc3e3f8e0523"
    },
    {
        "author": "王十朋",
        "paragraphs": [
            "長記蓬山舊賞梅，芳樽一笑共君開。",
            "重游未見梅花面，應誤君詩得得來。"
        ],
        "title": "程泰之郎中以詩三絕覓省中梅花因次其韻  其一",
        "id": "6d051e6b-cf36-4e2a-917b-c5b8e46252ff"
    },
    {
        "author": "王十朋",
        "paragraphs": [
            "詩似西湖處士詩，十篇三絕鬭清奇。",
            "更將正味森嚴句，壓倒屋簷斜入枝。"
        ],
        "tags": [
            "西湖"
        ],
        "title": "程泰之郎中以詩三絕覓省中梅花因次其韻  其二",
        "id": "cf24970a-6507-4a77-9000-9a5fcf98779b"
    },
    {
        "author": "王十朋",
        "paragraphs": [
            "竹亭不到幾經時，來徃逢梅似退之。",
            "遥想吾廬溪上好，十分鄉思又關眉。"
        ],
        "title": "程泰之郎中以詩三絕覓省中梅花因次其韻  其三",
        "id": "5ab27e7e-41e9-4040-ba6d-491e23119755"
    }
]