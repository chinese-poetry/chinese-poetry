[
    {
        "author": "徐沖淵",
        "paragraphs": [
            "水落石澗鳴，中含太古音。",
            "安得微妙人，寫入朱弦琴。",
            "六月天不雨，赤日雲無陰。",
            "道人憩其側，脫巾卧青林。",
            "好風松上來，聊復披吾襟。",
            "朱炎拆厚地，晴嵐冒高岑。",
            "願分一勺泉，爲民作甘霖。"
        ],
        "title": "清音亭憩暑",
        "id": "8b2a8965-5f16-4c8c-ab7a-2fb98f1f9549"
    },
    {
        "author": "徐沖淵",
        "paragraphs": [
            "暖風薄雨輕烟散，晴日游絲飛絮亂。",
            "竹窗午夢啼鳥驚，松軒晚飲幽人喚。",
            "一壺碧酒如春濃，萬斛羈愁若冰泮。",
            "興來索筆謾題詩，碧桃花下綸巾岸。"
        ],
        "title": "清隠齋飲酒",
        "id": "dd3f9906-4b68-4407-ba0e-d1f1edac24ff"
    },
    {
        "author": "徐沖淵",
        "paragraphs": [
            "一泓雖淺清，長時自甘冷。",
            "可憐病渴人，臨深垂短綆。"
        ],
        "title": "冰壺",
        "id": "5ee2b991-c161-4bcb-91d1-ec55e95186e0"
    },
    {
        "author": "徐沖淵",
        "paragraphs": [
            "聖恩寬大放還鄉，便著草鞋挑鉢囊。",
            "中路忽逢天柱詔，一行今侍玉皇香。",
            "浮舟載月苕溪上，倚杖瞻雲魏闕旁。",
            "身到通明上頭館，好山驚見暮蒼蒼。"
        ],
        "title": "通明館灑掃二首  其一",
        "id": "bc836205-6837-46b9-93a4-41a8b5b7c8a3"
    },
    {
        "author": "徐沖淵",
        "paragraphs": [
            "逋客還山一笑咍，故人憐我不嫌猜。",
            "曉猿夜鶴總歡喜，蕙帳草堂相與開。",
            "可爲雨芽煙蕨住，直緣流水古松來。",
            "枝巢若許鷦鷯借，投老此生真快哉。"
        ],
        "title": "通明館灑掃二首  其二",
        "id": "b830812d-6634-48d7-8d7b-1339834951f0"
    },
    {
        "author": "徐沖淵",
        "paragraphs": [
            "道人埋甕作新塘，胸次五湖波渺茫。",
            "太華移根聊戲劇，洄池分種不尋常。",
            "冰壺夜浸綠荷露，玉鑒晚吹紅藕香。",
            "可待秋風蓮子熟，會乘一葉汎滄浪。"
        ],
        "title": "沖虛齋池荷",
        "id": "d2b5978a-f7db-4e06-ae5d-96139bbd5d86"
    },
    {
        "author": "徐沖淵",
        "paragraphs": [
            "破衲卷雲秋漠漠。"
        ],
        "title": "句",
        "id": "d4472acd-fece-45cc-9a7c-293ec73f15c4"
    },
    {
        "author": "王渥",
        "paragraphs": [
            "亭聳東南第一山，登臨身在白雲間。",
            "市樓斜日紅高下，客艇輕波綠往還。",
            "輿地望中成異境，將軍閫外亦胡顔。"
        ],
        "title": "第一山",
        "id": "942eb312-a48b-4b1b-bfc0-796c784cd584"
    },
    {
        "author": "趙公廙",
        "paragraphs": [
            "箇裏靈山處處通，本無來往與西東。",
            "臨行一句如何會，烏石山頭撞曉風。"
        ],
        "title": "淳熙壬寅烏石山別□□嗣老禪師",
        "id": "c32b6182-348f-482d-8f79-119fd3927072"
    },
    {
        "author": "林元仲",
        "paragraphs": [
            "原上卧龍無起日，柱頭化鶴見何年。"
        ],
        "title": "句",
        "id": "becf67f1-fff5-4fbd-b24e-09e6fc772725"
    },
    {
        "author": "汪德輸",
        "paragraphs": [
            "醉翁昔日經行處，遐想英風萬古愁。",
            "芳草斜陽渾似舊，茫茫江水自空流。"
        ],
        "title": "峽州",
        "id": "f8180abe-0c13-479b-9f6d-193ef3e61f43"
    },
    {
        "author": "林某",
        "paragraphs": [
            "淳熙天子，御圖三七。",
            "協氣所鍾，嘉禾乃出。",
            "巴夔之山，亙連阡陌。",
            "或兩其歧，或六其脊。",
            "惟是西門，近郊所植。",
            "六六同穎，函三爲一。",
            "茲誠創見，圖寫漏逸。",
            "乃知人爲，不逮天力。",
            "上方寅畏，擯華務實。",
            "臣不敢獻，私志於室。",
            "采詩之官，汗青之筆。",
            "編諸詩書，示此其質。"
        ],
        "title": "瑞麥贊",
        "id": "3bfbd088-8f3b-4e24-9dd6-0e7eee46991d"
    },
    {
        "author": "李韋之",
        "paragraphs": [
            "商山四老人，避世還出世。",
            "桃源獨終隠，坐看日月逝。"
        ],
        "title": "桃源",
        "id": "e96b94b5-4e32-431e-8c10-19aac17c938c"
    },
    {
        "author": "黄定",
        "paragraphs": [
            "落落朋良會，千齡際遇難。",
            "雞香初坐帳，獬豸即峩冠。",
            "自抗囊封疏，長開黼座顔。",
            "西樞東府事，施設未全殫。"
        ],
        "title": "參政謝公挽詞  其一",
        "id": "05e00a0c-c478-49d1-ac34-799dbb81c0fc"
    },
    {
        "author": "黄定",
        "paragraphs": [
            "一自參機政，居然重本兵。",
            "尤優文與武，謚重敏兼榮。",
            "行矣躋三府，天乎夢兩楹。",
            "鄱陽當日讖，端的付唐生。"
        ],
        "title": "參政謝公挽詞  其二",
        "id": "d2e6eb31-c50c-4e91-960d-1b1153b4a063"
    },
    {
        "author": "黄定",
        "paragraphs": [
            "昭代培英俊，皇天獨不仁。",
            "儒林埋鸑鷟，翰苑失麒麟。",
            "青史空遺字，黄麻半掩塵。",
            "惟餘忠藎語，分付義方人。"
        ],
        "title": "舍人崔公挽詞  其一",
        "id": "573d3ca5-ff80-44ac-84dc-0f81fb3e245a"
    },
    {
        "author": "黄定",
        "paragraphs": [
            "昔會錢同舍，欽聞玉潤姿。",
            "公時尚縈服，我亦去持麾。",
            "再起風斯下，重來霧怯披。",
            "方圖問奇字，抆淚賦哀詞。"
        ],
        "title": "舍人崔公挽詞  其二",
        "id": "67b9e20c-2d5e-4583-a495-52a0a419487f"
    },
    {
        "author": "黄定",
        "paragraphs": [
            "昭代論人物，如公實罕儔。",
            "行藏一無愧，才業兩俱優。",
            "矜式新韋布，封章動冕旒。",
            "持荷簪筆地，猶想舊風流。"
        ],
        "title": "侍郎李公挽詞  其一",
        "id": "007357ce-2210-4eb2-a8b8-b404b97bdb9d"
    },
    {
        "author": "黄定",
        "paragraphs": [
            "吏績今無匹，邦人合去思。",
            "築隄防水患，振廩粒民饑。",
            "歷歷新安戒，洋洋近古詩。",
            "經綸曾未究，空有典刑遺。"
        ],
        "title": "侍郎李公挽詞  其二",
        "id": "30528738-cca3-4ec4-ab72-506a083c59cc"
    },
    {
        "author": "王孝嚴",
        "paragraphs": [
            "天下洞天三十六，玄鶴洞天一仙谷。",
            "兩山對峙一如門，深崖百丈垂飛瀑。",
            "青牛往矣不復見，白雲空鎖故山麓。",
            "奇哉勝地得人勝，至今俗客來忘俗。",
            "向來我實勞夢想，一旦登臨快心目。",
            "尋師訪道語未罷，扶藜上朝玄水淥。",
            "九天雲綻漏𩆵雨，一沼波翻濺瓊玉。",
            "亭高噴雪逼人寒，地冷風霜滿空蔌。",
            "老龍底事不知倦，雷澤千年無斷續。",
            "必是分潢天上來，便欲窮源駕黄鵠。",
            "康樂曾登最高處，謫仙幾向岩前宿。",
            "壁間禪壓已有詩，想見思泉傾萬斛。",
            "安得前人不道句，更與羲仙醉時讀。",
            "千峰如峽蒼波束，二十四灘猶箭速。",
            "轉頭溪風一棹寒，但效雙鳬到山曲。"
        ],
        "title": "石門洞",
        "id": "eae6b013-e0e4-4d09-b9d7-f37e5039a54d"
    },
    {
        "author": "王孝嚴",
        "paragraphs": [
            "我本湖漘一漫郎，生來住處波茫茫。",
            "時尋畫舸破烟水，菰蒲滿路荷花香。",
            "一川窈窕詫紅蓼，兩岸蘆葦明秋霜。",
            "船頭鷗鳥日來往，溪上風月相迎將。",
            "一行作吏便相失，合眼靈運春池塘。",
            "紛紛雁鶩實可厭，紙尾姓字隨低昂。",
            "簿書終是俗人甚，江湖到了難相忘。",
            "公餘頼有數椽在，疏櫺兩行如船裝。",
            "不知風波世路險，穩著萬斛隨風檣。",
            "人生短篷何日近，向來苕霅今括蒼。",
            "江山轉柁千萬里，故人兩地遥相望。",
            "誰能爲我幻竹葉，頃刻泛宅歸滄浪。",
            "祇憑平生氣湖海，隨所寓處爲艅艎。",
            "夜寒滿載明月窗，北風打頭人不忙。",
            "動來況自不如靜，悔吝不到虛舟傍。",
            "胸襟五湖與三江，是中莫測誰望洋。",
            "直須喚取李郭輩，相與共泛無何鄉。"
        ],
        "title": "舫齋",
        "id": "834aa9d3-1088-4e9f-9580-9f9b289ae1bd"
    },
    {
        "author": "許開",
        "paragraphs": [
            "獻笑佳人絕可憐，姿姿靨輔巧承歡。",
            "一枝不用千金買，雨洗風吹却粲然。"
        ],
        "title": "含笑花",
        "id": "de9a3ca6-46f9-4451-b2ed-6835df7eb7a7"
    },
    {
        "author": "許開",
        "paragraphs": [
            "定州紅花瓷，塊石藝靈苗。",
            "方苞茁水仙，厥名爲玉霄。",
            "適從閩越來，綠綬擁翠條。",
            "十花冒其顛，一一振鷺翹。",
            "粉蕤間黄白，清香從風飄。",
            "回首天台山，更識膽瓶蕉。"
        ],
        "title": "水仙花",
        "id": "73f9ce7b-8d3b-493c-af82-f2e2bbb8ff24"
    },
    {
        "author": "許開",
        "paragraphs": [
            "火令行南國，彤雲間丹霞。",
            "之子方熱中，濯濯冰雪花。",
            "植根却月盤，趣駕七香車。"
        ],
        "title": "茉莉花",
        "id": "bdc9be09-fd77-4443-b1f2-2146e55165eb"
    },
    {
        "author": "許開",
        "paragraphs": [
            "珠宮梁柱太平年，福地從知接洞天。",
            "曲檻一峰飛怪石，幽亭三峽迸流泉。",
            "驪龍睡重時方旱，白鶴歸來客欲仙。",
            "殿上紅雲西日映，此身如在玉皇前。"
        ],
        "title": "洞霄宮",
        "id": "3ee09cc7-892b-4de7-973b-6454894b69a6"
    },
    {
        "author": "李大異",
        "paragraphs": [
            "真僞紛紛甚得知，風流千古一羲之。",
            "山陰勝概今何在，却有人傳定武碑。"
        ],
        "title": "跋游本蘭亭序",
        "id": "1264d9b6-4d77-4a51-9c76-73245c5788b2"
    },
    {
        "author": "李大異",
        "paragraphs": [
            "門外青山收暮雨，林間歸路出行人。",
            "鷓鴣勸我早歸去，擬斫釣筒收紫筠。"
        ],
        "title": "欣欣亭  其一",
        "id": "bce14a93-175c-4a47-bb8d-c0dd4d91dc03"
    },
    {
        "author": "李大異",
        "paragraphs": [
            "雨露汪洋四海春，嶺南嶺北多歸人。",
            "朝中賢士罕過此，莫惜青錢呼白鱗。"
        ],
        "title": "欣欣亭  其二",
        "id": "8146ec54-8e58-4713-8d56-e164e956351f"
    },
    {
        "author": "李大異",
        "paragraphs": [
            "家傳文獻六經香，袖有驪珠日月光。",
            "喬木陰陰人已遠，祇應故笏是甘棠。"
        ],
        "title": "曾兄惠然見臨篤敘世契示以先哲遺墨稽首敬觀因題其後",
        "id": "84b78fba-328c-4203-90df-7a65960f4461"
    },
    {
        "author": "姚宋佐",
        "paragraphs": [
            "九月無霜飛葉少，四時有笋亂叢深。",
            "桂林二十四巖洞，杖屨十年供醉吟。"
        ],
        "title": "上桂林詹帥",
        "id": "1106d607-b0c5-4ad2-850a-28e2ba5eed71"
    },
    {
        "author": "姚宋佐",
        "paragraphs": [
            "梅花得月太清生，月得梅花越樣明。",
            "梅月蕭疏兩奇絕，有人踏月繞花行。"
        ],
        "title": "梅月吟",
        "id": "74107fcd-a029-435a-ac1e-9abf26baab76"
    },
    {
        "author": "姚宋佐",
        "paragraphs": [
            "當日客星今底處，化成臺輔柄璇霄。"
        ],
        "title": "句  其一",
        "id": "32e2737b-4894-43e9-807a-4aaf8e37164e"
    },
    {
        "author": "姚宋佐",
        "paragraphs": [
            "蠻丁誦吏部，沙戶知退之。"
        ],
        "title": "句  其二",
        "id": "b31a713f-c9d4-4cc9-98a9-81d4ba3ee531"
    },
    {
        "author": "黄艾",
        "paragraphs": [
            "九鯉山頭爽氣芬，潺湲九漈隔溪聞。",
            "青嶂高障海東日，碧溪流穿湖曲雲。",
            "坐聽𤠔聲憐草閣，夜深月色度松門。",
            "無緣能結茅齋宿，綠水丹山欲共分。"
        ],
        "title": "九鯉湖",
        "id": "02664335-80f0-4cba-9b5e-bc5d79003c90"
    },
    {
        "author": "顧時大",
        "paragraphs": [
            "兩岡相望山壁立，地形脊高勢回潴。",
            "練湖寸板雖得尺，庱亭泄去如尾閭。",
            "自從秦鑿興赭徒，大業廣此事遨娛。",
            "歲久不治成癥瘀，下視一綫皆泥塗。"
        ],
        "title": "題丹徒漕渠",
        "id": "3508c81b-0adc-4a92-852a-8b3469ce9ce7"
    },
    {
        "author": "楊大全",
        "paragraphs": [
            "前溪六時水，上界數聲鐘。"
        ],
        "title": "句",
        "id": "71fa0e08-3d70-481b-84de-3b69f416d715"
    },
    {
        "author": "胡朝穎",
        "paragraphs": [
            "風不能調碎玉聲，宮商濫奏竟難名。",
            "誰家稚女敲方響，一曲從頭學不成。"
        ],
        "title": "風鈴",
        "id": "53f10307-909f-4b9e-9e5f-c63b2fcc6c9c"
    },
    {
        "author": "胡朝穎",
        "paragraphs": [
            "十日春光九日陰，故關千里未歸心。",
            "遥憐兒女寒窗底，指點燈花語夜深。"
        ],
        "title": "旅夜書懷",
        "id": "7610534f-da19-4371-9f6b-6625ef7f983a"
    },
    {
        "author": "胡朝穎",
        "paragraphs": [
            "風煙冉冉草萋萋，乍雨還晴不作泥。",
            "粉蝶亂隨花片妥，黄鸝雙壓柳枝低。",
            "一灣淥水明鳬影，數里青山送馬蹄。",
            "無限春光吟不盡，浮紅浪紫望中迷。"
        ],
        "title": "春遊",
        "id": "98ee9f55-809c-4e29-ab97-59926d7727be"
    },
    {
        "author": "胡朝穎",
        "paragraphs": [
            "天光雲影碧相涵，百頃玻璃一望間。",
            "綠水遶門迷客渡，白雲終日伴僧閑。",
            "疏鐘破曉潛虬動，老木成陰倦鳥還。",
            "喚取頭陀磨石壁，爲渠題作小金山。"
        ],
        "title": "小金山",
        "id": "b95cca3e-2ccc-42ed-9337-f0e218d5e3ec"
    },
    {
        "author": "胡朝穎",
        "paragraphs": [
            "科名成後竟如何。"
        ],
        "title": "句  其一",
        "id": "9f887be9-702f-4dcb-9446-3e53ebf9a033"
    },
    {
        "author": "胡朝穎",
        "paragraphs": [
            "久聞父老言沙讖，爲問何時出狀元。"
        ],
        "title": "句  其二",
        "id": "4a770cdd-0144-4afe-90ef-45e689b8f13a"
    },
    {
        "author": "陳炳",
        "paragraphs": [
            "水屋圍春綠，雲岑送曉青。",
            "無心向朝市，信步到禪扃。",
            "野境連天遠，疏鐘隔岸聽。",
            "杯行莫辭醉，簷月笑人醒。"
        ],
        "title": "題資福院平綠軒二首  其一",
        "id": "c65ece0b-4435-4103-9a52-09143079a4f1"
    },
    {
        "author": "陳炳",
        "paragraphs": [
            "白髮流年迅，青春盡日閑。",
            "烟消漁舍出，風約櫓聲還。",
            "往事空搔首，微官祇强顔。",
            "漂零那對此，歸夢繞雲山。"
        ],
        "title": "題資福院平綠軒二首  其二",
        "id": "3d34335f-d342-4a0b-a936-9eb2e8d74ac4"
    },
    {
        "author": "歐陽光祖",
        "paragraphs": [
            "黄帝史倉初作書，依類象形書亦疏。",
            "獸蹄鳥跡頗奇怪，乾端坤倪微發舒。",
            "周籀大篆十五篇，體製漸與蒼史殊。",
            "秦兼七國有天下，混一土宇同書車。",
            "趙高采歷競新作，胡母博學誇宏橅。",
            "是時小篆方挺出，蒼籀字畫勤芟除。",
            "雲陽繫囚變隸體，世喜簡便爭奔趨。",
            "人文日巧僞日勝，古意自此皆荒蕪。",
            "嶧山野火惟焦蘇，苦縣光和碑亦無。",
            "宣王石鼓後來出，真贋莫訂徒嗟吁。",
            "陽冰凜凜及前輩，字骨瘦硬中敷腴。",
            "潮乎下筆亦清切，杜陵謂與李蔡俱。",
            "寂寥恍已隔千載，遊心藝苑惟長驅。",
            "我朝巨筆惟章徐，武夷近數延陵吳。",
            "吳君心近覷天巧，瘦不露骨肥不粗。",
            "小字銀鈎鐵畫如，大字龍蛇相鬰紆。",
            "上窮羲黄下秦漢，掎摭彝鼎并盤盂。",
            "知音惜無浣花老，侯門欲曳鄒陽裾。",
            "勸君行矣勿留滯，識真四海多通儒。",
            "莫學婦人寫陰符，莫作奇字索酒沽。",
            "摩崖他日頌功德，大字深刻真良圖。"
        ],
        "title": "贈篆書吳全仲古風",
        "id": "57d25fd8-3025-45c4-8c82-5a245994e78a"
    },
    {
        "author": "歐陽光祖",
        "paragraphs": [
            "聽取漁歌說武夷，武夷九曲水漣漪。",
            "放舟理櫂從頭去，三十六峰天下奇。"
        ],
        "title": "和朱元晦九曲櫂歌  其一",
        "id": "e30be394-a71e-4e96-be58-e78bc2ccc931"
    },
    {
        "author": "歐陽光祖",
        "paragraphs": [
            "一曲回看天鑑池，一邊草木與雲齊。",
            "金龍玉簡無尋處，花自春風鳥自啼。"
        ],
        "title": "和朱元晦九曲櫂歌  其二",
        "id": "218d8f7b-03d2-4052-a4f0-27efe0ecea5a"
    },
    {
        "author": "歐陽光祖",
        "paragraphs": [
            "玉女峰臨二曲流，刳心學道幾春秋。",
            "東風不信心如鐵，却放石楠花滿頭。"
        ],
        "title": "和朱元晦九曲櫂歌  其三",
        "id": "bc39d470-baa0-49a8-9a0d-c774c454f5c4"
    },
    {
        "author": "歐陽光祖",
        "paragraphs": [
            "仙人駕船朝上真，三曲溪流日淺清。",
            "讀書巖前聞鶴唳，恐是舊時絃誦聲。"
        ],
        "title": "和朱元晦九曲櫂歌  其四",
        "id": "07078c16-2b91-4440-ba4f-072427a009f4"
    },
    {
        "author": "歐陽光祖",
        "paragraphs": [
            "日日金雞啁哳鳴，仙機巖前冬復春。",
            "繫舟四曲看題石，詩與人存今幾人。"
        ],
        "title": "和朱元晦九曲櫂歌  其五",
        "id": "f365d493-9065-460a-9972-3e3b09fe5984"
    },
    {
        "author": "歐陽光祖",
        "paragraphs": [
            "五曲溪回屋數椽，上依翠壁下流泉。",
            "幽居不用立名字，大隠一峰高插天。"
        ],
        "title": "和朱元晦九曲櫂歌  其六",
        "id": "a8fbe6bd-955b-4e8d-a160-f1c0bbaf08d8"
    },
    {
        "author": "歐陽光祖",
        "paragraphs": [
            "仙掌峰邊仙浴堂，泉聲戛戛潄琳琅。",
            "流從六曲灘頭去，猶带落花風裏香。"
        ],
        "title": "和朱元晦九曲櫂歌  其七",
        "id": "cdc12214-32aa-4e94-adbf-7b4d90dac4c5"
    },
    {
        "author": "歐陽光祖",
        "paragraphs": [
            "七曲溪邊古寺基，石塘春水綠漪漪。",
            "澄波不見招提影，只有山光似舊時。"
        ],
        "title": "和朱元晦九曲櫂歌  其八",
        "id": "654fa831-989c-4f77-badd-640e1b134255"
    },
    {
        "author": "歐陽光祖",
        "paragraphs": [
            "神仙蛻骨鼓樓山，一去丹霄更不還。",
            "停舟八曲訪遺迹，風雨蕭蕭生暮寒。"
        ],
        "title": "和朱元晦九曲櫂歌  其九",
        "id": "2de34698-5f82-4804-8176-db38c60f583c"
    },
    {
        "author": "歐陽光祖",
        "paragraphs": [
            "遊遍丹山與翠崖，新村渡口日西頹。",
            "神仙有無不可問，欵乃數聲歸去來。"
        ],
        "title": "和朱元晦九曲櫂歌  其一○",
        "id": "984f2b9d-676f-4db4-9b20-7e691819cd11"
    },
    {
        "author": "歐陽光祖",
        "paragraphs": [
            "白髮駸駸吾老矣，名場從此欲投簪。"
        ],
        "title": "句",
        "id": "ef9a7d24-f9d4-4f0b-83ca-a7242ff3c50f"
    },
    {
        "author": "楊潛",
        "paragraphs": [
            "遐想當年隠富春，生涯只寄一絲綸。",
            "幸逢白水爲真主，肯向青山訪故人。",
            "試問勒功依日月，何如占象動星辰。",
            "回頭四七皆塵迹，獨有先生迹未塵。"
        ],
        "title": "題釣臺",
        "id": "6c5dbd1f-c50b-4104-b4db-58d5f5173d11"
    },
    {
        "author": "楊潛",
        "paragraphs": [
            "烘日淺深色。"
        ],
        "title": "句",
        "id": "b562f8d0-eb03-4ca6-bc22-86aed68a9069"
    },
    {
        "author": "錢大椿",
        "paragraphs": [
            "燕子銜泥已下簾，深深庭院薄寒天。",
            "海棠枝上黄昏月，楊柳梢頭淺澹煙。",
            "勾引芳情春夢蝶，頻催愁緒夜啼鵑。",
            "踏青年少歸來晚，斗酒花陰枕石眠。"
        ],
        "title": "春夜",
        "id": "34ebbc60-f3ad-4244-9fab-305990421f05"
    },
    {
        "author": "吳紹",
        "paragraphs": [
            "幽房翠竹籠蒼蘚，更有流泉濺石硔。",
            "莫道塵埃人易涴，試來摇足濯清風。"
        ],
        "title": "嘉定十六年題陶公惜陰處",
        "id": "47b08553-d51b-4e6a-9a27-98286959fad6"
    },
    {
        "author": "鄧椿",
        "paragraphs": [
            "□山正南隆，翼蔽如壁壘。",
            "白龍舞蜿蜒，漾漾環一水。",
            "最勝錦開屏，□秀當前起。",
            "石崩古有句，寧慮英靈止。",
            "東山屹相望，縷脉□□□。",
            "佳處更崇窅，頓倍客懷喜。",
            "後巖天下獨，人傑嘗□光。",
            "一門太平瑞，那復論表裏。",
            "盛事百年間，繼者能□耳。",
            "我來□乘酣，借□□□使。",
            "玉樹□風前，試把蒹葭倚。"
        ],
        "title": "乾道壬辰三月十日同叔衍游諸山用邵公濟大象閣韻",
        "id": "1449af63-2a54-4be6-aef4-1f1b55bd00f1"
    },
    {
        "author": "范萬頃",
        "paragraphs": [
            "囊金遺失正茫然，逆旅仁心盡付還。",
            "從此弋陽添故事，不教陰德擅燕山。"
        ],
        "title": "荆山客邸題壁",
        "id": "38565702-a8f4-4fd9-9da3-11d6a0530da0"
    },
    {
        "author": "葛郛",
        "paragraphs": [
            "玉屑裝龍腦，雲衣覆麝{月齋}。",
            "何堪夜來雪，香色兩淒迷。"
        ],
        "title": "梅花",
        "id": "5f1249d6-8065-437d-97ff-0481a3bc1899"
    },
    {
        "author": "葛郛",
        "paragraphs": [
            "良友間何闊，春事遽如許。",
            "勞君下鷗沙，一葉繫春渚。",
            "昨夢墜前世，再見欣欲舞。",
            "聊呼花底杯，酒面點紅雨。",
            "狂歌謝貫珠，清論雜揮麈。",
            "驪駒未可歌，妙句須君吐。"
        ],
        "title": "留友人",
        "id": "f2ccdf21-1ff9-46aa-9b91-d67061d53096"
    },
    {
        "author": "程端蒙",
        "paragraphs": [
            "此道從來信不疑，安行何處履危機。",
            "無心更與世俯仰，有口不談人是非。",
            "悔吝愆尤須謹細，存亡得失要知幾。",
            "師門有意無人會，一餉忘言對落暉。"
        ],
        "title": "省過",
        "id": "233484d2-48fa-4485-8a0b-e3240f7f3a25"
    },
    {
        "author": "程端蒙",
        "paragraphs": [
            "滿城塵土污人甚，出郭青山入眼多。",
            "拏取小舟烟霧裏，此生真個老漁蓑。"
        ],
        "title": "絕句",
        "id": "8c72a3a1-8b30-4a20-b77a-958a1057da6b"
    },
    {
        "author": "程端蒙",
        "paragraphs": [
            "聞君戒明發，值此深秋時。",
            "相送碧山下，殷勤薦離巵。",
            "與君夙通譜，况爾學同師。",
            "所期在聞道，肯爲矜文辭。",
            "易通久淪沒，遺書亦參差。",
            "向非考亭翁，入德將焉施。",
            "駕言各勇往，實踐仍精思。",
            "聖賢去千載，凜凜如在茲。",
            "君歸歙水上，豈徒事耘耔。",
            "至言啟茅塞，予方日孜孜。"
        ],
        "title": "送次卿兄還新安",
        "id": "2efe70d1-4951-4759-8b6b-33525102292a"
    },
    {
        "author": "趙師龍",
        "paragraphs": [
            "尋幽訪古到巖前，仰視雲霞接梵天。",
            "六代興王那復在，千身化佛尚依然。",
            "老松欲作蒼龍去，怪石常如猛虎眠。",
            "已覺塵勞變清浄，何當築室向危巔。"
        ],
        "title": "題嚴因崇報禪寺",
        "id": "7a83695d-413b-4447-be3f-4fa20b36a8c1"
    },
    {
        "author": "彭仲剛",
        "paragraphs": [
            "宇空發天光，所患在自窒。",
            "機乘不容穟，事至紛若櫛。",
            "是中有物橫，滿眼皆黑漆。",
            "斯堂亦空歟，爲我作虛室。"
        ],
        "title": "題虛照堂",
        "id": "43e0f362-0f2c-453e-9cc7-c81d2c6d1659"
    },
    {
        "author": "彭仲剛",
        "paragraphs": [
            "一泓不盈寸，天地同其流。",
            "微風相傾欹，浩浩懷山丘。",
            "牛馬已不辨，况能鑒微不。",
            "我欲稱物施，舍是將安求。"
        ],
        "title": "題平心堂",
        "id": "9d63f727-b9d9-408f-9b46-30e868db8c74"
    },
    {
        "author": "彭仲剛",
        "paragraphs": [
            "雁蕩奇峰絕比倫，巍然森列應天文。",
            "光聯奎壁期公輔，名顯瑶階欲致君。",
            "峻極冷擎中夜月，崢嶸突出半空雲。",
            "朝廷正爾需賢佐，光嶽鍾靈氣未分。"
        ],
        "title": "三台峰",
        "id": "7f5db68e-04bf-4d49-a7b5-64e0d70e3b31"
    },
    {
        "author": "陳亮",
        "paragraphs": [
            "皇朝銳意急英賢，虜據中原七十年。",
            "際遇風雲凡事別，積功日月壯心愆。",
            "管簫器小誰能識，孔孟人存用則傳。",
            "慚負壽皇勤教育，奏篇半徹冕旒前。"
        ],
        "title": "廷對應制",
        "id": "e71dfb23-6e8b-4728-953f-54ef1443b364"
    },
    {
        "author": "陳亮",
        "paragraphs": [
            "雲漢昭回倬錦章，爛然衣被九天光。",
            "已將德雨平分布，更把仁風與奉揚。",
            "治道脩明當正宁，皇威震疊到遐方。",
            "復讎自是平生志，勿謂儒臣鬢髮蒼。"
        ],
        "title": "及第謝恩和御賜詩韻",
        "id": "ca3975ea-60ed-4ce6-9949-1bf5b0454319"
    },
    {
        "author": "陳亮",
        "paragraphs": [
            "李白字太白，清風肺腑明月魄。",
            "揚鞭獨步止一人，我誦太白手屢拍。",
            "嘗聞太白長庚星，夜半星在天上明。",
            "仰天高聲叫李白，星邊不見白應聲。",
            "又疑白星是酒星，銀河釀酒天上傾。",
            "奈無兩翅飛見白，王母池邊任解酲。",
            "欲遊金陵自采石，玩月乘舟歸赤壁。",
            "欲上箕山首陽巔，看白餐雪水底眠紫煙。",
            "又不知在何處，漱瑶泉，酌霞杯。",
            "悵望不見騎鶴來，白也如今安在哉。",
            "我生恨不與同時，死猶喜得見其詩。",
            "豈特文章惟足法，凜凜氣節安可移。",
            "金鑾殿上一篇頌，沉香亭裏行樂詞。",
            "此特太白細事耳，他人所知吾亦知。",
            "脫靴奴使高力士，辭官妾視楊貴妃。",
            "此真太白大節處，他人不知吾亦知。",
            "歌其什，鬼神泣，解使青塚枯骨立。",
            "呼其名，鬼神驚，惟有群仙側耳聽。",
            "我今去取崑山玉，將白儀形好彫琢。",
            "四方上下常相隨，江東渭北休興思。",
            "會須乞我乾坤造化兒，使我筆下光焰萬丈長虹飛。"
        ],
        "title": "謫仙歌",
        "id": "806464f7-85e3-440a-8507-cd79b61f1e22"
    },
    {
        "author": "陳亮",
        "paragraphs": [
            "春回積雪層冰裏，香動荒山野水濱。",
            "带月一枝低弄影，背風千片遠隨人。"
        ],
        "title": "詠梅  其一",
        "id": "c417c825-80e2-45cf-b0a0-456cc168f322"
    },
    {
        "author": "陳亮",
        "paragraphs": [
            "十里溫香撲馬來，江頭還見去年梅。",
            "喜開剩欲邀明月，愁落先教掃綠苔。"
        ],
        "title": "詠梅  其二",
        "id": "a0a8ecdd-dcb4-41be-89fc-a80e70edc82c"
    },
    {
        "author": "陳亮",
        "paragraphs": [
            "爲探梅魁策蹇馿，竹梢疏處見清癯。",
            "清香雅韻十分足，俗態囂塵一點無。",
            "寄我誰能如陸凱，愛渠自謂若林逋。",
            "夜窗却恐勞清夢，速剪寒梢浸玉壺。"
        ],
        "title": "詠梅  其三",
        "id": "a5abb431-f8e2-44c6-8d41-886265684db2"
    },
    {
        "author": "陳亮",
        "paragraphs": [
            "疏枝橫玉瘦，小萼點珠光。",
            "一朵忽先發，百花皆後香。",
            "欲傳春信息，不怕雪埋藏。",
            "玉笛休三弄，東君政主張。"
        ],
        "tags": [
            "爱国",
            "咏物",
            "梅花",
            "抒怀",
            "咏物诗"
        ],
        "title": "詠梅  其四",
        "id": "4c821b51-c2cb-44c0-a84f-fa4111dfe254"
    },
    {
        "author": "陳亮",
        "paragraphs": [
            "劉郎飲酒如渴虹，一飲澗壑俱成空。",
            "胸中磊磈澆不下，時吐勁氣噓青紅。",
            "劉郎吟詩如飲酒，淋漓醉墨濡其首。",
            "笑鞭列缺起豐隆，變化風雷一揮手。",
            "吟詩飲酒總餘事，試問劉郎一何有。",
            "劉郎才如萬乘器，落濩輪囷難自致。",
            "彊親舉予作書生，却笑書生敗人意。",
            "合騎快馬健如龍，少年追逐曹景宗。",
            "弓弦霹靂餓鴞叫，鼻尖出火耳生風。",
            "安能規行復矩步，斂袂厭厭作新婦。",
            "黄金揮盡氣愈張，男兒龍變那可量。",
            "會須斫取契丹首，金甲牙旗歸故鄉。"
        ],
        "title": "贈劉改之",
        "id": "d1b9e660-de2f-4e3e-8f82-2a513d9d79c8"
    },
    {
        "author": "陳亮",
        "paragraphs": [
            "累世名稱閥閲高，搢紳維復似英豪。",
            "宏才咸許致千里，小試先觀夢四刀。",
            "方正寧容遷嶽麓，清明端可鑒絲毫。",
            "文章政事傳家美，須信池中有鳳毛。"
        ],
        "title": "壽曾主管  其一",
        "id": "2fe4ffb2-5e83-401f-9da0-c863273bca0e"
    },
    {
        "author": "陳亮",
        "paragraphs": [
            "豫章此夕誕賢良，非霧非煙遶畫堂。",
            "正是庭蘭爭秀發，更當隴麥弄輕黄。",
            "一杯爲壽滄溟窄，萬口同詞日月長。",
            "朝晚定知歸禁近，千年常得侍清光。"
        ],
        "title": "壽曾主管  其二",
        "id": "bdd6421e-e196-49df-ab7a-7d176620306b"
    },
    {
        "author": "陳亮",
        "paragraphs": [
            "昔仰南洲德，今逢世嗣賢。",
            "聲名江左重，文教漢東專。",
            "君意思空馬，吾生肯絕弦。",
            "江頭無語處，一葉浪花前。"
        ],
        "title": "送文子徐妹丈赴隨州太學掾用司馬文正公送先郎中詩韵爲別",
        "id": "a455cb1c-356f-47a0-a867-2a263ddfc914"
    },
    {
        "author": "陳亮",
        "paragraphs": [
            "直排閶闔挽天潢，到得雲章自帝鄉。",
            "電抉雷掀驚偉特，韵成鈞奏快鏗鏘。",
            "紫泥新拜絲綸寵，前席行依日月光。",
            "禁侍燕閑如獻納，願將民瘼達君王。"
        ],
        "title": "送文子赴闕",
        "id": "b347c578-c797-4675-bfd7-64d6cbaed917"
    },
    {
        "author": "陳亮",
        "paragraphs": [
            "九重寤寐憶忠誠，故向長沙起賈生。",
            "魏闕絲綸新借寵，秦淮草木舊知名。",
            "已聞塞下銷鋒鏑，正自胸中有甲兵。",
            "萬幕從茲無減竈，笑看卧鼓舊邊城。"
        ],
        "title": "送文子轉漕江東二首  其一",
        "id": "7076abcc-84b3-4028-8ab5-6cc3fe9d64cc"
    },
    {
        "author": "陳亮",
        "paragraphs": [
            "詔頒英簜促鋒車，暫借長才按轉輸。",
            "昔嘆當年無李牧，今知江左有夷吾。",
            "休論足食爲先策，自是平戎在用儒。",
            "來歲春風三月暮，沙堤隠隠接雲衢。"
        ],
        "title": "送文子轉漕江東二首  其二",
        "id": "f5754e3c-e787-4026-ae87-e601435c14a9"
    },
    {
        "author": "趙彥真",
        "paragraphs": [
            "杏園名勝與春違，落落晨星入望稀。",
            "百里我方欣際遇，二天公正許馮依。",
            "繡衣俱近雲霄路，綺席聊分山水暉。",
            "已幸光華參末至，鳳池行且看雙飛。"
        ],
        "title": "姑蘇臺同年會次袁說友韻",
        "id": "aaeb699c-04fa-46c7-b292-f836120500a5"
    },
    {
        "author": "詹體仁",
        "paragraphs": [
            "天寒楚雲浄，木落湘山幽。",
            "空江夜來雨，水滿蘆花洲。",
            "西風何渺渺，滄波日悠悠。",
            "有懷誰與言，注目孤鴻秋。"
        ],
        "title": "湘中",
        "id": "acd51179-3c0a-4e6a-82ec-52ca211727dd"
    },
    {
        "author": "詹體仁",
        "paragraphs": [
            "洞庭八百里，玉盤盛水銀。",
            "長虹忽照影，大哉五色輪。",
            "我舟渡其中，晃晃驚我神。",
            "朝發黄陵祠，暮至赤沙曲。",
            "借問此何處，滄灣三十六。",
            "青蘆望不盡，明月耿如燭。",
            "灣灣無人家，只就蘆花宿。"
        ],
        "tags": [
            "洞庭湖"
        ],
        "title": "昔遊詩",
        "id": "4d1509f3-9d01-480b-b608-f54aff4c8952"
    },
    {
        "author": "詹體仁",
        "paragraphs": [
            "合眼波吹枕，開篷月入船。",
            "奇哉一江水，寫此二更天。",
            "剩欲酣清賞，翻愁敗醉眠。",
            "今宵懷昨夕，雨卧萬峰前。"
        ],
        "title": "宿蘭溪水驛前",
        "id": "b792a9cf-8f18-423f-b7b0-195c51741607"
    },
    {
        "author": "詹體仁",
        "paragraphs": [
            "風與檣烏便，儂先塞雁來。",
            "山經七澤斷，潮自九江回。",
            "漁父猶知隠，騷人枉衒才。",
            "朋從正相遠，梅信爲誰開。"
        ],
        "title": "江夏寓興",
        "id": "913892b1-e2ed-4b9c-8291-043f211ec90d"
    },
    {
        "author": "詹體仁",
        "paragraphs": [
            "秋風江上芙蓉老，階下數株黄菊鮮。",
            "落葉正飛揚子渡，行人又上廣陵船。",
            "寒砧萬戶月如水，老雁一聲霜滿天。",
            "自笑棲遲淮海客，十年心事一燈前。"
        ],
        "title": "過廣陵驛",
        "id": "bcf17c06-0157-4a8b-ab62-8a5c5a43741e"
    },
    {
        "author": "詹體仁",
        "paragraphs": [
            "洞岳之東江水西，簾旌不動夕陽遲。",
            "登臨吳蜀橫分地，徙倚湖山欲暮時。",
            "萬里來遊還望遠，三年多難更凭危。",
            "白頭弔古霜風裏，老木蒼波無限悲。"
        ],
        "tags": [
            "岳阳楼"
        ],
        "title": "登岳陽樓",
        "id": "32378400-1326-4709-8ed0-62be0b77f71e"
    },
    {
        "author": "詹體仁",
        "paragraphs": [
            "去日春蠶吐素絲，歸來黄麥看金衣。",
            "沙鷗不入鴛鴻侶，依舊滄浪繞釣磯。"
        ],
        "title": "解組自樂",
        "id": "f4ec3047-e5ec-457e-a2a2-2b6329f264c4"
    },
    {
        "author": "詹體仁",
        "paragraphs": [
            "海角釣龍人杳杳，雲間待雁路迢迢。",
            "若爲借得山頭石，每到商秋坐看潮。"
        ],
        "title": "遊南臺閩粵王廟",
        "id": "41718d70-6bd7-4c44-95a7-eb5d22034659"
    },
    {
        "author": "詹體仁",
        "paragraphs": [
            "投老安閑世味疏，深深水竹葺幽居。",
            "牀頭昨夜風吹落，多是經年未報書。"
        ],
        "title": "幽居",
        "id": "38878928-7c57-42b8-95f7-63745848737b"
    },
    {
        "author": "詹體仁",
        "paragraphs": [
            "秋鴻社燕巧相違，從古交遊會合稀。",
            "海內弟兄今有幾，吳中賢士得相依。",
            "已消桃李爭春意，且向桑榆共夕暉。",
            "回首慈恩舊題處，年華心事逐雲飛。"
        ],
        "title": "姑蘇臺同年會次袁說友韻",
        "id": "4ad10122-da72-444b-be4f-918a24b59e14"
    },
    {
        "author": "王柟",
        "paragraphs": [
            "長年忍淚說中原，望徹中原隔戍垣。",
            "誰遣江淮限南北，從來宇宙一乾坤。",
            "功名紙上徒虛語，歲月誰邊恐斷魂。",
            "老矣叫閽無處所，倚空長劍與誰論。"
        ],
        "title": "登浮光四望亭",
        "id": "8d120317-5428-4cda-9cbf-1a7a41990e42"
    },
    {
        "author": "王柟",
        "paragraphs": [
            "誰見梅花正發時，江天雪意欲垂垂。",
            "疏枝冷蕊春無幾，斷水殘雲意自奇。",
            "疏影偶因明月見，暗香惟有好風知。",
            "何人更起調羹手，莫道功成結子遲。"
        ],
        "title": "觀梅",
        "id": "e37752ff-a242-47a0-a007-34c86c6ea3a4"
    },
    {
        "author": "王柟",
        "paragraphs": [
            "春風浩蕩江湖客，咫尺廬山風雨急。",
            "門前老樹最關情，一夜相思頭盡白。"
        ],
        "tags": [
            "庐山"
        ],
        "title": "南康泊舟欲遊廬山值雪",
        "id": "e639cafd-046c-40da-8cb0-4a478e78a8da"
    },
    {
        "author": "傅伯成",
        "paragraphs": [
            "尚書鎮章江，慈母懷嬰兒。",
            "去年甫去郡，未覺棠陰移。",
            "如何失調馭，衆目驚睽睽。",
            "詔書念前績，趣起持州麾。",
            "重臨亦云寵，去後良多思。"
        ],
        "title": "送留正知贛州",
        "id": "64de608d-73ae-4d7e-b147-398b4c90af93"
    },
    {
        "author": "傅伯成",
        "paragraphs": [
            "昔日雲鬟鎖翠屏，只今烟冢伴荒城。",
            "香魂斷續無人問，空有幽花獨擅名。"
        ],
        "title": "素馨花",
        "id": "ae53be43-9ee9-447b-a88f-4edfd06ad8fe"
    },
    {
        "author": "傅伯成",
        "paragraphs": [
            "山中亦何有，煙雲扶層梯。",
            "疊石撫空罅，洞水涵清漪。"
        ],
        "title": "五峰巖",
        "id": "8b0a87f7-1cf0-4049-8385-e4260a9cb815"
    },
    {
        "author": "傅伯成",
        "paragraphs": [
            "萬戶千門綉作團，未央宮闕聳巑岏。",
            "燈花無數排金粟，月魄當空倚扇紈。",
            "香繞御爐煙羃羃，玉瑶仙佩響珊珊。",
            "遊人共說歸來晚，一枕鈞天好夢殘。"
        ],
        "title": "擬和元夕御製",
        "id": "d8eec1c2-e964-4225-aeb6-8ba8580333c1"
    },
    {
        "author": "傅伯成",
        "paragraphs": [
            "元夜新添一月春，麴輕花嫩未成塵。",
            "笙歌滿地醉還醒，樓閣中天奐且輪。",
            "新樂妙如儀鳳舞，遠人動似塞鴻賓。",
            "不知湛露恩多少，但見三韓拜舞頻。"
        ],
        "title": "擬和元夕御詩",
        "id": "73a8e3b5-bc37-4f33-a2a6-d4bd8e6b27a5"
    },
    {
        "author": "傅伯成",
        "paragraphs": [
            "歲晚松篁期苦節，春光桃李任多情。"
        ],
        "title": "句",
        "id": "451e9ef6-c4c9-4cc8-a3db-ce514d3057a1"
    },
    {
        "author": "高祖之",
        "paragraphs": [
            "一麾東晉守，八體入神書。",
            "墨水傳遺蹟，蘭亭表舊居。",
            "挂冠高興逸，坦腹舊牀虛。",
            "峻嶺崇山景，依然想似初。"
        ],
        "title": "右軍祠堂",
        "id": "e10d5023-e433-4213-abf1-22a64980ceb7"
    },
    {
        "author": "張道成",
        "paragraphs": [
            "七十四年命幻身，臨行動衆動群倫。",
            "鳴鐘擊鼓渾閑事，一點圓明不動真。",
            "咦!擘破乾坤一玄牝，挐將日影掛林梢。"
        ],
        "title": "臨終偈",
        "id": "ced14cb5-22db-483b-9cf1-dc7e58f47aba"
    },
    {
        "author": "陳貴謙",
        "paragraphs": [
            "示現人間忍辱仙，單提獨弄祖師禪。",
            "生涯一鉢無安處，惟有聲名萬古傳。"
        ],
        "title": "敬贊月林觀禪師  其一",
        "id": "ce1c3509-46b3-413a-b0bb-e64a2697c832"
    },
    {
        "author": "陳貴謙",
        "paragraphs": [
            "傳得西林夜半衣，解將鐵笛逆風吹。",
            "重重話墮全擔荷，青出於藍只自知。"
        ],
        "title": "敬贊月林觀禪師  其二",
        "id": "2d962d47-927f-4aa0-a1f3-015fca91051a"
    },
    {
        "author": "陳貴謙",
        "paragraphs": [
            "與師曾結宿生因，一笑吳門二十春。",
            "再見已忘標月指，無言可贊法王身。"
        ],
        "title": "敬贊月林觀禪師  其三",
        "id": "110a6b32-634d-40ee-b1b4-f80b9a8df93c"
    },
    {
        "author": "釋師觀",
        "paragraphs": [
            "佛語心爲宗，無門爲法門。",
            "箇裏全身入，別是一乾坤。"
        ],
        "title": "偈頌七十六首  其一",
        "id": "db4e939e-056a-416c-9eb0-a33c213c1016"
    },
    {
        "author": "釋師觀",
        "paragraphs": [
            "坐斷要津，全提正令。",
            "佛祖到來，也須乞命。"
        ],
        "title": "偈頌七十六首  其二",
        "id": "05b273a0-d167-4fcb-93e9-37b2b69ad948"
    },
    {
        "author": "釋師觀",
        "paragraphs": [
            "大庾嶺頭提不起，同庵親手付將來。",
            "等閑搭在肩頭上，凡聖齊教眼豁開。"
        ],
        "title": "偈頌七十六首  其三",
        "id": "e8edfcd9-b5f4-4e73-8571-56ca98ce805b"
    },
    {
        "author": "釋師觀",
        "paragraphs": [
            "法法不隠藏，今古露堂堂。",
            "更進這一步，明明爲舉揚。"
        ],
        "title": "偈頌七十六首  其四",
        "id": "26996a26-afbf-4457-b361-38951fba9b62"
    },
    {
        "author": "釋師觀",
        "paragraphs": [
            "動絃別曲，葉落知秋。",
            "風生大野，水向東流。"
        ],
        "title": "偈頌七十六首  其五",
        "id": "e7ecc98e-f529-42f3-b9a8-0abf7dd4a23e"
    },
    {
        "author": "釋師觀",
        "paragraphs": [
            "聖因古蘭若，湖邊絕瀟灑。",
            "知他幾百年，已屬斯人也。"
        ],
        "title": "偈頌七十六首  其六",
        "id": "3ad97033-1356-445d-84a7-57e28255a99d"
    },
    {
        "author": "釋師觀",
        "paragraphs": [
            "日可冷，月可熱，衆魔不能壞真說。"
        ],
        "title": "偈頌七十六首  其七",
        "id": "b1069964-45bc-48b6-b613-3ea41f28483a"
    },
    {
        "author": "釋師觀",
        "paragraphs": [
            "結夏又十日，箇事作麽生。",
            "無風荷葉動，決定有魚行。"
        ],
        "title": "偈頌七十六首  其八",
        "id": "43b70bb9-1e92-4ab5-a276-51a8f8810e97"
    },
    {
        "author": "釋師觀",
        "paragraphs": [
            "日日是好日，時時是好時。",
            "只爲分明極，翻令所得遲。"
        ],
        "title": "偈頌七十六首  其九",
        "id": "2181629d-5ada-4d01-88b6-5b14f9106c55"
    },
    {
        "author": "釋師觀",
        "paragraphs": [
            "真正舉揚，法堂前草深一丈。",
            "有如是作略，有如是榜樣。",
            "箇是阿誰，廣度和尚。"
        ],
        "title": "偈頌七十六首  其一○",
        "id": "91e121f5-b4a6-45ed-90ce-f5e91ab24967"
    },
    {
        "author": "釋師觀",
        "paragraphs": [
            "斷人性命，不勞餘刃。",
            "四海一家，風恬浪靜。"
        ],
        "title": "偈頌七十六首  其一一",
        "id": "4ad10515-8b4f-4b26-b9b5-561d87df2f20"
    },
    {
        "author": "釋師觀",
        "paragraphs": [
            "此世不移動，彼世不改變。",
            "惟一堅密身，一切塵中現。"
        ],
        "title": "偈頌七十六首  其一二",
        "id": "3868004c-2084-4443-a023-e604003cc458"
    },
    {
        "author": "釋師觀",
        "paragraphs": [
            "今朝十月一，開爐是此日。",
            "趙州賓主話，聖因爲拈出。"
        ],
        "title": "偈頌七十六首  其一三",
        "id": "07d2ec04-cc86-4e00-9210-a2c3fd37a13f"
    },
    {
        "author": "釋師觀",
        "paragraphs": [
            "去去實不去，來來實不來。",
            "去來如夢幻，虛空絕點埃。"
        ],
        "title": "偈頌七十六首  其一四",
        "id": "7f65bf03-58d0-43a8-85d7-a50fec500f11"
    },
    {
        "author": "釋師觀",
        "paragraphs": [
            "五日上堂，朝朝入室。",
            "三八念誦，叢林規式。",
            "美食不中飽人喫。"
        ],
        "title": "偈頌七十六首  其一五",
        "id": "558a6eb9-977a-4cd2-8ef1-f787f3f5221d"
    },
    {
        "author": "釋師觀",
        "paragraphs": [
            "本無迷悟人，只要今日了。",
            "了了了了了，面南看北斗。"
        ],
        "title": "偈頌七十六首  其一六",
        "id": "8e02457e-e363-46cd-a69e-adad703a44f3"
    },
    {
        "author": "釋師觀",
        "paragraphs": [
            "我有一轉語，歷劫常如此。",
            "迥絕無人處，聚頭相共舉。"
        ],
        "title": "偈頌七十六首  其一七",
        "id": "2f9b455e-6498-43df-8043-04fea6a0a8ea"
    },
    {
        "author": "釋師觀",
        "paragraphs": [
            "天得一以清，地得一以寧。",
            "君王得一天下治，衲僧得一眼橫鼻直。",
            "皇恩佛恩，一時報畢。"
        ],
        "title": "偈頌七十六首  其一八",
        "id": "cccdc6eb-794a-48ee-a799-f80bbda5575b"
    },
    {
        "author": "釋師觀",
        "paragraphs": [
            "滿眼覷不見，滿耳聽不聞。",
            "空劫已前事，分明舉似君。"
        ],
        "title": "偈頌七十六首  其一九",
        "id": "9668d41b-810a-43bb-ad71-c6b2ed99e528"
    },
    {
        "author": "釋師觀",
        "paragraphs": [
            "十方諸國土，無剎不現身。",
            "舉頭天外看，誰是箇中人。"
        ],
        "title": "偈頌七十六首  其二○",
        "id": "8ca5b02a-5abc-4bb6-ae45-8fc769b0e88d"
    },
    {
        "author": "釋師觀",
        "paragraphs": [
            "目顧四方，指天指地。",
            "獨弄單提，無是不是。",
            "普請惡水驀頭澆，不忘靈山親受記。"
        ],
        "title": "偈頌七十六首  其二一",
        "id": "f296763f-bf31-42e9-9a9c-674024e40d43"
    },
    {
        "author": "釋師觀",
        "paragraphs": [
            "解語非干舌，能言不是聲。",
            "剎剎塵塵爾，何處著渾身。"
        ],
        "title": "偈頌七十六首  其二二",
        "id": "da92cfc9-d07d-4fbe-a5a2-1344994215f3"
    },
    {
        "author": "釋師觀",
        "paragraphs": [
            "叢林法社共成褫，雪老當年用此機。",
            "頸上手巾腰下杓，至今千古有風規。"
        ],
        "title": "偈頌七十六首  其二三",
        "id": "f3c19cdf-3441-4e44-bf67-8a8d621f1a89"
    },
    {
        "author": "釋師觀",
        "paragraphs": [
            "咄這尊慈，口甜心苦。",
            "带累我儂，破家蕩戶。",
            "者僧話墮處，直下明明舉。",
            "一炷栴檀充宇宙，誰道黄金如糞土。"
        ],
        "title": "偈頌七十六首  其二四",
        "id": "28c3deed-0dca-49ef-a9ea-9c72e20a9f91"
    },
    {
        "author": "釋師觀",
        "paragraphs": [
            "臘八是今朝，如來成道日。",
            "夜半見明星，從此生荆棘。",
            "荆棘生人間，天上錯流傳。"
        ],
        "title": "偈頌七十六首  其二五",
        "id": "378af434-a2c6-4745-b29b-fe076a8abf69"
    },
    {
        "author": "釋師觀",
        "paragraphs": [
            "年去年來年年事，日來日往日日新。",
            "木人撫掌呵呵笑，一段風光畫不成。",
            "見便見，莫沈吟。",
            "樓上已吹新歲角，堂前猶點舊年燈。"
        ],
        "title": "偈頌七十六首  其二六",
        "id": "1447fe63-5c97-4ac2-88d6-d849c704251c"
    },
    {
        "author": "釋師觀",
        "paragraphs": [
            "年窮歲盡，有何言，東村王老夜燒錢。",
            "野鬼閑神俱屏跡，無依無欲是金仙。"
        ],
        "title": "偈頌七十六首  其二七",
        "id": "ce97af17-6d8b-46eb-8880-8a38df065a9e"
    },
    {
        "author": "釋師觀",
        "paragraphs": [
            "此衆無枝葉，唯有諸貞實。",
            "我法妙難思，五千人退席。"
        ],
        "title": "偈頌七十六首  其二八",
        "id": "fbad327a-0e61-4516-b4ed-b96b2f162cae"
    },
    {
        "author": "釋師觀",
        "paragraphs": [
            "驀然平地一聲雷，驚得蟭螟眼豁開。",
            "是聖是凡俱不立，何妨隨處舞三臺。"
        ],
        "title": "偈頌七十六首  其二九",
        "id": "437a2d5e-e004-46f2-b384-db46c683a22d"
    },
    {
        "author": "釋師觀",
        "paragraphs": [
            "一二三四五，五四三二一。",
            "無量妙義門，皆從此經出。"
        ],
        "title": "偈頌七十六首  其三○",
        "id": "bdad9adf-f984-4fa0-83a7-3549e55cc313"
    },
    {
        "author": "釋師觀",
        "paragraphs": [
            "趙州無佛性，豐干太饒舌。",
            "南泉一枝草，雲門乾屎橛。"
        ],
        "title": "偈頌七十六首  其三一",
        "id": "db539a2f-acce-444c-9af4-d41a4280cc17"
    },
    {
        "author": "釋師觀",
        "paragraphs": [
            "光陰何太疾，如白駒過隙。",
            "惟有衲僧家，日日是好日。"
        ],
        "title": "偈頌七十六首  其三二",
        "id": "36f5ed58-5eaa-4b1a-9364-00bc6765d561"
    },
    {
        "author": "釋師觀",
        "paragraphs": [
            "去年梅，今年柳，馨香顔色常依舊。",
            "不屬陰陽別是春，靈根本是吾家有。"
        ],
        "title": "偈頌七十六首  其三三",
        "id": "7ba97816-3c29-438b-880f-752892027a41"
    },
    {
        "author": "釋師觀",
        "paragraphs": [
            "彌勒真彌勒，分身千百億。",
            "時時示時人，時人俱不識。"
        ],
        "title": "偈頌七十六首  其三四",
        "id": "4a5283fb-daee-4caa-b221-da62326db2b6"
    },
    {
        "author": "釋師觀",
        "paragraphs": [
            "目顧四方，法中之王。",
            "將何報德，一杓香湯。"
        ],
        "title": "偈頌七十六首  其三五",
        "id": "f467142a-eea5-4dcc-b434-874d75d8858d"
    },
    {
        "author": "釋師觀",
        "paragraphs": [
            "唇上碧斑賓豹博，舌頭當的帝都丁。",
            "鴛鴦羣出從君看，不把金針度與人。"
        ],
        "title": "偈頌七十六首  其三六",
        "id": "24e2016f-1dfb-4154-9627-db0e21db343a"
    },
    {
        "author": "釋師觀",
        "paragraphs": [
            "暑退凉生，風高露冷。",
            "葉落歸根，藏頭露影。",
            "趙州喫茶，雲門胡餠。",
            "如何是道，明眼落井。"
        ],
        "title": "偈頌七十六首  其三七",
        "id": "87cfa359-f03a-4318-a251-abebfa2574af"
    },
    {
        "author": "釋師觀",
        "paragraphs": [
            "惺惺寂寂是，寂寂惺惺非。",
            "棄却甜桃樹，沿山摘醋梨。",
            "如是句中能會得，從教人競覓玄微。"
        ],
        "title": "偈頌七十六首  其三八",
        "id": "4e17ade9-71fe-4896-9c9d-4362a3b45e88"
    },
    {
        "author": "釋師觀",
        "paragraphs": [
            "六月炎炎如火聚，就中自有清凉處。",
            "犀牛扇子謾相隨，頭角崢嶸誰敢覷。"
        ],
        "title": "偈頌七十六首  其三九",
        "id": "05c95757-a746-4929-96c9-62dc29da99e1"
    },
    {
        "author": "釋師觀",
        "paragraphs": [
            "時不待人，月不破五。",
            "那一著子，未敢相許。"
        ],
        "title": "偈頌七十六首  其四○",
        "id": "b570659e-1e5c-445a-85cc-a77fd9db403b"
    },
    {
        "author": "釋師觀",
        "paragraphs": [
            "驀直驀直，青天白日。",
            "勘破了也，一文不直。"
        ],
        "title": "偈頌七十六首  其四一",
        "id": "a59f5b56-1c71-4052-9f2f-7332c1b5ab20"
    },
    {
        "author": "釋師觀",
        "paragraphs": [
            "開池不待月，池成月自來。",
            "寒山逢拾得，拊掌笑咍咍。"
        ],
        "title": "偈頌七十六首  其四二",
        "id": "c708315c-e9b7-40a8-bdf1-939c6b25e274"
    },
    {
        "author": "釋師觀",
        "paragraphs": [
            "如來結制日，諸緣俱頓息。",
            "九十日長期，衲僧口掛壁。",
            "咄，正是黑牛卧死水。"
        ],
        "title": "偈頌七十六首  其四三",
        "id": "cc0c470a-df5e-4b9d-9ca8-d2b8fc642da9"
    },
    {
        "author": "釋師觀",
        "paragraphs": [
            "薰風自南來，殿閣生微凉。",
            "要知端的意，拄杖爲敷揚。"
        ],
        "title": "偈頌七十六首  其四四",
        "id": "68c1d49c-6813-4e38-bbd7-940d3235919f"
    },
    {
        "author": "釋師觀",
        "paragraphs": [
            "上元佳節是今日，匝地普天星斗出。",
            "好向機先著眼看，莫教蹉過然燈佛。"
        ],
        "title": "偈頌七十六首  其四五",
        "id": "10214b76-72cb-4063-be05-4cd87f7cd139"
    },
    {
        "author": "釋師觀",
        "paragraphs": [
            "伎倆有盡，我默無窮。",
            "達磨不識，眼瞎耳聾。"
        ],
        "title": "偈頌七十六首  其四六",
        "id": "b2ba14da-c0e5-4874-a87d-622dded6a795"
    },
    {
        "author": "釋師觀",
        "paragraphs": [
            "開眼見明，合眼見暗。",
            "開眼合眼，知而故犯。",
            "一毫頭上現乾坤，堪笑雲門咦顧鑑。"
        ],
        "title": "偈頌七十六首  其四七",
        "id": "e35d7a63-0a72-431f-a2df-76c13905ada7"
    },
    {
        "author": "釋師觀",
        "paragraphs": [
            "南泉水牯自天然，隨分些些任變遷。",
            "長嘯一聲天地窄，了無佛法與人傳。"
        ],
        "title": "偈頌七十六首  其四八",
        "id": "e5a5ea37-6048-42d4-bd8d-ff1df4812cd2"
    },
    {
        "author": "釋師觀",
        "paragraphs": [
            "秋風冷，秋桂香。",
            "秋露白，秋葉黄。",
            "秋蛩吟，聲短長。",
            "此時景，有餘光。",
            "便恁麽去，正好喫棒。",
            "須知遠烟浪，刖有好商量。"
        ],
        "title": "偈頌七十六首  其四九",
        "id": "8907d7b7-b6df-4e2d-a6dc-c829b199c5af"
    },
    {
        "author": "釋師觀",
        "paragraphs": [
            "今朝七月一，解夏半月日。",
            "摩挲拄杖子，笠頭勤拂拭。",
            "狗子無佛性，一文也不直。"
        ],
        "title": "偈頌七十六首  其五○",
        "id": "3ba26d94-024e-4dc8-b43a-9807c7949e95"
    },
    {
        "author": "釋師觀",
        "paragraphs": [
            "時節若至，其理自彰。",
            "一番新雨過，禾稻弄微黄。"
        ],
        "title": "偈頌七十六首  其五一",
        "id": "795e0e59-9ae2-4f5b-b2a5-4941d6af1096"
    },
    {
        "author": "釋師觀",
        "paragraphs": [
            "雲門有一曲，臘月二十五。",
            "拍拍是令，全身裏許。",
            "阿呵呵，萬像森羅齊作舞。"
        ],
        "title": "偈頌七十六首  其五二",
        "id": "3a543a76-a378-4a29-a2a4-d76fb4c31c9e"
    },
    {
        "author": "釋師觀",
        "paragraphs": [
            "梵志翻著襪，是人皆道錯。",
            "寧可刺你眼，不可癮我脚。",
            "莫莫，醍醐上味，翻成毒藥。"
        ],
        "title": "偈頌七十六首  其五三",
        "id": "0f5d5063-13c7-4d3a-9dae-2daf25b78dfa"
    },
    {
        "author": "釋師觀",
        "paragraphs": [
            "收麥纔了插秧來，終日忙忙安在哉。",
            "直下更無回避所，優鉢羅花當處開。"
        ],
        "title": "偈頌七十六首  其五四",
        "id": "d1342311-7c7f-43f0-819a-0956129b05c9"
    },
    {
        "author": "釋師觀",
        "paragraphs": [
            "前念是凡，後念是聖。",
            "脫體無依，因邪打正。",
            "須彌頂上擊金鐘，七佛如來合掌聽。"
        ],
        "title": "偈頌七十六首  其五五",
        "id": "7f195480-f834-461b-999c-fee7da826af3"
    },
    {
        "author": "釋師觀",
        "paragraphs": [
            "萬里無寸草，衲僧何處討。",
            "蘸雪喫冬瓜，誰知滋味好。"
        ],
        "title": "偈頌七十六首  其五六",
        "id": "a426849a-8c91-4847-a4e5-913a0d96dc18"
    },
    {
        "author": "釋師觀",
        "paragraphs": [
            "撾動禾山鼓，吹起少林笛。",
            "當機覿面提，覿面當機疾。",
            "咄，一任風吹日炙。"
        ],
        "title": "偈頌七十六首  其五七",
        "id": "1332139a-cb9f-440a-bba2-7f4c6bc684ab"
    },
    {
        "author": "釋師觀",
        "paragraphs": [
            "晷運推移，日南長至。",
            "自古自今，同天同地。",
            "靈山一會尚儼然，雷音堂中談不二。"
        ],
        "title": "偈頌七十六首  其五八",
        "id": "c6a04052-b1be-4200-9453-b5035539d5f0"
    },
    {
        "author": "釋師觀",
        "paragraphs": [
            "孤雲野鶴，何天不飛。",
            "這一句子，同道方知。"
        ],
        "title": "偈頌七十六首  其五九",
        "id": "07cb030c-7301-4285-8801-ceffb24d165c"
    },
    {
        "author": "釋師觀",
        "paragraphs": [
            "礙處非牆壁，通處沒虛空。",
            "雙關俱透徹，別是一家風。"
        ],
        "title": "偈頌七十六首  其六○",
        "id": "a3fd11cd-82cb-4f31-8d40-38c4117f307f"
    },
    {
        "author": "釋師觀",
        "paragraphs": [
            "葛公住此山，此山湛如藍。",
            "只今何處去，猶自口喃喃。"
        ],
        "title": "偈頌七十六首  其六一",
        "id": "f5c258d8-733d-4c1d-8f0c-dda42567758c"
    },
    {
        "author": "釋師觀",
        "paragraphs": [
            "月已破五，年又過半。",
            "拄杖拈來，如何判斷。",
            "百年三萬六千日，也是秦時𨍏轢鑽。"
        ],
        "title": "偈頌七十六首  其六二",
        "id": "bdbf3b0d-db20-40b6-8c18-19a596864401"
    },
    {
        "author": "釋師觀",
        "paragraphs": [
            "此世不移動，彼世不改變。",
            "當處發生，隨處滅盡。",
            "阿呵呵，見不見，秋風一陣來，落葉兩三片。"
        ],
        "title": "偈頌七十六首  其六三",
        "id": "c241f556-fb00-4bdb-ab49-9012ae485dac"
    },
    {
        "author": "釋師觀",
        "paragraphs": [
            "問訊燒香，閑行靜坐。",
            "與麽分明，是箇什麽。"
        ],
        "title": "偈頌七十六首  其六四",
        "id": "26cb4101-39f8-49c1-a5e7-c330f4b5c33b"
    },
    {
        "author": "釋師觀",
        "paragraphs": [
            "一日不作，一日不食。",
            "木平搬土，石霜泥壁。",
            "洪山斷足，仰山作息。",
            "澄翠門下，朝朝入室。",
            "如上所供，並皆詣實。"
        ],
        "title": "偈頌七十六首  其六五",
        "id": "f0cd8b9a-412e-4b63-88ad-ce6786d9ea5e"
    },
    {
        "author": "釋師觀",
        "paragraphs": [
            "臘盡春至，頭頭顯示。",
            "雪裏梅花，馨香撲鼻。",
            "認著依前還不是。"
        ],
        "title": "偈頌七十六首  其六六",
        "id": "006b7f36-d30f-4534-8e9d-0099080acd81"
    },
    {
        "author": "釋師觀",
        "paragraphs": [
            "一九與二九，相逢不出手。",
            "因甚不出手，免見揚家醜。"
        ],
        "title": "偈頌七十六首  其六七",
        "id": "c665c92e-74c7-4161-b446-503b9abb8a43"
    },
    {
        "author": "釋師觀",
        "paragraphs": [
            "山奇水秀洞中天，與麽分明知幾年。",
            "左右逢源無限意，幾人於此徹根源。"
        ],
        "title": "偈頌七十六首  其六八",
        "id": "b7cd8e8c-5950-4462-bf7a-fee64844b3f9"
    },
    {
        "author": "釋師觀",
        "paragraphs": [
            "法法本來法，無法無非法。",
            "這箇是烏回拄杖子，那箇是本來法。"
        ],
        "title": "偈頌七十六首  其六九",
        "id": "71b8f4ea-c5a3-4fe5-af86-ac3713ef995e"
    },
    {
        "author": "釋師觀",
        "paragraphs": [
            "昨日入院，今朝設粥。",
            "齋罷喫茶，參前澡浴。",
            "箇是靈山親付囑。"
        ],
        "title": "偈頌七十六首  其七○",
        "id": "7e53560c-b541-47f2-84ef-735c5b94ad39"
    },
    {
        "author": "釋師觀",
        "paragraphs": [
            "朝朝相似，日日一般。",
            "年窮歲盡，盡底掀翻。",
            "依舊孟春猶寒。"
        ],
        "title": "偈頌七十六首  其七一",
        "id": "a420dacb-e1b9-4631-9162-a9ce1a68e34c"
    },
    {
        "author": "釋師觀",
        "paragraphs": [
            "人笑鵓鳩拙，鵓鳩自不拙。",
            "兩莖柴子上，一生打得徹。",
            "打刀須是并州鐵。"
        ],
        "title": "偈頌七十六首  其七二",
        "id": "53842ad7-98b2-479b-baba-a6fb6850c571"
    },
    {
        "author": "釋師觀",
        "paragraphs": [
            "今朝四月一，結夏又在即。",
            "若是到家人，日日是好日。"
        ],
        "title": "偈頌七十六首  其七三",
        "id": "bb53fb76-9ec3-4341-a319-3bd4f71378e4"
    },
    {
        "author": "釋師觀",
        "paragraphs": [
            "鶴立松梢月，魚行水底天。",
            "風光都買盡，不費一文錢。",
            "須知此語無窮日，只恐滄溟有盡年。"
        ],
        "title": "偈頌七十六首  其七四",
        "id": "82d279c1-1480-40f8-9b66-089a253ea117"
    },
    {
        "author": "釋師觀",
        "paragraphs": [
            "今日十，昨日九。",
            "日來日往，阿誰知有。",
            "未了之人聽一言，只這而今誰動口。"
        ],
        "title": "偈頌七十六首  其七五",
        "id": "4a1b717b-da0e-474f-9c14-d60df74e77c8"
    },
    {
        "author": "釋師觀",
        "paragraphs": [
            "來時無蹤，去時無跡。",
            "七十五年，青天霹靂。"
        ],
        "title": "偈頌七十六首  其七六",
        "id": "3d51e7b0-29a1-4f5c-a58f-b70492873546"
    },
    {
        "author": "釋師觀",
        "paragraphs": [
            "指天指地，無處回避。",
            "瞿曇瞿曇，討甚巴鼻。"
        ],
        "title": "頌古十七首  其一",
        "id": "e264693b-93b0-42af-b096-8a51a30549d0"
    },
    {
        "author": "釋師觀",
        "paragraphs": [
            "青天霹靂，何處尋覓。",
            "一人傳虛，萬人傳實。"
        ],
        "title": "頌古十七首  其二",
        "id": "e4447b47-f89c-40d4-aa54-885581ad52f2"
    },
    {
        "author": "釋師觀",
        "paragraphs": [
            "以此爲津梁，赤體露堂堂。",
            "風光都買盡，當處是家鄉。"
        ],
        "title": "頌古十七首  其三",
        "id": "97d61d8b-0a96-4efc-90c9-19592dbccbab"
    },
    {
        "author": "釋師觀",
        "paragraphs": [
            "青出於藍，而青於藍。",
            "坐籌帷幄，鍛聖鎔凡。"
        ],
        "title": "頌古十七首  其四",
        "id": "5f185fa0-dc46-4f56-97d1-78a7fe0ad3b9"
    },
    {
        "author": "釋師觀",
        "paragraphs": [
            "伶利道人何處去，至今尋覓杳無蹤。",
            "有時冷地思量著，不覺全身在碧峰。"
        ],
        "title": "頌古十七首  其五",
        "id": "71ec0d1d-63a6-402e-bb3f-52440a79aba2"
    },
    {
        "author": "釋師觀",
        "paragraphs": [
            "張打油，李打油，不打渾身只打頭。",
            "今朝有酒今朝醉，明日愁來明日愁。"
        ],
        "title": "頌古十七首  其六",
        "id": "d08e3bcb-e2f4-4136-8a90-9ed7e19319f0"
    },
    {
        "author": "釋師觀",
        "paragraphs": [
            "傀儡棚頭，全火祗候。",
            "明眼人前，一場漏逗。"
        ],
        "title": "頌古十七首  其七",
        "id": "e7d6efd0-f6cd-4e9f-aba8-489c9642cc77"
    },
    {
        "author": "釋師觀",
        "paragraphs": [
            "趙州喚作火，全身入荒草。",
            "我今不是渠，渠今正是我。"
        ],
        "title": "頌古十七首  其八",
        "id": "b76c49cd-2252-44eb-90ab-505c333ff0a3"
    },
    {
        "author": "釋師觀",
        "paragraphs": [
            "出乎爾者返乎爾，箇裏那容說道理。",
            "蹈雪沽來酒倍香，就船買得魚偏美。"
        ],
        "title": "頌古十七首  其九",
        "id": "3bbc88f6-3d41-43c3-8de0-6e9220d62b78"
    },
    {
        "author": "釋師觀",
        "paragraphs": [
            "乾坤獨立，從者裏入。",
            "風吹不著，雨打不濕。"
        ],
        "title": "頌古十七首  其一○",
        "id": "621a7e92-e338-455a-a6ce-48cc1d590380"
    },
    {
        "author": "釋師觀",
        "paragraphs": [
            "報慈一隔，描邈不得。",
            "大用現前，不存軌則。"
        ],
        "title": "頌古十七首  其一一",
        "id": "ce14fe69-3c45-4c63-8484-97dc91f51737"
    },
    {
        "author": "釋師觀",
        "paragraphs": [
            "臘月火燒山，毫髮不相瞞。",
            "佛手遮不得，人心似等閑。"
        ],
        "title": "頌古十七首  其一二",
        "id": "09ad2114-94ce-4a3b-9a0a-8d399127ff77"
    },
    {
        "author": "釋師觀",
        "paragraphs": [
            "虛空迸裂，當處超越。",
            "堪笑雲門，多這一橛。"
        ],
        "title": "頌古十七首  其一三",
        "id": "619b8fd4-1ba8-4f34-bc13-661c6aadae6f"
    },
    {
        "author": "釋師觀",
        "paragraphs": [
            "見成活許莫周遮，椎下分疎事轉差。",
            "若是咬人獅子子，何須牙上更安牙。"
        ],
        "title": "頌古十七首  其一四",
        "id": "6e32effe-3959-4985-9c38-c448f8677a50"
    },
    {
        "author": "釋師觀",
        "paragraphs": [
            "不是風兮不是幡，入泥入水與人看。",
            "莫把是非來辨我，浮生穿鑿不相干。"
        ],
        "title": "頌古十七首  其一五",
        "id": "97ade334-7820-4ac6-92e4-8797a1ec5f44"
    },
    {
        "author": "釋師觀",
        "paragraphs": [
            "佛法王法，更無兩樣。",
            "直下一刀，未爲諦當。"
        ],
        "title": "頌古十七首  其一六",
        "id": "6a05855c-d703-46ee-8a95-cb79392d1fab"
    },
    {
        "author": "釋師觀",
        "paragraphs": [
            "唇上碧斑賓豹博，舌頭當的帝都丁。",
            "頻呼小玉元無事，只要檀郎認得聲。"
        ],
        "title": "頌古十七首  其一七",
        "id": "dc4dd02f-f5a8-4a9c-9b92-31be8a7f06ef"
    },
    {
        "author": "釋師觀",
        "paragraphs": [
            "一即三，三即一，者一箇，讚不及。",
            "天人羣生類，皆承此恩力。"
        ],
        "title": "三教贊",
        "id": "175075a7-9212-490a-865e-49b08931a31b"
    },
    {
        "author": "釋師觀",
        "paragraphs": [
            "老老大大，岩中宴坐。",
            "帝釋雨花，見箇什麽。"
        ],
        "title": "須菩提贊",
        "id": "146023c0-0dbc-4045-a39a-1e04495566c7"
    },
    {
        "author": "釋師觀",
        "paragraphs": [
            "通身是，遍身是，觀世音，無盡意。",
            "願以此功德，普及於一切。"
        ],
        "title": "千手眼觀音贊",
        "id": "c4486f83-cab0-4f16-8988-27259b63bedb"
    },
    {
        "author": "釋師觀",
        "paragraphs": [
            "手提金錫，銀山鐵壁。",
            "對朕者誰，還云不識。",
            "透過玄關，青天白日。"
        ],
        "title": "達磨祖師贊",
        "id": "99fd06d9-a822-4725-9111-4bc88156795b"
    },
    {
        "author": "釋師觀",
        "paragraphs": [
            "獨坐大雄峰，宗通說亦通。",
            "咄者老漆桶，不落有無中。"
        ],
        "title": "百丈和尚贊",
        "id": "67bf172f-c7f5-4e7e-bbde-b81fc6fc5f44"
    },
    {
        "author": "釋師觀",
        "paragraphs": [
            "一棒一條痕，一摑一掌血。",
            "殺人能活人，不傳之妙訣。"
        ],
        "title": "黄檗和尚贊",
        "id": "ef69558c-f39d-492c-b027-fc69ae064c58"
    },
    {
        "author": "釋師觀",
        "paragraphs": [
            "一喝當陽，寸絲不挂。",
            "撓括叢林，至今話欛。"
        ],
        "title": "臨濟和尚贊",
        "id": "6a74c50e-f14f-433a-a26a-36c9b89f79d3"
    },
    {
        "author": "釋師觀",
        "paragraphs": [
            "三到投子，九上洞山。",
            "鰲山成道，已是自瞞。",
            "阿呵呵，惹得虛名走世間。"
        ],
        "title": "雪峰真覺祖師贊",
        "id": "a58141bc-9f72-4df0-b010-19852b256f32"
    },
    {
        "author": "釋師觀",
        "paragraphs": [
            "或處禪林，或居樹下。",
            "或在僧房，或白衣舍。",
            "法惠寫出如是觀，單明張拙秀才話。"
        ],
        "title": "禪人寫師頂相求贊  其一",
        "id": "46152963-a33f-43db-8bfa-df4146eed7ed"
    },
    {
        "author": "釋師觀",
        "paragraphs": [
            "禪不參，道不學，箇樣村僧唱喏也。",
            "錯錯，一段風光無處著。"
        ],
        "title": "禪人寫師頂相求贊  其二",
        "id": "2df51e36-871f-4950-857c-8065d693d6c7"
    },
    {
        "author": "釋師觀",
        "paragraphs": [
            "者村叟，能傑斗，踞胡床，一不守。",
            "臨機拶著火星飛，驚起須彌顛倒走。"
        ],
        "title": "自贊",
        "id": "bd05e71f-d4a0-4278-9241-147a47d0a4e6"
    },
    {
        "author": "釋師觀",
        "paragraphs": [
            "佛祖權衡，人天眼目。",
            "瞻之仰之，鼎分三足。",
            "休言六耳不同謀，斷絃須是鸞膠續。"
        ],
        "title": "信菴居士畫月菴老衲月林頂相求贊",
        "id": "a4c089c5-8974-46b9-bd3d-d72adaefd0cc"
    },
    {
        "author": "釋師觀",
        "paragraphs": [
            "古佛行藏識者稀，爲人一著太孤危。",
            "驀然撞著白拈賊，倒腹傾腸付與伊。"
        ],
        "title": "化佛五臟先被人偷了",
        "id": "9311d747-6a6a-4abf-b0ab-aa3c090078f4"
    },
    {
        "author": "釋師觀",
        "paragraphs": [
            "森森松竹聳中峰，八面玲瓏眼界空。",
            "盡向石根尋馬跡，誰人親見道林翁。"
        ],
        "title": "題中峰方丈",
        "id": "5e3bfb4f-79ae-41b9-879a-d02e6f6404dd"
    },
    {
        "author": "釋師觀",
        "paragraphs": [
            "敲空作響人皆聽，聽聽之時非是聲。",
            "海藏龍宮留不住，却來箇裏現全身。"
        ],
        "title": "木魚",
        "id": "d7e2656c-fc1f-44cb-b02f-5a4faa17dad0"
    },
    {
        "author": "釋師觀",
        "paragraphs": [
            "要得聯芳繼祖燈，直須發憤傚盧能。",
            "三更月下傳衣鉢，驚動黄梅七百僧。"
        ],
        "title": "祖芳求僧",
        "id": "0076624c-451a-434e-b7b2-9fda2320c697"
    },
    {
        "author": "釋師觀",
        "paragraphs": [
            "捲起簾來見天下，千古叢林作話欛。",
            "承天今日再堤撕，一段風光無縫罅。"
        ],
        "title": "幹簾席",
        "id": "b5c9ed02-42e3-4537-a4dd-dd0bd5053ed4"
    },
    {
        "author": "釋師觀",
        "paragraphs": [
            "威音那畔絕安排，箇裏何曾有去來。",
            "如是住而無所住，摩醯眼向頂門開。"
        ],
        "title": "和蔣御带薦閤中三偈  其一",
        "id": "1eb723aa-b0b3-4853-8bcb-8423f4a5e04d"
    },
    {
        "author": "釋師觀",
        "paragraphs": [
            "唯憑者箇薦嚴妻，借路經過般若池。",
            "撒手那邊無避處，大洋海裏火星飛。"
        ],
        "title": "和蔣御带薦閤中三偈  其二",
        "id": "9d072474-84d1-41e4-8cee-3547ba79af86"
    },
    {
        "author": "釋師觀",
        "paragraphs": [
            "威風凜凜實難棲，正是靈山受記時。",
            "老倒月林無別說，非心非佛總非非。"
        ],
        "title": "和蔣御带薦閤中三偈  其三",
        "id": "fbb332a0-25b7-4e55-bdb8-0657a755b146"
    },
    {
        "author": "釋師觀",
        "paragraphs": [
            "年來老倒覺癡頑，振作叢林豈等閑。",
            "珍重賢侯休更問，且容懶散卧雲間。"
        ],
        "title": "辭李大諫再住萬壽",
        "id": "1f47c97a-c799-404d-a5cd-a65124960923"
    },
    {
        "author": "釋師觀",
        "paragraphs": [
            "龍潭吹滅紙燭，真箇人天眼目。",
            "舉似龐公點頭，祖祖燈燈相續。"
        ],
        "title": "靈巖金鉢堂化長明燈",
        "id": "4d0a2cf7-6fd9-46c0-9624-990bd9b6a8d1"
    },
    {
        "author": "釋師觀",
        "paragraphs": [
            "曹源一滴水，散作人間瑞。",
            "茫茫宇宙中，幾箇知慚愧。"
        ],
        "title": "上伯井亭",
        "id": "090e996f-93bb-4b3b-b5f4-b4f43517efb1"
    },
    {
        "author": "釋師觀",
        "paragraphs": [
            "山童山童，叉手當胸。",
            "高低普應，常在其中。"
        ],
        "title": "童子求頌",
        "id": "82a8cff5-ce11-4104-a68a-e0d8c5e1714f"
    },
    {
        "author": "釋師觀",
        "paragraphs": [
            "惺惺石上坐頻呼，絕後依前又再甦。",
            "自古自今無變異，直教覷著眼睛枯。"
        ],
        "title": "惺惺石",
        "id": "d1a6b060-616d-46d7-bbd5-09765c7a1278"
    },
    {
        "author": "釋師觀",
        "paragraphs": [
            "月上女曾與麽去，我今亦依如是住。",
            "明明今古不曾藏，一點靈光常獨露。"
        ],
        "title": "頌古三十三首  其一",
        "id": "4480cfc1-38f0-4ccd-ab44-d795fdc1d6e7"
    },
    {
        "author": "釋師觀",
        "paragraphs": [
            "以手策起眉毛，千聖從來不識。",
            "一會靈山儼然，說甚今朝昨日。"
        ],
        "title": "頌古三十三首  其二",
        "id": "ec2e333f-ef14-4e02-9399-a6f9f71ade70"
    },
    {
        "author": "釋師觀",
        "paragraphs": [
            "不屬內外與中間，纔落思惟入魔境。",
            "大丈夫兒不自欺，翻身坐斷毗盧頂。"
        ],
        "title": "頌古三十三首  其三",
        "id": "14954754-74e1-4565-a68d-f5f30e58a645"
    },
    {
        "author": "釋師觀",
        "paragraphs": [
            "紅日杲杲，切忌尋討。",
            "拈得便用，無非是寶。",
            "鄭州梨，青州棗，大抵還他出處好。"
        ],
        "title": "頌古三十三首  其四",
        "id": "0ffbb01e-1859-4476-9358-73fca8a92163"
    },
    {
        "author": "釋師觀",
        "paragraphs": [
            "漢既不管，秦亦不收。",
            "人平不語，水平不流。"
        ],
        "title": "頌古三十三首  其五",
        "id": "9a15d286-f124-41e3-abf1-4ee9b98769b5"
    },
    {
        "author": "釋師觀",
        "paragraphs": [
            "弟應兄呼畫不成，誰人肯向裏頭行。",
            "自從家破人亡後，直至如今事轉生。"
        ],
        "title": "頌古三十三首  其六",
        "id": "1aa9c563-8166-4781-a381-7489a2aa2d62"
    },
    {
        "author": "釋師觀",
        "paragraphs": [
            "用處天然別，更不落思惟。",
            "山河并大地，全露法王機。"
        ],
        "title": "頌古三十三首  其七",
        "id": "aea069ca-4d5f-4e5a-8a79-016407eb4ea1"
    },
    {
        "author": "釋師觀",
        "paragraphs": [
            "全提正令，高低普應。",
            "三應三呼，諦聽諦聽。"
        ],
        "title": "頌古三十三首  其八",
        "id": "71076c91-83a3-48dd-a41e-4b561ec6ec5f"
    },
    {
        "author": "釋師觀",
        "paragraphs": [
            "自從胡亂後，更不少鹽醤。",
            "開口便見膽，豈在語言上。"
        ],
        "title": "頌古三十三首  其九",
        "id": "587afc40-4a5c-4ca8-82dc-3ecac093bf3a"
    },
    {
        "author": "釋師觀",
        "paragraphs": [
            "百丈卷席，馬祖陞堂。",
            "作麽作麽，驗盡當行。"
        ],
        "title": "頌古三十三首  其一○",
        "id": "83e86379-e523-42f3-bbd8-0a1920604076"
    },
    {
        "author": "釋師觀",
        "paragraphs": [
            "分明與麽無無無，釋迦彌勒是他奴。",
            "茫茫宇宙人無數，幾個男兒是丈夫。"
        ],
        "title": "頌古三十三首  其一一",
        "id": "5e5b4e1a-f58e-4724-a4f3-85787d291dc7"
    },
    {
        "author": "釋師觀",
        "paragraphs": [
            "不落不昧，東倒西擂。",
            "鐵壁銀山，一時粉碎。",
            "不昧不落，且無造作。",
            "誠哉是言，不從人學。"
        ],
        "title": "頌古三十三首  其一二",
        "id": "3c087d18-6462-4fc6-978a-4cff5cf44cf5"
    },
    {
        "author": "釋師觀",
        "paragraphs": [
            "突出難辨辨得出，師子翻身師子窟。",
            "哮吼一聲天地空，驚起須彌高突兀。"
        ],
        "title": "頌古三十三首  其一三",
        "id": "30a05729-e247-4012-a742-650bf527eaa7"
    },
    {
        "author": "釋師觀",
        "paragraphs": [
            "未審魂靈往那方，無棲泊處露堂堂。",
            "水向石邊流出冷，風從花裏過來香。"
        ],
        "title": "頌古三十三首  其一四",
        "id": "1bf9bb1e-0793-4c69-9f6e-3b9a06181930"
    },
    {
        "author": "釋師觀",
        "paragraphs": [
            "如何是佛，更莫別求。",
            "相隨來也，四大部洲。"
        ],
        "title": "頌古三十三首  其一五",
        "id": "4b62a247-883c-4a9f-9fb5-3891952cbfbf"
    },
    {
        "author": "釋師觀",
        "paragraphs": [
            "叉手進前，寂子不會。",
            "殺人活人，好箇三昧。",
            "這般阿師，叢林殃害。",
            "白雲盡處是青山，行人更在青山外。"
        ],
        "title": "頌古三十三首  其一六",
        "id": "62d219fc-003c-4c53-9a37-a1944ff9f956"
    },
    {
        "author": "釋師觀",
        "paragraphs": [
            "大唐國裏無禪師，獨弄單提見也無。",
            "茫茫宇宙人無數，幾箇男兒是丈夫。"
        ],
        "title": "頌古三十三首  其一七",
        "id": "5181edca-f15c-48c5-b91e-e2a7aaf2442b"
    },
    {
        "author": "釋師觀",
        "paragraphs": [
            "真佛屋裏坐，開口成話墮。",
            "幸自可憐生，教我說甚麽。"
        ],
        "title": "頌古三十三首  其一八",
        "id": "8928a117-f699-4a98-81ef-0f55e459d8eb"
    },
    {
        "author": "釋師觀",
        "paragraphs": [
            "如何是佛殿裏底，世出世間難可比。",
            "萬國同歌河海清，稽首拜手元是你。"
        ],
        "title": "頌古三十三首  其一九",
        "id": "c9c44abd-66a9-41ff-af6d-ea35fac034a2"
    },
    {
        "author": "釋師觀",
        "paragraphs": [
            "喫粥了也洗鉢盂，已是分明說向渠。",
            "有時冷地思量著，點鐵成金舉世無。"
        ],
        "title": "頌古三十三首  其二○",
        "id": "b4a6eff5-4c59-40ee-b7f1-467ac902a31a"
    },
    {
        "author": "釋師觀",
        "paragraphs": [
            "拈得便用，胡麻廝繳。",
            "冷地看來，知恩者少。"
        ],
        "title": "頌古三十三首  其二一",
        "id": "b125b74f-8a14-4e11-b8b5-f77b71df2e5b"
    },
    {
        "author": "釋師觀",
        "paragraphs": [
            "一著高一著，一步闊一步。",
            "五百年間生，指出這條路。",
            "這條路，十聖三賢皆罔措。"
        ],
        "title": "頌古三十三首  其二二",
        "id": "7db227f1-974c-4a3b-8899-21c1fdf685a4"
    },
    {
        "author": "釋師觀",
        "paragraphs": [
            "非男女相末山主，今古堂堂常獨露。",
            "常獨露兮見也麽，清聲藉藉播寰宇。"
        ],
        "title": "頌古三十三首  其二三",
        "id": "7f24911a-ac3d-453a-befc-56c3742254ef"
    },
    {
        "author": "釋師觀",
        "paragraphs": [
            "香嚴上樹，住住住住。",
            "擬問如何，葛藤露布。"
        ],
        "title": "頌古三十三首  其二四",
        "id": "b30ec9c0-a4ff-48a1-9f8b-367a4be5de94"
    },
    {
        "author": "釋師觀",
        "paragraphs": [
            "前三三與後三三，不可承當不可參。",
            "更問清涼多少衆，月移松影落寒潭。"
        ],
        "title": "頌古三十三首  其二五",
        "id": "975b17b6-23af-4361-afc8-2d34b3f6c204"
    },
    {
        "author": "釋師觀",
        "paragraphs": [
            "墮落眉鬚不得塔，三文使盡見分疎。",
            "無端大嶺重饒舌，數丈龜毛舉世無。"
        ],
        "title": "頌古三十三首  其二六",
        "id": "7a9dabc3-fe89-4c1f-b218-067d7115daf6"
    },
    {
        "author": "釋師觀",
        "paragraphs": [
            "日裏看山好，好在什麽處。",
            "要見老雲門，不落第二句。"
        ],
        "title": "頌古三十三首  其二七",
        "id": "d1167d31-9898-4f87-96d5-ef35ece35ed4"
    },
    {
        "author": "釋師觀",
        "paragraphs": [
            "一字入公門，九牛拔不出。",
            "咄這野狐精，鼻孔都打失。"
        ],
        "title": "頌古三十三首  其二八",
        "id": "3213f147-f538-4a5c-8149-67167bad995d"
    },
    {
        "author": "釋師觀",
        "paragraphs": [
            "要箇無禪底國師，纔涉毫芒便取誅。",
            "堪笑這僧垂手處，道無便見有偏枯。"
        ],
        "title": "頌古三十三首  其二九",
        "id": "f6a4cecc-256f-4d52-9ec4-ff47ab781d6a"
    },
    {
        "author": "釋師觀",
        "paragraphs": [
            "來說是非者，便是是非人。",
            "誠哉是言也，弄物不知名。"
        ],
        "title": "頌古三十三首  其三○",
        "id": "4286b6b5-487f-40fb-8fdf-60e110905da8"
    },
    {
        "author": "釋師觀",
        "paragraphs": [
            "牛過窗櫺，錯爲安名。",
            "大唐國裏，不見一人。"
        ],
        "title": "頌古三十三首  其三一",
        "id": "cdb67bb7-a0db-4fae-bef1-31b98ed31d5e"
    },
    {
        "author": "釋師觀",
        "paragraphs": [
            "馿放三千，馬放八百。",
            "透過重關，未爲英傑。"
        ],
        "title": "頌古三十三首  其三二",
        "id": "cfa54d83-6cf7-4413-a75e-f2ae1384688f"
    },
    {
        "author": "釋師觀",
        "paragraphs": [
            "海神知貴不知價，留與人間光照夜。",
            "碧眼胡僧笑點頭，誰知用處無縫罅。"
        ],
        "title": "頌古三十三首  其三三",
        "id": "6b2fffce-3f60-4a81-9db9-ff9484a639ac"
    },
    {
        "author": "趙蕃",
        "paragraphs": [
            "故鄉墮渺茫，迺此窮山依。",
            "力業困乏資，蕭颯如秋暉。",
            "人生初無根，歲月著翼飛。",
            "更堪幾寒暑，蔓草真同歸。",
            "與懷死後名，不補身前饑。",
            "已矣勿多譚，寧能置深悲。"
        ],
        "title": "東坡在惠州窘於衣食以重九近有樽俎蕭然之歎和淵明貧士七詩今去重九三日爾僕以新穀未升方絕糧是憂至於樽俎又未暇計也因誦靖節貧士詩及坡翁所和者輒復用韻  其一",
        "id": "2ffecbb0-dba5-4371-a903-09eb47d8900b"
    },
    {
        "author": "趙蕃",
        "paragraphs": [
            "淵明生亂世，何意爭鶴軒。",
            "念歸非一日，寓說因田園。",
            "不嗟瓶儲空，寧歎竈絕烟。",
            "聲名向千載，誰得加磨研。",
            "孟軻論尚友，我亦佩此言。",
            "古人未易誣，今代無茲賢。"
        ],
        "title": "東坡在惠州窘於衣食以重九近有樽俎蕭然之歎和淵明貧士七詩今去重九三日爾僕以新穀未升方絕糧是憂至於樽俎又未暇計也因誦靖節貧士詩及坡翁所和者輒復用韻  其二",
        "id": "6cf0cb89-5135-4214-83c0-5c8a8ab1198c"
    },
    {
        "author": "趙蕃",
        "paragraphs": [
            "誰云鍾期死，伯牙遂忘琴。",
            "淵明出晉宋，東坡作知音。",
            "究其出處間，岨峿皆直尋。",
            "和詩固亡恙，端若一手斟。",
            "我時誦其集，危坐常加欽。",
            "緬懷兩先生，千古同此心。"
        ],
        "title": "東坡在惠州窘於衣食以重九近有樽俎蕭然之歎和淵明貧士七詩今去重九三日爾僕以新穀未升方絕糧是憂至於樽俎又未暇計也因誦靖節貧士詩及坡翁所和者輒復用韻  其三",
        "id": "fdbb24ac-3150-46f4-9486-a51ff41e74f1"
    },
    {
        "author": "趙蕃",
        "paragraphs": [
            "四皓逃商山，下視衣褐婁。",
            "不知建成客，孰與封君酬。",
            "夷齊古逸民，食粟猶耻周。",
            "何曾墮人計，圖安卒成憂。",
            "不然靖節翁，那與沮溺儔。",
            "顧于一日間，無羨斯無求。"
        ],
        "title": "東坡在惠州窘於衣食以重九近有樽俎蕭然之歎和淵明貧士七詩今去重九三日爾僕以新穀未升方絕糧是憂至於樽俎又未暇計也因誦靖節貧士詩及坡翁所和者輒復用韻  其四",
        "id": "c4a1234d-c615-45ab-bc76-6e7dbf1a0784"
    },
    {
        "author": "趙蕃",
        "paragraphs": [
            "去年迫重九，倦遊正長干。",
            "稅駕僧屋古，無從借船官。",
            "今年山中居，朝暮無續餐。",
            "朔身謾九尺，何時辭餒寒。",
            "貨殖賜何有，簞瓢未臞顔。",
            "因知昔人意，道勝貧非關。"
        ],
        "title": "東坡在惠州窘於衣食以重九近有樽俎蕭然之歎和淵明貧士七詩今去重九三日爾僕以新穀未升方絕糧是憂至於樽俎又未暇計也因誦靖節貧士詩及坡翁所和者輒復用韻  其五",
        "id": "8c43a3b5-305b-4b24-bda9-8700bf3fe7af"
    },
    {
        "author": "趙蕃",
        "paragraphs": [
            "閒居起常早，倦巾首如蓬。",
            "偶繙西都書，意外文字工。",
            "清名誰爲高，凜凜惟楚龔。",
            "當時豈無人，罕與二子同。",
            "乃知士生世，不貴侯籍通。",
            "九原如可作，何憚執鞭從。"
        ],
        "title": "東坡在惠州窘於衣食以重九近有樽俎蕭然之歎和淵明貧士七詩今去重九三日爾僕以新穀未升方絕糧是憂至於樽俎又未暇計也因誦靖節貧士詩及坡翁所和者輒復用韻  其六",
        "id": "01b34df2-225f-49db-9be8-0d604d7f65ba"
    },
    {
        "author": "趙蕃",
        "paragraphs": [
            "昔在龐德公，有足不入州。",
            "鸞鳳自有志，燕雀安可儔。",
            "迺知金石堅，不逐萬物流。",
            "當時天下事，固爲長者憂。",
            "未易一木支，殺身何能酬。",
            "令人爲短氣，哀哉融與修。"
        ],
        "title": "東坡在惠州窘於衣食以重九近有樽俎蕭然之歎和淵明貧士七詩今去重九三日爾僕以新穀未升方絕糧是憂至於樽俎又未暇計也因誦靖節貧士詩及坡翁所和者輒復用韻  其七",
        "id": "d4578aa5-b505-45cc-a24b-c964bae2a1b4"
    },
    {
        "author": "趙蕃",
        "paragraphs": [
            "鷄鳴戒柴車，月落到林寺。",
            "先生方睡美，童子驚客至。",
            "晨霜粲屋瓦，初日照平地。",
            "雖非贊公宿，似是超師誼。",
            "分携屬秋風，倏忽竟此歲。",
            "相望不爲遠，數見良不易。",
            "公行立朝班，我政親農耜。",
            "自茲出處殊，寧使心迹異。",
            "歡華一朝寵，風節千古事。",
            "要令松谷名，因公表於世。"
        ],
        "title": "謁文叔于松谷",
        "id": "935772bb-4883-4dca-9382-524efdfb2d89"
    },
    {
        "author": "趙蕃",
        "paragraphs": [
            "久客倦城市，薄言歸田廬。",
            "秣馬待日歛，顛風忽來俱。",
            "橫策徑成去，撲撲埃滿鬚。",
            "晴雷隠虛空，數雨如投珠。",
            "渴甚念茗飲，遲回尋梵居。",
            "少焉復前邁，行行過烟墟。",
            "但驚田疇間，有似槁復蘇。",
            "及經道途衝，餘流尚通渠。",
            "乃悟適來雨，咫尺或有無。",
            "天公本何心，分龍信非誣。",
            "自茲到吾棲，崗嶺更複迂。",
            "山窮偶逢寺，可以休僕痡。",
            "投鞍議食事，僅具粥一盂。",
            "道人吾故人，問我來崎嶇。",
            "既能設瓜果，村酒亦復沽。",
            "我愧非淵明，僧誠遠公徒。",
            "停杯竟高枕，夢境知何如。",
            "明當带星起，草露徒侵裾。",
            "還家一何忙，視竹齊架書。",
            "優哉且自適，休問瓶無儲。"
        ],
        "title": "自玉山歸竹隠投宿廣平院",
        "id": "0fe8ebda-8a6d-4c8e-a457-bebd2820123b"
    },
    {
        "author": "趙蕃",
        "paragraphs": [
            "秋清意自佳，况此山崦靜。",
            "今晨風日暖，亦復起我病。",
            "叢深木樨多，激烈香成陣。",
            "何必薝蔔林，方能明佛性。"
        ],
        "title": "遣興二首  其一",
        "id": "532d52f0-0775-4e92-b746-0e9871fa2ebc"
    },
    {
        "author": "趙蕃",
        "paragraphs": [
            "西風何從來，驚我庭下綠。",
            "竹君了不知，儼立若带束。",
            "山居陋無友，弔影唯吾僕。",
            "得此助婆娑，寧能嘆幽獨。"
        ],
        "title": "遣興二首  其二",
        "id": "73e3c3b5-be41-4ce4-a0d4-2d85dcd003dc"
    },
    {
        "author": "趙蕃",
        "paragraphs": [
            "黄昏月甚佳，夜半風忽起。",
            "直疑天又變，况覺寒逾水。",
            "破衾不能溫，曲身豈復論。",
            "窗明亟問似，霜裏明朝暾。",
            "梅開何處樹，索莫誰能顧。",
            "被褐復扶筇，從君覓詩去。"
        ],
        "title": "寒夜曉起呈斯遠",
        "id": "8c5b9874-f120-4323-b47d-4bef2be7a0b0"
    },
    {
        "author": "趙蕃",
        "paragraphs": [
            "布衾失餘溫，紙窗啟微明。",
            "霜粲萬瓦白，江可一葦橫。",
            "故園菊應荒，郢岸梅且榮。",
            "客遊胡滯留，歲事行崢嶸。"
        ],
        "title": "晨起",
        "id": "4fa343ad-e4a0-41a8-884c-7cd526ba1583"
    },
    {
        "author": "趙蕃",
        "paragraphs": [
            "窗前亦何有，有槐儼而長。",
            "植之自誰歟，花開幾經黄。",
            "那知窗中人，不作昔日忙。",
            "但戀六月蔭，超然傲羲皇。"
        ],
        "title": "幽居",
        "id": "fb50fec2-274b-42ef-838f-4eccc689868a"
    },
    {
        "author": "趙蕃",
        "paragraphs": [
            "立春數日間，梅花未多睹。",
            "書窗有折枝，每浸則微吐。",
            "殘編宵未眠，卯酒朝自舉。",
            "時聞遞幽香，似接譚妙語。",
            "林園何人家，厥地非容與。",
            "曾知將軍祠，老木瞰江滸。",
            "時中幾及之，欲往遭雪阻。",
            "莫要居士麯，但費先生楮。",
            "前朝得霜霽，决意喚鳴樐。",
            "肩輿已出門，邂逅謁吾侶。",
            "忽焉頭岑岑，歸卧更侵膂。",
            "或者瘧爲祟，又意瘴莫禦。",
            "杯鐺且棄置，藥餌事煎煮。",
            "豈唯病獨然，陰雲重彌宇。",
            "羲之嗜山水，誓墓不自許。",
            "涪翁訪岑公，亦歎連朝雨。",
            "世人肆貪求，妄意輒簪組。",
            "寧知一笑適，亦自有從拒。",
            "天雲會當開，我病亦應愈。",
            "但恐梅之花，蹁躚如化羽。"
        ],
        "title": "得晴欲過江訪梅已忽病作天亦復陰悵然有賦",
        "id": "3ccf857e-7083-4c14-86d0-e251b4305306"
    },
    {
        "author": "趙蕃",
        "paragraphs": [
            "宣城死諸葛，管城不中書。",
            "我無操舟長，顧病河流紆。",
            "朝來罷茶甌，閑詩念追摹。",
            "毛錐不勝任，一戰驚摧車。",
            "孫郎吳中回，此物富有餘。",
            "自云得祕法，蠹口絕覬覦。",
            "君今英妙年，賦成似相如。",
            "自宜給筆札，奏技承明廬。",
            "非如寒窗人，章句分錙銖。",
            "多貯竟胡爲，何妨稍遺余。"
        ],
        "title": "從孫一昆仲求毗陵筆",
        "id": "91f7c50f-e1fa-4e45-af7d-ad28d2bb2894"
    },
    {
        "author": "趙蕃",
        "paragraphs": [
            "蟲臂鼠肝能幾許，何如徑駕牛車去。",
            "虎頭未必果癡絕，死穴舊來輸狡兔。",
            "先生端是人中龍，爲蛇畫足吾何功。",
            "士窮有愧食穀馬，况乃爛羊關內封。",
            "春風開花到猴李，白酒黄雞思下里。",
            "賦因狗監笑相如，豬肝不食寧爲說。"
        ],
        "title": "遠齋作十二辰歌見贈且帥同作",
        "id": "7b88e1e9-e20e-4384-b5de-61a517da479c"
    },
    {
        "author": "趙蕃",
        "paragraphs": [
            "淵明豈樂居巖藪，逢此百罹聊飲酒。",
            "龔生未免不食亡，孔融竟落姦雄手。",
            "想見龍眠下筆時，佇目精神思尚友。",
            "開圖我亦有遺恨，不得執屨從其後。"
        ],
        "title": "題歸去來圖",
        "id": "1d58693c-ca85-40d9-94fa-316faaab76d4"
    },
    {
        "author": "趙蕃",
        "paragraphs": [
            "天風索索鳴枯桑，天寒自茲繁雪霜。",
            "故人別我向何許，蘭溪水深葦可杭。",
            "憶初識君上君堂，論交許參鴻雁行。",
            "三年還往少間斷，惠好如此宜毋忘。",
            "人生會合胡能常，君行我留增慨慷。",
            "雖云吳楚數驛地，書札便恐疎寄將。",
            "君才有如玉截肪，不待雕琢成文章。",
            "一官婆娑百僚底，衆謂寶器橫道旁。",
            "問君此去何其忙，金尊綵服樂未央。",
            "他年盛事一門見，父子持橐俱明光。"
        ],
        "title": "送周仲材罷官還婺女侍旁",
        "id": "1738e42d-af59-4b3f-9f29-f431bd5b4052"
    },
    {
        "author": "趙蕃",
        "paragraphs": [
            "舍東舍西繰車鳴，陂南陂北秧壠平。",
            "共期今年好春事，自茲無苦惟須晴。",
            "如何忽作十日雨，農夫輟耕病紅女。",
            "爾曹惴惴何足云，忍使憂形使君慮。",
            "人言水旱有常數，豐凶不假祈禳助。",
            "那知使君爲民爾，一念未萌神固許。",
            "朝來風色端何祥，溪流復故山屏張。",
            "欣然此屋盡和氣，使君之賜真無央。"
        ],
        "title": "張信州禱晴輒應以詩賀之",
        "id": "d03d72aa-76b5-40fe-a891-b70ab237c76c"
    },
    {
        "author": "趙蕃",
        "paragraphs": [
            "春風吹晴簷雨止，蘭芽半吐梅堆委。",
            "階前背蔭苔蘚深，曳杖不妨成細履。",
            "浮生憂喜均何如，誰能役役愁其軀。",
            "時閒意適且自慰，莫問詰朝瓶乏儲。"
        ],
        "title": "喜晴",
        "id": "6e529d91-bc82-4471-823c-e71e2082d349"
    },
    {
        "author": "趙蕃",
        "paragraphs": [
            "早禾登場無餘粒，晚禾結穟俱全實。",
            "如聞自入夏秋來，十日一雨晴五日。",
            "去年夏旱秋與同，早禾半穫晚禾空。",
            "未云收獲告畢工，十家九家愁歎中。",
            "豈知今年有豐殖，父子相安妻反室。",
            "東坡先生故嘗言，民自天民天定卹。",
            "我今千里方來歸，釋擔先題樂歲詩。",
            "其誰傳似閭里兒，乘時閉糴將安施。"
        ],
        "title": "樂歲歌",
        "id": "c47ae422-3db3-4411-af3a-c97f87bd5903"
    },
    {
        "author": "趙蕃",
        "paragraphs": [
            "我自廬山十五載，犇走坐受世迫隘。",
            "今年一夢落星灣，遥賞意短終不快。",
            "褰裳高步千仞岡，下視城郭等蓬塊。",
            "陰風遠來龍噫吟，大江東下波滂湃。",
            "遠游止爲兩眸計，扶杖深歎造物大。",
            "五老自是吾故人，一笑却恨浮雲礙。",
            "欲搜短句記來游，倚檻孤嘯上方外。",
            "康州涪翁我所師，借問遺碑悉安在。"
        ],
        "tags": [
            "庐山"
        ],
        "title": "落星寺",
        "id": "b5203ef7-a502-4241-9439-7d9889305719"
    },
    {
        "author": "趙蕃",
        "paragraphs": [
            "青山峩峩聳髻鬟，流水瑟瑟鳴佩環。",
            "朝雲暮雨在何許，秋月春風空自閒。",
            "予今老矣鬢且斑，行役殆遍江之南。",
            "舊遊渺邈大姑石，吾家側近丫頭巖。"
        ],
        "title": "過女兒浦",
        "id": "da7a396f-58d2-4da4-abd9-e7521eeacc55"
    },
    {
        "author": "趙蕃",
        "paragraphs": [
            "江天漠漠江雲濕，江波浩浩江鷗急。",
            "二十年間幾經歷，欲論舊事俱陳迹。",
            "舟人漁子笑且語，不知客子行路苦。",
            "今夜解帆落星渚，典衣市酒寬久旅。"
        ],
        "title": "抵南康",
        "id": "8354cd63-d3c0-4b89-b3cb-4d461ea90604"
    },
    {
        "author": "趙蕃",
        "paragraphs": [
            "蘇仙盡飲不滿勺，平生願求酒方略。",
            "空山松桂不使間，必使捐糜效斟酌。",
            "自言坐客有酣適，己雖獨醒同醉樂。",
            "是心可以付調元，歎息鄉來湖海著。",
            "邇來繼有孫夫子，文高飲少俱蘇若。",
            "如何喜釀又相似，叔敖典型亂今昨。",
            "談間快說酒中病，鏖戰如遇將軍霍。",
            "至其妙處殆神授，后稷播種神農藥。",
            "冬篘近撇不老泉，石室蘭溪望風却。",
            "我時籃輿適過之，靜掃玉亭供偃薄。",
            "呼童洗觴置我前，謂我多寡隨人各。",
            "詎須珠玉始脩容，濡唇頓爾忘諧謔。",
            "我云此乃酒御史，徑取橄欖充咀嚼。",
            "庶幾正味兩相類，祛我沉痾屏無作。",
            "我家是邦陋隨俗，白酒釀來纔宿諾。",
            "彼人固肯號茅柴，此意豈復知京洛。",
            "阿連聞道愈於我，換米急拋居士屩。",
            "不勞火齊撓妻孥，要與論功上麟閣。",
            "祇今旬月計已熟，沾溉况自有夙約。",
            "醉鄉道路久生梗，愁城疆界思開拓。",
            "便須健步速持似，預恐肴核窮搜索。",
            "梅公不與俗子對，我亦竹門無鎖鑰。",
            "但判醉倒更微吟，萬事休休還莫莫。"
        ],
        "title": "成父以子進釀法爲酒酒成許分貺趣之以詩併呈子進昆仲",
        "id": "0ca8a807-fc69-4df3-bafc-d80fd18a0f86"
    },
    {
        "author": "趙蕃",
        "paragraphs": [
            "詩老作詩窮欲死，序詩迺得歐陽氏。",
            "序言人窮詩迺工，此語不疑如信史。",
            "少陵流落白也竄，郊島摧埋終不起。",
            "是知造物惡鎸鑱，故遣饑寒被其體。",
            "嗟我少小不解事，失身偶落翰墨裏。",
            "年來百念已灰滅，只有宿心猶在此。",
            "後來不作諸老亡，冥行恐墮澗谷底。",
            "雖云黄卷可尚友，糟粕詎能臻妙理。",
            "率然有作每自厭，一紙真成再三毀。",
            "庶幾穮蔉望豐年，亦學乘流到涯涘。",
            "那知事迺有大繆，藝未及成窮已至。",
            "皆言詩工固可俟，窮爲先兆自應爾。",
            "坐茲不復置追悔，志在溫飽誠足鄙。",
            "玄泓管楮日相從，固異小人甘若醴。",
            "朅來中書忽告老，一朝左右手俱廢。",
            "嘲風咏月不耐閒，按圖姑聽求諸市。",
            "我詩縱不稱犀象，葦管雞毛那慣使。",
            "紛紛著墨與水浮，勢如絲亂安得治。",
            "戲題滿几輒大笑，翻憶兒詩汙窗紙。",
            "操舟無長病河紆，我詩固說當罪己。",
            "又聞工欲善迺事，未有不先資利器。",
            "作牋搜乞累朋友，往往猶吾歎崔子。",
            "錦囊藤篋世不乏，鼠齧蟲攻誰料理。",
            "那知我輩有百艱，此事且然他可比。"
        ],
        "title": "近乏筆託二張求之于市殊不堪也作長句以資一笑",
        "id": "27891b49-bb9d-45f1-828c-9b9085419f13"
    },
    {
        "author": "趙蕃",
        "paragraphs": [
            "是邦且熟無多收，况於水旱相爲憂。",
            "使君奏課避非實，檄公按視臨田疇。",
            "民聞公來相告語，活國憂民公自許。",
            "平時愛我如恐傷，今胡不能爲輕賦。",
            "人生衣食固有端，作苦寧敢求自安。",
            "分當戮力給公上，何意年歲逢艱難。",
            "吾君德盛過文景，詔書屢下民惟省。",
            "公其爲我謝使君，考雖下下民安枕。"
        ],
        "title": "郡檄子肅檢視旱田以詩寄之",
        "id": "1895acdf-eefa-4c4d-b512-06873eb2c01f"
    },
    {
        "author": "趙蕃",
        "paragraphs": [
            "霞尾千山赤，雲腰幾樹連。",
            "若非彭蠡正，當是洞庭偏。",
            "歲月驚飛鳥，功名憶墮鳶。",
            "開圖若有感，歸思忽無邊。"
        ],
        "tags": [
            "洞庭湖"
        ],
        "title": "題江貫道江行晚日圖",
        "id": "0eb06654-95ea-4fcf-b293-a090ca0ef72f"
    },
    {
        "author": "趙蕃",
        "paragraphs": [
            "人語村村好，雞聲處處聞。",
            "樹猶埋宿雨，山未釋停雲。",
            "俯仰夏已度，屈伸秋又分。",
            "平生燈火念，牢落嘆離羣。"
        ],
        "title": "晨起",
        "id": "ed983056-ba22-499b-8f64-7be246d8d77f"
    },
    {
        "author": "趙蕃",
        "paragraphs": [
            "林雪乾留凍，巘雲行带昏。",
            "幽人貪熟睡，簷鵲故多言。",
            "宿潤微侵屨，晨光漸滿軒。",
            "倦能行竹逕，閑且灌蘭盆。"
        ],
        "title": "幽居多暇風雨兼旬山色菁葱禽聲在樹顧而樂之因賦此",
        "id": "b40b4863-cb7c-461d-9e93-58bcafafabbd"
    },
    {
        "author": "趙蕃",
        "paragraphs": [
            "度嶺且萬里，友于凡幾年。",
            "忽驚同拉朽，何敢恃扶顛。",
            "躋勝亡行具，結趺聊坐禪。",
            "山南與山北，從此罷蹁躚。"
        ],
        "title": "有以靈壽杖爲貺周旋累年忽爾摧折感而賦之",
        "id": "574c6a64-66c9-4776-8684-46ded2e55292"
    },
    {
        "author": "趙蕃",
        "paragraphs": [
            "晨起雨間雪，晚行風送晴。",
            "梅殘冰玉瘦，林遠畫圖呈。",
            "賈客嗟長路，農夫樂早耕。",
            "余懷獨無累，徙倚待詩成。"
        ],
        "title": "山行",
        "id": "1960e547-9995-45ff-aa1a-b9de8191ec69"
    },
    {
        "author": "趙蕃",
        "paragraphs": [
            "寒食又清時，連陰得蹔晴。",
            "欲知春事晚，已見綠陰成。",
            "蝶有俱飛逐，鳥仍求友聲。",
            "春衣期暖至，短褐尚寒生。"
        ],
        "title": "清明",
        "id": "b36d7f5b-7c63-461d-b9a7-00f1629f8018"
    },
    {
        "author": "趙蕃",
        "paragraphs": [
            "十載依脩竹，今秋始一辭。",
            "琴書與俱載，風月故長隨。",
            "四海均爲寓，旁觀莫浪疑。",
            "全家肯同住，未媿鹿門期。"
        ],
        "title": "徙居祖印寺",
        "id": "f4bfa3bc-189c-4c5c-a4d0-0422b597b65c"
    },
    {
        "author": "趙蕃",
        "paragraphs": [
            "舊歲旱爲虐，今年雨以時。",
            "如聞諸郡國，可脫半寒饑。",
            "我自無田者，空成樂歲詩。",
            "誰官太史氏，直筆要無遺。"
        ],
        "title": "郊居秋晚五首  其一",
        "id": "9bad882e-1f6d-4f22-9115-0cbe95be21d0"
    },
    {
        "author": "趙蕃",
        "paragraphs": [
            "祇道秋蕭索，木犀能再開。",
            "驚看倚修竹，便恐滿蒼苔。",
            "花瘦非疇昔，香深有自來。",
            "微吟真浪爾，細折爲誰哉。"
        ],
        "title": "郊居秋晚五首  其二",
        "id": "ac6cbf9f-c27e-409e-b8e0-a37046133044"
    },
    {
        "author": "趙蕃",
        "paragraphs": [
            "庭菊種匪晚，秋風開爾遲。",
            "人嗟地力薄，我有歲寒期。",
            "蘭芷元同類，蒿萊敢肆欺。",
            "懷哉非失所，社老謾銜悲。"
        ],
        "title": "郊居秋晚五首  其三",
        "id": "e1b6f56e-215f-4824-8963-8ecd201455ea"
    },
    {
        "author": "趙蕃",
        "paragraphs": [
            "松柏有正性，風霜無橫侵。",
            "南方異摇落，衆木共青森。",
            "曲士應懷悅，我曹嘗感心。",
            "詩成誰和者，絃絕未忘琴。"
        ],
        "title": "郊居秋晚五首  其四",
        "id": "ecaf32e3-8117-4897-9e92-5eca73d4237a"
    },
    {
        "author": "趙蕃",
        "paragraphs": [
            "霜雨飛何密，窮秋易作悲。",
            "長身竹孤瘦，短髮草黄萎。",
            "漸邇風霜迫，誰無裘褐思。",
            "向惟逃夏日，今已念朝曦。"
        ],
        "title": "郊居秋晚五首  其五",
        "id": "d8a00a90-af40-45df-ba44-a708a4ed184c"
    },
    {
        "author": "趙蕃",
        "paragraphs": [
            "竹屋煎茶罷，風床散帙餘。",
            "花殘蜂不至，食盡雀來疎。",
            "無客對揮麈，有筇扶遶除。",
            "茲時潘處士，詩敗爲催租。"
        ],
        "title": "催租人至作",
        "id": "46c9e9a8-85b6-4fdc-ac77-2ef93cbe480f"
    },
    {
        "author": "趙蕃",
        "paragraphs": [
            "振衣猶戶內，發興已雲端。",
            "問路非生境，逢人若素歡。",
            "行知近林邃，望覺遠峰攢。",
            "顧可資瞻眺，胡能卹髀髖。"
        ],
        "title": "端峰往還三首  其一",
        "id": "9f2787a0-00fa-4b11-8a25-770be088b8ca"
    },
    {
        "author": "趙蕃",
        "paragraphs": [
            "甚厭窮居陋，聊爲佛界遨。",
            "追隨有逢掖，應對屬方袍。",
            "褊性便幽隠，畏途思避逃。",
            "明當與山別，回首念塵勞。"
        ],
        "title": "端峰往還三首  其二",
        "id": "64ff4457-aa04-4513-bd3c-e702bd91042f"
    },
    {
        "author": "趙蕃",
        "paragraphs": [
            "蹔住已積日，此生知幾來。",
            "歛容看夭矯，側足避崔嵬。",
            "隨意從登降，無心計挽推。",
            "雲寒易成晚，家近故須回。"
        ],
        "title": "端峰往還三首  其三",
        "id": "57c14d8c-4cf5-4e27-80cf-3e771bdb812b"
    },
    {
        "author": "趙蕃",
        "paragraphs": [
            "今朝欣雨止，天氣漸清和。",
            "籬落小桃破，階除馴雀多。",
            "占方移果樹，带土數蔬科。",
            "農務侵尋及，吾寧久卧疴。"
        ],
        "title": "小園早步",
        "id": "ee948b47-0c99-49f4-a8c8-3dbe7f972ebb"
    },
    {
        "author": "趙蕃",
        "paragraphs": [
            "摧輪荒水磨，漲潦失連湖。",
            "縱使非長路，能忘去此都。",
            "未應爲物役，真復坐饑驅。",
            "好在佳山水，懸應識故吾。"
        ],
        "title": "閏月二十日離玉山八月到餘干易舟又二日抵鄱陽城追集途中所作得詩十有二首  其一",
        "id": "772c08db-8c83-447f-aa7d-72d64508dad7"
    },
    {
        "author": "趙蕃",
        "paragraphs": [
            "草草朝成市，匆匆客繫船。",
            "荒雞亂人語，細雨雜炊煙。",
            "歲月真前夢，江山殆宿緣。",
            "沙鷗應笑我，疎鬢異當年。"
        ],
        "title": "閏月二十日離玉山八月到餘干易舟又二日抵鄱陽城追集途中所作得詩十有二首  其二",
        "id": "93711a43-62a1-4505-8b2b-264cc559e18f"
    },
    {
        "author": "趙蕃",
        "paragraphs": [
            "岸盡催撐渡，風橫促解橋。",
            "傳聞記常歲，偉觀得今朝。",
            "時有疎鐘度，誰云隔岸遥。",
            "明當絕溪去，應爲好山招。"
        ],
        "title": "閏月二十日離玉山八月到餘干易舟又二日抵鄱陽城追集途中所作得詩十有二首  其三",
        "id": "4ea2aa75-c42e-4daa-a924-99108fceaaf8"
    },
    {
        "author": "趙蕃",
        "paragraphs": [
            "下水有放溜，泝流多哭灘。",
            "人能等遲速，事豈病艱難。",
            "返照千山赤，春風兩鬢寒。",
            "生平慣行役，無復漫悲酸。"
        ],
        "title": "閏月二十日離玉山八月到餘干易舟又二日抵鄱陽城追集途中所作得詩十有二首  其四",
        "id": "56fab6b8-fddb-42f8-80e5-4d48c680c7ae"
    },
    {
        "author": "趙蕃",
        "paragraphs": [
            "汭口成孤泊，章巖說舊遊。",
            "征商毋見挽，日暮自應休。",
            "煙暝棲鴉樹，沙昏宿鷺洲。",
            "浮生真泛泛，吾道莽悠悠。"
        ],
        "title": "閏月二十日離玉山八月到餘干易舟又二日抵鄱陽城追集途中所作得詩十有二首  其五",
        "id": "cb77d602-18e2-451c-b0a3-eba5d5ad81d1"
    },
    {
        "author": "趙蕃",
        "paragraphs": [
            "借石誰爲主，叫應呼莫譍。",
            "樓高才隠約，樹遠更崚嶒。",
            "掛席凡三過，停橈欠一登。",
            "扁舟向何許，漂泊傍漁罾。"
        ],
        "title": "閏月二十日離玉山八月到餘干易舟又二日抵鄱陽城追集途中所作得詩十有二首  其六",
        "id": "34036b9e-fdd8-4da3-a1bb-8beef5063830"
    },
    {
        "author": "趙蕃",
        "paragraphs": [
            "樓殿何年寺，檣帆別郡船。",
            "溪山妙圖畫，井邑盛人煙。",
            "未覺鄉音改，空驚歲事遷。",
            "桃花知不遠，底處覓真僊。"
        ],
        "title": "閏月二十日離玉山八月到餘干易舟又二日抵鄱陽城追集途中所作得詩十有二首  其七",
        "id": "fd7d956e-e3fa-48eb-86af-cf1a1e672ef5"
    },
    {
        "author": "趙蕃",
        "paragraphs": [
            "不見千株樹，空留百尺臺。",
            "仙人定無有，行客自裴回。",
            "更欲危欄倚，生嫌莫色催。",
            "病僧多不出，門外長蒼苔。"
        ],
        "title": "閏月二十日離玉山八月到餘干易舟又二日抵鄱陽城追集途中所作得詩十有二首  其八",
        "id": "c46702d6-3272-49c6-8cce-58576b90fad7"
    },
    {
        "author": "趙蕃",
        "paragraphs": [
            "望望龜峰寺，行行番國船。",
            "林深寒日薄，沙逈晚風顛。",
            "能賦思孫楚，同行有惠連。",
            "好詩相撥觸，才盡不能宣。"
        ],
        "title": "閏月二十日離玉山八月到餘干易舟又二日抵鄱陽城追集途中所作得詩十有二首  其九",
        "id": "8668654d-5428-4c1e-8970-9d950cdd0024"
    },
    {
        "author": "趙蕃",
        "paragraphs": [
            "喚渡風殊懷，穿林日向中。",
            "飛泉半崖落，峭壁與天通。",
            "往者名猶在，仙人事已空。",
            "徐巖不爲遠，歸去若匆匆。"
        ],
        "title": "閏月二十日離玉山八月到餘干易舟又二日抵鄱陽城追集途中所作得詩十有二首  其一○",
        "id": "a8a39507-0099-43f1-ace0-6ec70112bdba"
    },
    {
        "author": "趙蕃",
        "paragraphs": [
            "試登雲錦閣，還上揖仙亭。",
            "棟宇雖摧落，江山自典型。",
            "衝風聊策杖，晚日更揚舲。",
            "要寫吳江句，初無六尺屏。"
        ],
        "title": "閏月二十日離玉山八月到餘干易舟又二日抵鄱陽城追集途中所作得詩十有二首  其一一",
        "id": "a01522a9-0f24-461c-a05e-03f6f7c97e74"
    },
    {
        "author": "趙蕃",
        "paragraphs": [
            "草草天涯棹，悠悠江上鷗。",
            "琵琶千古恨，蓑笠十年游。",
            "莫向官亭泊，閑爲佛界流。",
            "明朝更西去，依舊覓扁舟。"
        ],
        "title": "閏月二十日離玉山八月到餘干易舟又二日抵鄱陽城追集途中所作得詩十有二首  其一二",
        "id": "1dc29de8-0e87-4a7e-a2da-ba08b0b8b9ae"
    },
    {
        "author": "趙蕃",
        "paragraphs": [
            "棹掠湖邊浦，帆收柳外橋。",
            "蒲深映鳬沒，浪靜覺魚跳。",
            "紗帢因眠側，霜豪倚醉摇。",
            "春風空浩蕩，客思只蕭條。"
        ],
        "title": "定誇浦",
        "id": "0306cbc2-c898-4f61-86c0-4bb00bc3e8d3"
    },
    {
        "author": "趙蕃",
        "paragraphs": [
            "回首江山舊，他年來往頻。",
            "人誰無一飽，汝獨值多辛。",
            "泛泛將何往，悠悠媿此身。",
            "懷哉松與菊，白露及時新。"
        ],
        "title": "富陽道中遇風感歎作",
        "id": "e7feec22-de66-435f-93a3-463412b68f38"
    },
    {
        "author": "趙蕃",
        "paragraphs": [
            "一出有百阻，吾生何太艱。",
            "問途迷野寺，積淖落前山。",
            "勢以鷄晨待，聊安虎落間。",
            "濁醪無路覓，破衲與渠關。"
        ],
        "title": "將宿天心寺以失路遂止野人家",
        "id": "e7deff50-bc8c-4257-a045-f9e996c55fac"
    },
    {
        "author": "趙蕃",
        "paragraphs": [
            "曾因避仇去，竟作倦遊歸。",
            "梅蕊經青眼，緇塵染素衣。",
            "湖山新有得，歲月舊成非。",
            "小定能來否，柴關夜啟扉。"
        ],
        "title": "喜公擇之歸兼懷子崧三首  其一",
        "id": "dd1e2842-e669-4aaf-b825-9e1ba6a235bc"
    },
    {
        "author": "趙蕃",
        "paragraphs": [
            "子去吾誰與，諸孫共此悲。",
            "幾經行役苦，還讀寄來詩。",
            "事要規摹立，寧憂寒餓爲。",
            "安知造物意，於爾不吾私。"
        ],
        "title": "喜公擇之歸兼懷子崧三首  其二",
        "id": "1e337653-1bd9-4916-8707-b93de8375c7c"
    },
    {
        "author": "趙蕃",
        "paragraphs": [
            "建德老斯立，近來雙鯉魚。",
            "殷勤數稱子，交友未慚予。",
            "多病誰如我，微官政凂渠。",
            "吾君方銳治，何乃緩徵車。"
        ],
        "title": "喜公擇之歸兼懷子崧三首  其三",
        "id": "91e250b3-a52d-4ba5-a708-8eafa86ec297"
    },
    {
        "author": "趙蕃",
        "paragraphs": [
            "死別生難見，生離死會逢。",
            "休憑海山信，浪覓少翁容。",
            "春院無新跡，羅衣有舊縫。",
            "昨朝桃李艷，今日綠陰重。"
        ],
        "title": "悼亡",
        "id": "8f6cb6e5-0540-4488-aa87-154e6ff7e3fd"
    },
    {
        "author": "趙蕃",
        "paragraphs": [
            "平生遠齋老，爲說惠連賢。",
            "制行有成德，工詩稱舊聯。",
            "幾年徒慕想，十載獲周旋。",
            "別去吳中遠，書無雁足傳。"
        ],
        "title": "悼劉仲遠  其一",
        "id": "1a6745d0-b1ff-4537-9a5e-9585ff4595ef"
    },
    {
        "author": "趙蕃",
        "paragraphs": [
            "朝共阿戎飯，暮同烏戍舟。",
            "新詩蒙惠好，顧我闕賡酬。",
            "化鶴驚何往，觀魚事已休。",
            "音容無日見，巾屨想神游。"
        ],
        "title": "悼劉仲遠  其二",
        "id": "5fbf5557-091f-44b9-80b8-e9ae996f5d6b"
    },
    {
        "author": "趙蕃",
        "paragraphs": [
            "不念廼兄老，忍遺諸子才。",
            "結交予最晚，聞訃亦深哀。",
            "銘志誰爲作，松杉何地栽。",
            "堂堂那復有，皎日竟浮埃。"
        ],
        "title": "悼劉仲遠  其三",
        "id": "5c7747a5-da5f-446b-a16e-b9a1101aef75"
    },
    {
        "author": "趙蕃",
        "paragraphs": [
            "地迥闕虎落，秋來逢鼠偷。",
            "貧居乏給使，力作費營謀。",
            "鄰近俱相集，讙言卒未休。",
            "濁醪澆渴肺，香飯飽饑喉。",
            "密篠分新翠，深林失故稠。",
            "斬除才就束，委積動成丘。",
            "經布潛依塹，蛇行曲過溝。",
            "周遭類屏障，森列勝戈矛。",
            "黄耳斯逃責，青氈好在不。",
            "幽棲知有託，高枕得無憂。"
        ],
        "title": "竹隠新籬",
        "id": "57b27dfc-49db-4c21-b3fe-1856b73d9b6a"
    },
    {
        "author": "趙蕃",
        "paragraphs": [
            "憶昨才聞召節趨，江湖日月誦除書。",
            "政途去此不容咫，物望在廷誰得如。",
            "豈但疲民望蘇醒，更知寒士待吹噓。",
            "所期異日施行次，不負于今拜獻初。"
        ],
        "title": "呈趙叔侍郎子直二首  其一",
        "id": "62ca6ca1-f93c-436b-aba8-b039538148eb"
    },
    {
        "author": "趙蕃",
        "paragraphs": [
            "潦倒三年白下官，畏途常以此心觀。",
            "求爲廟令直不易，翻入帝城良獨難。",
            "落落白頭游且倦，悠悠青眼刺空漫。",
            "文章功用知無補，保此不渝惟歲寒。"
        ],
        "title": "呈趙叔侍郎子直二首  其二",
        "id": "1ec3540b-a087-422d-9a67-b3f9b52ce738"
    },
    {
        "author": "趙蕃",
        "paragraphs": [
            "人誰不慕直言名，未有保持終不傾。",
            "可使濁涇侵渭水，信於落月見長庚。",
            "要令國有九鼎重，自是身如一葉輕。",
            "常病此風今寂寞，古涂荆棘頼公行。"
        ],
        "title": "侍郎周公不赴富沙士論推高以詩寄呈",
        "id": "4a875efc-2f61-440c-925a-5906c6051676"
    },
    {
        "author": "趙蕃",
        "paragraphs": [
            "幾日陰霾鬭不開，今晨萬頃靜無埃。",
            "山楓借潤旌旗色，江鳥忘機鼓吹猜。",
            "詔獄務平勤駐節，閫符兼總待還臺。",
            "扁舟又邇東隨檄，借此餘波亦快哉。"
        ],
        "title": "新淦道中呈運使錢侍郎",
        "id": "2ae45e07-86e1-4407-a9e3-a164de0a6ee8"
    },
    {
        "author": "趙蕃",
        "paragraphs": [
            "朝來細雨又微風，遲我山行盡日中。",
            "莫嘆籃輿礙泥淖，也勝策馬犯塵紅。",
            "欲知風俗家家厚，看取耕桑處處同。",
            "更訪百年垂白叟，要聽舊事說元豐。"
        ],
        "title": "同謝丈簽判送趙台州至靈鷲簽判丈道中有詩蕃同賦",
        "id": "3b6d1d91-0eae-41d3-9f05-3777407c01f0"
    },
    {
        "author": "趙蕃",
        "paragraphs": [
            "不憚朝寒起杖藜，問梅隨往到山蹊。",
            "枯根半死苔痕剝，細蕾深藏藤刺迷。",
            "倚市懸知無正態，入空還恐見深擠。",
            "幽居空谷端可愧，顧歎詩無老手題。"
        ],
        "title": "訪梅殊未有開意",
        "id": "1b44df8b-670e-40ba-a66d-e0e9b2c57f39"
    },
    {
        "author": "趙蕃",
        "paragraphs": [
            "炎冷財分覆手間，化機於爾見深慳。",
            "歸歟君釣荆溪水，已矣我耕懷玉山。",
            "幾羨脩翎辭世網，絕憐駿足老天閑。",
            "區區莫有窮途歎，了了要從初地還。"
        ],
        "title": "次韻子肅秋日感興兼懷公擇二首  其一",
        "id": "da46179a-5ffa-4611-a6f4-2ee2a8ec8754"
    },
    {
        "author": "趙蕃",
        "paragraphs": [
            "秋盡誰無狐貉思，一年行矣又垂垂。",
            "顧慚志行如山立，敢爲推遷作浪悲。",
            "貧賤已知安少壯，功名何有望衰遲。",
            "長安此際尤蕭索，坐念故人應窘炊。"
        ],
        "title": "次韻子肅秋日感興兼懷公擇二首  其二",
        "id": "cd3c0550-4635-46d8-a158-d9f4161ad568"
    },
    {
        "author": "趙蕃",
        "paragraphs": [
            "昨夜縱風幾喪生，今朝泝水頗留行。",
            "細看洶湧收帆脚，孰若夷猶聽槳聲。",
            "客路了知難數傲，長年謂我勿多驚。",
            "世間遲速元同致，莫問到衢今幾程。"
        ],
        "title": "十三日逆風舟行甚遲",
        "id": "049bf27b-3947-4c4e-8585-5abaaede08e2"
    },
    {
        "author": "趙蕃",
        "paragraphs": [
            "故人留我過寒食，意重寧同所歷家。",
            "苦信長年貪道里，翻成五日滯風沙。",
            "擬從塔上占鈴語，又見雲間起砲車。",
            "立遍津頭無數柳，亂絲頻擺失棲鴉。"
        ],
        "title": "寒食前一日發黄堰明日抵定誇連日逆風吹沙不可渡湖",
        "id": "83a4c343-b134-4f32-8786-4a2a4e75467b"
    },
    {
        "author": "趙蕃",
        "paragraphs": [
            "大舸帆高掠浦飛，小舟笪短泝灘歸。",
            "雖云來去難俱遂，自是神人相不違。",
            "頼得好山看要熟，不妨晚雨落仍微。",
            "遲回半日夫何歎，於此因知造物機。"
        ],
        "title": "兩日隨錢丈放舟恬無風浪今日別歸仍值逆風作長句寄錢丈",
        "id": "4b19f74e-8114-4b7e-9469-16cb94218a52"
    },
    {
        "author": "趙蕃",
        "paragraphs": [
            "睡思昏然晝掩門，覺來山雨已翻盆。",
            "黄梅應熟騷人念，綠野可耕田父言。",
            "林外竹鷄時自語，階前花鴨故相喧。",
            "詩材滿眼費驅使，此事合輸劉與孫。"
        ],
        "title": "雨中遣興呈遠齋父子孫丈昆仲",
        "id": "265bf05c-a7ea-4f23-9606-752d6706cea6"
    },
    {
        "author": "趙蕃",
        "paragraphs": [
            "入眼江梅皆好枝，是中勞我幾懷思。",
            "詩聲何止一頭出，酒事乃稱百室師。",
            "聞道名方曾口授，定應買秫趁冬炊。",
            "小須旬月釀當熟，寄我茅齋不可遲。"
        ],
        "title": "趣成父釀酒用子進家法故及其昆仲",
        "id": "4d45371d-5d8d-49ca-b485-c97d55806f5d"
    },
    {
        "author": "趙蕃",
        "paragraphs": [
            "憶在兒童聞混融，江湖老矣再能逢。",
            "潮音遁伏門間虎，神骨崢嶸霜後松。",
            "粥飯蹔應隨願力，井舂終可聽吾從。",
            "蕭灘灘上風帆發，引領白雲何處峰。"
        ],
        "title": "感懷",
        "id": "752ab05f-02dd-4a2f-9cfe-f1d03966c986"
    },
    {
        "author": "趙蕃",
        "paragraphs": [
            "只道今年寒食晴，那知風雨在清明。",
            "異鄉逢節自感動，何况此身今老生。",
            "爲底輕辭墳墓去，不敢回首弟兄情。",
            "悠然强作江東望，雲湧如山白浪橫。"
        ],
        "title": "清明懷成父",
        "id": "8ba46dc9-91ca-46f0-813d-7a1f491b7703"
    },
    {
        "author": "趙蕃",
        "paragraphs": [
            "地雖湖北稻爲鄉，歲比曾微一報穰。",
            "望望雨晴求屢告，欣欣守尉德俱良。",
            "共期負籠爭晴割，敢愛當檠滴夜凉。",
            "更擬年豐酒初賤，鈎藤免飲澀如棠。"
        ],
        "title": "喜晴",
        "id": "32e0ae5e-fbe5-47b8-9556-0207bade308b"
    },
    {
        "author": "趙蕃",
        "paragraphs": [
            "落日千山赤，平林一带青。",
            "翁方賣魚去，孤檝自橫汀。"
        ],
        "title": "漁村落照",
        "id": "bfd39bb0-c713-41a6-a057-edd7a9687fa6"
    },
    {
        "author": "趙蕃",
        "paragraphs": [
            "落此鼪鼯野，宜從麋鹿群。",
            "何知交友內，而乃得夫君。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其一",
        "id": "b9ed4ef8-cda4-4278-81dd-1de08e3f0a74"
    },
    {
        "author": "趙蕃",
        "paragraphs": [
            "何氏之從學，源流遠有餘。",
            "窮經類元凱，能賦似相如。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其二",
        "id": "4164f2f3-c307-4ebc-9ccf-4f4bfc26e223"
    },
    {
        "author": "趙蕃",
        "paragraphs": [
            "楩柟霜雪餘，用之可以大。",
            "蓬蒿束縳之，世亦安取代。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其三",
        "id": "fcc94461-bef5-474b-b617-e656bb18d01b"
    },
    {
        "author": "趙蕃",
        "paragraphs": [
            "楚國千年藪，岷山萬里江。",
            "胡爲入吟筆，政以落蓬窗。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其四",
        "id": "db1892f1-a174-4c7e-ad31-a4530b742892"
    },
    {
        "author": "趙蕃",
        "paragraphs": [
            "游從二年中，離闊三百日。",
            "政自迹如疏，不妨心故密。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其五",
        "id": "2c78c31a-feef-460d-996b-6229a651bc6d"
    },
    {
        "author": "趙蕃",
        "paragraphs": [
            "今日東陽郡，城南尺五天。",
            "胡爲五溪行，道里踰幾千。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其六",
        "id": "e068d9c1-4ecf-443d-9560-889bb27dd0b8"
    },
    {
        "author": "趙蕃",
        "paragraphs": [
            "重湖岳陽樓，五柳淵明里。",
            "定復有佳人，與之同徙倚。"
        ],
        "tags": [
            "岳阳楼"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其七",
        "id": "125d1e55-39cf-4d51-a9bd-2a4609ff70b0"
    },
    {
        "author": "趙蕃",
        "paragraphs": [
            "生兒思稱家，人孰不欲可。",
            "門戶冷如冰，其尤莫如我。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其八",
        "id": "27b18ed4-2942-4c4d-b884-ae16138d77a5"
    },
    {
        "author": "趙蕃",
        "paragraphs": [
            "曾聞一夕語，可勝十年書。",
            "同舟數月程，其得當何如。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其九",
        "id": "fa161daa-cf4d-4eee-aba7-b8f2ad4f6c85"
    },
    {
        "author": "趙蕃",
        "paragraphs": [
            "明經取青紫，此諺亦已鄙。",
            "至哉師初錄，棄彼嘗在此。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其一○",
        "id": "cc00c30d-b255-4eb9-a401-1c68c8e232bd"
    },
    {
        "author": "趙蕃",
        "paragraphs": [
            "頻登采芹亭，所樂非山水。",
            "君今去我東，愁絕重來倚。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其一一",
        "id": "cabb72a7-ab6e-47ec-87fa-cc737a08b010"
    },
    {
        "author": "趙蕃",
        "paragraphs": [
            "聞君射策日，落筆字數千。",
            "行看玉堂試，闊步踵英躔。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其一二",
        "id": "9b2c8822-0f62-42fe-8940-7bb6d872f52c"
    },
    {
        "author": "趙蕃",
        "paragraphs": [
            "君行過吾里，艤舟並南山。",
            "王郎兩徐子，非必素往還。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其一三",
        "id": "dc1fa5bf-aeab-4307-a9af-d1af0fda144e"
    },
    {
        "author": "趙蕃",
        "paragraphs": [
            "崎嶇千萬山，踏破青鞋底。",
            "何似引章泉，同耕老兄弟。"
        ],
        "title": "以坡公君如大江日千里我如此水千山底爲韻作小詩十四首重送在伯蓋深有感于斯句云  其一四",
        "id": "b2282da1-3c5e-4f00-acdb-33f45f648fa7"
    },
    {
        "author": "趙蕃",
        "paragraphs": [
            "空濛天外林，璀璨岸頭石。",
            "何許放舟回，寂然方自得。"
        ],
        "title": "題釣雪圖  其一",
        "id": "308f07ed-2ee0-4d19-a36b-9b7a6cc90590"
    },
    {
        "author": "趙蕃",
        "paragraphs": [
            "沙鷗故飛飛，湖雁更歷歷。",
            "顧我亦忘機，相看同一適。"
        ],
        "title": "題釣雪圖  其二",
        "id": "8f8de45c-e915-4097-ae38-fa40c22a731f"
    },
    {
        "author": "趙蕃",
        "paragraphs": [
            "畫師端爲誰，釣者亦安在。",
            "我不識若人，相望大千內。"
        ],
        "title": "題釣雪圖  其三",
        "id": "ad13468d-5576-4631-a047-20989daf9822"
    },
    {
        "author": "趙蕃",
        "paragraphs": [
            "曾恨固無遺，謝興亦不淺。",
            "人言介庵介，我謂遠齋遠。"
        ],
        "title": "題釣雪圖  其四",
        "id": "dbc7fd5f-0012-48d1-8b1f-5308d0ae085c"
    },
    {
        "author": "趙蕃",
        "paragraphs": [
            "晴雲如衣如絮，落月似鈎似梳。",
            "鸕鷀鸂鶒未覺，一段併能屬予。"
        ],
        "title": "二十三日早霽",
        "id": "a77fd3fc-4bb4-4ccf-8f6b-41debf722688"
    },
    {
        "author": "趙蕃",
        "paragraphs": [
            "雨脚昏昏掃不空，柴門未覺有春風。",
            "晚晴驟喜窗明處，猶倚蒲團附火紅。"
        ],
        "title": "喜晴  其一",
        "id": "1127e794-f9a6-4e35-9e23-93ac24c912a2"
    },
    {
        "author": "趙蕃",
        "paragraphs": [
            "梅花已逐凍泥空，留得餘香傲晚風。",
            "春事十分財入手，只愁病眼眩青紅。"
        ],
        "title": "喜晴  其二",
        "id": "c5d42a83-e246-4d16-b22b-bd7b44329072"
    },
    {
        "author": "趙蕃",
        "paragraphs": [
            "掃除詩癖未能空，從使人譏手病風。",
            "事業深虞一無就，壯顔都有幾時紅。"
        ],
        "title": "喜晴  其三",
        "id": "9e431d97-fa95-4a69-a8a5-afd9be34f0c7"
    },
    {
        "author": "趙蕃",
        "paragraphs": [
            "兩公賢比道州陽，總爲勤民鬢已蒼。",
            "喜雨喜晴俱有賦，樂憂寧止爲詩昌。"
        ],
        "title": "喜晴  其四",
        "id": "9ed46e6b-a2d2-4627-92a4-2a279c806750"
    },
    {
        "author": "趙蕃",
        "paragraphs": [
            "雨歇蟬聲抱木悲，茅簷獨立看雲移。",
            "一陰十日不見月，想見清光分外奇。"
        ],
        "title": "晚霽",
        "id": "25cca798-0559-4e30-8759-5fdac9c3f880"
    },
    {
        "author": "趙蕃",
        "paragraphs": [
            "顔公筆法有家法，豪錐料得皆千金。",
            "聞道分張遍親友，可能乞我助呻吟。"
        ],
        "title": "帖俞王諸君求筆",
        "id": "1625878e-ae57-447e-b629-dd768bcca757"
    },
    {
        "author": "趙蕃",
        "paragraphs": [
            "已是跫然誤足音，更堪疎雨過平林。",
            "呼燈自舉一巵酒，顛倒海濤尋破衾。"
        ],
        "title": "成父期以十八日至已而爽約",
        "id": "60902a35-1dd8-4e3e-bbee-60aec04766cb"
    },
    {
        "author": "趙蕃",
        "paragraphs": [
            "夢過百花蝴蝶飛，可堪朝暮子規啼。",
            "山中有屋不歸去，想見當門碧草齊。"
        ],
        "title": "雨後晨起懷斯遠  其一",
        "id": "e4f101fa-c161-4045-ad4a-b08ad70c35ad"
    },
    {
        "author": "趙蕃",
        "paragraphs": [
            "百鳥喧嘲工敗眠，靜聽黄鳥獨清圓。",
            "何云絲竹不如肉，佳處政因出自然。"
        ],
        "title": "雨後晨起懷斯遠  其二",
        "id": "90132a35-95fc-4c08-a062-dc86353c9298"
    },
    {
        "author": "趙蕃",
        "paragraphs": [
            "漠漠煙村四五家，水清霜落路平沙。",
            "我來欲問梅消息，地冷年年未放花。"
        ],
        "title": "泊舟西村見居民云數里間有梅訪之殊未花",
        "id": "5e3219b8-e6c2-47d8-ab5a-13df1d1f4c90"
    },
    {
        "author": "趙蕃",
        "paragraphs": [
            "山禽百族自呼名，撩我僧窗睡不成。",
            "縱汝多言吾自喜，了知今日十分晴。"
        ],
        "title": "文殊院晨起",
        "id": "a5db9254-f84f-4e66-8932-0542ca64569a"
    },
    {
        "author": "趙蕃",
        "paragraphs": [
            "三日舟行風打頭，春愁那更值覊愁。",
            "一年誰似清明節，忍向天涯除破休。"
        ],
        "title": "舟中清明",
        "id": "7b0cb33b-ea5c-4e4d-abf7-6f0b3dd7e84c"
    },
    {
        "author": "趙蕃",
        "paragraphs": [
            "饑來驅我去何之，束擔垂行却住時。",
            "幼女亦知離別感，挽衣端欲問歸期。"
        ],
        "title": "離家",
        "id": "ae3b312b-92d5-4178-9c73-918608aa5343"
    },
    {
        "author": "趙蕃",
        "paragraphs": [
            "霏霏小雨濕松株，疑是初成道士圖。",
            "我亦搜詩要窮底，此時幽思不枝梧。"
        ],
        "title": "靈鷲道間",
        "id": "979c86c7-bd26-40c4-bd67-228c3fce29c9"
    },
    {
        "author": "趙蕃",
        "paragraphs": [
            "前山後山異夷險，昨日今日分炎凉。",
            "人間萬事祇如此，那似一杯真意長。"
        ],
        "title": "竹巖道間",
        "id": "72fef31f-ef0d-497a-95d3-b61507950f47"
    },
    {
        "author": "趙蕃",
        "paragraphs": [
            "山居面面皆脩竹，雨重時驚入屋梢。",
            "坐誦方齋舊詩句，人間那有續絃膠。"
        ],
        "title": "尹丈少稷舊作借竹軒詩數首如雨重時驚入屋梢風微亦得聽蕭騷之句尤爲警拔雨中看竹因用其語作兩絕句  其一",
        "id": "787318d0-761d-40c2-98f9-f2dede847988"
    },
    {
        "author": "趙蕃",
        "paragraphs": [
            "離立何妨出屋高，風微亦得聽蕭騷。",
            "南山昨夜新雷起，行有橫鞭破土膏。"
        ],
        "title": "尹丈少稷舊作借竹軒詩數首如雨重時驚入屋梢風微亦得聽蕭騷之句尤爲警拔雨中看竹因用其語作兩絕句  其二",
        "id": "693c102e-94df-43d8-9570-65873268d6b1"
    },
    {
        "author": "趙蕃",
        "paragraphs": [
            "昨韻村中好客稀，今吟臨水送將歸。",
            "笑談未了風吹斷，何日重來款竹扉。"
        ],
        "title": "答施榮甫",
        "id": "01039647-0978-4608-9c63-4d9494c489d8"
    },
    {
        "author": "趙蕃",
        "paragraphs": [
            "碧雲散舒，合且復離。",
            "皓月湧照，圓而不虧。",
            "嗟我所期，曷云不來。"
        ],
        "title": "碧雲  其一",
        "id": "1cc2b6ed-59b6-4ff1-8cca-72457eee617a"
    },
    {
        "author": "趙蕃",
        "paragraphs": [
            "翳翳村巷，遥遥犬聲。",
            "肅肅庭樹，啾啾鳥鳴。",
            "所期不來，實關我情。"
        ],
        "title": "碧雲  其二",
        "id": "2382e800-8b70-4bc9-980c-e3bca3ed973e"
    },
    {
        "author": "趙蕃",
        "paragraphs": [
            "寒鐙既張，幽室有光。",
            "豈無他人，惟子之良。",
            "閉彼柴荆，今夕斯長。"
        ],
        "title": "碧雲  其三",
        "id": "8a2e8c9d-82da-4e18-96fe-64d19daea03a"
    },
    {
        "author": "趙蕃",
        "paragraphs": [
            "不如歸去，蒼山茂樹。",
            "獨胡爲乎，空此號謼。"
        ],
        "title": "三月十三日夜五更聞杜鵑時成父欲入浙因賦六章章四句以送之  其一",
        "id": "9b7f3832-1cf3-45e1-ba47-bfecd74aa06b"
    },
    {
        "author": "趙蕃",
        "paragraphs": [
            "歸去來兮，斯言可師。",
            "我今已歸，胡能不知。"
        ],
        "title": "三月十三日夜五更聞杜鵑時成父欲入浙因賦六章章四句以送之  其二",
        "id": "53842117-be34-4f4e-a6ba-533206bd087b"
    },
    {
        "author": "趙蕃",
        "paragraphs": [
            "不如歸去，春且云莫。",
            "山中之樂，豈同岐路。"
        ],
        "title": "三月十三日夜五更聞杜鵑時成父欲入浙因賦六章章四句以送之  其三",
        "id": "5802f850-6ae7-4159-9e69-e0cfc4fb61c8"
    },
    {
        "author": "趙蕃",
        "paragraphs": [
            "歸去來兮，言發動隨。",
            "古之逸民，舍陶而誰。"
        ],
        "title": "三月十三日夜五更聞杜鵑時成父欲入浙因賦六章章四句以送之  其四",
        "id": "523ba74d-1f88-4f88-8dc5-cd9984ab551e"
    },
    {
        "author": "趙蕃",
        "paragraphs": [
            "不如歸去，載丁載寧。",
            "勸子勿去，子寧我聽。"
        ],
        "title": "三月十三日夜五更聞杜鵑時成父欲入浙因賦六章章四句以送之  其五",
        "id": "75845834-666b-4c13-aebb-4e754312a962"
    },
    {
        "author": "趙蕃",
        "paragraphs": [
            "不如歸去，子寧肯住。",
            "歸去來兮，早歌式微。"
        ],
        "title": "三月十三日夜五更聞杜鵑時成父欲入浙因賦六章章四句以送之  其六",
        "id": "53aba926-5c4b-4dc6-8b5d-4480e6a69ee5"
    },
    {
        "author": "趙蕃",
        "paragraphs": [
            "有風肅然，落於樹巔。",
            "使我沈痾，不藥而痊。"
        ],
        "title": "山行見月作  其一",
        "id": "94882ff7-68f8-4748-99ab-c81b02a299d5"
    },
    {
        "author": "趙蕃",
        "paragraphs": [
            "意行何之，陟此雲嶺。",
            "如夢而覺，如昏而醒。"
        ],
        "title": "山行見月作  其二",
        "id": "b3285714-6cbe-4312-93dc-12d810b35175"
    },
    {
        "author": "趙蕃",
        "paragraphs": [
            "東坡老翁，有言莫酬。",
            "凉天佳月，即爲中秋。"
        ],
        "title": "山行見月作  其三",
        "id": "9fd9a8db-6b84-4609-91b2-39ba9b7438bc"
    },
    {
        "author": "趙蕃",
        "paragraphs": [
            "恨我無酒，負爾一醉。",
            "酌茲寒泉，兀爾忘睡。"
        ],
        "title": "山行見月作  其四",
        "id": "00490ce0-f9d6-4fe6-aba6-21869c5ff616"
    },
    {
        "author": "趙蕃",
        "paragraphs": [
            "齊王昔好竽，有客工鼓瑟。",
            "持之立王門，三年不得入。",
            "不知所好異，卒致遭怒叱。",
            "我今幸早計，歸去無自逸。"
        ],
        "title": "古意二首  其一",
        "id": "e5deb698-6edb-45de-886c-cd240f38783b"
    },
    {
        "author": "趙蕃",
        "paragraphs": [
            "曾聞蜀道難，難於上青天。",
            "蜀道難何以，嵯峩劍門關。",
            "未抵鄱陽湖，無風浪掀船。",
            "脫身其早歸，無汙蛟鰐涎。"
        ],
        "title": "古意二首  其二",
        "id": "dd730439-12bd-4b69-afc9-af68456ec590"
    },
    {
        "author": "趙蕃",
        "paragraphs": [
            "松柏抱奇姿，自應能歲寒。",
            "籬菊蓋小草，後雕良獨難。",
            "誰云一時芳，顧將比春蘭。",
            "蘭開桃李際，菊傲風霜闌。"
        ],
        "title": "擬古",
        "id": "91bf9372-e0c2-4fea-a046-e4cf7152d7f5"
    },
    {
        "author": "趙蕃",
        "paragraphs": [
            "往者江次對，不妄出薦口。",
            "門無雜遝賓，麟角鼈肋九。",
            "斯文獨許公，是謂言可否。",
            "幾年闕通謁，今乃獲拜手。"
        ],
        "title": "呈尤運使袤延之五首  其一",
        "id": "e1ccb99a-149a-4a49-9c8c-4d862177e3d2"
    },
    {
        "author": "趙蕃",
        "paragraphs": [
            "今時使者中，所進非一律。",
            "學術用其長，公獨名副實。",
            "江左更江右，非爲循更迭。",
            "政以歲方艱，當遣德星出。"
        ],
        "title": "呈尤運使袤延之五首  其二",
        "id": "9a5e4826-3738-4a25-ad1e-e703c3e42c79"
    },
    {
        "author": "趙蕃",
        "paragraphs": [
            "少年見公文，大類韓退之。",
            "集古一千卷，復楷歐少師。",
            "楷歐亦類韓，萬頃定渺瀰。",
            "於今到收斂，寧易窺涘涯。"
        ],
        "title": "呈尤運使袤延之五首  其三",
        "id": "462d0e7a-8bf8-4803-b994-7faded2e3e59"
    },
    {
        "author": "趙蕃",
        "paragraphs": [
            "翰墨有先達，知己僅三數。",
            "省齋憐其貧，晦庵過其譽。",
            "懷哉介庵老，先我騎鯨去。",
            "公如幸教之，豈歎歲不與。"
        ],
        "title": "呈尤運使袤延之五首  其四",
        "id": "4a517e3c-ecd4-4d95-a5a3-b9cad7d1da57"
    },
    {
        "author": "趙蕃",
        "paragraphs": [
            "青衿詩學爲，白髮步乃却。",
            "茫茫悟中入，了了難邊覺。",
            "抱痾每向人，誰有如神藥。",
            "公乎有異聞，蘄爲啟玄鑰。"
        ],
        "title": "呈尤運使袤延之五首  其五",
        "id": "08fa1996-1036-40dc-8d24-73a7ad3a1182"
    },
    {
        "author": "趙蕃",
        "paragraphs": [
            "皇皇幾甸符，郁郁容臺禮。",
            "固殊彼奏召，有待今沃啟。",
            "上能格君心，次可裨國體。",
            "俗吏急簿書，細務紛鹽米。"
        ],
        "title": "常州先生以太守入對五首  其一",
        "id": "712b7de1-1c55-45cd-a722-d7bffe240c7a"
    },
    {
        "author": "趙蕃",
        "paragraphs": [
            "爭觀蘇翰林，未識李北海。",
            "獨能親話言，異彼想風采。",
            "徬徨計拍馬，留滯搴蘭茝。",
            "匹馬候南還，輕舟即東匯。"
        ],
        "title": "常州先生以太守入對五首  其二",
        "id": "6cef188f-8d66-47ab-bb4d-728391ba3037"
    },
    {
        "author": "趙蕃",
        "paragraphs": [
            "一州固匪輕，四海豈不重。",
            "與其事扶疎，孰若深培壅。",
            "驥不取德稱，馬多求駕泛。",
            "偉哉底柱功，障彼百川洶。"
        ],
        "title": "常州先生以太守入對五首  其三",
        "id": "1b0e01f7-4c5d-428d-ba3b-ffb776e6d515"
    },
    {
        "author": "趙蕃",
        "paragraphs": [
            "青氈非舊物，喬木豈故國。",
            "家傳墨莊書，人嗣文靖德。",
            "欲知治興衰，是繫道滋熄。",
            "愚獨愧衣冠，身宜親稼穡。"
        ],
        "title": "常州先生以太守入對五首  其四",
        "id": "0b31b7c7-f59d-4af5-9e6c-ceb1f5fdd31c"
    },
    {
        "author": "趙蕃",
        "paragraphs": [
            "姑蘇訪虎丘，西庵作清遊。",
            "能談著書人，老僧非黑頭。",
            "義興望荆溪，景坡亦前脩。",
            "不能乘桴者，滄波沒白鷗。"
        ],
        "title": "常州先生以太守入對五首  其五",
        "id": "629715ae-3e79-486d-a00e-1205f05dca22"
    },
    {
        "author": "趙蕃",
        "paragraphs": [
            "當年治安策，通達如賈誼。",
            "汲黯不留內，似非朝廷美。",
            "得非蕭望之，政事要詳試。",
            "兩州已有聲，刺史還連帥。"
        ],
        "title": "送趙叔自吏部知福州四首  其一",
        "id": "9e5b7e89-6c76-4962-9873-829448c101ee"
    },
    {
        "author": "趙蕃",
        "paragraphs": [
            "人從閩中來，盡道閩中樂。",
            "舊穀既年豐，今雨還時若。",
            "公行亦何事，重赴三山約。",
            "我乃願從之，微官還見縛。"
        ],
        "title": "送趙叔自吏部知福州四首  其二",
        "id": "897dc9a8-bf3a-4950-95ec-fc287dfe9e49"
    },
    {
        "author": "趙蕃",
        "paragraphs": [
            "公雖去朝廷，祕殿通班在。",
            "不應獻納忠，於爾分內外。",
            "而况我此州，甘棠存蔽芾。",
            "旱疫苦相仍，要當蒙大賚。"
        ],
        "title": "送趙叔自吏部知福州四首  其三",
        "id": "84d02c76-3d0a-4fce-be42-a1259aaabbf2"
    },
    {
        "author": "趙蕃",
        "paragraphs": [
            "憶昨過辭公，云有湖外役。",
            "遲遲未能去，乃此困艱食。",
            "湖外米雖賤，旱歲賈者多。",
            "賈多米必貴，吾饑其奈何。"
        ],
        "title": "送趙叔自吏部知福州四首  其四",
        "id": "7e6d6e59-7750-415d-a040-7eca2cd6853b"
    },
    {
        "author": "趙蕃",
        "paragraphs": [
            "江山不因人，何以相發揮。",
            "人而非江山，興亦無所歸。",
            "是故新定郡，得公倍光輝。",
            "豈惟江山然，鷗鳥亦依依。"
        ],
        "title": "呈陸嚴州五首  其一",
        "id": "b1cef321-3e8b-474b-8c96-558e48fe4025"
    },
    {
        "author": "趙蕃",
        "paragraphs": [
            "簿領古白下，檄書走臨川。",
            "陳詩道所懷，奈此巍巍然。",
            "臨分得聞見，語以故有連。",
            "此意亦厚矣，乖離今十年。"
        ],
        "title": "呈陸嚴州五首  其二",
        "id": "117af861-cd7c-40e0-b315-998ef0890524"
    },
    {
        "author": "趙蕃",
        "paragraphs": [
            "會稽巖壑林，新定山水藪。",
            "一焉喚來居，一焉煩出守。",
            "人言公未遇，我獨以爲不。",
            "得失彼此間，於茲分薄厚。"
        ],
        "title": "呈陸嚴州五首  其三",
        "id": "7a82a0f0-5eb8-480e-8e44-101fae3621f0"
    },
    {
        "author": "趙蕃",
        "paragraphs": [
            "一代文翰主，百年風月懷。",
            "於今則所獨，視古良與偕。",
            "試評雲霧窗，孰與山水齋。",
            "况我方與嚴，身沈名不埋。"
        ],
        "title": "呈陸嚴州五首  其四",
        "id": "4ba31e21-fb59-4a0d-a1b2-3e31145d1d98"
    },
    {
        "author": "趙蕃",
        "paragraphs": [
            "往游金陵都，始攀石湖仙。",
            "爲我談公詩，大雅後有焉。",
            "謂我欠公詩，勉哉成其天。",
            "此語久不理，今朝墮公前。"
        ],
        "title": "呈陸嚴州五首  其五",
        "id": "d3d5be89-504f-4cf0-b4c0-ef9d77e1b031"
    },
    {
        "author": "趙蕃",
        "paragraphs": [
            "春風桃李花，開落幾許時。",
            "諒彼松柏質，動有千歲期。",
            "舅氏早負名，不作窈窕姿。",
            "冰霜飽摧剝，未覺明堂遲。",
            "小休朱兩轓，四牡已載馳。",
            "歛散有常度，刺舉由我施。",
            "過家得上冢，偃薄寧久爲。",
            "又意漢廷上，鼓舞須厥辭。",
            "文章豈憎命，窮人詎因時。",
            "賤子盍自勉，毋庸罪毛錐。"
        ],
        "title": "聞克齋舅氏除江東提舉以此寄賀",
        "id": "32f44ca5-8911-4fb4-8e9a-f302871ed39c"
    },
    {
        "author": "趙蕃",
        "paragraphs": [
            "淳熙十六年，正月十九日。",
            "雪餘雨更作，有客方抱疾。",
            "忽傳底處書，昏暮叩蓬蓽。",
            "問之何許人，乃是吾家姪。",
            "書中道何爲，除目報甲乙。",
            "要令二父知，此意深所悉。",
            "我方盤谷歸，詎應聞黜陟。",
            "雖云在田野，又可忘輔弼。",
            "况於鄉里賢，與夫舊連率。",
            "及其先友家，投分亦頗密。",
            "恭惟三君子，德盛難具述。",
            "要皆由從官，以至秉政筆。",
            "於今天下事，孰得復孰失。",
            "仰思與夜繼，想不遑暇逸。",
            "置郵速傳命，頌口當四出。",
            "而我病不能，欲置還未畢。",
            "要歌夔臯詩，稱美寧敢溢。",
            "願觀勳業成，公論斯可必。",
            "曾聞鳥鳴春，氣應還唧唧。",
            "喜甚屐且折，憂深緯寧恤。"
        ],
        "title": "寄賀周子充除左相留正除右相王謙仲除參政",
        "id": "c127368f-5f81-4eec-bd7c-07a913ec4f5d"
    },
    {
        "author": "趙蕃",
        "paragraphs": [
            "遊君父子間，情誼等骨肉。",
            "那知三年度，但謂一日足。",
            "今晨復何事，溪頭有行舳。",
            "臨別慘莫言，裴回謾瞻矚。"
        ],
        "title": "子暢尉曹秩滿侍親攝戶掾於上饒賦詩二首以送之  其一",
        "id": "551a6bd4-c36e-4e7f-9eec-7e07a5725618"
    },
    {
        "author": "趙蕃",
        "paragraphs": [
            "平生幾游居，有親亦有故。",
            "一飯或相忘，素書不能屢。",
            "心知世情薄，但益古人慕。",
            "如君父子賢，百蓋一二數。"
        ],
        "title": "子暢尉曹秩滿侍親攝戶掾於上饒賦詩二首以送之  其二",
        "id": "d1280464-34a9-4085-957d-07aa11b95bfa"
    },
    {
        "author": "趙蕃",
        "paragraphs": [
            "知名必曹劉，乃可暗中索。",
            "無聞若我遭，過眼誰復憶。",
            "如何十年後，姓名猶見識。",
            "當時所陳詩，亦復能道說。",
            "豈我能致然，先生自爲德。",
            "維時歲云莫，歸路千山隔。",
            "見公不三四，身已限南北。",
            "迨茲去無由，乃悔來卒迫。",
            "况今落蠻夷，公且天咫尺。",
            "猶擬信州船，看竹茶山宅。"
        ],
        "title": "寄曾運使",
        "id": "52b5fd7f-3f14-4a55-ba33-f3fa80b924b9"
    },
    {
        "author": "趙蕃",
        "paragraphs": [
            "卧痾衡茅下，誰顧疾作門。",
            "忽傳故人書，犬吠雞爭喧。",
            "書陳使君賢，有好罔不惇。",
            "念子藥物須，萬錢致深恩。",
            "我未謁使君，此饋曷見存。",
            "是風久寂寥，當於古人論。",
            "亟起欲下拜，展轉足但捫。",
            "事殊送酒家，孤負老瓦盆。",
            "食粥已數月，政類顔平原。",
            "呼僮糴新粳，洗甑汲井渾。",
            "鄰蔬價不二，取足充盤飧。",
            "豈止飽妻孥，自可留弟昆。",
            "聊寬口腹累，姑置襦袴溫。",
            "惟我困流落，寄跡無田園。",
            "東南數十州，遍走如乞墦。",
            "今者屬有役，病縛不得犇。",
            "幾思出入勞，復慮霜雪繁。",
            "使君儻加惠，茲又何足言。",
            "屢將入城府，跼蹐駒在轅。",
            "因風道感謝，情至筆載援。"
        ],
        "title": "謝王使君",
        "id": "e7d42472-0999-40cf-9d79-bdbc953951eb"
    },
    {
        "author": "趙蕃",
        "paragraphs": [
            "昔公去太學，士曰奪我師。",
            "今公去皇閣，里閭極公思。",
            "公何德於人，曰公勇於義。",
            "使其用於時，其效何止是。"
        ],
        "title": "送劉得華赴漢陽教授二首  其一",
        "id": "6cf7a29a-5dfa-426e-b048-5215ea9e3efa"
    },
    {
        "author": "趙蕃",
        "paragraphs": [
            "漢陽在何許，越在河之北。",
            "聖朝富文物，要使均萬國。",
            "輟我學省彥，以爲遠方重。",
            "化成亟歸來，明堂待梁棟。"
        ],
        "title": "送劉得華赴漢陽教授二首  其二",
        "id": "6de20073-01e4-4b71-9abe-31b38d642095"
    },
    {
        "author": "趙蕃",
        "paragraphs": [
            "良由姿不敏，所以須朋友。",
            "朋友多得人，不忍相瑕垢。",
            "萬安初經過，渝水重邂逅。",
            "君今分教來，我政官曹守。",
            "何期逃虛中，乃值平生舊。",
            "蠻山雖云荒，蠻水亦頗秀。",
            "功名漢將餘，草木騷人後。",
            "春園縱芳歇，夏屋屬陰茂。",
            "官池荷卷舒，野寺泉波驟。",
            "追隨方自茲，留落復何有。",
            "合者故慰心，離者頻回首。",
            "聊歌五字詩，以侑一杯酒。"
        ],
        "title": "席上奉呈教授歐陽丈時併餞戴兄故其中及之",
        "id": "52e47098-0347-4c09-9ad9-a6f9771af589"
    },
    {
        "author": "趙蕃",
        "paragraphs": [
            "盛心蓋俗忘，姦聲其道傷。",
            "摻別伊何吟，停杯慨以慷。",
            "君官上饒郡，分教明虞唐。",
            "俄而及瓜代，朝天架康莊。",
            "巖廊冠劍地，學省翰墨場。",
            "失人易揣摩，失己勞酌量。",
            "情融香梅葩，玉水春茫茫。",
            "鴻毛遇順風，市朝在錢塘。"
        ],
        "title": "送施教授",
        "id": "79700081-3906-48c4-bfec-c7102e52095a"
    },
    {
        "author": "趙蕃",
        "paragraphs": [
            "因行碧湘門，倏念黄草尾。",
            "曩辭戴安道，同者歐陽子。",
            "那知三年過，僅謂一日爾。",
            "惟辰雖陋邦，分教多名士。",
            "前瞻固高明，後至復奇偉。",
            "天將惠其俗，賢者不自鄙。",
            "流傳幾人說，邂逅一見喜。",
            "談論未云終，別袂已復起。",
            "勿謂隔沅湘，因來致蘭芷。"
        ],
        "title": "送彭孚先赴辰州教授",
        "id": "2545591f-2f9a-4fb4-8f17-fe1ad15a4ad7"
    },
    {
        "author": "趙蕃",
        "paragraphs": [
            "往者左司公，會作荆州牧。",
            "君時雖從行，所志惟聖讀。",
            "今焉去爲吏，與昔當異躅。",
            "試以身所經，參之耳曾熟。"
        ],
        "title": "送梁仁伯赴江陵丞三首  其一",
        "id": "fedfad1a-f6ab-4328-8786-2aa4f940c467"
    },
    {
        "author": "趙蕃",
        "paragraphs": [
            "直道多不容，枉道夫豈可。",
            "直道誠忤人，枉道還喪我。",
            "如君直有餘，爲計亦多左。",
            "而我枉未能，若爲逃轗軻。"
        ],
        "title": "送梁仁伯赴江陵丞三首  其二",
        "id": "88876996-5522-44dc-8352-f909bbeb67fc"
    },
    {
        "author": "趙蕃",
        "paragraphs": [
            "君搴澧之蘭，我擷沅之茝。",
            "邂逅桃花源，一笑若相待。",
            "那知青草湖，追隨復連載。",
            "南浦問何邊，冰谿復安在。"
        ],
        "title": "送梁仁伯赴江陵丞三首  其三",
        "id": "ea15a96f-f688-42d9-9b64-d996d8baf76c"
    },
    {
        "author": "趙蕃",
        "paragraphs": [
            "少陵在大曆，涪翁在元祐。",
            "相去幾百載，合若出一手。",
            "流傳到徐洪，繼起鳴江右。",
            "遂令風雅作，千載亡遺究。",
            "猗歟宋柳州，有志諸公後。",
            "作詩匪雕琢，氣質先忠厚。",
            "銳鋒深自斂，至寶不輕售。",
            "行年且半百，纔爲嶠南守。",
            "嶠南山水佳，中州未曾有。",
            "慨然遠游意，不憚萬里走。",
            "下車甫朞年，已上政成奏。",
            "無何天作孽，一病藥莫捄。",
            "跖壽回乃夭，天理果大謬。",
            "諸郎有家法，處己知孝友。",
            "崎嶇窮川陸，寓郡還公匶。",
            "卜龜得安宅，厥後斯雲覆。",
            "自憐蹤迹脫，敢敘親且舊。",
            "作詩寫餘哀，清淚空如𩆎。"
        ],
        "title": "挽宋柳州綬",
        "id": "6c92140c-d71f-472f-a3be-0c37fa2ae983"
    },
    {
        "author": "趙蕃",
        "paragraphs": [
            "舊雨連今雨，空庭斷行跡。",
            "有時出門看，平湖四無壁。",
            "忽傳何處書，令我喜折屐。",
            "新知呂夫子，寄我詩滿冊。",
            "是時羊牛下，携之就簷隙。",
            "首披山居賦，奇字多莫識。",
            "徐徐見關鍵，坦若由戶出。",
            "定師離騷經，不入相如室。",
            "秋懷似選詩，法嚴仍事實。",
            "白沙龍陽作，如杜紀行役。",
            "卒至同谷吟，三讀淚橫臆。",
            "君何知之晚，今古蓋一律。",
            "兒曹苦問爺，何事爾不懌。",
            "徑卧忘解衣，中夜猶太息。",
            "曉窗啼鴂喧，今日復何日。",
            "和以扶疎篇，吾馭真可叱。"
        ],
        "title": "讀呂益卿所寄詩編明日四月一日也",
        "id": "82077aaf-3023-45ac-bed3-b7d713d2a3e3"
    },
    {
        "author": "趙蕃",
        "paragraphs": [
            "我不見君死，直疑君固生。",
            "賦詩無所寄，始復爲失聲。",
            "雞窗已三號，不但當既鳴。",
            "恍云秋之中，取酒相與傾。",
            "坐有饋生魚，歡言事煎烹。",
            "飲我謂杯小，何翅一再行。",
            "落月落未落，猶疑見鮮明。",
            "已焉覺夢爾，起坐神未平。",
            "滄波渺萬里，底處尋騎鯨。",
            "悵望莫子語，徘徊空思盈。"
        ],
        "title": "五月下旬夢趙文鼎書寄斯遠",
        "id": "8ae775d4-3c24-4cca-86ac-3b083d7f139e"
    },
    {
        "author": "趙蕃",
        "paragraphs": [
            "好詩不在多，自足傳不朽。",
            "池塘生春草，餘句世無取。",
            "詩家黄州潘，蘇黄逮師友。",
            "六義極淵源，一貫相授受。",
            "秋風有奇思，簞瓢忘巷陋。",
            "奈何催租人，敗之不使就。",
            "我謂此七字，已敵三千首。",
            "政使無敗者，意盡終難又。",
            "縱令葺成章，未免加飣餖。",
            "衣錦欲尚絅，何嘗炫文繡。",
            "一洗凡馬空，浪說充天廄。",
            "重陽晴則已，雨必風在口。",
            "今茲季月來，陰雨變時候。",
            "愔愔爵羅門，寂寂鳥噪牖。",
            "黄花冷未芳，黄葉掃復有。",
            "頗將寫吾懷，渠在那出手。",
            "併想東籬人，瞻前忽焉後。"
        ],
        "title": "重陽近矣風雨驟至誦邠老滿城風雨近重陽之句輒爲一章書呈教授沅陵",
        "id": "038ed5df-7602-4bd8-ae12-121b61b5ca6d"
    },
    {
        "author": "趙蕃",
        "paragraphs": [
            "君昔少年日，起家官帝城。",
            "諸公盛稱許，往往動得名。",
            "夷途一步趨，可到公與卿。",
            "永懷松柏堅，高謝桃李榮。",
            "謚齋廼曰漸，毫髮無妄行。",
            "惟時尹夫子，猶躬南山耕。",
            "是公妙言語，一字與不輕。",
            "銘能爲君述，君志益以明。",
            "蹉跎才幾何，白髮殆數莖。",
            "低回尚前銜，牢落方南征。",
            "瀟湘清絕地，屈賈放逐情。",
            "感今重惻古，慨嘆識此生。",
            "究竟漸之義，顧未忘蘗萌。",
            "彼哉少年事，老矣夫何營。",
            "徹之易以寓，俯夢仰輒驚。",
            "何止宦爲客，身悟浮雲更。",
            "南軒子張子，好學如玄成。",
            "奮然吐長句，真覺萬戶輕。",
            "尹張志則異，與君盡同盟。",
            "見君極空洞，不比小器盈。",
            "嗣宗絕臧否，白眼常若瞠。",
            "司馬萬事好，是中差自宏。",
            "看君接物際，二士蓋熟評。",
            "君今家山居，扁榜猶在桁。",
            "傍陳漆園書，立參輿倚衡。",
            "因茲大有得，居窮亦如亨。",
            "嗟我道學晚，頗困塵網攖。",
            "性又多忤物，舉足逢溝阬。",
            "誓將過君齋，指南問初程。",
            "但恐持寸莛，莫致洪鐘鳴。"
        ],
        "title": "重賦畏知寓齋",
        "id": "88400249-bc22-4fbf-aa63-0a12bc3c50a1"
    },
    {
        "author": "趙蕃",
        "paragraphs": [
            "退之以文鳴，餘事尤長詩。",
            "名家賈孟流，未必踰於斯。",
            "淵明工五言，亦有歸來辭。",
            "迺知意到處，百發無一虧。",
            "孫侯絕人才，詩文俱中規。",
            "究其所源流，蓋匪一日基。",
            "有如審言門，遂至杜拾遺。",
            "餘波被芝蘭，同功有塤箎。",
            "嗟予晚聞道，未易等級推。",
            "劇談每從容，瞠若莫可追。",
            "閑窗念從公，兩脚如縶維。",
            "探囊獲新句，亦足慰所思。"
        ],
        "title": "有懷子肅讀其詩卷因成數語",
        "id": "3e95f8fc-8037-46d6-b962-7f43f1e0b71f"
    },
    {
        "author": "趙蕃",
        "paragraphs": [
            "溪山故無盡，隨取隨以足。",
            "平生笑賀監，敕賜鏡湖曲。",
            "今代介庵老，未歸先築屋。",
            "一區占何地，琵琶欣在目。",
            "是洲出誰氏，詩自隨州續。",
            "當年名絕唱，今也安可獨。",
            "溪如益彎環，山爲增隠伏。",
            "以知得所託，水潤由韞玉。",
            "一朝起乘傳，屢疏乞祠祿。",
            "俞音落天上，裝行不待束。",
            "還家謝溪山，拄杖巾一幅。",
            "開堂會賓友，快語瀉酃醁。",
            "我時得得來，奉屨期追逐。",
            "維摩適示病，對客倦冠服。",
            "悠然失前瞻，重詣規再卜。",
            "尺書往問訊，勞公手親復。",
            "愛我誨我至，敬拜不敢瀆。",
            "自憐生無資，是役尤僕僕。",
            "轅駒豈忘遠，歸棹戒已宿。",
            "但乞老先生，一言壯空麓。"
        ],
        "title": "將謁介庵以詩先之",
        "id": "8b025b93-cc21-4254-a1b6-65b2ed9cb7b8"
    },
    {
        "author": "趙蕃",
        "paragraphs": [
            "每逢田中來，必問田中事。",
            "言者爲蹙頞，聽者爲酸鼻。",
            "皆云水節愆，所以陂修廢。",
            "田栽未曾了，旱勢已復至。",
            "承天無可說，有澱亦將既。",
            "早禾以日論，晚禾尚月計。",
            "餓莩已五六，疫死又三四。",
            "自茲儻無雨，何以能卒歲。",
            "時成道危苦，示爾應歔欷。"
        ],
        "title": "書田中問示成父",
        "id": "9a5ac5cb-c770-4b70-bbf2-6d82dd2b507c"
    },
    {
        "author": "趙蕃",
        "paragraphs": [
            "謂汝可勿去，汝去意已堅。",
            "念欲終不遣，汝請倍諄然。",
            "平時父母傍，一事略不與。",
            "及今身自行，凡百誰汝護。",
            "况當苦炎熱，道遠不可說。",
            "晚須背斜陽，曉要踏殘月。",
            "墟落乃可爾，陂湖深戒之。",
            "藥物務頻進，童馬勿過疲。",
            "得失渠有命，勉旃非日競。",
            "汝解事文科，吾其老三徑。",
            "汝歸見吾友，見叔仍見舅。",
            "爲道糠覈肥，無奈相思瘦。"
        ],
        "title": "送逸歸上饒赴試",
        "id": "ee81a719-02dd-4124-a383-2688c87f97b1"
    },
    {
        "author": "趙蕃",
        "paragraphs": [
            "出門欲尋巖，聞君已行舟。",
            "川遠不可涉，佇立空夷猶。",
            "雨風既冥冥，離思復幽幽。",
            "人生苟無別，安能成白頭。"
        ],
        "title": "寄在伯三首後一首併示逸  其一",
        "id": "50c33722-9819-474f-bbd0-11b25751ee3f"
    },
    {
        "author": "趙蕃",
        "paragraphs": [
            "君行日已遠，我思日益長。",
            "何物可諭此，山高水茫茫。",
            "人生要有別，男兒志四方。",
            "奈此老多感，况於朋友良。"
        ],
        "title": "寄在伯三首後一首併示逸  其二",
        "id": "636f7a61-3e66-443f-84c4-2e66f4ef69e2"
    },
    {
        "author": "趙蕃",
        "paragraphs": [
            "兒行欣得師，爺往愁欠友。",
            "去爺勿惘然，得師知慰否。",
            "有時頻執經，無事莫多酒。",
            "無謂數月程，秋風在回首。"
        ],
        "title": "寄在伯三首後一首併示逸  其三",
        "id": "99e4680d-ae52-4d96-ae54-1eceafdca8ea"
    },
    {
        "author": "趙蕃",
        "paragraphs": [
            "少公上黄扉，長公思玉局。",
            "恭惟我舅氏，出處似前躅。",
            "潯陽開三徑，鏡湖賜一曲。",
            "是爲千載人，何有萬鍾祿。",
            "新詩久不誦，妙墨時在目。",
            "黄落又秋風，林空見松竹。"
        ],
        "title": "寄主管舅二首  其一",
        "id": "20a36372-6dec-4ee7-84e1-755e39418c4a"
    },
    {
        "author": "趙蕃",
        "paragraphs": [
            "甥官楚西南，舅住天尺五。",
            "安否候何如，歲月曠如許。",
            "阿兄有書來，報道安輿舉。",
            "東閣故莫留，西湖要爲主。",
            "寥寥和靖君，遺跡墮榛莽。",
            "咫尺到梅花，追隨悵脩阻。"
        ],
        "tags": [
            "西湖"
        ],
        "title": "寄主管舅二首  其二",
        "id": "dad30d95-9be3-46f6-9252-f6e265265f44"
    },
    {
        "author": "趙蕃",
        "paragraphs": [
            "西山有喬松，蒙附百畝陰。",
            "蓬蒿宅其下，旅生亦駸駸。",
            "永懷豫章公，斯文金玉音。",
            "徐洪蓋自出，源流高以深。",
            "吾舅之於黄，端若一體臨。",
            "媿我望數子，引尺那及尋。",
            "弱冠誦流傳，蒼蒼且垂簪。",
            "前帆去已駛，後舟政憂沉。",
            "憶昨送弟行，作詩道離襟。",
            "末篇何所言，志我念母心。",
            "豈知辱貺答，碔砆致璆琳。",
            "退之贈郊籍，少陵寄高岑。",
            "我固解公意，誨我力自任。",
            "不惟書諸紳，起居見前參。",
            "幾思侍公側，取酒親酌斟。",
            "積荒頼鋤耰，痼疾蘄砭鍼。",
            "涉湘定何時，紙貴行見今。",
            "勿繼屈賈詞，起和南風琴。"
        ],
        "title": "寄衡州舅氏",
        "id": "9f5c94d6-a97e-498c-935f-1939c1047f9b"
    },
    {
        "author": "趙蕃",
        "paragraphs": [
            "朝行巴陵帆，暮泊漢陽鼓。",
            "胡爲我所思，祗說在何許。",
            "折麻念離居，搴若懷遠渚。",
            "望望莫致之，江頭漫延佇。"
        ],
        "title": "寄劉叔驥",
        "id": "467780e4-afe2-4199-a07e-23a109c428d5"
    },
    {
        "author": "趙蕃",
        "paragraphs": [
            "吾友歐陽生，詩律雜郊島。",
            "相逢每談君，必謂詩太好。",
            "送行許長句，兼復書小草。",
            "鴻鴈儻不來，何由慰懷抱。"
        ],
        "title": "寄鄭舜舉",
        "id": "c02028e0-c080-4e78-964f-66746b1741bb"
    },
    {
        "author": "趙蕃",
        "paragraphs": [
            "沅水與湘水，合流俱洞庭。",
            "如何君於我，迺隔影與形。",
            "滄江鷗鷺野，深林蘭蕙馨。",
            "含章斯發發，遂性逐冥冥。"
        ],
        "tags": [
            "洞庭湖"
        ],
        "title": "寄懷在伯三首  其一",
        "id": "0f2ee5ac-5615-45b3-b56b-ca083d166306"
    },
    {
        "author": "趙蕃",
        "paragraphs": [
            "我苦千里役，兒荒三月書。",
            "役苦殆委頓，書荒廑墾鋤。",
            "夜雨倒湖水，春耕競田廬。",
            "事貴在勇决，爾胡但居諸。"
        ],
        "title": "寄懷在伯三首  其二",
        "id": "3b217308-6261-4ac2-a28f-8c213179fcb5"
    },
    {
        "author": "趙蕃",
        "paragraphs": [
            "倏爾聽鳴鴂，慨然悲衆芳。",
            "春事且衰歇，吾行可相羊。",
            "問年踰不惑，嘐嘐斯謂狂。",
            "益矣多聞友，從之道阻長。"
        ],
        "title": "寄懷在伯三首  其三",
        "id": "1185f32d-10d4-4d66-99ac-a8b69d5ef20c"
    },
    {
        "author": "趙蕃",
        "paragraphs": [
            "衾寒數窺窗，窗暗鷄已號。",
            "比鄰遞東西，我起披縕袍。",
            "始占霜檐粲，忽聽風林鏖。",
            "迺知中夜雨，吾念亦良勞。"
        ],
        "title": "十月八日聞鷄鳴即起案上偶有陶集繙閱數詩有懷斯遠三首  其一",
        "id": "197d9ae2-81a4-48fa-81fe-a7816b4a4414"
    },
    {
        "author": "趙蕃",
        "paragraphs": [
            "寒缸燭餘膏，破爐明宿火。",
            "嬾復布衾眠，遂作藜牀坐。",
            "默坐亦何爲，姑取陶詩課。",
            "我友安在哉，良思與之和。"
        ],
        "title": "十月八日聞鷄鳴即起案上偶有陶集繙閱數詩有懷斯遠三首  其二",
        "id": "ebe0468f-5af6-481f-b88e-410789cd1aa7"
    },
    {
        "author": "趙蕃",
        "paragraphs": [
            "聞君治書樓，誦書仍課文。",
            "古人不朽計，政在三冬勤。",
            "今時獨不然，白屋期青雲。",
            "君豈斯人歟，大雅迥不羣。"
        ],
        "title": "十月八日聞鷄鳴即起案上偶有陶集繙閱數詩有懷斯遠三首  其三",
        "id": "44808a62-77f2-4104-b306-67f7cf556111"
    },
    {
        "author": "趙蕃",
        "paragraphs": [
            "所見日雜遝，寧復當我思。",
            "我此僻且陋，三夜頻夢之。",
            "遣騎告欲行，手持一通詩。",
            "發緘與兒讀，絕妙解人頤。",
            "我欲留君飯，顛倒裳與衣。",
            "宛如快閣日，不似南浦時。",
            "到蜀今幾日，首議何所爲。",
            "一儉勝百奢，徐公亦安施。",
            "幕府足閒暇，浣花有餘嬉。",
            "謫仙縱多才，蜀道無險巇。",
            "微痾固除洗，起居當具宜。",
            "蜀中富名士，匪卜亦隠醫。",
            "秘方苟有傳，寄我無或遺。",
            "寄我亦何用，多病成早衰。",
            "歸哉復歸哉，秣馬車載脂。",
            "上君白玉堂，王人亦黄扉。"
        ],
        "title": "冬至後五夕頻夢陳擇之",
        "id": "a5621293-195d-4246-9aeb-5023ddc92dd5"
    },
    {
        "author": "趙蕃",
        "paragraphs": [
            "餘寒苦淹留，破衲無遽棄。",
            "欣聞好雨來，正念春耕未。",
            "瀕南花退早，何止桃李事。",
            "牡丹及酴醿，錦碎仍玉委。",
            "流年定何之，嘆息付流水。",
            "想像田廬中，桑柔麥如尾。"
        ],
        "title": "雨中憶花寄懷曾季永嚴從禮二首  其一",
        "id": "3c830105-ec15-4ab9-99c6-579e455a96bb"
    },
    {
        "author": "趙蕃",
        "paragraphs": [
            "白下古聚落，種花成土風。",
            "貧者籬疎薄，富家欄檻重。",
            "嚴曾蓋甥舅，交友著我中。",
            "牡丹大盤盂，酴醿鬰蛟龍。",
            "走觀仍折送，憶費詩酒供。",
            "今年百里外，此事不得同。",
            "坐病風雨惡，因之懷二公。"
        ],
        "title": "雨中憶花寄懷曾季永嚴從禮二首  其二",
        "id": "b3f047f9-b755-40a1-8248-ecefcdfe4b02"
    },
    {
        "author": "趙蕃",
        "paragraphs": [
            "憶昔倚少壯，不畏離別苦。",
            "及今更中年，頗識謝公語。",
            "連朝接殷勤，故已辦茲去。",
            "今晨竟不免，况此風更雨。",
            "夾溪誰家柳，向我强作舞。",
            "汝且不自持，寧能留我住。"
        ],
        "title": "湖州親舊二首  其一",
        "id": "59648321-2cc7-47e2-8bf2-1b165ed5e941"
    },
    {
        "author": "趙蕃",
        "paragraphs": [
            "舟行風打頭，苦恨行不駛。",
            "今晨得順風，亦自非所喜。",
            "溪山如許佳，欲畫無絕藝。",
            "要當稍收拾，一一付詩裏。",
            "近看忽成遠，得此已失彼。",
            "但令人此心，惘惘不足耳。"
        ],
        "title": "湖州親舊二首  其二",
        "id": "50477d01-543d-4f3c-a24d-d82cf439eaff"
    },
    {
        "author": "趙蕃",
        "paragraphs": [
            "霜風入枯葦，客枕那能安。",
            "起尋短燈檠，捐書復慵看。",
            "緬思平生遊，平陸多奔湍。",
            "懷哉豈無人，荆吳路漫漫。",
            "大孫行秘書，今古靡不觀。",
            "天文號隠奧，坐使十載殫。",
            "溢而爲文章，卷舒見波瀾。",
            "丞哉亦奇士，老不卑小官。",
            "詩成太白豪，笑殺東野寒。",
            "酒酣或看劍，肯爲無魚彈。",
            "儀也節更苦，凜若誰能干。",
            "譬之於草木，青松蔽春蘭。",
            "不願太官賜，自愛苜蓿盤。",
            "相携住荆溪，冥鴻渺雲端。",
            "釀泉飲佳客，採溪薦朝餐。",
            "不負風月佳，始知天地寬。",
            "我欲往從之，買船斬釣竿。",
            "富春訪嚴陵，吳淞覓張翰。",
            "人生鮮如意，高趣况易闌。",
            "君毋輕此樂，此樂非游般。"
        ],
        "title": "寄孫子進昆仲",
        "id": "b6a463b4-1a1b-411e-b1bb-90de8e749dd5"
    },
    {
        "author": "趙蕃",
        "paragraphs": [
            "昔我曾大父，高交世無倫。",
            "晚生不盡得，所知三數人。",
            "堂堂贊皇公，實能繼張陳。",
            "諫垣磨薦墨，許之以經綸。",
            "江陵竟連蹇，翰墨留餘珍。",
            "晦庵乃其季，英氣蓋八垠。",
            "家世斯文事，屬付真不泯。",
            "我亦早聞義，中年見天津。",
            "委曲問先世，與成傾蓋親。",
            "公故鼎富貴，我乃困賤貧。",
            "有詩猥蒙誦，顧乏佳句新。",
            "往過龔州庵，凍筆書吟呻。",
            "公來辱繼作，春氣動壁塵。",
            "去年濡須家，墨妙出傾囷。",
            "乍疑何人書，老大能精神。",
            "熟視乃鄙作，愧汗幾拭巾。",
            "已焉忽語此，知公蓋深仁。",
            "憫我抱奇疾，不救死且瀕。",
            "稍加匕寸施，庶使屈得伸。",
            "寧知苶然姿，攣拳殆終身。",
            "一官胡爲哉，鴻毛等千鈞。",
            "野馬窘受駕，白鷗悲就馴。",
            "五斗未及飽，已遭窮鬼嗔。",
            "劍津駭騰變，牛衣泣酸辛。",
            "非惟糟糠念，要是無補紉。",
            "朝餐罷舉案，寒日空懸鶉。",
            "舍公竟誰訴，尺書走踆踆。",
            "如聞著書餘，抄經窮夕晨。",
            "儻匪官閑散，那得了此因。",
            "楓香出楚地，茗椀寧加閩。",
            "水屏供倦息，枕流絕緇磷。",
            "獻芹則小小，用意誰諄諄。",
            "秋風日夜急，木落知松筠。",
            "竚立不可見，悠然漫溪濱。"
        ],
        "title": "寄李晦庵",
        "id": "078ae700-a9d9-4264-acd3-f99a8b00017a"
    },
    {
        "author": "趙蕃",
        "paragraphs": [
            "我遊尖峰回，一步成數憩。",
            "仰攀松夭矯，俯睨石贔屭。",
            "路窮入平野，飛鳥迎决眥。",
            "廬舍半茅瓦，阡陌相櫛比。",
            "謂皆耕稼徒，不復問名字。",
            "那知君子居，迺在青山際。",
            "聽君談所宅，悟我曾略至。",
            "時猶未識面，豈得漫通刺。",
            "都城一邂逅，草木同臭味。",
            "我旋反林棲，君適寓古寺。",
            "肯來穉子師，歷歲殆逾二。",
            "既均手足親，又篤朋友義。",
            "去年君還歸，城闉直童騎。",
            "楮生分草餘，鱘鮓動食指。",
            "今年我屬疾，故舊多遐棄。",
            "愧君不憚勞，衝暑到溪次。",
            "買肉烹伏雌，芼薑仍著豉。",
            "無資鹿脯求，竟是豬肝累。",
            "以我病苦渴，榴實富汁滓。",
            "纍纍解包裹，其大蓋絕市。",
            "勸我養形神，勉我進藥餌。",
            "裴回晝難別，展轉宵失寐。",
            "分携六十日，顧我病祇爾。",
            "雖云間何闊，戀戀曾莫置。",
            "惟君名家駒，少日便千里。",
            "賦成驚老生，謂敵相如誼。",
            "姜侯號博學，無忌稱酷似。",
            "我嘗叩疑闕，應答罔不記。",
            "江流濫觴來，層臺累土起。",
            "如君之於學，何但一第已。",
            "獨聞家素貧，慈親下妻子。",
            "躬耕不自給，負米常遠致。",
            "願君力勉旃，事固有堂陛。",
            "高賢昔未遇，勤苦類如此。",
            "我行下吳會，破蠹且料理。",
            "念將一過君，薄酒期共醉。",
            "又恐飯與芻，未免爲君費。",
            "不然君即我，會於章老氏。",
            "素書久不往，往亦難盡意。",
            "詩以道鄙懷，因焉論夙契。"
        ],
        "title": "寄施進之",
        "id": "f387b270-8a32-497d-bff1-b0698d4eb632"
    },
    {
        "author": "趙蕃",
        "paragraphs": [
            "憶我前年秋，驅羸赴行在。",
            "凄凉醴陵門，公獨枉軒盖。",
            "客中遇還使，素書僅一通。",
            "計之曾未達，公起使廣東。",
            "而我困流徙，日月無定止。",
            "逮今得還山，莽莽舟在水。",
            "長沙公寓鄉，來往維其常。",
            "儻復後此使，音問政渺茫。",
            "如公所抱負，外歛中甚富。",
            "遄歸定非晚，入侍帝左右。",
            "車行過懷玉，寄聲到林谷。",
            "容我復驅羸，宵征戒童僕。"
        ],
        "title": "寄雷丈朝宗",
        "id": "ea747061-f322-4240-ad36-83fad87c8959"
    },
    {
        "author": "趙蕃",
        "paragraphs": [
            "平生聞石湖，謂是千載人。",
            "去年此何緣，乃獲身造門。",
            "公蓋廊廟貴，我乃裋褐貧。",
            "既以賓客見，復叨尊俎陳。",
            "談間必文字，媿我非比論。",
            "雖知媿公厚，猥誦終慙新。",
            "別來才一書，無使無由頻。",
            "河內聞發粟，原思闕周鄰。",
            "江東且云然，湖外將何因。",
            "再拜謝洪喬，浮沉問水濱。"
        ],
        "title": "寄范建康",
        "id": "db84b762-60b5-4147-b40b-99a3815324e5"
    },
    {
        "author": "趙蕃",
        "paragraphs": [
            "平生施迂齋，劇談高安郡。",
            "山川固清遠，得士且韻勝。",
            "就中拔其尤，游子蓋袖領。",
            "長哦唱酬詩，使我醉復醒。",
            "前年客游杭，冰雪滯歸𦩘。",
            "相逢逆旅間，一笑交已定。",
            "近聞寄書來，諄復問名姓。",
            "如公真騏驥，顧我乃下乘。",
            "歲晚儻不遺，庶幾望三徑。"
        ],
        "title": "頃見迂齋談游子明不容口且誦其詩恨未遂傾蓋之願前年一見既慰我心所恨俱匆遽不得款語近過迂齋聞寄書又復訪問死生顧屏竄林壑逃死無日何以辱盛意如此輒成一詩奉寄",
        "id": "5c3d81c6-6e5d-4855-803a-7125d93c7173"
    },
    {
        "author": "趙蕃",
        "paragraphs": [
            "向子識損益，揚雄愛清靜。",
            "我行蕭灘上，二宅駕輒命。",
            "而於酬唱中，又得胡安豐。",
            "詩作文選體，字有眉山蹤。",
            "掃門今已後，傾蓋非敢望。",
            "談間問先世，蓋乃丈人行。",
            "歸州片時程，乃復來高軒。",
            "從容僅數刻，傾倒貽百篇。",
            "平生嗜江山，到處須著語。",
            "及茲足漫摇，久乃舌自拄。",
            "時惟桂林掾，與彼新喻丞。",
            "俱以行卷來，暴富如不勝。"
        ],
        "title": "寄謝新安豐守胡達孝見遺近詩一軸便呈甘叔異章夢與",
        "id": "d90b42c7-a76b-4d1f-8003-e0771745148f"
    },
    {
        "author": "趙蕃",
        "paragraphs": [
            "長沙失會面，龍陽將叩門。",
            "君行黄鶴樓，我乃桃花源。",
            "裴回遂兩月，問訊非一言。",
            "時時得新作，日日思高軒。",
            "寧知竟相失，有抱闕細論。",
            "聞君方被薦，清廟陳璵璠。",
            "而我政落南，空江擷蘭蓀。",
            "雖云出處異，得以書疏存。",
            "言之有不盡，筆兮還載援。",
            "惟當道情愫，故爾略寒暄。"
        ],
        "title": "代書寄吳仲權",
        "id": "6203e23d-cd70-486f-b9dc-862fb4390710"
    },
    {
        "author": "趙蕃",
        "paragraphs": [
            "伏暑推不去，秋風來何暮。",
            "深居謝巾幘，適意親杖屨。",
            "緬懷江湖遊，悵望南北路。",
            "舊交已如隔，新知孰成故。",
            "龐公非浪出，東野方廢務。",
            "共餞獻觴人，我病不得與。"
        ],
        "title": "潘恭叔欲歸壽其母夫人謝子暢以事客其館辭病在告騎招周文顯爲別僕不得與也作詩寄三兄",
        "id": "61b95ee7-9a7d-4a3c-98f8-150232bc5264"
    },
    {
        "author": "趙蕃",
        "paragraphs": [
            "物生懼焦枯，吾身困蒸煮。",
            "起占天外雲，坐隔空中雨。",
            "故人住吳越，一別幾寒暑。",
            "今焉在咫尺，何事復間阻。",
            "緬思冰雪容，重想金玉語。",
            "可但發其蒙，端能病斯愈。"
        ],
        "title": "簡寄潘恭叔",
        "id": "f3b3270b-2b6a-48e5-9035-ea7d60b620c9"
    },
    {
        "author": "趙蕃",
        "paragraphs": [
            "江東去江西，道阻而且長。",
            "懷我金石交，每瞻鴻鴈行。",
            "信州去衢州，道阻而匪脩。",
            "黄花遂九日，明月負中秋。",
            "江東去浙東，江表邈剡中。",
            "莫云巖壑異，固有丘壑同。",
            "一出與一處，或嘿而或語。",
            "行步澀如棘，欲飛恨無羽。",
            "風高已木落，薄寒能中人。",
            "室邇人甚遠，不孤必有鄰。"
        ],
        "title": "寄懷章衢州辛越州",
        "id": "57264395-63cd-4f17-a244-8b7466616368"
    },
    {
        "author": "趙蕃",
        "paragraphs": [
            "連朝南浦亭，繫此一葉舟。",
            "未去已欲動，既行奚復留。",
            "篙撐尚依岸，風至忽打頭。",
            "中宵渺無際，清曉浩莫收。",
            "行止固有定，淹速寧與謀。",
            "我友邈難見，西山澹凝秋。"
        ],
        "title": "發隆興後寄宋茂叔趙然道昆仲併屬達後篇於待制侍郎二首  其一",
        "id": "b2f8706e-4979-4e85-b20d-8f348cf404dc"
    },
    {
        "author": "趙蕃",
        "paragraphs": [
            "晁君父之舅，徐子我之友。",
            "晁詩紫微來，徐學新安後。",
            "徐固困簞瓢，晁復厭奔走。",
            "當今諸侯賢，孰愈豫章右。",
            "經行見雖屢，款語不能又。",
            "煩君因几席，爲我探懷袖。"
        ],
        "title": "發隆興後寄宋茂叔趙然道昆仲併屬達後篇於待制侍郎二首  其二",
        "id": "1e9846d8-6859-4ba3-ba79-c845b928ed1f"
    },
    {
        "author": "趙蕃",
        "paragraphs": [
            "淅瀝夜來雨，蕭條林下秋。",
            "因之憶我弟，重以思吾儔。",
            "農工方鼎來，蠶事已告休。",
            "得無陰寒妨，知復多寡收。",
            "微官本爲貧，中道成倦游。",
            "洪波政稽天，險路新摧輈。",
            "吾儔與我弟，既喜應見憂。",
            "憂我困一簞，喜我歸故丘。",
            "付與有定分，短長寧自謀。",
            "相期黄髮保，共勉素風脩。"
        ],
        "title": "寄徐斯遠并成父弟",
        "id": "40c846ef-6358-40bb-8152-cef384a76224"
    },
    {
        "author": "趙蕃",
        "paragraphs": [
            "士有孟東野，薦乃韓退之。",
            "五十纔一尉，俸錢仍半支。",
            "嗟予亦蹇者，白髮方糟醨。",
            "因聲謝吾友，十萬亦多爲。"
        ],
        "title": "得友人俞玉汝書云客遊建業月嘗能致錢十萬時方客溧陽感假尉事作詩寄玉汝",
        "id": "80045f02-c600-47fe-a335-abd5369f6053"
    },
    {
        "author": "趙蕃",
        "paragraphs": [
            "人生無友朋，何以攻短闕。",
            "我交君弟兄，意合非固結。",
            "奈何不須臾，已復經歲月。",
            "葉落政知秋，竹新還縹節。"
        ],
        "title": "寄答潘文叔并屬恭叔五首  其一",
        "id": "d0c5aef5-f63a-4fd2-8149-594c60ca30d6"
    },
    {
        "author": "趙蕃",
        "paragraphs": [
            "君家舍人公，世謂王楊作。",
            "誰知所傳授，白首終林壑。",
            "至今有源流，涇渭分清濁。",
            "豈比世上兒，風姿矜濯濯。"
        ],
        "title": "寄答潘文叔并屬恭叔五首  其二",
        "id": "13313d2f-f31d-4583-b8aa-dde1db88e51c"
    },
    {
        "author": "趙蕃",
        "paragraphs": [
            "主簿舍徙說，御史身耻呈。",
            "夫豈爲異與，義理可不明。",
            "嗟哉後來者，窺踰多喪貞。",
            "所以使古人，炯炯長擅名。"
        ],
        "title": "寄答潘文叔并屬恭叔五首  其三",
        "id": "6e399be6-e7b6-464a-89da-a9a1ac6e1413"
    },
    {
        "author": "趙蕃",
        "paragraphs": [
            "平生蔣詡徑，家傍揚雲宅。",
            "木老夏敷陰，泉疏春動脈。",
            "索居每懷弟，斗食身久客。",
            "况乃蒲柳姿，茂悅非松柏。"
        ],
        "title": "寄答潘文叔并屬恭叔五首  其四",
        "id": "66499f67-34de-41ce-a012-eca3cc7bfd8f"
    },
    {
        "author": "趙蕃",
        "paragraphs": [
            "斯文呂與張，用世故落落。",
            "年來踵蒿原，天意亦已虐。",
            "君嘗登其門，如戶發管籥。",
            "何當傳相授，此道得深酌。"
        ],
        "title": "寄答潘文叔并屬恭叔五首  其五",
        "id": "68ba850a-e5df-4f58-bba7-cea838b78a6c"
    },
    {
        "author": "趙蕃",
        "paragraphs": [
            "我居懷玉山，茶山非一游。",
            "每觀文清竹，凜若人好修。",
            "往來道嘉禾，詩曾長公投。",
            "十年再建業，問勞加綢繆。",
            "中歌殄瘁詩，尺疏去莫由。",
            "雖微荆州論，感歎自不休。",
            "今日復何日，蘭溪繫歸舟。",
            "典型君尚有，一見寫余憂。"
        ],
        "title": "贈曾槃樂道",
        "id": "dd4976df-260e-4f8a-800d-a0aa2dcf9187"
    },
    {
        "author": "趙蕃",
        "paragraphs": [
            "憶昔介菴老，視我猶子弟。",
            "於今於越州，必灑西州涕。",
            "重憶郎中公，契與外氏通。",
            "慨我未知學，一見寧發蒙。",
            "公於介菴老，筆硯相親友。",
            "而於郎中公，學問躬授受。",
            "與我非素交，有兒仍甚愚。",
            "辱公收教之，舉俗有是夫。",
            "辱書示深眷，未報無加譴。",
            "平日但聞風，今朝真識面。"
        ],
        "title": "贈路芾德章",
        "id": "407111be-7eab-4a76-9fff-82df33d3f0be"
    },
    {
        "author": "趙蕃",
        "paragraphs": [
            "吏事要及民，何假須緣飾。",
            "是故西都儒，往往名背實。",
            "萍鄉孫明府，抱負惟儒術。",
            "起家長此邦，爲政皆有述。",
            "催科非我急，急民使滋殖。",
            "今夏戒艱食，粒米勸蓄積。",
            "種麥貴宿耕，禾孫視前績。",
            "是我賢弟昆，三市俱鼎立。",
            "正之官南昌，大吏遭絲刻。",
            "爲陳先世事，稍稍從吾律。",
            "竊嘗歎斯人，當補諫爭缺。",
            "如何即九原，我爲長太息。",
            "叔也今王官，路以雲霄逼。",
            "才難未易識，屢薦今始入。",
            "贛川與洪州，目見非耳得。",
            "使之佐廟謨，彌縫寧闕職。",
            "公行被裏言，步武俱文石。",
            "爲移一縣政，於以均萬國。",
            "我雖落蠻夷，歸來豈無日。",
            "儻遂樂耕耘，於焉吾事畢。"
        ],
        "title": "贈孫從之",
        "id": "250b7a26-8c65-4605-acdd-15c5f14b7a20"
    },
    {
        "author": "趙蕃",
        "paragraphs": [
            "用世故欲巧，拙者終近德。",
            "人皆笑髯曾，我獨長太息。",
            "貧吾豈人爲，問天天不癡。",
            "君看松柏受，寧與春風期。"
        ],
        "title": "贈耆英",
        "id": "8a0157a1-44cd-4224-b892-d8cc2caf3df5"
    },
    {
        "author": "趙蕃",
        "paragraphs": [
            "多書如鄴侯，讀書如張巡。",
            "一代信不數，吾身見能親。",
            "門牆雖云舊，蹤跡乃若新。",
            "政以沅湘遠，無由書疏頻。"
        ],
        "title": "贈尤檢正四首  其一",
        "id": "525295a6-0371-48c5-8d11-6e345fba7084"
    },
    {
        "author": "趙蕃",
        "paragraphs": [
            "往焉石灰橋，粲粲方秘書。",
            "近者南浦亭，皇皇乃軺車。",
            "遄歸今幾年，人望益以儲。",
            "俱期白獸省，共徯玉堂廬。"
        ],
        "title": "贈尤檢正四首  其二",
        "id": "0e598021-45f4-42ef-9303-d8f611ea8a35"
    },
    {
        "author": "趙蕃",
        "paragraphs": [
            "榜舟浙江潮，僦屋長安雪。",
            "寒濤幸少年，積凍還復結。",
            "雖逃蛟鰐虞，未免薪芻絕。",
            "噂𠴲悵難登，囁嚅羞妄悅。"
        ],
        "title": "贈尤檢正四首  其三",
        "id": "89c8071c-3ecb-4e38-bf9f-0c6c8bea5d10"
    },
    {
        "author": "趙蕃",
        "paragraphs": [
            "季秋過廬陵，客有示新錄。",
            "尤楊兩詩翁，間以嚴州陸。",
            "澧蘭與沅茝，頓覺無芬馥。",
            "何况破囊中，欲探還自忸。"
        ],
        "title": "贈尤檢正四首  其四",
        "id": "3d0cca2b-30e9-496c-8495-661f7740a3a5"
    },
    {
        "author": "趙蕃",
        "paragraphs": [
            "名者世公器，丈也寧取虛。",
            "我聞曾嚴黎，蓋自入學初。",
            "每繙東萊集，出門思稅車。",
            "一見良不易，寒暑三十餘。",
            "前年太和官，遣書叩曾廬。",
            "得報副以詩，妙處真起予。",
            "更有嚴黎在，因曾庶幾歟。",
            "驟聞鄂渚歿，經年爲欷歔。",
            "嚴黎固老矣，我亦雪滿梳。",
            "奈何苦偪仄，决焉不躊躇。",
            "嚴師雖龍鍾，眸子炯炯如。",
            "縱云昏忘集，解記韓呂徐。",
            "黎君更强健，白髮盡掃除。",
            "豈非仙人家，服食信有諸。",
            "我詩燕石爾，報以瓊與琚。",
            "便當與曾作，編聯世行於。",
            "季蕭陵陽孫，與嚴並門居。",
            "棄捐舉子業，盡讀先世書。",
            "時從二老遊，不曳王門裾。",
            "我言無可采，殷勤乃來渠。",
            "二老已知名，保此良不疎。",
            "惟我與爾者，勉哉涼入墟。"
        ],
        "title": "呈嚴黎二師并寄韓季蕭",
        "id": "1ce9ef9d-0fac-445c-974c-df41b37125bb"
    },
    {
        "author": "趙蕃",
        "paragraphs": [
            "天地如許寬，出門自無之。",
            "筠窗書味長，靠壁筇一枝。",
            "吾曹本通脫，孰謂書有色。",
            "但取翰墨娛，且然相主客。",
            "霜簷曉皚皚，落葉擁不開。",
            "門開有行迹，元是題詩來。"
        ],
        "title": "次韻斯遠見寄",
        "id": "0fb90d31-871c-4f86-ac1f-42b1142f3423"
    },
    {
        "author": "趙蕃",
        "paragraphs": [
            "日日言歸去，年年事遠遊。",
            "世態甘若醴，我曹和不流。",
            "殷勤枉詩問，準擬繫帆留。"
        ],
        "title": "次韻馬莊父問行期之什",
        "id": "ecab1ff6-2c4e-4062-90e7-de09c3b4b760"
    },
    {
        "author": "趙蕃",
        "paragraphs": [
            "去冬黄公亭，咏詩看梅花。",
            "深行或山崦，縱步亦水涯。",
            "雖知追隨樂，固有間闊嗟。",
            "詞鋒君莫當，銳甚如莫邪。",
            "我欲尾其後，志局道苦遐。",
            "千年定藏山，一世斯名家。"
        ],
        "title": "次韻斯遠二十七日道中見懷二首  其一",
        "id": "144569bb-de77-4ddc-8999-b50ef472f0c3"
    },
    {
        "author": "趙蕃",
        "paragraphs": [
            "我姿甚不敏，與俗仍倍殊。",
            "難貪太常酒，顧歸陶令廬。",
            "山中亦何有，寂寞誰與娛。",
            "晤言闊無友，展卷聊得書。",
            "人生七十稀，我今半已餘。",
            "百里九十戒，躊躇重躊躇。"
        ],
        "title": "次韻斯遠二十七日道中見懷二首  其二",
        "id": "8e118253-7562-4d58-a5cc-113c1e3be404"
    },
    {
        "author": "趙蕃",
        "paragraphs": [
            "沉綿既逾時，生死誰或訪。",
            "殷勤惠之書，疇昔固有望。",
            "載觀近賦詩，頗復獻窮狀。",
            "功名岐則多，究竟策非上。",
            "賈誼卒避灌，晁錯終死盎。",
            "孰愈安一區，隨事享三當。",
            "嗟我信畸人，逐食無定向。",
            "轉蓬真飄風，斷綆遭逆浪。",
            "悠悠任通塞，冉冉失少壯。",
            "志願老棲遲，耕寬築夷曠。"
        ],
        "title": "次韻審知遣興",
        "id": "54ef7299-ecb8-406d-aba7-20bbc457effc"
    },
    {
        "author": "趙蕃",
        "paragraphs": [
            "筠陽有賢牧，典選得望郎。",
            "漢廷急獻納，使節乃輝光。",
            "翰墨一門盛，人才當代良。",
            "平生願識面，今日獲升堂。"
        ],
        "title": "與蘇運使詡四首  其一",
        "id": "02499e75-16b6-4aba-a214-0e5feed066fc"
    },
    {
        "author": "趙蕃",
        "paragraphs": [
            "培塿無大木，溝瀆無巨魚。",
            "窈然澗壑深，渺若江海潴。",
            "澗壑雖云深，蕭艾寧廢諸。",
            "江海雖云廣，蛭螾亦與居。"
        ],
        "title": "與蘇運使詡四首  其二",
        "id": "09c93653-fadf-43c2-9804-54b5795a547e"
    },
    {
        "author": "趙蕃",
        "paragraphs": [
            "昔在元祐初，重選館閣才。",
            "時我高王父，實與數子偕。",
            "黄門任言事，薦口曾爲開。",
            "有孫不能振，白髮自興哀。"
        ],
        "title": "與蘇運使詡四首  其三",
        "id": "3d40711e-d1f8-487e-9c33-713409857cb5"
    },
    {
        "author": "趙蕃",
        "paragraphs": [
            "草木日摇落，道路方阻長。",
            "豐年米故賤，逆旅錢自荒。",
            "暝宿村舍烟，朝行板橋霜。",
            "豈不願息肩，於此增徬徨。"
        ],
        "title": "與蘇運使詡四首  其四",
        "id": "23544dc4-ede9-4816-80dc-8e90ed055417"
    },
    {
        "author": "趙蕃",
        "paragraphs": [
            "維南有佳人，實秉絕代色。",
            "幼聞妾婦道，不肯傾人國。",
            "幽居今過時，行媒迥無迹。",
            "世方求冶容，孰能知婦德。"
        ],
        "title": "閨怨二首  其一",
        "id": "5ef44c7a-f331-4cac-a024-85b9c3e17ada"
    },
    {
        "author": "趙蕃",
        "paragraphs": [
            "東鄰有賢女，膏沐不加御。",
            "朝惟躬奉養，莫且趣機杼。",
            "曰賢嫁何晚，政坐一貧故。",
            "誰能幣聘之，此女非傲婦。"
        ],
        "title": "閨怨二首  其二",
        "id": "1dfe3908-4f29-4397-ab6c-10e6f3fabb42"
    },
    {
        "author": "趙蕃",
        "paragraphs": [
            "憶昔山中居，朝莫惟脫粟。",
            "何以居之安，頼此猗猗綠。",
            "一朝顧舍去，夢寐勞心目。",
            "今晨忽在眼，如客得歸宿。"
        ],
        "title": "檢校竹隠竹數三首  其一",
        "id": "468d03b6-eea8-4c74-8fb6-7855bd7859af"
    },
    {
        "author": "趙蕃",
        "paragraphs": [
            "竹雖不解語，風能爲之言。",
            "斧斤伐我本，畜牧踐我孫。",
            "戕者可以隄，踐者可以藩。",
            "我顧不忘汝，汝言毋重煩。"
        ],
        "title": "檢校竹隠竹數三首  其二",
        "id": "099b4070-ccf9-454a-8c63-569c09a25f3c"
    },
    {
        "author": "趙蕃",
        "paragraphs": [
            "錢多論以屋，畜多論以谷。",
            "我獨何爲者，箇箇數脩竹。",
            "竹箇雖不多，是亦我所欲。",
            "於以盜之防，盜防寧此足。"
        ],
        "title": "檢校竹隠竹數三首  其三",
        "id": "cda10937-9d82-4a56-aae7-e8598eeda29c"
    },
    {
        "author": "趙蕃",
        "paragraphs": [
            "垂垂白髮侵，落落青松愛。",
            "協趣在山林，移根出蓬艾。",
            "逝矣我何悲，蒼然渠可耐。"
        ],
        "title": "移松與斯遠同賦",
        "id": "cd0a200a-c638-48dc-8ded-eaa6ef346562"
    },
    {
        "author": "趙蕃",
        "paragraphs": [
            "香秔出村舂，晚菘來野寺。",
            "八珍不吾易，一飽有餘味。",
            "鳴鐘與列鼎，飯蔬仍飲水。",
            "此道本平觀，在人安擇爾。"
        ],
        "title": "舂米方歸瑞峰寺僧送菜適至遂成晚饋",
        "id": "3709c2ba-17e4-4bc9-bd17-f33f46dce1cc"
    },
    {
        "author": "趙蕃",
        "paragraphs": [
            "早田栽已成，晚田耕未遍。",
            "風吹苗已長，汝事不可緩。",
            "邇來雨況足，高下通溉灌。",
            "雖云手足瘽，孰愈溝壑患。",
            "自茲日不百，早稻期入爨。",
            "晚禾雖云晚，霜肅但秋半。",
            "我昔山中居，升沒每關歎。",
            "及今食官倉，謂得度昏旦。",
            "那知不足飽，過午或空案。",
            "尚言工吟哦，猶說鄙計算。",
            "那知汝田翁，栽種日月斷。",
            "但懼政或疵，因之罹水旱。"
        ],
        "title": "栽田行",
        "id": "ab7865e3-ba07-429a-930f-b05407c8fbfa"
    },
    {
        "author": "趙蕃",
        "paragraphs": [
            "無竹恐人俗，無梅憂竹孤。",
            "阿連解我意，爲致三尺株。",
            "蒔之西窗前，青白相與扶。",
            "梅瘦竹亦瘠，豈唯人獨癯。",
            "終年厄貧病，藉爾得暫愉。",
            "索酒莫計琖，瓶罄當續沽。"
        ],
        "title": "成父送梅一株",
        "id": "10581157-7cfc-4860-bbda-0bf69b952984"
    },
    {
        "author": "趙蕃",
        "paragraphs": [
            "幽蘭一收馨，餘卉無足睨。",
            "今晨採樵子，貽我以數蕙。",
            "風氣固王謝，兄弟猶魯衛。",
            "雨合打窗深，於余真得計。"
        ],
        "title": "得蕙數本有懷斯遠二首  其一",
        "id": "1fe918b3-1ea2-4cce-a817-0b17c5a00cb5"
    },
    {
        "author": "趙蕃",
        "paragraphs": [
            "酒熱無共酌，詩成欠同哦。",
            "况此春旦莫，忽來蕙成窠。",
            "樵蘇尚知貴，採掘能異科。",
            "安得同心人，與之酣且歌。"
        ],
        "title": "得蕙數本有懷斯遠二首  其二",
        "id": "97af5120-b4ca-4099-9dea-3951cb0a39e5"
    },
    {
        "author": "趙蕃",
        "paragraphs": [
            "伏暑不可耐，所思惟執冰。",
            "常時月桂紅，乃作素色凝。",
            "維南實炎方，草木氣所憑。",
            "素馨與茉莉，玉色俱相仍。",
            "得非因月感，光射尚能乘。"
        ],
        "title": "賦滕彥真家玉桂",
        "id": "a52187df-2ad2-4180-b74a-4f5c9798251f"
    },
    {
        "author": "趙蕃",
        "paragraphs": [
            "年年賦木犀，獨未到此樹。",
            "信知官舍居，更甚此身寓。",
            "黄葉滿堦除，蔓草委霜露。",
            "相逢每變色，此樹獨如故。",
            "殷勤爲掃除，不必但花務。",
            "風月四時佳，吾其枉幽步。"
        ],
        "title": "掃桂",
        "id": "8589c7f3-3cd2-4ace-b0dc-5b1d5a14e732"
    },
    {
        "author": "趙蕃",
        "paragraphs": [
            "草木均是體，顧有幸不幸。",
            "故侯住瓜田，四皓卧芝嶺。",
            "譬如佳山川，何地乏幽屏。",
            "居然說終少，籍甚談箕潁。",
            "得非以人重，後世聞之警。",
            "維菊本甚微，在昔曾莫省。",
            "羅生蓬蒿間，自分託地冷。",
            "一趨騷人國，再墮淵明境。",
            "遂同隠居者，身晦名獨耿。",
            "何當園五畝，不覬田二頃。",
            "秋風及春雨，採擷花與穎。",
            "既充天隨饑，亦望南陽永。",
            "有志未能攄，對花徒引領。"
        ],
        "title": "對菊有作",
        "id": "a7d7e2bd-3754-4b72-9ecd-c65d0adcf545"
    },
    {
        "author": "趙蕃",
        "paragraphs": [
            "論石如論玉，貴德不貴名。",
            "形似偶爾同，未妨聊置評。",
            "嗚呼禹甸破，土貢久莫并。",
            "問公安取此，萬里隨南征。",
            "向來四方遊，束書與俱擎。",
            "愧彼錢馬癖，寄我山林盟。",
            "風流蘄州守，夙有能詩聲。",
            "見之謚以芝，用意真不輕。",
            "謂公許器質，一再臨專城。",
            "宜爲齋房秀，作瑞于聖明。",
            "未應如商山，寂寞身中清。",
            "須公力勉旃，石亦當與榮。",
            "念我匪能賦，徵索見公情。",
            "又惟此必詩，落筆空汗生。",
            "傳聞南池上，有石來自英。",
            "我雖未識面，想像猶弟兄。"
        ],
        "title": "周江州有靈壁石趙蘄州名以玉芝周索詩爲賦一首",
        "id": "e3accf70-0727-437a-80da-b3a0fbda9546"
    },
    {
        "author": "趙蕃",
        "paragraphs": [
            "叢篁亂臨溪，叢樹深隔塹。",
            "愛之不能即，玩之寧有厭。",
            "五字遣誰哦，一杯頻爾念。",
            "幸勿折新開，留將遂幽占。"
        ],
        "title": "詠隔塹梅",
        "id": "a61acb87-3f63-46d4-91ce-49ad85d07ef1"
    },
    {
        "author": "趙蕃",
        "paragraphs": [
            "移梅初有詩，梅開重成賦。",
            "豈問耳目謀，蓋珍貞白故。",
            "花宜倚竹妍，陰稱巡簷步。",
            "或嫌太幽閟，結實每愆御。",
            "我非調鼎手，何暇爲此慮。",
            "但取冰玉姿，不遭桃李污。"
        ],
        "title": "題廳後梅樹",
        "id": "5b778561-4060-4d2e-b345-050f77269a98"
    },
    {
        "author": "趙蕃",
        "paragraphs": [
            "菊開本叢叢，此種乃樹樹。",
            "嘗聞一丈黄，直謂莊周寓。",
            "及茲鋤移來，信可繩尺度。",
            "乃知太華蓮，十丈語非誤。",
            "陳君怯風景，酒盡不能酤。",
            "遺我遣我愁，仍須墮言句。",
            "更念貧無帷，何以致調護。"
        ],
        "title": "明叔送一丈黄菊",
        "id": "8d9ece54-2bba-484b-9f39-6844c009a299"
    },
    {
        "author": "趙蕃",
        "paragraphs": [
            "入門空榛蕪，半死猶未槁。",
            "清霜且零落，縱蔓那得保。",
            "奈何刺吾眼，快意思一掃。",
            "童來乃鈍鍤，兀兀日又了。",
            "蘭枯艾長壯，亂多治則少。",
            "君子小人歟，幽憂挂懷抱。"
        ],
        "title": "除草",
        "id": "58ebd7da-084e-48d9-9849-74e9200685fe"
    },
    {
        "author": "趙蕃",
        "paragraphs": [
            "頳肩負薪行，所直不滿百。",
            "大舸載之來，江頭自山積。",
            "不如花作稛，先後價增損。",
            "身逸得錢多，人寧知務本。"
        ],
        "title": "賣花行",
        "id": "cef498da-8146-43ce-85bd-2f5ada4420db"
    },
    {
        "author": "趙蕃",
        "paragraphs": [
            "驅羸度斜影，恨不與子俱。",
            "梅花忽照眼，炯若冰玉臞。",
            "暝投佛寺宿，憶子曾寄躅。",
            "摩挲壁間詩，雖昏尚能讀。"
        ],
        "title": "投宿廣平道上逢梅懷斯遠",
        "id": "afaf2834-463b-4eba-b73a-77c81cb0c406"
    },
    {
        "author": "趙蕃",
        "paragraphs": [
            "浮雲冒山頂，橫碧門與直。",
            "所嗟籃輿駛，令我頭屢側。",
            "前瞻亦何有，浮圖梯七級。",
            "彷彿記遺基，當年居皖伯。"
        ],
        "title": "出北門記所見二首  其一",
        "id": "28cab58a-e939-413a-86ed-0c6fce33537b"
    },
    {
        "author": "趙蕃",
        "paragraphs": [
            "我行舒州來，觸目歎荒棘。",
            "今經北門道，麻麥殊翳密。",
            "乃知人力愆，地固有遺殖。",
            "安得遍厥耕，疲羸當少息。"
        ],
        "title": "出北門記所見二首  其二",
        "id": "e76d502b-1178-4d99-bacc-87a073c64218"
    },
    {
        "author": "趙蕃",
        "paragraphs": [
            "鷄啼午方停，蟬噪暑未秋。",
            "寓居雖市近，適意如林投。",
            "可人誰能來，王徐真勝流。",
            "王居近官道，樹林間田疇。",
            "徐居復何如，老木蔭濁溝。",
            "我往必竟日，不爲有魚留。",
            "我有長安行，食謀非道謀。",
            "王郎上冢去，决焉問吳舟。",
            "令弟饑所驅，迤邐從此由。",
            "徐郎獨不出，于世罕所求。",
            "念當爲此別，要歷山寺幽。",
            "令弟既泣女，我亦病未瘳。",
            "是事且若此，其他當罷休。",
            "中秋與重九，預作離闊憂。",
            "惟其梅花時，醉之此山頭。"
        ],
        "title": "將行示遠父秉文四八弟",
        "id": "6e266674-d4dd-4819-af7b-c7af25f4a126"
    },
    {
        "author": "趙蕃",
        "paragraphs": [
            "新月凈林木，微風動菰蒲。",
            "客子不能寐，拊身念艱虞。",
            "忽思騎鯨翁，已去不可呼。",
            "樂哉今夕境，忍令墮空虛。",
            "南都李文學，豪氣老不除。",
            "將爲章江行，值我彭蠡湖。",
            "一見如平生，健論真起予。",
            "座間誦新作，崢嶸突黄初。",
            "携酒夜過我，烹鷄仍鱠魚。",
            "快飲不記琖，耳熱歌烏烏。",
            "乘墜俱大謬，醉倒不用扶。",
            "幾夢即了我，此身無復餘。",
            "勝踐無古今，人事自作疎。",
            "東西南北人，何必懷此都。",
            "明朝兩茫茫，危途各崎嶇。",
            "語離有遺恨，更起捋君鬚。"
        ],
        "title": "別齊之",
        "id": "8bb10dc2-9a36-441f-9ad3-315307cecf44"
    },
    {
        "author": "趙蕃",
        "paragraphs": [
            "英英延陵家，藹藹宜章縣。",
            "政用魯諸生，俗今齊一變。",
            "諸公競推轂，天子思晚見。",
            "用捨有是夫，交親誰不羨。"
        ],
        "title": "贈別吳仲權三首  其一",
        "id": "1942f189-8efe-44e4-a4c8-4ebf8d8f1a11"
    },
    {
        "author": "趙蕃",
        "paragraphs": [
            "昔在山水樂，往往失意人。",
            "公今絃歌餘，迺復於此親。",
            "搜羅既奇勝，落筆爲寫真。",
            "文章復何似，高處殆先秦。"
        ],
        "title": "贈別吳仲權三首  其二",
        "id": "57695c9d-f740-460c-82d5-4a9ec4f59b03"
    },
    {
        "author": "趙蕃",
        "paragraphs": [
            "移舟漢將祠，躡屐秦人洞。",
            "一別幾何時，酒杯還此共。",
            "前途或追隨，祇恐終倥傯。",
            "要是策羸驂，無繇踵飛鞚。"
        ],
        "title": "贈別吳仲權三首  其三",
        "id": "6284025a-794d-4c27-b639-13f527cb9944"
    },
    {
        "author": "趙蕃",
        "paragraphs": [
            "客居江之南，未識衡嶽大。",
            "長於想象中，便作登臨外。",
            "南游悵不已，病目恍增快。",
            "要窮山水原，靡問仙靈態。",
            "鎸鑱雅未能，造物底不貸。",
            "欣逢人中龍，一掃胸次隘。",
            "偕爲青雲期，豈顧白眼怪。",
            "多聞與多識，幾別復幾會。",
            "籓籬我妄窺，根柢君有在。",
            "自慚非孟嘉，直恐誤郭泰。",
            "蕙蘭被餘薰，珠玉覺非對。",
            "茲方賦歸來，與乃別所愛。",
            "於今未深悲，後日當重慨。",
            "江流固滔滔，山木亦旆旆。",
            "煙霞既有疾，風月豈無債。",
            "相與詠和平，無庸發噍殺。"
        ],
        "title": "答周允升留別",
        "id": "3afc937e-b66b-444c-a4ac-bf29900e7ea5"
    },
    {
        "author": "趙蕃",
        "paragraphs": [
            "過江今幾年，遺俗不屢見。",
            "縱餘門戶稱，直有冠裳變。",
            "惟君河洛間，南走楚粵遍。",
            "雖從科詔求，未脫褐衣賤。",
            "芬然蘭三薰，粹矣金百鍊。",
            "潭潭務中澄，煜煜鄙外絢。",
            "遂登南軒門，如識伊川面。",
            "周旋苟有得，喜躍幾成抃。",
            "淵深保戰兢，鴆毒戒安宴。",
            "於今過城南，政似趨無倦。",
            "儒冠蓋多端，劇論如合戰。",
            "試評季路勇，孰與之反殿。",
            "前日我辭君，炎風尚交扇。",
            "祗今君別我，餘暑已堪餞。",
            "歲序急推遷，吾行甚流轉。",
            "爝火詎當陽，雨雪寧待晛。",
            "孤唳豈潜聲，卑飛終掛罥。",
            "小令泊扁舟，暫爲瀝破研。",
            "我如浩然歸，君異方朔薦。",
            "契闊方自茲，追隨復何便。"
        ],
        "title": "用程季儀送行之韻爲別",
        "id": "370d55cc-e399-440b-bc30-571996e642c1"
    },
    {
        "author": "趙蕃",
        "paragraphs": [
            "皋橋在何許，往者郊送翱。",
            "我行姑蘇城，半日空週遭。",
            "惟君昔我契，義不減同袍。",
            "珠林一杯酒，明朝隔江濤。",
            "年來尺書絕，目斷飛鴻高。",
            "我今換一官，五溪當不毛。",
            "君行官王都，雜遝從英髦。",
            "城中十萬戶，歷問無乃勞。",
            "茲焉失一見，使我心忉忉。"
        ],
        "title": "平江尋吳恭叔不獲",
        "id": "27190b4e-96d9-4b4d-a959-10407e6d0afd"
    },
    {
        "author": "趙蕃",
        "paragraphs": [
            "幽居非不佳，竹屋靜以深。",
            "春歸邈亡蹤，草木成嘉陰。",
            "天氣殊未快，令人頭岑岑。",
            "忽思從公譚，微風動衣襟。",
            "白雲何許在，引領勞我心。",
            "平生誦佳句，三歎有遺音。",
            "端如猛虎嘯，百獸藏中林。",
            "交游一周子，自昔已至今。",
            "論道若有合，根源要追尋。",
            "文章固定價，美玉同精金。",
            "窮通我均樂，茲事要力任。",
            "通脫不累物，賢哉阮瞻琴。"
        ],
        "title": "沖谷道章少隠還自上饒不見過而遂歸懷玉作詩十二韻奉寄併煩送似寓齋也",
        "id": "c7573d1c-2078-438a-a7a7-4594b9ed2b06"
    },
    {
        "author": "趙蕃",
        "paragraphs": [
            "日者君過我，今焉我辭君。",
            "楚荆易得秋，霜霰行在辰。",
            "我車甫來歸，君騎已在門。",
            "喜我更安健，勞言再三陳。",
            "已焉忽謂我，我行不逡巡。",
            "問君何因爾，欲語聲輒吞。",
            "我自解君意，操袂增酸辛。",
            "男兒志四方，懷安實敗名。",
            "不見折脅雎，慷慨西入秦。",
            "君行其有合，宿憤當一伸。",
            "造物固甚巧，頗解戲弄人。",
            "願君稍安之，無爲自傷神。",
            "諸孫君好交，送君必以文。",
            "可慰別後覽，何憂去裝貧。"
        ],
        "title": "送公擇入浙",
        "id": "0425c275-d156-4432-8b84-ebc51ad93f61"
    },
    {
        "author": "趙蕃",
        "paragraphs": [
            "上饒去金陵，道里何其邈。",
            "俱爲江東郡，各在天一角。",
            "君行寧知遠，我住若有縛。",
            "何以見相思，書來不嫌數。"
        ],
        "title": "送昭禮還金陵四首  其一",
        "id": "d0072815-b8c7-472f-a6f0-2c3f18522945"
    },
    {
        "author": "趙蕃",
        "paragraphs": [
            "君似便風船，千里纔一瞬。",
            "我如久眢井，湮沒不可浚。",
            "愧君力推挽，令我去鄙吝。",
            "加我以數年，庶幾乎少進。"
        ],
        "title": "送昭禮還金陵四首  其二",
        "id": "a7cd3a03-32f0-4d7a-ba64-f1dd21b19384"
    },
    {
        "author": "趙蕃",
        "paragraphs": [
            "松巒特立士，君也爲之子。",
            "異同誚歆向，父子自知己。",
            "向來知名人，得此多失彼。",
            "願君考其然，九十半百里。"
        ],
        "title": "送昭禮還金陵四首  其三",
        "id": "d82efb9d-11c6-476a-b6c2-b28a0996e721"
    },
    {
        "author": "趙蕃",
        "paragraphs": [
            "誦君贈遺詩，吃吃口不倦。",
            "相從曾未款，取別寧我願。",
            "竟乖卜鄰約，遂作摶沙散。",
            "君如不我忘，我復何所恨。"
        ],
        "title": "送昭禮還金陵四首  其四",
        "id": "6392ec1e-68fb-437a-bb01-2e9c9c8a90bc"
    },
    {
        "author": "趙蕃",
        "paragraphs": [
            "憶昔相從初，二十有三年。",
            "別日更莫紀，少壯成華顛。",
            "中間何不有，匪但歲月遷。",
            "幾尋長安居，莫訪新市船。",
            "尺書且難寄，再面端何緣。",
            "今晨大阮來，倒屣不待前。",
            "問君比安否，談君語蟬連。",
            "短髮尚短褐，青箱保青氈。",
            "吾人相從初，情與兄弟肩。",
            "蘭陵折梅贈，虞山聽鷄眠。",
            "如何一分首，遂作胡越然。",
            "詩以道所懷，寧寫宣城箋。"
        ],
        "title": "茂德行亟不及作昭禮書姑此問訊",
        "id": "379b0f5b-0981-430e-a566-172fda49374b"
    },
    {
        "author": "趙蕃",
        "paragraphs": [
            "徐子崖根竹，風雪不掩綠。",
            "鄭子谷中蘭，冰霜已騰馥。",
            "二子有此風，宜爾生窮冬。",
            "我獨何爲者，飄然直轉蓬。"
        ],
        "title": "蕃與斯遠季奕同生於十二月蕃初五日季奕初十日斯遠十八日近辱季奕貺詩猶未獲報茲及斯遠之壽併此奉頌二首  其一",
        "id": "c33afd46-c026-419d-99b2-ca9f1ea9cb5c"
    },
    {
        "author": "趙蕃",
        "paragraphs": [
            "鄭子才不疎，徐子文甚勇。",
            "一旦召嚴徐，一旦策晁董。",
            "去年蕭寺中，杯酒兼旬同。",
            "間闊見難合，况乎分悴豐。"
        ],
        "title": "蕃與斯遠季奕同生於十二月蕃初五日季奕初十日斯遠十八日近辱季奕貺詩猶未獲報茲及斯遠之壽併此奉頌二首  其二",
        "id": "cf10c9f2-7316-4cee-a79e-dc7cad37a86f"
    },
    {
        "author": "趙蕃",
        "paragraphs": [
            "來歸僅兼旬，來過已云屢。",
            "共耽林剎深，同賞溪亭露。",
            "濁清一再行，俊逸今古句。",
            "或哦山更幽，或詠舟橫渡。",
            "竟日爲之留，曛黑始能去。",
            "昔人物外游，隱遯亦數路。",
            "於今區中緣，向背豈同趣。",
            "我非韓伯休，君殆黄叔度。",
            "莫嗟聲氣卑，但恐歲月遽。",
            "解嘲乃文嬉，賓戲蓋言諭。",
            "陶寫固不惡，沈溺斯可懼。",
            "人雖或我寬，我則難自恕。",
            "望望獨行憂，瘽瘽良友助。"
        ],
        "title": "次韻和答斯遠見過書所見",
        "id": "a871eb6c-c6ad-4b7d-8063-ef5154214356"
    },
    {
        "author": "趙蕃",
        "paragraphs": [
            "可人費招呼，柰此陳與胡。",
            "問事失昏忘，論詩辨精粗。",
            "清風不可絆，白日易成晡。",
            "欲睡難安枕，繙書得踞爐。",
            "聒人紛宿鳥，對面走饑鼯。",
            "啁哳聊容汝，睢盱反闖吾。",
            "寧無捕黄口，亦有聘貍奴。"
        ],
        "title": "明叔每見過不久輒去仲威尤難招致索居書事呈二君",
        "id": "d752a8e8-bff8-4323-b878-fea3d199bf28"
    },
    {
        "author": "趙蕃",
        "paragraphs": [
            "盛時無窮民，漢詔優廩粥。",
            "邇來詔書行，亦賫帛與肉。",
            "薦才職諸侯，因異駕徵卜。",
            "共思急賢治，惟日有不足。",
            "士生幸斯時，詎應隠巖谷。",
            "盍出致吾君，堯舜其爾俗。",
            "餘孽何足云，况說故地復。",
            "堂堂胡澹庵，夫子乃其族。",
            "看君妙人物，門戶真不辱。",
            "必須長養成，明顯待拭目。",
            "而我本散材，謬賦支離粟。",
            "宜從力田科，邂逅賦取菽。",
            "敢如陶淵明，歸歟托松菊。",
            "亦有父時書，續將教人讀。"
        ],
        "title": "仲威復枉粥字韻詩見屬甚厚不可不答",
        "id": "78bbed7a-d114-4059-b768-407a460b5fbe"
    },
    {
        "author": "趙蕃",
        "paragraphs": [
            "春風忽滿目，感嘆離羣居。",
            "郊行竟何之，野蔓徒侵裾。",
            "仰看嶺頭雲，片段隨卷舒。",
            "悠然若有得，似我心地初。",
            "乃愧學道晚，何時悟真如。",
            "自茲稍鞭策，齒髮及未疎。",
            "有兒幸成丁，可以親犁鉏。",
            "要同商州民，窮功治山畬。",
            "王租及時了，優游伴樵漁。",
            "時乘少游馬，或卧淵明輿。",
            "所過輒就醉，其他焉取餘。",
            "此計儻遂心，誰能更淫書。",
            "公詩胡爲哉，指南實前車。",
            "事貴在勇决，駸駸歲將除。"
        ],
        "title": "子肅以古風見還詩軸頗述歸田之樂次韻答之",
        "id": "e85149c0-d616-4a38-bc0d-a8b606b12181"
    },
    {
        "author": "趙蕃",
        "paragraphs": [
            "棲鴉既投林，蕭然野人居。",
            "獨立茅簷下，依依月生裾。",
            "涉春抱煩痾，茲夕稍自舒。",
            "誦公寄來詩，何啻超黄初。",
            "正聲久欲絕，作者徒紛如。",
            "得公振頹波，如漢有二疏。",
            "擬欲躡其跡，荒棘廢墾鉏。",
            "譬由治田人，必待三年畬。",
            "敢矜一日功，草草同獵漁。",
            "窮通固定分，往者悲接輿。",
            "百年等夢間，壽夭誰贏餘。",
            "如何彼虞翻，惋歎輒著書。",
            "人生貴適意，安步可當車。",
            "茲道儻與聞，他焉從破除。"
        ],
        "title": "夜讀子肅詩再用前韻",
        "id": "eccd38a9-e1e7-442b-8061-21bcb8377968"
    },
    {
        "author": "趙蕃",
        "paragraphs": [
            "鄒陽困游梁，自喻託枯朽。",
            "功名彼何能，慷慨終無取。",
            "寧知古君臣，義蓋存師友。",
            "高謝亦有人，班班推廣受。",
            "先師有遺言，何有居夷陋。",
            "歎息柳儀曹，枉尺贊五就。",
            "詩書自青衿，事業見白首。",
            "基本苟不定，歲月寧能又。",
            "煌煌瀟湘姿，肯雜樝梨餖。",
            "而彼倚市門，詎復工刺繡。",
            "騏驥伏鹽車，駑駘空滿廐。",
            "置是勿易談，舊矣憎多口。",
            "君詩定自佳，官乃等尉候。",
            "詩成不自足，乃復過我牖。",
            "同官有歐沈，一時真頗有。",
            "要加萬鎰彫，必待無價手。",
            "君其往從之，我亦瞠其後。"
        ],
        "title": "向監稅以前韻見貽復用韻答之",
        "id": "fce12463-d79a-47f7-9dee-516483cb97bb"
    },
    {
        "author": "趙蕃",
        "paragraphs": [
            "昔我墮極南，去茲千萬山。",
            "見面夫豈易，附書良亦難。",
            "官今聽之歸，連日乃獲語。",
            "洗蘇塵埃懷，如久旱得雨。",
            "君才日蒼蒼，略已千丈長。",
            "計其所功用，可中棟與梁。",
            "如我蓬艾等，怒長不尺寸。",
            "秋風一摧折，僅可供束藴。",
            "宜君有聲名，光彩益以新。",
            "而我復何事，强謂詩窮人。",
            "春秋了集義，詩箋復編類。",
            "建有朱校書，婺有呂正字。",
            "二公今儒先，名滿天地間。",
            "勿謂東家丘，睎顔人亦顔。"
        ],
        "title": "答審知見貽",
        "id": "9a73913a-9364-4bce-8057-037262c2deda"
    },
    {
        "author": "趙蕃",
        "paragraphs": [
            "正月忽已晦，惠風亦全和。",
            "更留十日晴，桃李當有花。",
            "病夫不知春，但覺所感多。",
            "東軒對深樾，日暮鳥猶歌。"
        ],
        "title": "晦日用陶靖節蜡日韻",
        "id": "665846a9-31e6-4219-8a9c-169486b2b894"
    },
    {
        "author": "趙蕃",
        "paragraphs": [
            "晨雨濕木蘭，夕風吹紫荆。",
            "江南異中州，春晚猶秋清。",
            "壯年不可恃，老態忽已生。",
            "柴門立久倦，濁醪歸徐傾。"
        ],
        "title": "晚立偶作",
        "id": "489e5f10-bc4c-4c82-aa4c-26d9758e654b"
    },
    {
        "author": "趙蕃",
        "paragraphs": [
            "前者蓑而眠，後者笠而坐。",
            "陂長不待鞭，草軟無用莝。",
            "蚤耕蹔廑力，午放長逸卧。",
            "薄暮翁洗犁，兒歌互相和。"
        ],
        "title": "晨起見牧牛者",
        "id": "7a19c23c-c43b-4e47-a790-d93a99a1ac09"
    },
    {
        "author": "趙蕃",
        "paragraphs": [
            "朝暉熏我肌，不飲類酣適。",
            "夕陰慘我顔，所抱非隠戚。",
            "晝夜無停機，日月布常職。",
            "浮生任變滅，二者互出沒。",
            "汝憂何從生，汝喜何自得。",
            "陰晴况莫料，暄暖難屢必。",
            "顧雖甚蒙昧，詎敢規造物。",
            "衾裯欠宵具，薪炭乏預積。",
            "未免形語言，寧知見顔色。"
        ],
        "title": "晚立有作",
        "id": "e2d10b28-e33d-479e-8a91-a51226f51e51"
    },
    {
        "author": "趙蕃",
        "paragraphs": [
            "長年穫稻時，人盡趨南畝。",
            "束薪固圖售，求益敢屢拒。",
            "念昔居田園，連林恣斤斧。",
            "炊飲煮坡羹，徒聞亂風雨。"
        ],
        "title": "書事  其一",
        "id": "5c126b80-51b4-4519-acd8-0d2bd84140c5"
    },
    {
        "author": "趙蕃",
        "paragraphs": [
            "山谿急宵舂，野市赴朝糴。",
            "人言非踴貴，富者猶露積。",
            "豐年且不飽，惡歲真可戚。",
            "懸釜以待炊，衾裯寧許直。"
        ],
        "title": "書事  其二",
        "id": "7e6b164a-b1ae-410e-b434-c7208fee7679"
    },
    {
        "author": "趙蕃",
        "paragraphs": [
            "貧非事烹煎，病止治藥物。",
            "烏薪鬻之市，束縛論寸尺。",
            "煙浮多穉松，質重非老櫟。",
            "熾焰忽復然，寒灰已成積。"
        ],
        "title": "書事  其三",
        "id": "a890f772-6eb0-40ce-abfd-d52c31bd14e0"
    },
    {
        "author": "趙蕃",
        "paragraphs": [
            "久旱始足雨，畦圃新料理。",
            "秋茄尚入饌，晚菘能敗齒。",
            "萬錢固無相，三韭聊自詭。",
            "抱甕豈忘勤，移家嫌近市。"
        ],
        "title": "書事  其四",
        "id": "a770183f-3b5c-47dc-86de-ca8c8f94bba6"
    },
    {
        "author": "趙蕃",
        "paragraphs": [
            "兒童不知憂，度日長戲劇。",
            "忽傳山中訊，欣喜沾柿栗。",
            "爲物雖甚微，貴是家所植。",
            "何當携爾曹，遶樹親尋摘。"
        ],
        "title": "書事  其五",
        "id": "cfe29ae9-2283-4a57-b004-11b3c2356dea"
    },
    {
        "author": "趙蕃",
        "paragraphs": [
            "東街鼓坎坎，西街鼓鼕鼕。",
            "市酒倚法禁，椎牛聚羣凶。",
            "差事驚父老，狂歌走兒童。",
            "此俗苟不止，斯民始終窮。"
        ],
        "title": "書事  其六",
        "id": "e4871ae0-9778-4c42-a2dc-35d603e6f040"
    },
    {
        "author": "趙蕃",
        "paragraphs": [
            "早禾雖登場，舂簸纔足食。",
            "晚禾尚棲隴，登減未可必。",
            "吏持與催符，官趣違限責。",
            "爲政本憂民，民憂政何德。"
        ],
        "title": "書事  其七",
        "id": "44674686-5026-4b98-bb7c-6603cd571c04"
    },
    {
        "author": "趙蕃",
        "paragraphs": [
            "兒啼宵不飽，女訴夏無衣。",
            "幾載宦遊倦，素來生事微。",
            "詩書須自勉，紉補莫多違。",
            "我亦田園去，終難粟肉希。"
        ],
        "title": "書事  其八",
        "id": "7e80204e-d97a-4c6a-8730-396176808567"
    },
    {
        "author": "趙蕃",
        "paragraphs": [
            "北風卷湖水，萬里雪欲狂。",
            "乘勢不自止，雲開日垂光。",
            "風伯益振厲，行子立欲殭。",
            "青女探其機，變作明日霜。",
            "湖水凍成坼，層冰傲朝陽。",
            "松柏愁悴死，寧云草蒼蒼。",
            "哀哉羈栖人，破褐無幾長。",
            "塞向亦墐戶，退憐無地藏。",
            "緬思六月中，誓言望清商。",
            "及今玄冬時，懔懔反莫當。",
            "流金與折膠，事乃旦暮常。",
            "安時輔爾躬，毋爲徒自傷。"
        ],
        "title": "書事  其九",
        "id": "a690b1fb-f80f-42b5-a702-2975ff361849"
    },
    {
        "author": "趙蕃",
        "paragraphs": [
            "我行一何忙，羽檄來星犇。",
            "忙行抑何事，列境備戍屯。",
            "賊犯連英郴，江右聲已宣。",
            "往年縛李金，此邦蓋晏然。",
            "而今獨胡爲，騷驛窮朝昏。",
            "政坐茶賊時，曾窺此邦藩。",
            "茶賊異此賊，本皆商販民。",
            "忽當法令變，州縣復少恩。",
            "求生既無路，冒此圖或存。",
            "此賊據巢穴，其徒况是繁。",
            "萌芽手可披，不披生惡根。",
            "雖云巢穴深，豈離率土濱。",
            "彼猶蠭蟻聚，我軍貔虎羣。",
            "彼積鼠壤餘，我粟多腐陳。",
            "彼乃寇攘爾，我蓋仁義云。",
            "邊庭尚思犁，此又何足言。",
            "何當快除掃，聽民樂耕耘。",
            "我亦得拋官，歸舟趁春渾。",
            "胡爲故使我，駒局仍鴟蹲。",
            "更慮一朝焚，碔砆同璵璠。"
        ],
        "title": "書事  其一○",
        "id": "df3bb653-f156-4e1c-ab95-bd30ac89b417"
    },
    {
        "author": "趙蕃",
        "paragraphs": [
            "威嚴退冰霜，清潤歸梅柳。",
            "少時騁青春，老至傷白首。",
            "日長卷添書，病倦盃費酒。",
            "姑置鴈鶩行，顧慚牛馬走。"
        ],
        "title": "久不作詩詩思甚涸春物日盛漫興三章用常德棗心筆書本不工重復加弱似亦與詩相稱云  其一",
        "id": "f114f9a5-5aab-4c3f-a24b-aee1e1eb3e29"
    },
    {
        "author": "趙蕃",
        "paragraphs": [
            "庭行看萌芽，簷立聽呼應。",
            "在物且云然，於我可不競。",
            "青衫戀五斗，白髮間三徑。",
            "是豈人之爲，絕知吾有命。"
        ],
        "title": "久不作詩詩思甚涸春物日盛漫興三章用常德棗心筆書本不工重復加弱似亦與詩相稱云  其二",
        "id": "49709ff3-d4ab-4e1c-9f1d-8e902ad2a40b"
    },
    {
        "author": "趙蕃",
        "paragraphs": [
            "春回溪山姿，候趣農桑務。",
            "自知盍歸來，人歎推不去。",
            "順心豈故違，宿諾寧久負。",
            "既已媿淵明，又應慚季路。"
        ],
        "title": "久不作詩詩思甚涸春物日盛漫興三章用常德棗心筆書本不工重復加弱似亦與詩相稱云  其三",
        "id": "74e4bbd1-1204-4a4d-817f-dd0a688afda2"
    },
    {
        "author": "趙蕃",
        "paragraphs": [
            "問薪薪已無，問米米已空。",
            "假貸愧鄰里，犇走愁僕童。",
            "乞食陶徵君，乞米平原公。",
            "昔人有如此，吾今未爲窮。"
        ],
        "title": "即事二首  其一",
        "id": "d5f7a2b0-0fd7-4b1b-96e9-3090e1a49513"
    },
    {
        "author": "趙蕃",
        "paragraphs": [
            "廢圃失不治，委積成荆杞。",
            "何敢問嘉蔬，亦無馬牙齒。",
            "舊聞苦行僧，破鐺煮糙米。",
            "我今頗似之，但未除髮耳。"
        ],
        "title": "即事二首  其二",
        "id": "cc23d28d-c5b8-4ad7-a5a0-e8bf11937c44"
    },
    {
        "author": "趙蕃",
        "paragraphs": [
            "家居百金貨，富可千金敵。",
            "持行鬻於市，曾微一錢直。",
            "人或不汝知，汝售無固急。",
            "邂逅識真者，百金還復得。"
        ],
        "title": "雜興四首  其一",
        "id": "c78cb915-2dd6-4c81-b805-dfb95bab2ba5"
    },
    {
        "author": "趙蕃",
        "paragraphs": [
            "蘭生深林中，故與蕭艾同。",
            "春風披拂之，芳氣何沖融。",
            "宜有同心人，採擷佩厥躬。",
            "採擷苟不至，依然守荒叢。"
        ],
        "title": "雜興四首  其二",
        "id": "d7055f99-ffbf-4273-a4cb-065cad670cbc"
    },
    {
        "author": "趙蕃",
        "paragraphs": [
            "不見澗底松，樹子元楚楚。",
            "長大今幾年，植立無風雨。",
            "一朝建明堂，未免斤斧苦。",
            "斤斧不爲傷，掄材固其所。"
        ],
        "title": "雜興四首  其三",
        "id": "61abe639-6b73-441e-911f-79563433554f"
    },
    {
        "author": "趙蕃",
        "paragraphs": [
            "良農之於田，曾匪一日力。",
            "耕耘各以時，志在秋有穫。",
            "其間罹水旱，亦是天地德。",
            "汝不替厥功，後當值豐殖。"
        ],
        "title": "雜興四首  其四",
        "id": "4f6c9c1a-9b1b-4a0b-8745-016992eb721d"
    },
    {
        "author": "趙蕃",
        "paragraphs": [
            "炯炯冰玉姿，落落山林相。",
            "問渠坐何事，斬伐傷神王。",
            "更加束縛之，求市朱門傍。",
            "渠雖不解言，我爲成惆悵。"
        ],
        "title": "旅中雜興五首  其一",
        "id": "c24d01bf-0169-44fa-a506-2f6ffc446a38"
    },
    {
        "author": "趙蕃",
        "paragraphs": [
            "英英深林蘭，發發不自閟。",
            "誰遣入市門，樵夫强解事。",
            "渠雖賞芬芳，我自羞嫵媚。",
            "懷哉山中人，紉結參珮璲。"
        ],
        "title": "旅中雜興五首  其二",
        "id": "043f36a6-de19-4ee6-bbce-23e4328d8731"
    },
    {
        "author": "趙蕃",
        "paragraphs": [
            "屢雪不一雪，雲脚何時絕。",
            "春風雖云來，積凍吹又結。",
            "未論芻薪價，曳履凍欲裂。",
            "苦欲作商音，聲寒還復輟。"
        ],
        "title": "旅中雜興五首  其三",
        "id": "c3630ec5-6d7b-4d4e-9d88-5047a097105d"
    },
    {
        "author": "趙蕃",
        "paragraphs": [
            "舊雪固已多，新雪翻增劇。",
            "立春已涉五，太昊猶辟易。",
            "長安有羈旅，無以度朝夕。",
            "所願見白日，歸舟泛深碧。"
        ],
        "title": "旅中雜興五首  其四",
        "id": "7dd99e2e-261a-496c-be8b-76b9a5e9fcaf"
    },
    {
        "author": "趙蕃",
        "paragraphs": [
            "少慕隠逸人，開口談四皓。",
            "及今聞其風，尚愧劉德老。",
            "詔恩雖與官，辭避猶却掃。",
            "不應吏部門，皇皇踏泥潦。"
        ],
        "title": "旅中雜興五首  其五",
        "id": "42cada30-0ee0-422e-9f82-6fe35fd7eb4d"
    },
    {
        "author": "趙蕃",
        "paragraphs": [
            "落月不可駐，落日不可揮。",
            "豈昧白晝長，畏此餘暑威。",
            "人生延促頃，光景變滅微。",
            "水霧已似合，山烟亦成霏。"
        ],
        "title": "晚書二首  其一",
        "id": "70d2133d-6151-4fab-9ba3-8b3599940b6c"
    },
    {
        "author": "趙蕃",
        "paragraphs": [
            "抱道等金玉，乃不知自珍。",
            "終朝噂𠴲間，叩門復隨塵。",
            "那知江湖叟，生計竿與綸。",
            "逢人問售否，或至生怒嗔。",
            "此理何謂然，即我我即人。"
        ],
        "title": "晚書二首  其二",
        "id": "7e7df2da-fa6d-4815-8717-399b22e5e83b"
    },
    {
        "author": "趙蕃",
        "paragraphs": [
            "君家三尺窗，盡著溪上山。",
            "怪君坐其中，舉世招不還。",
            "餘嬉到五言，時許見一斑。",
            "顧我僅曹鄶，季孟胡可間。",
            "比年爾何緣，迺復罹間關。",
            "試問蓬蒿居，孰愈轍迹環。",
            "古來千里足，未必十二閑。",
            "是故東方士，長饑猶好顔。"
        ],
        "title": "酬季益",
        "id": "6a1bb497-fd67-459f-8e71-b5200731e1c6"
    },
    {
        "author": "趙蕃",
        "paragraphs": [
            "昨朝熱如焚，今日涼如水。",
            "豈惟悟天機，政自知物理。",
            "黄華一月賒，桂子數夕事。",
            "已辦烹伏雌，相期泛浮蟻。"
        ],
        "title": "十三夜招全真沅陵",
        "id": "5ffc1b27-78e7-41f1-8ee0-1f4f02577f08"
    },
    {
        "author": "趙蕃",
        "paragraphs": [
            "山林遠俗人，風月親我輩。",
            "凉秋半今夕，痼疾况少退。",
            "詩懷客子哦，酒欠伯仁對。",
            "百年等夢幻，一笑有成敗。",
            "禿巾倚枯松，赤脚踏斷瀨。",
            "何當約二叟，勝踐同一會。"
        ],
        "title": "中秋以山居不得與周文對飲况子暢在數百里外也悵然有懷",
        "id": "ff74a583-70c7-4e7f-bc83-5c0d3d9d1672"
    },
    {
        "author": "趙蕃",
        "paragraphs": [
            "秋風何時來，庭樹非昨好。",
            "樹猶不自持，况問青青草。",
            "人生甚草木，閲世安可保。",
            "頼此忘憂物，陶公蓋知道。"
        ],
        "title": "秋日獨飲二首  其一",
        "id": "9dea5e1d-b7d8-4b66-af4f-122904702175"
    },
    {
        "author": "趙蕃",
        "paragraphs": [
            "素懷樂清曠，長言待秋風。",
            "及茲摇落初，感歎如有攻。",
            "長卿既倦遊，嗣宗復途窮。",
            "苟無杯中物，何以娛我躬。"
        ],
        "title": "秋日獨飲二首  其二",
        "id": "5efecee9-f674-4682-bbcb-dd902d83426e"
    },
    {
        "author": "趙蕃",
        "paragraphs": [
            "相期本林園，相厄乃霰雪。",
            "不難屐齒去，所怕巾角折。",
            "香燒古銅鼎，囊貯今墨帖。",
            "欲醉竟不能，匆匆謝車轍。"
        ],
        "title": "李聲父唐德輿程士和梁和仲過飲",
        "id": "0dc8e9a6-5f88-40f1-a0dc-41f8c57951bb"
    },
    {
        "author": "趙蕃",
        "paragraphs": [
            "韓詩不可犯，顔字不可凟。",
            "舊言驅瘧癘，其效甚符籙。",
            "追慕記初學，諷誦懷三復。",
            "如何且逾月，此物猶肆毒。",
            "得非緣法異，無迺災釁酷。",
            "推移自前後，進退亦淹速。",
            "豈惟搜脂髓，直覺憎面目。",
            "醫方戒山果，牙頰怕臠肉。",
            "味嫌東野薺，餒厭平原粥。",
            "莫知所生理，真恐遂鬼錄。",
            "屬時秋已季，更值雨相續。",
            "卧聞掃空階，起步驚隕木。",
            "蛩號故亡頼，蚊豹成暗逐。",
            "未資卒歲計，頗病嚴霜促。",
            "幸遭賢使君，立政匪今俗。",
            "教微下黄堂，惠已周白屋。",
            "論情素有托，謁見慚未卜。",
            "詎應四壁立，久作窮途哭。",
            "謝公方在郡，薦士宜首牘。",
            "疇能借齒牙，價可重金玉。",
            "自憐非道謀，觸事先顔恧。",
            "病倦不成書，書成况難讀。"
        ],
        "title": "病中寄呈王信州老謝丈",
        "id": "041c3fe0-7263-433d-ba7c-89cd76ecfb45"
    },
    {
        "author": "趙蕃",
        "paragraphs": [
            "浮雲晚陸離，巨浪朝澎湃。",
            "櫓摇雖甚亟，岸遠不可屆。",
            "巴丘兩日中，湖路千里外。",
            "月上照遥山，修眉雨新畫。"
        ],
        "title": "初三日晚題",
        "id": "aa4e5ff0-6d70-4197-91c1-b73d35e6356e"
    },
    {
        "author": "趙蕃",
        "paragraphs": [
            "臘雪財覆地，春雨不溜瓦。",
            "天公務塞責，人意自嫌寡。",
            "豈惟田未耕，况是麥在野。",
            "安得三日霖，滂沱遍天下。"
        ],
        "title": "是夕微雨",
        "id": "f86f5d78-ba64-4276-a150-76e195941b55"
    },
    {
        "author": "趙蕃",
        "paragraphs": [
            "小雨洗清晝，幽花耀寒廳。",
            "雲間返微照，風薄成細零。",
            "蟬悽如欲收，蟲咽無蹔停。",
            "渠將趣寒事，我自感頹齡。"
        ],
        "title": "連日雨作頓有秋意懷感之餘得詩七首書呈教授知縣  其一",
        "id": "3da9069b-9466-4dad-87bc-72aefae351e9"
    },
    {
        "author": "趙蕃",
        "paragraphs": [
            "頹齡不可羈，寒事亦已迫。",
            "女褐破未紉，兒襦短仍窄。",
            "杜陵歎女癡，淵明更兒責。",
            "返念田家翁，囷禾與機帛。"
        ],
        "title": "連日雨作頓有秋意懷感之餘得詩七首書呈教授知縣  其二",
        "id": "7f145bb8-9b96-48e0-b7b2-880b1b26635c"
    },
    {
        "author": "趙蕃",
        "paragraphs": [
            "牆根數席地，聊爾遣耘治。",
            "年豐菜亦熟，採掇斯及時。",
            "拔葵媿公儀，學圃非樊遲。",
            "幸逃肉食鄙，用補囊粟饑。"
        ],
        "title": "連日雨作頓有秋意懷感之餘得詩七首書呈教授知縣  其三",
        "id": "3c7fa356-185f-4c8e-bc32-0af54b69a268"
    },
    {
        "author": "趙蕃",
        "paragraphs": [
            "淵明抱羸疾，猶復歸田園。",
            "安能爲五斗，折腰若拳拳。",
            "簞瓢非可樂，不改迺稱賢。",
            "夫子故不死，仰鑽高且堅。"
        ],
        "title": "連日雨作頓有秋意懷感之餘得詩七首書呈教授知縣  其四",
        "id": "6f283e58-5f7a-462e-8c54-f96ce2fc1ee3"
    },
    {
        "author": "趙蕃",
        "paragraphs": [
            "我官雖云薄，廩粟猶有繼。",
            "懷哉江東弟，餬口當何計。",
            "風悲隕高梧，雨歎凋碧蕙。",
            "富合與貧離，怛然撫身世。"
        ],
        "title": "連日雨作頓有秋意懷感之餘得詩七首書呈教授知縣  其五",
        "id": "ca280247-d3db-407d-8129-27d584e4e122"
    },
    {
        "author": "趙蕃",
        "paragraphs": [
            "聞兒誦書聲，兩耳輒爲明。",
            "青紫云乎哉，老我愧此生。",
            "家聲寒如冰，奔走霜鬢盈。",
            "束書故好在，淹泊諒無成。"
        ],
        "title": "連日雨作頓有秋意懷感之餘得詩七首書呈教授知縣  其六",
        "id": "96cfd8f1-008d-482a-816f-84eb220188cb"
    },
    {
        "author": "趙蕃",
        "paragraphs": [
            "沈侯賦郊居，歐公賦鳴蟬。",
            "誰謂遠莫繼，有孫筆翩翩。",
            "我獨歌骯髒，世憎還自憐。",
            "秋風鳴不已，如欲相和然。"
        ],
        "title": "連日雨作頓有秋意懷感之餘得詩七首書呈教授知縣  其七",
        "id": "ba2d9a02-8ef1-4ad1-af3f-0f7664aeb615"
    },
    {
        "author": "趙蕃",
        "paragraphs": [
            "高田卷蒼埃，下田積荒穭。",
            "頻聞父老嘆，似訴車戽苦。",
            "吾鄉地猶薄，有類家素窶。",
            "旱繇十日晴，潦自三尺雨。",
            "吏斯靡常禱，神得誇屢許。",
            "近雖略豐稔，曾不厚倉庾。",
            "桑麻籍銖兩，門戶强撐拄。",
            "往時屬初夏，插秧未終畝。",
            "甘膏偶愆候，人意已深阻。",
            "沛然天爲賜，翕爾農遂舉。",
            "沉憂釋阽危，樂事覬安堵。",
            "迨今幾何日，所歷無廢土。",
            "豈惟勞手足，殆欲病腰膂。",
            "早禾穗且實，晚稻花半吐。",
            "更寬經旬虞，當作有歲取。",
            "奈何又觖望，嗟爾復奚補。",
            "雲師匪云怠，風伯敢固拒。",
            "烹鵝竟何術，象龍恐非古。",
            "精誠苟潜運，響應猶或俯。",
            "誰能任此責，再拜謝明府。"
        ],
        "title": "趣章永豐祈雨",
        "id": "d31b53b5-b4ae-4e52-9cdd-2c89f66a49c7"
    },
    {
        "author": "趙蕃",
        "paragraphs": [
            "旱勢若燎火，雨粒如投珠。",
            "望望恐不及，嗷嗷欲成呼。",
            "叩龍探古湫，號佛喧通衢。",
            "山川禱斯必，社稷報不渝。",
            "古人之所是，今人之所迂。",
            "龍神與社鬼，其事亦區區。"
        ],
        "title": "初六日雨而甚微",
        "id": "456f6bd6-146c-4874-8216-c05f67e42c72"
    },
    {
        "author": "趙蕃",
        "paragraphs": [
            "旱極乃得雨，凄然天已秋。",
            "譬如病且革，藥劑方一投。",
            "不猶愈於無，庶幾千一瘳。",
            "未聞失東隅，果有桑榆收。"
        ],
        "title": "雨二首  其一",
        "id": "3568bd37-e009-480b-9b37-24c1e6ca01f9"
    },
    {
        "author": "趙蕃",
        "paragraphs": [
            "得雨天忽秋，起我凄其悲。",
            "凄其亦何悲，歲晏霜雪期。",
            "壯志久已謝，白髮來及時。",
            "絺綌與裘褐，棄置復營爲。"
        ],
        "title": "雨二首  其二",
        "id": "a4fc4b68-9b42-423b-a5d3-c7f062a39a05"
    },
    {
        "author": "趙蕃",
        "paragraphs": [
            "青山本無垢，坐受瘴霧侵。",
            "馬倦不加鞭，暑氣令人昏。",
            "去年蝗爲災，千家百不存。",
            "流亡不自保，聚掠連諸村。",
            "閔閔望一雨，可招若敖魂。",
            "旱勢復如此，早禾空如雲。",
            "豐登數有常，赤子皆天民。",
            "惜此三尺雨，龍師恐不仁。",
            "禳禬古有法，至和格神人。",
            "不見東海郡，孝婦冤欲伸。"
        ],
        "title": "閔雨",
        "id": "2e0d836c-f038-4d4a-bab9-4e0de98f9cb0"
    },
    {
        "author": "趙蕃",
        "paragraphs": [
            "大雨固霶霈，小雨更霢霂。",
            "蕭然凉已生，隠若雷未伏。",
            "前時歷月陰，邇日連朝暴。",
            "早田有愁乾，菜本亦恐縮。",
            "居閑苦無事，憂國願時熟。",
            "老翠上松篁，餘滋到蘭菊。"
        ],
        "title": "閏月二日雨三日復雨寄斯遠三首  其一",
        "id": "85666b70-8b27-47f1-bdb8-0467b4f9d368"
    },
    {
        "author": "趙蕃",
        "paragraphs": [
            "夏雨多驟止，晚灑苦易乾。",
            "陰乎不能釋，膏爾殊未闌。",
            "疎疎政簷溜，浩浩忽木端。",
            "沈疴頓如失，甘寢不自安。",
            "遲明復大集，平地如湧湍。",
            "戲作擁鼻調，以歌田父歡。"
        ],
        "title": "閏月二日雨三日復雨寄斯遠三首  其二",
        "id": "72a000ef-a805-44e0-8399-60a9999a8dab"
    },
    {
        "author": "趙蕃",
        "paragraphs": [
            "無人南澗遊，老我北窗卧。",
            "雨爲洗炎蒸，身成起頹惰。",
            "幽花曜叢叢，新竹排箇箇。",
            "是中有餘詩，獨唱誰其和。",
            "懷君固非遠，念我當數過。",
            "蟬噪晚聲清，螢飛新月破。"
        ],
        "title": "閏月二日雨三日復雨寄斯遠三首  其三",
        "id": "8dd6aa6e-910c-4f48-ae7a-2653f551ce47"
    },
    {
        "author": "趙蕃",
        "paragraphs": [
            "雨來山爲昏，雨罷山如洗。",
            "秋風欻已高，長空澹如水。",
            "其誰知此樂，勝處屬幽子。",
            "登臨無所詣，溪樓成徙倚。",
            "沙鷗意氣逸，衝烟棲復起。",
            "是身困覉束，沿戲直愧爾。",
            "平生耽佳句，此癖殆至死。",
            "得酒忽詩成，頹然自醒醉。"
        ],
        "title": "閏七月五日雨中記所見",
        "id": "75b65159-7d23-4eeb-b4de-a92f3f5937ba"
    },
    {
        "author": "趙蕃",
        "paragraphs": [
            "緣山灌木長，遶舍芳草積。",
            "敢希陶淵明，自謂張仲蔚。",
            "出門無所詣，閉戶聊自得。",
            "簡編或倦𠙆，壺觴恣酣適。"
        ],
        "title": "連雨獨飲偶書四首  其一",
        "id": "2202333a-bb7c-430c-81b9-4f0fc1dcc85f"
    },
    {
        "author": "趙蕃",
        "paragraphs": [
            "自昔嗜酒徒，往往皆能詩。",
            "詩亦何與酒，胡爲必相資。",
            "我詩既不工，我酒還復漓。",
            "頹然亦復醉，信筆輒書之。"
        ],
        "title": "連雨獨飲偶書四首  其二",
        "id": "ed365d2b-19f4-425f-8080-13e020682260"
    },
    {
        "author": "趙蕃",
        "paragraphs": [
            "人無送酒錢，官無種秫田。",
            "鄰家頼可賒，醉過春風顛。",
            "春風急雨顛，梅黄更連連。",
            "不念陋巷士，其貧類顔淵。"
        ],
        "title": "連雨獨飲偶書四首  其三",
        "id": "fdf1974c-5657-4c66-8c0e-938e7c50ed48"
    },
    {
        "author": "趙蕃",
        "paragraphs": [
            "伯倫無他文，一頌自不朽。",
            "淵明飲酒詩，乃至二十首。",
            "未易多寡論，俱能金石壽。",
            "我乏二子辭，徒然老耽酒。"
        ],
        "title": "連雨獨飲偶書四首  其四",
        "id": "cecd6b63-1153-4507-afaf-70189d154750"
    },
    {
        "author": "趙蕃",
        "paragraphs": [
            "窮冬固多悲，凍雨仍併作。",
            "真成晝連夜，直欲寐無覺。",
            "其陰似春仲，其令豈天錯。",
            "林棲未歸休，蕭寺猶旅泊。",
            "孰寬留滯懷，政頼朋友樂。",
            "梅華開且半，芒屨曾未著。",
            "溪亭縱微吟，破屋成細酌。",
            "悠然起遐心，彼哉羞好爵。",
            "淵明念田園，幼輿志丘壑。",
            "坐釣有羊裘，峩冠自麟閣。"
        ],
        "title": "寒雨感懷呈斯遠三首  其一",
        "id": "52d94d10-93da-4771-8074-10562dd95a1c"
    },
    {
        "author": "趙蕃",
        "paragraphs": [
            "少讀隠逸傳，雅意煙霞人。",
            "居官早自縛，半世幾沒身。",
            "青衫類枯葉，兩鬢如爛銀。",
            "人知趨走苦，己重疾病湮。",
            "歸微三徑資，尚竊太倉陳。",
            "鄰里有伏臘，弟兄無越秦。",
            "况此交友高，而能朝夕親。",
            "君還志遠遊，所願猶逡巡。",
            "我乃歎寡與，未易論苦辛。",
            "勿道車馬乏，勿嫌風雨頻。"
        ],
        "title": "寒雨感懷呈斯遠三首  其二",
        "id": "3bca94a3-262d-4f6f-a26b-555ebb3c341f"
    },
    {
        "author": "趙蕃",
        "paragraphs": [
            "平生幾交游，念往常恍惚。",
            "始從五州數，却自他邦述。",
            "徐州殞川魚，葉縣飛鳬舄。",
            "吳興罷童迎，漢殿空履跡。",
            "鯨魚渺洪波，長城墮立壁。",
            "元龍漫豪氣，子雲終執戟。",
            "詩壇絕韓呂，詩友無道釋。",
            "文章固能傳，事業竟何得。",
            "是皆我深知，半亦君舊識。",
            "更將寫其心，悲甚不能筆。"
        ],
        "title": "寒雨感懷呈斯遠三首  其三",
        "id": "fbe1c564-edf9-461c-82c7-69ca8b9d62ae"
    },
    {
        "author": "趙蕃",
        "paragraphs": [
            "雲行方陸離，月出重蔽虧。",
            "旋聽隠其響，已見沛然馳。",
            "信有誰能禦，那云鼓再衰。",
            "天瓢快傾瀉，旱魃勇鞭笞。",
            "卧想歌謠疾，頓寬車戽疲。",
            "中宵猶颯沓，既曉尚紛披。",
            "五日能如一，有年端可期。",
            "旱頭今已破，雨脚不難垂。",
            "使者豈爲德，天心茲可知。",
            "在予非赫赫，於汝要熙熙。",
            "始急救荒法，終傳喜雨詩。",
            "但須觀氣象，不必問蓍龜。",
            "米賤行當復，物生斯得宜。",
            "寧容倦游者，侘傺獨天涯。"
        ],
        "title": "是夕雨大作復呈潘提舉",
        "id": "f10a0874-be26-4fd4-b5f2-b5d8019b4773"
    },
    {
        "author": "趙蕃",
        "paragraphs": [
            "平原拙生事，數月且食粥。",
            "蠋也巧於貧，晚食以當肉。",
            "士窮見節義，不以富貴卜。",
            "用志苟如此，寧有憂不足。",
            "我生本寒士，犁鉏起窮谷。",
            "顧惟疎野姿，動輒當忤俗。",
            "得祿本甚微，奪去蓋聊復。",
            "雖云出無車，定免赤其族。",
            "在我無所念，於君果何辱。",
            "而君終日間，惘惘形面目。",
            "幼穉悉遣歸，不慮瓶無粟。",
            "大兒頗類吾，藜羹甘半菽。",
            "庭前既除草，窗外亦栽菊。",
            "屬君早來過，束書期共讀。"
        ],
        "title": "招明叔",
        "id": "9978ab64-a3bd-476d-9054-bd91f52d15a2"
    },
    {
        "author": "趙蕃",
        "paragraphs": [
            "田家雖賤勞，豐歲飽餐粥。",
            "儒士筆以耕，相形無食肉。",
            "我生文字盟，向日交友卜。",
            "自從此邦來，得君一夔足。",
            "作詩非野格，悟坡更參谷。",
            "字法皆有師，翩翩信超俗。",
            "誰云前輩遠，解使神觀復。",
            "鸞乃鳳之徒，蕙乃蘭之族。",
            "惟我甚亡頼，於何能見辱。",
            "又何與於人，嗔君刺在目。",
            "寒窗夜沉沉，燈燼落金粟。",
            "芻薪價益高，窘狀稭然菽。",
            "相看一何有，有子所送菊。",
            "何以得今夕，把君詩過讀。"
        ],
        "title": "再用前韻",
        "id": "36b6cf46-3704-4243-bdef-0798ebb2fb9e"
    },
    {
        "author": "趙蕃",
        "paragraphs": [
            "梅開在高岡，仰望不可攀。",
            "微風一動摇，落片紛斕斑。",
            "下者隠幽閟，叢然榛棘間。",
            "著根近溪流，墮地即水灣。",
            "是物佳莫匹，在處堪解顔。",
            "扶藜曳芒屩，永日不得還。"
        ],
        "title": "十四日二首  其一",
        "id": "e767f5e5-5a56-4a9c-8171-d7603c4faa29"
    },
    {
        "author": "趙蕃",
        "paragraphs": [
            "窮冬無苦寒，寬我欠裘褐。",
            "裘褐苟不備，道有猶絺葛。",
            "童奴忽告言，薪盡米復竭。",
            "市糴不可賒，囊錢顧安得。",
            "詩成詎堪煮，梅望當止渴。",
            "一笑謝兒曹，爾饑由我拙。"
        ],
        "title": "十四日二首  其二",
        "id": "1c7834f5-e305-48e5-8235-ce89998ec08e"
    },
    {
        "author": "趙蕃",
        "paragraphs": [
            "曉枕聞屐聲，方知夜來雨。",
            "遥憐江南梅，玉立勝越女。",
            "林深笑成暗，溪淺照亦俯。",
            "想象不勝情，吾寧久羈旅。"
        ],
        "title": "十二月七日病題四首  其一",
        "id": "6de5d41f-5815-4d88-9638-bf865cbf0f86"
    },
    {
        "author": "趙蕃",
        "paragraphs": [
            "前朝困壺觴，昨日强撐拄。",
            "今晨不能支，謁告報公府。",
            "噤瘁苦春寒，廉纖真雪雨。",
            "病狀雖摧頹，猶思鷗鷺舉。"
        ],
        "title": "十二月七日病題四首  其二",
        "id": "23a61541-64c7-48c0-920e-a136e205f2a2"
    },
    {
        "author": "趙蕃",
        "paragraphs": [
            "一代數百年，作者不數人。",
            "桃李非不芳，梅花獨清真。",
            "是故吾黨士，愛之踰等倫。",
            "詩成欲何屬，目斷楚江濱。"
        ],
        "title": "十二月七日病題四首  其三",
        "id": "f3415421-ef17-4f7d-9972-fb7be82f795d"
    },
    {
        "author": "趙蕃",
        "paragraphs": [
            "酒亦不難止，無以寄吾興。",
            "縱然酒可止，詩恐不受命。",
            "二者必相須，未易相負勝。",
            "所以千載人，不能除此病。"
        ],
        "title": "十二月七日病題四首  其四",
        "id": "3ad5391e-bc39-4750-972b-a133637aa93c"
    },
    {
        "author": "趙蕃",
        "paragraphs": [
            "自離竹隠居，借宅亦多種。",
            "周旋雖不乏，瀟灑常入夢。",
            "猗歟此窗綠，輟自口腹奉。",
            "別之亦幾年，似困鳥雀鬨。",
            "茲晨蹔來歸，溉掃何妨痛。",
            "竹隠從未還，風猷入吾用。"
        ],
        "title": "天帚竹",
        "id": "654b68af-3470-4776-a8ae-53f4ff4aa48c"
    },
    {
        "author": "趙蕃",
        "paragraphs": [
            "此君如高人，風節常凌厲。",
            "雖經隆冬中，正色不少替。",
            "春今盡正月，萌蘗且次第。",
            "天公出奇手，白晝變昏翳。",
            "初飛佛場花，繼灑鮫人涕。",
            "羣兒顧驚走，老眼亦睥睨。",
            "是時凡草木，掩抑若自衛。",
            "惟君獨傲然，略不威嚴霽。",
            "太剛竟摧折，乃悟非善計。",
            "追懷周旋久，於此增懔悷。",
            "其生既冤死，其死可輕弊。",
            "當爲殺青簡，更以色絲綴。",
            "盡書卓行人，出入生死際。",
            "作我座右銘，蘄能免於戾。"
        ],
        "title": "悼竹",
        "id": "2d3d4daa-1aef-4653-8709-4d0a4243e44c"
    },
    {
        "author": "趙蕃",
        "paragraphs": [
            "興懷王子猷，匪但一朝夕。",
            "看君愛主意，與渠蓋連璧。",
            "詩成辱持贈，絕勝梧桐滴。",
            "我句本非儔，分光藉鄰壁。"
        ],
        "title": "次韻斯遠投宿招賢道店對竹再用前韻見懷二首  其一",
        "id": "a6981d54-0326-44bd-8444-681e6e846fee"
    },
    {
        "author": "趙蕃",
        "paragraphs": [
            "君行日未昏，意適先投宿。",
            "世有疾走人，奔波寧自足。",
            "遥知琢詩際，聲韻驚鄰曲。",
            "寄謝主人翁，取將宜刻竹。"
        ],
        "title": "次韻斯遠投宿招賢道店對竹再用前韻見懷二首  其二",
        "id": "c75563bf-d7cc-45f8-9587-5b4eabd6e46a"
    },
    {
        "author": "趙蕃",
        "paragraphs": [
            "春風逞夭邪，爛漫吹已足。",
            "維暮筍乃生，如亂更約束。",
            "吾人爲之寄，詎可謾弗錄。",
            "况其耿介姿，政已不可辱。",
            "去云解籜後，爲我呈新綠。",
            "新詩急拜賜，句解先我欲。",
            "我豈兒女曹，撫玩斯同俗。",
            "又殊市井輩，狥利蘄盡劚。",
            "要當去留間，明見妨意曲。",
            "分餉可得多，但令舂脫粟。"
        ],
        "title": "明叔以僕護筍不除作長句爲調次韻",
        "id": "4e3577f4-c079-4049-911d-adcca3831cb7"
    },
    {
        "author": "趙蕃",
        "paragraphs": [
            "我家章泉旁，生事苦不足。",
            "惟餘數畝地，有竹森似束。",
            "別來夢寐之，詩語見編錄。",
            "况當萌茁時，孰杜樵採辱。",
            "官居亦何有，有此數竿綠。",
            "定應好事人，知我來此欲。",
            "不然朝暮間，何計能醫俗。",
            "尚嫌地形淺，筍夥當掘斸。",
            "不能助幽深，何况增詰曲。",
            "袖短舞難長，吾俸五斗粟。"
        ],
        "title": "有懷竹隠之筍復用前韻",
        "id": "a799074e-702e-4ff0-b856-c4bf2d8d71a0"
    },
    {
        "author": "趙蕃",
        "paragraphs": [
            "玉谿佳山水，不減閬州南。",
            "新居助幽深，所欠萬竹參。",
            "徐郎亦好事，知公幽趣耽。",
            "過溪買龍雛，雲根破烟嵐。",
            "地形擇便宜，土壤泉亦甘。",
            "春雷一番筍，要戒園翁饞。",
            "鄰里約來往，要須開徑三。",
            "風月無常主，平分未爲貪。",
            "定有王子猷，造門不輿藍。",
            "嘯詠忘主賓，用意端不凡。",
            "政爾功名迫，此事未易譚。",
            "待公幅巾歸，我亦脫青衫。"
        ],
        "title": "徐提幹爲沈運使種竹於上饒新居昭禮有詩蕃同作",
        "id": "1fed3e1f-d477-4d2a-848d-33a403a4c48e"
    },
    {
        "author": "趙蕃",
        "paragraphs": [
            "言歸雖故棲，雅志亦良友。",
            "奈何數詩筒，不得屢杯酒。",
            "縱云三十里，每見莫能久。",
            "是以朝暮間，相思輒成又。",
            "去年梅花作，佳處猶在口。",
            "今年梅花期，撫事纔轉首。",
            "翩思接中屨，兀若限林藪。",
            "君行集彤庭，我政安甕牖。",
            "西湖覓林逋，東閣懷杜叟。",
            "寒歲識松堅，同心見蘭臭。",
            "前朝習鑿齒，書來問安否。",
            "併話羅浮山，抗塵應抖擻。"
        ],
        "tags": [
            "西湖"
        ],
        "title": "至節矣猶未見梅頗形思渴書呈斯遠滕兄主簿前日書來亦問梅花消息併此奉簡",
        "id": "2dbd34d9-8dc8-4ed2-8efb-077f7f2d6813"
    },
    {
        "author": "趙蕃",
        "paragraphs": [
            "相從數月間，已復兩爲別。",
            "此身竟何有，百年終是客。",
            "近役不隔州，音問可絡繹。",
            "江南虛成市，白泉强名剎。",
            "何勞共追餞，令我滋不悅。",
            "觴行期月上，月上尊已側。",
            "我卧四壁空，君歸度舟闊。"
        ],
        "title": "三月三十日余有章貢之役陳明叔嚴從禮載酒見餞於白泉張伯永繼至",
        "id": "915cfdf4-98d4-46de-a700-7042c78b5fd7"
    },
    {
        "author": "趙蕃",
        "paragraphs": [
            "扁舟過辭君，落日繫高柳。",
            "愧君惜遠別，留我飲以酒。",
            "夜深不知罷，感歎屢執手。",
            "書題見晁謝，光怪森在牖。",
            "憶昔蓬山老，實與文靖友。",
            "同登靖康朝，諫疏猶在不。",
            "吾人世其家，樹立敢自後。",
            "君才真杞梓，如我乃枯朽。",
            "漂流偶相值，稱我不容口。",
            "君今非少壯，我亦驚老醜。",
            "相逢定何日，相勉敢不厚。",
            "老農誠有言，良田務除莠。"
        ],
        "title": "僕自北門放舟過溥子而告行坐間出示上蔡景迂兩先生墨帖具道先世契之詳益重其別爲成是詩",
        "id": "e7728626-6f03-45c5-a13b-8b50ccb60dbd"
    },
    {
        "author": "趙蕃",
        "paragraphs": [
            "前年中秋月，痁鬼方見虐。",
            "徹曙不得眠，搘爐親煮藥。",
            "子時過橋來，勞我非赴約。",
            "評詩雜精粗，有味勝大嚼。",
            "去年中秋月，應候痁復作。",
            "少休塘下寺，欲進悲足弱。",
            "喬松接修竹，聽雨仍落落。",
            "徘徊亦忘寐，孤詠同緯絡。",
            "漂流到今年，高興屬快閣。",
            "何期悼亡歸，舟並南山泊。",
            "前年呻吟地，追隨恍如昨。",
            "天公似憐我，爲遣雲垂幕。",
            "那知千家墀，慘澹對杯酌。",
            "不然適與值，用趣則相各。",
            "人世夫何常，明年定憂樂。"
        ],
        "title": "中秋無月呈審知",
        "id": "9656c7c6-717f-4d9e-9044-bf6ca8725cb0"
    },
    {
        "author": "趙蕃",
        "paragraphs": [
            "車塵高沒人，欲障無能施。",
            "忽逢故人面，如濯清漣漪。",
            "客居縱荒凉，聊復具酒巵。",
            "勞苦數語外，論事仍索詩。",
            "長年口欲棘，一笑爲解頤。",
            "懷哉二難兄，何由會塤箎。"
        ],
        "title": "邂逅孫子儀於臨安喜而賦詩併懷子進子肅",
        "id": "76050848-cf95-4398-ab15-b46608f328f7"
    },
    {
        "author": "趙蕃",
        "paragraphs": [
            "舟纔汭口過，山已鵝湖出。",
            "檣隨鴉鵲興，纜與鷗鷺夕。",
            "青青玩魚藻，爛爛數灘石。",
            "經行盡吾舊，佳處悉不宅。",
            "有身漫漂流，有志空鬰積。",
            "題詩喜將見，重子深垂憶。",
            "吾儕信老大，觸事異疇昔。",
            "君能師友偕，我媿灑掃役。",
            "歲月又何如，駸駸戒輕擲。"
        ],
        "title": "次韻斯遠入城見迎",
        "id": "f01cadeb-c1e8-4246-a711-8d956fdf0afc"
    },
    {
        "author": "趙蕃",
        "paragraphs": [
            "客子下水船，幽士登山屐。",
            "二事莫與謀，聊復盡此日。",
            "山房富薪水，泥墐仍紙羃。",
            "沈痾快一洗，清吹生兩腋。",
            "徐巖舊所訪，舉步能歷歷。",
            "樹樹雖剪伐，苔蘚更襞積。",
            "蓋可買以居，惜哉無巨力。",
            "旁誰斫幽徑，復道精廬立。",
            "新亭踞其上，遠水山四壁。",
            "驟來落日挂，忽去昏鴉集。",
            "不惟我友俱，携子仍弟姪。",
            "民生固常苦，此適未易得。",
            "物役不可留，溪流還汰擊。"
        ],
        "title": "九月晦日艤舟浴於昭真既罷同方元直成父弟兒姪遊徐巖南禪之新亭已乃絕溪而還",
        "id": "6ced07a5-d3e3-403a-9d20-b4de222d340b"
    },
    {
        "author": "趙蕃",
        "paragraphs": [
            "一雪五日陰，冰凍吹不裂。",
            "今晨定何朝，萬里來霽色。",
            "我將還山中，已駕還復輟。",
            "故人有書至，會面不可失。",
            "故人江西吏，何爲浙東役。",
            "慟哭竹林迴，我實門下客。",
            "去年送朝天，除書報三易。",
            "心知以病辭，豈料成死隔。",
            "東懷喪未赴，西望訃復得。",
            "追惟平生遊，語淚相隕雜。",
            "僧房幸小駐，聊以舒鬰結。",
            "酒固不成懽，梅開况當說。"
        ],
        "title": "文叔兄以泉州丈之亡自萍鄉奔赴歸途以書約相見會蕃留邑中得以合并時復聞袁州先生之訃哀傷之餘詩以敘別",
        "id": "ca73850a-c0df-4e88-9fc0-ebed8ddd9eae"
    },
    {
        "author": "趙蕃",
        "paragraphs": [
            "歲暮百日晴，江水三寸淺。",
            "褰裳步可涉，石子大如繭。",
            "沙乾蒲菼死，穴邃魚龍偃。",
            "會看桃浪來，一碧千里遠。"
        ],
        "title": "水淺",
        "id": "219c6738-ec1d-497e-93f3-9494b274d6f5"
    },
    {
        "author": "趙蕃",
        "paragraphs": [
            "我行向何許，貢江與章江。",
            "悠悠異所見，俗變服亦龐。",
            "定遷本中州，來南已殊邦。",
            "况此接荒服，寸心那得降。"
        ],
        "title": "贛縣道中有懷晦庵用江東日暮雲爲韻作五詩寄之  其一",
        "id": "afc42da5-9215-42fd-bc99-793b0dea121d"
    },
    {
        "author": "趙蕃",
        "paragraphs": [
            "此心如江水，日夜東復東。",
            "不惟愛吾廬，顧瞻幾臨風。",
            "今者款段馬，向來御史驄。",
            "在我何得失，人自分悴豐。"
        ],
        "title": "贛縣道中有懷晦庵用江東日暮雲爲韻作五詩寄之  其二",
        "id": "6b3492b3-2965-4325-89bf-4db852d0e19b"
    },
    {
        "author": "趙蕃",
        "paragraphs": [
            "自往一寄書，俯仰又許日。",
            "豈無東歸便，值遇多卒卒。",
            "昔如馬口銜，欲去隨緩疾。",
            "今者身屬人，動步窘刀筆。"
        ],
        "title": "贛縣道中有懷晦庵用江東日暮雲爲韻作五詩寄之  其三",
        "id": "522b4f61-0563-4fd8-9ae8-b831ab9a96d8"
    },
    {
        "author": "趙蕃",
        "paragraphs": [
            "去年過辭公，忽忽值春暮。",
            "及今復茲時，而公在何處。",
            "荆溪坡之居，瀨上郊所賦。",
            "公能躡高蹤，我豈遺野趣。"
        ],
        "title": "贛縣道中有懷晦庵用江東日暮雲爲韻作五詩寄之  其四",
        "id": "63a35503-0211-4207-9e2c-8a250b27e9e9"
    },
    {
        "author": "趙蕃",
        "paragraphs": [
            "半出未吐日，徐行欲歸雲。",
            "豈惟陰晴殊，政自凉燠分。",
            "物態故應爾，天機寧亦云。",
            "安得變淑氣，盡爲除楚氛。"
        ],
        "title": "贛縣道中有懷晦庵用江東日暮雲爲韻作五詩寄之  其五",
        "id": "687e93f8-9de7-4d1e-9182-f8df09a7610c"
    },
    {
        "author": "趙蕃",
        "paragraphs": [
            "侵晨畢先祀，將午趣疏飯。",
            "中途往固宿，顧影日未晚。",
            "逶迤行不盡，登頓力苦倦。",
            "馬言雖不通，吾意其自赧。"
        ],
        "title": "晚行",
        "id": "cdf96ed6-32ea-4c66-9156-6516c31a8437"
    },
    {
        "author": "趙蕃",
        "paragraphs": [
            "昔公立螭坳，秉筆罔不書。",
            "及乎上諫坡，論議無日虛。",
            "直言有不讎，柴桑念歸歟。",
            "高卧屬幾日，朱轓起閻閭。",
            "政成合入奏，返直承明廬。",
            "如何更持節，未使經綸攄。",
            "上心豈無謂，勞公重皇居。",
            "吏惡必剪刈，士良必吹噓。",
            "此自宰相事，於公定何如。"
        ],
        "title": "施衢州除浙西提刑以詩寄餞三首  其一",
        "id": "d8cea5ab-476c-4999-8e53-bf2267e94512"
    },
    {
        "author": "趙蕃",
        "paragraphs": [
            "六飛駐吳中，地實三輔比。",
            "擇守固甚艱，况於部刺史。",
            "惟公治衢州，他郡蓋無是。",
            "豈惟教條清，坐見風俗美。",
            "邦畿四方本，王化所自始。",
            "俾公按連城，此責亦重矣。",
            "繡衣非古官，漢乃有直指。",
            "於今盜賊清，所繫獄事爾。",
            "讞議苟以平，遺公孫若子。"
        ],
        "title": "施衢州除浙西提刑以詩寄餞三首  其二",
        "id": "09515cd0-099f-4b2d-8ed2-05f5ec7249a7"
    },
    {
        "author": "趙蕃",
        "paragraphs": [
            "我客懷玉山，有如梓與桑。",
            "地故隸江東，與衢蓋鄰疆。",
            "自公剖符來，亦既閲雨霜。",
            "非惟衢人安，我民亦小康。",
            "去年旱無收，閭里驚欲惶。",
            "匪藉衢粟輸，烏能免流亡。",
            "嗣聞被災郡，誅賞率亦當。",
            "况於惠比境，於今見何嘗。",
            "事雖鬰上聞，我民不公忘。"
        ],
        "title": "施衢州除浙西提刑以詩寄餞三首  其三",
        "id": "623bd9d4-7a2d-4bea-8b2a-94dc6c423d74"
    },
    {
        "author": "趙蕃",
        "paragraphs": [
            "吾評孟浩然，雅意作詩人。",
            "死經四百載，賦詩名愈新。",
            "爵祿豈不賞，不義寧賤貧。",
            "身雖遭放還，未必非得仁。"
        ],
        "title": "偶詠不才明主棄多病故人疏之句感孟浩然事作孟浩然詩一首",
        "id": "b6fb5f00-3d91-42f2-ad9c-9a991153220e"
    },
    {
        "author": "趙蕃",
        "paragraphs": [
            "淡交異甘醴，雲雨相覆翻。",
            "二者固殊轍，終當戒多言。",
            "所遇既混殽，所防難每存。",
            "懷哉古之人，閉門或踰垣。"
        ],
        "title": "次韻全真所感",
        "id": "3f5de6e8-9c34-447f-8655-b83705497f12"
    },
    {
        "author": "趙蕃",
        "paragraphs": [
            "前身雲水僧，今世山林士。",
            "遊方未能遍，行脚方自此。",
            "朝行或官程，夜宿必野寺。",
            "我自幽有期，人言癡了事。"
        ],
        "title": "宿汪山之福田院",
        "id": "834f2cce-2b50-41e1-a058-1b87520c137c"
    },
    {
        "author": "趙蕃",
        "paragraphs": [
            "如聞墨潘氏，一派傳婢子。",
            "世上多徇名，我曹寧貴耳。",
            "公其品題之，爲我致窗几。",
            "定知青出藍，未信橘爲枳。",
            "升堂與入室，亦喻接花理。",
            "又如淮王仙，鷄犬悉飛逝。",
            "况茲薪水供，得法信有是。",
            "我書初不工，爲詩長費紙。",
            "筆墨倘精妙，尚可令予起。",
            "誓將掃竈煤，頓頓燒寒葦。",
            "度日有不煩，掃煤復何自。",
            "公聞應大笑，士窮乃如此。",
            "非但我有求，知名渠自爾。"
        ],
        "title": "聞潘衡有婢出適安福傳其法造墨甚精孫溫叟捧檄其縣詩從乞之",
        "id": "81143327-b2ac-48fe-b8c7-3542b0de1f68"
    },
    {
        "author": "趙蕃",
        "paragraphs": [
            "始白纔二三，今白乃四五。",
            "蕭蕭十數莖，底用更縷數。",
            "年來悼亡悲，老至作詩苦。",
            "外形雖由中，不應遽如許。",
            "歎息計此身，幾何不埋土。",
            "而此尚低回，悄悄受羣侮。",
            "弟能教兒書，兒足事吾圃。",
            "吾豈不可歸，茲爲寄門戶。"
        ],
        "title": "久不看鏡鬚之白者衆矣得數語寄成父兼示兒姪",
        "id": "60393638-707f-484a-8342-f594f7b81a39"
    },
    {
        "author": "趙蕃",
        "paragraphs": [
            "鬚白底用悲，我十君二五。",
            "亦莫問此身，寒暑堪幾數。",
            "別君春已夏，往往疏勞苦。",
            "况說買江天，重聽誦詩許。",
            "君德故有基，層臺繇累土。",
            "不問鴟鴞詩，猶謂民或侮。",
            "如我乃宜歸，舍農即爲圃。",
            "永與世俗辭，君來當勿戶。"
        ],
        "title": "用前韻寄明叔",
        "id": "fa5b325f-aefc-4051-8950-fcdd17226e48"
    },
    {
        "author": "趙蕃",
        "paragraphs": [
            "蓬窗昧陰晴，布衾寒氣穿。",
            "起視天正霜，璧月儼似懸。",
            "空濛十日雨，冰天湛相連。",
            "氛翳一洗去，舊觀還山川。"
        ],
        "title": "曉晴",
        "id": "178b5a63-6e59-45fd-848e-a37358cc492d"
    },
    {
        "author": "趙蕃",
        "paragraphs": [
            "冰雪四十日，朝光開曉霜。",
            "短褐忘藍縷，茅檐失荒凉。",
            "緬思江南梅，安得置汝傍。",
            "明朝儻更晴，一葦聊可杭。"
        ],
        "title": "冬晴三首  其一",
        "id": "e868550e-9038-4811-b01f-b786d705d512"
    },
    {
        "author": "趙蕃",
        "paragraphs": [
            "吾家章泉村，有竹數十百。",
            "平時愛不伐，雪後多摧折。",
            "江東絕近書，未省有無雪。",
            "頗復念此君，誰歟撫霜節。"
        ],
        "title": "冬晴三首  其二",
        "id": "dfcd682e-6f22-4632-915e-29911b3bce3b"
    },
    {
        "author": "趙蕃",
        "paragraphs": [
            "我家讀書堂，堂下才幾席。",
            "常年曝背地，兄弟兼子姪。",
            "長者坐藜床，稚者把書帙。",
            "此段不可忘，何時復能集。"
        ],
        "title": "冬晴三首  其三",
        "id": "192c385d-daeb-49be-969a-fbf4dbdecad9"
    },
    {
        "author": "趙蕃",
        "paragraphs": [
            "下湖有隠人，卜築自厥先。",
            "官曾駕高車，屋乃無修椽。",
            "究觀諸郎貧，固知大夫賢。",
            "籯雖乏黄金，家故餘青氈。",
            "其季我與遊，於今幾何年。",
            "文得南澗賞，經從晦翁傳。",
            "味有陸子同，譽由吾輩宣。",
            "其人可知已，忤俗何病焉。",
            "今逢初度日，爲頌初度篇。",
            "君非黄叔度，殆似元魯山。",
            "見之意輒消，坐久歸忘旋。",
            "是資薰陶益，能使鄙吝捐。",
            "沖風足披挹，好句寧引牽。",
            "况復兩玉兒，共嬉郎罷前。",
            "潜魚必求深，鳴鶴終聞天。",
            "君當茂明德，食菊仍佩荃。",
            "我亦願黄髮，挹袂仍拍肩。",
            "濯足冰水流，振衣懷玉巔。",
            "世苟混氛濁，神其歆吉蠲。",
            "我老不足道，君乎斯勉旃。"
        ],
        "title": "斯遠生日",
        "id": "16441a2d-0b2d-44b1-b0ee-834fc80648cd"
    },
    {
        "author": "趙蕃",
        "paragraphs": [
            "舊聞新喻學，面勢如眉州。",
            "宜有妙人物，舉世讓一頭。",
            "君於文忠公，譜牒明派流。",
            "當時山公啟，有言曾未讎。",
            "在今人與門，推君兩俱優。",
            "分教固罔外，首善乃所由。",
            "南見屬初度，杯酒相獻酬。",
            "願君雲間鵠，聽我江上鷗。"
        ],
        "title": "歐陽全真生日",
        "id": "b5d63da7-cdb7-4120-ac8b-80cd3f228ce2"
    },
    {
        "author": "趙蕃",
        "paragraphs": [
            "朝來日當窗，晚矣猶未落。",
            "梅開怪璀璨，信是日初薄。",
            "勿云丈席地，可詠亦可酌。",
            "歲月與情懷，寧須問今昨。"
        ],
        "title": "題鄭季奕火閣",
        "id": "01a99013-f86e-45ad-aa3b-b457b8416dff"
    },
    {
        "author": "趙蕃",
        "paragraphs": [
            "紅源初濫觴，其末千萬里。",
            "婆娑數畝陰，歲月拱把爾。",
            "士之於爲學，豈得獨異彼。",
            "巋然九層臺，亦自抔土累。",
            "平生養源齋，曾詩與王記。",
            "二公死何年，夫子蓋老矣。",
            "向來之滔滔，今乃見涯涘。",
            "木殖歲云秋，實落材則美。"
        ],
        "title": "養源齋",
        "id": "41143b7c-e539-484c-b541-0405dc68a6f1"
    },
    {
        "author": "趙蕃",
        "paragraphs": [
            "王子母之弟，徐子父之友。",
            "徐學自贛翁，王則因病叟。",
            "遊目鄉閭中，孰若二士秀。",
            "爲汝名本齋，乞言置汝右。",
            "如病資藥石，如饑待糧糗。",
            "嗟余亦老矣，門戶百年舊。",
            "躬耕貧無田，爲圃聖所陋。",
            "家携一束書，勉汝期日懋。"
        ],
        "title": "本齋",
        "id": "ff31d89f-e8ff-4bea-bb60-fbcde170ea77"
    },
    {
        "author": "趙蕃",
        "paragraphs": [
            "陳君作齋舍，謚之以虛白。",
            "惟虛白故生，此義無二說。",
            "人言莊周愚，我愛莊周達。",
            "東坡老仙翁，出語世津栰。",
            "亦嘗爲虛白，是乃道所集。",
            "莊蘇一等人，夫子蓋三益。",
            "惟虛定何虛，而室又何室。",
            "是取此蘧廬，而謂無一物。",
            "鑑明塵垢去，水靜鬢眉出。",
            "是中可觀妙，無但充遊息。",
            "何當過夫君，相與以終日。",
            "賓主兩嗒焉，不言而目擊。"
        ],
        "title": "虛白",
        "id": "b6b89e2c-4e7f-4c53-b9f4-1b7739505a90"
    },
    {
        "author": "趙蕃",
        "paragraphs": [
            "青山招我來，松風送我去。",
            "白髮頻脫幘，足適欲忘屨。",
            "春初更和悅，我亦除疾痼。",
            "莫作倥傯歸，茲遊已成屢。"
        ],
        "title": "二十六日與公擇步松嶺而返",
        "id": "6d2f97f7-0f8c-489c-a975-cfa37ba7144d"
    },
    {
        "author": "趙蕃",
        "paragraphs": [
            "曾聞薝葡林，自是佛世界。",
            "何許郁若風，飄颻能自在。",
            "不然山之靈，作意現奇怪。",
            "於此證香嚴，通途蓋亡礙。"
        ],
        "title": "橋上聞薝葡香",
        "id": "db549f4a-0b2c-496f-a80a-284dccf3ae5b"
    },
    {
        "author": "趙蕃",
        "paragraphs": [
            "誰令類癡兒，乃是妨曰假。",
            "君方遡歸鴻，我政專野馬。",
            "成詩忽能送，有酒胡不瀉。",
            "此段亦可傳，誰與妙揮灑。"
        ],
        "title": "十有二月二日晚同向景先閲江船忽雨作從教授假蓋繼以詩來次韻",
        "id": "760bcde7-c704-4001-a3e2-2ada2b88d1eb"
    },
    {
        "author": "趙蕃",
        "paragraphs": [
            "憶昔樂全公，暮爲老蘇表。",
            "載其辨姦論，此老一生了。",
            "澹庵夫何如，書有斬檜草。",
            "顧豈無他歟，言大可略小。"
        ],
        "title": "挽胡澹菴二首  其一",
        "id": "58e48da0-55f0-4719-a1ac-3345b24123ad"
    },
    {
        "author": "趙蕃",
        "paragraphs": [
            "昔我曾大夫，嘗作舂陵適。",
            "時惟蕭子荆，袖書實見客。",
            "公經本蕭自，於義豈秦越。",
            "三年期掃門，竟欠今生識。"
        ],
        "title": "挽胡澹菴二首  其二",
        "id": "bcc7ccd4-c4dc-43d0-b90a-bf5010ca6e36"
    },
    {
        "author": "趙蕃",
        "paragraphs": [
            "朝昏困薪水，寒暑念裘葛。",
            "度日少復佳，此歲又已卒。",
            "崎嶇向行旅，蹭蹬遭羈縶。",
            "故人肯留連，客况免羞澀。",
            "陰天苦錯莫，梅事去飄忽。",
            "要尋幽遐地，共作須臾集。",
            "徐陵峻詩壇，王衍深理窟。",
            "我獨媿其家，徒窮頼如壹。"
        ],
        "title": "簡彥博審知",
        "id": "0c068912-0a08-40ee-8931-1bdadeafdbe9"
    },
    {
        "author": "趙蕃",
        "paragraphs": [
            "一白不盡茶，妙試在茗粥。",
            "相馬不舉肥，幹也更畫肉。",
            "士當何如觀，一語可以卜。",
            "我生嗜朋友，有餘補不足。",
            "要求棟梁具，必問澗與谷。",
            "瑟兮本希聲，何能娛世俗。",
            "陳君於爲文，筆力見往復。",
            "劇稱南郡胡，曰此吾類族。",
            "輿籃昨過之，懷刺今來辱。",
            "談間不須臾，未暇問以目。",
            "陳君有江閣，曠瞻不遺粟。",
            "非如昧者徒，白晝迷麥菽。",
            "何當約夫君，載酒擷杞菊。",
            "我記不足云，渠詩當細讀。"
        ],
        "title": "用招明叔之韻簡胡兄仲威并屬明叔",
        "id": "ffd2b87b-d8c6-4c89-9969-28401d047344"
    },
    {
        "author": "趙蕃",
        "paragraphs": [
            "溪邊遵微徑，林下陟荒級。",
            "逢僧衣藍縷，對面日曛黑。",
            "堂空若無人，巖淺僅容席。",
            "流傳昔聞詩，求訪今罔獲。"
        ],
        "title": "泊舟叫巖入法林院訪洪駒父留題",
        "id": "fb0d34fc-c2e9-4602-84c9-9c4e52cda2c0"
    },
    {
        "author": "趙蕃",
        "paragraphs": [
            "窗明內晴景，書味真雋永。",
            "長年悔遠遊，紛蠹几莫整。",
            "子猷調固疏，竹可一日無。",
            "看渠姿爾瘦，瘦而何用腴。",
            "因茲想風度，朝夕如相晤。",
            "豈不欲就之，身羈未能去。",
            "詩來政此時，好處無涯圻。",
            "吟哦不自已，亭午墅雞啼。"
        ],
        "title": "次韻斯遠三十日見寄",
        "id": "946c11d6-282f-4c33-a31e-e12f72ab791c"
    },
    {
        "author": "趙蕃",
        "paragraphs": [
            "白石何鑿鑿，白鳥何鶴鶴。",
            "吾行甚悠悠，物境自廓廓。",
            "緬思友生良，頓使懷抱惡。",
            "別辭固丁寧，醒矣轉寂寞。",
            "近猶已欄檻，遠乃失城廓。",
            "重惟始相遇，夫豈世所樂。",
            "逮今信素交，是果天所酢。",
            "相期振古風，相與務天爵。",
            "興時山水憑，意或風月託。",
            "君亭足鷗鷺，我砌下鳥鵲。",
            "詩盟寄閒嬉，筆勢異强弱。",
            "君詩似陳黄，君字如張索。",
            "悠然正前瞻，渺矣已後落。",
            "譬猶層臺登，亦類中流泊。",
            "憐我狂而疏，誨我詳不略。",
            "是行亦流轉，敢謂逃束縛。",
            "移官儻可歸，故免聽鄰柝。",
            "閑員苟得去，自此投遠壑。",
            "要期終身遊，豈但今日約。",
            "吾曹念元賓，學子慕有若。",
            "至味匪鹽梅，至樂非管籥。",
            "四三分喜怒，非是論今昨。",
            "擾擾與膠膠，休休仍莫莫。"
        ],
        "title": "次韻在伯送行",
        "id": "666653ba-128e-4a6a-aa1c-f2a7123f15dc"
    },
    {
        "author": "趙蕃",
        "paragraphs": [
            "叢叢庭前萱，葉葉簷外蕉。",
            "何曾百憂釋，但覺中心焦。",
            "故人在何許，山川極吳楚。",
            "大江湧奔騰，重湖互吞吐。",
            "別來書不至，更望詩能寄。",
            "相從志若何，相去有如此。",
            "普天仰何大，一己俯何隘。",
            "胡爲自羅網，無事忽投械。",
            "憑高政悠悠，思遠忽不收。",
            "歸來重有感，立壁成幽幽。",
            "萱叢暗已歛，蕉葉抽未展。",
            "百憂攻余心，舐筆空喁噞。"
        ],
        "title": "奉思斯遠兄成詩以寄",
        "id": "0c96713c-7e4f-4e3f-9348-20a7169b2b5d"
    },
    {
        "author": "趙蕃",
        "paragraphs": [
            "公作廣信牧，我爲辰陽掾。",
            "長沙趣歸程，臨汝甫再見。",
            "我今華嶽祠，公乘江東傳。",
            "雖能遞尺書，未易重會面。",
            "錢晁固世親，貴賤寧異眷。",
            "復此候寒溫，因之致詩卷。"
        ],
        "tags": [
            "华山"
        ],
        "title": "以予與斯遠倡酬詩一卷寄錢伯同運使郎中二首  其一",
        "id": "a43b9ea9-1071-41f3-8116-f610095857a4"
    },
    {
        "author": "趙蕃",
        "paragraphs": [
            "我家懷玉居，蓋自南渡初。",
            "元無五畝宅，僅保一束書。",
            "不調如釋之，何翅十年餘。",
            "但有四壁在，倦遊亦相如。",
            "况此方病卧，何繇瞻使車。",
            "所徯公嚬笑，以爲民慘舒。"
        ],
        "title": "以予與斯遠倡酬詩一卷寄錢伯同運使郎中二首  其二",
        "id": "b6baf764-3482-4bc2-8882-7e4eb56c8f18"
    },
    {
        "author": "趙蕃",
        "paragraphs": [
            "風人伐木歌，詠寫求友聲。",
            "亦有脊令賦，月邁而日征。",
            "平時朝夕居，一旦離合情。",
            "何以著此情，賦詩兼軸盈。",
            "怪來擔肩重，忘去破橐輕。",
            "時時一披展，絕勝五色盲。",
            "今日復何日，霜檐曉爭明。",
            "青天盡開露，如見心目誠。",
            "鄙夫獨何爲，似覺幽憂攖。",
            "緬懷平生遊，多留定王城。",
            "晨出湘霧濕，夕歸湘浪平。",
            "王滕唱酬詩，我亦濫一名。",
            "別之今幾何，秋枯復春榮。",
            "素書渺不來，嘆我無魚烹。",
            "要賡舊貽詩，餖飣仍經營。",
            "定知他年見，不復刮目驚。",
            "檐前坐久如，四體醺欲酲。",
            "夢作扁舟去，湘西尋舊盟。",
            "曾微白首哀，但作青眼橫。",
            "山鳥何自鳴，欠伸巾尚傾。"
        ],
        "title": "次韻王照鄰去秋送行併呈滕彥真",
        "id": "1db84af6-4abd-4dd9-993a-3f4436aaac82"
    },
    {
        "author": "趙蕃",
        "paragraphs": [
            "湘西一盃酒，渺渺紅葉換。",
            "江東千里雲，落落黄犬歎。",
            "人生七十稀，百里九十半。",
            "初期枉車馬，近迺遺札翰。",
            "小遲君不肯，一出我豈憚。",
            "雖微辦雞黍，豈乏具薪炭。",
            "古風久不作，我友當力讚。",
            "舊詩况瓊玖，觸目屢璀璨。",
            "中馨稱蘭佩，外飾匪玉冠。",
            "初年已飛騰，中道翻歎惋。",
            "恐遺知己羞，遂許獨力斷。",
            "於茲樹風聲，何止評月旦。",
            "君如渥洼種，可以羈縶絆。",
            "我異淇園姿，猶睎歲時貫。",
            "君乎甚英爽，我也終浪漫。",
            "自應殊顯晦，寧復待剖判。",
            "湖山冰玉明，樓閣丹青煥。",
            "叩舷或乘舟，曳杖或登岸。",
            "君行定有得，我去何可愞。",
            "與想悠然時，却憶蒼然觀。"
        ],
        "tags": [
            "秋天",
            "写人",
            "送别",
            "品格"
        ],
        "title": "次韻酬吳德夫去秋送行之作",
        "id": "40c84541-74e6-4c3a-b348-b0422276c9a6"
    },
    {
        "author": "趙蕃",
        "paragraphs": [
            "秋月日以明，秋風日以清。",
            "秋今且云暮，而我遄東征。",
            "雖云別寓邦，且復遵故程。",
            "久結山水念，况關朋友情。",
            "惟昔未識初，聞風已先傾。",
            "一見辱與交，再焉許同盟。",
            "吾徒務切磋，俗士資飛鳴。",
            "我事太鹵莽，君爲久專精。",
            "我行政依劉，君言將入衡。",
            "要期一見重，可使萬戶輕。",
            "春風一轉首，南山各歸耕。",
            "君亦竟閉戶，坐閲水火爭。",
            "臨分枉題贈，至味如太羹。",
            "此意可虛辱，不然詎爲榮。",
            "去去復去去，行行重行行。"
        ],
        "title": "次韻和答周伯壽送行",
        "id": "a9a0ac3f-e032-4106-ba76-d1f648892109"
    },
    {
        "author": "趙蕃",
        "paragraphs": [
            "坐上著孟嘉，不問知小異。",
            "豈其眉睫殊，儻或偶相值。",
            "余生慕名流，得見忘履屣。",
            "雅聞東嘉州，儒服類洙泗。",
            "於今師友間，授受由原委。",
            "沈君蓋其徒，往往無不肄。",
            "嚮雖未云識，早已知名字。",
            "胡爲冠惠文，更復倉庫吏。",
            "人之不相知，擊磬與荷蕢。",
            "至其移怒時，水蟹或遭忌。",
            "人誰不君知，相與共愕眙。",
            "君方繫官曹，我乃赴幽事。",
            "別語縱可佳，離愁渺無地。"
        ],
        "title": "次韻沈司法送行",
        "id": "2953ff3a-ad58-4654-acad-9ccbf1d529e3"
    },
    {
        "author": "趙蕃",
        "paragraphs": [
            "君公隠牛儈，文休食馬磨。",
            "身則困空乏，道爲如切磋。",
            "昧者不知此，輕受鄭灼唾。",
            "遑乎欲奚爲，况覓陽春和。",
            "余惟素賤貧，學晚仍廢惰。",
            "念將求歲餘，要必取日課。",
            "向來四方遊，不辦一室坐。",
            "已深蕪穢遭，更值雪霜挫。",
            "茲行自棲遲，詎得嗟轗軻。",
            "固殊南山歸，敢曰東山卧。",
            "胡爲論知仁，乃復稱同過。",
            "我無歸去辭，君有歸來些。"
        ],
        "title": "次韻潘端叔送行二首  其一",
        "id": "db604748-b458-454d-8f57-a9e3cabd6a43"
    },
    {
        "author": "趙蕃",
        "paragraphs": [
            "君言不爲詩，乃有如許味。",
            "詩亦何與人，政恐傷吾氣。",
            "中懷松柏堅，外暴丹雘塈。",
            "君雖不我語，我亦長自畏。",
            "不惟費口頰，政爾悲腸胃。",
            "良由習未除，匪是真爲貴。",
            "君言固鄒魯，君筆猶漢魏。",
            "絕倒豈自文，善謔非加誹。",
            "贈言要有益，佩服當無既。",
            "勝私與致果，曰克仍曰毅。",
            "曾聞鄭渠鑿，終有秦畝溉。",
            "閔閔望其成，悠悠勿虛費。"
        ],
        "title": "次韻潘端叔送行二首  其二",
        "id": "22a72df3-bf71-412e-834c-434262305963"
    },
    {
        "author": "趙蕃",
        "paragraphs": [
            "斗食綴散吏，幽棲還故山。",
            "平生讀書志，欠此歷年閑。",
            "馬倦政長路，鷺饑方淺彎。",
            "吾師與吾友，高處若爲攀。"
        ],
        "title": "次韻劉先生送行并令諸友及子侄同賦",
        "id": "1052e6ce-467c-4732-8e01-49b80426bac6"
    },
    {
        "author": "趙蕃",
        "paragraphs": [
            "東南米最賤，舊說湖南北。",
            "及今身見之，價豈下江國。",
            "此行爲米來，對此增歎息。",
            "人謂使君賢，寧慮有失職。"
        ],
        "title": "呈趙常德四首  其一",
        "id": "58a41d83-f996-4c28-badc-a7955ad16238"
    },
    {
        "author": "趙蕃",
        "paragraphs": [
            "朝廷不忘遠，徒欲得公重。",
            "不然如公賢，久合居侍從。",
            "少須歲和豐，歸騎承天寵。",
            "看取武陵原，田耕麥米壟。"
        ],
        "title": "呈趙常德四首  其二",
        "id": "fc5adda9-98d6-44b7-a7e3-da2f9f38a51f"
    },
    {
        "author": "趙蕃",
        "paragraphs": [
            "豐年易爲政，凶年易爲德。",
            "政本拙催科，德乃足民食。",
            "蠻貊忠信行，田里愁歎息。",
            "德政祇如斯，何用求赫赫。"
        ],
        "title": "呈趙常德四首  其三",
        "id": "235de326-fbd4-42f9-b5f6-5785dd37b011"
    },
    {
        "author": "趙蕃",
        "paragraphs": [
            "將身付銓選，乃奉蠻府檄。",
            "蠻語初未學，嶮絕聞人說。",
            "進前退不可，信有難如棘。",
            "所頼使君賢，餘波能普及。"
        ],
        "title": "呈趙常德四首  其四",
        "id": "2b466623-9ff0-4bf3-adf6-d8e89550d3c4"
    },
    {
        "author": "趙蕃",
        "paragraphs": [
            "安仁山水縣，令君文章伯。",
            "林深蘭自吐，川媚珠所宅。",
            "絃歌導斯民，傳舍閲過客。",
            "口雖絕雌黄，眼顧分青白。"
        ],
        "title": "呈游子明二首  其一",
        "id": "0b0220ad-bf65-489a-ae2a-88e337f77ab2"
    },
    {
        "author": "趙蕃",
        "paragraphs": [
            "頻乘信州船，屢泊雲錦驛。",
            "登臨有勝絕，偃蹇費收拾。",
            "令君名能詩，公事多暇日。",
            "儻可付篇章，大勝資粟帛。"
        ],
        "title": "呈游子明二首  其二",
        "id": "d7f7ae6f-a922-4e4f-b75a-68f4e8dcea89"
    },
    {
        "author": "趙蕃",
        "paragraphs": [
            "君從桂林來，我欲衡陽去。",
            "邂逅一尊同，飄流數年敘。",
            "我未長沙去，君復衡陽來。",
            "還思數年隔，更遣五言裁。",
            "我歸玉溪傍，君向靈山側。",
            "來往方自茲，飄流勿多惜。"
        ],
        "title": "呈段元衡",
        "id": "851e374e-bfaa-4105-8455-4d4f9b801048"
    },
    {
        "author": "趙蕃",
        "paragraphs": [
            "擁衾困朝酲，著帽從宿諾。",
            "我家附東溪，君住窮北郭。",
            "俱悲壹無錢，獨媿喜好學。",
            "詩聲漫天壤，頭白尚丘壑。",
            "去鄉今幾年，末路得其託。",
            "相望固非遠，相見每不數。",
            "所思聞清談，何意發狂藥。"
        ],
        "title": "呈賈新之兼簡謝子暢",
        "id": "f1d46679-0ea7-4aae-a32a-99bdac5c07a1"
    },
    {
        "author": "趙蕃",
        "paragraphs": [
            "微風送落日，餘霞雜停雲。",
            "陟彼山之巔，誰識我與君。",
            "彭蠡咫尺見，匡廬毫髮分。",
            "波瀾似吳淞，岡巘殊勝雲。",
            "是間豈無詩，愧我初不文。",
            "圖畫亦足寫，摩詰居離羣。",
            "裴回竟何得，指點徒加勤。",
            "回憩僧所廬，幽闃令人欣。",
            "談鋒壯鏖戰，茗椀頻策勳。",
            "交游數伯厚，文字從右軍。",
            "我是漫瞠若，莫能窺厥垠。",
            "少焉復來過，凜然落衣帉。",
            "江山恍疑非，林空月紛紜。",
            "旁有博士湖，姓名未前聞。",
            "何年隠君子，高棲辭世氛。",
            "得非羊裘漁，當是植杖耘。",
            "至今宴息地，離離幽草薰。",
            "人生七十稀，過眼俱蝱蟁。",
            "適意何必多，悠悠幾朝曛。",
            "君明履霜畦，我正坐水濆。",
            "會合且不常，使我生憂慬。",
            "何當十日款，誦說心爲醺。",
            "庶如逢豫章，其藁一以焚。"
        ],
        "tags": [
            "庐山"
        ],
        "title": "呈程可久",
        "id": "8aa9997e-46e6-479e-80bc-cc57fbdd250e"
    },
    {
        "author": "趙蕃",
        "paragraphs": [
            "我行上蕭灘，慘澹無與適。",
            "肩輿問何詣，揚雄一區宅。",
            "地雖占城隅，野澹遶修碧。",
            "主人誰何輩，蓋代文章伯。",
            "喜我過其廬，倒屣相應接。",
            "似聞杜陵翁，一飯無俗客。",
            "如何重留我，更道雞黍窄。",
            "談間雖文字，往往先名節。",
            "我語固多狂，公亦不我折。",
            "爲言古今人，耽詩信癡絕。",
            "身名兩棄置，死若墮霜葉。",
            "公言蓋有激，我亦因啟發。",
            "莫將夢中事，重對癡人說。",
            "此語竟云何，梵志翻著襪。"
        ],
        "title": "呈壽岡先生",
        "id": "57d7412e-2374-403a-aa2c-61abc3741522"
    },
    {
        "author": "趙蕃",
        "paragraphs": [
            "老馬千里志，老鶴萬里心。",
            "武夫用清廟，珍材卧中林。",
            "進寸輒退尺，枉尺寧直尋。",
            "桃李本無言，山水乃有音。",
            "靡不競盛麗，疇能聽幽深。",
            "平生文字遊，幾作南北襟。",
            "清宵寄明月，遠望傷遥岑。",
            "悠悠歸計晚，卒卒年事侵。",
            "狗監薦相如，將軍知杜欽。",
            "彼哉竟何處，已矣真難任。",
            "乖離歎每昔，邂逅期豈今。",
            "贈別枉古調，和之徒苦吟。",
            "我何一錢直，君自抵千金。"
        ],
        "title": "次韻元衡送別",
        "id": "bf3a1294-ac0c-4afc-ac64-6006fbe98355"
    },
    {
        "author": "趙蕃",
        "paragraphs": [
            "秋日苦易暗，秋宵苦難晨。",
            "蟲號雞不已，我亦長吟呻。",
            "哀哉念何深，出處累一貧。",
            "在家庸可忍，行旅計愁人。"
        ],
        "title": "留別成父弟以貧賤親戚離爲韻五首  其一",
        "id": "a9a450cc-252c-4e29-b647-f69d9bde2a6f"
    },
    {
        "author": "趙蕃",
        "paragraphs": [
            "今年歲大熟，穀價率以賤。",
            "富家積囷倉，貧自無飽飯。",
            "悲哉五斗圖，去矣千里遠。",
            "四民士爲先，今乃媿工販。"
        ],
        "title": "留別成父弟以貧賤親戚離爲韻五首  其二",
        "id": "ec65b373-5bdc-47a8-874c-70c5934973c0"
    },
    {
        "author": "趙蕃",
        "paragraphs": [
            "木落山有骨，水落河有津。",
            "扁舟所常經，大半迹已陳。",
            "身非鴻鵠舉，心乃鷗鷺親。",
            "勝處自屬我，塵事勿敗人。"
        ],
        "title": "留別成父弟以貧賤親戚離爲韻五首  其三",
        "id": "3dbd61ad-7b33-4ee7-975b-546b1924e088"
    },
    {
        "author": "趙蕃",
        "paragraphs": [
            "我家如陶舍，幼稚有盈室。",
            "汝家亦十口，持去何可得。",
            "嗟我寡兄弟，至此得無戚。",
            "雖爾敢或忘，呴濡期沫濕。"
        ],
        "title": "留別成父弟以貧賤親戚離爲韻五首  其四",
        "id": "173e9437-1497-4124-a74d-109d3ee9ece8"
    },
    {
        "author": "趙蕃",
        "paragraphs": [
            "人事苦好乖，咫尺當語離。",
            "及乎中年後，畏與親友辭。",
            "陶謝得道者，其言且如斯。",
            "况我乃畸人，嗚呼得無悲。"
        ],
        "title": "留別成父弟以貧賤親戚離爲韻五首  其五",
        "id": "ce497742-8502-4e10-943d-658eb85ee101"
    },
    {
        "author": "趙蕃",
        "paragraphs": [
            "淵明欲弦歌，爲酒利公田。",
            "到縣十餘日，歸意已拳然。",
            "一稔且莫待，遥遥問歸船。",
            "是事可質信，考之歸來篇。",
            "種秔與種秫，夢語落何邊。"
        ],
        "title": "咏古",
        "id": "4f8c9664-6468-4b9b-a758-a76375bbfff9"
    },
    {
        "author": "趙蕃",
        "paragraphs": [
            "我生墮貧中，欲避將安之。",
            "去年未是貧，假貸猶有辭。",
            "親朋戒今年，相與謝往來。",
            "朝昏曷以度，半菽藜羹杯。",
            "大笑不知悔，且和淵明詩。",
            "兒曹相與語，我幸乏此才。",
            "聊爲一飽謀，餓死無自貽。"
        ],
        "title": "和陶淵明乞食詩一首",
        "id": "deeda122-4940-4f5a-824c-923892217f04"
    },
    {
        "author": "趙蕃",
        "paragraphs": [
            "山中無曆日，不知冬已交。",
            "起行視林園，草木如半凋。",
            "黄花獨何爲，亭亭有餘高。",
            "俯不媿轉蓬，仰何羨凌霄。",
            "當其雜衆芳，開落真謾勞。",
            "豈若稍退步，坐閲枯與焦。",
            "建中方死蘇，元嘉迺終陶。",
            "二老蓋巋然，所歷匪一朝。"
        ],
        "title": "和陶淵明己酉歲九日詩一首",
        "id": "dc0a1be1-8572-4bce-9e44-d2835578abaa"
    },
    {
        "author": "趙蕃",
        "paragraphs": [
            "久不觀陶詩，彷彿如前生。",
            "忽此迫重九，意是渠所名。",
            "我方卧病中，齋居忘昏明。",
            "不知簷雨落，但覺奔濤聲。",
            "兩兒絕可憐，弱者纔五齡。",
            "深憫乃翁憊，取酒前爲傾。",
            "歲月已如許，我衰難復榮。",
            "但願此可安，閭里無異情。",
            "何必議徙居，終焉計將成。"
        ],
        "title": "重九纔四日爾風雨如此病卧殊亡聊小兒輩取酒飲予且索作詩强和淵明九日閒居一首",
        "id": "3ce1dea3-ae33-40f7-8ce3-3ca1fe876de5"
    },
    {
        "author": "趙蕃",
        "paragraphs": [
            "宿雨曉未止，紛紛雲氣交。",
            "秋令迫凄厲，草木無多凋。",
            "去年當茲晨，採菊踰山高。",
            "晚上寶公塔，徘徊意干霄。",
            "今年此幽居，粗免出入勞。",
            "茅簷縱偪仄，亦類蝸廬焦。",
            "舊醅更可漉，幽憤斯能陶。",
            "莫問無窮事，人生如露朝。"
        ],
        "title": "九日用靖節己酉歲韻",
        "id": "431e5628-fcfa-4cbd-9fae-24151a3a7797"
    },
    {
        "author": "趙蕃",
        "paragraphs": [
            "東籬滿把菊，柯山一句詩。",
            "四時皆有節，九日獨如斯。",
            "潘子夙所尚，陶翁何敢師。",
            "是故逢此日，愛慕仍凄悲。",
            "所願學淵明，歸去了不疑。",
            "松菊儻猶存，田園隨事爲。",
            "亦願如邠老，白首邱壑期。",
            "人窮與詩長，得失其在茲。"
        ],
        "title": "人愛九日多以靖節之故僕以邠老七字爲可以益其愛者且連日不雨即風尤覺此句妙處賦詩八韻",
        "id": "9d81adf3-058e-4899-bab7-b7404659ce3b"
    },
    {
        "author": "趙蕃",
        "paragraphs": [
            "東都重風節，先生實啟之。",
            "有士蓋如此，不拯家國危。",
            "迺知大厦傾，未易一木支。",
            "我讀黨錮傳，涕流每交頤。",
            "往來桐江船，必拜嚴子祠。",
            "俯誦宛陵句，仰觀文正碑。",
            "禹稷與顔回，千載同其師。",
            "數公固天人，可望不可追。",
            "但願如玄英，隠居名能詩。"
        ],
        "title": "拜嚴方范祠",
        "id": "be6a2b7b-20f0-45d2-983a-33842970c772"
    },
    {
        "author": "趙蕃",
        "paragraphs": [
            "善觀阮嗣宗，醒醉俱托狂。",
            "廣武歎已絕，蘇門嘯何長。",
            "昏既以醉免，辭寧不終忘。",
            "又疑殺青上，闕文今或亡。",
            "不然竹林遊，何獨棄山王。"
        ],
        "title": "讀阮嗣宗傳見其醉六十日免求昏之言與醒忘作勸進辭據案便書何乃異同耶作阮嗣宗詩",
        "id": "510724dc-bfdf-4f50-9a7b-eb1ddda9dfce"
    },
    {
        "author": "趙蕃",
        "paragraphs": [
            "詩人例多窮，我窮亦何因。",
            "頻年走道路，一饑累其身。",
            "簞瓢豈非福，天理元自均。",
            "俯仰苟不媿，此心猶昔人。"
        ],
        "title": "論詩寄碩父五首  其一",
        "id": "b2ad56ae-119b-4823-bb1d-bac2513cdec1"
    },
    {
        "author": "趙蕃",
        "paragraphs": [
            "我詩元不佳，病後日益退。",
            "年來窮到骨，未可專詩罪。",
            "故人周與施，愛我不我費。",
            "歲晚短書稀，相望千里外。"
        ],
        "title": "論詩寄碩父五首  其二",
        "id": "d06eff32-3341-4e9a-b62a-4c7de6412fc6"
    },
    {
        "author": "趙蕃",
        "paragraphs": [
            "學詩如學道，先須養其氣。",
            "植苗無它術，務在除荒穢。",
            "滔滔江漢流，源從濫觴至。",
            "要作千里行，無爲半途滯。"
        ],
        "title": "論詩寄碩父五首  其三",
        "id": "388b2409-d100-4bb7-a179-9de186d2693f"
    },
    {
        "author": "趙蕃",
        "paragraphs": [
            "東萊老先生，曾作江西派。",
            "平生論活法，到底無窒礙。",
            "微言雖可想，恨不床下拜。",
            "欲收一日功，要出文字外。"
        ],
        "title": "論詩寄碩父五首  其四",
        "id": "38c19c8f-40ce-4818-b5fb-9510a0919167"
    },
    {
        "author": "趙蕃",
        "paragraphs": [
            "溧陽罕賢才，兩沈好兄弟。",
            "讀書不求功，其涯未可既。",
            "古人豈難到，顧我力行爾。",
            "茲道果何如，在此不在彼。"
        ],
        "title": "論詩寄碩父五首  其五",
        "id": "d1ac8a7e-ede1-4c39-948a-ecd0f1ff75d4"
    },
    {
        "author": "趙蕃",
        "paragraphs": [
            "蘭生雜蓬藋，匪願爲世採。",
            "一朝落城市，未免論金賣。",
            "金輕孰見多，棄不待其艾。",
            "抔土儻與期，含熏歲猶再。"
        ],
        "title": "雜詠  其一",
        "id": "689d883a-7d3b-4382-b213-88f1213fffb6"
    },
    {
        "author": "趙蕃",
        "paragraphs": [
            "鳥雀雖微物，頗知庇其身。",
            "育雛並庭宇，用意蓋即人。",
            "即人亦何爲，吞噬防暮晨。",
            "巢空儻不救，豈曰近乎仁。"
        ],
        "title": "雜詠  其二",
        "id": "83865280-7899-4e65-8687-2195d95b5cbd"
    },
    {
        "author": "趙蕃",
        "paragraphs": [
            "婦有居冢亞，冢富亞則貧。",
            "貧知敬尊章，富不親補紉。",
            "尊章愛貧婦，富婦讒生鬭。",
            "讒巧僞若真，兩婦俱遭詬。",
            "貧婦自修飭，富乃計之得。",
            "日復鬭其間，衆謂貧當出。",
            "尊章頼深慈，不納富婦詞。",
            "貧婦亦勿疑，但瘽前所爲。",
            "纔言有時辨，富婦何施面。",
            "貧婦貧無歸，尊章願終眷。"
        ],
        "title": "雜詠  其三",
        "id": "1a6234b9-0204-451e-8862-8e7f08e25c19"
    },
    {
        "author": "趙蕃",
        "paragraphs": [
            "不有歲寒時，若爲松柏知。",
            "南方故多暖，此物寧能奇。",
            "漫道同生植，何云盛衰齊。",
            "不臣真浪說，難用空增悲。",
            "匠石今孰是，明堂那覺遲。",
            "玄都種桃者，一笑已前期。"
        ],
        "title": "令逸作歲寒知松柏題詩因作",
        "id": "66c96938-1cda-436b-adf3-90d7c1648e0c"
    },
    {
        "author": "趙蕃",
        "paragraphs": [
            "嚴山多嵯峨，婺水爭平遠。",
            "山如古屏張，水似橫軸展。",
            "世絕郭熙畫，我無摩詰詩。",
            "熟視眼中景，偃蹇不得追。"
        ],
        "title": "嚴山  其一",
        "id": "e8b57582-562d-4a10-814f-d163eb7113ce"
    },
    {
        "author": "趙蕃",
        "paragraphs": [
            "春風吹桃花，適與流水會。",
            "流水固無心，桃花亦何意。",
            "如何武陵人，便至神仙家。",
            "神仙不可見，回首空煙霞。"
        ],
        "title": "嚴山  其二",
        "id": "991f66cb-d1b8-4199-af0d-8f7bef1f9f11"
    },
    {
        "author": "趙蕃",
        "paragraphs": [
            "國朝幾名家，在蜀蘇與范。",
            "斯文何與人，竟作南荒竄。",
            "盤溪諸子行，少小便精悍。",
            "早從宜州遊，句法悟骨換。",
            "官稱薄如紙，名蓋越千萬。",
            "我爲餘杭役，識子非楚産。",
            "姓名問即識，一笑冰已泮。",
            "長哦迺翁詩，亹亹無間斷。",
            "使我傾耳聽，妙處驚輒歎。",
            "前輩今遠矣，俗眼易作玩。",
            "大軸許見遺，此賜安敢慢。",
            "行囊政爾空，得此吾無患。"
        ],
        "title": "范湘監務許惠其父盤溪居士詩先往數語焉",
        "id": "7f8d8656-2ba1-429f-8120-99a58ef22773"
    },
    {
        "author": "趙蕃",
        "paragraphs": [
            "卜居面勢隘，附山枕林麓。",
            "曠瞻既無地，何以慰羈束。",
            "昏昏半月雨，候應黄梅熟。",
            "晨興更凉冷，轉午增蒸溽。",
            "山蟬苦見聒，聲亂非絲竹。",
            "病夫不耐事，頗復傷煩促。",
            "緬懷江湖舊，歷歷夢能續。",
            "誰與具扁舟，我被立可襆。"
        ],
        "title": "二十七日作",
        "id": "7b6806aa-c166-495f-a0c4-52c9212b94cb"
    },
    {
        "author": "趙蕃",
        "paragraphs": [
            "吾州四名禪，獨未歷龜玉。",
            "足後懶不鞭，幾同毀於櫝。",
            "繫舟桃花下，龜峰正相峙。",
            "决意欲造前，已行卒成止。",
            "嘗觀是山圖，未究所得名。",
            "道人相指似，咸曰因賦形。",
            "方今聖人治，圖書當瑞出。",
            "胡不負之去，而此久屹立。",
            "老我無藉在，放意師莊蒙。",
            "不願智以用，懷哉曳塗中。"
        ],
        "title": "桃花臺下望龜峰作",
        "id": "b6f31c28-aa52-405e-8478-b374a1c6081e"
    },
    {
        "author": "趙蕃",
        "paragraphs": [
            "落日照谿谷，寒光摇樹林。",
            "宿鳥投密枝，歸雲釋遥岑。",
            "餘輝尚燠背，纖月忽在襟。",
            "可人期不來，何以寫我心。",
            "近者且若此，悠悠望西南。"
        ],
        "title": "期斯遠不至登谿亭有懷併屬雲臺劉先生三首  其一",
        "id": "7079f4ae-6098-40c3-9e7a-50a72ef9161f"
    },
    {
        "author": "趙蕃",
        "paragraphs": [
            "西南定何方，路遠惟迢迢。",
            "白鷺带演迆，青居鬰岧嶢。",
            "下有隠君子，內盛外不驕。",
            "芳春覺蘭馨，窮冬知木喬。",
            "無爲事獨往，車乘方翹翹。"
        ],
        "title": "期斯遠不至登谿亭有懷併屬雲臺劉先生三首  其二",
        "id": "b23f50eb-668b-45e8-b590-7ee38cfb1f7f"
    },
    {
        "author": "趙蕃",
        "paragraphs": [
            "戚戚重戚戚，有抱不自釋。",
            "問余何所憂，學道不早力。",
            "悠悠復悠悠，頭禿頷須白。",
            "先對有遺言，朝聞死可夕。",
            "矢詩道其懷，庶獲師友益。"
        ],
        "title": "期斯遠不至登谿亭有懷併屬雲臺劉先生三首  其三",
        "id": "ec34ad02-fa40-4bd4-a17d-ec10f2d71e64"
    },
    {
        "author": "趙蕃",
        "paragraphs": [
            "平居說江湖，似若苦饑渴。",
            "及今落吾手，謂可娛朝夕。",
            "胡爲連日行，迺復形歎息。",
            "使風不終朝，阻風有併日。",
            "欲行波濤恐，欲住餓餒迫。",
            "吾舟僅如芥，吾命真若髮。",
            "吾罪不足云，吾家復何說。",
            "不唯風浩蕩，更直雨騷屑。",
            "鷄啼三家幽，鳥度萬里闊。",
            "遥聞君山青，舊詠高樓月。",
            "何當俱醉倒，夢去山南北。"
        ],
        "title": "二月二日阻風呈同行",
        "id": "10fb4649-fae8-430a-bdce-88a2d2cc7500"
    },
    {
        "author": "趙蕃",
        "paragraphs": [
            "驚飆振林梢，落日掛馬首。",
            "世方功名圖，我自饑寒走。",
            "蕭條政長路，驩喜逢故友。",
            "酒酌戒毋多，詩聲媿新有。"
        ],
        "title": "與彥博審知同爲問梅之行到溪南僕與審知俱以畏風罷興止小酌于僧房以有寒疾不可以風分韻作詩得有寒可字三首  其一",
        "id": "7413f4fd-333e-4640-9908-14455c6ac7fd"
    },
    {
        "author": "趙蕃",
        "paragraphs": [
            "非爲十日留，重此一歲闌。",
            "歲去易悲感，日來盛陰寒。",
            "今晨已春意，欲出反浩歎。",
            "梅事足可惜，病軀良獨難。"
        ],
        "title": "與彥博審知同爲問梅之行到溪南僕與審知俱以畏風罷興止小酌于僧房以有寒疾不可以風分韻作詩得有寒可字三首  其二",
        "id": "90e1d89e-07b4-4cc4-a08b-27414c81887c"
    },
    {
        "author": "趙蕃",
        "paragraphs": [
            "山梅且翩翩，溪柳向婀娜。",
            "羣行欲何詣，僧屋惟所可。",
            "連朝謾蘄爾，作意終敗我。",
            "此事且復然，吾生信多坷。"
        ],
        "title": "與彥博審知同爲問梅之行到溪南僕與審知俱以畏風罷興止小酌于僧房以有寒疾不可以風分韻作詩得有寒可字三首  其三",
        "id": "a44552ec-9e62-4364-acf0-82104225032e"
    },
    {
        "author": "趙蕃",
        "paragraphs": [
            "初期半山來，已止輒復上。",
            "山遊更同君，兼取魚熊掌。",
            "向來觀極南，屢作此山想。",
            "那知有今日，談笑得縱賞。",
            "謝公彼何人，詩聲擅霄壤。",
            "得非山川行，於以助其長。",
            "逐人易浮沈，與物多俯仰。",
            "政當恨未立，安曰悟已往。",
            "蕭蕭煙雲變，浩浩風雨響。",
            "世豈乏此觀，身由居蒼莽。"
        ],
        "title": "五月十有八夜與審知同宿塔山次審知韻",
        "id": "f6ae56b9-39aa-4d72-b93c-937b5ac0dc92"
    },
    {
        "author": "趙蕃",
        "paragraphs": [
            "偶來無一關，何必化身上。",
            "下視膠擾中，脫去如覆掌。",
            "我生本山人，說山非妄想。",
            "賦詩亦漫興，不要世稱賞。",
            "與君志同趣，匪但居同壤。",
            "惟慚學不進，莫稱年事長。",
            "今人豈無賢，敢謂吾安仰。",
            "不爾簡與編，言行富前往。",
            "相期山中讀，勿待秋風響。",
            "而我累饑驅，畏途方莽莽。"
        ],
        "title": "再次韻",
        "id": "f6e75949-7ebd-494d-aad0-c2c9d35144a2"
    },
    {
        "author": "趙蕃",
        "paragraphs": [
            "六月有此雨，是爲豐年徵。",
            "我眠虛堂上，肅肅若有冰。",
            "預愁前溪水，明發度凌兢。"
        ],
        "title": "雨宿永源寺",
        "id": "772b6733-ef3b-4c50-9a08-73d94d12d4b9"
    },
    {
        "author": "趙蕃",
        "paragraphs": [
            "軒亭著難穩，名字又惡同。",
            "譬猶死得謚，美惡百代公。",
            "維洪之厭原，茲爲衆山雄。",
            "何許千萬間，可以屏障充。",
            "不於春夏時，刻畫仍遺冬。",
            "豈非即其西，故取摇落中。",
            "所得正且盡，評自曾南豐。",
            "是令登賦士，談說口不容。",
            "我留豫章城，十日雨且風。",
            "重尋湖上宅，再叩仙佛宮。",
            "未行北沙門，憂心實忡忡。",
            "落日擬進棹，殷勤謝篙工。",
            "我遊有未盡，汝去何匆匆。",
            "肩輿天寧寺，高下一逕通。",
            "其誰列翠幕，正爾遮青松。",
            "欲住不得久，傍觀南平鐘。",
            "清澄淺沙泉，一酌醒我胸。",
            "秋屏適跬步，直上如凌空。",
            "回觀列岫亭，有見真附庸。",
            "玄暉彈丸句，固足名壤穹。",
            "後人竟攘取，榜識千家逢。",
            "况茲如許山，詎止窗戶供。",
            "脊記題葆真，疑未經此翁。"
        ],
        "title": "十二日登列岫亭有設空幄者去之薦福酌淺沙泉登大楚之秋屏閣而歸賦詩一首",
        "id": "ae6dd227-1d45-432f-8a22-bf24f767e5b4"
    },
    {
        "author": "趙蕃",
        "paragraphs": [
            "昨夕城南來，鬰鬰張園窺。",
            "坡頭步犖确，牆下循委蛇。",
            "今夕復何夕，二妙爰集茲。",
            "重爲南坡行，因作張園之。",
            "無風幽自凉，有月光仍滋。",
            "菱荇與草樹，陸離間參差。",
            "卷雲一舉趾，濯清久支頤。",
            "空無十丈蓮，湛此數頃池。",
            "堤柳有倒影，畫手不可施。",
            "愛之不能已，遂許他夕期。",
            "昔人安在哉，萬里鯨魚騎。",
            "神游儻來歟，恍惚不可知。",
            "林園想巾履，編簡遺書詩。",
            "懷人渺無盡，樂處翻成悲。"
        ],
        "title": "孟秋八日夜伯壽仲理過予同訪俊乂步月入城南書院繇東渚上讀書堂過蒙軒憩卷雲欲訪月榭而月未到坐濯清者久之乃歸賦詩十四韻以記",
        "id": "1452daf5-08af-43f1-ae95-f22584276667"
    },
    {
        "author": "趙蕃",
        "paragraphs": [
            "百川恣奔騰，底柱乃屹立。",
            "萬物蓋可流，疇能轉金石。",
            "世紛崢嶸來，何啻一敵國。",
            "油然反吾齋，夢覺春冰釋。"
        ],
        "title": "克齋",
        "id": "ca94e1cb-47d3-41c4-ab57-bb3f67449c80"
    },
    {
        "author": "趙蕃",
        "paragraphs": [
            "籃輿度浮梁，朝嵐尚濛濛。",
            "十有九日雨，得晴類投空。",
            "遊巖既願適，訪隠亦好從。",
            "道傍得野舍，一逕幽且通。",
            "主人誰與者，其祖鄭七松。",
            "流風被雲仍，真有隠者風。",
            "問年七十餘，曳履不扶筇。",
            "我年僅其半，而已衰龍鍾。",
            "豈其養生效，殆自起死功。",
            "若人種藝法，橐駝安取同。",
            "木老德亦熟，聞之蘇長公。"
        ],
        "title": "題鄭氏北墅",
        "id": "f702c2a9-b9b0-4dcc-896f-c12bbbcaa6a2"
    },
    {
        "author": "趙蕃",
        "paragraphs": [
            "湘山不爲高，湘水未爲遠。",
            "湘城幾何家，湘景無不輓。",
            "滕侯宅雖早，郭圃市之晚。",
            "紆餘直陂阤，突兀對偃蹇。",
            "登臨適正晝，亭榭愜深穩。",
            "詩材浩無窮，畫手羞用本。",
            "雖然倏變化，正以發關鍵。"
        ],
        "title": "題彥真天開圖畫",
        "id": "fc5674af-b9d5-4091-906e-aec06f5c09ea"
    },
    {
        "author": "趙蕃",
        "paragraphs": [
            "於越之爲游，束髮迨中年。",
            "契闊固多矣，夢寐如喚焉。",
            "邇來數經過，所休必思禪。",
            "凭欄上清音，解包留煮泉。",
            "摩挲壁間詩，幾人獲流傳。",
            "歐吟廬山高，坡詠西湖全。",
            "惜哉此奇勝，乃不遭兩賢。",
            "何當覓扁舟，窮老依雲煙。",
            "脫屣塵垢外，岸巾鷗鷺前。"
        ],
        "tags": [
            "庐山",
            "西湖"
        ],
        "title": "餘干游昌國寺",
        "id": "c1638908-68e0-4f37-95d4-7180035f76c7"
    },
    {
        "author": "趙蕃",
        "paragraphs": [
            "嘗聞學苦空，世事應廢閣。",
            "頗疑休己輩，顧以詩流落。",
            "爾今定何業，更慕揚州鶴。",
            "願長歲寒柯，勿矜春濯濯。"
        ],
        "title": "學佛者祖遷自南陵來謁莫萬安題詩于知津閣適同莫過而見之用韻以贈",
        "id": "246ce45f-df78-4157-aa10-0de0c751a59d"
    },
    {
        "author": "趙蕃",
        "paragraphs": [
            "憶昔正月五，淵明遊斜川。",
            "我亦屏百事，來茲並欄干。",
            "雖無與俱人，鷗鷺翻以翩。",
            "吾生後淵明，此心兩悠然。"
        ],
        "title": "獨過知津閣二首  其一",
        "id": "2982af6d-7a9e-4cd1-86b9-55a4221349d6"
    },
    {
        "author": "趙蕃",
        "paragraphs": [
            "憶昔孟東野，作尉悲龍鍾。",
            "有詩即景賦，大吏怒不容。",
            "我癡坐移官，避事得養慵。",
            "寄語鷗鷺輩，勿驚足音跫。"
        ],
        "title": "獨過知津閣二首  其二",
        "id": "add736b7-c204-463e-9659-e134ba7b7aa9"
    },
    {
        "author": "趙蕃",
        "paragraphs": [
            "昔我過此屋，四壁蔽莫窺。",
            "屋外何所有，榛草連污池。",
            "今我重來過，壁去簷竹垂。",
            "榛草既除屏，洿池出漣漪。",
            "簷前復何有，江上山參差。",
            "山窮望不窮，所恨眼力遺。",
            "主人要命名，名汎境不隨。",
            "昔闇今則廓，曰廓咸謂宜。",
            "慨茲一室爾，繫在治不治。",
            "除昏與致明，可不念已爲。",
            "游焉且息焉，舍斯復何斯。",
            "豈惟君是規，我亦因得師。"
        ],
        "title": "題沅陵縣治廓軒",
        "id": "2462bb20-c97e-45ec-bee2-2f0411e1efd5"
    },
    {
        "author": "趙蕃",
        "paragraphs": [
            "陶翁避暑者，容膝取易安。",
            "賈生憂世患，晚乃悟達觀。",
            "出處等蘧廬，可作異致看。",
            "胸中極空洞，流止亦鯢盤。"
        ],
        "title": "胖軒",
        "id": "b2fc2a4a-b663-470e-b097-d1e997dc6421"
    },
    {
        "author": "趙蕃",
        "paragraphs": [
            "欲行雨如蓰，既出雲若涌。",
            "山高一身微，風動萬國洶。",
            "豈唯林木悲，亦爲毛髮悚。",
            "衆謂當亟回，吾行便賈勇。"
        ],
        "title": "與潘文叔遊衡岳四首  其一",
        "id": "b0e41019-8fbf-4fe2-ad3e-42e5cab364cc"
    },
    {
        "author": "趙蕃",
        "paragraphs": [
            "遠看雲吐吞，近見日出沒。",
            "解駮謂須臾，迷漫翻倏忽。",
            "山靈似知我，老興不得發。",
            "縱使盡高深，安能造剞劂。"
        ],
        "title": "與潘文叔遊衡岳四首  其二",
        "id": "e91ecbc0-87fb-4539-b1f4-1d885b4ce863"
    },
    {
        "author": "趙蕃",
        "paragraphs": [
            "寥寥兩石門，此地忽在眼。",
            "臨欄塞雲霧，入戶欠編簡。",
            "規模自我友，恨不同叩款。",
            "仙佛匪吾徒，茲焉聊可館。"
        ],
        "title": "與潘文叔遊衡岳四首  其三",
        "id": "d55867c3-d9fa-4d57-a5f8-8c9c1492e2ec"
    },
    {
        "author": "趙蕃",
        "paragraphs": [
            "常聞祝融峰，今日上封寺。",
            "雖孤登望眼，要逐幽遐志。",
            "蓋渠目力及，皆我脚力自。",
            "是可將無同，吾言亦聊戲。"
        ],
        "title": "與潘文叔遊衡岳四首  其四",
        "id": "612397c0-19d0-4db7-8d67-a8511c4860b1"
    },
    {
        "author": "趙蕃",
        "paragraphs": [
            "使君有佳招，宿雨曉更驚。",
            "晨起候天色，對岸煙嵐生。",
            "使君匪遨遊，因行問農甿。",
            "農甿趨急務，歡然慰中情。",
            "天公亦喜事，爲辦終日晴。",
            "喚酒屢酌客，往往顔半赬。",
            "興乘不暇止，遂作浮舟行。",
            "園荒久關閉，誰復相逢迎。",
            "但餘古梅花，點綴莓苔輕。",
            "想其種蒔時，老大繇孩嬰。",
            "中筵出高唱，妙絕五言城。",
            "勇起欲强和，媿此淫哇聲。"
        ],
        "title": "次韻衡州先生游花光因泛舟過向園示坐客之作",
        "id": "03f30440-8a0b-4d67-a390-d2cb41e62134"
    },
    {
        "author": "趙蕃",
        "paragraphs": [
            "昔我官白下，屢到清江上。",
            "清江衆君子，我友或我丈。",
            "至今過其邦，眷戀若鄉黨。",
            "幾思結廬居，風流共來往。",
            "柰何懷玉山，挽我不我放。",
            "去年五溪歸，泊家長沙國。",
            "長沙今洙泗，不但談賈屈。",
            "梁吳兄弟游，兩周新舊識。",
            "咸能不我鄙，更復成我益。",
            "其餘或一見，往往情如昔。",
            "自疑長沙人，宛類清江時。",
            "官期縱卒卒，行計猶遲遲。",
            "出門即風雪，悵此將安之。",
            "然薪旋燒酒，借筆追索詩。",
            "詩成何所屬，興落古湘西。"
        ],
        "tags": [
            "衡山"
        ],
        "title": "衡山道中懷清江舊遊寄長沙諸公",
        "id": "a43f9d3e-970f-4d3e-b5b1-62641506da3a"
    },
    {
        "author": "趙蕃",
        "paragraphs": [
            "人言天宇澄，政好行遠道。",
            "秋陽既已後，朔風尚茲早。",
            "那知羈旅臣，寧有佳懷抱。",
            "鬻田就遠宦，廩薄不得飽。",
            "故鄉雖難歸，萬里生且老。",
            "及今翻滯留，悠邈不能到。",
            "客中更作客，此意將誰告。",
            "妻兒重相別，更語各善保。",
            "蛩鳴幽砌苔，馬齕荒原草。",
            "深羨田中人，春禾復囷藁。"
        ],
        "title": "發潭州",
        "id": "47311f48-cc8b-40ed-8d47-5c41f512176b"
    },
    {
        "author": "趙蕃",
        "paragraphs": [
            "江南千萬山，何許爲吾栖。",
            "深林與豐草，本自麋鹿宜。",
            "長安冠盖場，誰識杜拾遺。",
            "日赴鄭老飯，未救方朔饑。",
            "如我何如人，飄然亦天涯。",
            "買舟今日歸，已恨作計遲。",
            "山川舊曾經，所至皆依依。",
            "共載得王蔡，何樂其如之。",
            "但恨詩豪人，先我浮春溪。",
            "眼中清絕處，收拾隨以西。",
            "遂令我筆端，失去溫潤姿。",
            "衢州法曹君，句成亦多奇。",
            "會當一快讀，遣此別後思。",
            "人生離合間，可喜更可悲。",
            "但泛石室酒，萬事端能齊。"
        ],
        "title": "頃在杭叔驥以離湖日見懷詩相遺舟中無事取而次韻兼呈同舟到衢當示叔驥及其兄法曹",
        "id": "1d497feb-b1b7-4666-82cb-039b7433001a"
    },
    {
        "author": "趙蕃",
        "paragraphs": [
            "出門復入門，去來何悠悠。",
            "故人別有見，見乃不重留。",
            "居人寧念此，行者可勝不。"
        ],
        "title": "溧水道中回寄子肅玉汝并屬李晦庵八首  其一",
        "id": "670623e7-9423-4291-b880-29800a9dd46e"
    },
    {
        "author": "趙蕃",
        "paragraphs": [
            "今年非閏年，是月已臘月。",
            "北風勿渠嗔，汝自衣百結。",
            "永夜只愁陰，清晨吹作雪。"
        ],
        "title": "溧水道中回寄子肅玉汝并屬李晦庵八首  其二",
        "id": "a6958329-e6d4-4992-8c93-9400942007bf"
    },
    {
        "author": "趙蕃",
        "paragraphs": [
            "僧房四立壁，淅瀝夜吹風。",
            "破衲作深擁，其勢乃若空。",
            "晨鐘不能待，宿火撥通紅。"
        ],
        "title": "溧水道中回寄子肅玉汝并屬李晦庵八首  其三",
        "id": "52cbad42-abc7-4b4d-9f59-72d4805232a1"
    },
    {
        "author": "趙蕃",
        "paragraphs": [
            "悲風吹籃輿，渺渺如孤舟。",
            "我亦作坐睡，兀兀隨輕鷗。",
            "鷗翻夢亦覺，未絕叩舷謳。"
        ],
        "title": "溧水道中回寄子肅玉汝并屬李晦庵八首  其四",
        "id": "9ec25c16-62b0-4f47-b4b9-f94045c007f7"
    },
    {
        "author": "趙蕃",
        "paragraphs": [
            "抱關故悠悠，掛壁仍駸駸。",
            "况此十日病，酒止詩廢吟。",
            "別來定安否，千萬關我心。"
        ],
        "title": "溧水道中回寄子肅玉汝并屬李晦庵八首  其五",
        "id": "25a950cd-2ed7-4717-b871-f9bc0a2ccba9"
    },
    {
        "author": "趙蕃",
        "paragraphs": [
            "借宅亦種竹，知子未忘此。",
            "竹間有餘暇，塵事勿到耳。",
            "行年且半百，太息我與爾。"
        ],
        "title": "溧水道中回寄子肅玉汝并屬李晦庵八首  其六",
        "id": "ac17b57a-2b9c-49d7-99a0-1a47c3e94e4f"
    },
    {
        "author": "趙蕃",
        "paragraphs": [
            "懷綬新括州，乘驄前御史。",
            "一州與天下，先後寧同軌。",
            "縱云山水佳，何與於瘡痏。"
        ],
        "title": "溧水道中回寄子肅玉汝并屬李晦庵八首  其七",
        "id": "5173e543-66a8-462c-acd2-258bd78c4250"
    },
    {
        "author": "趙蕃",
        "paragraphs": [
            "李孫兩詞伯，我爾乃學子。",
            "輩行雖不同，趣操要相似。",
            "歲寒松柏知，春風謝桃李。"
        ],
        "title": "溧水道中回寄子肅玉汝并屬李晦庵八首  其八",
        "id": "3f453263-bb5d-4f71-9ba6-2fd38cb0a574"
    },
    {
        "author": "趙蕃",
        "paragraphs": [
            "平生溧陽船，白首凡幾遭。",
            "宜其登覽地，靡復應接勞。",
            "吳流亂如带，吳岫冗若毛。",
            "吳人闕共載，吳語聞空嘈。",
            "雖云面目熟，竟爾名字逃。",
            "冬常置雨雪，春復衝波濤。",
            "茲行又累日，逆風苦悲號。",
            "曾微咫尺帆，頗費千萬篙。",
            "一以付累句，再焉茲薄醪。",
            "詩書陶靖節，相馬九方皋。"
        ],
        "title": "自溧陽達上塘官河舟屢行矣不能盡名其所經偶書小韻",
        "id": "99ccbdc2-c07c-4ead-9522-3cba5a4987da"
    },
    {
        "author": "趙蕃",
        "paragraphs": [
            "捨舟覓籃輿，意欲避搜句。",
            "那知花草香，不減江山助。",
            "霏霏霧將歛，兀兀村又度。",
            "長卿故倦游，征夫問前路。",
            "歸歟亦何爲，時哉正農務。"
        ],
        "title": "貴溪出陸",
        "id": "6001d9d6-64dc-4376-b19e-97beb5b26e63"
    },
    {
        "author": "趙蕃",
        "paragraphs": [
            "江流何湯湯，萬里勢方注。",
            "僮奴勸乘舟，期至纔旦莫。",
            "我聞是江石，屹立甚可怖。",
            "水乾或能避，水漲多與忤。",
            "卒行偶相攖，取死將誰訴。",
            "况我坎坷人，快意天所怒。",
            "遲速均一歸，可犯馮河懼。",
            "吾寧事崎嶇，依舊來時路。",
            "梅月况何常，無庸慮朝雨。"
        ],
        "title": "二十三日雨中發贛州",
        "id": "039177cc-0387-417d-8a35-8794eca2ff2b"
    },
    {
        "author": "趙蕃",
        "paragraphs": [
            "山僧雖居山，山豈山僧有。",
            "政如多藏家，黄金爲誰守。",
            "我雖不居山，隨至輒有取。",
            "未嗤無田人，飯薄亦昏晝。",
            "生平所經歷，勝處十八九。",
            "要當考於詩，未易談諸口。",
            "合龍近始至，游訪茲亦偶。",
            "愛其四回合，中乃開戶牖。",
            "欣然遂留宿，日早未及酉。",
            "壁間右丞句，歲月蔽塵垢。",
            "摩挲追和之，武夫繼瓊玖。",
            "及今再來過，如客還舊畝。",
            "往泉但涓涓，今作雷音吼。",
            "往筍尚戢戢，今已長過母。",
            "長夏當更佳，我住不得久。",
            "遶竹聽泉鳴，悠然屢搔首。"
        ],
        "title": "再宿合龍山",
        "id": "836f8a29-b69d-41b5-8b03-b9659de367af"
    },
    {
        "author": "趙蕃",
        "paragraphs": [
            "仙人之爲仙，終古莫盡世。",
            "頗笑區中人，沄沄逐川逝。",
            "念將與之游，端恐吾道廢。",
            "如爲千里行，數步輒一憩。",
            "不如返吾鄉，耕鑿仍樹藝。",
            "及私具伏臘，輸王應租稅。",
            "人惟顔徒睎，學匪桀犬吠。",
            "桃源定何許，說自淵明製。",
            "今日復何日，身乃中山詣。",
            "嗟哉彼嬴秦，其虐甚幽厲。",
            "不知喪無日，萬欲從始歲。",
            "商山被褐者，疢疾由德慧。",
            "徐福尚海山，此地只楚界。",
            "胡爲略不聞，政坐耳目蔽。",
            "神仙非吾學，可以置度外。",
            "山高水深深，好事幽尋契。"
        ],
        "title": "桃川山中用陳蘇舊韻示周遊",
        "id": "3632bde9-ba48-4fa7-ade8-40ac53d9364b"
    },
    {
        "author": "趙蕃",
        "paragraphs": [
            "昔人重離合，感慨思功名。",
            "我今迫貧賤，乃作分袂驚。",
            "徘徊未能別，崎嶇復同行。",
            "捫蘿到黄巖，倚杖日已傾。",
            "摩挲磴道古，開拓窗戶明。",
            "道人慣看客，撥火治短檠。",
            "村醪偶提携，霜柑亦包并。",
            "病來不喜飲，一再瀉濁清。",
            "道塗今日勞，林壑他年盟。",
            "蘇州對牀卧，不下五言城。",
            "自經長少公，增重手足情。",
            "細聽松竹響，疑是風雨鳴。",
            "披衣更起坐，月出山四更。"
        ],
        "title": "與成父弟自嚴礲同入城晚宿黄巖",
        "id": "efe64e9c-1369-4d6c-bca2-26e63129682e"
    },
    {
        "author": "趙蕃",
        "paragraphs": [
            "亭然一何奇，枯者亦靡側。",
            "雖經歲祀多，未覺霜霰迫。",
            "余行再此驛，爾故無變色。",
            "慨念題詩人，深爲九泉客。",
            "泥深兀羸馬，苔老迷舊刻。",
            "愛爾故蒼蒼，余今變爲白。"
        ],
        "title": "過愛直驛次張安國韻",
        "id": "b33b6e40-985f-4c42-a703-e244ebf6af1c"
    },
    {
        "author": "趙蕃",
        "paragraphs": [
            "君爲日邊行，過我迂道里。",
            "我有江上役，值君亦行李。",
            "誰云動參商，邂逅乃如此。",
            "似非人力爲，定是天所使。",
            "古云昔道場，門枕東湖水。",
            "相從及休日，趨去不停軌。",
            "參禪固未暇，作詩實先議。",
            "要問戴叔倫，當年卜居意。"
        ],
        "title": "承契兄昨過我於永豐山間今又相遇於鄱陽以暇日同遊薦福寺會軒蓋鼎來避之天慶觀作詩一首",
        "id": "5e33b012-6a48-4f74-8ede-d217d4688c05"
    },
    {
        "author": "趙蕃",
        "paragraphs": [
            "四年別師門，十日留函丈。",
            "所問與所知，安得回賜放。",
            "孰爲驅之去，茲行定焉往。",
            "倦馬苦陂陀，白鷗思渺莽。"
        ],
        "title": "發衡州後懷使君劉先生",
        "id": "9edfa1d5-505d-49a2-a3c8-68034b7504d4"
    },
    {
        "author": "趙蕃",
        "paragraphs": [
            "晦翁守南康，政成有餘暇。",
            "駕言山之中，於日非聊假。",
            "紫霄作重陽，白鹿見圖畫。",
            "聞之幾向風，恨不款段跨。",
            "今年五溪歸，邇日三湘役。",
            "先生喜其至，舍以江亭闊。",
            "頻能枉高軒，人駭非重客。",
            "那知先生意，於此自爲德。",
            "茲日復何日，休沐著甲令。",
            "先生重過之，俱款石皷勝。",
            "西溪命題字，東巖俾開徑。",
            "既除古莓苔，又索賢名姓。",
            "已焉興未休，棹舟放中流。",
            "西風未却暑，一雨方回秋。",
            "僧坊遠莫至，隠墅近得留。",
            "寧同峴山輩，不異舞雩遊。"
        ],
        "title": "閏七月二十日侍知府寺簿先生爲石鼓山向園之遊",
        "id": "9ada071b-bf80-4566-a49a-8e69b3d77a29"
    },
    {
        "author": "趙蕃",
        "paragraphs": [
            "茲因謀道來，不爲看山新。",
            "看山雖云新，圖畫猶昔人。",
            "虛亭十日留，欲出凡幾巡。",
            "隔江樹差差，俯檻波粼粼。",
            "終藉席間語，乃滌胸中塵。",
            "况茲籃輿行，攀崖陟嶙峋。",
            "是知竹使符，不異邱壑身。",
            "世人何不察，百僞嫌一真。",
            "而我孤拙者，崎嶇聿其轃。",
            "話言聽矻矻，書札勝頻頻。",
            "先生今徐州，愚非歐陽陳。",
            "庶因唱酬詩，牽聯詔無泯。"
        ],
        "title": "蕃方爲紀遊之詩未就知府寺簿先生寵示佳句敢輒次韻",
        "id": "a255ced3-c264-41cb-9b5e-cd951f9f29e4"
    },
    {
        "author": "趙蕃",
        "paragraphs": [
            "茲巖如許深，中乃一物無。",
            "非仙莫能幻，故即巖之呼。",
            "何代有禪衲，孑焉寄褐蒲。",
            "名字不可考，種松今欲枯。",
            "我來值雪後，陰崖盡成晡。",
            "茶罷攝衣起，巾車問前途。",
            "前岡雲氣敷，後嶺兩脚暗。",
            "宵安禮賢枕，蚤赴天心飯。",
            "奔馳亦云極，憇息寧卹蹔。",
            "自猶厭登車，况乃躬負擔。",
            "行年甫三十，道里遍千萬。",
            "懷哉坐一饑，使我歷諸患。",
            "長卿病故多，次山仕真漫。",
            "盍整舊詩書，歸歟老山澗。"
        ],
        "title": "仙巖道間",
        "id": "8d42d683-d555-4e0f-9188-17a0c5a786a9"
    },
    {
        "author": "趙蕃",
        "paragraphs": [
            "朝煙山濛濛，暮靄山羃羃。",
            "窮日作山行，而不見山色。",
            "投昏宿此舍，乞曉動前轍。",
            "歸夢遶家山，灘頭有輕檝。"
        ],
        "title": "題新樂鋪鋪在灘頭",
        "id": "b54b77f8-3d9e-40a9-b04f-ab21ec6c3863"
    },
    {
        "author": "趙蕃",
        "paragraphs": [
            "山中風雨夕，招要對床期。",
            "今夕風亦雨，牢落孤舟維。",
            "蓬窗與竹窗，蕭瑟雨在茲。",
            "不寐欲至曙，何繇夢見之。"
        ],
        "title": "夜泊劉口雨連明有懷成父",
        "id": "fb043773-ab2f-4111-a4c3-d9eb7685f3fc"
    },
    {
        "author": "趙蕃",
        "paragraphs": [
            "明日乃重九，今晨更天涯。",
            "馬嘶原上草，菊放崖邊花。",
            "吾家白雲合，歸路青嶂賒。",
            "去去無復道，行行空自嗟。"
        ],
        "title": "重九前一日東流道中",
        "id": "17445c4a-2bd5-4bac-8931-97f7c11ec4b4"
    },
    {
        "author": "趙蕃",
        "paragraphs": [
            "仲舒區中賢，談治苦吃吃。",
            "但知羨川魚，不慮網罟密。",
            "仁哉東坡公，遊戲亦此術。",
            "究其廣大心，意釣真玩物。",
            "我欲竊其語，作廬以自逸。",
            "東西南北人，有志特未必。",
            "相會有溪竹，竹下亭可立。",
            "亭成乞以名，四海一明月。"
        ],
        "title": "意釣",
        "id": "27316403-5db2-40dc-b59d-6b73639e6465"
    },
    {
        "author": "趙蕃",
        "paragraphs": [
            "言歸固多欣，值險輒大怖。",
            "方趨順風捷，忽與犇濤遇。",
            "得非蛟龍爭，無乃雷霆怒。",
            "我舟僅如掌，我命且如縷。",
            "何止失人色，殆欲成狼顧。",
            "神明力扶持，生死費調護。",
            "平生素多艱，安坐乃其處。",
            "便哦歸來辭，勿草遠遊賦。",
            "同行信同憂，相唁勞相諭。",
            "急反浪頭魂，還尋酒中趣。"
        ],
        "title": "半江遇風濤其勢危甚晚示同舟",
        "id": "acd625db-c76c-4810-adf0-c1a60a822a6f"
    },
    {
        "author": "趙蕃",
        "paragraphs": [
            "中宵不得休，常州已鷄鳴。",
            "欲知五更寒，掃霜四聞聲。",
            "出門風暴起，掛席遂前征。",
            "官河溝瀆耳，洶洶若未平。",
            "想見太湖中，白浪山嶽傾。",
            "紆直雖有殊，高枕幸不驚。",
            "舟師尚若悔，吾身未宜輕。",
            "既無性命憂，從使嫌怨并。"
        ],
        "tags": [
            "太湖"
        ],
        "title": "十二月一日使風",
        "id": "a1bfcc35-2c15-47be-ad80-82fa0601be24"
    },
    {
        "author": "趙蕃",
        "paragraphs": [
            "桐江多犇湍，牽挽厭勞止。",
            "舊云七里瀧，實乃七十里。",
            "篙師爲予言，風便輒易爾。",
            "迴思前日驚，留滯固可喜。",
            "溪神果何心，憐我倦行李。",
            "有風西南來，不徐亦不駛。",
            "布帆保無恙，爲賜何其侈。",
            "眼中峰巒過，天外鷗鳥起。",
            "畫圖欠傳貌，詩語費驅使。",
            "生平登臨心，於此得自已。",
            "勿歎囊橐空，收將遺妻子。"
        ],
        "title": "嚴州道間得順風俗云七里瀧篙師云風便纔七里無風乃七十里爾",
        "id": "d6f8c864-ffdd-41f1-ab8e-57b330424dd6"
    },
    {
        "author": "趙蕃",
        "paragraphs": [
            "前村後村桃李空，牡丹酴醿當春風。",
            "令君無暇問許事，親率僚吏行劭農。",
            "清晨小隊東郊出，宿雨初開泥尚濕。",
            "白頭扶杖稚子旁，不待符移自相集。",
            "令君盛服臨致言，國因肆赦新改元。",
            "雍熙淳化太宗年，治道度越唐漢前。",
            "爾曹何幸生此世，身不知兵無橫稅。",
            "去秋小歉未足云，詔書屢下憂勤意。",
            "吏令奉行敢不躬，爾無自惰愆爾功。",
            "吾言諄諄爾其聽，酒肉更戴君恩豐。",
            "我時佇立觀盛舉，徑欲傭田買牛具。",
            "不然枵腹亦以寬，年登賤糴夫何慮。",
            "少焉有白官盍休，携我山陰上小舟。",
            "謂我聊此半日留，與民同樂非宴遊。"
        ],
        "title": "永豐令括蒼章君尉上蔡謝君以淳熙改元二月晦日勸農於負郭祖印院事已率蕃爲汎舟之役",
        "id": "77eff7ad-ad7b-4253-898e-5cd4a7a5170b"
    },
    {
        "author": "趙蕃",
        "paragraphs": [
            "昔讀梅蘇木山詩，未信人間有此奇。",
            "雖云尤物不必有，時一玩之何病爲。",
            "吾行東南千萬里，仙遊不已遂臻此。",
            "奇奇怪怪日在眼，浩浩湯湯夜盈耳。",
            "舊評峽江似嚴陵，此行佳處亦可朋。",
            "又聞八桂好山水，亦應與此相雲仍。",
            "畫師好手不可遇，詩中有畫無其具。",
            "江神好事不我尤，乞與一山酬願素。",
            "不知何年遭仆落，浪激波衝幾飄泊。",
            "岸高壁立自嶄巖，泓淺坳深非斧鑿。",
            "老夫得之喜莫極，欲加名字相刻畫。",
            "卧之成嶺立成峰，天成故爾非人力。",
            "多言譊譊欲何如，要覓新詩爲寫摹。",
            "余名敢與昔人並，用寄我友梅蘇徒。"
        ],
        "title": "四月十二日以夏潦暴甚艤舟辰之鐵槍崖下偶得浮木於水中宛然如山因其形似名曰卧嶺立峰喜而賦詩當寄交友之能詩者求著語焉",
        "id": "602cfd7d-13c1-4fc7-b2cb-980402918cb7"
    },
    {
        "author": "趙蕃",
        "paragraphs": [
            "郊原莽莽吹黄埃，餘暑已去若復來。",
            "昨宵一雨爲蘇洗，曉興坐覺飛崔嵬。",
            "平生詩盟有徐孺，筆力可挽狂瀾回。",
            "要明兩眼費雙脚，作計似我何疏哉。",
            "茲遊只欠王子在，見說歸書一紙開。",
            "追隨正復聽君樂，流浪如我空增哀。",
            "吾邦此山頗高絕，泛菊况堪臨季月。",
            "要當相與一杯酒，只恐因之又成別。"
        ],
        "title": "八月二十四日同審知登塔山用審知前載九日留題之韻作二首時彥博歸及常山  其一",
        "id": "27038e0a-8d5b-4f7c-920d-8b7f7fc430fc"
    },
    {
        "author": "趙蕃",
        "paragraphs": [
            "出門生憎觸風埃，故邀幽人山中來。",
            "小休危亭带曲折，未盡高塔當崔嵬。",
            "目營所到豈有極，脚力尚壯不擬回。",
            "舊遊久闊空信耳，高處一上何佳哉。",
            "是山百年定誰主，一丘新壤手所開。",
            "淵明自祭豈非達，杜牧作誌夫何哀。",
            "如君風流固曠絕，與我論交忘歲月。",
            "異時訪我入此山，扣牛共唱生生別。"
        ],
        "title": "八月二十四日同審知登塔山用審知前載九日留題之韻作二首時彥博歸及常山  其二",
        "id": "e2eea2f8-ac2c-47cc-87c1-006f33e7374e"
    },
    {
        "author": "趙蕃",
        "paragraphs": [
            "松間謖謖衝浮埃，跫然誰能爲余來。",
            "憑高所歷故已下，得君更覺爭崔嵬。",
            "茲山不到近十載，頻日能來已再回。",
            "人生萬事每如此，而欲取必真愚哉。",
            "袖銜文書辱持似，快讀不待紙尾開。",
            "金聲詎須擲地出，隠隠自雜山風哀。",
            "吾曹用意果癡絕，非爾何以娛歲月。",
            "明當舉似子王子，不但慰歸仍賦別。"
        ],
        "title": "明日同數公復登山忽聞履聲乃審知也携和詩三篇來復用韻作一首",
        "id": "6c820585-68ba-46ea-a2ef-75eeb45b8b15"
    },
    {
        "author": "趙蕃",
        "paragraphs": [
            "黄巖嶄絕人人居，徐巖蟠鬰處士廬。",
            "扁舟半載泊南岸，折梅看雪頻携壺。",
            "黄巖夾道松百株，風來迎送齊笙竽。",
            "壇崩殿古黄冠癯，懸巖石刻墨可模。",
            "徐巖觸目多荒蕪，啼嘯往往紛鼪鼯。",
            "廢基斷砌或有無，名字不復知誰渠。",
            "聞君奉檄方受租，播糠瞇目莫與娛。",
            "作詩爲君道何如，尋幽速遣從騎驅。",
            "賦成孰寄當念吾，不用寒溫枉素書。"
        ],
        "title": "貴溪隔岸有二巖僕舊遊也聞子暢受秋租於彼以詩寄之",
        "id": "56c3cbbd-c841-4a8d-9490-4ab341e5736c"
    },
    {
        "author": "趙蕃",
        "paragraphs": [
            "思君無計憂能舒，見君還愧腹每虛。",
            "知君於此未見止，而我但覺有不如。",
            "他人招呼厭來集，爲我淹留成屢屈。",
            "豈惟高義篤交情，政頼微言起衰疾。",
            "南山三剎此最高，平生幾許乎逍遥。",
            "異時我去君獨遨，期當寄我山中謠。"
        ],
        "title": "次韻斯遠同宿歲寒西軒六韻",
        "id": "e8d23f1d-680b-4a22-913f-389b3e1aff83"
    },
    {
        "author": "趙蕃",
        "paragraphs": [
            "南昌假傳欲上書，孺子乃復辭聘車。",
            "東都已顛不可救，莽篡未露猶枝梧。",
            "福爲市卒終潜吳，穉乃懸榻太守居。",
            "吁哉迹異心不殊，出處語默如是夫。"
        ],
        "title": "謁孺子祠後由南昌還艤舟之地",
        "id": "0eec34ae-e7e4-4c1c-9dfa-e9e9df791784"
    },
    {
        "author": "趙蕃",
        "paragraphs": [
            "舍舟步到南山寺，恍然忽記當年事。",
            "李侯見我顔色溫，席間款語真有味。",
            "翰林風月久蕪沒，莫歎青衫百僚底。",
            "君不見少陵一生窮到死，亦有詩能驅瘧鬼。"
        ],
        "title": "呈齊之二首  其一",
        "id": "bbf73c56-56d1-4467-9208-98320f30d60f"
    },
    {
        "author": "趙蕃",
        "paragraphs": [
            "夜聞袁宏誦詩聲，空山寂寞魚龍驚。",
            "丈夫有才不貧賤，倦遊何乃困長卿。",
            "平生讀書得力處，公卿褐夫安重輕。",
            "鴻鵠一飛定千里，俯首莫與燕雀爭。"
        ],
        "title": "呈齊之二首  其二",
        "id": "6fe379e4-d6a9-4be1-a216-73944cf40229"
    },
    {
        "author": "趙蕃",
        "paragraphs": [
            "主山渡頭成久立，長年傲客呼從疾。",
            "撐舟來前僅如掌，泝波却下幾百尺。",
            "湖圍橋壞新有船，衆壑犇流會一川。",
            "嗟我胡爲數此險，爭似飯餘牛背眠。"
        ],
        "title": "主山湖圍二渡",
        "id": "df6dd16e-6ce2-4beb-abd5-3ce74246eabf"
    },
    {
        "author": "趙蕃",
        "paragraphs": [
            "前年爲君記江閣，醉裏狂言不知怍。",
            "豈惟大負退之慙，要似揚雄真悔作。",
            "君家此閣端何然，萬里長江咫尺山。",
            "江流湛湛山平遠，合付畫手非詩傳。",
            "畫工縱得空諸境，閣中之人妙難領。",
            "世人紛紛夔蚿蛇，是公了了形神影。"
        ],
        "tags": [
            "长江"
        ],
        "title": "約明叔過買江天閣",
        "id": "c015557c-8936-4653-a8f7-57412992334f"
    },
    {
        "author": "趙蕃",
        "paragraphs": [
            "白鷺洲前烟草微，黄鶴樓外烟雲飛。",
            "縹縹黄鶴政高舉，漾漾白鷺孤無依。",
            "鶴舉直上登寥廓，鷺立汀洲方俯啄。",
            "卒然驚墮野人罝，豈不欲飛遭急縛。"
        ],
        "title": "白鷺洲詞寄曾裘甫",
        "id": "054e6f09-e045-4cb9-a628-7424d72e3dcb"
    },
    {
        "author": "趙蕃",
        "paragraphs": [
            "我昔讀書夜達晨，膏燭且盡繼以薪。",
            "年來漸知得力處，簞瓢陋巷忘其貧。",
            "爾曹有身須自立，幸逃薪水供朝夕。",
            "不於文學自勤苦，長大始悔終何益。"
        ],
        "title": "示兒",
        "id": "11047970-7c1c-4b05-b685-0efc22904554"
    },
    {
        "author": "趙蕃",
        "paragraphs": [
            "冥冥落月子規哭，幽人夢成續復續。",
            "茅簷壞砌到何許，酴醿架倒留紫竹。",
            "紫竹新抽雨又滋，淚粉娟娟凝翠玉。",
            "夢中自省非宿遊，又意簷村舊林谷。",
            "阿連對牀呼得醒，亦說夢作看花行。",
            "看花夢向江南去，江石犖确屐有聲。",
            "行逢古屋鬰崢嶸，仙家釋氏俱莫名。",
            "看花非揚亦非洛，但見滿眼灼灼朝霞明。",
            "夢中又意東莊路，普圓寺下芙蓉樹。",
            "主人亦道舊相識，乃復不逢戶外屨。",
            "嗟我與君無自疑，夜之所夢晝所爲。",
            "扁舟若具可徑歸，知長不必詢筮龜。"
        ],
        "title": "十八日記夢",
        "id": "dcd795f0-28c2-4f52-a431-f1938ed7bb5b"
    },
    {
        "author": "趙蕃",
        "paragraphs": [
            "南山之作險以壯，南溪之作閒以放。",
            "流風莫和况當家，南澗先生堪頡頏。",
            "吾州自昔寡所傳，一自南渡居羣賢。",
            "邇來寂寞誰嗣焉，先生築屋南山邊。",
            "先生事業本廊廟，履聲夙已明光到。",
            "闔廬固非避寒暑，大厦萬間均覆幬。",
            "我家爲庶爲清門，早因昭德容攀援。",
            "自期松柏歲寒後，不入桃李春風園。",
            "鄉者屢見不一見，何但懷刺亦行卷。",
            "胡爲於此不繼來，衣食遑遑遊苦倦。",
            "扁舟去矣江復湖，可能不一趨庭隅。",
            "吹噓上天不敢望，贈言於此能無乎。"
        ],
        "title": "別韓尚書",
        "id": "9e78e17c-03bd-440f-8042-a78f5712c161"
    },
    {
        "author": "趙蕃",
        "paragraphs": [
            "禪月臺邊草樹蒼，下臨溪流碧泱泱。",
            "君卜居之歲且長，徑路不忍夷其荒。",
            "我時巾幅上君堂，勞君煮茶炷爐香。",
            "與談世故如有亡，掉頭誦詩聲遶梁。",
            "別來書劄闕寄將，忽然貽我細作行。",
            "似言欲從懷玉旁，迤邐遠趣金華裝。",
            "金華尚書漢豫章，招禮孺子固所當。",
            "出處有道君素詳，此行甚重無或傷。",
            "况君袖手久退藏，九十半百胡可忘。",
            "儻謁地主詢吾鄉，爲致登臨憶侍郎。"
        ],
        "title": "送徐季益赴婺州陳尚書之招并屬寄謝郡守韓侍郎",
        "id": "d0659a52-0c4e-4b9b-aac0-4604796a7c0f"
    },
    {
        "author": "趙蕃",
        "paragraphs": [
            "憶昨寄聲因鮑子，闕然已復四終星。",
            "向來相期臺閣者，薄宦乃淹松竹廳。",
            "頗願近詩見新述，舊好尚意能忘形。",
            "臨風三歎不知罷，梅花落盡蘭未馨。"
        ],
        "title": "寄新喻丞章季亨",
        "id": "766d1077-8539-4580-8cc5-bc43174ac88f"
    },
    {
        "author": "趙蕃",
        "paragraphs": [
            "青松自是山林物，移植階除傲難屈。",
            "雜居箠楚塵埃地，譬似高人累簪紱。",
            "孰能哦詠於其下，古今僅有一斯立。",
            "昌黎老翁爲之記，遂使崔名等金石。",
            "王郎家世本愛竹，舊說不可無一日。",
            "要將我竹配渠松，聊復從容寄卑秩。",
            "春風咫尺龍蛇動，除地求栽政宜疾。",
            "爲銘耘業定誰歟，是公筆力韓之敵。"
        ],
        "title": "送王亢宗赴劍浦丞",
        "id": "77e90f32-537e-4176-8da3-df0abbce358b"
    },
    {
        "author": "趙蕃",
        "paragraphs": [
            "尚書曾剖上饒符，我姊亦歸高郵掾。",
            "與公既親亦有故，此地經行幾相見。",
            "十年幕府持旌麾，日月計之無乃遲。",
            "治世急才寧定制，徯公把節慰民思。"
        ],
        "title": "送程提幹",
        "id": "97c58fd6-c1ab-425e-b503-08c4916a86b4"
    },
    {
        "author": "趙蕃",
        "paragraphs": [
            "西山南浦昔相逢，桂林象郡今相送。",
            "長才妙略世所知，諸公貴人胡不用。",
            "文風廣被固可喜，志士遠適豈其理。",
            "上書報罷君勿悲，廣西政復多事宜。"
        ],
        "title": "送丁懷忠朝佐赴象州教授二首  其一",
        "id": "7f273fce-26d4-4cce-85ec-a35214303bb7"
    },
    {
        "author": "趙蕃",
        "paragraphs": [
            "我今方從湖外歸，君行重向湖外去。",
            "湖南山水故佳絕，我獨茫茫畏長路。",
            "君行更過五嶺南，象郡我亦聞人談。",
            "縱令爲郡真爾好，願勿久留歸要早。"
        ],
        "title": "送丁懷忠朝佐赴象州教授二首  其二",
        "id": "537eb4ee-1ec2-403d-a2db-d3bb2c4a3b07"
    },
    {
        "author": "趙蕃",
        "paragraphs": [
            "欲雪不雪雲雨愁，將行未行心口謀。",
            "問胡不去良有由，故人伏枕關我憂。",
            "自心初識十年遊，不作世人新白頭。",
            "抱關非爲辭挾搜，乃知自欲吾志求。",
            "適來遂作兼旬留，昔者公侯今日瘳。",
            "河山空能泣楚囚，不如窗几問不休。",
            "公如大道鳴驊騮，我乃蹇足歷澗溝。",
            "彌明故足悲侯劉，淙淙詎識東之流。",
            "懷哉黄堰公先疇，章泉吾亦營菟裘。",
            "莫言相望風馬牛，葦間會有延緣舟。"
        ],
        "title": "留別子肅",
        "id": "f2f18d21-721b-4524-8126-3121a0516f14"
    },
    {
        "author": "趙蕃",
        "paragraphs": [
            "誰云徐郎瘦如竹，撐腸書若相如粟。",
            "渠儂高處背時俗，而獨許我遊與辱。",
            "舊來詩已有老氣，邇日更覺加圓熟。",
            "我生取友固不苟，乃復得君真厭足。",
            "清朝求士正側席，可使白駒詠空谷。",
            "期君布衣應徵書，未見却從東觀讀。",
            "我今作官竟何事，亟拜未應徒鼎肉。",
            "與民憂樂安得同，所念因人終碌碌。"
        ],
        "title": "次韻呈審知",
        "id": "b1c5ea40-80b9-4135-bbfb-6a962d39290c"
    },
    {
        "author": "趙蕃",
        "paragraphs": [
            "秋風泠然動高竹，起並朝簷溫體粟。",
            "忽驚剝啄意誰何，乃是和詩重拜辱。",
            "再三開闔手不置，不惟詩好字亦熟。",
            "我雖年事濫催忝，於此論功真未足。",
            "重憐別來不我舍，連日追隨訪林谷。",
            "和詩未厭數還往，別後要期常誦讀。",
            "知音已死或絕絃，聞韶解忘三月肉。",
            "但得我輩識錚錚，徒使世人譏碌碌。"
        ],
        "title": "再次韻呈審知",
        "id": "4a7ffee0-267d-46f8-bf75-48dc82e47cb9"
    },
    {
        "author": "趙蕃",
        "paragraphs": [
            "十年保我章泉竹，木枕布衾供易粟。",
            "家貧縱爾不自給，且不知榮安取辱。",
            "今年誰令起作官，此路向來非所熟。",
            "示詩往往道離索，又說是邦山水足。",
            "風流文物夙有人，九州共識黄山谷。",
            "細哦海內流傳句，足緩司空城旦讀。",
            "少時已無鞍馬志，老矣豈堪消髀肉。",
            "但令詩與故人期，此外聲名甘碌碌。"
        ],
        "title": "審知以詩送行借韻留別",
        "id": "9a348f92-97cb-4fc8-be4a-586e0a23aeec"
    },
    {
        "author": "趙蕃",
        "paragraphs": [
            "往年敵來如破竹，九州泛若浮海粟。",
            "鄭公仗節守馮翊，毅然可殺不可辱。",
            "飄流南浮適茲里，平生行事耳目熟。",
            "幾回下馬過其墳，溪水洄洄抱山足。",
            "季孫甚才耻爲吏，哦詩欲效雲臺谷。",
            "四篇贈我勞我行，入手爲之三過讀。",
            "君家涇縣亦工此，知者尚稀凡眼肉。",
            "會看入洛似機雲，不應如我但碌碌。"
        ],
        "title": "季奕枉詩送行借審知韻奉別并呈伯元",
        "id": "75bc2285-9aaa-4ac0-bf85-f6d63a7b2bd5"
    },
    {
        "author": "趙蕃",
        "paragraphs": [
            "白雲英英行空山，白鷺矯矯去復還。",
            "雨聲驟來却小住，樹色全綠或半殷。",
            "誰家有屋茅三間，舂聲未斷橫炊烟。",
            "刈禾雖阻得治圃，造物所惠無一偏。",
            "我亦願此坐無田，千里顧上西江船。",
            "經年擾子曾未厭，更煩車馬相追牽。",
            "客中無酒可醉子，聊書所見爲別言。"
        ],
        "title": "孝顯追送至沙溪書所見以別",
        "id": "14ba77b6-550e-4d00-8f0d-6c4919a93d48"
    },
    {
        "author": "趙蕃",
        "paragraphs": [
            "思君一夕或三起，詩卷曷從來眼裏。",
            "驟疑笑語接秋窗，不悟江山隔吾里。",
            "近來海內詩好誰，賤目可憐空貴耳。",
            "謫仙既作東山稱，杜陵亦貴衡陽紙。",
            "吾人得窮固其分，幽谷安能爭市倚。",
            "何當與子棄茲世，卜居在在佳山水。",
            "不同淵明田下潠，即效龜蒙耕甫里。",
            "文成不作封禪詞，相我于耜并舉趾。"
        ],
        "title": "成父來自玉山審知有送行詩且以見及次韻",
        "id": "b2e600f6-3958-4e57-b33b-03065e9e2812"
    },
    {
        "author": "趙蕃",
        "paragraphs": [
            "歸耕負郭家無牛，手持釣竿何適投。",
            "長年慘慘集百憂，土牛未肯隨獼猴。",
            "秋風別家月未鈎，彈鋏永歎客五侯。",
            "吳江楓落曾四愁，行行重到江東州。",
            "誰能著意憐轉流，新詩忽俾吟掉頭。",
            "念將小駐蹇莫留，冰霜豈不思推輈，山川回首空相繆。"
        ],
        "title": "次韻徐運使送行",
        "id": "db5439ff-d7af-4e81-adc2-f31159d645bd"
    },
    {
        "author": "趙蕃",
        "paragraphs": [
            "江清可釣思持竹，地廣可耕思種粟。",
            "胡爲作計久低回，而乃覓官親賤辱。",
            "南州徐孺晚與遊，江東文度昔所熟。",
            "堂堂荆州止獲一人半，我邦有此二士差亦足。",
            "五君流詠轉竹林，蘭亭何意慕金谷。",
            "徐詩到眼以數過，王筆入手曾未讀。",
            "但能贈我以規不以頌，不用崇酒仍載肉。",
            "嗟哉他人豈無言，交友不高徒碌碌。"
        ],
        "title": "再次韻審知索彥博送行之文",
        "id": "bb787088-6ae5-4516-82c0-c5f65d1f0f7b"
    },
    {
        "author": "趙蕃",
        "paragraphs": [
            "苕溪往來非不款，何山道場况非遠。",
            "如何著脚竟無緣，孤我平生看山眼。",
            "劉郎生長在溪山，吸光飲綠歲月閑。",
            "不惟人作晉宋樣，更覺詩參簡遠間。",
            "向來稍得相酬唱，別後闕然難屢枉。",
            "况今結束事西浮，那可無詩道遐想。",
            "遠齋視我猶其子，伯仲視我乃其季。",
            "儻能俱寄絕妙辭，更約髯參并表弟。"
        ],
        "title": "寄劉叔驥兼索遠齋伯瑞仲文叔魚叔驥和叔太和送行詩",
        "id": "900dde8c-a3ed-45e0-bd18-be4e7ab36a72"
    },
    {
        "author": "趙蕃",
        "paragraphs": [
            "昔聞許劭月旦評，人生倚以分重輕。",
            "當時初非徇虛名，往往夷考其學行。",
            "今人誰復持此柄，鄉評亦復無公論。",
            "故當信目不信耳，毀譽不用從人問。",
            "我行溧陽得楊子，何止國士天下士。",
            "大科異等非謾狂，筆頭真有三萬字。",
            "十篇琅琅金玉音，一唱三歎感我心。",
            "子昂感遇不啻過，阮籍詠懷何念深。",
            "匡章通國稱不孝，夫子與遊仍禮貌。",
            "雖然前聖亦有云，善與不善分惡好。"
        ],
        "title": "寄楊溥子",
        "id": "c7bf300a-d56c-44b4-8bb8-4049b40967d9"
    },
    {
        "author": "趙蕃",
        "paragraphs": [
            "憶昔追隨昏復旦，負郭雖賒足忘倦。",
            "別之未覺夢魂疏，但恨有時音信斷。",
            "世間變化何不有，深谷寧須問高岸。",
            "我今瘦骨立如山，君亦童頭不能亂。",
            "君不見簞瓢自樂保清名，富貴失時多遠竄。",
            "千年青史固茫茫，精意所關唯此段。"
        ],
        "title": "文顯和答旦字韻詩再用前韻寄文顯",
        "id": "b5860f76-792c-4d16-95db-f7e26fa33ce0"
    },
    {
        "author": "趙蕃",
        "paragraphs": [
            "老僧長生元祐年，龐眉皓首高頰顴。",
            "紛然送迎過雲烟，解記南歸玉局仙。",
            "清都道士同蹁躚，詩成忽俾如蛻蟬。",
            "嗟哉用心故可憐，那知海內爭流傳。"
        ],
        "title": "達觀僧紹本年九十能記東坡建中靖國題詩之事且云清都道士者坡同遊此寺坡題詩後道士臨之而滅其迹爲賦詩記此",
        "id": "a3701bde-13c0-434b-b245-2b15a98edb2f"
    },
    {
        "author": "趙蕃",
        "paragraphs": [
            "高林杲杲日欲出，却視諸山雲自入。",
            "道人導我啟圓龕，五百金仙爭突兀。",
            "耀州燒甆樸不巧，獅子座中蓮葉繞。",
            "亂餘得此鎮山靈，莫恨當時賜田少。",
            "世人變滅隨空雲，至人來往繇念根。",
            "長眉下生會有辰，摩挱笑視默與論。"
        ],
        "title": "鑑山主以天聖宣賜行道者五百金裝羅漢青𤮀香爐爲示復用韻",
        "id": "dbe1da1c-e688-4931-8e51-767e8f0e89b0"
    },
    {
        "author": "趙蕃",
        "paragraphs": [
            "我家入婺四十里，有竹參天山崛起。",
            "尋常一過故人飯，長是驅車不停軌。",
            "去年偶爲逃暑留，禪房小憇清溪頭。",
            "君當適閩駐行李，遣騎問我安與不。",
            "我聞君來固驚喜，君亦怪我窮不死。",
            "殷勤竟辱懷刺先，我乃踉蹡成倒屣。",
            "相看問我今何如，爲言斑鬢甘泥塗。",
            "君時新有阿兄戚，語及往事猶長吁。",
            "君歸匆匆莫可挽，劇談未了風吹斷。",
            "贈君不直一錢詩，何以報之錦繡段。",
            "明朝過君君且行，我思重別難爲情。",
            "勞君下馬更握手，再三謂我頻寄聲。",
            "別來僅可熟羊胛，含薰待春蘭已發。",
            "擬將採掇慰離居，路遠何繇置君側。",
            "如君人才誰與儔，直諒豈下西京劉。",
            "校讎祕府自能事，何乃傳經瀕海州。",
            "吾君急賢每旰食，詔書取士到微仄。",
            "君今未免滯周南，諸公貴人曷逃責。",
            "願君覓句勿自哀，清尊無事日日開。",
            "未有白地光明錦，用作人間負販材。"
        ],
        "title": "寄婺州喻良能叔奇",
        "id": "0df91002-ec04-4b66-9906-d92692466a86"
    },
    {
        "author": "趙蕃",
        "paragraphs": [
            "相逢到別二十日，披覽溪山駐行役。",
            "凄凉浩蕩兩生境，意不求詩詩自得。",
            "臨分不作珍重語，顧欲倡酬詩卷覓。",
            "問君得此君何用，云比相如家四壁。",
            "杜陵囊帛解救寒，陸生越橐千金直。",
            "人言君侯真太癡，君癡不癡君自識。"
        ],
        "title": "到家寄季承二首  其一",
        "id": "30701da3-228f-4e76-9a72-54bc2fa3d0da"
    },
    {
        "author": "趙蕃",
        "paragraphs": [
            "向來已念修途苦，還家作况初無愈。",
            "嬌兒失乳索飯啼，病妻服藥思鹿脯。",
            "關心藥裹詩自廢，無復吟哦繼朝暮。",
            "與君定交且十年，相從未有如君許。",
            "信知此藥莫可常，後會驚心念風雨。",
            "報儂安否比何如，莫以素書慵不具。"
        ],
        "title": "到家寄季承二首  其二",
        "id": "6ab02067-c974-46f2-b1ae-77503d8fdea7"
    },
    {
        "author": "趙蕃",
        "paragraphs": [
            "昨憶長歌與君屬，嗟爾明月悲黄菊。",
            "問君得歸今幾日，我迺還家期未卜。",
            "人生會合不可常，何止有類參與商。",
            "月明固可共清影，菊開安得同幽香。",
            "安輿歷想來自越，賀以羊酒生暖熱。",
            "小人繆忝通家子，不獲親陪上壽列。",
            "羨君斑衣有餘歡，憐我縕袍無乃單。",
            "何當卒歲從周子，陋巷簞瓢忘餒寒。"
        ],
        "title": "寄子暢文顯兼問僉判丈起居",
        "id": "8b53a1a1-7e3f-4259-8b1e-5be8e39dd3db"
    },
    {
        "author": "趙蕃",
        "paragraphs": [
            "人家餽歲何所爲，紛紛酒肉相携持。",
            "我曹餽歲復何有，酬倡之詩十餘首。",
            "緘封寄藁玄英方，從人笑癡我自狂。",
            "狂餘更欲誰送似，咫尺知音稼軒是。",
            "公乎比復何所作，想亦高吟動清酌。",
            "賓朋雜遝孰爲佳，咸推楊范工詞華。",
            "我曹所樂雖小技，歷古更今不能廢。",
            "歲云暮矣勿歎窮，梅花爛漫行春風。"
        ],
        "title": "以歸來後與斯遠倡酬詩卷寄辛卿",
        "id": "ec940575-07a2-43aa-ab6f-e2c2c34ffb8e"
    },
    {
        "author": "趙蕃",
        "paragraphs": [
            "天生尤物爲民瘵，荔枝奔騰自南海。",
            "後來始說閩部採，亦有風人刺丁蔡。",
            "嗟哉萬安十室邑，橘比江陵梨號蜜。",
            "嘗聞舊日事苞苴，千數私家公百十。",
            "莫侯爲令知其然，罷獻初從使者先。",
            "其餘詬病置不問，貧友或乞捐餐錢。",
            "憶昨追隨秋政熱，不但近公如玉雪。",
            "別來已忽露爲霜，當念相如多病渴。"
        ],
        "title": "寄莫萬安",
        "id": "bd35cc84-413a-4c69-91c1-3f2c5ec68a6d"
    },
    {
        "author": "趙蕃",
        "paragraphs": [
            "昔我移官皇恐灘，緘詩送公因阿連。",
            "轉頭梅事兩飄忽，我亦解秩當返轅。",
            "豈期邂逅客歸舍，逢公政成朝日邊。",
            "可無一語道離闊，顧待別後空闌干。",
            "我聞袁人道路言，往者頗病吏道煩。",
            "袁人徯公以爲治，如赤子待父母安。",
            "問公治袁竟何如，寬不至弛嚴不殘。",
            "不惟民絕催科瘢，吏亦不急惠文冠。",
            "太平官府見今日，珥筆舊俗略不存。",
            "簿書期會足閒暇，江山風月忘遊般。",
            "作堂圃中視所尚，我所尊者房李韓。",
            "東西日月雙跳丸，後人思公面孱顔。",
            "人言循吏治無迹，有如春風被田園。",
            "試看一一發生意，從千百數何繇論。",
            "淳熙聖人歎才難，得人之路無不殫。",
            "而於守令最注意，往往六察并郎官。",
            "少公邇日與幾政，仲氏力請得皖灊。",
            "公雖遲登玉笋班，持節其惠寡與鰥。",
            "未知除書落何地，我家懷玉江東山。",
            "勿言形迹暫云遠，在處孰非千萬間。"
        ],
        "title": "送周守二首  其一",
        "id": "95c2f55d-bea1-42ca-8ce2-365dbf092bd7"
    },
    {
        "author": "趙蕃",
        "paragraphs": [
            "雨珠雨玉非襦粟，雨雨懸知勝珠玉。",
            "去年病禱祗如楚，今歲應祈如撒菽。",
            "黄雲割盡綠浪摇，可實饑腸慰枵腹。",
            "微官但爲斗食謀，再拜題詩謝賢牧。"
        ],
        "title": "送周守二首  其二",
        "id": "2c5e35d0-fa88-40c4-b9c6-16df823df2a7"
    },
    {
        "author": "趙蕃",
        "paragraphs": [
            "山蒼蒼，水茫茫，落月未落歸故鄉。",
            "扁舟欲繫忽已遠，隠居不見遥相望。",
            "思君山中煮白石，歎我道上炊黄粱。",
            "開書視古常太息，今人高處亦難及。"
        ],
        "title": "早過桃川不能謁一菴走筆寄之",
        "id": "879f645c-2a63-4b95-8053-fe0fc04076ab"
    },
    {
        "author": "趙蕃",
        "paragraphs": [
            "携家本避長城戍，孫子相仍住桃塢。",
            "雖云秦暴賦可逃，後乃開通晉南渡。",
            "當時未有神仙傳，創自淵明詩五言。",
            "祇今圖畫遍四海，樓臺樹木空蒼然。",
            "玄都亦說桃千樹，夢得飄零因怨句。",
            "未應只屬羽人家，亦有因茲悟初祖。",
            "我州那得桃花臺，臺下清溪轉石哀。",
            "仙耶釋耶不可見，每一過之空繫纜。"
        ],
        "title": "泊舟桃花臺入妙香院",
        "id": "f7c2641c-0262-467a-8a63-6ed47f5c7002"
    },
    {
        "author": "趙蕃",
        "paragraphs": [
            "水聲嘈雜蛙聲小，客子披衣坐侵曉。",
            "平生嗜懶每貪眠，行李催人未渠了。",
            "不勝倦歎歌方苦，更聽林間杜鵑語。",
            "杜鵑我豈不知歸，淵明政爲饑驅去。"
        ],
        "title": "晨起聞杜鵑",
        "id": "d2c8f84e-b7bb-40bc-8d9e-e24a000d6de3"
    },
    {
        "author": "趙蕃",
        "paragraphs": [
            "政爾喧豗浪如屋，忽焉熨帖紋如縠。",
            "大船雙櫓鳴鸛鵝，小艇孤橈亂鳬鶩。",
            "金沙粲粲列宿明，君山宛宛修眉綠。",
            "囊無東絹畫無工，爲寫南征圖十幅。"
        ],
        "title": "初六日絕湖",
        "id": "377f50ed-6312-433b-9a8d-fc4c97971ba2"
    },
    {
        "author": "趙蕃",
        "paragraphs": [
            "吾聞黄帝張樂洞庭野，始意莊生言故假。",
            "又聞湘靈鼓瑟進玄螭，亦意屈子夸厥辭。",
            "屬行洞庭四月半，南風三日吹不斷。",
            "黄昏猶是天陸離，午夜忽成雲片段。",
            "病夫數起不知睡，數起側聽仍熟視。",
            "恍疑帝樂尚鏗鍧，又謂湘絃發幽閟。",
            "乃知二子元非虛，吾聞自用耳目拘。",
            "須臾月落天向曉，依舊南風波浩渺。"
        ],
        "tags": [
            "洞庭湖"
        ],
        "title": "南風行十八日早作",
        "id": "c7f09cc4-7279-428a-86ac-055233eb1aa8"
    },
    {
        "author": "趙蕃",
        "paragraphs": [
            "少小已誦山谷文，老大始遊山谷寺。",
            "按詩尋境盡可得，落筆不容追一字。",
            "舊聞是老詩有宗，韓門更許愚丘雄。",
            "風流前輩日已遠，此道此山俱屬公。"
        ],
        "title": "遊山谷寺贈住山欽老欽嗣愚丘詩",
        "id": "9f3e9fa4-8911-4f14-905d-94960975a7f0"
    },
    {
        "author": "趙蕃",
        "paragraphs": [
            "去年除夕遥憐汝，今歲酒觴期對舉。",
            "誰知人事苦好乖，百里相望竟成阻。",
            "去年雖深兄弟思，兒女抱負有母慈。",
            "今年已作生死隔，慟哭無地天使之。",
            "哀哉一官竟何直，南北由人長役役。",
            "屬兒無恨弟勿嗟，來歲田廬當畢集。"
        ],
        "title": "除夕萬安寄成父并示兒女",
        "id": "a37c7f0b-b93f-4e13-b62c-1e39b926e8f1"
    },
    {
        "author": "趙蕃",
        "paragraphs": [
            "昨日北風猶可行，今日北風不可撐。",
            "雖無人止公無渡，憑河而死聖不與。",
            "况我生平憂患多，平陸往往愁風波。",
            "近連章貢遠鄱蠡，如此千濤萬浪何。"
        ],
        "title": "初六日阻風新淦二首  其一",
        "id": "c9cd20ac-6508-40ce-a8a5-212cfa5d8c41"
    },
    {
        "author": "趙蕃",
        "paragraphs": [
            "北風不但江流白，天色往往吹作陰。",
            "漫云一水六十里，中有青山千萬尋。",
            "人言下水必犇駛，而獨於此成滯淫。",
            "鵁鶄屬玉爾自得，短詠長歌吾亦任。"
        ],
        "title": "初六日阻風新淦二首  其二",
        "id": "ca294e53-7591-4b9c-8fd3-249762ee546c"
    },
    {
        "author": "趙蕃",
        "paragraphs": [
            "已慚叩戶驚莊夢，更喜置牀鄰畢甕。",
            "新醅未熟不可嘗，舊酒雖漓聊入用。",
            "道人深居怕賓客，老子頻年慣行役。",
            "細聽木杪風向息，起視月沈天正黑。"
        ],
        "title": "投宿聖仙寮",
        "id": "295ecb49-4922-4cd5-9dd5-8daa49c29da8"
    },
    {
        "author": "趙蕃",
        "paragraphs": [
            "遊山到處不擬出，幾向官程問山入。",
            "旁人笑我底悠悠，我亦應緣聊兀兀。",
            "平生作詩忌大巧，到此真成腸胃繞。",
            "試將閣筆罷楮生，又病囊中此山少。",
            "入山已破山中雲，出山定復松崖根。",
            "合龍端爲此得名，達觀妙旨又莫論。"
        ],
        "title": "宿合龍山達觀寺用張澂達明壁間韻",
        "id": "e33a5a73-033d-466b-b280-ff2b7a21a078"
    },
    {
        "author": "趙蕃",
        "paragraphs": [
            "春陰春晴往復佳，園花落去逢山花。",
            "城中小駐欲十日，坐覺老眼孤芳華。",
            "中團寺前慣休歇，故向博山尋曲折。",
            "眼中奇處要使傳，倚頼筆端真有舌。"
        ],
        "title": "博山道中",
        "id": "c55b85b9-810a-4952-98cb-62a429d3db33"
    },
    {
        "author": "趙蕃",
        "paragraphs": [
            "芙蓉山上芙蓉尖，向人咫尺分毫纖。",
            "或如冠劍或鳥獸，令我左右煩窺覘。",
            "平生退之南山句，爲渠持騁筆力嚴。",
            "那知刻畫果辦此，造物至是無留殲。"
        ],
        "title": "芙蓉道間二首  其一",
        "id": "7e8d9694-5123-48bf-ba0f-5325b91febc2"
    },
    {
        "author": "趙蕃",
        "paragraphs": [
            "芙蓉山下芙蓉渡，歷盡崔嵬何物路。",
            "更觀溪水突人來，令我詩情雜欣懼。",
            "輿夫重說松原山，如此積雨應生湍。",
            "從來潢潦無根源，水收石露須臾間。"
        ],
        "title": "芙蓉道間二首  其二",
        "id": "593ba89a-b156-4eaa-a54a-761111d0f420"
    },
    {
        "author": "趙蕃",
        "paragraphs": [
            "叔父風流元祐支，清貧遠自相國時。",
            "舊聞河朔人偉奇，元衡筆力猶可窺。",
            "佳哉伯玉賢塤箎，小阮亦與竹林期。",
            "兆民雖云非舊知，知之正自梅花詩。",
            "伯壽憔悴儒冠衣，十年不調長苦饑。",
            "經明行修後所歸，非吾光遠其誰推。",
            "洪文學問方築基，基成可保無傾欹。",
            "嗟我誤落東南陲，疏者迺親親異宜。",
            "念我流轉終年疲，去章已上歸俟之。",
            "或持酒肴或贈辭，亦或眷眷江之湄。",
            "數面成親還語離，前日之樂今日悲。",
            "秋風颯颯衣披披，山長水遠屬玉飛。",
            "高城望斷日已西，望不可見令人思。"
        ],
        "title": "辰陽待嶽祠之命舟發武陵回寄從遊諸公",
        "id": "be1109b4-53d2-4899-a1ff-c56048a32ee6"
    },
    {
        "author": "趙蕃",
        "paragraphs": [
            "詩成要落天地間，太虛明月相往還。",
            "聲名或覺四海隘，身乃憔悴窮閉關。",
            "詩中妙理超生死，何但不以彼易此。",
            "我來白下豈徒然，簿書鳬鶩非吾事。",
            "陳君一見投紵衣，刺天翼並青冥垂。",
            "楚人不悞玉在璞，山川終用騂之犁。",
            "曾侯願識今已後，因君示我詩到手。",
            "不惟我輩獨識真，異饌珍羞甘衆口。",
            "幾思插翅飛墮前，漫看璧月缺復圓。",
            "符移催來定不遠，挐音不見聞擔肩。",
            "世人千金買嬋娟，我視棄去如浮烟。",
            "萬言杯水世所捐，顧欲頼以無窮傳。"
        ],
        "title": "明叔有語贈贛丞曾幼度次韻簡明叔并寄幼度爲明叔賦買江天詩",
        "id": "1017867c-4e7d-4f1a-ac7a-375fef207e59"
    },
    {
        "author": "趙蕃",
        "paragraphs": [
            "尺渾孰愈千丈清，幽居何以爭城傾。",
            "翺翔蓬蒿豈不適，乃欲萬里勞蜚鳴。",
            "文章縱云有定價，瓦釜亦或能鏗鍧。",
            "知音固當屬善聽，我初未鼓一再行。",
            "鄭人之璞周死鼠，昧者自謂懷連城。",
            "我于翰墨雖早嗜，四十五十今何情。",
            "元無小異君孰取，矻矻便欲揚其名。",
            "得非念我西南征，倦遊久意思傭耕。",
            "少年不飲老更醒，而衆紛紛多絕纓。",
            "屬君勿用揚其名，臃腫拳曲能全生。"
        ],
        "title": "次韻徐季純見貽",
        "id": "4db7f267-077f-44b7-81c5-d22dec4b2d8c"
    },
    {
        "author": "趙蕃",
        "paragraphs": [
            "精金美玉當難朽，白衣蒼狗終何有。",
            "胡爲徑欲老東坡，應坐生時宿南斗。",
            "何時斯文日再中，共推元祐超羣公。",
            "衮衣已易深衣古，醴酒寧思客酒濃。",
            "當年政化方隨日，詔訪賢良設科十。",
            "玉堂發策肆雄深，四海旁招無遁逸。",
            "緬惟貞觀圖凌烟，功臣劍佩空蹌然。",
            "未如武德藏書府，至今名字星日懸。",
            "君之曾祖我高祖，想象聞風謂千古。",
            "書藏東里罔或存，集喜西臺刊未覩。",
            "相逢已足慰悲凉，墨妙更許窺家藏。",
            "趣奇造異兩邢子，置酒共親燈燭光。"
        ],
        "title": "畢叔文携坡帖及與季真給事倡酬詩卷見訪於邢大聲家相與觀之明日次韻淳熙癸卯正月二十有一日也",
        "id": "1f6ef199-6cce-40e5-855b-a1f6932d4bbf"
    },
    {
        "author": "趙蕃",
        "paragraphs": [
            "昔人結交談耳餘，一朝變起肝腦塗。",
            "吾曹結交自有道，嗜好又况子與余。",
            "每憶見君吾里初，中間去君落江湖。",
            "歸來忽忽夏復夏，相過凡幾窮朝晡。",
            "君家仲容亦吾徒，向來亦恨天一隅。",
            "我今借屋得近市，渠乃屏迹田間廬。",
            "吾曹與物自多忤，頌詩讀書猶論古。",
            "君才端可供王羞，而我不足供鼎俎。",
            "胡爲愛我不棄我，匪但追隨仍晤語。",
            "南山有約不可渝，可堪舊雨連今雨。"
        ],
        "title": "次韻斯遠同彥章見過之作",
        "id": "42c08c3c-78e5-4ec8-9e4d-9a39ba7e659b"
    },
    {
        "author": "趙蕃",
        "paragraphs": [
            "倦遊歷落三載中，重來觸事多不同。",
            "舊交雲散隔山嶽，在者一二莫我從。",
            "新知喜獲徐孺子，年少已有諸老風。",
            "譬之寶劍雖尚伏，清夜往往舒長虹。",
            "惟君家學故有宗，念我早日嘗登龍。",
            "周旋何止道疇昔，玷缺便擬相彌縫。",
            "分携轉眄且十日，夢寐嘗若見德容。",
            "要裁短章寄離闊，抒思苦窮無由豐。",
            "新詩忽來墮我側，句法沈穩字亦工。",
            "寂寥此道幾欲息，玄文縱在人非雄。",
            "吾君嗜好乃如此，誰爲冀北真羣空。",
            "我今百不一稱意，顧頼交友忘終窮。",
            "茲焉得君益足賀，自起酌酒澆塊胸。",
            "滔滔原從濫觴至，君其勿憚尋尺庸。",
            "異時相見定刮目，敢作吳下舊阿蒙。",
            "因君我亦事穮蔉，瘠鹵要使成千鍾。"
        ],
        "title": "次韻徐審知寄贈古句",
        "id": "cafc8e0a-2979-4382-af10-eec0e1c5c78d"
    },
    {
        "author": "趙蕃",
        "paragraphs": [
            "去年別君重九日，君時痁作卧一室。",
            "許我爲我一入山，人事好乖言竟食。",
            "一官我落江之西，每附書來必以詩。",
            "宣心寫妙無不盡，知君不累寒與饑。",
            "念君見君何由得，江西水深波浪闊。",
            "無何奄忽室人喪，繫舟復在南山側。",
            "君來見我顔色好，不但文章能合道。",
            "信知木潤山有輝，盎背晬然眸子瞭。",
            "向來之所未見書，向我誦讀如貫珠。",
            "有時舉問不知對，汗爲浹背口輒呿。",
            "嗟我忝惟十年長，學業無功時既往。",
            "羨渠松柏拱把姿，絕勝樗櫟高尋丈。",
            "一官羈我端何爲，投劾歸來亦未遲。",
            "豈惟問字當載酒，儻復借書仍一癡。"
        ],
        "title": "呈審知",
        "id": "7f7e34de-3de5-42a1-9622-8d6932401f84"
    },
    {
        "author": "趙蕃",
        "paragraphs": [
            "潜山皖山烟雨昏，山城索莫少所親。",
            "令君邀我入山去，復道山流方四奔。",
            "側聞剝啄來叩門，疑匪索我云見存。",
            "已焉一見即傾倒，乃與諸劉相弟昆。",
            "因君又來驚坐陳，吾嘗同寮義世敦。",
            "不惟邂逅索詩卷，更復追隨携酒尊。"
        ],
        "title": "呈葉懷寧陳參軍章簿公",
        "id": "ec611e45-23a1-46a6-8963-2cff1504143c"
    },
    {
        "author": "趙蕃",
        "paragraphs": [
            "清江江上賢大夫，我所識者向楊胡。",
            "盤園近說在城郭，使君政剖邕州符。",
            "笑談雖阻親顔色，新詩往往流傳得。",
            "豈知舟楫復江湖，飄飄又墮清江側。",
            "向來一識苦無因，茲日何緣得造門。",
            "要題詩句道所以，行色蒼茫難具陳。",
            "盤園已成十年陰，使君二毛殊未侵。",
            "平生慷慨功名事，切勿戀此成遐心。"
        ],
        "title": "呈任邕州詔子言",
        "id": "1b774d59-02ba-45d5-a9ca-43857467d392"
    },
    {
        "author": "趙蕃",
        "paragraphs": [
            "嗟我失脚墮棘榛，寸步有若千里行。",
            "窮山自縛數椽屋，便認懷玉爲里門。",
            "扁舟泛從吳楚轉，遠遊欲賦慚無文。",
            "他鄉喜見兩表弟，把臂勞苦仍如勤。",
            "夜窗款坐屢續燈，有酒更倒樽如岑。",
            "祗今一笑莫輕失，轉首便恐成後今。",
            "要知後會渺何許，慷慨忍對臨風襟。",
            "故家如子未多有，立身行己須自欽。",
            "不惟門戶在所寄，異日亦足張吾軍。"
        ],
        "title": "用前韻呈碩父昆仲",
        "id": "d852f48a-ecb5-41b3-8077-cf5588d21b29"
    },
    {
        "author": "趙蕃",
        "paragraphs": [
            "夫子文章何所如，高處直命騷爲奴。",
            "世人共誦詞人賦，不道雕蟲羞壯夫。",
            "兒時聞公薌林社，既見則喜已白鬚。",
            "公亦與我自言志，笑謂此客向來無。",
            "昨傳得官隸王都，且復將試齊相壺。",
            "岐江嚴湍浪饒舌，愛公願公吾道扶。",
            "今知謝事歸懸車，食可無肉寒須襦。",
            "再三問公近起居，復道今腴非昔癯。",
            "君今好去相與娛，馬牛寧得加我呼。",
            "絕代幽居在空谷，市門三五方當壚。"
        ],
        "title": "曾季明經過相見聞壽岡先生掛冠之報且承動靜因其歸賦古句寄呈用坡谷贈王慶源韻",
        "id": "7411c253-c995-426d-ad6e-6ce3578d9069"
    },
    {
        "author": "趙蕃",
        "paragraphs": [
            "平生喻工部，許我詩盟與。",
            "邇來每見每匆匆，倚頼深春間歸路。",
            "問我自行何所去，告以吳門當小住。",
            "問公公有故人否，爲我略營薪水助。",
            "欣然惠我書一紙，爲我殷勤談所以。",
            "我云素書難送汝，併復因之陳骩骳。",
            "公言於我則厚矣，楓落吳江自爲累。",
            "幸逃烏有一先生，猶勝東城老居士。"
        ],
        "title": "戲呈喻叔奇丈",
        "id": "e17575c0-b6c4-41e7-a395-a85f7e79208d"
    },
    {
        "author": "趙蕃",
        "paragraphs": [
            "三年幾度江天閣，我爾相看兩牢落。",
            "江山好處欲題詩，下筆逡巡媿吾弱。",
            "詩中最愛曾贛丞，恨渠不來俱此登。",
            "今最驅車叩吾門，寒漫未了先覓君。",
            "乃知吾人同臭味，識面聞風總相契。",
            "一杯聊爾勞江山，向來鬰鬰今開顔。"
        ],
        "title": "坐間呈曾幼度兼屬陳明叔",
        "id": "e4bb27e4-deec-470c-bdf0-d75cd40ba00e"
    },
    {
        "author": "趙蕃",
        "paragraphs": [
            "客亭何以祛暑溽，一時頓有此兩玉。",
            "逃虛不用聽跫然，醫俗寧須更栽竹。",
            "平生韋布困藍縷，敢並奇文森綺縠。",
            "愛而忘醜反譽我，惠以大篇仍短幅。",
            "頗思浹日相就談，應對先生媿空腹。",
            "奈何別棹復催去，一日十日寒且暴。",
            "兩君如此尚場屋，吞舟詎可尋常瀆。",
            "悵子薄官亦碌碌，政坐家貧耕不足。"
        ],
        "title": "留清江蒙簡兄壽玉徐兄思叔皆以文卷寵教愧未有以謝又承壽玉枉示古句仍用鄙韻謹次韻併呈二兄",
        "id": "eca34447-2d56-4209-9fa0-040e8f077de7"
    },
    {
        "author": "趙蕃",
        "paragraphs": [
            "去年鼠齧涪翁文，今年火攻少陵詩。",
            "雖云成毀有定數，天意於此可逆知。",
            "我之所嗜何足計，上有先墨顔之姿。",
            "况渠詩本貫忠義，在處神物宜護持。",
            "向來一字且莫補，脫此千百何繇追。",
            "我詩不工空自欺，天意豈欲警戒之。",
            "不然身當貧到骨，俱應蓄此瑰瑋詞。",
            "又疑風來勸勤讀，邂逅俾之遭禍奇。",
            "平生學易未有得，損益二卦須湛思。",
            "詩成書以示我友，不惟自訟仍求規。"
        ],
        "title": "二日晚得少空偶閲杜集無何墜火焚者數葉謹成古句致愧惜之意呈明叔仲威",
        "id": "0f676e3d-266b-417c-abca-232492d68254"
    },
    {
        "author": "趙蕃",
        "paragraphs": [
            "員多闕少銓曹病，陛下用人多擇令。",
            "公今秩滿代未除，召節盍來人側聽。",
            "我知天意從民欲，要煖袴襦飽餐粥。",
            "遂令局促滯騰驤，百里孰如天下福。",
            "我官白下未識公，謠俗往往聞其風。",
            "坐移不作趨走怕，政喜官曹退食同。",
            "我嘗從容聽公說，勞心撫字催科拙。",
            "昔人如此號循良，歎息今時異途轍。",
            "雖然自有公論在，民之所言上其採。",
            "舉觴不但祝長年，始立新秋甘雨霈。"
        ],
        "title": "莫萬安生日",
        "id": "c5f633ae-b429-4d8c-8c8a-c282fcc2f277"
    },
    {
        "author": "趙蕃",
        "paragraphs": [
            "憶昨公持使節西，迎公曾渡石田溪。",
            "今公復因召節至，送公亦渡石田水。",
            "公今西來又東去，送迎車馬紛無數。",
            "我雖憔悴不如人，倚頼故情蘄一顧。"
        ],
        "title": "送趙一叔江西漕赴召代成父作二首  其一",
        "id": "7e6ac5fb-b1a0-42c0-8b3b-5313b5ee8e56"
    },
    {
        "author": "趙蕃",
        "paragraphs": [
            "阿兄今得太和官，買舟同載初不難。",
            "公持使節豫章郡，蘄以過公道窘寒。",
            "公今召節趨日邊，我雖失望猶欣然。",
            "西江恩波千萬里，活此枯魚當易爾。"
        ],
        "title": "送趙一叔江西漕赴召代成父作二首  其二",
        "id": "6f05e4ae-0fd1-4857-ab4f-0d67e83df31b"
    },
    {
        "author": "趙蕃",
        "paragraphs": [
            "杏花燒空紅欲然，柳色亦復青可憐。",
            "胡爲雨霰忽交作，已洗破衾還被綿。",
            "去冬梅時雪復雪，未省好看冰玉潔。",
            "祇今縱有已殘枝，零落教人已愁絕。",
            "故知好雨當趣耕，快雨仍須作快晴。",
            "放渠花柳十分事，我欲浩蕩郊原行。"
        ],
        "title": "正月二十四日雨霰交作",
        "id": "b3fd2c81-d960-48e1-ad3e-73cb02b73474"
    },
    {
        "author": "趙蕃",
        "paragraphs": [
            "去年秋旱冬尤劇，一雪不能濡土瘠。",
            "立春日雨雖應時，到今闕然又幾日。",
            "遊人但欣春物榮，農夫痛心田未耕。",
            "我因于役偶適野，駭見蓬勃煙埃生。",
            "我今一官非勸農，爲民閔雨常顒顒。",
            "如聞春寒雨之候，病骨不憚添衣重。",
            "朝來數點初蔌蔌，勢壓黄昏成霢霂。",
            "雖云潤物要無聲，未救田疇龜背暴。",
            "眼前市糴雖云賤，復道輸租錢乏見。",
            "從來穀賤必傷農，政亦何能堪此旱。",
            "天公用意何難爲，三日爲霖事可知。",
            "區區折腰困日糴，苦憶村舂宿雨時。",
            "屠龍先生曾夫子，著書斤斤良有以。",
            "往曾持獻儒林蘇，爲歌秧馬附書尾。",
            "髯孫知我此書愛，遺我殷勤意何在。",
            "世人菽麥或未分，而翁有意除稊稗。",
            "我今一官故不堪，此書歸田爲指南。",
            "便當教兒罷群讀，讀此寧憂飯不足。"
        ],
        "title": "二月十日夜雨起書曾移忠禾譜後",
        "id": "5c7fed5e-8ee6-4b0b-98bb-df2a1008e662"
    },
    {
        "author": "趙蕃",
        "paragraphs": [
            "空庭無人風自掃，風定時聞有啼鳥。",
            "簿書幸免苦束縛，文字何妨恣探討。",
            "菊湯瀹茗雜鼠蓂，瓦鑪欲作風泠泠。",
            "睡魔於此不得靈，簷間卧對山橫青。"
        ],
        "title": "二月十二日偶題",
        "id": "13e977ff-aea1-4e5a-84a1-43f2e12e568f"
    },
    {
        "author": "趙蕃",
        "paragraphs": [
            "入春不雨憂在田，數朝乃復相屬連。",
            "今晨得晴絕可喜，病體素羸猶著綿。",
            "杏花始開忽已落，桃李安能問今昨。",
            "獨餘楊柳故青青，乃似仍叔之子弱。",
            "春今二月已强半，匆匆何方爲羈絆。",
            "雨雖未厭愁奈何，又聽僕僕林鳩喚。"
        ],
        "title": "二月十七日",
        "id": "1e527eb8-5c07-45e1-9ebe-40b4a9274ac6"
    },
    {
        "author": "趙蕃",
        "paragraphs": [
            "南山北山雨未分，東村西村雞叫羣。",
            "病夫深居百不聞，香爐茗椀頻策勳。",
            "浮生蹤跡空中雲，斯須變化歸無垠。",
            "春風九十又足云，眼中紅白徒紛紛。"
        ],
        "title": "社後一日風雨中作",
        "id": "7a0be6f1-cc63-4eb5-84c7-bf4378256ff1"
    },
    {
        "author": "趙蕃",
        "paragraphs": [
            "祇疑寒食無風雨，不料今晨頓如許。",
            "縱然風雨敢怨尤，留得佳人駐南浦。",
            "佳人雖駐亦何爲，杯酒竟成孤晤語。",
            "巴陵他日記同曾，君歎淹留我羈旅。"
        ],
        "title": "張王臣載酒約同過梁和仲既以風雨大作舉杯相屬而止偶成四韻呈和仲",
        "id": "e7df1be9-5de1-48f2-adc1-5acba4630729"
    },
    {
        "author": "趙蕃",
        "paragraphs": [
            "巴陵一月雨不休，豈惟人病天亦愁。",
            "蠶饑麥腐穀種壞，農夫田婦呼天求。",
            "巴邑有客方倦游，杭湖欲歸思具舟。",
            "冥冥政爾羨歸雁，拍拍安得從輕鷗。",
            "遠書數月絕不得，爾窮故與吾髣髴。",
            "或云此雨祇此域，又道淋淫遍江國。",
            "夜來痛飲不知極，終日破牀成兀兀。",
            "感斯風雨憶江東，詩就鳥栖窗紙黑。"
        ],
        "title": "三月十八日",
        "id": "1bfafd01-c6e4-4244-8468-cb811a758ec7"
    },
    {
        "author": "趙蕃",
        "paragraphs": [
            "疾風吹倒庭前樹，更有飛來雨如注。",
            "終朝畏暑自脫巾，亟起收書不能屨。",
            "前山雲重如潑墨，坐想溪流高數尺。",
            "是間無乃隔分龍，點滴纔堪清几席。",
            "前時小旱已作憂，三日爲霖遂不休。",
            "早禾盡實晚禾秀，造物於此功無留。",
            "祇今望霓尤所急，百里之行半九十。",
            "民乃犇走奉神祠，神盍經營足民食。"
        ],
        "title": "二十一日雨",
        "id": "4a76a292-c6e3-452e-a12e-683ffcfe5c6e"
    },
    {
        "author": "趙蕃",
        "paragraphs": [
            "風聲雨滴相騷屑，深山深處應凝雪。",
            "豐年未慮米如珠，病骨自安衣百結。",
            "鄰翁墐戶行徑斷，怪我讀書聲屋徹。",
            "茲時意緒政復佳，欲往尋梅間何闊。"
        ],
        "title": "寄懷",
        "id": "3fed18a1-ad9e-4ba6-b7df-141774e9b211"
    },
    {
        "author": "趙蕃",
        "paragraphs": [
            "東村鞭牛耕未已，西村車水愁秧死。",
            "可憐番人長苦辛，旱乾水溢年年事。",
            "旱乾水溢天之爲，天意如回一彈指。",
            "所愁郡縣無良吏，不得辛勤住田里。"
        ],
        "title": "田家即事",
        "id": "7cf60fb1-c3c7-476d-8616-abfca6ed58df"
    },
    {
        "author": "趙蕃",
        "paragraphs": [
            "東街女兒誰家子，有名籍籍長安市。",
            "不知身失不自回，顧侈金珠炫羅綺。",
            "西街貧女夫何如，年長不見行媒車。",
            "有時視倡獨歎息，從之不可翻躊躇。",
            "傷哉彼倡不自醜，顧嘲貧女爲牛後。",
            "此時貧女將何言，嫁與不嫁懸諸天。"
        ],
        "title": "長安行",
        "id": "795070e0-f6a4-44bd-9fd0-5e8d201e9bae"
    },
    {
        "author": "趙蕃",
        "paragraphs": [
            "青山深處桃花紅，應有幽人住此中。",
            "又疑山深人迹絕，封泥彈核如芙蓉。",
            "樹成花開亦既實，實落山中還自植。",
            "年年歲歲長芳株，人人錯認神仙宅。"
        ],
        "title": "清水道上望隔山桃花盛開",
        "id": "1b2bf53c-e74d-4085-99e7-220d4f9fd387"
    },
    {
        "author": "趙蕃",
        "paragraphs": [
            "梅花當冬吐冰雪，古今已復稱高潔。",
            "春風草木爭寵光，爾乃白乎無得涅。",
            "屈原放逐楚江濱，山高水疾誰與鄰。",
            "商山山中四老人，漢且終辭肯事秦。",
            "白山茶有涪翁賦，蓮自遠公仍白傅。",
            "數公已矣不可作，風雨明朝埋玉樹。"
        ],
        "title": "偶得牡丹之白者賦之",
        "id": "60347673-4c7b-4c7b-9348-e31b24f28239"
    },
    {
        "author": "趙蕃",
        "paragraphs": [
            "昔人種田不種花，有花只數西湖家。",
            "祇今西湖屬官去，賣花迺亦遍戶戶。",
            "種田年年水旱傷，種花歲歲天時禳。",
            "安得家家棄花只糴米，塵甑炊香勝旖旎。"
        ],
        "tags": [
            "西湖"
        ],
        "title": "見負梅趨都城者甚夥作賣花行",
        "id": "7e95a466-239b-46bd-adc7-ec5028db3256"
    },
    {
        "author": "趙蕃",
        "paragraphs": [
            "城陰何有唯蓬翳，爲乏人工欠除薙。",
            "連朝陰雨早始晴，照眼黄花驚嘒嘒。",
            "結根失所少陵悲，晚何用好退之詩。",
            "那知是物有奇操，要並歲寒松柏知。"
        ],
        "title": "對菊成詠",
        "id": "f9c28f65-aa0f-4cb9-b293-6198552b9458"
    },
    {
        "author": "趙蕃",
        "paragraphs": [
            "至寶橫道驚路人，明珠白璧天不珍。",
            "風饕雪虐雨更打，委珠碎璧同泥塵。",
            "天生人材怨不以，天亦何心及於爾。",
            "不然明珠白璧當愛惜，忍使飄零至于此。"
        ],
        "title": "風雨兼旬繼之以雪作惜梅歎",
        "id": "e392327c-47e0-4274-ac1e-232f1895bf83"
    },
    {
        "author": "趙蕃",
        "paragraphs": [
            "梅花照耀山下村，舊居不返傷我魂。",
            "破苔履迹誰復掃，定要風雨參成昏。",
            "祇今環堵聊自存，亦有獨樹背竹園。",
            "驟看疑是雲母薄，細睇迺識玉體溫。",
            "裴回竟使不忍去，步遶直欲窮晡暾。",
            "是中有句鬰莫吐，如禪未悟參多門。",
            "須臾月上花且落，四顧無人相與言。",
            "經年取酒藉地飲，飲醉更覺山林尊。"
        ],
        "title": "有懷故居梅花",
        "id": "2e1cc37f-2c06-4b82-b9bb-219865a25bbd"
    },
    {
        "author": "趙蕃",
        "paragraphs": [
            "春歸寂寞誰與傳，梅開年後并臘前。",
            "江南此物處處有，不論水際仍山顛。",
            "爲之著句道所以，點檢敗篋曾年年。",
            "七言五字古復律，非獨愛渠還自憐。",
            "見君新就之長篇，有如潢潦投清漣。",
            "俗間比擬不足道，老大更爭兒女妍。",
            "山行蠟屐要上下，水泛艇子思延緣。",
            "豈惟病思待一洗，直恐高致成輕捐。",
            "定逢縞衣露皎潔，仍聽翠羽啁清圓。",
            "賦成從使筆併禿，飲雋更須瓶屢眠。"
        ],
        "title": "次韻斯遠折梅之作",
        "id": "872e5202-3114-4948-b94d-64cfff5c8e0b"
    },
    {
        "author": "趙蕃",
        "paragraphs": [
            "梅開壍邊勿渠陋，倚竹長年固成瘦。",
            "風期喚得高人就，幾度行看仍落齅。",
            "是花佳處絕難摹，思雖宛轉終不如。",
            "我詩有媿渭南趙，君句自續東湖徐。"
        ],
        "title": "對隔壍梅贈斯遠",
        "id": "1d1d140f-fc8f-4bb9-8c4b-0bc1611545d9"
    },
    {
        "author": "趙蕃",
        "paragraphs": [
            "江南梅蕊臘前破，憶我林園疲坐卧。",
            "君行正過玉溪邊，雪後應餘欲殘朶。",
            "君既不飲何以酬，詩成寄我無悠悠。",
            "得意歸來應不晚，雨肥紅綻綠陰稠。"
        ],
        "title": "憶山中梅送大聲瞻軍赴調",
        "id": "2e11cd57-586e-4ff6-a213-700f9668abe2"
    },
    {
        "author": "趙蕃",
        "paragraphs": [
            "前日日莫相逢初，今日日斜來看再。",
            "鬨然肯作時世粧，蕭然自有無人態。",
            "題詩欲報故人知，爲爾停驂一杯買。"
        ],
        "title": "初五夜再過昨逢之梅乃酒家保也",
        "id": "a85f8a05-0d1e-4c66-bead-2a1ed8a0a982"
    },
    {
        "author": "趙蕃",
        "paragraphs": [
            "北風動地木欲折，雨既不成當作雪。",
            "黄昏側聽到鷄鳴，纔有飄蕭興騷屑。",
            "雖然風力猶未止，雨耶雪耶知孰是。",
            "幾將被褐出門看，不待足前成辟易。",
            "遲明迺知雪未就，雨亦甚微風獨吼。",
            "晨炊未暇詢無有，亟令問訊鄰家酒。"
        ],
        "title": "初十日早起",
        "id": "3b2ea9f5-aa39-4a5e-984c-232cf73dd098"
    },
    {
        "author": "趙蕃",
        "paragraphs": [
            "可憐鳩拙安無棲，雨來逐婦晴呼歸。",
            "我行願晴不願雨，憂樂殆與鳩同機。",
            "長安通衢多顯位，長江大艑謀崇利。",
            "我圖非利亦非名，胡爲役役無寧歲。"
        ],
        "tags": [
            "长江"
        ],
        "title": "聞鳩有感",
        "id": "9eff15f8-c83a-42a4-b1fe-6383750a6f7d"
    },
    {
        "author": "趙蕃",
        "paragraphs": [
            "春欲耕時天不雨，小雪不能濡旱土。",
            "辛勤僅得遍鉏耰，浸種可憐溝脈縷。",
            "忽然一雨催插秧，東阡西陌青相望。",
            "謂茲勞逸足報補，豈知亢旱愁秋陽。",
            "高田已分鹵莽取，下田庶幾十八九。",
            "柰何雨勢反作淫，令我痛心仍疾首。",
            "我曹饑餒無足悲，不死會值豐登時。",
            "所嗟官吏不相察，借租日日來符移。"
        ],
        "title": "田家歎",
        "id": "f2816a6f-6c73-4072-9f9d-59485a0fdc5f"
    },
    {
        "author": "趙蕃",
        "paragraphs": [
            "南風吹動原頭草，秧老麥收蚕向了。",
            "田家政用此時忙，不問兒童與翁媼。",
            "五溪之俗殊江南，刀耕火種不知蠶。",
            "勸農未有陶蘇句，俗陋不改奚多談。"
        ],
        "title": "有懷江南作田家忙",
        "id": "5dc38fb7-2381-4c76-b84b-45152aabf595"
    },
    {
        "author": "趙蕃",
        "paragraphs": [
            "雨聲颯颯斷復來，間作隠隠兼出雷。",
            "田家作苦樂不哀，拔秧插田政時哉。",
            "誰知有客洞庭上，船破篷疎蔽無障。",
            "何如雨笠與煙蓑，相逐田伴歌田歌。"
        ],
        "tags": [
            "洞庭湖"
        ],
        "title": "田家行二首  其一",
        "id": "99835958-7f7b-434a-9d8a-49b44340a20f"
    },
    {
        "author": "趙蕃",
        "paragraphs": [
            "江東聞田歌，湖北聽田鼓。",
            "鼓聲于以相疾徐，歌調因之慰勞苦。",
            "東山絲竹仍携妓，風月鳴蛙勝鼓吹。",
            "何如田鼓與田歌，烏烏坎坎安而和。"
        ],
        "title": "田家行二首  其二",
        "id": "90964ef3-6788-4fe5-a1e8-33976daca1ab"
    },
    {
        "author": "趙蕃",
        "paragraphs": [
            "不肯官嶺海，頗畏瘴癘虞。",
            "誰知江西山盡處，亦有嵐霧畫若晡。",
            "五斗何所直，千金不保軀。",
            "司空城旦困刀筆，尺籍伍符愁鉞鈇。",
            "吁嗟此賊蠭蟻如，飛煙一炬斯無餘。",
            "奈何徵兵動州閭，紛然亦復勞轉輸。",
            "戍柵如櫛猶恐疎，江徼一朝成塞隅。"
        ],
        "title": "苦雨感歎而作",
        "id": "2601dc4e-a74d-419c-a7c3-193c65f52296"
    },
    {
        "author": "趙蕃",
        "paragraphs": [
            "官居如穴還如巢，數間編竹仍結茅。",
            "淫霖更值七八月，凉冷不待秋冬交。",
            "豈惟寒近感蟋蟀，更爲役久悲蠨蛸。",
            "偶茲得句付排悶，嬾復多言强解嘲。"
        ],
        "title": "連雨即事",
        "id": "bc1847ca-dfa1-45ca-8ea1-ec23777775f6"
    },
    {
        "author": "趙蕃",
        "paragraphs": [
            "長江滾滾來無盡，順流逆挽紛成陣。",
            "誰令轉側入漕河，舟似鳧鷖亦難進。",
            "長江漕河唇齒間，去留異態空浩歎。",
            "孰能稍激長江水，顧使漕河舟亦起。"
        ],
        "tags": [
            "长江"
        ],
        "title": "長江",
        "id": "a5888cd0-567d-434d-8887-23fa6ea0f3c1"
    },
    {
        "author": "趙蕃",
        "paragraphs": [
            "白沙漫漫風肆威，白沙道上行人稀。",
            "征衣攝葉馬力微，問胡不歸驅以饑。",
            "浮家洞庭書未來，腸九回兮朝莫思。",
            "莫投道店鷄已栖，一杯自慰無嫌醨。"
        ],
        "tags": [
            "洞庭湖"
        ],
        "title": "晚自白沙投宿側水",
        "id": "e0707d4a-f48f-42da-adc0-da2e1268041c"
    },
    {
        "author": "趙蕃",
        "paragraphs": [
            "晦庵貽我書滿紙，爲說君家好兄弟。",
            "人言是公輕許可，我謂親仁乃渠事。",
            "客遊偶爾過君廬，中有誠齋榜怡字。",
            "斯人許可蓋不輕，何事齋名契於季。",
            "嗟余夙昔兩公遊，與君常恨風馬牛。",
            "何知一見辱傾蓋，四海兄弟寧待求。",
            "有弟有弟江南州，尺書斷絕安與不。",
            "因君使我增離憂，一夜夢逐滄波鷗。"
        ],
        "title": "題劉炳先兄弟怡齋",
        "id": "243397f9-2918-40cc-8c95-41f39def2e72"
    },
    {
        "author": "趙蕃",
        "paragraphs": [
            "村居不記元夕期，田蠶鐙火俗異宜。",
            "但餘林月光陸離，所期不來空賦詩。",
            "明朝風作後日雪，祇道來期中已輟。",
            "今朝小霽泥未乾，或報門前有車轍。",
            "我窮政爾落荒山，跫然忽復解我顔。",
            "平生交舊固多矣，風味如此端亦慳。",
            "梅雖已謝蘭可掘，有酒縱漓醅可撥。",
            "爲子一醉莫深辭，更要好詩書歲月。"
        ],
        "title": "三兄既見過喜而賦此",
        "id": "87ae3f26-7759-4159-a924-c8a2a319a772"
    },
    {
        "author": "趙蕃",
        "paragraphs": [
            "爾何不歸乎故宇，却向殊方書閔雨。",
            "江東數月不得書，憶弟看雲在何許。",
            "舊傳重湖北之北，米賤真成等泥土。",
            "如何比歲公及私，衰竭不能堪再鼓。",
            "貧家一飯有併日，遠市朝炊或亭午。",
            "朱門但知粱可厭，我輩翻嫌字難煮。",
            "晚且禾秀早向實，舂簸不須逾處暑。",
            "胡爲旱勢復如此，坐致詩人形苦語。",
            "如聞巫覡有通靈，肸蠁似逢人問嫗。",
            "前朝一雨苦不難，况今靡神無不舉。",
            "會當勞以三日霖，綠浪黄雲看掀舞。"
        ],
        "title": "次韻畢叔文苦旱歎",
        "id": "b70b7026-5ef5-4113-b54f-b90989501c82"
    },
    {
        "author": "趙蕃",
        "paragraphs": [
            "大机石頭雲自橫，釣魚臺下潮初平。",
            "側聞左蠡春水生，蛟龍改穴黿鼊爭。",
            "扁舟夜泊鄔江尾，空山月出中夜起。",
            "政須傑句彈壓此，乃祖詩成會泣鬼。"
        ],
        "title": "呈李齊之文學",
        "id": "93762a20-b054-428a-9857-2f6bac403532"
    },
    {
        "author": "趙蕃",
        "paragraphs": [
            "憶昔中原全盛日，猶推巴蜀多人物。",
            "况今王氣在東南，北望中原渺蕭瑟。",
            "先生隠居談典墳，博士乃有垂世文。",
            "內前之行傳未了，鈎黨已到白鷺羣。",
            "舍人父子自知己，紅藥翻殘棠屢憇。",
            "逮公四世傳以是，池上鳳毛宜翽翽。",
            "胡爲一再纔別乘，縱說翺翔豈其稱。",
            "雞羣牛皂匪殽雜，玉水珠淵自輝映。",
            "維公大父我曾祖，紹聖同年蒙主恩。",
            "我今流落不足論，附驥詎敢儕青雲。",
            "鄱陽別去今三歲，邂逅從公寧自意。",
            "幾思著句道所以，筆力甚孱無好思。",
            "今辰何以爲公壽，四世斯文端不朽，匪蜀眉山還有否。"
        ],
        "title": "贈唐德輿通判",
        "id": "33551de7-1363-44c3-8328-7c41119bbf6b"
    },
    {
        "author": "趙蕃",
        "paragraphs": [
            "石田渡口鉦鼓鳴，憶同居民送君行。",
            "至今是邦數廉吏，君與韋陸俱其名。",
            "別來憶君已騰趠，故人無復思漁釣。",
            "豈知更作畿縣丞，未免流俗輕嘲傲。",
            "如君爲學未易論，淵源固自知所尊。",
            "使其策足上臺省，憸人吉士當以分。",
            "韜藏自是玉之美，奈何有道貧賤恥。",
            "漢宣且識東海蕭，吾君聰明豈不爾。",
            "願君强飯力自持，九十半百古語之。",
            "扁舟僅可頃刻住，便風催人當語離。"
        ],
        "title": "簡子崧時丞建德",
        "id": "485c7a64-2917-4924-adfb-67a4ff98b46c"
    },
    {
        "author": "趙蕃",
        "paragraphs": [
            "君不見昔日朗州刺史賢何多，考功右史名不磨。",
            "當時豈亦爲名計，民自思之相與紀。",
            "如何後世異於是，我自爲我民爲爾。",
            "但憂潦浸務安居，不慮旱年當使水。",
            "一時掘鑿恐不深，今日車戽乃無地。",
            "常聞退之勇詞訟風伯，甫也亦欲鞭起雷公洗吳越。",
            "我知二子屬風雷，引喻政合離騷轍。",
            "雖然柳州蜡說義甚顯，神且逃難吏何免。"
        ],
        "title": "懷昔",
        "id": "ca68c77c-0f63-41b6-aedb-73a8c22fa0b1"
    },
    {
        "author": "趙蕃",
        "paragraphs": [
            "世俗爭知競冶容，紛紛牆穴交相從。",
            "誰知亦有秉正色，奉養辛勤供織舂。",
            "過期不嫁心不悔，偃蹇數夫終德配。",
            "君不見蘭生林下久含章，得時可以充君佩。"
        ],
        "title": "周愚卿用荀卿氏之語以遇名齋從余求詩爲賦古意一首",
        "id": "8db0e5e8-9cc5-4c39-a6c4-fd87733c0596"
    },
    {
        "author": "趙蕃",
        "paragraphs": [
            "荆溪溪水清無底，下有亂石白齒齒。",
            "東坡先生所卜居，想像神遊應不死。",
            "後來高躅嗣者誰，東門孫氏賢塤箎。",
            "不惟文采風流是，釀酒喜客俱似之。",
            "憶昨爲官在吳里，三年徵逐一日爾。",
            "詩傳活法付乃兄，酒有名方屬吾弟。",
            "當時釀熟曾入唇，大孫絕嘆能逼人。",
            "世間名賢久難辨，顧恐石室來亂真。",
            "遂初自是渠家賦，大孫取以名其住。",
            "我今以是謚君酒，要使交情不忘故。",
            "嗟予老矣百不如，有竹萬箇中藏書。",
            "願從吾徒授此術，歸去傭田親種秫。"
        ],
        "title": "遂初泉",
        "id": "259a2843-ab70-4b40-a256-5177efd1d83f"
    },
    {
        "author": "趙蕃",
        "paragraphs": [
            "鄙夫食肉書生菜，要是均爲口腹賣。",
            "籜龍雖美亦菜流，我苦嗜之還自怪。",
            "君家作屋溪上篁，想見春風參短長。",
            "柰何反向寒廳乞，一束未能成報章。"
        ],
        "title": "次韻曾季永乞筍",
        "id": "f4fc5ea1-b2d4-4512-a4ed-d29ff7831776"
    },
    {
        "author": "趙蕃",
        "paragraphs": [
            "經旬不飲仍廢詩，不唯多故病使之。",
            "黄花潦倒烏桕赤，窮邊物色分付誰。",
            "空庭索索枯葉吹，氣象如我苶且羸。",
            "强思把筆與摹寫，安得豪壯生毛錐。",
            "秋冬之間穫稻時，日脚苦翳雨脚垂。",
            "鳩鳴遠樹蛙吠坎，宜我病骨疲支持。"
        ],
        "title": "九月晦日",
        "id": "2ae83c7d-c36a-44d9-b209-602dc61b5710"
    },
    {
        "author": "趙蕃",
        "paragraphs": [
            "頻年盡室依此竹，意謝侏儒奉囊粟。",
            "今當舍竹去作吏，竹爲嘿嘿如抱辱。",
            "嗟我作吏豈俗徒，雖非計然念則熟。",
            "如聞西江之水深無底，可以濯纓仍濯足。",
            "昔人一爲功名誤，置碑且慮變陵谷。",
            "那知立名自有道，未妨痛飲離騷讀。",
            "人生于世譬于味，馬肝不食寧非肉。",
            "弟當進德使有聞，兄亦自期無碌碌。"
        ],
        "title": "同成父過章泉用前韻示之",
        "id": "07033e5b-a7ef-4299-bb0b-d3b678f51666"
    },
    {
        "author": "趙蕃",
        "paragraphs": [
            "廬陵得交君弟兄，楊子詩中稱魯卿。",
            "問云携琴嶽麓行，歸期去日云秋清。",
            "今晨復見楊子面，爲言卓卿近相見。",
            "玉隆閣皂兩仙山，遊以娛親趁鮮健。",
            "我時聞之與楊子，嘖嘖歎息久不已。",
            "我方五斗困塵埃，渠亦棲遲一丘底。",
            "魯卿卓卿真愈人，枉道儒冠解誤身。",
            "異日名山倘行遍，卧圖好學宗少文。"
        ],
        "title": "比見愚卿于廬陵出示楊謹仲詩卷中及其弟魯卿問其所在云携琴往嶽麓度夏今日見楊謹仲又云其弟卓卿近過此奉其母往游洪之西山迴途游閣皂乃歸爾余方困于道途有歎于其人作詩須到吉示愚卿及二君云",
        "id": "aafd44af-9a04-470d-8828-dc552f8ce422"
    },
    {
        "author": "趙蕃",
        "paragraphs": [
            "李子久不調，慷慨多雄辭。",
            "題爲寶劍篇，贈我何足知。",
            "我爲讀數過，因之重嗟咨。",
            "尚方願賜有朱雲，櫑具带劍有不疑。",
            "雲也安能斬張禹，曼倩脫或逢勝之。",
            "君才固有用，我病且復衰。",
            "誰能長佩矜陸離，但取短鋏歌歸來。"
        ],
        "title": "李大椿伯壽見示寶劍歌答之",
        "id": "75b204f7-eaf6-408f-8db7-6e08bf9c5129"
    },
    {
        "author": "趙蕃",
        "paragraphs": [
            "平生所聞甘叔異，半日爲泊寶氣亭。",
            "逢迎稍稍昏忘集，誦說矻矻文章聽。",
            "其誰呼渠紅裙飲，遣我負此雙玉瓶。",
            "臨流不寐待月上，漫見紫翠橫山屏。"
        ],
        "title": "新桂林戶曹甘叔異過余於津亭留以小飲論文縣僚有招之者遂敗此興既夕作詩呈之",
        "id": "633770f1-fc66-4160-908d-54e9939d5a76"
    },
    {
        "author": "趙蕃",
        "paragraphs": [
            "山嵯峩，江洶湧，舟疾如飛得無恐。",
            "忽來何處有竹編，勢與江山欲爭勇。",
            "回思往日曾倡酬，我詩島嶼縈微流。",
            "鶴鳬長短天所付，追隨恐失邯鄲步。"
        ],
        "title": "讀去非有行集",
        "id": "8bf0263a-c905-4bb6-a4e4-6eb0520d0213"
    },
    {
        "author": "趙蕃",
        "paragraphs": [
            "山居爲山何所如，非灊非皖非匡廬。",
            "問云非山何所居，屋中主人山中徒。",
            "當簷屹立幾丈餘，亦有竹樹相盤紆。",
            "朝聽鶴吟暮猿呼，那知門外臨通衢。",
            "或聞此語謂我誣，答以君意誠守株。",
            "人間有國名華胥，其往初不因舟車。",
            "神游倏忽已即塗，晨雞喚覺猶蘧蘧。",
            "山名無乃類此歟，胸中有山無地無。",
            "朱門蓬戶何別區，參前見處成工夫。"
        ],
        "tags": [
            "庐山"
        ],
        "title": "寄題山居",
        "id": "57ee0319-cdb5-461f-9c0c-04c31a92683f"
    },
    {
        "author": "趙蕃",
        "paragraphs": [
            "我詩縱疾無多工，君詩嚴甚仍匆匆。",
            "君酬我唱輒媿我，野鶩欲睨天邊鴻。",
            "平生交游不乏此，快筆相追屬吾子。",
            "莫愁風雨留滯人，不爾歸裝孰慰貧。"
        ],
        "title": "季承作詩敏捷而工因成長句",
        "id": "3c35a8ad-7625-4f98-a131-9a2b9e581593"
    },
    {
        "author": "趙蕃",
        "paragraphs": [
            "王郎立志誰能儗，適遠寧爲中道止。",
            "愚齋之名豈真愚，用心蓋欲師顔子。",
            "聖門之徒三千人，回獨好學學何事。",
            "簞瓢陋巷不自貧，看此力量如何爾。",
            "願君勿作歲月計，有爲要之亦若是。",
            "它年究竟所歸宿，莫負名齋本來意。"
        ],
        "title": "王彥博愚齋",
        "id": "6c6d70e7-c260-4ce7-b98f-032a1c61f140"
    },
    {
        "author": "趙蕃",
        "paragraphs": [
            "真行黄家元祐脚，隠帙奧篇窮秘閣。",
            "計其胸中所餘地，數百猶能君輩著。",
            "中朝文物政須此，刺史郎官謾今昨。",
            "腦脂遮眼失乘黄，安得金篦令刮膜。"
        ],
        "title": "畢叔文借示郭峽州詩二軸志其所見",
        "id": "fa286e50-8584-4573-b454-d5c21a8b6263"
    },
    {
        "author": "趙蕃",
        "paragraphs": [
            "吾舅每談方外友，吃吃醉吟長在口。",
            "李侯佳句往往有，示我不輕詩數首。",
            "江湖願見非一日，豈有聞名不相識。",
            "路頭且向鬰孤臺，却傍釣臺深處回。"
        ],
        "title": "寄青原山常不輕",
        "id": "6a0f66ab-22f5-4318-b379-9b3dafd96179"
    },
    {
        "author": "趙蕃",
        "paragraphs": [
            "晚食以當肉，故云巧於貧。",
            "我云未若子陳子，掛箔爲圖能事新。",
            "剪刀不用求諸并，海圖波濤供補紉。",
            "我今非剪詎可坼，樹林樓閣相參陳。",
            "君知人窮定何因，政坐百巧逢天嗔。",
            "天之嗔人或可恕，君更白取遮四鄰。",
            "雖然我詩聊戲君，天生萬象孰主賓。",
            "渠如愛惜不我借，聽渠收卷藏箱巾。"
        ],
        "title": "戲明叔",
        "id": "9d7cf025-beb2-4b26-9707-a670ae2d6985"
    },
    {
        "author": "趙蕃",
        "paragraphs": [
            "黄山別久阻再披，青山路遠終未窺。",
            "忽逢隠靜高監寺，不但學禪仍學詩。",
            "禪機最上吾不會，詩筆少親今老退。",
            "青山卧冢謫仙才，功名孰愈凌歊臺。"
        ],
        "title": "簡贈祖高上人",
        "id": "96137ea7-1b0c-43d8-8b1e-27210e1fa7b7"
    },
    {
        "author": "趙蕃",
        "paragraphs": [
            "裴公臺上送入日，道鄉臺上看出雲。",
            "窮居偪仄不屢到，拄杖容與能平分。",
            "江湖鶴髮歎老我，道路繭足嗟夫君。",
            "畫手政自難隃度，詩裏還嫌異所聞。",
            "歸來客去雨亦作，此故未易輕談云。"
        ],
        "title": "示表弟沈見可",
        "id": "b1497fd1-c1e8-4203-a6cf-4b07481fc915"
    },
    {
        "author": "趙蕃",
        "paragraphs": [
            "憶昨聞君謂君老，及見知君得名早。",
            "文章妙處殆夙成，不作揚雄少而好。",
            "西山南浦飫搜尋，武陵桃源蹔探討。",
            "諸公識面爭我出，學子聞風競門掃。",
            "嗟我無聞不足畏，何事相逢亦傾倒。",
            "論詩未易當韓豪，聊復悲吟似郊島。"
        ],
        "title": "贈于革去非時爲武陵尉",
        "id": "5296563f-a700-4ea2-b2e3-95afc2159e78"
    },
    {
        "author": "趙蕃",
        "paragraphs": [
            "陰從元日到人日，四體不佳真若病。",
            "每煩從事與料理，百戰不能圖一勝。",
            "幾思屏去不復親，茗椀薰爐事閒靜。",
            "鳴鳩聒聒殊未已，門外雨狂風亦橫。",
            "此時但覺濁醪賢，少日漫知黄卷聖。"
        ],
        "title": "次韻元衡病酒伏枕",
        "id": "343d7bff-1793-4ffc-ae37-9244ee2afdf4"
    },
    {
        "author": "趙蕃",
        "paragraphs": [
            "與君相從不知樂，別去懸知頓牢落。",
            "一旬兩詩三附書，底事來音向人邈。",
            "知君去住良關意，養節忍窮非失計。",
            "如君豈得終布衣，會有高名耀斯世。",
            "我居正在千山底，落葉填門吹不起。",
            "薄醪縱有不敢醉，留待君來相料理。",
            "惠然過我今其時，籬下菊香驚早衰。",
            "南山石老有梅樹，要君分韻共哦詩。"
        ],
        "title": "屢遺公擇書且寄以詩皆未得報成父弟書云公擇欲過予再寄",
        "id": "5bd9b0ff-86a6-42eb-88d7-1ee4d6e4f1b3"
    },
    {
        "author": "趙蕃",
        "paragraphs": [
            "作詩有病誰與說，讀書有疑誰與决。",
            "思君祇在百里間，底事相望若胡越。",
            "阿連報君有來期，候君未至趣以詩。",
            "想因故人意戀戀，故作去魯行遲遲。"
        ],
        "title": "公擇失期未至再督以詩",
        "id": "bb6cd07e-518d-42c3-88de-ab6b5669f193"
    },
    {
        "author": "趙蕃",
        "paragraphs": [
            "人言唯酒可忘憂，我今醉迺生百感。",
            "又言和氣如三春，我迺凄凉似秋慘。",
            "層冰積雪春接冬，安得陽烏出幽坎。",
            "紛然桃李吾不關，要與晴窗事鉛槧。"
        ],
        "title": "醉呈亦韓",
        "id": "d7cebfa4-e846-409e-8191-8d78752e4ca3"
    },
    {
        "author": "趙蕃",
        "paragraphs": [
            "溪流渴雨今幾日，夜夜月明翻我室。",
            "江西回首安在哉，南北故憐無定食。",
            "君居未盡喬木西，舊識鄰牆解作詩。",
            "如聞過語必更僕，飯寒麈禿忘其饑。",
            "我思從之不可得，書疏空云間何闊。",
            "秋風吹我逐轉蓬，何自翩然墮君側。",
            "君詩比昔更大好，誰謂文章技非道。",
            "暗中摸索未易窺，衆裏卒逢分眊瞭。",
            "我昔少小嗜讀書，老類賈胡空識珠。",
            "潜珍懷寶衣藍縷，見之每輒驚成呿。",
            "鄭君况是余所長，君得結交真邁往。",
            "如我何取亦與遊，聽呼殷兄喚張丈。",
            "兩君抱才終有爲，豐年未厭甘雨遲。",
            "我無良田蒔嘉穀，取譬但可同蹲鴟。"
        ],
        "title": "呈審知并簡伯元",
        "id": "497545df-922e-4532-9aaf-f313ab010401"
    },
    {
        "author": "趙蕃",
        "paragraphs": [
            "閑居顧合親杯勺，醉後無人怪疎略。",
            "所嗟故舊不可同，往往茅齋成獨酌。",
            "兒曹癡疾故我問，問我嗜此有何樂。",
            "那知是鄉疆場寬，南北東西無住著。",
            "自應祗覓睡昏昏，不肯留計綬若若。",
            "浮生倏忽幾許事，今是何必還須昨。",
            "粗能適意效陶阮，底用策勳追衛霍。",
            "比年多病苦羸劣，暇日關心惟裹藥。",
            "誓從歡伯重尋盟，身雖欲前心迺却。",
            "今晨風日亦佳哉，冬暖如春木陰薄。",
            "潜魚撥剌鳥緩鳴，得處與我端相各。",
            "應門走報白衣至，麾去謂爾寧善謔。",
            "山陰應接已不暇，安得此君仍大嚼。",
            "須臾負擔置我側，趺坐方穩爲驚作。",
            "問之遣向阿連家，季也不爽千金諾。",
            "竟徵西園昔人例，尚病無花來自洛。",
            "快令汲井洗觥觴，小摘畦蔬失穿屩。",
            "俱來數紙定誰氏，疑枉續帖摹秘閣。",
            "抽簪擊鉢一誦之，郊居賦謝東陽約。",
            "蒼然暮色且欲合，檐光小占明窗拓。",
            "一時頓有未足道，真是曹劉暗中索。",
            "預愁取將下雷電，破篋深藏更牢鑰。",
            "出門仰視天雨霜，良夜初沉雲四冪。"
        ],
        "title": "比作詩從成父索不老泉并簡子進昆仲今日成父送酒與子進子肅子儀詩俱來復次元韻",
        "id": "a03ba861-bbc7-4b69-85e9-34e0bba29c90"
    },
    {
        "author": "趙蕃",
        "paragraphs": [
            "巴陵洞庭在何處，我昨移官向其所。",
            "士所得者毛李康，兼之舊識祁之張。",
            "毛公學問本伊洛，康李從之亦不惡。",
            "皆能脫去科舉累，相與探求聖賢事。",
            "張侯英爽固絕人，亦復降志相友親。",
            "誰云巴陵洞庭側，有此四士寧易得。",
            "別來書疏猶數通，辰溪隸與巴陵同。",
            "張侯再把蒸湘酒，別後不聞安與否。",
            "遥知歲晚巾屨從，當亦念我窮山中。",
            "嘗疑昔人重離別，生不相逢死何別。",
            "偶逢鄂渚行人去，嬾復作書題此句。",
            "巴陵渺渺若箇邊，何時重泛洞庭船。"
        ],
        "tags": [
            "洞庭湖"
        ],
        "title": "代書寄候毛伯明李叔器康叔臨張王臣",
        "id": "ac63e418-dfee-45e0-a572-3b561dd48360"
    },
    {
        "author": "趙蕃",
        "paragraphs": [
            "憶昔曾聞南渡初，里人最賞白社徐。",
            "君如竹林有雋子，我類犬子睎相如。",
            "君子何翅一頭出，李杜齊名真是溢。",
            "唱酬縱許並流傳，安有隋珠混燕石。",
            "我今鬢髮衰且殘，君乃春秋富未闌。",
            "後人縱使加譏彈，韓也固豪郊自寒。"
        ],
        "title": "次韻斯遠夜歸自溪南之作",
        "id": "1ba2d499-1849-421f-b252-55d792cfe12e"
    },
    {
        "author": "趙蕃",
        "paragraphs": [
            "人皆言君酒腸寬，我亦畏君詩膽大。",
            "有時長吸百川空，放意獨掃千軍敗。",
            "不堪悠悠射馬耳，頗願渺渺騎鯨背。",
            "問君何如差樂否，願窄江湖低華泰。"
        ],
        "title": "明叔用大字韻作詩見寄復用韻作七言一首答之",
        "id": "f551ba98-8958-4c45-a8f0-7d797d438cab"
    },
    {
        "author": "趙蕃",
        "paragraphs": [
            "杜陵心喜歸茅宇，無復長安歎今雨。",
            "事雖聊向朱阮論，身蓋自與稷契許。",
            "胡爲流落不稱意，長鋏貂裘遍南土。",
            "我嘗細把遺詩讀，大半悲傷聞戰鼓。",
            "徒空至德至大歷，田車竟絕維庚午。",
            "區區清{酉栗}與肥羊，何似松根茯苓煮。",
            "是翁獨破念吾廬，太息明光誰避暑。",
            "詩窮如是僅得名，欲作詩人寧易語。",
            "要呼同志共討論，客裏那知酒家嫗。",
            "便從甕側覓茂世，誰復尊中似文舉。",
            "共將嶮韻搜崛奇，要逼蛟龍起飛舞。"
        ],
        "title": "叔文再用韻賦詩亦復用韻答叔文兼呈伯玉昆仲",
        "id": "cf61f172-ab30-479c-a6cb-3acbf31faea9"
    },
    {
        "author": "趙蕃",
        "paragraphs": [
            "春芳凋兮瘖杜宇，留得鳴鳩呼渴雨。",
            "誰能使我病斯愈，矻矻深思誦詩許。",
            "朝來剝啄有扣戶，亟起褰裾犯塵土。",
            "三王詩就俱送與，律應節疏如會鼓。",
            "我家與君同鄭圃，流落殊方繇丙午。",
            "豈惟交友歎雲翻，亦有弟兄悲豆煮。",
            "羨君聚首共文書，憐我離形屢寒暑。",
            "江南豐歉未可知，安得書來相告語。",
            "已過有力健如犢，莫待無鬚行似嫗。",
            "我歸當事力田科，君行寧後公車舉。",
            "會當過我南山南，門有修篁風屢舞。"
        ],
        "title": "王伯玉兄弟皆用叔文韻作詩見示答之",
        "id": "992e87fe-c36c-4a30-ad21-4afb99279799"
    },
    {
        "author": "趙蕃",
        "paragraphs": [
            "嗟我與君爲近親，向來未識但有聞。",
            "維夏臨川省伯父，時君束書寄荒村。",
            "豈知邂逅宜春郡，皎如玉樹相輝映。",
            "品題舊熟大參文，諸公所作皆傳信。",
            "探懷贈我一紙詩，功名慷慨真男兒。",
            "我衰怕作此硬語，君言水漲方東之。",
            "外家自有文章種，國朝名家居伯仲。",
            "只今人物未厭多，屬君勉矣加研磨。"
        ],
        "title": "寄答晁百谷元歸",
        "id": "796d852a-347d-4764-bafa-02eaed0cd288"
    },
    {
        "author": "趙蕃",
        "paragraphs": [
            "臨川郡古多奇迹，嚴黎已老裘父沒。",
            "江山縱是詩得摹，峩峩洋洋亦其物。",
            "謫仙幾世之雲仍，平生嗜渠如嗜文。",
            "光風霽月胸次有，渭北江東脚底頻。",
            "忽來過我今幾日，擬欲贈行空四壁。",
            "臨分謾與一篇詩，箏笛紛紛敢謂知。"
        ],
        "title": "贈彈琴李睎尹",
        "id": "b429106a-72b6-4762-b161-ecdf4a9e1d38"
    },
    {
        "author": "趙蕃",
        "paragraphs": [
            "有身那識禁酒國，何乃飄零墮其域。",
            "兒曹强欲覓市酤，頗畏飲灰仍飲濕。",
            "重令尋菊菊未芳，飛蓬野蔓交加長。",
            "是知此物貴晚節，無意與俗充杯觴。",
            "生平浪說愛重九，今年無菊還無酒。",
            "要携藜杖作登臨，病不如人空竚首。",
            "使君聞說同王弘，半道邀公絕送迎。",
            "要見一時賓與主，輿籃侍坐俱門生。"
        ],
        "title": "九日病中無酒無菊寄王信州老謝丈",
        "id": "7a01b354-2b03-4f8e-a3e5-1d35b5ca4e3e"
    },
    {
        "author": "趙蕃",
        "paragraphs": [
            "天公於人元不負，書生何用深追咎。",
            "無衣還可卒歲無，我有大裘聽汝覆。",
            "吾家縛屋依山址，晏齋之前僅盈咫。",
            "霜飈卷席不畏渠，羲馭停車吾事已。",
            "有時携書喚兒曹，坐來和氣生髮毛。",
            "眼眵豈待金篦刮，背癢不借麻姑搔。",
            "今年誰令落湖尾，塞向墐戶殊未止。",
            "移床也擬傍晨光，蓬勃如煙紛欲瞇。",
            "今我懷抱不自聊，歸𬋖生薪翻縕袍。",
            "人間萬事固絕望，天賜一暖誰相要。",
            "茲晨歸悶忽念浴，試覓僧廬渡喬木。",
            "道人見客如昔遊，爲煮清泉注萬斛。",
            "須臾一洗垢且空，漸覺表裏俱沖融。",
            "清虛日來滓穢去，吾貌可瘠神當豐。",
            "起尋冠服風動腋，却向茅簷親野日。",
            "恍然墮我晏齋前，鳥語不聞山四寂。",
            "道人領客殊忘倦，茗盌薰爐共閒燕。",
            "爲言炙背頗樂否，此味可須天子獻。"
        ],
        "title": "二十七日既浴於乾明庵負暄久之詩示住庵",
        "id": "bf9252e3-8cb1-41e9-b9cd-118bd2f3ae28"
    },
    {
        "author": "趙蕃",
        "paragraphs": [
            "壯歲頻羈宦，王春又履端。",
            "東占風料峭，北驗斗闌干。",
            "歷數堯年永，條章漢詔寬。",
            "殘生侶麋鹿，何路接鵷鸞。"
        ],
        "title": "壬寅元日",
        "id": "6299c190-c441-4599-a762-d199e7e1b08f"
    },
    {
        "author": "趙蕃",
        "paragraphs": [
            "唐人重人日，往往見于詩。",
            "孰謂風流遠，聊須著語追。",
            "憑高縱無地，念遠得忘思。",
            "欲寄江東弟，斷腸梅滿枝。"
        ],
        "title": "人日感懷因寄玉山親舊并以示當塗溧陽諸表弟",
        "id": "89090a52-0b6c-40c5-a136-3b30024e866d"
    },
    {
        "author": "趙蕃",
        "paragraphs": [
            "浩浩風兼雨，紛紛柳與花。",
            "不知春事減，但覺旅愁加。",
            "嗜酒誰明意，耽詩老不佳。",
            "無家對寒食，相與重成嗟。"
        ],
        "title": "寒食日呈慶伯",
        "id": "8035da71-098d-4abe-b2d5-da1436f0b7a1"
    },
    {
        "author": "趙蕃",
        "paragraphs": [
            "下里又寒食，寒居猶去年。",
            "蕭條花不見，牢落病仍纏。",
            "强起陪親友，題詩未究宣。",
            "方欣好天色，雲氣復油然。"
        ],
        "title": "又呈慶伯",
        "id": "9c5a6358-0362-4e9b-a9cf-cc3df4c152e7"
    },
    {
        "author": "趙蕃",
        "paragraphs": [
            "洛下誰移致，江南種得成。",
            "高株非自接，徑尺信能盈。",
            "恨匪堅牢質，漫令城國傾。",
            "未宜貧舍有，風起莫多驚。"
        ],
        "title": "詠牡丹",
        "id": "2c2c7921-ae29-4322-9f34-e10f9b49127f"
    },
    {
        "author": "趙蕃",
        "paragraphs": [
            "新晴喚我出，負郭看花來。",
            "窈窕欄檻入，咄嗟尊俎開。",
            "嫣然同午醉，老矣怕春催。",
            "身羨雙飛蝶，翩翩去却回。"
        ],
        "title": "三月二日同明叔過從禮觀牡丹",
        "id": "3dca73ec-9a26-43b0-ba15-766e44c49431"
    },
    {
        "author": "趙蕃",
        "paragraphs": [
            "驟逢初粲粲，儼立更亭亭。",
            "汲井洗醉盡，倦譚揮麈停。",
            "搜詩未窮妙，能畫孰遺形。",
            "風日人間苦，飛僊不假翎。"
        ],
        "title": "瓶梅",
        "id": "b70391c5-ff4e-4a48-80ec-17a14f5c892e"
    },
    {
        "author": "趙蕃",
        "paragraphs": [
            "舊歲只五日，晚梅能幾枝。",
            "婆娑一尊酒，陶冶數篇詩。",
            "窗靜游蜂寂，簷深立雀窺。",
            "書齋寂寞裏，藉爾對支頤。"
        ],
        "title": "再題",
        "id": "462e02cd-afa9-4cef-ae48-6c15b47e7077"
    },
    {
        "author": "趙蕃",
        "paragraphs": [
            "廢宅委塵埃，梅花亦自開。",
            "九泉無起日，雙鬢有新摧。",
            "索莫生何理，飄零句易哀。",
            "若爲歸去晚，茅屋老蒼苔。"
        ],
        "title": "題堂前梅花",
        "id": "3112266a-e282-407a-b40e-1e9c383fae99"
    },
    {
        "author": "趙蕃",
        "paragraphs": [
            "老樹發青枝，晴多雨亦奇。",
            "一花成獨破，病眼得先窺。",
            "又作殊方見，還成寄遠詩。",
            "不知閩與淛，何處念乖離。"
        ],
        "title": "客長沙邢園堂下梅花一萼先開有懷成父斯遠二首  其一",
        "id": "093a31df-ad83-442f-9c37-6d9cb11244d5"
    },
    {
        "author": "趙蕃",
        "paragraphs": [
            "亦到溪南否，還能念我不。",
            "梅花今次第，客子政飄浮。",
            "師法真難得，微官盍罷休。",
            "饑寒還累我，寤寐只關憂。"
        ],
        "title": "客長沙邢園堂下梅花一萼先開有懷成父斯遠二首  其二",
        "id": "d2219985-5795-460a-8b0d-902fb91c7f76"
    },
    {
        "author": "趙蕃",
        "paragraphs": [
            "十月江南路，梅花次第開。",
            "殊方孤病眼，高興闕詩材。",
            "幾日風鳴屋，連宵雨浥埃。",
            "曾令四郊覓，未見一枝來。"
        ],
        "title": "咏梅六首  其一",
        "id": "1bc0db32-e0cd-41db-95ed-94afc1c58f46"
    },
    {
        "author": "趙蕃",
        "paragraphs": [
            "臘前能幾日，年後不多時。",
            "五嶺無千里，東亭共一陲。",
            "胡爲欺北客，未即見南枝。",
            "或謂冰霜候，還憂衣褐爲。"
        ],
        "title": "咏梅六首  其二",
        "id": "802e2bdd-cbbd-4b00-bbfe-456a7a6a08cc"
    },
    {
        "author": "趙蕃",
        "paragraphs": [
            "老眼從昏翳，高情未脫遺。",
            "雖云謝能賦，政爾動相思。",
            "彼自無妍鄙，渠寧可磷緇。",
            "猶須藉名勝，相與厚襟期。"
        ],
        "title": "咏梅六首  其三",
        "id": "1999c84c-f40f-4d11-96b5-387f648b73cd"
    },
    {
        "author": "趙蕃",
        "paragraphs": [
            "縱乏幽人宅，猶餘大樹祠。",
            "带山仍带水，宜飲亦宜詩。",
            "勿待全開後，當乘半放時。",
            "昏昏廓陰霧，皎皎上朝曦。"
        ],
        "title": "咏梅六首  其四",
        "id": "d9d09c99-3ebe-44c7-918c-2cc86cb6a7e5"
    },
    {
        "author": "趙蕃",
        "paragraphs": [
            "溪北溪南路，山前山後居。",
            "興來隨杖屨，意到總林廬。",
            "觸目常懷爾，關心相憶余。",
            "雖然風月趣，千里故非疎。"
        ],
        "title": "咏梅六首  其五",
        "id": "b25fc3ff-62b3-4e84-9f33-6d72c13fefc8"
    },
    {
        "author": "趙蕃",
        "paragraphs": [
            "幾日寒如許，梅花好在不。",
            "汝雖甘寂寞，吾自念深幽。",
            "靜塢無車馬，清溪足鷺鷗。",
            "何當細扶杖，隨處小遲留。"
        ],
        "title": "咏梅六首  其六",
        "id": "6b2edc21-1177-4f7e-b352-a04556a0f0fd"
    },
    {
        "author": "趙蕃",
        "paragraphs": [
            "莫問帆遲速，且看山晦明。",
            "賦詩忘意索，圖畫得天成。",
            "白髮應無種，流行詎有程。",
            "清霜可期至，郢樹合爭榮。"
        ],
        "title": "十六日雨中憶梅花",
        "id": "23871cfd-8208-4ba0-a853-8bfe7b72a3a6"
    },
    {
        "author": "趙蕃",
        "paragraphs": [
            "坐對窗中帙，起尋簷外花。",
            "因之觀物化，藉以發天葩。",
            "一笑故無恙，百年終匪他。",
            "端殊苦心士，志失鬢先華。"
        ],
        "title": "次韻何叔信書齋梅花",
        "id": "8780ee18-aec0-4a57-95f5-98c7abc10a5d"
    },
    {
        "author": "趙蕃",
        "paragraphs": [
            "盡道梅花白，能紅又一奇。",
            "渾疑丹換骨，不是酒侵肌。",
            "看此敷腴色，思儂少壯時。",
            "盛年雖不再，猶擬歲寒知。"
        ],
        "title": "嚴先輩詩送紅梅次韻",
        "id": "1ce36a3f-3d20-4e02-982e-23948458eeb2"
    },
    {
        "author": "趙蕃",
        "paragraphs": [
            "有竹似吾家，無梅覺欠花。",
            "移將香索莫，來伴綠交加。",
            "好事適餽酒，詩情仍得茶。",
            "相過况非遠，勝處莫令賒。"
        ],
        "title": "植梅一株于廳事之後招丞及明叔同觀倪嚴二先輩送酒陳簿送茶因以成集",
        "id": "4172cd68-fd81-4b36-ba2f-83290249669c"
    },
    {
        "author": "趙蕃",
        "paragraphs": [
            "不識梅當牖，唯知竹映牆。",
            "脫成元似蠟，染就却殊黄。",
            "自是風神秀，寧由肌骨香。",
            "木犀雖瑣碎，品色庶同方。"
        ],
        "title": "和何叔信別種蠟梅韻",
        "id": "bf4db98f-a2a5-432e-bef4-c9b314199151"
    },
    {
        "author": "趙蕃",
        "paragraphs": [
            "勿陋盆爲沼，能生徑尺蓮。",
            "乍開冰刻鏤，欲謝羽蹁躚。",
            "得意疑來鷺，凌波欲問仙。",
            "平生苕霅興，擬借葉爲船。"
        ],
        "title": "師契約看白蓮",
        "id": "342f8b6a-3635-4d02-a438-4e376acef0c2"
    },
    {
        "author": "趙蕃",
        "paragraphs": [
            "漫道希爲貴，那知夥不奢。",
            "江南故多桂，秋仲舉敷花。",
            "往往因人好，蕭蕭得句佳。",
            "人誰不種菊，千載但陶家。"
        ],
        "title": "叢桂",
        "id": "b0634ad8-4151-498e-a62a-9c6a2fa20fdb"
    },
    {
        "author": "趙蕃",
        "paragraphs": [
            "花取三英粲，時高兩玉人。",
            "毋嫌應接費，要悟色香真。",
            "詩定一題紙，酒應多入脣。",
            "病夫方坐穩，幽獨恐傷神。"
        ],
        "title": "元之去非來邢園折牡丹酴醿碧桃以去",
        "id": "6b8020fd-b8f0-40e9-b636-683e561fe362"
    },
    {
        "author": "趙蕃",
        "paragraphs": [
            "携鉏乘夏雨，分菊待秋風。",
            "幽事常關我，閑居不負公。",
            "苔深連竹地，籬破接蘭叢。",
            "更約兒童輩，須勤灌溉功。"
        ],
        "title": "理菊",
        "id": "92207190-5a4c-4a93-99bd-239853287023"
    },
    {
        "author": "趙蕃",
        "paragraphs": [
            "雨後江猶漲，霜前菊正繁。",
            "波光摇檻楯，花氣入楹軒。",
            "病不勝杯勺，情欣接話言。",
            "兀然成徑醉，涕唾老仍煩。"
        ],
        "title": "暇日過在伯辱對菊置酒已焉甚醉得四十字",
        "id": "80e581bf-39db-4ee3-b559-e3007b90ac4c"
    },
    {
        "author": "趙蕃",
        "paragraphs": [
            "僮能去蓬藋，手自植葵萱。",
            "疊石就爲砌，啟窗因當軒。",
            "後先殊早晚，開歛共朝昏。",
            "長夏曷以度，幽花相與言。"
        ],
        "title": "窗前葵萱皆吐花成詩二首  其一",
        "id": "484fb2bb-39e5-4317-a8a5-af7f5f190e69"
    },
    {
        "author": "趙蕃",
        "paragraphs": [
            "落去梅堪裹，乍開臺更重。",
            "老懷非我獨，幽質爲誰容。",
            "短髮簪猶惜，高軒詠可供。",
            "還愁早衰歇，無以慰疎慵。"
        ],
        "title": "窗前葵萱皆吐花成詩二首  其二",
        "id": "a3abe6d2-f65f-4338-a1af-3a9a24cf3c10"
    },
    {
        "author": "趙蕃",
        "paragraphs": [
            "桂栽初得地，藤附亦凌霄。",
            "層葉圓如葆，高花豔若燒。",
            "故能開續續，殊愈落飄飄。",
            "有木方思種，從僧會乞苗。"
        ],
        "title": "詠智門佛殿前凌霄花與斯遠同作",
        "id": "de0bd633-52a5-45ad-b3d6-64ce7b6473ca"
    },
    {
        "author": "趙蕃",
        "paragraphs": [
            "莫與蘭爭長，風期本自同。",
            "俱高漢賦上，並錄楚詞中。",
            "斛種當書屋，籃移自佛宮。",
            "更餘千箇竹，相與慰詩窮。"
        ],
        "title": "咏蕙",
        "id": "1ca9e879-7db0-4784-b838-6229238a924b"
    },
    {
        "author": "趙蕃",
        "paragraphs": [
            "伯兮當日意，蘐也直云忘。",
            "豈是名茲草，真將種北堂。",
            "能叢又能幹，非絳復非黄。",
            "開處陰當合，看時晝閲長。"
        ],
        "title": "蘐草",
        "id": "3120b4fd-02ac-4d0e-af57-6353b268359b"
    },
    {
        "author": "趙蕃",
        "paragraphs": [
            "雨樹蒙茸集，晴空散亂飛。",
            "若爲能撲撲，何只詠依依。",
            "花裏渾迷蝶，風前屢點衣。",
            "未妨吹盡得，病起带寬圍。"
        ],
        "title": "楊花",
        "id": "8de5e747-0db0-4a2c-972d-ba66eafc358a"
    },
    {
        "author": "趙蕃",
        "paragraphs": [
            "不逐春風去，仍當夏日長。",
            "一雙還一隻，能白或能黄。",
            "戀戀不自已，翩翩空復狂。",
            "計功歸實用，終日媿蜂房。"
        ],
        "title": "蛺蝶",
        "id": "d043befe-027a-4273-8fd4-9c586c209adc"
    },
    {
        "author": "趙蕃",
        "paragraphs": [
            "掃竹因培竹，畏人非避人。",
            "跫然聞響屐，莞爾正欹巾。",
            "坐子竟日久，飯吾三韭貧。",
            "能來不嫌屢，梅底要深巡。"
        ],
        "title": "偶得掃竹因培竹五字會仲威見過留與明叔同飯用此語成詩",
        "id": "231e1cea-95c0-4a3f-b009-94238bdf69a7"
    },
    {
        "author": "趙蕃",
        "paragraphs": [
            "採掘寧慳供，護持期有成。",
            "時今閲春夏，爾獨意枯榮。",
            "瑣碎日無影，蕭騷風罷聲。",
            "樵蘇勿懷辱，而我豈無情。"
        ],
        "title": "斫病竹",
        "id": "cab0d13c-74cb-4e8e-99eb-82ffaf0c97fd"
    },
    {
        "author": "趙蕃",
        "paragraphs": [
            "新竹不數輩，歲慳非地貧。",
            "破苔方挺出，突屋已長身。",
            "未害少爲貴，居同德有鄰。",
            "山中乏朋友，舍爾復誰親。"
        ],
        "title": "新竹",
        "id": "7fa6fd9c-7b30-4532-ad20-4a4c0557ae2c"
    },
    {
        "author": "趙蕃",
        "paragraphs": [
            "戢戢初成茁，駸駸漸可竿。",
            "朝幽粉淚漬，午靜籜聲乾。",
            "枝且勝棲羽，陰仍合翠寒。",
            "書齋有餘暇，可以過予看。"
        ],
        "title": "題新竹示韋德卿",
        "id": "5870f493-a9db-4fcb-b731-94a0a5c26ae3"
    },
    {
        "author": "趙蕃",
        "paragraphs": [
            "一日猶思種，長年可不栽。",
            "初時叢足玩，歲久徑成開。",
            "明月雖妨約，清風得敘懷。",
            "未須緣客掃，頻肯爲詩來。"
        ],
        "title": "竹逕",
        "id": "3839926f-334d-47d0-9fa5-fdceaefa0064"
    },
    {
        "author": "趙蕃",
        "paragraphs": [
            "插柳終慙桂，殷勤買柏栽。",
            "予如樗櫟者，汝自棟梁才。",
            "今日藩籬護，他年風雨哀。",
            "人生朝暮爾，此物到雲來。"
        ],
        "title": "種柏",
        "id": "a65286b6-c4f5-4d55-812d-7802ce3e95fb"
    },
    {
        "author": "趙蕃",
        "paragraphs": [
            "梅發無衰盛，根生有瘠腴。",
            "都緣托地薄，故使著花癯。",
            "渺小吾憐爾，伶仃爾念吾。",
            "詎須詩欠興，何用竹相娛。"
        ],
        "title": "堂下梅一枝開遲而花極小疑地勢使然感歎而作",
        "id": "2a753a01-c31c-40b9-a40a-5114778282ca"
    },
    {
        "author": "趙蕃",
        "paragraphs": [
            "地與南荒接，梅花合早開。",
            "如何長至後，不見一杖來。",
            "政爾緣霜早，多應待雨催。",
            "簷邊有獨樹，日遶故千回。"
        ],
        "title": "梅未開書四十字",
        "id": "33b321d3-17ab-4d4c-82c5-e20f318c4879"
    },
    {
        "author": "趙蕃",
        "paragraphs": [
            "聞道梅花發，山邊復水邊。",
            "要穿居士屩，還傍野人船。",
            "盤礴須窮日，飄零憶去年。",
            "携壺雖我約，能賦屬公先。"
        ],
        "title": "約老謝丈及諸友尋梅",
        "id": "7fae750c-20dc-4b36-800a-da11385a30c1"
    },
    {
        "author": "趙蕃",
        "paragraphs": [
            "晨起渾無事，巡簷立久時。",
            "不驚新苦瘐，頻憶舊題詩。",
            "次第開全樹，攙先見一枝。",
            "故園春尚晚，折寄欲因誰。"
        ],
        "title": "梅微開復題",
        "id": "202df15c-60a4-432a-9e90-5785bd71857c"
    },
    {
        "author": "趙蕃",
        "paragraphs": [
            "梅蕊何曾見，詩筒已再開。",
            "如憐今歲盡，喚起好春來。",
            "咫尺花當動，侵尋老故催。",
            "不知榮悴閲，更得幾何回。"
        ],
        "title": "陳嚴二先生和前詩見示次韻報之",
        "id": "029375c3-8d86-43d0-bfdb-75dd4a0bd73a"
    },
    {
        "author": "趙蕃",
        "paragraphs": [
            "旱久疑成癘，梅枯未得開。",
            "悵然因有句，作者賸能來。",
            "風日寧渠貸，光陰覺我催。",
            "却愁看欲盡，憶著首頻回。"
        ],
        "title": "和答曹季永縣尉用前韻見貽",
        "id": "5b64666e-a018-47e6-af16-384a385e9da5"
    },
    {
        "author": "趙蕃",
        "paragraphs": [
            "强說歲寒姿，曾無旬浹期。",
            "多緣風日苦，休道雪霜欺。",
            "烱烱方懷璧，依俯遽泣岐。",
            "飄零陌上土，收拾卷中詩。"
        ],
        "title": "梅驟開旋有落者",
        "id": "1f7e1d56-cfd7-4a8a-873b-9f4768730f96"
    },
    {
        "author": "趙蕃",
        "paragraphs": [
            "江梅自癯瘠，挫抑豈多禁。",
            "未臘憂風雪，先春病雨陰。",
            "開時能慰眼，落去更關心。",
            "何以寬愁寂，村醪得屢斟。"
        ],
        "title": "梅且盡作四十字",
        "id": "72783410-b0ac-405b-8f85-1b64f1533e56"
    },
    {
        "author": "趙蕃",
        "paragraphs": [
            "敗砌初無菊，空林合有梅。",
            "如何長至後，不見一枝開。",
            "豈是春渝信，端緣旱作災。",
            "蔬畦與麥壠，滿目但黄埃。"
        ],
        "title": "至節後猶未見梅疑旱使然",
        "id": "30f5575e-a238-430c-96f7-cfdd187050f0"
    },
    {
        "author": "趙蕃",
        "paragraphs": [
            "軒闢因松倒，軒深爲竹成。",
            "山靈回俗駕，鳥語助詩鳴。",
            "客子息肩地，諸公携酒行。",
            "白頭哀我獨，青眼爲渠橫。"
        ],
        "title": "和斯遠西軒竹二首  其一",
        "id": "bc98f70e-98a4-43a3-855c-21e311bf3107"
    },
    {
        "author": "趙蕃",
        "paragraphs": [
            "道上行人暍，林間釋子幽。",
            "去無相趣迫，聊得小夷猶。",
            "竹樹擁簷立，溪山隨檻流。",
            "自非能賦者，常是欲眠休。"
        ],
        "title": "和斯遠西軒竹二首  其二",
        "id": "f7457e20-7e78-4a22-be49-ba1d33f2745c"
    },
    {
        "author": "趙蕃",
        "paragraphs": [
            "訪客因逢客，相携看竹來。",
            "徑從林下轉，門向水邊開。",
            "高顧防驚鳥，徐行恐破苔。",
            "故嫌溪淺落，妨我泛舟回。"
        ],
        "title": "同成父弟訪王亢宗遇周欽止同過圓通看竹二首  其一",
        "id": "d4d27d8b-2099-4b5b-acea-0e20fe548001"
    },
    {
        "author": "趙蕃",
        "paragraphs": [
            "鄰圃代曾經，僧園種得成。",
            "不關新雨過，自是絕塵生。",
            "疎直能明眼，幽深足敘情。",
            "何當共携被，重此聽秋聲。"
        ],
        "title": "同成父弟訪王亢宗遇周欽止同過圓通看竹二首  其二",
        "id": "4e1e8b2f-8560-42b5-b5f9-d5d0ca960ab0"
    },
    {
        "author": "趙蕃",
        "paragraphs": [
            "黄溪方輟供，頓有仰山來。",
            "久怕羊腸險，小聽松吹回。",
            "喜能澆渴肺，愁柰走饑雷。",
            "何日俱君謁，香凝燕寢開。"
        ],
        "title": "飲袁州惠仰山茶",
        "id": "f871aa33-7014-45a3-9823-4a49320d1b60"
    },
    {
        "author": "趙蕃",
        "paragraphs": [
            "吾州大琛酒，名不謝孤洲。",
            "女子亦知價，行人皆繫舟。",
            "西來灘過險，東上寺逢幽。",
            "未說千憂散，姑爲一醉謀。"
        ],
        "title": "大琛沽酒",
        "id": "729aee74-d148-461f-bd2a-e3ada05f2196"
    },
    {
        "author": "趙蕃",
        "paragraphs": [
            "山居蔬果少，口腹每勞人。",
            "梅子欣初食，櫻桃併及新。",
            "供鹽貧亦辦，薦酪遠無因。",
            "便可呼杯勺，數朝陰雨頻。"
        ],
        "title": "鄰居送梅子朱櫻",
        "id": "bb6c3d44-b92a-446e-9676-243176ed4c55"
    },
    {
        "author": "趙蕃",
        "paragraphs": [
            "渾忘生朽腐，直擬暮光輝。",
            "解燭書帷靜，能添列宿稀。",
            "當風方自表，带雨忽成微。",
            "變滅無多理，榮枯會一歸。"
        ],
        "title": "螢火",
        "id": "9bb1d7e8-7f85-4020-bacb-0769e375f62f"
    },
    {
        "author": "趙蕃",
        "paragraphs": [
            "奚李風流遠，名家得自賢。",
            "粗能明款識，不暇別中邊。",
            "歲計一丸足，癡人連屋懸。",
            "此生能幾屐，茲士信超然。"
        ],
        "title": "贈墨二首  其一",
        "id": "889f8f80-95cf-4ff6-a8bc-8643104da452"
    },
    {
        "author": "趙蕃",
        "paragraphs": [
            "斲我千年質，成茲數寸瑿。",
            "當從黑白辨，豈問姓名題。",
            "願效文章用，寧辭肌骨刲。",
            "先生無浪語，略爲究端倪。"
        ],
        "title": "贈墨二首  其二",
        "id": "a1246d23-5b09-4925-acb2-221ae9ec05df"
    },
    {
        "author": "趙蕃",
        "paragraphs": [
            "一種端溪石，下巖滋別源。",
            "千金騰有翼，尺璧走非跟。",
            "自顧婆娑質，適堪椎鈍根。",
            "終焉老茅屋，已矣獻金門。"
        ],
        "title": "贈硯",
        "id": "0a8b2e82-8df4-4399-bf69-b7f65242b076"
    },
    {
        "author": "趙蕃",
        "paragraphs": [
            "食硯固可笑，硯枯還有云。",
            "先生信難說，吾事亦徒勤。",
            "歲久當消髀，研窮且斷筋。",
            "不如因墜地，瘞得退之文。"
        ],
        "title": "硯答",
        "id": "e5263973-5d90-414d-ab76-143b4b5bb53b"
    },
    {
        "author": "趙蕃",
        "paragraphs": [
            "近有平安使，新詩得盡傳。",
            "深懷行役苦，更憶弟昆賢。",
            "笠水鴟夷子，荆溪玉局僊。",
            "經行如有訪，小爲繫歸船。"
        ],
        "title": "讀子進浙行詩軸中有二詩見寄次韻報之  其一",
        "id": "d4adba0c-f68c-46a4-88a6-9f0e46e04c2e"
    },
    {
        "author": "趙蕃",
        "paragraphs": [
            "何夕佳風月，仍陪笑語清。",
            "依依數行李，了了盡平生。",
            "要使交游態，渾如手足情。",
            "居閒有此樂，那用占時名。"
        ],
        "title": "讀子進浙行詩軸中有二詩見寄次韻報之  其二",
        "id": "baabbcd6-d3ab-4a77-b27e-2cf2da830fb5"
    },
    {
        "author": "趙蕃",
        "paragraphs": [
            "每念新疎闊，還思舊倡酬。",
            "年齡故相並，文事孰能優。",
            "媿乏聞多益，難支問不休。",
            "黄陳有正派，舍是復何求。"
        ],
        "title": "秀奕以文編垂示簡之",
        "id": "b9fe3904-615b-4dc7-a6ac-e85bef82b1c7"
    },
    {
        "author": "趙蕃",
        "paragraphs": [
            "古貨自難買，良工徒苦心。",
            "誰能明致力，于此是知音。",
            "門第成乖隔，江湖阻滯淫。",
            "寄書因有使，還得附微吟。"
        ],
        "title": "以近詩寄丘運使",
        "id": "fb05fb93-4e57-422b-b097-cdccc63a4768"
    },
    {
        "author": "趙蕃",
        "paragraphs": [
            "去歲都城客，傳聞召節馳。",
            "深期遂披覩，得以敘乖離。",
            "竟復參差是，空成悵望茲。",
            "外臺知不遠，匹馬敢言疲。"
        ],
        "title": "呈林子方運使四首  其一",
        "id": "b773cfee-7d08-418b-815e-1a155eff2b0b"
    },
    {
        "author": "趙蕃",
        "paragraphs": [
            "憶自梧州別，懷茲下榻勤。",
            "寸心長炯炯，尺素每云云。",
            "遠地必迂報，高情真薄雲。",
            "百年公幾見，五十我無聞。"
        ],
        "title": "呈林子方運使四首  其二",
        "id": "af97a80c-6941-4642-afeb-7fdd50e4a239"
    },
    {
        "author": "趙蕃",
        "paragraphs": [
            "一代推人物，諸生頼楷模。",
            "高風雖莫並，盛德本非孤。",
            "物望歸臺閣，官稱復轉輸。",
            "澄清雖雅志，獻納政時須。"
        ],
        "title": "呈林子方運使四首  其三",
        "id": "5bc1b2ae-52cb-4588-a46d-3bc0988cdbbf"
    },
    {
        "author": "趙蕃",
        "paragraphs": [
            "白髮絲難理，青衫葉半枯。",
            "自憐謀斗食，敢作慟窮途。",
            "試問遥書札，何如邇坐隅。",
            "合江趨浩渺，分水忘崎嶇。"
        ],
        "title": "呈林子方運使四首  其四",
        "id": "21210f38-a79a-4547-b3c8-8b5e42e92b01"
    },
    {
        "author": "趙蕃",
        "paragraphs": [
            "一自嘉禾見，于今歲幾多。",
            "飛騰公可那，流落我如何。",
            "舊說金能點，今成鏡失磨。",
            "未甘終痼疾，還復向醫和。"
        ],
        "title": "投曾原伯運使二首  其一",
        "id": "e4239427-6890-4ffa-8819-8d4beff58207"
    },
    {
        "author": "趙蕃",
        "paragraphs": [
            "遠地書郵絕，長年屬望勞。",
            "要期親帚柄，寧憚學舟操。",
            "媿守藩籬小，難窺牆仞高。",
            "秋風滿天地，不廢候蟲號。"
        ],
        "title": "投曾原伯運使二首  其二",
        "id": "e0c44350-219e-405d-be42-f17d06a17ae8"
    },
    {
        "author": "趙蕃",
        "paragraphs": [
            "求識尤太史，泛舟維豫章。",
            "秋天值摇落，行色況蒼茫。",
            "竟乏驚人句，莫升君子堂。",
            "學詩雖老矣，猶擬遍諸方。"
        ],
        "title": "以近詩寄尤運使",
        "id": "53e7df9e-58dd-4d8b-a7a6-1bc93232940b"
    },
    {
        "author": "趙蕃",
        "paragraphs": [
            "海內求名輩，如公得未多。",
            "風流正始士，藝達孔門科。",
            "願識亦已久，陳詩無見訶。",
            "蒿蓬雖培塿，松柏自嵯峨。"
        ],
        "title": "呈丘運使三首  其一",
        "id": "04611504-bf68-4c35-bc99-be3688d5fb21"
    },
    {
        "author": "趙蕃",
        "paragraphs": [
            "奔逸聞千里，飛騰見九遷。",
            "禁途才咫尺，玉節屢回旋。",
            "看即自天下，催歸夜席前。",
            "如憐落鳶外，爲遣反驅邊。"
        ],
        "title": "呈丘運使三首  其二",
        "id": "cda484f2-bbd8-4d60-bd75-258ba39f0e1a"
    },
    {
        "author": "趙蕃",
        "paragraphs": [
            "從士二千里，學詩三十年。",
            "坐窮寧爲此，將老豈其然。",
            "恥食陶奴米，羞言夷甫錢。",
            "相逢何用早，契合有忘年。"
        ],
        "title": "呈丘運使三首  其三",
        "id": "b538cb53-8244-4b46-9c78-dd1f33ff56d9"
    },
    {
        "author": "趙蕃",
        "paragraphs": [
            "江夏無雙士，嘉禾百里君。",
            "信非今日吏，要與古人羣。",
            "閲世卧松柏，過前紛蚋蚊。",
            "薰蕕自我別，青白在渠分。"
        ],
        "title": "呈黄永新希二首  其一",
        "id": "02ecbc84-21b6-4f8c-bf55-7e9108ec108d"
    },
    {
        "author": "趙蕃",
        "paragraphs": [
            "偶作空房寓，頻成假日從。",
            "平生壯詩膽，一見怯譚鋒。",
            "天地雖云礙，江湖詎不容。",
            "終南捷徑絕，衡嶽卧圖逢。"
        ],
        "title": "呈黄永新希二首  其二",
        "id": "737b4c34-b15b-4140-8ad4-1c0c20cd6b22"
    },
    {
        "author": "趙蕃",
        "paragraphs": [
            "游日甘泉舊，如公孰與先。",
            "內雖資獻納，外乃藉蕃宣。",
            "今日江淮地，寧惟牧守權。",
            "功名端未晚，勉力繼青氈。"
        ],
        "title": "呈張太平三首  其一",
        "id": "e55389e7-6017-4d76-b6df-f7919ee4759c"
    },
    {
        "author": "趙蕃",
        "paragraphs": [
            "貴者多驕士，古然寧邇來。",
            "惟公獨超俗，片善靡遺才。",
            "譽已滿臺閣，勤方散草萊。",
            "深知桃李徑，不爲看花栽。"
        ],
        "title": "呈張太平三首  其二",
        "id": "502ddec3-4597-4425-9591-c8c7c82d9340"
    },
    {
        "author": "趙蕃",
        "paragraphs": [
            "門牆十五載，每見辱加親。",
            "老至名不立，道乖家轉貧。",
            "世誰能我及，志欲向公申。",
            "賸欲搜詩獻，青山恐笑人。"
        ],
        "title": "呈張太平三首  其三",
        "id": "ecc92b13-ebd0-42bf-bd4b-1abf9369c143"
    },
    {
        "author": "趙蕃",
        "paragraphs": [
            "射策今晁董，摛詞昔左班。",
            "題輿已最課，召節待遄頒。",
            "鵬背九萬里，龍媒十二閑。",
            "除書看臺閣，盛事聳荆蠻。"
        ],
        "title": "送劉通判二首  其一",
        "id": "49df7a40-efcf-465a-ab2b-83e5a5832fa1"
    },
    {
        "author": "趙蕃",
        "paragraphs": [
            "國祚重興後，人才應運生。",
            "端殊飛紫鷟，亦異夢長庚。",
            "大半廟堂用，若爲州縣更。",
            "垂弧賀今日，連茹徯茲行。"
        ],
        "title": "送劉通判二首  其二",
        "id": "4be5e91d-9170-44ce-9345-dc29107296f7"
    }
]