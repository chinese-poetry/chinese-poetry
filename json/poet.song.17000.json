[
    {
        "author": "釋契嵩",
        "paragraphs": [
            "寒郊纔喜歲華新，景物陰陰又一旬。",
            "雲带天低垂壓野，雨藏春晝暗迷人。",
            "寧愁燈火妨明月，却嘆詩家惜令辰。",
            "陶令而今卧江國，倚樓吟望更誰親。"
        ],
        "title": "新歲連雨不止因寄公濟兼簡賢令强公",
        "id": "549cf4d7-afcc-4ffb-aa19-06c0f101ec1d"
    },
    {
        "author": "釋契嵩",
        "paragraphs": [
            "冉冉流年年曆新，仲春春日未盈旬。",
            "何爲萬里青雲士，來問雙峰白髮人。",
            "詩思雅驚含老格，風神清爽惜芳辰。",
            "況聞傲令陶元亮，蠟屐須來與我親。"
        ],
        "title": "又次韻奉寄强令",
        "id": "95dc6ec2-dad2-4a89-b218-5a71e656933d"
    },
    {
        "author": "釋惟晤",
        "paragraphs": [
            "雪滿西山春未歸，泉聲凍咽鳥聲稀。",
            "靜觀眼境人間渺，驅逐詩魔天外飛。",
            "一飽每將松作飯，大寒重換紙爲衣。",
            "我憐詩是君家事，更約論心極細微。"
        ],
        "title": "錢湖草堂次仲靈韻",
        "id": "28698168-d68f-4dfc-89ae-0994e4fe74e4"
    },
    {
        "author": "釋惟晤",
        "paragraphs": [
            "庵在千株松桂下，更無塵事到夫君。",
            "高蹤罕過呼猿澗，靜思唯看抱石雲。",
            "日暮坐間禽影集，雪晴岸畔路形分。",
            "揚雄約我須投宿，月裏禪餘怯論文。"
        ],
        "title": "將訪永安東山禪師先寄",
        "id": "2b4b2af6-6b82-4c13-b74a-67ea05a1f8cc"
    },
    {
        "author": "釋惟晤",
        "paragraphs": [
            "道安獨繼襄陽踵，詩好慵窺霅晝評。",
            "竹屋數間經幾載，草衣三事傲平生。",
            "縱陪林下收孤迹，難學人間走大名。",
            "燈火已殘譚未倦，曉風斜雨打窗聲。"
        ],
        "title": "次韻奉和",
        "id": "7fe71dfa-4cbc-484f-880b-97ed5930bf5f"
    },
    {
        "author": "釋惟晤",
        "paragraphs": [
            "白雲蒼海一重重，傍舍遥聞隔塢鐘。",
            "月上更無人語鬧，雪深空認虎行蹤。",
            "詩書共喜燈前論，茗果翻疑夢裏逢。",
            "脫屣高譚無限樂，熅鑪寒擁日高舂。"
        ],
        "title": "次韻和酬",
        "id": "6a586894-6220-4288-afcb-d5953532d2c3"
    },
    {
        "author": "釋惟晤",
        "paragraphs": [
            "雨洗羣山秀色分，一笻雙屐到松門。",
            "天邊雲散爭歸洞，島外樵還各占村。",
            "久著青袍心已厭，相看白首事休論。",
            "請君細問黄梅老，當信禪河別有源。"
        ],
        "title": "次韻和酬",
        "id": "44d4ac0d-b8df-42da-a0f9-62fbf49bf2b6"
    },
    {
        "author": "釋惟晤",
        "paragraphs": [
            "戰退睡魔重酌茗，再披文卷眩生花。",
            "喜逢長夜身雖健，勉和新詩興未佳。",
            "風細猿聲清似梵，月明杉影密如麻。",
            "臘寒燈炷飛蛾滅，何必殷勤護薄紗。"
        ],
        "title": "次韻和酬",
        "id": "426ee42b-fa43-4332-b949-120cae34c950"
    },
    {
        "author": "釋惟晤",
        "paragraphs": [
            "曉過翻經臺下寺，與君同謁祖師堂。",
            "庭前紫桂葉頻脫，石上紅梅花正香。",
            "出洞陰雲分遠影，挂松寒日漏清光。",
            "謝公勸飯須無讓，不許非時薦茗湯。"
        ],
        "title": "次韻和酬",
        "id": "6142b484-262e-4045-bc81-bc18970ff320"
    },
    {
        "author": "釋惟晤",
        "paragraphs": [
            "撥雲過得南隴去，流水激濺一澗長。",
            "盤石誰堆補缺岸，老松自倒成危梁。",
            "沙禽呼雌頻叫噪，山藥吐色常芬芳。",
            "臘去春歸山愈好，喜君共無塵事忙。"
        ],
        "title": "次韻和酬",
        "id": "7c1321bb-628a-4ba0-ab58-63f6650f8e90"
    },
    {
        "author": "釋惟晤",
        "paragraphs": [
            "天寒雨細日將暮，泥滑誰禁策馬還。",
            "砂穴吐泉鳴決決，竹叢歸鳥語關關。",
            "聊睎謝客須穿屐，莫羨支公獨買山。",
            "方外論交情未淺，願陪投老白雲閒。"
        ],
        "title": "次韻和酬",
        "id": "85ff1683-4e92-4402-9d4b-86820e587852"
    },
    {
        "author": "釋惟晤",
        "paragraphs": [
            "平昔詩禪友契深，更來人外事幽尋。",
            "雨餘澗壑流寒響，歲晏檉杉老翠陰。",
            "袒跣不妨陶令醉，風流多效洛生吟。",
            "山翁解榻延清賞，未放前賢勝竹林。"
        ],
        "title": "次韻和酬",
        "id": "ecdb18cd-a6bb-4b68-9c62-96a95ae8a97b"
    },
    {
        "author": "釋惟晤",
        "paragraphs": [
            "燈火青熒雲塢寺，清猿叫斷有餘音。",
            "檻梅雪白春風近，山雨盆傾澗水深。",
            "背世跡憐高鳥跡，結交心契老松心。",
            "酬君秀句無新語，徒攪詩腸徹曙吟。"
        ],
        "title": "次韻和酬",
        "id": "39753ca3-759e-4391-80fa-42f5bc73acb7"
    },
    {
        "author": "釋惟晤",
        "paragraphs": [
            "澗泉吾所好，山舍寂無喧。",
            "春脈生雲底，夜聲來枕前。",
            "風休不動竹，月上未嗁猿。",
            "石上鳴逾急，泠然清夢魂。"
        ],
        "title": "同",
        "id": "124df8e5-3126-4792-9206-113751eb3c1f"
    },
    {
        "author": "釋惟晤",
        "paragraphs": [
            "掃携綠野村邊去，累日青山曠世機。",
            "惜向永安蘭若別，還經靈隱渡頭歸。",
            "雲峰積雪迷樵徑，石罅新泉濺客衣。",
            "詩會未由陪帝戚，心隨雲鳥入城飛。"
        ],
        "title": "次韻和酬",
        "id": "eea4dcad-c035-4dee-8cb7-cc28e2ff8309"
    },
    {
        "author": "釋惟晤",
        "paragraphs": [
            "興高未肯輟清詩，捨轎重扶櫛栗枝。",
            "松柏青肥春雨洗，煙雲輕健澗風吹。",
            "樵歸後塢連聲唱，鹿過前溪失隊悲。",
            "莫道還家甘寂默，陶潜自有五男兒。"
        ],
        "title": "次韻和酬",
        "id": "9d62a443-ff93-475d-9d12-dbdd92259b2d"
    },
    {
        "author": "釋惟晤",
        "paragraphs": [
            "松行未盡却回頭，寒雨霶沱已漸收。",
            "望海閣邊雲繚繞，行春橋下水奔流。",
            "山庵驟別高譚遠，城寺將歸滿面羞。",
            "須效著書同護法，悠悠人事漫拘囚。"
        ],
        "title": "出山至中塗寄永安禪師",
        "id": "4f45e182-0c7e-487a-8ef9-ba8a1d2390bb"
    },
    {
        "author": "釋惟晤",
        "paragraphs": [
            "今日追懷昨日游，二君乘興似奔流。",
            "遠尋幽壑行拖屐，累到深雲卧枕邱。",
            "崖竹蕭疏晴影亂，塢梅零落晚香收。",
            "會須重訪藤州老，更約高才沈隱侯。"
        ],
        "title": "次韻和酬",
        "id": "9270a9d3-966d-4927-b69b-2f8fb3ea0dc8"
    },
    {
        "author": "釋惟晤",
        "paragraphs": [
            "白髮東山老，青林西塢歸。",
            "聽猿時駐錫，厲水自褰衣。",
            "高論才難敵，孤蹤行亦稀。",
            "慚君寄樵采，佳句出巖扉。"
        ],
        "title": "次韻奉和",
        "id": "ee6e0f9f-07cc-49e0-87ad-3887b4c07966"
    },
    {
        "author": "釋惟晤",
        "paragraphs": [
            "杜門誰復念吾曹，老畏春寒擁毳袍。",
            "懶慢從來徒自笑，唱酬今更怯君高。",
            "曾無道譽喧喧播，厭把肝脾苦苦勞。",
            "佳句忽來催野句，譬將凡果偪仙桃。"
        ],
        "title": "次韻奉酬",
        "id": "7b8f6bcb-7e27-4c0a-befc-2458a728d603"
    },
    {
        "author": "釋{巩/言}元",
        "paragraphs": [
            "野步溪流靜，源深興未歸。",
            "晚禽棲雪竹，殘霰灑禪衣。",
            "放意天涯遠，狂吟人跡稀。",
            "詩成寄我侶，清氣動禪扉。"
        ],
        "title": "次韻奉酬仲靈歲暮還西塢見寄",
        "id": "8f7fa2a3-d7a7-4583-96cd-e1be4df84334"
    },
    {
        "author": "歐陽修",
        "paragraphs": [
            "顔回飲瓢水，陋巷卧曲肱。",
            "盜跖厭人肝，九州恣橫行。",
            "回仁而短命，跖壽死免兵。",
            "愚夫仰天呼，禍福豈足憑。",
            "跖身一腐鼠，死朽化無形。",
            "萬世尚遭戮，筆誅甚刀刑。",
            "思其生所得，豺犬飽臭腥。",
            "顔子聖人徒，生知自誠明。",
            "惟其生之樂，豈減跖所榮。",
            "死也至今在，光輝如日星。",
            "譬如埋金玉，不耗精與英。",
            "生死得失間，較量誰重輕。",
            "善惡理如此，毋尤天不平。"
        ],
        "title": "顔跖",
        "id": "4c268597-4925-46eb-bd39-382eec5defcc"
    },
    {
        "author": "歐陽修",
        "paragraphs": [
            "猛虎白日行，心閑貌揚揚。",
            "當路擇人肉，羆豬不形相。",
            "頭垂尾不掉，百獸自然降。",
            "暗禍發所忽，有機埋路傍。",
            "徐行自踏之，機翻矢穿腸。",
            "怒吼震林丘，瓦落兒墮床。",
            "已死不敢近，目睛射餘光。",
            "虎勇恃其外，爪牙利鉤鋩。",
            "人形雖羸弱，智巧乃中藏。",
            "恃外可摧折，藏中難測量。",
            "英心多決烈，自信不猜防。",
            "老狐足姦計，安居穴垣牆。",
            "窮冬聽冰渡，思慮豈不長。",
            "引身入扱中，將死猶跳踉。",
            "狐姦固堪笑，虎猛誠可傷。"
        ],
        "title": "猛虎",
        "id": "54ac4a3d-bd8c-430a-bc5b-53ad38e0337d"
    },
    {
        "author": "歐陽修",
        "paragraphs": [
            "世說有仙草，得之能隱身。",
            "仙書已怪妄，此事況無文。",
            "嗟爾得從誰，不辨僞與真。",
            "持行入都市，自謂術通神。",
            "白日攫黄金，磊落揀奇珍。",
            "旁人掩口笑，縱汝暫懽忻。",
            "汝方矜所得，謂世盡盲昏。",
            "非人不見汝，乃汝不見人。"
        ],
        "title": "仙草",
        "id": "8b67b633-41b6-4c32-84e9-d7ebb4bd8d6e"
    },
    {
        "author": "歐陽修",
        "paragraphs": [
            "躡蹻上高山，探險慕幽賞。",
            "初驚澗芳早，忽望巖扉敞。",
            "林窮路已迷，但逐樵歌響。"
        ],
        "title": "遊龍門分題十五首 上山",
        "id": "b2f57775-bd4a-4e01-8df6-183932194e62"
    },
    {
        "author": "歐陽修",
        "paragraphs": [
            "行歌翠微裏，共下山前路。",
            "千峯返照外，一鳥投巖去。",
            "渡口晚無人，繫舸芳洲樹。"
        ],
        "title": "遊龍門分題十五首 下山",
        "id": "14849909-3227-4ade-989b-dd80626ba737"
    },
    {
        "author": "歐陽修",
        "paragraphs": [
            "高灘復下灘，風急刺舟難。",
            "不及樓中客，徘徊川上山。",
            "夕陽洲渚遠，唯見白鷗翻。"
        ],
        "title": "遊龍門分題十五首 石樓",
        "id": "e002af23-4731-475b-9b4b-d73e4fee4ecd"
    },
    {
        "author": "歐陽修",
        "paragraphs": [
            "聞鍾渡寒水，共步尋雲嶂。",
            "還隨孤鳥下，却望層林上。",
            "清梵遠猶聞，日暮空山響。"
        ],
        "title": "遊龍門分題十五首 上方閣",
        "id": "dd4cf06a-7130-4b4b-af0f-a403738fdfff"
    },
    {
        "author": "歐陽修",
        "paragraphs": [
            "春谿漸生溜，演漾迴舟小。",
            "沙禽獨避人，飛去青林杪。"
        ],
        "title": "遊龍門分題十五首 伊川泛舟",
        "id": "193dc18c-df14-4932-9d14-340a5da8f9af"
    },
    {
        "author": "歐陽修",
        "paragraphs": [
            "橫槎渡深澗，披露採香薇。",
            "樵歌雜梵響，共向松林歸。",
            "日落寒山慘，浮雲隨客衣。"
        ],
        "title": "遊龍門分題十五首 宿廣化寺",
        "id": "c06fdf2d-6615-49f5-8fae-505c7949072d"
    },
    {
        "author": "歐陽修",
        "paragraphs": [
            "春巖瀑泉響，夜久山已寂。",
            "明月浄松林，千峯同一色。"
        ],
        "tags": [
            "月亮",
            "山水"
        ],
        "title": "遊龍門分題十五首 自菩提步月歸廣化寺",
        "id": "2c40e08a-559c-4ee2-ad66-8bdfd80c5bda"
    },
    {
        "author": "歐陽修",
        "paragraphs": [
            "亂石瀉溪流，跳波濺如雪。",
            "往來川上人，朝暮愁灘闊。",
            "更待浮雲散，孤舟弄明月。"
        ],
        "title": "遊龍門分題十五首 八節灘",
        "id": "f3589fea-2387-4077-af92-22e45b340294"
    },
    {
        "author": "歐陽修",
        "paragraphs": [
            "芳荃奠蘭酌，共弔松林裏。",
            "溪口望山椒，但見浮雲起。"
        ],
        "title": "遊龍門分題十五首 白傅墳",
        "id": "3cc26305-dadd-4eaf-bcb6-21ba9d5438a8"
    },
    {
        "author": "歐陽修",
        "paragraphs": [
            "野色混晴嵐，蒼茫辨煙樹。",
            "行人下山道，猶向都門去。"
        ],
        "title": "遊龍門分題十五首 晚登菩提上方",
        "id": "4a554e05-1dcc-4b06-bef1-0d25b52caf5d"
    },
    {
        "author": "歐陽修",
        "paragraphs": [
            "古木卧山腰，危根老盤石。",
            "山中苦霜霰，歲久無春色。",
            "不如巖下桂，開花獨留客。"
        ],
        "title": "遊龍門分題十五首 山槎",
        "id": "e7c6c89f-3c42-4433-a0d1-f38a455c0a6c"
    },
    {
        "author": "歐陽修",
        "paragraphs": [
            "巨石何亭亭，孤生此巖側。",
            "白雲與翠霧，誰見琅玕色。",
            "惟應山鳥飛，百轉時來息。"
        ],
        "title": "遊龍門分題十五首 石笋",
        "id": "089ea672-2298-4043-9f7a-aeac86b5121a"
    },
    {
        "author": "歐陽修",
        "paragraphs": [
            "畫舷鳴兩槳，日暮芒洲路。",
            "泛泛風波鳥，雙雙弄紋羽。",
            "愛之欲移舟，漸近還飛去。"
        ],
        "title": "遊龍門分題十五首 鴛鴦",
        "id": "7afbea11-47e7-4636-8beb-23e960097d2a"
    },
    {
        "author": "歐陽修",
        "paragraphs": [
            "春水弄春沙，蕩漾流不極。",
            "笭箵苦難滿，終日沙頭客。",
            "向暮卷空罾，棹歌菱浦北。"
        ],
        "title": "遊龍門分題十五首 魚罾",
        "id": "3d61666a-da00-455f-af47-90e4fe85ce60"
    },
    {
        "author": "歐陽修",
        "paragraphs": [
            "日色弄晴川，時時錦鱗躍。",
            "輕飛若下韝，豈畏風灘惡。",
            "人歸晚渚靜，獨傍漁舟落。"
        ],
        "title": "遊龍門分題十五首 魚鷹",
        "id": "47a8d8fb-8682-4bd5-9ea3-3782edb55758"
    },
    {
        "author": "歐陽修",
        "paragraphs": [
            "東郊漸微綠，驅馬忻獨往。",
            "梅繁野渡晴，泉落春山響。",
            "身閑愛物外，趣遠諧心賞。",
            "歸路逐樵歌，落日寒川上。"
        ],
        "title": "伊川獨遊",
        "id": "9b9ca9f9-4ef0-4141-9413-13a87bff6791"
    },
    {
        "author": "歐陽修",
        "paragraphs": [
            "漾檝泝清川，捨舟緣翠嶺。",
            "探奇冒層嶮，因以窮人境。",
            "弄舟終日愛雲山，徒見青蒼杳靄間。",
            "誰知一室煙霞裏，乳竇雲腴凝石髓。",
            "蒼崖一徑橫查渡，翠壁千尋當戶起。",
            "昔人心賞爲誰留，人去山阿跡更幽。",
            "青蘿綠桂何岑寂，山鳥嘐嘐不驚客。",
            "松鳴澗底自生風，月出林間來照席。",
            "仙境難尋復易迷，山回路轉向人知。",
            "惟應洞口春花落，流出巖前百丈谿。"
        ],
        "title": "三遊洞",
        "id": "cb097f3e-c1f1-45a8-ab11-9baf98723554"
    },
    {
        "author": "歐陽修",
        "paragraphs": [
            "隔谷聞溪聲，尋溪度橫嶺。",
            "清流涵白石，靜見千峯影。",
            "巖花無時歇，翠栢鬰何整。",
            "安能戀潺湲，俯仰弄雲景。"
        ],
        "title": "下牢溪",
        "id": "aaff113e-155a-4bf3-a572-c97bce2290c1"
    },
    {
        "author": "歐陽修",
        "paragraphs": [
            "石溜吐陰崖，泉聲滿空谷。",
            "能邀弄泉客，繫舸留巖腹。",
            "陰精分月窟，水味標茶錄。",
            "共約試春芽，槍旗幾時綠。"
        ],
        "title": "蝦蟆碚",
        "id": "74c615e9-a7f9-467e-a8fe-99a4e0ea7486"
    },
    {
        "author": "歐陽修",
        "paragraphs": [
            "大川雖有神，淫祀亦其俗。",
            "石馬繫祠門，山鵶噪叢木。",
            "潭潭村鼓隔溪聞，楚巫歌舞送迎神。",
            "畫船百丈山前路，上灘下峽長來去。",
            "江水東流不暫停，黄牛千古長如故。",
            "峽山侵天起青嶂，崖崩路絕無由上。",
            "黄牛不下江頭飲，行人惟向舟中望。",
            "朝朝暮暮見黄牛，徒使行人過此愁。",
            "山高更遠望猶見，不是黄牛滯客舟。"
        ],
        "title": "黄牛峽祠",
        "id": "50adecaa-0a77-49fe-bd91-8dacfd3fa369"
    },
    {
        "author": "歐陽修",
        "paragraphs": [
            "紅梨千葉愛者誰，白髮郎官心好奇。",
            "徘徊繞樹不忍折，一日千匝看無時。",
            "夷陵寂寞千山裏，地遠氣偏時節異。",
            "愁煙苦霧少芳菲，野卉蠻花鬭紅紫。",
            "可憐此樹生此處，高枝絕艷無人顧。",
            "春風吹落復吹開，山鳥飛來自飛去。",
            "根盤樹老幾經春，真賞今纔遇使君。",
            "風輕絳雪罇前舞，日暖繁香露下聞。",
            "從來奇物產天涯，安得移根植帝家。",
            "猶勝張騫爲漢使，辛勤西域徙榴花。"
        ],
        "title": "千葉紅梨花",
        "id": "60406864-eedf-42b9-ab1e-f9b463f67cd1"
    },
    {
        "author": "歐陽修",
        "paragraphs": [
            "蠻荆鮮人秀，厥美爲物怪。",
            "禽鳥得之多，山雞稟其粹。",
            "眾綵爛成文，真色不可繪。",
            "仙衣霓紛披，女錦花綷縩。",
            "輝華日光亂，眩轉目晴憊。",
            "高田啄秋粟，下澗飲寒瀨。",
            "清唳或相呼，舞影還自愛。",
            "豈知文章累，遂使網羅掛。",
            "及禍誠有媒，求友反遭賣。",
            "有身乃吾患，斷尾亦前戒。",
            "不羣世所驚，甚美眾之害。",
            "稻粱雖云厚，樊縶豈爲泰。",
            "山林歸無期，羽翮日已鎩。",
            "用晦有前言，書之可爲誡。"
        ],
        "title": "金雞五言十四韻",
        "id": "ef824511-c0f5-43cc-b5c3-3a494d88d445"
    },
    {
        "author": "歐陽修",
        "paragraphs": [
            "江上孤峯蔽綠蘿，縣樓終日對嵯峩。",
            "叢林已廢姜祠在，事迹難尋楚語訛。",
            "空餘一派寒巖側，澄碧泓渟涵玉色。",
            "野僧豈解惜清泉，蠻俗那知爲勝迹。",
            "西陵老令好尋幽，時共登臨向此遊。",
            "欹危一逕穿林樾，盤石蒼苔留客歇。",
            "山深雲日變陰晴，澗栢巖松度歲青。",
            "谷裏花開知地暖，林間鳥語作春聲。",
            "依依渡口夕陽時，却望層巒在翠微。",
            "城頭暮鼓休催客，更待橫江弄月歸。"
        ],
        "title": "和丁寶臣遊甘洋寺",
        "id": "79e3f803-fc82-4e69-99da-fc087f005e7e"
    },
    {
        "author": "歐陽修",
        "paragraphs": [
            "太華之松千歲肯，嘗聞其下多茯苓。",
            "地靈山秀草木異，往往變化爲人形。",
            "神仙不欲世人採，覆以雲氣常冥冥。",
            "臺郎何年得真訣，服餌既久毛骨清。",
            "汝陽昔見今十載，丹顔益少方瞳明。",
            "郡齋政成罇俎樂，高談日接無俗情。",
            "詔書忽下襃美績，使車朝出行屬城。",
            "職清事簡稱雅意，蠹書古篋晨裝輕。",
            "洛陽花色笑春日，錦衣晝歸閭里驚。",
            "自云就欲謝官去，烏紗白髮西臺卿。",
            "他年我亦老嵩少，願乞仙粒分餘馨。"
        ],
        "title": "送京西提點刑獄張駕部",
        "id": "feddb1c8-50fc-40c6-bd4c-d703214bfe62"
    },
    {
        "author": "歐陽修",
        "paragraphs": [
            "南山有鳴鳳，其音和且清。",
            "鳴於有道國，出則天下平。",
            "杜默東土秀，能吟鳳凰聲。",
            "作詩幾百篇，長歌仍短行。",
            "携之入京邑，欲使眾耳驚。",
            "來時上師堂，再拜辭先生。",
            "先生頷首遣，教以勿驕矜。",
            "贈之三豪篇，而我濫一名。",
            "杜子來訪我，欲求相和鳴。",
            "顧我文字卑，未足當豪英。",
            "豈如子之辭，鏗鍠間鏞笙。",
            "淫哇俗所樂，百鳥徒嚶嚶。",
            "杜子卷舌去，歸衫翩以輕。",
            "京東聚羣盜，河北點新兵。",
            "饑荒與愁苦，道路日以盈。",
            "子盍引其吭，發聲通下情。",
            "上聞天子聰，次使宰相聽。",
            "何必九包禽，始能瑞堯庭。",
            "子詩何時作，我耳入已傾。",
            "願以白玉琴，寫之朱絲繩。"
        ],
        "title": "贈杜默",
        "id": "1056e7d2-2c79-45d3-a34e-279fca00a1ff"
    },
    {
        "author": "歐陽修",
        "paragraphs": [
            "始吾尚幼學弄筆，羣兒爭誦公初文。",
            "嗟我今年已白髮，公初相見猶埃塵。",
            "傳家尚喜有二子，始知靈珠出淮濱。",
            "去年束書來上國，欲以文字驚眾人。",
            "駑駘羣馬斂足避，天衢讓路先騏驎。",
            "尚書禮部奏高第，斂衣襆硯趨嚴宸。",
            "曈曈春日轉黄傘，藹藹賦筆摛青雲。",
            "我時寓直殿廬外，眾中迎子笑以忻。",
            "明朝失意落人後，我爲沮氣羞出門。",
            "得官高要幾千里，猶幸海遠無惡氛。",
            "英英帝圃多鸞凰，上下羽翼何繽紛。",
            "期子當呼丹山鳳，爲瑞相與來及羣。"
        ],
        "title": "送呂夏卿",
        "id": "ed57920b-e3ac-42f9-bece-5c5cea451048"
    },
    {
        "author": "歐陽修",
        "paragraphs": [
            "吾思夷陵山，山亂不可究。",
            "東城一堠餘，高下漸岡阜。",
            "羣峯迤邐接，四顧無前後。",
            "憶嘗祗吏役，鉅細悉經覯。",
            "是時秋卉紅，嶺谷堆纈繡。",
            "林枯松鱗皴，山老石脊瘦。",
            "斷徑履頹崖，孤泉聽清溜。",
            "深行得平川，古俗見耕耨。",
            "澗荒驚麏奔，日出飛雉雊。",
            "盤石屢欹眠，綠巖堪解綬。",
            "幽尋歎獨往，清興思誰侑。",
            "其西乃三峽，嶮怪愈奇富。",
            "江如自天傾，岸立兩崖鬭。",
            "黔巫望西屬，越嶺通南奏。",
            "時時縣樓對，雲霧昏白晝。",
            "荒煙下牢戍，百仞寒溪漱。",
            "蝦蟆噴水簾，甘液勝飲酎。",
            "亦嘗到黄牛，泊舟聽猿狖。",
            "巉巉起絕壁，蒼翠非刻鏤。",
            "陰巖下攢叢，岫穴忽空透。",
            "遥岑聳孤出，可愛欣欲就。",
            "惟思得君詩，古健寫奇秀。",
            "今來會京師，車馬逐塵瞀。",
            "頹冠名白髮，舉酒無蒨袖。",
            "繁華不可慕，幽賞亦難遘。",
            "徒爲憶山吟，耳熱助嘲詬。"
        ],
        "title": "憶山示聖俞",
        "id": "38b53868-8f4a-4181-9ecc-85eca67465b4"
    },
    {
        "author": "歐陽修",
        "paragraphs": [
            "京師英豪域，車馬日紛紛。",
            "唐生萬里客，一影隨一身。",
            "出無車與馬，但踏車馬塵。",
            "日食不自飽，讀書依主人。",
            "夜夜客枕夢，北風吹孤雲。",
            "翩然動歸思，旦夕來叩門。",
            "終年少人識，逆旅惟我親。",
            "來學媿道矒，贈歸慚橐貧。",
            "勉之期不止，多穫由力耘。",
            "指家大嶺北，重湖浩無垠。",
            "飛鴈不可到，書來安得頻。"
        ],
        "title": "送唐生",
        "id": "c1b6fe3a-964c-4c38-9534-8be4ebcbb3db"
    },
    {
        "author": "歐陽修",
        "paragraphs": [
            "一虜動邊陲，用兵三十萬。",
            "天威豈不嚴，賊首猶未獻。",
            "自古王者師，有征而不戰。",
            "勝敗繫人謀，得失由廟算。",
            "是以天子明，咨詢務周徧。",
            "直欲採奇謀，不爲人品限。",
            "公車百千輩，下不遺僕賤。",
            "況於儒學者，延納宜無間。",
            "如何任生來，三月不得見。",
            "方茲急士時，論擇豈宜慢。",
            "任生居太原，白首勤著撰。",
            "閉戶不求聞，忽來誰所薦。",
            "人堅固當用，舉繆不加譴。",
            "賞罰兩無文，是非奚以辨。",
            "遂令拂衣歸，安使來者勸。",
            "嗟吾筆與舌，非職不敢諫。"
        ],
        "title": "送任處士歸太原",
        "id": "3981b563-7325-4066-8243-656c1d8fc092"
    },
    {
        "author": "歐陽修",
        "paragraphs": [
            "傾壺豈徒彊君飲，解带且欲留君談。",
            "洛陽舊友一時散，十年會合無二三。",
            "京師旱久塵土熱，忽值晚雨凉纖纖。",
            "滑公井泉釀最美，赤泥印酒新開緘。",
            "更吟君句勝啖炙，杏花妍媚春酣酣。",
            "吾交豪俊天下選，誰得眾美如君兼。",
            "詩工鑱刻露天骨，將論縱橫輕玉鈐。",
            "遺編最愛孫武說，往往曹杜遭夷芟。",
            "關西幕府不能辟，隴山敗將死可慚。",
            "嗟余身賤不敢薦，四十白髮猶青衫。",
            "吳興太守詩亦好，往奏玉琯和英咸。",
            "盃行到手莫辭醉，明日舉棹天東南。"
        ],
        "title": "聖俞會飲",
        "id": "36b5ac45-569a-4505-9ab6-2278eb808fc8"
    },
    {
        "author": "歐陽修",
        "paragraphs": [
            "武平天下才，四才滯鉛槧。",
            "忽乘使君舟，歸榜不可纜。",
            "都門春漸動，柳色綠將暗。",
            "掛帆千里風，水闊江灧灧。",
            "吳興水精宮，樓閣在寒鑑。",
            "橘柚秋苞繁，烏程春甕釅。",
            "清談越客醉，屢舞吳娘豔。",
            "寄詩毋憚頻，以慰離居念。"
        ],
        "title": "送胡學士知湖州",
        "id": "4dbfa3e2-9a91-4deb-b7a1-aa4c7e751cb3"
    },
    {
        "author": "歐陽修",
        "paragraphs": [
            "嗟我識君晚，君時猶壯夫。",
            "信哉天下奇，落落不可拘。",
            "軒昂懼驚俗，自隱酒之徒。",
            "一飲不計斗，傾河竭崑墟。",
            "作詩幾百篇，錦組聯瓊琚。",
            "時時出險語，意外研精麤。",
            "窮奇變雲煙，搜怪蟠蛟魚。",
            "詩成多自寫，筆法顔與虞。",
            "旋棄不復惜，所存今幾餘。",
            "往往落人間，藏之比明珠。",
            "又好題屋壁，虹蜺隨卷舒。",
            "遺蹤處處在，餘墨潤不枯。",
            "朐山頃歲出，我亦斥江湖。",
            "乖離四五載，人事忽焉殊。",
            "歸來見京師，心老貌已癯。",
            "但驚何其衰，豈意今也無。",
            "才高不少下，闊若與世踈。",
            "驊騮當少時，其志萬里塗。",
            "一旦老伏櫪，猶思主山芻。",
            "天兵宿西北，狂兒尚稽誅。",
            "而令壯士死，痛惜無賢愚。",
            "歸魂渦上田，露草荒春蕪。"
        ],
        "title": "哭曼卿",
        "id": "8a737974-a2ca-4b0f-bf2d-d593c86d424b"
    },
    {
        "author": "歐陽修",
        "paragraphs": [
            "吾聞廬山久，欲往世欲拘。",
            "昔歲貶夷陵，扁舟下江湖。",
            "八月到湓口，停帆望香爐。",
            "香爐雲霧間，杳靄疑有無。",
            "忽值秋日明，彩翠浮空虛。",
            "信哉奇且秀，不與灊霍俱。",
            "偶病不時往，中流但踟躕。",
            "今思尚髣髴，恨不傳畫圖。",
            "曇穎十年舊，風塵客京都。",
            "一旦不辭訣，飄然卷衣裾。",
            "山林往不返，古亦有吾儒。",
            "西北苦兵戰，江南仍旱枯。",
            "新秦又攻寇，京陜募兵夫。",
            "聖君念蒼生，賢相思良謨。",
            "嗟我無一說，朝紳拖舒舒。",
            "未能膏鼎鑊，又不老菰蒲。",
            "羨子識所止，雙林歸結廬。"
        ],
        "tags": [
            "庐山"
        ],
        "title": "送曇穎歸廬山",
        "id": "1f49f3f5-d847-48b8-8180-3f26a3add9d7"
    },
    {
        "author": "歐陽修",
        "paragraphs": [
            "吾始未識子，但聞楊公賢。",
            "及子來叩門，手持贈子篇。",
            "賢愚視所與，不待交子言。",
            "子文諧律呂，子行潔琅玕。",
            "行矣慎所遊，惡草能敗蘭。"
        ],
        "title": "送孔秀才遊河北",
        "id": "77f3c742-5d0a-4019-b305-d047fc356999"
    },
    {
        "author": "歐陽修",
        "paragraphs": [
            "黍離不復雅，孔子修春秋。",
            "扶王貶吳楚，大法加諸侯。",
            "妄儒泥於魯，甚者云黜周。",
            "大旨既已矣，安能討源流。",
            "遂令學者迷，異說相交鉤。",
            "黎生西南秀，挾策來東遊。",
            "有司不見採，春霜滑歸輈。",
            "自云喜三傳，力欲探微幽。",
            "凡學患不彊，苟至將焉庾。",
            "聖言簡且直，慎勿迂其求。",
            "經通道自明，下筆如戈矛。",
            "一改不足衄，後功掩前羞。"
        ],
        "title": "送黎生下第還蜀",
        "id": "04e1156a-2622-4595-8b94-1292bb01f00a"
    },
    {
        "author": "歐陽修",
        "paragraphs": [
            "吾奇曾生者，始得之太學。",
            "初謂獨軒然，百鳥而一鶚。",
            "既又得楊生，羣獸出麟角。",
            "乃知天下才，所識慚未博。",
            "楊生初誰師，仁義而禮樂。",
            "天姿樸且茂，美不待追琢。",
            "始來讀其文，如渴飲醴酪。",
            "既坐即之談，稍稍吐鋒鍔。",
            "非唯富春秋，固已厚天爵。",
            "有司選羣材，繩墨困量度。",
            "胡爲謹毫分，而使遺磊落。",
            "至寶異常珍，夜光驚把握。",
            "駭者棄諸塗，竊拾充吾橐。",
            "其於獲二生，厥價玉一瑴。",
            "嗟吾雖得之，氣力獨何弱。",
            "帝閽啟巖巖，欲獻前復却。",
            "遽令扁舟下，飄若吹霜籜。",
            "世好競辛鹹，古味殊淡泊。",
            "否泰理有時，惟窮見其確。"
        ],
        "title": "送楊闢秀才",
        "id": "4b30084a-df98-4c76-a7ff-8188b4125483"
    },
    {
        "author": "歐陽修",
        "paragraphs": [
            "志士惜白日，高車無停輪。",
            "孔生東魯儒，年少勇且仁。",
            "大軸獻理匭，長裾弊街塵。",
            "門無黄金聘，家有白髮親。",
            "寒風八九月，北渡大河津。",
            "玉塞積精甲，金戈輝秋雲。",
            "孔生力數斗，其智兼千人。",
            "短褐不自暖，高談吐陽春。",
            "北州多賢侯，待士誰最勤。",
            "一見贈雙璧，再見延上賓。",
            "丈夫患不遇，豈患長賤貧。"
        ],
        "title": "送孔生再遊河北",
        "id": "1e8b652a-8eb4-45ab-b408-7ff261bde31c"
    },
    {
        "author": "歐陽修",
        "paragraphs": [
            "越欲僭宮室，傾貲事雕牆。",
            "佛屋尤其侈，耽耽擬侯王。",
            "文彩瑩丹漆，四壁金焜煌。",
            "上懸百寶蓋，宴坐以方牀。",
            "胡爲棄不居，棲身客京坊。",
            "辛勤營一室，有類燕巢梁。",
            "南方精飲食，菌笋鄙羔羊。",
            "飯以玉粒粳，調之甘露漿。",
            "一饌費千金，百品羅成行。",
            "晨興未飯僧，日昃不敢嘗。",
            "乃茲隨北客，枯粟充饑腸。",
            "東南地秀絕，山水澄清光。",
            "餘杭幾萬家，日夕焚清香。",
            "煙霏四面起，雲霧雜芬芳。",
            "豈如車馬塵，鬢髮染成霜。",
            "三者孰苦樂，子奚勤四方。",
            "乃云慕仁義，奔走不自遑。",
            "始知仁義力，可以治膏肓。",
            "有志誠可樂，及時宜自彊。",
            "人情重懷土，飛鳥思故鄉。",
            "夜枕聞北鴈，歸心逐南檣。",
            "歸兮能來否，送子以短章。"
        ],
        "title": "送慧勤歸餘杭",
        "id": "a86f3135-4f99-4849-b7c0-321c84196af2"
    },
    {
        "author": "歐陽修",
        "paragraphs": [
            "先生二十年東魯，能使魯人皆好學。",
            "其間張續與李常，剖琢珉石得天璞。",
            "大圭雖不假雕瑑，但未磨礲出圭角。",
            "二生因是天下寶，豈與先生私褚橐。",
            "先生示我何矜誇，手携文編謂新作。",
            "得之數日未暇讀，意欲百事先屏却。",
            "夜歸獨坐南窗下，寒燭青熒如熠爚。",
            "病眸昏澀乍開緘，燦若月星明錯落。",
            "辭嚴意正質非俚，古味雖淡醇不薄。",
            "千年佛老賊中國，禍福依憑羣黨惡。",
            "拔根掘窟期必盡，有勇無前力何犖。",
            "乃知二子果可用，非獨詞堅由志確。",
            "朝廷清明天子聖，陽德彙進羣陰剝。",
            "大烹養賢有列鼎，豈久師門共藜藿。",
            "予慚職諫未能薦，有酒且慰先生酌。"
        ],
        "title": "讀張李二生文贈石先生",
        "id": "1eb48d59-5762-4335-9a51-88e38635ffd5"
    },
    {
        "author": "歐陽修",
        "paragraphs": [
            "嘗聞紹述絳守居，偶來覽登周四隅。",
            "異哉樊子怪可吁，心欲獨出無古初。",
            "窮荒搜幽入有無，一語詰曲百盤紆。",
            "孰云已出不剽襲，句斷欲學盤庚書。",
            "荒煙古水蔚遺墟，我來嗟祗得其餘。",
            "栢槐端莊偉丈夫，蒼顔鬰鬰老不枯。",
            "靚容新麗一何姝，清池翠蓋擁紅蕖。",
            "胡鬅虎搏豈足道，記錄細碎何區區。",
            "虙氏八卦畫河圖，禹湯臯虺暨唐虞。",
            "豈不古奧萬世模，嫉世姣巧習卑汙。",
            "以奇矯薄駭羣愚，用此猶得追韓徒。",
            "我思其人爲躊躇，作詩聊謔爲坐娛。"
        ],
        "title": "絳守居園池",
        "id": "80083e91-b402-4e26-aacc-ccaac9b8d64b"
    },
    {
        "author": "歐陽修",
        "paragraphs": [
            "古城南出十里間，鳴渠夾路何潺潺。",
            "行人望祠下馬謁，退即祠下窺水源。",
            "地靈草木得餘潤，鬰鬰古栢含蒼煙。",
            "并兒自古事豪俠，戰爭五代幾百年。",
            "天開地闢真主出，猶須再駕方凱旋。",
            "頑民盡遷高壘削，秋草自綠埋空垣。",
            "并人昔遊晉水上，清鏡照耀涵朱顔。",
            "晉水今入并州裏，稻花漠漠澆平田。",
            "廢興髣髴無舊老，氣象寂寞餘山川。",
            "惟存祖宗聖功業，干戈象舞被管絃。",
            "我來覽登爲歎息，暫照白髮臨清泉。",
            "鳥啼人去廟門闔，還有山月來娟娟。"
        ],
        "title": "晉祠",
        "id": "460d6ff3-bd3a-4e8b-8473-fab89e9d4a1c"
    },
    {
        "author": "歐陽修",
        "paragraphs": [
            "羣峯擁軒檻，竹樹陰漠漠。",
            "公胡苦思山，規構自心作。",
            "惟予愛山者，初仕即京洛。",
            "嵩峯三十六，終日對高閣。",
            "陰晴無朝暮，紫氣常浮泊。",
            "雄然九州中，氣象壓寥廓。",
            "亦嘗步其巔，培塿視四岳。",
            "其後竄荆蠻，始識峽山惡。",
            "長江瀉天來，巨石忽開拓。",
            "始疑茫昧初，渾沌死鎸鑿。",
            "神功夜催就，萬仞成一削。",
            "尤奇十二峯，隱見入冥邈。",
            "人蹤斷攀緣，異物定所託。",
            "顧瞻但徘徊，想像逢綽約。",
            "嵩山近可愛，泉石吾已諾。",
            "終其以幽人，白首老雲壑。",
            "荆巫惜遐荒，詭怪杳難貌。",
            "至今清夜思，魂夢輒飛愕。",
            "偶來玩茲亭，塵眼刮昏膜。",
            "況逢秋雨霽，濃翠新染濯。",
            "峯端上明月，且可留幽酌。"
        ],
        "tags": [
            "长江"
        ],
        "title": "登絳州富公嵩巫亭示同行者",
        "id": "8f180a6e-f75e-4243-946d-8df3d2b2791b"
    },
    {
        "author": "歐陽修",
        "paragraphs": [
            "寒雞號荒林，山壁月倒掛。",
            "披衣起視夜，攬轡念行邁。",
            "我來夏云初，素節今已屆。",
            "高河瀉長空，勢落九州外。",
            "微風動涼襟，曉氣清餘睡。",
            "緬懷京師友，文酒邈高會。",
            "其問蘇與梅，二字可畏愛。",
            "篇章富縱橫，聲價相磨蓋。",
            "子美氣尤雄，萬竅號一噫。",
            "有時肆顛狂，醉墨灑霶霈。",
            "譬如千里馬，已發不可殺。",
            "盈前盡珠璣，一一難柬汰。",
            "梅翁事清切，石齒漱寒瀨。",
            "作詩三十年，視我猶後輩。",
            "文詞愈清新，心意雖老大。",
            "譬如妖韶女，老自有餘態。",
            "近詩尤古硬，咀嚼苦難嘬。",
            "初如食橄欖，真味久愈在。",
            "蘇豪以氣轢，舉世徒驚駭。",
            "梅窮獨我知，古貨今難賣。",
            "二子雙鳳凰，百鳥之嘉瑞。",
            "雲煙一翱翔，羽翮一摧鎩。",
            "安得相從遊，終日鳴噦噦。",
            "問胡苦思之，對酒把新蟹。"
        ],
        "title": "水谷夜行寄子美聖俞",
        "id": "c904692d-e2cb-41c0-907a-55a52dce4cff"
    },
    {
        "author": "歐陽修",
        "paragraphs": [
            "憶君去年來自越，值我傳車催去闕。",
            "是時新秋蟹正肥，恨不一醉與君別。",
            "今年得疾因酒作，一春不飲氣彌劣。",
            "饑腸未慣飽甘脆，九蟲寸白爭爲孽。",
            "一飽猶能致身患，寵祿豈無神所罰。",
            "乃知賦予分有涯，適分自然無夭閼。",
            "昔在洛陽年少時，春思每先花亂發。",
            "萌芽不待楊柳動，探春馬蹄常踏雪。",
            "到今年纔三十九，怕見新花羞白髮。",
            "顔侵塞下風霜色，病過鎮陽桃李月。",
            "兵閑事簡居可樂，心意自衰非屑屑。",
            "日長天暖惟欲睡，睡美尤厭春鳩聒。",
            "北潭去城無百步，淥水冰銷魚撥剌。",
            "經時曾未著脚到，好景但聽遊人說。",
            "官榮雖厚世味薄，始信衣纓乃羈紲。",
            "故人有幾獨思君，安得見君憂暫豁。",
            "公厨酒美遠莫致，念君貰飲衣屢脫。",
            "郭生書來猶未到，想見新詩甚饑渴。",
            "少年事事今已去，惟有愛詩心未歇。",
            "君閑可能爲我作，莫辭自書藤紙滑。",
            "少低筆力容我和，無使難追韻高絕。"
        ],
        "title": "病中代書奉寄聖俞二十五兄",
        "id": "2cb31e1a-5972-41bb-bae0-02a2f7e301ac"
    },
    {
        "author": "歐陽修",
        "paragraphs": [
            "鎮陽二月春苦寒，東風力弱冰雪頑。",
            "北潭跬步病不到，何暇騎馬尋郊原。",
            "鵰丘新晴暖已動，砌下流水來潺潺。",
            "但聞簷間鳥語變，不覺桃杏開已闌。",
            "人生一世浪自苦，盛衰桃杏開落間。",
            "西亭昨日偶獨到，猶有一樹當南軒。",
            "殘芳爛漫看更好，皓若春雪團枝繁。",
            "無風已恐自零落，長條可愛不可攀。",
            "猶堪携酒醉其下，誰肯伴我頹巾冠。"
        ],
        "title": "鎮陽殘杏",
        "id": "eef20d36-6157-4006-98f0-c5e4c190a012"
    },
    {
        "author": "歐陽修",
        "paragraphs": [
            "班班林間鳩，穀穀命其匹。",
            "迨天之未雨，與汝勿相失。",
            "春原洗新霽，綠葉暗朝日。",
            "鳴聲相呼和，應答如吹律。",
            "深棲柔桑暖，下啄高田實。",
            "人皆笑汝拙，無巢以家室。",
            "易安由寡求，吾羨拙之佚。",
            "吾雖有室家，出處曾不一。",
            "荆蠻昔竄逐，奔走若鞭抶。",
            "山川瘴霧深，江海波濤䫻。",
            "跬步子所同，淪棄甘共沒。",
            "投身去人眼，已廢誰復嫉。",
            "山花與野草，我醉子鳴瑟。",
            "但知貧賤安，不覺歲月忽。",
            "還朝今幾年，官祿霑兒姪。",
            "身榮責愈重，器小憂常溢。",
            "今年來鎮陽，留滯見春物。",
            "北潭新漲淥，魚鳥相聱䎲。",
            "我意不在春，所憂空自咄。",
            "一官誠易了，報國何時畢。",
            "高堂母老矣，衰髮不滿櫛。",
            "昨日寄書言，新陽發舊疾。",
            "藥食子雖勤，豈若我在膝。",
            "又云子亦病，蓬首不加髴。",
            "書來本慰我，使我煩憂鬰。",
            "思家春夢亂，妄意占兇吉。",
            "却民夷陵囚，其樂何可述。",
            "前年辭諫署，朝議不容乞。",
            "孤忠一許國，家事豈復卹。",
            "橫身當眾怒，見者旁可慄。",
            "近日讀除書，朝廷更輔弼。",
            "君恩優大臣，進退禮有秩。",
            "小人妄希旨，論議爭操筆。",
            "又聞說朋黨，次第推甲乙。",
            "而我豈敢逃，不若先自劾。",
            "上賴天子聖，必未加斧鑕。",
            "一身但得貶，羣口息啾唧。",
            "公朝賢彥眾，避路當揣質。",
            "苟能因謫去，引分思藏密。",
            "還爾禽鳥性，樊籠免驚怵。",
            "子意其謂何，吾謀今已必。",
            "子能甘藜藿，我易解簪紱。",
            "嵩峯三十六，蒼翠爭聳出。",
            "安得携子去，耕桑老蓬蓽。"
        ],
        "title": "班班林間鳩寄內",
        "id": "897c6751-683e-4c35-b92e-315303535dfe"
    },
    {
        "author": "歐陽修",
        "paragraphs": [
            "幽憂無以銷，春日靜愈長。",
            "薰風入花骨，花枝午低昂。",
            "往來採花蜂，清蜜未滿房。",
            "春事已爛漫，落英漸飄揚。",
            "蛺蝶無所爲，飛飛助其忙。",
            "啼鳥亦屢變，新音巧調篁。",
            "遊絲最無事，百尺拖晴光。",
            "天工施造化，萬物感春陽。",
            "我獨不知春，久病卧空堂。",
            "時節去莫挽，浩歌自成傷。"
        ],
        "title": "暮春門有感",
        "id": "d6b5cd7b-50e2-4d2b-86ef-9b4c1c1a1eb5"
    },
    {
        "author": "歐陽修",
        "paragraphs": [
            "洛陽地脈花最宜，牡丹尤爲天下奇。",
            "我昔所記數十種，於今十年半忘之。",
            "開圖若見故人面，其間數種昔未窺。",
            "客言近歲花特異，往往變出呈新枝。",
            "洛人驚誇立名字，買種不復論家貲。",
            "比新較舊難優劣，爭先擅價各一時。",
            "當時絕品可數者，魏紅窈窕姚黄妃。",
            "壽安細葉開尚少，朱砂玉版人未知。",
            "傳聞千葉昔未有，只從左紫名初馳。",
            "四十年間花百變，最後最好潛溪緋。",
            "今花雖新我未識，未信與舊誰妍媸。",
            "當時所見已云絕，豈有更好此可疑。",
            "古稱天下無正色，但恐世好隨時移。",
            "鞓紅鶴翎豈不美，斂色如避新來姬。",
            "何況遠說蘇與賀，有類異世誇嬙施。",
            "造化無情宜一槩，偏此著意何其私。",
            "又疑人心愈巧僞，天欲鬭巧窮精微。",
            "不然元化朴散久，豈特近歲尤澆漓。",
            "爭新鬭麗若不已，更後百載知何爲。",
            "但應新花日愈好，惟有我老年年衰。"
        ],
        "title": "洛陽牡丹圖",
        "id": "41f6795e-5d0d-44f3-92dc-1320b07b0b48"
    },
    {
        "author": "歐陽修",
        "paragraphs": [
            "春深夜苦短，燈冷焰不長。",
            "塵蠹文字細，病眸澁無光。",
            "坐久百骸倦，中遭羣慮戕。",
            "尋前顧後失，得一念十忘。",
            "乃知學在少，老大不可彊。",
            "廢書誰與語，歎息自悲傷。",
            "因憶石夫子，徂徠有茅堂。",
            "前年來京師，講學居上庠。",
            "青衫綴朝士，面有數畝桑。",
            "不耐羣兒嗤，束書歸故鄉。",
            "却尋茅堂在，高卧泰山傍。",
            "聖經日陳前，弟子羅兩廂。",
            "大論叱佛老，高聲誦虞唐。",
            "賓朋足棗栗，兒女飽糟糠。",
            "雖云待官闕，便欲解朝裳。",
            "有似蠶作繭，縮身思自藏。",
            "嗟我一何愚，貪得不自量。",
            "平生事筆硯，自可娛文章。",
            "開口攬時事，論議爭煌煌。",
            "退之嘗有云，名聲暫羶香。",
            "誤蒙天子知，侍從列班行。",
            "官榮日已寵，事業闇不彰。",
            "器小以任大，躋顛理之常。",
            "聖君雖不誅，在汝豈自遑。",
            "不能雖欲止，怳若失其方。",
            "却欲尋舊學，舊學已榛荒。",
            "有類邯鄲步，兩失皆茫茫。",
            "便欲乞身去，君恩厚須儻。",
            "又欲求一州，俸錢買歸裝。",
            "譬如歸巢鳥，將棲少徊翔。",
            "自覺誠未晚，收愚老縑緗。"
        ],
        "tags": [
            "泰山"
        ],
        "title": "鎮陽讀書",
        "id": "fa3d3d71-fa73-4d6b-9319-2404e52bb316"
    },
    {
        "author": "歐陽修",
        "paragraphs": [
            "官雖鎮陽居，身是鎮陽客。",
            "北園潭上花，安問誰所植。",
            "春風無先後，爛漫爭紅白。",
            "一花聊一醉，盡醉猶須百。",
            "而我病不飲，對花空歎息。",
            "朝來不能歸，暮看不忍摘。",
            "謂言花縱落，滿地猶可席。",
            "不來纔幾時，人事已非昔。",
            "芳枝結青杏，翠葉新奕奕。",
            "落絮風卷盡，春歸不留迹。",
            "空餘綠潭水，尚带餘春色。",
            "疑春竟何之，意謂追可得。",
            "東西遶潭行，峰鳥已寂寂。",
            "惘然無所依，歸駕不停軛。",
            "寓興誠可樂，留情豈非惑。",
            "至今清夜夢，猶遶北潭北。"
        ],
        "title": "留題鎮陽潭園",
        "id": "560797c2-7287-49d1-beb4-9ba77055c720"
    },
    {
        "author": "歐陽修",
        "paragraphs": [
            "韓孟於文詞，兩雄力相當。",
            "篇章綴談笑，雷電擊幽荒。",
            "眾鳥誰敢和，鳴鳳呼其凰。",
            "孟窮苦纍纍，韓富浩穰穰。",
            "窮者啄其精，富者爛文章。",
            "發生一爲宮，揫斂一爲商。",
            "二律雖不同，合奏乃鏘鏘。",
            "天之產奇怪，希世不可常。",
            "寂寥二百年，至寶埋無光。",
            "郊死不爲島，聖俞發其藏。",
            "患世愈不出，孤吟夜號霜。",
            "霜寒入毛骨，清響哀愈長。",
            "玉山禾難熟，終歲苦饑腸。",
            "我不能飽之，更欲不自量。",
            "引吭和其音，力盡猶勉彊。",
            "誠知非所敵，但欲繼前芳。",
            "近者蟠桃詩，有傳來北方。",
            "發我衰病思，藹如得春陽。",
            "忻然便欲和，洗硯坐中堂。",
            "墨筆不能下，怳怳若有亡。",
            "老雞嘴爪硬，不易犯其場。",
            "不戰先自却，雖奔未甘降。",
            "更欲呼子美，子美隔濤江。",
            "其人雖憔悴，其志獨軒昂。",
            "氣力誠當對，勝敗可交相。",
            "安得二子接，揮鋒兩交鋩。",
            "我亦願助勇，鼓旗譟其旁。",
            "快哉天下樂，一釂宜百觴。",
            "乖離難會合，此志何由償。"
        ],
        "title": "讀蟠桃詩寄子美",
        "id": "be1f9f95-2c13-499b-94ce-299a5e88eb97"
    },
    {
        "author": "歐陽修",
        "paragraphs": [
            "北園數畝官牆下，嗟我官居如傳舍。",
            "滹沱北渡馬踏冰，西山病歸花已謝。",
            "落英不見空繞樹，細草初長猶可藉。",
            "空園一鎖不復窺，不覺芳蹊繁早夏。",
            "隔牆時時聞好鳥，如得嘉客聽清話。",
            "今朝試去繞園尋，綠李橫枝礙行馬。",
            "蒲萄憶見初引蔓，翠葉陰陰還滿架。",
            "紅榴最晚子已繁，猶有殘花藏葉罅。",
            "人生有酒復何求，官事無了須偷暇。",
            "古云伏日當早歸，況今著令許休假。",
            "能來解带相就飲，爲子掃月開風榭。"
        ],
        "title": "初伏日招王幾道小飲",
        "id": "ccdc6e92-5f84-4c40-aa5d-76ca135ed111"
    },
    {
        "author": "歐陽修",
        "paragraphs": [
            "吾年未四十，三斷哭子腸。",
            "一割痛莫忍，屢痛誰能當。",
            "割腸痛連心，心碎骨亦傷。",
            "出我心骨血，灑爲清淚行。",
            "淚多血已竭，毛膚冷無光。",
            "自然鬚與鬢，未老先蒼蒼。"
        ],
        "title": "白髮喪女師作",
        "id": "8ff966c5-0cc7-44b4-a134-f2f6131383b6"
    },
    {
        "author": "歐陽修",
        "paragraphs": [
            "清流關前一尺雪，鳥飛不度人行絕。",
            "冰連谿谷麋鹿死，風勁野田桑柘折。",
            "江淮卑濕殊北地，歲不苦寒常疫癘。",
            "老農自言身七十，曾見此雪纔三四。",
            "新陽漸動愛日輝，微和習習東風吹。",
            "一尺雪，幾尺泥，泥深麥苗春始肥。",
            "老農爾豈知帝力，聽我歌此豐年詩。"
        ],
        "title": "永陽大雪",
        "id": "e5dad0a7-4462-441f-867d-66d01e191c56"
    },
    {
        "author": "歐陽修",
        "paragraphs": [
            "窮山荒僻人罕顧，子以一身千里來。",
            "問子之勤何所欲，自慚報子無瓊瑰。",
            "非徒多難學久廢，世事漸懶由心衰。",
            "吳興先生富道德，侁侁弟子皆賢材。",
            "鄉閭禮讓已成俗，餘風漸被來江淮。",
            "子年方少力可勉，往與夫子爲顔回。"
        ],
        "title": "送章生東歸",
        "id": "60a53119-d1b0-4482-a1a2-6bb99b29c85f"
    },
    {
        "author": "歐陽修",
        "paragraphs": [
            "窮山候至陽氣生，百物如與時節爭。",
            "官居荒涼草樹密，撩亂紅紫開繁英。",
            "花深葉暗耀朝日，日暖眾鳥皆嚶鳴。",
            "鳥言我豈解爾意，綿蠻但愛聲可聽。",
            "南窗星多春正美，百舌未曉催天明。",
            "黄鸝顔色已可愛，舌端啞咤如嬌嬰。",
            "竹林靜啼青竹笋，深處不見惟聞聲。",
            "陂田遶郭白水滿，戴勝穀穀催春耕。",
            "誰謂鳴鳩拙無用，雄雌各自知陰晴。",
            "雨聲蕭蕭泥滑滑，草深苔綠無人行。",
            "獨有花上提葫蘆，勸我沽酒花前傾。",
            "其餘百種各嘲哳，異鄉殊俗難知名。",
            "我遭讒口身落此，每聞巧舌宜可憎。",
            "春到山城苦寂寞，把盞常恨無娉婷。",
            "花開鳥語輒自醉，醉與花鳥爲交朋。",
            "花能嫣然顧我笑，鳥勸我飲非無情。",
            "身閑酒美惜光景，惟恐鳥散花飄零。",
            "可笑靈均楚澤畔，離騷憔悴愁獨醒。"
        ],
        "title": "啼鳥",
        "id": "4df76783-2270-4f09-bfa5-803aad1cb86e"
    },
    {
        "author": "歐陽修",
        "paragraphs": [
            "南山一尺雪，雪盡山蒼然。",
            "澗谷深自暖，梅花應已繁。",
            "使君厭騎從，車馬留山前。",
            "行歌招野叟，共步青林間。",
            "長松得高蔭，盤石堪醉眠。",
            "止樂聽山鳥，携琴寫幽泉。",
            "愛之欲忘返，但苦世俗牽。",
            "歸時始覺遠，明月高峯巔。"
        ],
        "title": "遊瑯琊山",
        "id": "3158f623-4df9-4536-a662-1fd684ec954d"
    },
    {
        "author": "歐陽修",
        "paragraphs": [
            "徂徠魯東山，石子居山阿。",
            "魯人之所瞻，子與山嵯峩。",
            "今子其死矣，東山復誰過。",
            "精魄已埋沒，文章豈能磨。",
            "壽命雖不長，所得固已多。",
            "舊藁偶自錄，滄溟之一蠡。",
            "其餘誰付與，散失存幾何。",
            "存之警後世，古鑑照妖魔。",
            "子生誠多難，憂患靡不罹。",
            "宦學三十年，六經老研摩。",
            "問胡所專心，仁義丘與軻。",
            "揚雄韓愈氏，此外豈知他。",
            "尤勇攻佛老，奮筆如揮戈。",
            "不量敵眾寡，膽大身幺麽。",
            "往年遭母喪，泣血走岷峨。",
            "垢面跣雙足，鋤犁事田坡。",
            "至今鄉里化，孝悌勤蠶禾。",
            "昨者來太學，青衫踏朝靴。",
            "陳詩頌聖德，厥聲續猗那。",
            "羔鴈聘黄晞，晞驚走鄰家。",
            "施爲可怪駭，世俗安委蛇。",
            "謗口由此起，口之若飛梭。",
            "上賴天子明，不挂網者羅。",
            "憶在太學年，大雪如翻波。",
            "生徒日盈門，饑坐列鴈鵝。",
            "絃誦聒鄰里，唐虞賡詠歌。",
            "常續最高第，騫游各名科。",
            "豈止學者師，謂宜國之皤。",
            "夭壽反仁鄙，誰尸此偏頗。",
            "不知詉詉者，又忍加詆訶。",
            "聖賢要久遠，毀譽暫諠譁。",
            "生爲舉世疾，死也魯人嗟。",
            "作詩遺魯社，祠子以爲歌。"
        ],
        "title": "讀徂徠集",
        "id": "1a6b4fd2-d65f-42cc-9178-b58ed1c03b15"
    },
    {
        "author": "歐陽修",
        "paragraphs": [
            "四時成萬物，寒暑迭鈞陶。",
            "壯陽當用事，大夏蒸炎歊。",
            "造化本無情，怨咨徒爾勞。",
            "身微天地闊，四顧無由逃。",
            "九門閶闔開，萬仞崑崙高。",
            "積雪寒凜凜，清風吹寥寥。",
            "嗟我雖欲往，而身無羽毛。"
        ],
        "title": "大熱二首  其一",
        "id": "227a23c2-310d-46c2-b2af-0d27aa4e7265"
    },
    {
        "author": "歐陽修",
        "paragraphs": [
            "陽暉爍四野，萬里纖雲收。",
            "羲和困路遠，正午當空留。",
            "枝條不動影，草木皆含愁。",
            "深林虎不嘯，卧喘如吳牛。",
            "蜩蟬一何微，嗟爾徒啾啾。"
        ],
        "title": "大熱二首  其二",
        "id": "78471caf-0d16-4d32-9995-68d4a075dbf1"
    },
    {
        "author": "歐陽修",
        "paragraphs": [
            "踏石弄泉流，尋源入幽谷。",
            "泉傍野人家，四面深篁竹。",
            "溉稻滿春疇，鳴渠遶茅屋。",
            "生長飲泉甘，蔭泉栽美木。",
            "潺湲無春冬，日夜響山曲。",
            "自言今白首，未慣逢朱轂。",
            "顧我應可怪，每來聽不足。"
        ],
        "title": "幽谷泉",
        "id": "6b8868bf-efed-4bc3-b02a-b4aecd77640d"
    },
    {
        "author": "歐陽修",
        "paragraphs": [
            "嗟龍之智誰可拘，出入變化何須臾。",
            "壇平樹古潭水黑，沉沉影響疑有無。",
            "四山雲霧忽晝合，瞥起直上拏空虛。",
            "龜魚带去半空落，雷輷電走先後驅。",
            "傾崖倒漳聊一戲，頃刻萬物皆涵濡。",
            "青天却掃萬里靜，但見綠野如雲敷。",
            "明朝老農拜潭側，鼓聲坎坎鳴山隅。",
            "野巫醉飽廟門闔，狼藉烏鳥爭殘餘。"
        ],
        "title": "百子坑賽龍",
        "id": "00f8fef4-e6ae-4049-a154-f379ee0372bd"
    },
    {
        "author": "歐陽修",
        "paragraphs": [
            "擾擾萬類殊，可憎非一族。",
            "甚哉蚊之微，豈足汙簡牘。",
            "乾坤量廣大，善惡皆含育。",
            "荒茫三五前，民物交相黷。",
            "禹鼎象神姦，蛟龍遠潛伏。",
            "周公驅猛獸，人始居川陸。",
            "爾來千百年，天地得清肅。",
            "大患已云除，細微遺不錄。",
            "蠅蝱蚤虱蟣，蜂蝎蚖蛇蝮。",
            "惟爾於其間，有形纔一粟。",
            "雖微無柰眾，惟小難防毒。",
            "嘗聞高郵間，猛虎死凌辱。",
            "哀哉露筋女，萬古讎不復。",
            "水鄉自宜爾，可怪窮邊俗。",
            "晨飱下帷幬，盛暑泥駒犢。",
            "我來守窮山，地氣尤卑溽。",
            "官閑懶所便，惟睡宜偏足。",
            "難堪爾類多，枕席厭緣撲。",
            "燻簷苦煙埃，燎壁疲照燭。",
            "荒城繁草樹，旱氣飛炎熇。",
            "羲和驅日車，當午不轉轂。",
            "清風得夕涼，如赦脫囚梏。",
            "掃庭露青天，坐月蔭嘉木。",
            "汝寧無他時，忍此見迫促。",
            "翾翾伺昏黑，稍稍出壁屋。",
            "填空來若翳，聚隙多可掬。",
            "叢身疑陷圍，聒耳如遭哭。",
            "猛攘欲張拳，暗中甚飛鏃。",
            "手足不自救，其能營背腹。",
            "盤餐勞扇拂，立寐僵僮僕。",
            "端然窮百計，還坐瞑雙目。",
            "於吾固不較，在爾誠爲酷。",
            "誰能推物理，無乃乖人欲。",
            "騶虞鳳凰麟，千載不一矚。",
            "思之不可見，惡者無由逐。"
        ],
        "title": "贈蚊",
        "id": "34f9628e-78fb-48dc-b18d-e85a616d790f"
    },
    {
        "author": "歐陽修",
        "paragraphs": [
            "我欲哭石子，夜開徂徠編。",
            "開編未及讀，涕泗已漣漣。",
            "勉盡三四章，收淚輒忻懽。",
            "切切善惡戒，丁寧仁義言。",
            "如聞子談論，疑子立我前。",
            "乃知長在世，誰謂已沉泉。",
            "昔也人事乖，相從常苦艱。",
            "今而每思子，開卷子在顔。",
            "我欲貴子文，刻以金玉聯。",
            "金可爍而銷，玉可碎非堅。",
            "不若書以紙，六經皆紙傳。",
            "但當書百本，傳百以爲千。",
            "或落於四夷，或藏在深山。",
            "待彼謗燄熄，放此光芒懸。",
            "人生一世中，長短無百年。",
            "無窮在其後，萬世在其先。",
            "得長多幾何，得短未足憐。",
            "惟彼不可朽，名聲文行然。",
            "讒誣不須辨，亦止百年間。",
            "百年後來者，憎愛不相緣。",
            "公議然後出，自然見媸妍。",
            "孔孟困一生，毀逐遭百端。",
            "後世苟不公，至今無聖賢。",
            "所以忠義士，恃此死不難。",
            "當子病方革，謗辭正騰喧。",
            "眾人皆欲殺，聖主獨保全。",
            "已埋猶不信，僅免斵其棺。",
            "此事古未有，每思輒長嘆。",
            "我欲犯眾怒，爲子記此冤。",
            "下紓冥冥忿，仰叫昭昭天。",
            "書於蒼翠石，立彼崔嵬巔。",
            "詢求子世家，恨子兒女頑。",
            "經歲不見報，有辭未能銓。",
            "忽開子遺文，使我心已寬。",
            "子道自能久，吾言豈須鎸。"
        ],
        "title": "重讀徂徠集",
        "id": "7a1f6f08-fdf3-4820-bfbe-145300761787"
    },
    {
        "author": "歐陽修",
        "paragraphs": [
            "君嗟汝癭多，誰謂汝土惡。",
            "汝癭雖云苦，汝民居自樂。",
            "鄉閭同飲食，男女相媒妁。",
            "習俗不爲嫌，譏嘲豈知怍。",
            "汝山西南險，平地猶磽确。",
            "汝樹生擁腫，根株浸溪壑。",
            "山川固已然，風氣宜其濁。",
            "接境化襄鄧，餘風被伊雒。",
            "思予昔曾遊，所見可驚愕。",
            "喔喔聞語笑，纍纍滿城郭。",
            "傴婦懸甕盎，嬌嬰包卵鷇。",
            "無由辨肩頸，有類龜縮殼。",
            "噫人稟最靈，反不如鳧鶴。",
            "駢枝雖形累，小小固可略。",
            "癰瘍暫畜聚，決潰終當涸。",
            "贅疣附支體，幸或不爲虐。",
            "未若此巍然，所生非所託。",
            "咽喉繫性命，鍼石難砭削。",
            "農皇古神聖，爲世名百藥。",
            "豈不有方書，頑然莫銷鑠。",
            "溫湯汝靈泉，亦不能湔瀹。",
            "君官雖謫居，政可瘳民瘼。",
            "奈何不哀憐，而反恣訶謔。",
            "文辭騁新工，醜怪極名貌。",
            "汝士雖多奇，汝女少纖弱。",
            "翻愁太守宴，誰與唱清角。",
            "乖離南北殊，魂夢山陂邈。",
            "握手未知期，寄詩聊一噱。"
        ],
        "title": "汝癭答仲儀",
        "id": "05c9ea4c-dda6-4cb2-83dc-a41586d88e6b"
    },
    {
        "author": "歐陽修",
        "paragraphs": [
            "子美寄我滄浪吟，邀我共作滄浪篇。",
            "滄浪有景不可到，使我東望心悠然。",
            "荒灣野水氣象古，高林翠阜相回環。",
            "新篁抽笋添夏影，老枿亂發爭春妍。",
            "水禽閑暇事高格，山鳥日夕相啾喧。",
            "不知此地幾興廢，仰視喬木皆蒼煙。",
            "堪嗟人迹到不遠，雖有來路曾無緣。",
            "窮奇極怪誰似子，搜索幽隱探神仙。",
            "初尋一逕入蒙密，豁目異境無窮邊。",
            "風高月白最宜夜，一片瑩浄鋪瓊田。",
            "清光不辨水與月，但見空碧涵漪漣。",
            "清風明月本無價，可惜祗賣四萬錢。",
            "又疑此境天乞與，壯士憔悴天應憐。",
            "鴟夷古亦有獨往，江湖波濤渺翻天。",
            "崎嶇世路欲脫去，反以身試蛟龍淵。",
            "豈如扁舟任飄兀，紅蕖淥浪摇醉眠。",
            "丈夫身在豈長棄，新詩美酒聊窮年。",
            "雖然不許俗客到，莫惜佳句人間傳。"
        ],
        "title": "滄浪亭",
        "id": "fb41da82-ef32-486e-a6b7-82c3637f7382"
    },
    {
        "author": "歐陽修",
        "paragraphs": [
            "寶劍匣中藏，暗室夜常明。",
            "欲知天將雨，錚爾劔有聲。",
            "神龍本一物，氣類感則鳴。",
            "常恐躍匣去，有時暫開𨩮。",
            "煌煌七星文，照曜三尺冰。",
            "此劔在人間，百妖夜收形。",
            "姦兇與佞媚，膽破骨亦驚。",
            "試以向星月，飛光射攙槍。",
            "藏之武庫中，可息天下兵。",
            "柰何狂胡兒，尚改邀金繒。"
        ],
        "title": "寶劍",
        "id": "50e24658-8e2f-4c97-910d-e5453c8f3015"
    },
    {
        "author": "歐陽修",
        "paragraphs": [
            "黄葉落空城，青山遶官廨。",
            "風雲凄已高，歲月驚何邁。",
            "陂田寒未收，野水淺生派。",
            "晴林紫榴坼，霜日紅梨曬。",
            "蕭踈喜竹勁，寂寞傷蘭敗。",
            "叢菊如有情，幽芳慰孤介。",
            "嘉客日可携，寒醅美新醡。",
            "登臨無厭頻，冰雪行即屆。"
        ],
        "title": "秋晚凝翠亭",
        "id": "ec418ac0-dc20-411b-9645-df4ecdaaacfe"
    },
    {
        "author": "歐陽修",
        "paragraphs": [
            "新霜夜落秋水淺，有石露出寒溪垠。",
            "苔昏土蝕禽鳥啄，出沒溪水秋復春。",
            "溪邊老翁生長見，疑我來視何殷勤。",
            "愛之遠徙向幽谷，曳以三犢載兩輪。",
            "行穿城中罷市看，但驚可怪誰復珍。",
            "荒煙野草埋沒久，洗以石竇清泠泉。",
            "朱欄綠竹相掩映，選致佳處當南軒。",
            "南軒旁列千萬峯，曾未有些奇嶙峋。",
            "乃知異物世所少，萬金爭買傳幾人。",
            "山河面戰變陵谷，何爲落彼荒溪濆。",
            "山經地誌不可究，遂令異說爭紛紜。",
            "皆云女堝初鍛鍊，融結一氣凝精純。",
            "仰視蒼蒼補其缺，染此紺碧瑩且溫。",
            "或疑古者燧人氏，鉆以出火爲炮燔。",
            "苟非神聖親手迹，不爾孔竅誰雕剜。",
            "又云漢使把漢節，西北萬里窮崑崙。",
            "行經于闐得寶玉，流入中國隨河源。",
            "沙磨水激自穿穴，所以鎸鑿無瑕痕。",
            "嗟予有口莫能辯，歎息但以兩手捫。",
            "盧仝韓愈不在世，彈壓百怪無雄文。",
            "爭奇鬭異各取勝，遂至荒誕無根原。",
            "天高地厚靡不有，醜好萬狀奚足論。",
            "惟當掃雪席其側，日與嘉客陳清罇。"
        ],
        "title": "菱溪大石",
        "id": "f968862d-24c3-4f6b-91c6-1c569b41a5fa"
    },
    {
        "author": "歐陽修",
        "paragraphs": [
            "憶從太學諸生列，我尚弱齡君秀發。",
            "同時並薦幾存亡，一夢十年如倏忽。",
            "壯心君未減青春，多難我今先白髮。",
            "山花撩亂鳥綿蠻，更盡一罇明日別。"
        ],
        "title": "送姜秀才遊蘇州",
        "id": "96f462d4-c2cb-4c5e-809e-fb8d459c9d3c"
    },
    {
        "author": "歐陽修",
        "paragraphs": [
            "高門煌煌赫如赭，勢利聲名爭借假。",
            "嗟哉子獨不顧之，訪我千山一羸馬。",
            "明珠渡水覆舟失，曾我璣貝猶滿把。",
            "遲遲顧我不欲去，問我無窮慚報寡。",
            "時之所棄子獨嚮，無乃與世異取捨。"
        ],
        "title": "送孫秀才",
        "id": "6c27253c-2cfe-4478-bc5d-60ccb5b806ca"
    },
    {
        "author": "歐陽修",
        "paragraphs": [
            "天雲慘慘秋陰薄，卧聽北風鳴屋角。",
            "平明驚鳥四散飛，一夜新霜羣木落。",
            "南山鬰鬰舊可愛，千仞巉巖如刻削。",
            "林枯山瘦失顔色，我意豈能無寂寞。",
            "衰顔得酒猶彊發，可醉豈須嫌酒濁。",
            "泉傍菊花方爛漫，短日寒輝相照灼。",
            "無情木石尚須老，有酒人生何不樂。"
        ],
        "title": "新霜二首  其一",
        "id": "e14ab486-1607-44fe-bc1a-66449fc487cd"
    },
    {
        "author": "歐陽修",
        "paragraphs": [
            "荒城草樹多陰暗，日夕霜雲意濃淡。",
            "長淮漸落見洲渚，野潦初清收瀲濪。",
            "蘭枯蕙死誰復弔，殘菊籬根爭豔豔。",
            "青松守節見臨危，正色凜凜不可犯。",
            "芭蕉芰荷不足數，狼藉徒能污池檻。",
            "時行收斂歲將窮，冰雪嚴凝從此漸。",
            "咿呦兒女感時節，愛惜朱顔屢窺鑑。",
            "惟有壯士獨悲歌，拂拭塵埃磨古劔。"
        ],
        "title": "新霜二首  其二",
        "id": "a1faa0f7-0f0b-4c8b-b1e3-c792bc30a9d1"
    },
    {
        "author": "歐陽修",
        "paragraphs": [
            "造化無情不擇物，春色亦到深山中。",
            "山桃溪杏少意思，自趁時節開春風。",
            "看花遊女不知醜，古粧野態爭花紅。",
            "人生行樂在勉彊，有酒莫負琉璃鍾。",
            "主人勿笑花與女，嗟爾自是花前翁。"
        ],
        "title": "豐樂亭小飲",
        "id": "d1541f4d-ae79-4d37-8814-a0209584556a"
    },
    {
        "author": "歐陽修",
        "paragraphs": [
            "經年種花滿幽谷，花開不暇把一巵。",
            "人生此事尚難必，況欲功名書鼎彝。",
            "深紅淺紫看雖好，顔色不柰東風吹。",
            "緋桃一樹獨後發，意若待我留芳菲。",
            "清香嫩蕊含不吐，日日怪我來何遲。",
            "無情草木不解語，向我有意偏依依。",
            "羣芳落盡始爛漫，榮枯不與眾豔隨。",
            "念花意厚何以報，唯有醉倒花東西。",
            "盛開比落猶數日，清罇尚可三四携。"
        ],
        "title": "四月九日幽谷見緋桃盛開",
        "id": "0d8c5745-4a00-4d97-912e-78740cc60740"
    },
    {
        "author": "歐陽修",
        "paragraphs": [
            "孤管叫秋月，清砧韻霜風。",
            "天涯遠夢歸，驚斷山千重。",
            "羣物動已息，百憂感從中。",
            "日月矢雙流，四時環無窮。",
            "隆陰夷老物，摧折壯士胸。",
            "壯士亦何爲，素絲悲青銅。"
        ],
        "title": "秋懷二首寄聖俞  其一",
        "id": "aa22d5e9-08c3-4881-a37c-d1487ad5a792"
    },
    {
        "author": "歐陽修",
        "paragraphs": [
            "羣木落空原，南山高巃嵸。",
            "巉巖想詩老，瘦骨寒愈聳。",
            "詩老類秋蟲，吟秋聲百種。",
            "披霜掇孤英，泣古弔荒冢。",
            "琅玕叩金石，清響聽生悚。",
            "何由幸見之，使我滌煩冗。",
            "飛鳥下東南，音書無日捧。"
        ],
        "title": "秋懷二首寄聖俞  其二",
        "id": "9a3613e5-d1cc-4650-80b5-d561ed01e214"
    },
    {
        "author": "歐陽修",
        "paragraphs": [
            "當春種花唯恐遲，我獨種菊君勿誚。",
            "春枝滿園爛張錦，風雨須臾落顛倒。",
            "看多易厭情不專，鬭紫誇紅隨俗好。",
            "豁然高秋天地肅，百物衰零誰暇弔。",
            "君看金蕊正芬敷，曉日浮霜相照耀。",
            "煌煌正色秀可餐，藹藹清香寒愈峭。",
            "高人避喧守幽獨，淑女靜容修窈窕。",
            "方當摇落看轉佳，慰我寂寥何以報。",
            "時携一罇相就飲，如得貧交論久要。",
            "我從多難壯心衰，迹與世人殊靜躁。",
            "種花勿種兒女花，老大安能逐年少。"
        ],
        "title": "希真堂東手種菊花十月始開",
        "id": "cfc4e1ff-e98a-4406-84a2-f7f3f65da1af"
    },
    {
        "author": "歐陽修",
        "paragraphs": [
            "芳菲能幾時，顔色如自愛。",
            "鮮鮮弄霜曉，裊裊含風態。",
            "蕙蘭殞秋香，桃李媚春醉。",
            "時節雖不同，盛衰終一致。",
            "莫笑黄菊花，籬根守憔悴。"
        ],
        "title": "拒霜花",
        "id": "43c42b02-0d44-4fb1-8d44-3881e721a304"
    },
    {
        "author": "歐陽修",
        "paragraphs": [
            "滁山不通車，滁水不載舟。",
            "舟車路所窮，嗟誰肯來遊。",
            "念非吾在此，二子來何求。",
            "不見忽三年，見之忘百憂。",
            "問其別後學，初若繭緒抽。",
            "縱橫漸組織，文章爛然浮。",
            "引伸無窮極，卒斂以軻丘。",
            "少進日如此，老退誠可羞。",
            "弊邑亦何有，青山遶城樓。",
            "泠泠谷中泉，吐溜彼山幽。",
            "石醜駭溪怪，天奇瞰龍湫。",
            "子初如可樂，久乃歎以愀。",
            "云此譬圖畫，暫看已宜收。",
            "荒涼草樹間，暮館城南陬。",
            "破屋仰見星，窗風冷如鎪。",
            "歸心中夜起，輾轉卧不周。",
            "我爲辦酒肴，羅列蛤與蛑。",
            "酒酣微探之，仰笑不頷頭。",
            "曰予非此儂，又不負譴尤。",
            "自非世不容，安事此爲囚。",
            "幸以主人故，崎嶇幾摧輈。",
            "一來勤已多，而況久留。",
            "我語頓遭屈，顔慚汗交流。",
            "川塗冰已壯，霰雪行將稠。",
            "羨子兄弟秀，雙鴻翔高秋。",
            "嗈嗈飛且鳴，歲暮憶南州。",
            "飲子今日歡，重我明日愁。",
            "來貺辱已厚，贈言媿非酬。"
        ],
        "title": "懷嵩樓晚飲示徐無黨無逸",
        "id": "6fbced32-3415-467d-ad46-4258f2604183"
    },
    {
        "author": "歐陽修",
        "paragraphs": [
            "洞門常自起煙霞，洞穴傍穿透谿谷。",
            "朝看石上片雲陰，夜半山前春雨足。"
        ],
        "title": "瑯琊山六題 歸雲洞",
        "id": "9e6b6f20-936c-40bc-ab0e-0cc78c9e4ee9"
    },
    {
        "author": "歐陽修",
        "paragraphs": [
            "空山雪消谿水漲，遊客渡谿橫古槎。",
            "不知谿源來遠近，但見流出山中花。"
        ],
        "title": "瑯琊山六題 瑯琊谿",
        "id": "a4dca87a-786f-46f9-93dd-d4cde1779960"
    },
    {
        "author": "歐陽修",
        "paragraphs": [
            "石屏自倚浮雲外，石路久無人跡行。",
            "我來携酒醉其下，卧看千峯秋月明。"
        ],
        "title": "瑯琊山六題 石屏路",
        "id": "93f791ed-7663-4a12-9f9b-eff8cea48764"
    },
    {
        "author": "歐陽修",
        "paragraphs": [
            "信馬尋春踏雪泥，醉中山水弄清輝。",
            "野僧不用相迎送，乘興閑來興盡歸。"
        ],
        "title": "瑯琊山六題 班春亭",
        "id": "13c6777c-3828-45f3-8297-c8114af8090a"
    },
    {
        "author": "歐陽修",
        "paragraphs": [
            "庶子遺蹤留此地，寒巖徙倚弄飛泉。",
            "古人不見心可見，一片清光長皎然。"
        ],
        "title": "瑯琊山六題 庶子泉",
        "id": "023fcd6e-b61e-4164-9155-89907303c0b3"
    },
    {
        "author": "歐陽修",
        "paragraphs": [
            "青松行盡到山門，亂峰深處開方丈。",
            "已能宴坐老山中，何用聲名傳海上。"
        ],
        "title": "瑯琊山六題 惠覺方丈",
        "id": "b2daceb6-64a1-407b-be69-cb0a1950a53a"
    },
    {
        "author": "歐陽修",
        "paragraphs": [
            "無爲道士三尺琴，中有萬古無窮音。",
            "音如石上瀉流水，瀉之不竭由源深。",
            "彈雖在指聲在意，聽不以耳而以心。",
            "心意既得形骸忘，不覺天地白日愁雲陰。"
        ],
        "title": "贈無爲軍李道士二首  其一",
        "id": "edb233f9-8955-40e1-a3fe-40145914b7e7"
    },
    {
        "author": "歐陽修",
        "paragraphs": [
            "李師琴紋如卧蛇，一彈使我三咨嗟。",
            "五音商羽主肅殺，颯颯坐上風吹沙。",
            "忽然黄鍾回暖律，當冬草木皆萌芽。",
            "郡齋日午公事退，荒涼樹石相交加。",
            "李師一彈鳳凰聲，空山百鳥停嘔啞。",
            "我怪李師年七十，面目明秀光如霞。",
            "問胡以然笑語我，慎勿辛苦求丹砂。",
            "惟當養其根，自然燁其華。",
            "又云理身如理琴，正聲不可干以邪。",
            "我聽其言未云足，野鶴何事還思家。",
            "抱琴揖我出門去，獵獵歸袖風中斜。"
        ],
        "title": "贈無爲軍李道士二首  其二",
        "id": "a9dd03a2-244c-4b87-b42c-eca3f731c0c1"
    },
    {
        "author": "歐陽修",
        "paragraphs": [
            "拜赦古州南，山火明烈烈。",
            "州人共喧喧，兩丱扶白髮。",
            "丁寧天語深，曠蕩皇恩闊。",
            "乃知天地施，幽遠無間別。",
            "欣欣草木意，喜氣消殘雪。"
        ],
        "title": "拜赦",
        "id": "c4834acb-6ef1-4578-9fab-d18936d96fb9"
    },
    {
        "author": "歐陽修",
        "paragraphs": [
            "古人不可見，古人琴可彈。",
            "彈爲古曲聲，如與古人言。",
            "琴聲雖可聽，琴意誰能論。",
            "橫琴置牀頭，當午曝背眠。",
            "夢見一丈夫，嚴嚴古衣冠。",
            "登牀取之坐，調作南風絃。",
            "一奏風雨來，再鼓變雲煙。",
            "鳥獸盡嚶鳴，草木亦滋蕃。",
            "乃知太古時，未遠可追還。",
            "方彼夢中樂，心知口難傳。",
            "既覺失其人，起坐涕汍瀾。"
        ],
        "title": "彈琴效賈島體",
        "id": "705afb5a-e36b-428b-8085-ef663b418d27"
    },
    {
        "author": "歐陽修",
        "paragraphs": [
            "詩三百五篇，作者非一人。",
            "羈臣與棄妾，桑濮乃淫奔。",
            "其言苟可取，庬雜不全純。",
            "子雖爲佛徒，未易廢其言。",
            "其言在合理，但懼學不臻。",
            "子佛與吾儒，異轍難同輪。",
            "子何獨吾慕，自忘夷其身。",
            "苟能知所歸，固有路自新。",
            "誘進或可至，拒之誠不仁。",
            "維詩於文章，太山一浮塵。",
            "又如古衣裳，組織爛成文。",
            "拾其裁剪餘，未識衮服尊。",
            "嗟子學雖，徒自苦骸筋。",
            "勤勤袖卷軸，一歲三及門。",
            "惟求一言榮，歸以耀其倫。",
            "與夫榮其膚，不若啟其源。",
            "韓子亦嘗謂，收斂加冠巾。"
        ],
        "title": "酬學詩僧惟晤",
        "id": "83e665b6-32f5-42e1-b5ee-a88eaff30c3b"
    },
    {
        "author": "歐陽修",
        "paragraphs": [
            "長河秋雨多，夜插寒潮入。",
            "歲暮孤舟遲，客心飛鳥急。",
            "君老忘卑窮，文字或綴緝。",
            "余生苦難阨，世險蹈已習。",
            "離合二十年，乖睽多聚集。",
            "常時飲酒別，今別輒飲泣。",
            "君曰吾老矣，不覺兩袖濕。",
            "我年雖少君，白髮已揖揖。",
            "憶初京北門，送我馬暫立。",
            "自茲遭檻穽，一落誰引汲。",
            "顛危偶脫死，藏竄甘自縶。",
            "但令身尚在，果得手重執。",
            "聞來喜迎前，貌改驚乍揖。",
            "別離纔幾時，舊學廢百十。",
            "殘章與斷藁，草草各收拾。",
            "空窗語青燈，夜雨聽霵霵。",
            "明朝解舟南，歸翼縱莫戢。",
            "還期明月飲，幸此中秋及。",
            "酒酣弄篇章，四坐困供給。",
            "歡言正喧譁，別意忽於邑。",
            "日暮北亭上，濁醪聊共挹。",
            "輕橈動翩翩，晚水明熠熠。",
            "行心去雖迫，訣語出猶澁。",
            "歸來錄君詩，卷軸多𧥄𧥄。",
            "誰云已老矣，意氣何嶪岌。",
            "惜哉方壯時，千里足常馽。",
            "知之莫予深，力不足呼吸。",
            "歎吁偶成篇，聊用綴君什。"
        ],
        "title": "別後奉寄俞二十五兄",
        "id": "4761defe-eec6-48d6-941a-6b49f086c91a"
    },
    {
        "author": "歐陽修",
        "paragraphs": [
            "月從海底來，行上天東南。",
            "正當天中時，下照千丈潭。",
            "潭心無風月不動，倒影射入紫石巖。",
            "月光水潔石瑩浄，感此陰魄來中潛。",
            "自從月入此石中，天有兩曜分爲三。",
            "清光萬古不磨滅，天地至寶難藏緘。",
            "天公呼雷公，夜持巨斧隳嶄巖。",
            "墮此一片落千仞，皎然寒鏡在玉匳。",
            "蝦蟇白兔走天上，空留桂影猶杉杉。",
            "景山得之惜不得，贈我意與千金兼。",
            "自云每到月滿時，石在暗室光出簷。",
            "大哉天地間，萬怪難悉談。",
            "嗟予不度量，每事思窮探。",
            "欲將兩耳目所及，而與造化爭毫纖。",
            "煌煌三辰行，日月尤尊嚴。",
            "若令下與物爲比，擾擾萬類將誰瞻。",
            "不然此石竟何物，有口欲說嗟如鉗。",
            "吾奇蘇子胸，羅列萬象中包含。",
            "不惟胸寬膽亦大，屢出言語驚愚凡。",
            "自吾得此石，未見蘇子心懷慚。",
            "不經老匠先指决，有手誰改施鎸鑱。",
            "呼工畫石持寄似，幸子留意其無謙。"
        ],
        "title": "紫石屏歌",
        "id": "a56673d0-0ea3-43d3-8fe7-b370005deb24"
    },
    {
        "author": "歐陽修",
        "paragraphs": [
            "亭亭紫薇花，向我如有意。",
            "高煙晚溟濛，清露晨點綴。",
            "豈無陽春月，所得時節異。",
            "靜女不爭寵，幽姿如自喜。",
            "將期誰顧眄，獨伴我憔悴。",
            "而我不彊飲，繁英行亦墜。",
            "相看兩寂寞，孤詠聊自慰。"
        ],
        "title": "聚星堂前紫薇花",
        "id": "10b5adeb-22a8-40fe-9f2b-e736a3197d6b"
    },
    {
        "author": "歐陽修",
        "paragraphs": [
            "世已無孔子，獲麟意誰知。",
            "我嘗爲之說，聞者未免非。",
            "而子獨曰然，有如塤應篪。",
            "惟麟不爲瑞，其意乃可推。",
            "春秋二百年，文約義甚夷。",
            "一從聖人沒，學者自爲師。",
            "崢嶸眾家說，平地生嶮巇。",
            "相沿益迂怪，各鬭出新奇。",
            "爾來千餘歲，舉世不知迷。",
            "焯哉聖人經，照耀萬世疑。",
            "自從蒙眾說，日月遭蔽虧。",
            "常患無氣力，掃除浮雲披。",
            "還其自然光，萬物皆見之。",
            "子昔已好古，此經手常持。",
            "超然出眾見，不爲俗牽卑。",
            "近又脫賦格，飛黄擺銜羈。",
            "聖門開大道，夷路肆騰嬉。",
            "便可勦眾說，旁通塞多歧。",
            "正途趨簡易，慎勿事嶇崎。",
            "著述須待老，積勤宜少時。",
            "苟思垂後世，大禹尚胼胝。",
            "顧我今老矣，兩瞳蝕昏眵。",
            "大書難久視，心在力已衰。",
            "因思少自棄，今縱悔可追。",
            "戒我以勉子，臨文但吁嘻。"
        ],
        "title": "獲麟贈姚闢先輩",
        "id": "d633b69d-1410-4dba-99bb-da10cdf215cb"
    },
    {
        "author": "歐陽修",
        "paragraphs": [
            "大雨雖霶霈，隔轍分晴陰。",
            "小雨散浸淫，爲潤廣且深。",
            "浸淫苟不止，利澤何窮已。",
            "無言雨大小，小雨農尤喜。",
            "宿麥已登實，新禾未抽秧。",
            "及時一日雨，終歲飽豐穰。",
            "夜響流霢霂，晨暉霽蒼涼。",
            "川原浄如洗，草木自先光。",
            "童稚喜瓜芋，耕夫望陂塘。",
            "誰云田家苦，此樂殊未央。"
        ],
        "title": "喜雨",
        "id": "9962afe8-2e24-499e-8b41-5eb210979449"
    },
    {
        "author": "歐陽修",
        "paragraphs": [
            "天形積輕清，水德本虛靜。",
            "雲收風波止，始見天水性。",
            "澄光與粹容，上下相涵映。",
            "乃於其兩間，皎皎掛寒鏡。",
            "餘暉所照耀，萬物皆鮮瑩。",
            "矧夫人之靈，豈不醒視聽。",
            "而我於此時，翛然發孤詠。",
            "紛昏忻洗滌，俯仰姿涵泳。",
            "人心曠而閑，月色高愈迥。",
            "惟恐清夜闌，時時瞻斗柄。"
        ],
        "title": "飛蓋橋翫月",
        "id": "5e706199-e973-4ad6-9bf3-5ba7e54386b5"
    },
    {
        "author": "歐陽修",
        "paragraphs": [
            "啾啾竹間鳥，日夕相嚶鳴。",
            "悠悠水中魚，出入藻與萍。",
            "水竹魚鳥家，伊誰作斯亭。",
            "翁來無車馬，非與彈弋并。",
            "潛者入深淵，飛者散縱橫。",
            "奈何翁屢來，浪使飛走驚。",
            "忘爾榮與利，脫爾冠與纓。",
            "還來尋魚鳥，傍此水竹行。",
            "鳥語弄蒼翠，魚遊翫清澄。",
            "而翁仍何爲，獨醉還自醒。",
            "三者各自適，要歸亦同情。",
            "翁乎知此樂，無厭日來登。"
        ],
        "title": "竹間亭",
        "id": "4e74a8d5-d6c6-4e51-aafa-880bb38bde43"
    },
    {
        "author": "歐陽修",
        "paragraphs": [
            "晉人歌蟋蟀，孔子錄於詩。",
            "因知聖賢心，豈不惜良時。",
            "行樂不及早，朱顔忽焉衰。",
            "馳光如騕褭，一去不可追。",
            "今也不彊飲，後雖悔奚爲。",
            "三年謫永陽，陷穽不知危。",
            "種樹滿幽谷，疏泉瀉清池。",
            "新陽染山木，撩亂發枯枝。",
            "無人歌青春，自釂白玉巵。",
            "今者荷寬宥，乞州從爾宜。",
            "西湖舊已聞，既見又過之。",
            "菡萏間紅綠，鴛鴦浮渺瀰。",
            "四時花與竹，罇俎動可隨。",
            "況與賢者同，薰然襲蘭芝。",
            "醁醅寒且醥，清唱婉而遲。",
            "四坐各已醉，臨觴獨何疑。",
            "昔人逢麴車，流涎尚垂頤。",
            "況此盃中趣，久得樂無涯。",
            "多憂衰病早，心在良可噫。",
            "譬若卧櫪馬，聞鼙尚鳴悲。",
            "春膏已動脈，百卉漸葳蕤。",
            "丹砂得新方，舊疾庶可治。",
            "尚可執鞭弭，周旋以忘疲。"
        ],
        "tags": [
            "西湖"
        ],
        "title": "簽呂公著見贈",
        "id": "adae1c34-b66b-48f7-8353-c851f128262f"
    },
    {
        "author": "歐陽修",
        "paragraphs": [
            "卓犖東都子，姓名聞十年。",
            "窮冬雪塞空，千里至我門。",
            "子足未及閾，我衣驚倒顛。",
            "僕童相視疑，寮吏或不然。",
            "俛首鵠鶴啄，進趨鳧鴈聯。",
            "青衫靴兩脚，言色倩以溫。",
            "於公門豈少，乃獨得公懽。",
            "受知固不易，知士誠尤難。",
            "我思屈童吏，俗辯難以言。",
            "觴豆及嘉節，高堂列羣賢。",
            "文章看落筆，論議馳後先。",
            "破石出至寶，决高瀉長川。",
            "光暉相磨晻，浩渺肆波瀾。",
            "寮吏媿我歎，僕童恪生顔。",
            "我顧寮吏嘻，士豈以此觀。",
            "此聊爲戲耳，以驚僕童昏。",
            "士欲見其守，視其居賤貧。",
            "欲知其所趨，試以義利干。",
            "我始識其面，已窺其肺肝。",
            "禮有來必往，木瓜報琅玕。",
            "十年思見之，一日捨我還。",
            "何用慰離居，贈子以短篇。"
        ],
        "title": "送滎陽魏主簿",
        "id": "de4940be-eaad-44ca-acde-4d15cff8aa8d"
    },
    {
        "author": "歐陽修",
        "paragraphs": [
            "青松生而直，繩墨易爲功。",
            "良玉有天質，少加磨與礲。",
            "子誠懷美材，但未遭良工。",
            "養育既堅好，英華充厥中。",
            "於誰以成之，孟韓荀暨雄。"
        ],
        "title": "青松贈林子",
        "id": "fdc3876d-074e-480e-a820-59e63695560d"
    },
    {
        "author": "歐陽修",
        "paragraphs": [
            "汙池以其下，眾流之所鍾。",
            "尺水無長瀾，蛟龍豈其容。",
            "顧予誠鄙薄，羣俊枉高蹤。",
            "得一不爲少，雖多肯辭豐。",
            "譬如登圓壇，羅列璧與琮。",
            "又若饗鈞天，左右間笙鏞。",
            "文章爛照耀，應和相撞舂。",
            "而予處其間，眩晁不知從。",
            "退之亦嘗云，青蒿倚長松。",
            "新陽發羣枯，生意漸豐茸。",
            "暮雪浩方積，醁醅寒更濃。",
            "毋言輕此樂，此樂難屢逢。"
        ],
        "title": "人日聚星堂燕集探韻得豐字",
        "id": "fd941535-226a-4b8a-a55e-9ad645aaea36"
    },
    {
        "author": "歐陽修",
        "paragraphs": [
            "五行居四時，維火盛南訛。",
            "炎焦陵木氣，橄欖得之多。",
            "酸苦不相入，初爭久方和。",
            "霜苞入中州，萬里來江波。",
            "幸登君子席，得與眾果羅。",
            "中州眾果佳，珠圓玉光瑳。",
            "媿茲微陋質，以遠不見訶。",
            "餳飴兒女甜，遺味久則那。",
            "良藥不甘口，厥功見沉痾。",
            "忠言初厭之，事至悔若何。",
            "世已無採詩，詩成爲君哦。"
        ],
        "title": "橄欖",
        "id": "f0aa2322-a5ac-49e3-bc1e-c9b57248772b"
    },
    {
        "author": "歐陽修",
        "paragraphs": [
            "大哉滄海何茫茫，天地百寶皆中藏。",
            "牙鬚甲角爭光鋩，腥風怪雨灑幽荒。",
            "珊瑚玲瓏巧綴裝，珠宮貝闕爛煌煌。",
            "泥居殼屋細莫詳，紅螺行沙夜生光。",
            "負材自累遭刳腸，匹夫懷璧古所傷。",
            "濃沙剝蝕隱文章，磨以玉粉緣金黄，清罇旨酒列華堂。",
            "隴鳥回頭思故鄉，美人清歌蛾眉揚，一釂凜冽回春陽。",
            "物雖微遠用則彰，一螺千金價誰量，豈若泥下追含漿。"
        ],
        "title": "鸚鵡螺",
        "id": "61e8d9a7-564a-40e8-b6b7-d23e2f30c5aa"
    },
    {
        "author": "歐陽修",
        "paragraphs": [
            "田家種糯官釀酒，榷利秋毫升與斗。",
            "酒沽得錢糟棄物，大屋經年堆欲朽。",
            "酒醅瀺灂如沸湯，東風來吹酒甕香。",
            "纍纍罌與瓶，惟恐不得嘗。",
            "官沽味醲村酒薄，日飲官酒誠可樂。",
            "不見田中種糯人，釜無糜粥度冬春。",
            "還來就官買糟食，官吏散糟以爲德。",
            "嗟彼官吏者，其職稱長民。",
            "衣食不蠶耕，所學義與仁。",
            "仁當養人義適宜，言可聞達力可施。",
            "上不能寬國之利，下不能飽爾之饑。",
            "我飲酒，爾食糟。",
            "爾雖不我責，我責何由逃。"
        ],
        "title": "食糟民",
        "id": "9d2908dd-9c40-4a88-9926-8566288d631e"
    },
    {
        "author": "歐陽修",
        "paragraphs": [
            "焦生獨立士，勢利不可恐。",
            "誰言一身窮，自待九鼎重。",
            "有能揭之行，可謂仁者勇。",
            "呂侯相家子，德義勝華寵。",
            "焦生得其隨，道合若膠鞏。",
            "始生及吾門，除子喜驚踊。",
            "曰此難致寶，一失何由踵。",
            "自吾得二生，粲粲獲雙珙。",
            "奈何奪其一，使我意紛𦶇。",
            "吾嘗愛生材，抽擢方鬰蓊。",
            "猶須老霜雪，然後見森聳。",
            "況從主人賢，高行可傾竦。",
            "讀書趨簡要，害說去雜冗。",
            "新文時我寄，庶可蠲煩壅。"
        ],
        "title": "送焦千之秀才",
        "id": "238db1dc-7567-446b-a2da-ff80314baec7"
    },
    {
        "author": "歐陽修",
        "paragraphs": [
            "徐生純明白玉璞，焦子皎潔寒泉冰。",
            "清光瑩爾互輝映，當暑自可消炎蒸。",
            "平湖綠波漲渺渺，高榭古木陰層層。",
            "嗟哉我豈不樂此，心雖欲往身未能。",
            "俸優食飽力不用，官閑日永睡莫興。",
            "不思高飛慕鴻鵠，反此愁卧償蚊蠅。",
            "三年永陽子所見，山林自放樂可勝。",
            "清泉白石對斟酌，巖花野鳥爲交朋。",
            "崎嶇磵谷窮上下，追逐猿狖爭超騰。",
            "酒美賓佳足自負，飲酣氣橫猶驕矜。",
            "奈何乖離纔幾日，蒼顔非舊白髮增。",
            "彊歡徒勞歌且舞，勉飲寧及合與升。",
            "行揩眼眵旋看物，坐見樓閣先愁登。",
            "頭輕目明脚力健，羨子志氣將飄凌。",
            "只今心意已如此，終竟事業知何稱。",
            "少壯及時宜努力，老大無堪還可憎。"
        ],
        "title": "伏日贈徐焦二生",
        "id": "b8324532-18c6-43c1-b7e2-6ff07a82bd00"
    },
    {
        "author": "歐陽修",
        "paragraphs": [
            "檜惟凌雲材，槐實凡木賤。",
            "奈何柔脆質，累此孤高幹。",
            "龍鱗老蒼蒼，鼠耳光粲粲。",
            "因緣初莫原，感吒徒自歎。",
            "偷生由附託，得勢爭葱蒨。",
            "方其榮盛時，曾莫見真贗。",
            "欲知窮悴節，宜試以霜霰。",
            "萌芽起微蘗，辨別乖先見。",
            "剪除初非難，長養遂成患。",
            "雖然根性殊，常恐枝葉亂。",
            "惟應植者深，幸不習而變。",
            "含容固有害，勦絕須明斷。",
            "惟當審斤斧，去惡無傷善。"
        ],
        "title": "寄生槐",
        "id": "a5ddd7a3-805c-4d1f-9ca7-bab8992daabd"
    },
    {
        "author": "歐陽修",
        "paragraphs": [
            "兵閑四十年，士不識金革。",
            "水旱數千里，民流誰墾闢。",
            "公初來視之，嘻此乃予責。",
            "將法多益辦，萬千由十百。",
            "整齊談笑間，進退有寸尺。",
            "曰此易爲耳，在吾繩與墨。",
            "天成而地出，古所重民食。",
            "貯儲非一朝，人命在旦夕。",
            "惟茲將奈何，敢不竭吾力。",
            "木牛尚可運，玉罄猶走糴。",
            "因難乃見材，不止將有得。",
            "公言初未信，終歲考成績。",
            "驕墯識恩威，謳吟起羸瘠。",
            "貔貅著行伍，倉廩飽堆積。",
            "文章娛閑暇，傳記尋往昔。",
            "英英文與武，粲粲圖四壁。",
            "酒令列諸將，談鋒摧辯客。",
            "周旋顧視間，是不爲無益。",
            "循吏一州守，將軍萬夫敵。",
            "於公豈止然，事業本夔稷。",
            "富壽及黎庶，威名懾夷狄。",
            "當歸廟堂上，有位久虛席。",
            "大匠不揮斧，眾工隨指畫。",
            "眾容任羣材，文武各以職。"
        ],
        "title": "韓公閱古堂",
        "id": "3b85e6e2-3430-472e-95f9-2bbdc258847b"
    },
    {
        "author": "歐陽修",
        "paragraphs": [
            "天於生子厚，稟予獨艱哉。",
            "超凌驟拔擢，過盛輒傷摧。",
            "苦其危慮心，常使鳴聲哀。",
            "投以空曠地，縱橫放天才。",
            "山窮與水險，下上極沿洄。",
            "故其於文章，出語多崔嵬。",
            "人迹所罕到，遺蹤久荒頹。",
            "王君好奇士，後二百年來。",
            "翦薙發幽薈，搜尋得瓊瑰。",
            "咸物不自貴，因人乃爲材。",
            "惟知古可慕，豈免今所咍。",
            "我亦奇子厚，開編每徘徊。",
            "作詩示同好，爲我銘山隈。"
        ],
        "title": "永州萬石亭",
        "id": "fbc69e6e-007f-4abe-a72a-8c2fb8d99c6e"
    },
    {
        "author": "歐陽修",
        "paragraphs": [
            "炎歊鬰然蒸，午景熾方燄。",
            "子來清風興，蕭蕭吹几簟。",
            "又如沃瓊漿，遽飲不知厭。",
            "嗟予學苦晚，白首困鉛槧。",
            "危疑奚所質，孔孟久已窆。",
            "羣儒窒自私，惟子通且贍。",
            "幸時丐贏餘，屢得飽饑歉。",
            "嚴嚴春秋經，大法誰改覘。",
            "三才失綱紀，五代極昏墊。",
            "盜竊恣胠篋，英雄爭奮劒。",
            "興亡兩倉卒，事迹多遺欠。",
            "纔能紀成敗，豈暇誅姦僭。",
            "聞見患孤寡，是非誰證驗。",
            "嘗欣同好惡，遂乞指瑕玷。",
            "反蒙華衮襃，如譽嫫母豔。",
            "救非當在早，已暴何由斂。",
            "苟能哀廢痼，其可惜針砭。",
            "風舲或許邀，湖綠方濪濪。"
        ],
        "title": "答原父",
        "id": "924bcf82-ae55-44a9-b1d5-bb1e0c6a97c6"
    },
    {
        "author": "歐陽修",
        "paragraphs": [
            "葉落秋水冷，眾鳥聲已停。",
            "陰氣入牆壁，百蟲皆夜鳴。",
            "蟲鳴催歲寒，唧唧機杼聲。",
            "時節忽已換，壯心空自驚。",
            "平明起照鏡，但畏白髮生。"
        ],
        "title": "蟲鳴",
        "id": "a9d88cff-96ed-471b-9a89-de313afd095f"
    },
    {
        "author": "歐陽修",
        "paragraphs": [
            "百姓病已久，一言難遽陳。",
            "良醫將治之，必究病所因。",
            "天下久無事，人情貴因循。",
            "優游以爲高，寬縱以爲仁。",
            "今日廢其小，皆謂不足論。",
            "明日壞其大，又云力難振。",
            "旁窺各陰拱，當職自逡巡。",
            "歲月寖隳頹，紀綱遂紛紜。",
            "坦坦萬里疆，蚩蚩九州民。",
            "昔而安且富，今也迫以貧。",
            "疾小不加理，浸淫將徧身。",
            "湯劑乃常藥，未能去深根。",
            "鍼艾有奇功，暫痛勿吟呻。",
            "痛定支體胖，乃知鍼艾神。",
            "猛寬相濟理，古語六經存。",
            "蠹弊革僥倖，濫官絕貪昏。",
            "牧羊而去狼，未爲不仁人。",
            "俊乂沉下位，惡去善乃伸。",
            "賢愚各得職，不治未之聞。",
            "此說乃其要，易知行每艱。",
            "遲疑與果决，利害反掌間。",
            "捨此欲有爲，吾知力徒煩。",
            "家至與戶到，飽饑而衣寒。",
            "三王所不能，豈特今所難。",
            "我昔忝諫列，日常趨紫宸。",
            "聖君堯舜心，閔閔極憂勤。",
            "子華當來時，玉音耳嘗親。",
            "上副明主意，下寬斯人屯。",
            "江南彼一方，巨細到可詢。",
            "諭以上恩德，當冬反陽春。",
            "吾言乃其槩，豈止一方云。"
        ],
        "title": "奉答子華學士安撫江南見寄之作",
        "id": "02554052-6221-4116-92cc-0f7a3fc4daa9"
    },
    {
        "author": "歐陽修",
        "paragraphs": [
            "自古天下事，及時難必成。",
            "爲謀於未然，聰者或莫聽。",
            "患至而後圖，智者有不能。",
            "未遠前日悔，可爲來者銘。",
            "熙熙彼西人，老死織與耕。",
            "狂羝一朝叛，烽火四面驚。",
            "用兵五六年，首惡竟逃刑。",
            "仰賴天子聖，乾坤量包并。",
            "苗頑不率德，舜羽舞于庭。",
            "謂此雖異類，有生亦含情。",
            "藩籬被觸突，譬若豨與𦏪。",
            "馴擾以芻豢，可呼隨指令。",
            "稱藩效臣職，冠带復人形。",
            "四海得休息，瘡痍肉新生。",
            "敢問前孰失，恃安而弛兵。",
            "酒肴爲善將，循默乃名卿。",
            "慮患謂生事，高談笑難行。",
            "一方兵遽起，愚智共營營。",
            "上煩天子仁，旰食憂吾氓。",
            "謀議及臺早，幽棲訪巖扃。",
            "小利不足爲，涓流助滄溟。",
            "大功難速就，倉卒始改更。",
            "徒自益紛擾，何由集功名。",
            "乃知深遠畫，施設在安平。",
            "今也實其時，鑑前豈非明。",
            "嚴嚴經略府，罇俎集豪英。",
            "千營飽而嬉，萬馬牧在坰。",
            "相公黄閤老，與國爲長城。",
            "張子美而秀，文章博羣經。",
            "從軍古云樂，知己士所榮。",
            "感激報恩義，當來請長纓。"
        ],
        "title": "送張洞推官赴永興經略司",
        "id": "36be3ee2-b6de-49ce-adc0-3952f55ffcfc"
    },
    {
        "author": "歐陽修",
        "paragraphs": [
            "凌晨有客至自西，爲問詩老來何稽。",
            "京師車馬曜朝日，何用擾擾隨輪蹄。",
            "面顔憔悴暗塵土，文字光彩垂虹霓。",
            "空腸時如秋蚓叫，苦調或作寒蟬嘶。",
            "語言雖巧身事拙，捷徑耻蹈行非迷。",
            "我今俸祿飽餘賸，念子朝夕勤鹽齏。",
            "舟行每欲載米送，汴水六月乾無泥。",
            "乃知此事尚難必，何況仕路如天梯。",
            "朝廷樂善得賢眾，臺閣俊彥聯簪犀。",
            "朝陽鳴鳳爲時出，一枝豈惜容其棲。",
            "古來磊落材與知，窮達有命理莫齊。",
            "悠悠百年一瞬息，俯仰天地身醯雞。",
            "其間得失何足校，況與鳧鶩爭稗稊。",
            "憶在洛陽年各少，對花把酒傾玻璃。",
            "二十年間幾人在，在者憂患多乖睽。",
            "我今三載病不飲，眼眵不辨騧與驪。",
            "壯心銷盡憶閑處，生計易足纔蔬畦。",
            "優游琴酒逐漁釣，上下林壑相攀躋。",
            "及身彊健始爲樂，莫待衰病須扶携。",
            "行當買田清潁上，與子相伴把鋤犁。"
        ],
        "title": "寄聖俞",
        "id": "1d742439-f402-4de0-9cde-8bf661050684"
    },
    {
        "author": "歐陽修",
        "paragraphs": [
            "吾有千里馬，毛骨何蕭森。",
            "疾馳如奔風，白日無留陰。",
            "除驅當大道，步驟中五音。",
            "馬雖有四足，遲速在吾心。",
            "六轡應吾手，調和如瑟琴。",
            "東西與南北，高下山與林。",
            "惟意所欲適，九州可周尋。",
            "至哉人與馬，兩樂不相侵。",
            "伯樂識其外，徒知價千金。",
            "王良得其性，此術固已深。",
            "良馬須善馭，吾言可爲箴。"
        ],
        "title": "有馬示徐無黨",
        "id": "c2919fd9-5b91-41c2-ae3f-2e19531d6267"
    },
    {
        "author": "歐陽修",
        "paragraphs": [
            "天形如車輪，晝夜常不息。",
            "三辰隨出沒，曾不差分刻。",
            "北辰居其所，帝座嚴尊極。",
            "眾星拱而環，大小各有職。",
            "不動以臨之，任德不任力。",
            "天辰主下土，萬物由生殖。",
            "一動與一靜，同功而異域。",
            "惟王知法此，所以治萬國。"
        ],
        "title": "天辰",
        "id": "79f68abb-ac88-4c99-ba4e-1484beaadfc8"
    },
    {
        "author": "歐陽修",
        "paragraphs": [
            "兩畿相望東與西，書來三日猶爲稽。",
            "短篇投子譬瓦礫，敢辱報之金褭蹄。",
            "文章至寶被埋沒，氣象往往干雲霓。",
            "飛黄伯樂不世出，四顧驤首空長嘶。",
            "嗟哉我豈敢知子，論詩賴子初指迷。",
            "子言古淡有真味，大羹豈須調以齏。",
            "憐我區區欲彊學，跛鼈曾不離汙泥。",
            "問子初何得臻此，豈能直到無階梯。",
            "如其所得自勤苦，何憚入海求靈犀。",
            "周旋二紀陪唱和，凡翼每竝鸞凰棲。",
            "有時爭勝不量力，何異弱魯攻彊齊。",
            "念子京師苦憔悴，經年陋巷聽朝雞。",
            "兒啼妻噤午未飯，得米寧擇秕與稊。",
            "石上紫豪家故有，剡藤瑩滑如玻璃。",
            "追惟平昔念少壯，零落生死嗟分睽。",
            "一揮累紙恣奔放，駿若駕駱仍驂驪。",
            "腹雖枵虛氣豪橫，猶勝諂笑病夏畦。",
            "名聲不朽豈易得，仕宦得路終當躋。",
            "年來無物不可愛，花發有酒誰同携。",
            "問我居留亦何事，方春苦旱憂民犂。"
        ],
        "title": "再和聖俞見答",
        "id": "b0d4c7e3-775b-4075-87a5-5d846a0275dd"
    },
    {
        "author": "歐陽修",
        "paragraphs": [
            "鳩鳴兮屋上，雀噪兮簷間。",
            "百鳥感春陽，有如動機關。",
            "雄雌相呼和，日夕聒聒不得閑。",
            "砌下兩株樹，枯條有誰攀。",
            "春風一夜來，花葉何班班。",
            "乃知天巧奪人力，能使枯木生紅顔。",
            "奈何人爲萬物靈，不及草木與飛翾。",
            "自從春來何所覺，但怪睡美不覺白日高南山。",
            "行逢百花不著眼，豈念四氣如回環。",
            "却思年少憶前事，雖有駔駿難追還。",
            "奈何來日尚可樂，曾不勉彊相牽扳。",
            "淥酒如春波，黄金爲誰慳。",
            "人生一世中，一步百險艱。",
            "俟河之清不可得，聯自歌此譏愚頑。"
        ],
        "title": "感春雜言",
        "id": "982993b7-8475-4d17-b3d2-d16c98f1acd1"
    },
    {
        "author": "歐陽修",
        "paragraphs": [
            "廬山高哉幾千仞兮，根盤幾百里，巀然屹立乎長江。",
            "長江西來走其下，是爲揚瀾左里兮，洪濤巨浪日夕相舂撞。",
            "雲消風止水鏡浄，泊舟登岸而遠望兮。",
            "上摩青蒼以晻靄，下壓后土之鴻厖。",
            "試往造乎間兮，攀緣石凳窺空谾。",
            "千巖萬壑響松檜，懸崖巨石飛流淙。",
            "水聲聒聒亂人耳，六月飛雪灑石矼。",
            "仙翁釋子亦往往而逢兮，吾嘗惡其學幻而言哤。",
            "但見丹霞翠壁遠近映樓閣，晨鍾暮鼓杳靄羅幡幢。",
            "幽花野草不知其名兮，風吹露濕香澗谷，時有白鶴飛來雙。",
            "幽尋遠去不可極，便欲絕世遺紛痝。",
            "羨君買田筑室老其下，插秧盈疇兮釀酒盈缸。",
            "欲令浮嵐暖翠千萬狀，坐卧常對乎軒窗。",
            "君懷磊砢有至寶，世俗不辨珉與玒。",
            "策名爲吏二十載，青衫白首困一邦。",
            "寵榮聲利不可以苟屈兮，自非青雲白石有深趣，其氣兀硉何由降。",
            "丈夫壯節似君少，嗟我欲說安得巨筆如長杠。"
        ],
        "tags": [
            "庐山",
            "长江"
        ],
        "title": "廬山高贈同年劉中允歸南康",
        "id": "07ca1dad-888f-4372-ab65-26606d7433d6"
    },
    {
        "author": "歐陽修",
        "paragraphs": [
            "河南地望雄西京，相公好賢天下稱。",
            "吹噓死灰生氣燄，談笑暖律回嚴凝。",
            "曾陪罇俎被顧盻，羅列臺閣皆名卿。",
            "徐生南國後來秀，得官古縣依崤陵。",
            "脚靴手板實卑賤，賢儁未可吏事繩。",
            "携文百篇赴知己，西望未到氣已增。",
            "我昔初官便伊洛，當時意氣尤驕矜。",
            "主人樂士喜文學，幕府最盛多交朋。",
            "園林相映花百種，都邑四顧山千層。",
            "朝行綠槐聽流水，夜飲翠幙張紅燈。",
            "爾來飄流二十載，鬢髮蕭索垂霜冰。",
            "同時竝遊在者幾，舊事欲說無人應。",
            "文章無用等畫虎，名譽過耳如飛繩。",
            "榮華萬事不入眼，憂患百慮來填膺。",
            "羨子年少正得路，有如扶桑初日昇。",
            "名高場屋已得儁，世有龍門今復登。",
            "出門相送親與友，何異籬鷃瞻雲鵬。",
            "嗟吾筆硯久已格，感激短章因子興。"
        ],
        "title": "送徐生之澠池",
        "id": "faa3b1b0-3c9f-4a98-9ca1-3117b6986a4f"
    },
    {
        "author": "歐陽修",
        "paragraphs": [
            "大河昔决東南流，蕭條東郡今遺湫。",
            "我從故老問其由，云古五鼎藏高丘。",
            "地靈川秀草木稠，鬰鬰佳氣蒸常浮。",
            "惟物伏見數有周，祕藏奇怪神所搜。",
            "天昏地慘鬼哭幽，至寶欲出風雲愁。",
            "蕩摇山川失維陬，九龍大戰驅蛟虬。",
            "割然岸烈轟雲驫，滑人夜驚鳥嘲啁。",
            "婦走抱兒扶白頭，蒼生仰叫黄屋憂。",
            "聚徒百萬如蚍蜉，千金一掃隨浮漚。",
            "天旋海沸動九州，此鼎始出人間留。",
            "滑人得之不敢收，奇模古質非今侔。",
            "器大難用識者不，以示世俗遭揶揄。",
            "明堂會朝饗諸侯，饔官有品供王羞。",
            "調以五味烹全牛，時有用捨吾無求。",
            "二三子學雕琳球，見之始驚中歎愀。",
            "披荒斵古爭窮蒐，苦語難出聲咿嚘。",
            "馬圖出河龜負疇，自古怪說何悠悠。",
            "嗟吾老矣不能休，勉彊作詩慙效尤。"
        ],
        "title": "葛氏鼎",
        "id": "a700186f-e9f7-4f32-a4ce-80477c002ffe"
    },
    {
        "author": "歐陽修",
        "paragraphs": [
            "開元無事二十年，五兵不用太白閑。",
            "太白之精下人間，李白高歌蜀道難。",
            "蜀道之難難於上青天，李白落筆生雲煙。",
            "千奇萬險不可攀，却視蜀道猶平川。",
            "宮娃扶來白已醉，醉裏詩成醒不記。",
            "忽然乘興登名山，龍咆虎嘯松風寒。",
            "山頭婆娑弄明月，九域塵土悲人寰。",
            "吹笙飲酒紫陽家，紫陽真人駕雲車。",
            "空山流水空流花，飄然已去凌青霞。",
            "下看區區郊與島，螢飛露濕吟秋草。"
        ],
        "title": "太白戲聖俞",
        "id": "f51ddc53-47b5-47fe-9e11-7ba60efad149"
    },
    {
        "author": "歐陽修",
        "paragraphs": [
            "家世爲邊戶，年年常備胡。",
            "兒僮習鞍馬，婦女能彎弧。",
            "胡塵朝夕起，虜騎蔑如無。",
            "邂逅輒相射，殺傷兩常俱。",
            "自從澶州盟，南北結歡娛。",
            "雖云免戰鬭，兩地供賦租。",
            "將吏戒生事，廟堂爲遠圖。",
            "身居界河上，不敢界河漁。"
        ],
        "title": "邊戶",
        "id": "f660e346-8623-472c-b307-44465a729124"
    },
    {
        "author": "歐陽修",
        "paragraphs": [
            "鵝毛贈千里，所重以其人。",
            "鴨脚雖百箇，得之誠可珍。",
            "問予得之誰，詩老遠且貧。",
            "霜野摘林實，京師寄時新。",
            "封包雖甚微，採掇皆躬親。",
            "物賤以人貴，人賢棄而淪。",
            "開緘重嗟惜，詩以報慇懃。"
        ],
        "title": "梅聖俞寄銀杏",
        "id": "f2b8e430-c43a-4dcc-8c43-c9456717341d"
    },
    {
        "author": "歐陽修",
        "paragraphs": [
            "歲晚忽不樂，相過偶乘閑。",
            "百年纔幾進，一笑得亦艱。",
            "有酒醉嘉客，無錢買妖鬟。",
            "問予官何爲，侍從聯朝班。",
            "朝廷多賢材，何用蒯與菅。",
            "白髮垂兩鬢，黄金腰九環。",
            "奈何章綬榮，飾此木石頑。",
            "於國略無補，有慙常在顔。",
            "幸蒙二三友，相與文字間。",
            "江子獨捨我，高鴻去難攀。",
            "秋風動沙苑，郡閣當南山。",
            "吟詠日多暇，詔條寬可頒。",
            "寒雲雪紛糅，幽鳥春緜蠻。",
            "勝事日向好，思君何時還。"
        ],
        "title": "與子華原父小飲坐中寄同州江十學士休復",
        "id": "42a91dba-5b3c-44ae-b7b0-1c65d7edb813"
    },
    {
        "author": "歐陽修",
        "paragraphs": [
            "歲律忽其周，陰風慘遼夐。",
            "孤懷念時節，朽質驚衰病。",
            "憶始來京師，街槐綠方映。",
            "清霜一以零，眾木少堅勁。",
            "物理固如此，人生寧久盛。",
            "當時不樹立，後世猶譏評。",
            "顧我實孤生，饑寒談孔孟。",
            "壯年猶勇爲，刺口論時政。",
            "中間蒙選擢，官實居諫諍。",
            "豈知身愈危，惟恐職不稱。",
            "十年困風波，九死出檻穽。",
            "再生君父恩，如報犬馬性。",
            "歸來見親識，握手相弔慶。",
            "丹心皎雖存，白髮生已迸。",
            "慙無羽毛彩，來與鸞凰竝。",
            "鎩翮追羣翔，孤唳驚眾聽。",
            "嚴嚴玉堂署，清禁肅而靜。",
            "職業愧論思，文章慙誥命。",
            "厚顔難久居，歸計無荒逕。",
            "偷閑就朋友，笑語雜嘲詠。",
            "歡情雖索寞，得酒猶豪橫。",
            "羣居固可樂，寵祿尤難幸。",
            "何日早收身，江湖一漁艇。"
        ],
        "title": "述懷",
        "id": "d02dbf69-1a67-4a7b-b38f-ea85af59bcd6"
    },
    {
        "author": "歐陽修",
        "paragraphs": [
            "君不見曼卿子美真奇才，久已零落埋黄埃。",
            "子美生窮死愈貴，殘章斷藁如瓊瑰。",
            "曼卿醉題紅粉壁，壁粉已剝昏煙煤。",
            "河傾崑崙勢曲折，雪壓太華高崔嵬。",
            "自從二子相繼沒，山川氣象皆低摧。",
            "君家雖有澄心紙，有敢下筆知誰哉。",
            "宣州詩翁餓欲死，黄鵠折翼鳴聲哀。",
            "有時得飽好言語，似聽高唱傾金罍。",
            "二子雖死此翁在，老手尚能工翦裁。",
            "奈何不寄反示我，如棄正論求俳詼。",
            "嗟我今衰不復昔，空能把卷闔且開。",
            "百年干戈流戰血，一國歌舞今荒臺。",
            "當時百物盡精好，往往遺棄淪蒿萊。",
            "君從何處得此紙，純堅瑩膩卷百枚。",
            "官曹職事喜床暇，臺閣唱和相追陪。",
            "文章自古世不乏，間出安知無後來。"
        ],
        "title": "和劉原父澄心紙",
        "id": "9004499e-2a1e-43ce-bad8-d04a8ce33bdb"
    },
    {
        "author": "歐陽修",
        "paragraphs": [
            "憶昨初受命，同下紫宸朝。",
            "問君當何之，笑指北斗杓。",
            "共念到幾時，春風約回鑣。",
            "所持既異事，前後忽相遼。",
            "風月坐易失，山川行知遥。",
            "回頭三千里，雙闕在紫霄。",
            "我老倦鞍馬，安能事吟嘲。",
            "君才綽有餘，新句益飄飄。",
            "前日逢呂郭，解鞍憩山要。",
            "僮僕相問喜，馬鳴亦蕭蕭。",
            "出君桑乾詩，寄我慰寂寥。",
            "又喜前見君，相期駐征軺。",
            "雖知不久留，一笑樂亦聊。",
            "歸路踐冰雪，還愛脫狐貂。",
            "君行我即至，春酒待相邀。"
        ],
        "title": "奉使契丹道中答劉原父桑乾河見寄之作",
        "id": "8accbf80-0439-4f0e-a403-bb817af4964c"
    },
    {
        "author": "歐陽修",
        "paragraphs": [
            "我行三千里，何物與我親。",
            "念此尺素屏，曾不離我身。",
            "曠野多黄沙，當午白日昏。",
            "風力若牛弩，飛砂還射人。",
            "暮投山椒館，休此車馬勤。",
            "開屏置牀頭，輾轉夜向晨。",
            "卧聽穹廬外，北風驅雪雲。",
            "勿愁明日雪，且擁狐貂溫。",
            "君命固有嚴，羈旅誠苦辛。",
            "但苟一夕安，其餘非所云。"
        ],
        "title": "書素屏",
        "id": "cd4dc4eb-65eb-4880-8012-ec17af41f307"
    },
    {
        "author": "歐陽修",
        "paragraphs": [
            "馬饑齧雪渴飲冰，北風卷地來崢嶸。",
            "馬悲躑躅人不行，日暮塗遠千山橫。",
            "我謂行人止歎聲，馬當勉力無悲鳴。",
            "白溝南望如掌平，十里五里長短亭。",
            "臘雪銷盡春風輕，火燒原頭青草生。",
            "遠客還家紅袖迎，樂哉人馬歸有程。",
            "男兒雖有四方志，無事何須勤遠征。"
        ],
        "title": "馬齧雪",
        "id": "5f3247c4-2f1e-4ed2-a93a-ff55aafa55fc"
    },
    {
        "author": "歐陽修",
        "paragraphs": [
            "北風吹沙千里黄，馬行確犖悲摧藏。",
            "當冬萬物慘顔色，冰雪射日生光芒。",
            "一年百日風塵道，安得朱顔長美好。",
            "攬鞍鞭馬行勿遲，酒熟花開二月時。"
        ],
        "title": "風吹沙",
        "id": "c90ee5bb-4f5c-4d45-86c6-d0d3bfa45e73"
    },
    {
        "author": "歐陽修",
        "paragraphs": [
            "憶昨君當使北時，我往別君飲君家。",
            "愛君小鬟初買得，如手未觸新開花。",
            "醉中上馬不知夜，但見九陌燈火人諠譁。",
            "歸來不記與君別，酒醒起坐空咨嗟。",
            "自言我亦隨往矣，行即逢君何恨邪。",
            "豈知前後不相及，歲月忽忽行無涯。",
            "古北嶺口踏新雪，馬盂山西捍落霞。",
            "風雲暮慘失道路，磵谷夜靜聞麏䴥。",
            "行迷方嚮但看日，度盡山險方逾沙。",
            "客心漸遠誠易感，見君雖晚喜莫加。",
            "我後君歸祗十日，君先躍馬未足誇。",
            "新年花發見回鴈，歸路柳暗藏嬌鴉。",
            "而今春物已爛漫，念昔草木冰未芽。",
            "人生每苦勞事役，老去尚能憐物華。",
            "從今有暇即相過，安得載酒長盈車。"
        ],
        "title": "重贈劉原父",
        "id": "6c1f0cc5-6ea8-47eb-b2dd-2dac7b798d7b"
    },
    {
        "author": "歐陽修",
        "paragraphs": [
            "羣動夜息浮雲陰，沈夫子彈醉翁吟。",
            "醉翁吟，以我名，我初聞之喜且驚。",
            "宮聲三疊何泠泠，酒行暫止四坐傾。",
            "有如風輕日煖好鳥語，夜靜山響春泉鳴。",
            "坐思千巖萬壑醉眠處，寫君三尺膝上橫。",
            "沈夫子，恨君不爲醉翁客，不見翁醉山間亭。",
            "翁歡不待絲與竹，把酒終日聽泉聲。",
            "有時醉倒枕谿石，青山白雲爲枕屏。",
            "花間百鳥喚不覺，日落山風吹自醒。",
            "我時四十猶彊力，自號醉翁聊戲客。",
            "爾來憂患十年間，鬢髮未老嗟先白。",
            "滁人思我雖未忘，見我今應不能識。",
            "沈夫子，愛君一罇復一琴，萬事不可干其心。",
            "自非曾是醉翁客，莫向俗耳求知音。"
        ],
        "title": "贈沈遵",
        "id": "c6fc939b-9ed6-4921-8c71-3f7c68cb1120"
    },
    {
        "author": "歐陽修",
        "paragraphs": [
            "人皆喜詩翁，有酒誰肯一醉之。",
            "嗟我獨無酒，數往從翁何所爲。",
            "翁居南方我北走，世路離合安可期。",
            "汴渠千艘日上下，來及水門猶未知。",
            "五年不見勞夢寐，三日始往何其遲。",
            "城東賺河有名字，萬家棄水爲汙池。",
            "人居其上苟賢者，我視此水猶漣漪。",
            "入門下馬解衣带，共坐習習清風吹。",
            "溼薪熒熒煮薄茗，四顧壁立空無遺。",
            "萬錢方丈飽則止，一瓢飲水樂可涯。",
            "況出新詩數十首，珠璣大小光陸離。",
            "他人欲一不可有，君家筐篋滿莫持。",
            "才大名高乃富貴，豈比金紫包愚癡。",
            "貴賤同爲一丘土，聖賢獨如星日垂。",
            "道德內樂不假物，猶須朋友并良時。",
            "蟬聲漸已變秋意，得酒安問醇與醨。",
            "玉堂官閑無事業，親舊幸可從其私。",
            "與翁老矣會有幾，當棄百事勤追隨。"
        ],
        "title": "答聖俞",
        "id": "044fac19-5f3f-4dc2-9bb4-bea362faaf35"
    },
    {
        "author": "歐陽修",
        "paragraphs": [
            "奉祠嚴祕館，攝事罄精誠。",
            "歲晏悲木落，天寒聞鶴鳴。",
            "念昔丘壑趣，豈知朝市情。",
            "弱齡嬰仕宦，壯節慕功名。",
            "多病慙厚祿，早衰歎餘生。",
            "未知犬馬報，安得遂歸耕。"
        ],
        "title": "感興五首  其一",
        "id": "8fa805a6-7129-4b08-b062-bb4e050f68bb"
    },
    {
        "author": "歐陽修",
        "paragraphs": [
            "懷祿不知慙，人雖不吾責。",
            "貧交重意氣，握手猶感激。",
            "煌煌腰間金，兩鬢颯已白。",
            "有生天地間，壽考非金石。",
            "古人報一飯，君子不苟得。",
            "憂來自悲歌，涕淚下沾臆。"
        ],
        "title": "感興五首  其二",
        "id": "3caa5b72-a637-4bfb-878f-7cb6fc8e6899"
    },
    {
        "author": "歐陽修",
        "paragraphs": [
            "清夜雖云長，白日亦易晚。",
            "循環百刻中，勢若丸走坂。",
            "盈虧自相補，得失何足算。",
            "餐霞可延年，飲酒誠自損。",
            "未知辛苦長，孰若適意短。",
            "二者一何偷，百年皆不免。",
            "顔回不著述，後世存愈遠。",
            "聖賢非虛名，惟善爲可勉。"
        ],
        "title": "感興五首  其三",
        "id": "62129818-5aef-4c8c-b1eb-27aae0a3c1ad"
    },
    {
        "author": "歐陽修",
        "paragraphs": [
            "仕宦希寸祿，庶無饑寒迫。",
            "讀書文章，本以代耕織。",
            "學成頗自喜，祿厚愈多責。",
            "挾山以超海，事有非其力。",
            "君子貴量能，無輕食人食。"
        ],
        "title": "感興五首  其四",
        "id": "c4959e10-189a-42ba-907c-1d3476e46b67"
    },
    {
        "author": "歐陽修",
        "paragraphs": [
            "唧唧復唧唧，夜歎曉未息。",
            "蟲聲急愈尖，病耳聞若刺。",
            "壯士易爲老，良時難再得。",
            "日月相隨東，天行自西北。",
            "三者不相謀，萬古無窮極。",
            "安知人間世，歲月忽已易。"
        ],
        "title": "感興五首  其五",
        "id": "54b789a5-ed90-4277-b62c-794a2f35a16a"
    },
    {
        "author": "歐陽修",
        "paragraphs": [
            "晨光入林眾鳥驚，腷膊羣飛鴉亂鳴。",
            "穿林四散投空去，黄口巢中饑待哺。",
            "雌者下啄雄高盤，雄雌相呼飛復還。",
            "空林無人鳥聲樂，古木參天枝屈蟠。",
            "下有怪石橫樹間，煙埋草沒苔蘚斑。",
            "借問此景誰圖寫，乃是吳家石屏者。",
            "虢工刳山取山骨，朝鑱暮斵非一日，萬象皆從石中出。",
            "吾嗟人愚不見天地造化之初難，乃云萬物生自然。",
            "豈知鎸鑱刻畫醜與妍，千狀萬態不可殫。",
            "神愁鬼泣晝夜不得閑，不然安得巧工妙手憊精竭思不可到，若無若有縹緲生雲煙。",
            "鬼神功成天地惜，藏在虢山深處石。",
            "惟人有心無不獲，天地雖神藏不得。",
            "又疑鬼神好勝憎吾儕，欲極奇怪窮吾才，乃傳張生自西來。",
            "吳家學士見且咍，醉點紫毫淋墨煤。",
            "君才自與鬼神鬭，嗟我老矣安能陪。"
        ],
        "title": "吳學士石屏歌",
        "id": "ecd0db25-5b0d-4419-ad78-be72939b05c2"
    },
    {
        "author": "歐陽修",
        "paragraphs": [
            "纍纍盤中蛤，來自海之涯。",
            "坐客初未識，食之先歎嗟。",
            "五代昔乖隔，九州如剖瓜。",
            "東南限淮海，邈不通夷華。",
            "於時北州人，飲食陋莫加。",
            "雞豚爲異味，貴賤無等差。",
            "自從聖人出，天下爲一家。",
            "南產錯交廣，西珍富卭巴。",
            "水載每連舳，陸輸動盈車。",
            "谿潛細毛髮，海怪雄鬚牙。",
            "豈惟貴公侯，閭巷飽魚蝦。",
            "此蛤今始至，其來何晚邪。",
            "螯蛾聞二名久見南人誇。",
            "璀璨殼如玉，斑斕點生花。",
            "含漿不肯吐，得火遽已呀。",
            "共食惟恐後，急先屢成譁。",
            "但喜美無厭，豈思來甚遐。",
            "多慙海上翁，辛苦斵泥沙。"
        ],
        "title": "初食車螯",
        "id": "2a7b3a3f-c1b7-47c2-bf5d-1e635c2bb1db"
    },
    {
        "author": "歐陽修",
        "paragraphs": [
            "雞鳴車馬馳，夜半聲未已。",
            "皇皇走聲利，與日爭寸晷。",
            "而我獨何爲，閑宴奉君子。",
            "京師十二門，四方來萬里。",
            "顧吾坐中人，暫聚浮雲爾。",
            "念子一扁舟，片帆如鳥起。",
            "文章富千箱，吏祿求斗米。",
            "白玉有時沽，青衫豈須恥。",
            "人生足憂患，合散乃常理。",
            "惟應當歡時，飲酒如飲水。"
        ],
        "title": "送裴如晦之吳江",
        "id": "039de303-feea-47c8-a37c-98e1da484da3"
    },
    {
        "author": "歐陽修",
        "paragraphs": [
            "淺山嶙嶙，亂石矗矗，山石磽聱車碌碌。",
            "山勢盤斜隨澗谷，側轍傾轅如欲覆。",
            "出乎兩崖之隘口，忽見百里之平陸。",
            "坡長坂峻牛力疲，天寒日暮人心速。",
            "楊襃忍饑官太學，得錢買此纔盈幅。",
            "愛其樹老石硬，山回路轉。",
            "高下曲直，橫斜隱見。",
            "妍媸嚮背各有態，遠近分毫皆可辨。",
            "自言昔有數家筆，畫古傳多名姓失。",
            "後來見者知謂誰，乞詩梅老聊稱述。",
            "古畫畫意不畫形，梅詩詠物無隱情。",
            "忘形得意知者寡，不若見詩如見畫。",
            "乃知楊生真好奇，此畫此詩兼有之。",
            "樂能自足乃爲富，豈必金玉名高貲。",
            "朝看畫，暮讀詩，楊生得此可不饑。"
        ],
        "title": "盤車圖",
        "id": "5307b85c-bce5-494f-9249-c551b4d820a0"
    },
    {
        "author": "歐陽修",
        "paragraphs": [
            "莫登樓，樂哉都人方競遊，樓闕夜氣春煙浮。",
            "玉輪東來從海陬，纖靄洗盡當空留。",
            "燈光月色爛不收，火龍銜山祝千秋。",
            "緣竿踏索雜幻優，鼓喧管咽耳欲咻。",
            "清風嫋嫋夜悠悠，瑩蹄文角車如流。",
            "婭姹扶欄車兩頭，髧髦垂鬟嬌未羞。",
            "念昔年少追朋儔，輕衫駿馬今則不。",
            "中年病多昏兩眸，夜視曾不如鵂鶹。",
            "足雖欲往意已休，惟思睡眠擁衾裯。",
            "人心利害兩不謀，春陽稍愆天子憂。",
            "安得四野陰雲油，甘澤以時豐麥麰。",
            "遊騎踏泥非我愁。"
        ],
        "title": "答梅聖俞莫登樓",
        "id": "902c884d-8626-473a-9ed3-2f82fb39230d"
    },
    {
        "author": "歐陽修",
        "paragraphs": [
            "子謂莫飲酒，我謂莫作詩。",
            "花開木落蟲鳥悲，四時百物亂我思。",
            "朝吟摇頭暮蹙眉，雕肝琢腎聞退之。",
            "此翁此語還自違，豈如飲酒無所知。",
            "自古不飲無不死，惟有爲善不可遲。",
            "功施當世聖賢事，不然文章千載垂。",
            "其餘酩酊一罇酒，萬事崢嶸皆可齊。",
            "腐腸糟肉兩家說，計較屑屑何其卑。",
            "死生壽夭無足道，百年長短纔幾時。",
            "但飲酒，莫作詩，子其聽我言非癡。"
        ],
        "title": "答聖俞莫飲酒",
        "id": "83e4c1f6-ffc9-42fb-a28b-2a3ab9b95c75"
    },
    {
        "author": "歐陽修",
        "paragraphs": [
            "君家白鶴白雪毛，我家白兔白玉毫。",
            "誰將贈兩翁，謂此二物皎潔勝瓊瑶。",
            "已憐野性易馴擾，復愛仙格何孤高。",
            "玉兔四蹄不解舞，不如雙鶴能清嘷。",
            "低垂兩翅趁節拍，婆娑弄影誇嬌饒。",
            "兩翁念此二物者，久不見之心甚勞。",
            "京師少年殊好尚，意氣橫出爭雄豪。",
            "清罇美酒不輒飲，千金爭買紅顔韶。",
            "莫令少年聞我語，笑我乖僻遭譏嘲。",
            "或被偷開兩家籠，縱此二物令逍遥。",
            "兔奔滄海却入明月窟，鶴飛玉山千仞直上青松巢。",
            "索然兩衰翁，何以慰無憀。",
            "纖腰綠鬢既非老者事，玉山滄海一去何由招。"
        ],
        "title": "思白兔雜言戲答公儀憶鶴之作",
        "id": "b264828d-fcf2-465d-8564-f1be584ddb35"
    },
    {
        "author": "歐陽修",
        "paragraphs": [
            "鶴行而啄，青玉嘴，枯松脚。",
            "兔蹲而纍，尖兩耳，攢四蹄。",
            "往往於人家高堂浄屋曾見之，錦裝玉軸掛壁垂。",
            "乍見拭目猶驚疑，羽毛襂褷眼睛活，若動不動如風吹。",
            "主人矜誇百金買，云此絕筆人間奇。",
            "畫師畫生不畫死，所得百分三二爾，豈如翫物翫其真。",
            "凡物可愛惟精神，況此二物物之珍。",
            "月光臨靜夜，雪色凌清晨。",
            "二物於此時，瑩無一點纖埃塵。",
            "不惟可醒醉翁醉，能使詩老詩思添清新。",
            "醉翁謂詩老，子勿誚我愚。",
            "老弄兔兒憐鶴雛，與子俱老其衰乎。",
            "奈何反捨我，欲問東家看舞姝。",
            "須防舞姝見客笑，白髮蒼顔君自照。"
        ],
        "title": "戲答聖俞",
        "id": "fae30205-9527-4f48-8626-b253fa1f7fad"
    },
    {
        "author": "歐陽修",
        "paragraphs": [
            "有詩鶴勿喜，無詩鷴勿悲。",
            "人禽固異性，所趣各有宜。",
            "朝戲青竹林，暮棲高樹枝。",
            "咿呦山鹿鳴，格磔野鳥啼。",
            "聲音不相通，各以類自隨。",
            "使鶴居籠中，垂頭以聽詩。",
            "鶢鶋享鍾鼓，魚鳥見西施。",
            "鷴鶴不宜爭，所爭良可知。",
            "蚍蜉與蟻子，爲物固已微。",
            "當彼兩交鬭，勇如聞鼓鼙。",
            "有心皆好勝，未免爭是非。",
            "於我一何薄，於彼一何私。",
            "欄檻啄花卉，叫號驚睡兒。",
            "跳踉兩脚長，落泊雙翅垂。",
            "何足充翫好，於何定妍媸。",
            "鷴口不能言，夜夢以告之。",
            "主人起謝鷴，從我今幾時。",
            "僮奴謹守護，出入煩提携。",
            "逍遥遂棲息，飲啄安雄雌。",
            "花底弄日影，風前理毛衣。",
            "豈非主人恩，報效爾宜思。",
            "主人今白髮，把酒無翠眉。",
            "養鶴鷴又妬，我言堪解頤。"
        ],
        "title": "和梅龍圖公儀謝鷴",
        "id": "209fb179-6918-4aae-be0b-b937be6c75c2"
    },
    {
        "author": "歐陽修",
        "paragraphs": [
            "昨日摘花初見桃，今日摘花還見李。",
            "晴風暖日苦相催，春物所餘知有幾。",
            "中年多病壯心衰，對酒思歸未得歸。",
            "不及牆根花與草，春來隨處自芳菲。"
        ],
        "title": "和聖俞感李花",
        "id": "ed6f85ac-da30-485b-a073-fea966a9c947"
    },
    {
        "author": "歐陽修",
        "paragraphs": [
            "摇摇牆頭花，笑笑弄顔色。",
            "荒凉眾草間，露此紅的皪。",
            "草木本無情，及時如自得。",
            "青春不可恃，白日忽已昃。",
            "繞之重吟哦，歸坐成歎息。",
            "人生浪自苦，得酒且開釋。",
            "不見宛陵翁，作詩頭早白。"
        ],
        "title": "折刑部海棠戲贈聖俞二首  其一",
        "id": "0312eaa6-d6df-45b3-b59c-78d6464ef318"
    },
    {
        "author": "歐陽修",
        "paragraphs": [
            "摇摇牆頭花，豔豔爭青娥。",
            "朝見開尚少，暮看繁已多。",
            "不惜花開繁，所惜時節過。",
            "昨日枝上紅，今日隨流波。",
            "物理固如此，去來知奈何。",
            "達人但飲酒，壯士徒悲歌。"
        ],
        "title": "折刑部海棠戲贈聖俞二首  其二",
        "id": "e4541760-0f3f-4a90-aff1-68bb6365d990"
    },
    {
        "author": "歐陽修",
        "paragraphs": [
            "花妍兒女姿，零落一何速。",
            "竹色君子德，猗猗寒更綠。",
            "京師多名園，車馬紛馳逐。",
            "春風紅紫時，見此蒼翠玉。",
            "凌亂迸青苔，蕭踈拂華屋。",
            "森森日影閑，濯濯生意足。",
            "幸此接清賞，寧辭薦芳醁。",
            "黄昏人去鎖空廊，枝上月明春鳥宿。"
        ],
        "title": "刑部看竹效孟效體",
        "id": "aeaca5a6-48f1-4bb5-aac1-f09462cb9cdb"
    },
    {
        "author": "歐陽修",
        "paragraphs": [
            "沈夫子，胡爲醉翁吟，醉翁豈能知爾琴。",
            "滁山高絕滁水深，空巖悲風夜吹林。",
            "山溜白玉懸青岑，一瀉萬仞源莫尋。",
            "醉翁每來喜登臨，醉倒石上遺其簪，雲荒石老歲月侵。",
            "子有三尺徽黄金，寫我幽思窮崎嶔。",
            "自言愛此萬仞水，謂是太古之遺音。",
            "泉淙石亂到不平，指下嗚咽悲人心。",
            "時時弄餘聲，言語軟滑如春禽。",
            "嗟乎沈夫子，爾琴誠工彈且止。",
            "我昔被謫居滁山，名雖爲翁實少年。",
            "坐中醉客誰最賢，杜彬琵琶皮作絃。",
            "自從彬死世莫傳，玉練鎖聲入黄泉。",
            "死生聚散日零落，耳冷心衰翁索莫。",
            "國恩未報慙祿厚，世事多虞嗟力薄。",
            "顔摧鬢改真一翁，心以憂醉安知樂。",
            "沈夫子謂我，翁言何苦悲。",
            "人生百年間，飲酒能幾時。",
            "攬及推琴起視夜，仰見河漢西南移。"
        ],
        "title": "贈沈博士歌",
        "id": "af13720a-493b-467d-8dcd-9bd35021af77"
    },
    {
        "author": "歐陽修",
        "paragraphs": [
            "鴨脚生江南，名實未相浮。",
            "絳囊因入貢，銀杏貴中州。",
            "致遠有餘力，好奇自賢侯。",
            "因令江上根，結實夷門秋。",
            "始摘纔三四，金奩獻凝旒。",
            "公卿不及識，天子百金酬。",
            "歲久子漸多，纍纍枝上稠。",
            "主人名好客，贈我比珠投。",
            "博望昔所徙，蒲萄安石榴。",
            "想其初來時，厥價與此侔。",
            "今也徧中國，籬根及牆頭。",
            "物性久雖在，人情逐時流。",
            "惟當記其始，後世知來由。",
            "是亦史官法，豈徒續君謳。"
        ],
        "title": "和聖俞李侯家鴨脚子",
        "id": "fc598697-e681-4eb6-828d-c4223cfd7dd9"
    },
    {
        "author": "歐陽修",
        "paragraphs": [
            "自我得曾子，於茲二十年。",
            "今又得吳生，既得喜且歎。",
            "古士不並出，百年猶比肩。",
            "區區彼江西，其產多材賢。",
            "吳生初自疑，所擬豈其倫。",
            "我始見曾子，文章初亦然。",
            "崑崙傾黄河，渺漫盈百川。",
            "决疏以道之，漸斂收橫瀾。",
            "東溟知所歸，識路到不難。",
            "吳生始見我，袖藏新文篇。",
            "忽從布褐中，百寶寫我前。",
            "明珠雜璣貝，磊砢或不圓。",
            "問生久懷此，奈何初無聞。",
            "吳生不自隱，欲吐羞俛顔。",
            "少也不自重，不爲鄉人憐。",
            "中雖知自悔，學問苦賤貧。",
            "自謂久而信，力行困彌堅。",
            "今來决疑惑，幸冀蒙洗湔。",
            "我笑謂吳生，爾其聽我言。",
            "世所謂君子，何異於眾人。",
            "眾人爲不善，積微成滅身。",
            "君子能自知，改過不逡巡。",
            "惟於斯二者，愚智遂以分。",
            "顔回不貳過，後世稱其仁。",
            "孔子過而更，日月披浮雲。",
            "子路初來時，雞冠佩豭豚。",
            "斬蛟射白額，後卒爲名臣。",
            "子既悔其往，人誰禦其新。",
            "醜夫祀上帝，孟子豈不云。",
            "臨行贈此言，庶可以書紳。"
        ],
        "title": "送吳生南歸",
        "id": "3acbda01-8acf-4c63-b442-c1f363e7bd80"
    },
    {
        "author": "歐陽修",
        "paragraphs": [
            "嗟爾樂哉襄陽人，萬屋連甍清漢濱。",
            "語言輕清微带秦，南通交廣西峨岷。",
            "羅縠纖麗藥物珍，枇杷甘橘薦清罇。",
            "磊落金盤爛璘璘，槎頭縮項昔所聞。",
            "黄橙擣齏香復辛，春雷動地竹走根。",
            "錦苞玉筍味爭新，鳳林花發南山春。",
            "掩映谷口藏山門，樓臺金碧瓦鱗鱗。",
            "峴首高亭倚浮雲，漢水如天瀉沄沄。",
            "斜陽返照白鳥羣，兩岸桑柘雜耕耘。",
            "文王遺化已寂寞，千載誰復思其仁。",
            "荆州漢魏以來重，古今相望多名臣。",
            "嗟爾樂哉襄陽人，道扶白髮抱幼孫。",
            "遠迎劉侯朱兩輪，劉侯年少氣甚淳。",
            "詩書學問若寒士，罇俎談笑多嘉賓。",
            "往時邢洺有善政，至今遺愛留其民。",
            "誰能持我詩以往，爲我先賀襄陽人。"
        ],
        "title": "樂哉襄陽人送劉太尉從廣赴襄陽",
        "id": "730700f7-2831-4517-b7e6-83e6b7bd6e24"
    },
    {
        "author": "歐陽修",
        "paragraphs": [
            "別君今幾時，歲月如插羽。",
            "悠悠寢與食，忽忽朝復暮。",
            "紛紛竟何爲，凜凜還自懼。",
            "朝廷無獻納，倉廩徒耗蠹。",
            "風霜苦見侵，衰病日增故。",
            "江湖豈不思，懇悃布已屢。",
            "美哉廣陵公，風政傳道路。",
            "優游侍從臣，左右天子顧。",
            "君來一何遲，我請亦有素。",
            "何當兩還分，尚冀一相遇。",
            "把手或未能，尺書幸時寓。"
        ],
        "title": "奉酬揚州劉舍人見寄之作",
        "id": "084eff9f-45c0-459d-bd61-501721ac5cf6"
    },
    {
        "author": "歐陽修",
        "paragraphs": [
            "秋風吹浮雲，寒雨灑清曉。",
            "鮮鮮牆下菊，顔色一何好。",
            "好色豈能常，得時仍不早。",
            "文章損精神，何用覷天巧。",
            "四時悲代謝，萬物惜調槁。",
            "豈知寒鑑中，兩鬢甚秋草。",
            "東城彼詩翁，學問同少小。",
            "風塵世事多，日月良會少。",
            "我有一罇酒，念君思共倒。",
            "上浮黄金蕊，送以清歌裊。",
            "爲君發朱顔，可以却君老。"
        ],
        "title": "西齋手植菊花過節始開偶書奉呈聖俞",
        "id": "6547b519-8ae6-4a8f-9c45-a3fd9d3df10a"
    },
    {
        "author": "歐陽修",
        "paragraphs": [
            "大絃聲遲小絃促，十歲嬌兒彈啄木。",
            "啄木不啄新生枝，惟啄槎牙枯樹腹。",
            "花繁蔽日鎖空園，樹老參天杳深谷。",
            "不見啄木鳥，但聞啄木聲。",
            "春風和暖百鳥語，山路磽确行人行。",
            "啄木飛從何處來，花間葉底時丁丁。",
            "林空山靜啄愈響，行人舉頭飛鳥驚。",
            "嬌兒身小指撥硬，功曹廳冷絃索鳴。",
            "繁聲急節傾四坐，爲爾飲盡黄金觥。",
            "楊君好雅心不俗，太學官卑飯脫粟。",
            "嬌兒兩幅青布裙，三脚木牀坐調曲。",
            "奇書古畫不論價，盛以錦囊裝玉軸。",
            "披圖掩卷有時倦，卧聽琵琶仰看屋。",
            "客來呼兒旋梳洗，滿額花鈿貼黄菊。",
            "雖然可愛眉目秀，無奈長饑頭頸縮。",
            "宛陵詩翁勿誚渠，人生自足乃爲娛，此兒此曲翁家無。"
        ],
        "title": "於劉功曹家見楊直講女奴彈琵琶戲作呈聖俞",
        "id": "fb53c9e7-9db5-4542-a9a8-06a06f344c10"
    },
    {
        "author": "歐陽修",
        "paragraphs": [
            "古人相馬不相皮，瘦馬雖瘦骨法奇。",
            "世無伯樂良可嗤，千金市馬惟市肥。",
            "騏驥伏櫪兩耳垂，夜聞秋風仰秣嘶。",
            "一朝絡以黄金羈，旦刷吳越暮燕陲。",
            "丈夫可憐憔悴時，世俗庸庸皆見遺。",
            "子履自少聲名馳，落筆文章天下知。",
            "開懷吐胸不自疑，世路迫窄多穽機。",
            "鬢毛零落風霜摧，十年江湖千首詩。",
            "歸來京國舊遊非，大笑相逢索酒巵。",
            "酒酣猶能弄峨眉，山川摇落百草腓。",
            "愛君不改青松枝，念君明當整驂騑。",
            "贈以瑶華期早歸，豈惟朋友相追隨，坐使臺閣生光輝。"
        ],
        "title": "長句送陸子履學士通判宿州",
        "id": "24752fd3-f05f-46ea-ba42-6b53c9947eb8"
    },
    {
        "author": "歐陽修",
        "paragraphs": [
            "風吹積雪銷太行，水暖河橋楊柳芳。",
            "少年初仕即京國，故里幾歸成鬢霜。",
            "山行馬瘦春泥滑，野飯天寒餳粥香。",
            "留連芳物佳節過，束带還來朝未央。"
        ],
        "title": "送公期得假歸絳",
        "id": "98f587a8-cbcf-48d3-97c7-58c6560bb4a3"
    },
    {
        "author": "歐陽修",
        "paragraphs": [
            "古堤老柳藏春煙，桃花水下清明前。",
            "江南太守見之笑，擊鼓插旗催解船。",
            "侍中令德宜有後，學士清才方少年。",
            "文章秀粹得家法，筆畫點綴多餘妍。",
            "藏書萬卷復强記，故事累朝能口傳。",
            "來居侍從乃其職，遠置州郡誰謂然。",
            "交游一時盡英俊，車馬兩岸來聯翩。",
            "船頭朝轉暮千里，有酒胡不爲留連。"
        ],
        "title": "送宋次道學士赴太平州",
        "id": "14cf8149-f809-4f55-80a9-f620f7af3d01"
    },
    {
        "author": "歐陽修",
        "paragraphs": [
            "京師輕薄兒，意氣多豪俠。",
            "爭誇朱顔事年少，肯慰白髮將花插。",
            "尚書好事與俗殊，憐我霜毛苦蕭颯。",
            "贈以洛陽花滿盤，鬭麗爭奇紅紫雜。",
            "兩京相去五百里，幾日馳來足何捷。",
            "紫檀金粉香未吐，綠萼紅苞露猶浥。",
            "謂我嘗爲各陽客，頗向此花曾涉獵。",
            "憶昔進士初登科，始事相公沿吏牒。",
            "河南官屬盡賢俊，洛城池籞相連接。",
            "我時年纔二十餘，每到花開如蛺蝶。",
            "姚黄魏紅腰带鞓，潑墨齊頭藏綠葉。",
            "鶴翎添色又其次，此外雖妍猶婢妾。",
            "爾來不覺三十年，歲月纔如熟羊胛。",
            "無情草木不改色，多難人生摧拉。",
            "見花了了雖舊識，感物依依幾抆睫。",
            "念昔逢花必沽酒，起坐驩呼屢傾榼。",
            "而今得酒復何爲，愛花繞之空百匝。",
            "心衰力懶難勉彊，與昔一何殊勇怯。",
            "感公意厚不知報，墨筆淋漓口徒囁。"
        ],
        "title": "謝觀文王尚書惠西京牡丹",
        "id": "cdb13add-7aa7-4960-a3d7-cafcb607d003"
    },
    {
        "author": "歐陽修",
        "paragraphs": [
            "齊人謹鹽筴，伯者之事爾。",
            "計口收其餘，登耗以生齒。",
            "民充國亦富，粲若有條理。",
            "惟非三王法，儒者猶爲恥。",
            "後世益不然，榷奪由漢始。",
            "權量自持操，屑屑已甚矣。",
            "穴竈如蜂房，熬波銷海水。",
            "豈知戴白民，食淡有至死。",
            "物艱利俞厚，令出姦隨起。",
            "良民陷盜賊，峻法難禁止。",
            "問官得幾何，月課煩笞箠。",
            "公私兩皆然，巧拙可知己。",
            "英英職方郎，文行粹而美。",
            "連年宿與泗，有政皆可紀。",
            "忽來從辟書，感激赴知己。",
            "閔然哀遠人，吐策獻天子。",
            "治國如治身，四民猶四體。",
            "奈何窒其一，無異鈦厥趾。",
            "工作百商行，本末相表裏。",
            "臣請通其流，爲國掃泥滓。",
            "金錢歸府藏，滋味飽閭里。",
            "利害難先言，幾月可較比。",
            "鹽官皆謂然，丞相曰可喜。",
            "適時乃爲才，高論徒譎詭。",
            "夷吾苟今出，未以彼易此。",
            "隋堤樹毿毿，汴水流瀰瀰。",
            "子行其勉旃，吾黨方傾耳。"
        ],
        "title": "送朱職方提舉運鹽",
        "id": "de21e090-c05f-44f8-a488-8215b02bc4ff"
    },
    {
        "author": "歐陽修",
        "paragraphs": [
            "建安三千里，京師三月嘗新茶。",
            "人情好先務取勝，百物貴早相矜誇。",
            "年窮臘盡春欲動，蟄雷未起驅龍蛇。",
            "夜聞擊鼓滿山谷，千人助叫聲喊呀。",
            "萬木寒癡睡不醒，惟有此樹先萌芽。",
            "乃知此爲最靈物，宜其獨得天地之英華。",
            "終朝採摘不盈掬，通犀銙小圓復窊。",
            "鄙哉穀雨槍與旗，多不足貴如刈麻。",
            "建安太守急寄我，香蒻包裹封題斜。",
            "泉甘器潔天色好，坐中揀擇客亦嘉。",
            "新香嫩色如始造，不似來遠從天涯。",
            "停匙側盞試水路，拭目向空看乳花。",
            "可憐俗夫把金錠，猛火炙背如暇蟇。",
            "由來真物有真賞，坐逢詩老頻咨嗟。",
            "須臾共起索酒飲，何異奏雅終淫哇。"
        ],
        "title": "嘗新茶呈聖俞",
        "id": "60427a91-5089-402f-b757-ff18a9304242"
    },
    {
        "author": "歐陽修",
        "paragraphs": [
            "吾年向老世味薄，所好未衰惟飲茶。",
            "建谿苦遠雖不到，自少嘗見閩人誇。",
            "每嗤江浙凡茗草，叢生狼藉惟藏蛇。",
            "豈如含膏入香作金餅，蜿蜒兩龍戲以呀。",
            "其餘品第亦奇絕，愈小愈精皆露芽。",
            "泛之白花如粉乳，乍見紫面生光華。",
            "手持心愛不欲碾，有類弄印幾成窊。",
            "論功可以療百疾，輕身久服勝胡麻。",
            "我謂斯言頗過矣，其實最能祛睡邪。",
            "茶官貢餘偶分寄，地遠物新來意嘉。",
            "新烹屢酌不知厭，自謂此樂真無涯。",
            "未言久食成手顫，已覺疾饑生眼花。",
            "客遭水厄疲捧椀，口吻無異蝕月蟇。",
            "僮奴傍視疑復笑，嗜好乖僻誠堪嗟。",
            "更蒙酬句怪可駭，兒曹助噪聲哇哇。"
        ],
        "title": "次韻再作",
        "id": "c50f47a8-f7c4-4516-b95a-4a2999525f20"
    },
    {
        "author": "歐陽修",
        "paragraphs": [
            "樂郊何所樂，所樂從公遊。",
            "三日公不出，其民蹙然愁。",
            "一聞車馬音，從者如雲浮。",
            "吾問鄆之人，無乃失業不。",
            "云惟安其業，然後樂其休。",
            "樂郊何所有，胡不考公詩。",
            "有山在其東，有水出逶夷。",
            "有臺以臨望，有沼以游嬉。",
            "俯仰迷上下，朱欄映清池。",
            "草木非一種，青紅隨四時。",
            "其餘雖瑣屑，處置各有宜。",
            "樂郊何以名，吾爲本其意。",
            "自古賢哲人，所存非一世。",
            "當時偶然迹，來者因不廢。",
            "鄆非公久留，公去民孰賴。",
            "此亭公所登，此樹公所憩。",
            "俾民百年思，豈取一日醉。"
        ],
        "title": "樂郊詩",
        "id": "88fa9053-09e0-43f2-9f30-2aad3a1280d1"
    },
    {
        "author": "歐陽修",
        "paragraphs": [
            "月暈王色如虹蜺，深山猛虎夜生兒。",
            "虎兒可愛光陸離，開眼已有百步威。",
            "詩翁雖老神骨秀，想見嬌嬰目與眉。",
            "木星之精爲紫氣，照山生玉水生犀。",
            "兒翁不比他兒翁，三十年名天下知。",
            "材高位下眾所惜，天與此兒聊慰之。",
            "翁家洗兒眾人喜，不惜金錢散閭里。",
            "宛陵他日見高門，車馬煌煌梅氏子。"
        ],
        "title": "洗兒歌",
        "id": "10349d16-4703-43df-ae62-a0df8a01df5b"
    },
    {
        "author": "歐陽修",
        "paragraphs": [
            "天將陰，鳴鳩逐婦鳴中林，鳩婦怒啼無好音。",
            "天雨止，鳩呼雪歸鳴且喜，婦不亟歸呼不已。",
            "逐之其去恨不早，呼不肯來固其理。",
            "吾老病骨知陰晴，每愁天陰聞此聲。",
            "日長思睡不可得，遭爾聒聒何時停。",
            "眾鳥笑鳴鳩，爾拙固無匹。",
            "不能娶巧婦，以共營家室。",
            "寄巢生子四散飛，一身有婦長相失。",
            "夫婦之恩重太山，背恩棄義須臾間。",
            "心非無情不得已，物有至拙誠可憐。",
            "君不見人心百態巧且艱，臨危利害兩相關。",
            "朝爲親戚暮仇敵，自古常嗟交道難。"
        ],
        "title": "鳴鳩",
        "id": "80cd912a-57b1-4fac-b4b6-a37de44d9ef9"
    },
    {
        "author": "歐陽修",
        "paragraphs": [
            "斑然錦翼花簇簇，雄雌相隨樂不足。",
            "抱雛出卵翅羽成，豈料一朝還反目。",
            "人言嫁雞逐雞飛，安知嫁鳩被鳩逐。",
            "古來有盛必有衰，富貴莫忘貧賤時。",
            "女棄父母嫁曰歸，中道捨君何所之。",
            "天生萬物各有類，誰謂鳥獸爲無知。",
            "雖無仁義不情愛，苟聞此言寧不悲。"
        ],
        "title": "代鳩婦言",
        "id": "89ae1ba0-9067-4502-9871-108e86bc5607"
    },
    {
        "author": "歐陽修",
        "paragraphs": [
            "老雖可憎還可嗟，病眼眵昏愁看花。",
            "不知花開桃與李，但見紅白何交加。",
            "春深雨露新洗濯，日暖金碧相輝華。",
            "浮香著物收不得，含意欲吐情無涯。",
            "可愛踈簾靜相對，最宜落日初西斜。",
            "時傾賜壺共斟酌，及此峰鳥方諠譁。",
            "凡花易見不足數，禁籞難到堪歸誇。",
            "老病對此不知厭，年少何用苦思家。"
        ],
        "title": "看花呈子華內翰",
        "id": "4e1e9914-44cb-4d41-a645-562e5f69dc2e"
    },
    {
        "author": "歐陽修",
        "paragraphs": [
            "提葫蘆，提葫蘆，不用沽美酒。",
            "宮壺日賜新撥醅，老病足以扶衰朽。",
            "百舌子，百舌子，莫道泥滑滑。",
            "宮花正好愁雨來，暖日方催花亂發。",
            "苑樹千重綠暗春，珍禽綵羽自成羣。",
            "花開祗慣迎黄屋，鳥語初驚見外人。",
            "千聲百囀忽飛去，枝上自落紅紛紛。",
            "畫簾陰陰隔宮燭，禁漏杳杳深千門。",
            "可憐枕上五更聽，不似滁州山裏聞。"
        ],
        "title": "啼鳥",
        "id": "2dfc22b9-80f4-4de5-a6c2-6494ea150521"
    },
    {
        "author": "歐陽修",
        "paragraphs": [
            "有芸黄其華，在彼眾草中。",
            "清香濯曉露，秀色摇春風。",
            "幸依華堂陰，一顧曾不蒙。",
            "大雅彼君子，偶來從學宮。",
            "文章高一世，論議伏羣公。",
            "多識由博學，新篇匪雕蟲。",
            "唱酬爛眾作，當輝發幽叢。",
            "在物苟有用，得時寧久窮。",
            "可嗟凡草木，糞壤自青紅。"
        ],
        "title": "和聖俞唐書局後叢莽中得芸香一本之作用其韻",
        "id": "5f602908-84eb-48b3-aa9b-e8edcc106fb0"
    },
    {
        "author": "歐陽修",
        "paragraphs": [
            "君子忽我顧，貧家復何有。",
            "虛堂來清風，佳果薦燭酒。",
            "簡編記遺逸，論議相可否。",
            "欲知所書人，其骨多已朽。",
            "前者既已然，後來寧得久。",
            "所以昔人云，杯行莫停手。"
        ],
        "title": "答劉原父舍人見過後中夜酒定復追昨日所覽雜記并簡梅聖俞之作",
        "id": "d2cc622b-2687-4fcc-aab7-63328d68b853"
    },
    {
        "author": "歐陽修",
        "paragraphs": [
            "端谿琢出缺月樣，蘄州織成雙水紋。",
            "呼兒置枕展方簟，赤日正午天無雲。",
            "黄琉璃光綠玉潤，瑩浄冷滑無埃塵。",
            "憶昨開封暫陳力，屢乞殘骸避煩劇。",
            "聖君哀憐大臣閔，察見衰病非虛飾。",
            "猶蒙不使如罪去，特許遷官還舊職。",
            "選材臨事不堪用，見利無慙惟苟得。",
            "一從僦舍居城南，官不坐曹門少客。",
            "自然唯與睡相宜，以懶遭閑何愜適。",
            "從來羸茶苦疲困，況此煩羣正炎赫。",
            "少壯喘息人莫聽，中年鼻鼾尤惡聲。",
            "癡兒掩耳謂雷作，竈婦驚窺疑釜鳴。",
            "蒼蠅蠛蠓任緣撲，蠹書懶架拋縱橫。",
            "神昏氣燭一如此，言語思慮何由清。",
            "嘗聞李白好飲酒，欲與鐺杓同生死。",
            "我今好睡又過之，身與二物爲三爾。",
            "江西得請在旦暮，收拾歸裝從此始。",
            "終當卷簟携枕去，筑室買田清潁尾。"
        ],
        "title": "有贈余以端谿綠石枕與蘄州竹簟皆佳物也余既喜睡而得此二者不勝其樂奉呈原父舍人聖俞直講",
        "id": "9a47ba05-7878-42f6-9740-964e38e9a872"
    },
    {
        "author": "歐陽修",
        "paragraphs": [
            "夜半羣動息，有風生樹端。",
            "颯然飄我衣，起坐爲長歎。",
            "苦暑君勿厭，初凉君勿歡。",
            "暑在物猶盛，凉歸歲將寒。",
            "清霜忽以飛，零露亦漙漙。",
            "霜露本無情，豈肯私蕙蘭。",
            "不獨草木爾，君形安得完。",
            "櫛髮變新白，鑑容銷故丹。",
            "風埃共侵迫，心志亦摧殘。",
            "萬古一飛隼，兩曜雙跳丸。",
            "擾擾賢與愚，流沙逐驚湍。",
            "其來固如此，獨久知誠難。",
            "服食爲藥悞，此言真不刊。",
            "但當飲美酒，何必被輕紈。"
        ],
        "title": "夜聞風聲有感奉呈原父舍人聖俞直講",
        "id": "9f529e38-bd48-4a8c-a51d-a5ad110f571a"
    },
    {
        "author": "歐陽修",
        "paragraphs": [
            "夕雲若頹山，夜雨如决渠。",
            "俄然見青天，燄燄升蟾蜍。",
            "倏忽陰氣生，四面如吹噓。",
            "狂雷走昏黑，驚電照夔魖。",
            "搜尋起龍蟄，下擊墓與墟。",
            "雷聲每軒轟，雨勢隨疾徐。",
            "初若浩莫止，俄收閴無餘。",
            "但掛千丈虹，紫翠橫空虛。",
            "頃刻百變態，晦明誰卷舒。",
            "豈知下土人，水潦沒襟裾。",
            "擾擾泥淖中，無異鴨與豬。",
            "嗟我來京師，庇身無弊廬。",
            "閑坊僦古屋，卑陋雜里閭。",
            "鄰注湧溝竇，街流溢庭除。",
            "出門愁浩渺，閉戶恐爲潴。",
            "牆壁豁四達，幸家無貯儲。",
            "蝦蟇鳴竈下，老婦但欷歔。",
            "九門絕來薪，朝爨欲毀車。",
            "壓溺委性命，焉能顧圖書。",
            "乃知生堯時，未免憂爲魚。",
            "梅子猶念我，寄聲憂我居。",
            "慰我以新篇，琅琅比瓊琚。",
            "官閑行能薄，補益愧空疎。",
            "歲月行晚矣，江湖盍歸歟。",
            "吾居傳郵爾，此計豈躊躇。"
        ],
        "title": "答梅聖俞大雨見寄",
        "id": "a6a76e90-69db-47cd-ac2d-a2493c0bf11f"
    },
    {
        "author": "歐陽修",
        "paragraphs": [
            "憶昨滁山之人贈我玉兔子，粵明年春玉兔死。",
            "日陽晝出月夜明，世言兔子望月生。",
            "謂此瑩然而白者，譬夫水之爲雪而爲冰，皆得一陰凝結之純精。",
            "常恨處非大荒窮北極寒之曠野，養違其性夭厥齡。",
            "豈知火維地荒絕，漲海連天沸天熱。",
            "黄冠黑距人語言，有鳥玉衣尤皎潔。",
            "乃知物生天地中，萬殊難以一理通。",
            "海中洲島窮人迹，來市廣州纔八國。",
            "其間注輦來最稀，此鳥何年隨海舶。",
            "誰能徧歷海上峯，萬怪千奇安可極。",
            "兔生明月月在天，玉兔不能久人間。",
            "況爾來從炎瘴地，豈識中州霜雪寒。",
            "渴雖有飲饑有啄，羈紲終知非爾樂。",
            "天高海闊路茫茫，嗟爾身微羽毛弱。",
            "爾能識路知所歸，吾欲開籠縱爾飛。",
            "俾爾歸詫宛陵詩，此老詩名聞四夷。"
        ],
        "title": "答聖俞白鸚鵡雜言",
        "id": "a7262a41-abd6-47a1-8b07-f119871a9f40"
    },
    {
        "author": "歐陽修",
        "paragraphs": [
            "少年喜追隨，老大厭諠譁。",
            "慙愧二三子，邀我行看花。",
            "花開豈不好，時節亦云嘉。",
            "因病既不飲，眾歡獨成嗟。",
            "管絃暫過耳，風雨愁還家。",
            "三日不出門，堆豗類寒鴉。",
            "妻兒强我飲，飣餖果與瓜。",
            "濁酒傾殘壺，枯魚雜乾蝦。",
            "小婢立我前，赤脚兩髻丫。",
            "軋軋鳴雙絃，正如艣嘔啞。",
            "坐令江湖心，浩蕩思無涯。",
            "寵祿不知報，鬢毛今已華。",
            "有田清潁間，尚可事桑麻。",
            "安得一黄犢，幅巾駕柴車。"
        ],
        "title": "清明前一日韓子華以靖節斜川詩見招遊李園既歸遂苦風雨三日不能出窮坐一室家人輩倒殘壺得酒數杯泥深道路無人行去市又遠索於筐筥得枯魚乾蝦數種彊飲疾醉昏然便寐既覺索然因書所見奉呈聖俞",
        "id": "50213512-d3ed-477b-9e1a-636bb2df0127"
    },
    {
        "author": "歐陽修",
        "paragraphs": [
            "不作流水聲，行將二十年。",
            "吾生少賤足憂患，憶昔有罪初南遷。",
            "飛帆洞庭入白浪，墮淚三峽聽流泉。",
            "援琴寫得入此曲，聊以自慰窮山間。",
            "中間永陽亦如此，醉卧幽谷聽潺湲。",
            "自從還朝戀榮祿，不覺鬢髮俱凋殘。",
            "耳衰聽重手漸顫，自惜指法將誰傳。",
            "偶欣日色曝書畫，試拂塵埃張斷絃。",
            "嬌兒癡女遶翁膝，爭欲彊翁聊一彈。",
            "紫微閣老適我過，愛我指下聲泠然。",
            "戲君此是伯牙曲，自古常歎知音難。",
            "君雖不能琴，能得琴意斯爲賢。",
            "自非樂道甘寂寞，誰肯顧我相留連。",
            "興闌束带索馬去，却鎖塵匣包青氈。"
        ],
        "tags": [
            "洞庭湖"
        ],
        "title": "奉答原甫見過寵示之作",
        "id": "366d21d5-ef6b-4f06-8905-b09bda16cc9a"
    },
    {
        "author": "歐陽修",
        "paragraphs": [
            "憶昨九日訪君時，正見階前兩叢菊。",
            "愛之欲繞行百匝，庭下不能容我足。",
            "折花却坐時嗅之，已醉還家手猶馥。",
            "今朝我復到君家，兩菊階前猶對束。",
            "枯莖槁葉苦風霜，無復滿叢金間綠。",
            "京師誰家不種花，碧砌朱欄敞華屋。",
            "奈何來對兩枯株，共坐窮簷何局促。",
            "詩翁文字發天葩，豈比青紅凡草木。",
            "凡草開花數日間，天葩無根長在目。",
            "遂令我每飲君家，不覺長缾卧牆曲。",
            "坐中年少皆賢豪，莫怪我今雙鬢禿。",
            "須知朱顔不可恃，有酒當歡且相屬。"
        ],
        "title": "會飲聖俞家有作兼呈原父景仁聖從",
        "id": "c12396fe-c63e-4e12-b459-0b0c62ca8785"
    },
    {
        "author": "歐陽修",
        "paragraphs": [
            "與君結交遊，我最先眾人。",
            "我少既多難，君家常苦貧。",
            "今爲兩衰翁，髮白面亦皴。",
            "念在懷中玉，不及市上珉。",
            "珉賤易爲價，玉棄久埋塵。",
            "惟能吐文章，白虹射星辰。",
            "幸同居京城，遠不隔重闉。",
            "朝罷二三公，隨我如魚鱗。",
            "君聞我來喜，置酒留逡巡。",
            "不待玉人請，自脫頭上巾。",
            "歡情雖漸鮮，老意益相親。",
            "窮達何足道，古來茲理均。"
        ],
        "title": "依韻奉酬聖俞二十五兄見贈之作",
        "id": "2d5c4bd9-3268-4a1f-bec1-4acaadb90b0b"
    },
    {
        "author": "歐陽修",
        "paragraphs": [
            "明日君當千里行，今朝始共一罇酒。",
            "豈惟明日難重持，試思此會何嘗有。",
            "京師九衢十二門，車馬煌煌事奔走。",
            "花開誰得屢相過，盞到莫辭頻舉手。",
            "驩情落寞酒量減，置我不須論老朽。",
            "奈何公等氣方豪，雲夢正當吞八九。",
            "擇之名聲重當世，少也多奇晚方偶。",
            "西州政事藹風謠，右掖文章煥星斗。",
            "待君歸日我何爲，手把鋤犂汝陰叟。"
        ],
        "title": "小飲坐中贈別祖擇之赴陜府",
        "id": "af5190a6-8c3b-4281-bf50-9125b1352f8a"
    },
    {
        "author": "歐陽修",
        "paragraphs": [
            "吾聞海之大，物類無窮極。",
            "蟲蝦淺水間，蠃蜆如山積。",
            "毛魚與鹿角，一龠數千百。",
            "收藏各有時，嗜好無南北。",
            "其微既若斯，其大有莫測。",
            "波濤浩渺中，島嶼生頃刻。",
            "俄而沒不見，始悟出背脊。",
            "有時隨潮來，暴死疑遭謫。",
            "海人相呼集，刀鋸爭剖析。",
            "骨節駭專車，鬚芒侔劒戟。",
            "腥聞數十里，餘臭久乃息。",
            "始知百川歸，固有含容德。",
            "潛奇與祕寶，萬狀不一識。",
            "嗟彼達頭微，誰傳到京國。",
            "乾枯少滋味，治洗費炮炙。",
            "聊茲知異物，豈足薦佳客。",
            "一旦辱君詩，虛名從此得。"
        ],
        "title": "奉答聖俞達頭魚之作",
        "id": "a84354b6-e7b9-4f7f-8b04-39f656528c49"
    },
    {
        "author": "歐陽修",
        "paragraphs": [
            "翹翹名家子，自少能慷慨。",
            "嘗從幕府辟，躍馬臨窮塞。",
            "是時西邊兵，屢戰輒奔潰。",
            "歸來買良田，俛首學秉耒。",
            "家爲白酒醇，門掩青山對。",
            "優游可以老，世利何足愛。",
            "奈何從所知，又欲向并代。",
            "主人忽南遷，此計亦中悔。",
            "彼在吾往從，彼去吾亦退。",
            "與人交若此，可以言節槩。"
        ],
        "title": "送刁紡推官歸潤州",
        "id": "5af78398-0c95-465f-b0a1-c0e56d4761d2"
    },
    {
        "author": "歐陽修",
        "paragraphs": [
            "吾愛陶靖節，有琴常自隨。",
            "無絃人莫聽，此樂有誰知。",
            "君子篤自信，眾人喜隨時。",
            "其中苟有得，外物竟何爲。",
            "寄謝伯牙子，何須鍾子期。"
        ],
        "title": "夜坐彈琴有感二首呈聖俞  其一",
        "id": "069b3480-d8ee-4429-b9e7-2ebb07117040"
    },
    {
        "author": "歐陽修",
        "paragraphs": [
            "鍾子忽已死，伯牙其已乎。",
            "絕絃謝世人，知音從此無。",
            "瓠巴魚自躍，此事見於書。",
            "師曠嘗一鼓，羣鶴舞空虛。",
            "吾恐二三說，其言皆過歟。",
            "不然古今人，愚智邈已殊。",
            "奈何人有耳，不及鳥與魚。"
        ],
        "title": "夜坐彈琴有感二首呈聖俞  其二",
        "id": "8d62a619-c7d9-4a12-a945-1ce9aa2e8a2e"
    },
    {
        "author": "歐陽修",
        "paragraphs": [
            "寧傷桃李花，無損杞與菊。",
            "杞菊吾所嗜，惟恐食不足。",
            "花開少年事，不入老夫目。",
            "老夫無遠慮，所急在口腹。",
            "風晴日暖雪初銷，踏泥自採籬邊綠。"
        ],
        "title": "二月雪",
        "id": "399d994b-e90f-4802-9692-211ce47e00c1"
    },
    {
        "author": "歐陽修",
        "paragraphs": [
            "春風二月三月時，農夫在田居者稀。",
            "新陽晴暖動膏脈，野水泛灧生光輝。",
            "鳴鳩聒聒屋上啄，布穀翩翩桑下飛。",
            "碧山遠映丹杏發，青草暖眠黄犢肥。",
            "田家此樂知者誰，吾獨知之胡不歸。",
            "吾已買田清潁上，更欲臨流作釣磯。"
        ],
        "title": "歸田四時樂春夏二首  其一",
        "id": "f58106b9-a5ad-479d-879e-514b7204b772"
    },
    {
        "author": "歐陽修",
        "paragraphs": [
            "南風原頭吹百草，草木叢深茅舍小。",
            "麥穗初齊稚子嬌，桑葉正肥蠶食飽。",
            "老翁但喜歲年熟，餉婦安知時節好。",
            "野棠棃密啼晚鶯，海石榴紅囀山鳥。",
            "田家此樂知者誰，我獨知之歸不早。",
            "乞身當及彊健時，顧我蹉跎已衰老。"
        ],
        "title": "歸田四時樂春夏二首  其二",
        "id": "0d18e2cc-0bfd-4d1c-a90e-731633d10bd5"
    },
    {
        "author": "歐陽修",
        "paragraphs": [
            "胡人以鞍馬爲家，射獵爲俗。",
            "泉甘草美無常處，鳥驚獸駭爭馳逐。",
            "誰將漢女嫁胡兒，風沙無情貌如玉。",
            "身行不遇中國人，馬上自作思歸曲。",
            "推手爲琵却手琶，胡人共聽亦咨嗟。",
            "玉顔流落死天涯，琵琶却傳來漢家。",
            "漢宮爭按新聲譜，遺恨已深聲更苦。",
            "纖纖女手生洞房，學得琵琶不下堂。",
            "不識黄雲出塞路，豈知此聲能斷腸。"
        ],
        "title": "明妃曲和王介甫作",
        "id": "4d4fa5cb-d556-49bc-8b2f-72f351433474"
    },
    {
        "author": "歐陽修",
        "paragraphs": [
            "西江之水何悠哉，經歷灨石險且回。",
            "餘波拗怒猶涵澹，奔濤擊浪常喧豗。",
            "有時夜上滕王閣，月照浄練無纖埃。",
            "楊闌左里在其北，無風浪起傳古來。",
            "老蛟深處厭窟穴，蛇身微行見者猜。",
            "呼龍瀝酒未及祝，五色粲爛高崔嵬。",
            "忽然遠引千丈去，百里水面中分開。",
            "收蹤滅跡莫知處，但有雨雹隨風雷。",
            "千奇萬變聊一戲，豈顧溺死爲可哀。",
            "輕人之命若螻螘，不止山嶽將傾頹。",
            "此外魚蝦何足道，厭飫但覺腥盤杯。",
            "壯哉豈不快耳目，胡爲守此空牆隈。",
            "陶盆斗水仍下漏，四岸久雨生莓苔。",
            "遊魚撥撥不盈寸，泥潛日炙愁暴鰓。",
            "魚誠不幸此跼促，我能决去反徘徊。"
        ],
        "tags": [
            "滕王阁"
        ],
        "title": "盆池",
        "id": "dd38e30c-7d3d-4eff-959f-040f21056444"
    },
    {
        "author": "歐陽修",
        "paragraphs": [
            "漢宮有佳人，天子初未識。",
            "一朝隨漢使，遠嫁單于國。",
            "絕色天下無，一失難再得。",
            "雖能殺畫工，於事竟何益。",
            "耳目所及尚如此，萬里安能制夷狄。",
            "漢計誠已拙，女色難自誇。",
            "明妃去時淚，灑向枝上花。",
            "狂風日暮起，飄泊落誰家。",
            "紅顔勝人多薄命，莫怨春風當自嗟。"
        ],
        "title": "再和明妃曲",
        "id": "559a26f9-36f6-4515-941f-a2eaebb31dc0"
    },
    {
        "author": "歐陽修",
        "paragraphs": [
            "酌君以荆州魚枕之蕉，贈君以宣城鼠須之管。",
            "酒如長虹飲滄海，筆若駿馬馳平坂。",
            "愛君尚少力方豪，嗟我信衰歡漸鮮。",
            "文章驚世知名早，意氣論交相得晚。",
            "魚枕蕉，一舉十分當覆盞。",
            "鼠須管，爲物雖微情不淺。",
            "新詩醉墨時一揮，別後寄我無辭遠。"
        ],
        "title": "奉送原甫侍讀出守永興",
        "id": "08680462-1e48-4864-86c7-4ffe138a48e0"
    },
    {
        "author": "歐陽修",
        "paragraphs": [
            "昔逢詩老伊水頭，青衫白馬渡伊流。",
            "灘聲八節響石樓，坐中辭氣凌清秋。",
            "一飲百盞不言休，酒酣思逸語更遒。",
            "河南丞相稱賢侯，後車日載枚與鄒。",
            "我年最少力方優，明珠白璧相報投。",
            "詩成希深擁鼻謳，師魯卷舌藏戈矛。",
            "三十年間如轉眸，屈指十九歸山丘，凋零所餘身百憂。",
            "晚登玉墀侍珠旒，詩老齏鹽太學愁。",
            "乖離會合謂無由，此會天幸非人謀。",
            "頷鬚已白齒根浮，子年加我貌則不。",
            "歡猶可彊閑屢偷，不覺歲月成淹留。",
            "文章落筆動九州，釜甑過午無饙餾。",
            "良時易失不早收，篋櫝瓦礫遺琳璆。",
            "薦賢轉石古所尤，此事有職非吾羞。",
            "命也難知理莫求，名聲赫赫掩諸幽。",
            "翩然素旐歸一舟，送子有淚流如溝。"
        ],
        "title": "哭聖俞",
        "id": "6a54a0c9-a086-46e5-8705-0a85a59df627"
    },
    {
        "author": "歐陽修",
        "paragraphs": [
            "嘉子治新園，乃在太行谷。",
            "山高地苦寒，當樹所宜木。",
            "羣花媚春陽，開落一何速。",
            "凜凜心節奇，惟應松與竹。",
            "毋栽當暑槿，寧種深秋菊。",
            "菊死抱枯枝，槿豔隨昏旭。",
            "黄楊雖可愛，南土氣常燠。",
            "未知經雪霜，果自保其綠。",
            "顔色苟不衰，始知根性足。",
            "此外眾草花，徒能悅凡目。",
            "千金買姚黄，慎勿同流俗。"
        ],
        "title": "寄題劉著作羲叟家園效聖俞體",
        "id": "a7fa2cae-9965-49b0-a187-cafe476fecc1"
    },
    {
        "author": "歐陽修",
        "paragraphs": [
            "今日胡不樂，眾賓會高堂。",
            "坐中瀛洲客，新佩太守章。",
            "豈無芳罇酒，笑語共一觴。",
            "亦有嘉菊叢，新苞弄微黄。",
            "所嗟時易晚，節物已凄凉。",
            "羣鷺方盛集，離鴻獨高翔。",
            "山川正摇落，行李怯風霜。",
            "君子樂爲政，朝廷須儁良。",
            "歸來紫微閣，遺愛在甘棠。"
        ],
        "title": "西齋小飲贈別陜州沖卿學士",
        "id": "72114aa2-1a0a-41ac-b200-4d4bb2283b9f"
    },
    {
        "author": "歐陽修",
        "paragraphs": [
            "老大惜時節，少年輕別離。",
            "我歌君當和，我酌君勿辭。",
            "豔豔庭下菊，與君吟繞之。",
            "擷其黄金蕊，泛此白玉巵。",
            "君勿愛此花，問君此何時。",
            "秋風日益高，霜露漸離披。",
            "芳歲忽已晚，朱顔從此衰。",
            "念君將捨我，車馬去有期。",
            "君行一何樂，我意獨不怡。",
            "飛兔不戀羣，奔風誰能追。",
            "老驥但伏櫪，壯心良可悲。"
        ],
        "title": "奉答原甫九月八日見過會飲之作",
        "id": "599ac9cb-5964-401f-bbd5-9ad84cf997b0"
    },
    {
        "author": "歐陽修",
        "paragraphs": [
            "風吹城頭秋草黄，仰見鳴鴈初南翔。",
            "秋草風吹春復綠，南鴈北飛聲肅肅。",
            "城下臺邊桃李蹊，憶初披荒手植之。",
            "雪消冰解草木動，因記鴻鴈將歸時。",
            "爾來十載空遺迹，飛鴈年年自南北。",
            "臺傾餘址草荒凉，樹老無花春寂歷。",
            "東州太守詩尤美，組織文章爛如綺。",
            "長篇大句琢方石，一日都城傳百紙。",
            "我思古人無不然，慷慨功名垂百年。",
            "沉碑身後念陵谷，把酒泣下悲山川。",
            "一時留賞雖邂逅，後世傳之因不朽。"
        ],
        "title": "予作歸鴈亭於滑州後十有五年梅公儀來守是邦因取余詩刻于石又以長韻見寄因以答之",
        "id": "bc636bee-61f4-4d70-88f0-2cc163f1da2e"
    },
    {
        "author": "歐陽修",
        "paragraphs": [
            "洛人皆種花，花發有時闌。",
            "君家獨種玉，種玉產琅玕。",
            "子弟守家法，名聲聳朝端。",
            "歲時歸拜慶，閭里亦相歡。",
            "西臺有道氣，自少服靈丸。",
            "春酒養眉壽，童顔如渥丹。",
            "清談不倦客，妙思喜揮翰。",
            "壯也已吏隱，興餘方掛冠。",
            "臨風想高誼，懷祿愧盤桓。"
        ],
        "title": "寄題洛陽致政第少卿靜居堂",
        "id": "3612fda0-0b9d-48a7-8e3c-9f3cc70bb693"
    },
    {
        "author": "歐陽修",
        "paragraphs": [
            "嘉祐六年秋，九月二十有八日，天愁無光月不出。",
            "浮雲蔽天眾星沒，舉手嚮空如抹漆。",
            "天昏地黑有一物，不見其形，但聞其聲。",
            "其初切切凄凄，或高或低。",
            "乍似玉女調玉笙，眾管參差而不齊。",
            "既而咿咿呦呦，若軋若抽。",
            "又如百兩江州車，回輪轉軸聲啞嘔。",
            "鳴機夜織錦江上，羣鴈驚起蘆花洲。",
            "吾謂此何聲，初莫窮端由。",
            "老婢撲燈呼兒曹，云此怪鳥無匹儔。",
            "其名爲鬼車，夜載百鬼凌空遊。",
            "其聲雖小身甚大，翅如車輪排十頭。",
            "凡鳥有一口，其鳴已啾啾。",
            "此鳥十頭有十口，口插一舌連一喉。",
            "一口出一聲，千聲百響更相酬。",
            "昔時周公居東周，厭聞此鳥憎若讎。",
            "夜呼庭氏率其屬，彎弧俾逐出九州。",
            "射之三發不能中，天遣天狗從空投。",
            "自從狗嚙一頭落，斷頸至今青血流。",
            "爾來相距三千秋，晝藏夜出如鵂鶹。",
            "每逢陰黑天外過，乍見火光驚輒墮。",
            "有時餘血下點污，所遭之家家必破。",
            "我聞此語驚且疑，反祝疾飛無我禍。",
            "我思天地何茫茫，百物巨細理莫詳。",
            "吉兇在人不在物，一蛇兩頭反爲祥。",
            "却呼老婢炷燈火，捲簾開戶清華堂。",
            "須臾雲散眾星出，夜靜皎月流清光。"
        ],
        "title": "鬼車",
        "id": "bc437ac1-67f5-4355-9077-ef7bc84afc95"
    },
    {
        "author": "歐陽修",
        "paragraphs": [
            "黄河一千年一清，岐山鳴鳳不再鳴。",
            "自從蘇梅二子死，天地寂默收雷聲。",
            "百蟲壞戶不啟蟄，萬木逢春不發萌。",
            "豈無百鳥解言語，喧啾終日無人聽。",
            "二子精思極搜抉，天地鬼神無遁情。",
            "及其放筆騁豪俊，筆下萬物生光榮。",
            "古人謂此覷天巧，命短疑爲天公憎。",
            "昔時李杜爭橫行，麒麟鳳凰世所驚。",
            "二物非能致太平，須時太平然後生。",
            "開元天寶物盛極，自此中原疲戰爭。",
            "英雄白骨化黄土，富貴何止浮雲輕。",
            "唯有文章爛日星，氣凌山岳常崢嶸。",
            "賢愚自古皆共盡，突兀空留後世名。"
        ],
        "title": "感二子",
        "id": "85919a2c-1ca0-4b3a-8eb4-a155c488508f"
    },
    {
        "author": "歐陽修",
        "paragraphs": [
            "吾生本寒儒，老尚把書卷。",
            "眼力雖已疲，心意殊未倦。",
            "正經首唐虞，僞說起秦漢。",
            "篇章異句讀，解詁及箋傳。",
            "是非自相攻，去取在勇斷。",
            "初如兩軍交，乘勝方酣戰。",
            "當其旗鼓催，不覺人馬汗。",
            "至哉天下樂，終日在几案。",
            "念昔始從師，力學希仕宦。",
            "豈敢取聲名，惟期脫貧賤。",
            "忘食日已晡，燃薪夜侵旦。",
            "謂言得志後，便可焚筆硯。",
            "少償辛苦時，惟事寢與飯。",
            "歲月不我留，一生今過半。",
            "中間嘗忝竊，內外職文翰。",
            "官榮日清近，廩給亦豐羨。",
            "人情慎所習，酖毒比安宴。",
            "漸追時俗流，稍稍學營辦。",
            "盃盤窮水陸，賓客羅俊彥。",
            "自從中年來，人事攻百箭。",
            "非惟職有憂，亦自老可歎。",
            "形骸苦衰病，心志迹退懦。",
            "前時可喜事，閉眼不欲見。",
            "惟尋舊讀書，簡編多朽斷。",
            "古人重溫故，官事幸有間。",
            "乃知讀書勤，其樂固無限。",
            "少而干祿利，老用忘憂患。",
            "又知物貴久，至寶見百鍊。",
            "紛華暫時好，俯仰浮雲散。",
            "淡泊味愈長，始終殊不變。",
            "何時乞殘骸，萬一免罪譴。",
            "買書載舟歸，筑室潁水岸。",
            "平生頗論述，銓次加點竄。",
            "庶幾垂後世，不默死芻豢。",
            "信哉蠹書魚，韓子語非訕。"
        ],
        "title": "讀書",
        "id": "d664d5be-e44d-4085-aef6-bb214a5c0cef"
    },
    {
        "author": "歐陽修",
        "paragraphs": [
            "龍樓鳳闕鬰崢嶸，深宮不聞更漏聲。",
            "紅紗蠟燭愁夜短，綠窗鵯鵊催天明。",
            "一聲兩聲人漸起，金井轆轤聞汲水。",
            "三聲四聲促嚴粧，紅靴玉带奉君王。",
            "萬年枝軟風露濕，上下枝間聲轉急。",
            "南衙促仗三衛列，九門放鑰千官入。",
            "重城禁籞鎖池臺，此鳥飛從何處來。",
            "君不見潁河東岸村陂闊，山禽野鳥常嘲哳。",
            "田家惟聽夏雞聲，夜夜垅頭耕曉月。",
            "可憐此樂獨吾知，眷戀君恩今白髮。"
        ],
        "title": "鵯鵊詞",
        "id": "8b5452e2-371c-460d-8adb-9189bb0bbcb6"
    },
    {
        "author": "歐陽修",
        "paragraphs": [
            "六月京師暑雨多，夜夜南風吹芡嘴。",
            "凝祥池鎖會靈園，僕射荒陂安可擬。",
            "爭先園客採新苞，剖蚌得珠從海底。",
            "都城百物貴新鮮，厥價難酬與珠比。",
            "金盤磊落何所薦，滑臺撥醅如玉醴。",
            "自慙竊食萬錢厨，滿口飄浮嗟病齒。",
            "却思年少在江湖，野艇高歌菱荇裏。",
            "香新味全手自摘，玉潔沙磨軟還美。",
            "一瓢固不羨玉鼎，萬事適情爲可喜。",
            "何時遂買潁東田，歸去結茅臨野水。"
        ],
        "title": "初食雞頭有感",
        "id": "b2b8d67c-3c72-459b-a707-e25a4f7f5919"
    },
    {
        "author": "歐陽修",
        "paragraphs": [
            "西江水清江石老，石上生茶如鳳爪。",
            "窮臘不寒春氣早，雙井芽生先百草。",
            "白毛囊以紅碧紗，十斤茶養一兩芽。",
            "長安富貴五侯家，一啜猶須三日誇。",
            "寶雲日注非不精，爭新棄舊世人情。",
            "豈知君子有常德，至寶不隨時變易。",
            "君不見建溪龍鳳團，不改舊時香味色。"
        ],
        "tags": [
            "长江"
        ],
        "title": "雙井茶",
        "id": "c7f2d4ea-869d-4c60-978a-0c1b5044d854"
    },
    {
        "author": "歐陽修",
        "paragraphs": [
            "蜀狂士寧者，不邪亦不正。",
            "混世使人疑，詭譎非一行。",
            "平生不把筆，對酒時高詠。",
            "初如不著意，語出多奇勁。",
            "傾財解人難，去不道名姓。",
            "金錢買酒醉高樓，明月空床眠不醒。",
            "一身四海即爲家，獨行萬里聊乘興。",
            "既不採藥賣都市，又不點石化黄金。",
            "進不干公卿，退不隱山林。",
            "與之游者但愛其人而莫見其術，安知其心。",
            "吾聞有道之士游心太虛，逍遥出入，常與道俱。",
            "故能入火不熱，入水不濡。",
            "嘗聞其語，而未見其人也，豈斯人之徒歟。",
            "不然言不純師，行不純德。",
            "而滑稽玩世，其東方朔之流乎。"
        ],
        "title": "贈李士寧",
        "id": "601e7be0-8ff1-478d-881e-97df752159a1"
    },
    {
        "author": "歐陽修",
        "paragraphs": [
            "漢宮諸女嚴粧罷，共送明妃溝水頭。",
            "溝上水聲來不斷，花隨水去不回流。",
            "上馬即知無返日，不須出塞始堪愁。"
        ],
        "title": "明妃小引",
        "id": "b98bd432-65ed-4a73-a2ea-263f7603608a"
    },
    {
        "author": "歐陽修",
        "paragraphs": [
            "老者覺時速，閑人知日長。",
            "日月本無情，人心有閑忙。",
            "努力取功名，斷碑埋路傍。",
            "逍遥林下士，丘垅亦相望。",
            "長生既無藥，濁酒且盈觴。"
        ],
        "title": "感事四首  其一",
        "id": "5816bf76-cbdb-4cbc-9c68-4428234288b2"
    },
    {
        "author": "歐陽修",
        "paragraphs": [
            "空山一道士，辛苦學延齡。",
            "一旦隨物化，反言仙已成。",
            "開墳見空棺，謂已超青冥。",
            "尸解如蛇蟬，換骨蛻其形。",
            "既云須變化，何不任死生。"
        ],
        "title": "感事四首  其二",
        "id": "9dfe05aa-709b-4a93-b641-9ad31734d199"
    },
    {
        "author": "歐陽修",
        "paragraphs": [
            "仙境不可到，誰知仙有無。",
            "或乘九斑虬，或駕五雲車。",
            "朝倚扶桑枝，暮遊崑崙墟。",
            "往來幾萬里，誰復遇諸涂。",
            "富貴不還鄉，安事富貴歟。",
            "神仙人不見，魑魅與爲徒。",
            "人生不免死，魂魄入幽都。",
            "仙者得長生，又云超太虛。",
            "等爲不在世，與鬼亦何殊。",
            "得仙猶若此，何況不得乎。",
            "寄謝山中人，辛勤一何愚。"
        ],
        "title": "感事四首  其三",
        "id": "618fcd24-da0e-4864-a34f-08ebf684bce5"
    },
    {
        "author": "歐陽修",
        "paragraphs": [
            "莫笑學仙人，山中苦岑寂。",
            "試看青松鶴，何似朱門客。",
            "朱門炙手熱，來者無時息。",
            "何嘗問寒暑，豈暇謀寢食。",
            "彊顔悅憎怨，擇語防仇敵。",
            "眾欲苦無厭，有求期必獲。",
            "敢辭一身勞，豈塞天下責。",
            "風波卒然起，禍患藏不測。",
            "神仙雖杳茫，富貴意何得。"
        ],
        "title": "感事四首  其四",
        "id": "ccf32328-edd2-413d-8871-0c341e9494ad"
    },
    {
        "author": "歐陽修",
        "paragraphs": [
            "余生本羈孤，自少已非壯。",
            "今而老且病，何用苦惆悵。",
            "誤蒙三聖知，貪得過其量。",
            "恩私未知報，心志已凋喪。",
            "軒裳德不稱，徒自取譏謗。",
            "豈若常夫子，一瓢安陋巷。",
            "身雖草莽間，名在朝廷上。",
            "惟余服德義，久已慕恬曠。",
            "矧亦有吾廬，東西正相望。",
            "不須駕柴車，自可策蔾杖。",
            "坐驚顔鬢日摧頹，及取新春歸去來。",
            "共載一舟浮野水，焦陂四面百花開。"
        ],
        "title": "新春有感寄常夷埔",
        "id": "9275adee-d087-40a0-bd49-a9ac644644a3"
    },
    {
        "author": "歐陽修",
        "paragraphs": [
            "青牛西出關，老聃始著五千言。",
            "白鹿去昇天，爾來忽已三千年。",
            "當時遺迹至今在，隱起蒼檜猶依然。",
            "惟能乘變化，所以爲神仙。",
            "驅鸞駕鶴須臾間，飄忽不見如雲煙。",
            "奈何此鹿起平地，更假草木相攀緣。",
            "乃知神仙事茫昧，真僞莫究徒自傳。",
            "雪霜不改終古色，風雨有聲當夏寒。",
            "境清物老自可愛，何必詭怪窮根源。"
        ],
        "title": "昇天檜",
        "id": "e7dbcd76-0542-44b4-8187-fc07e84dd65e"
    },
    {
        "author": "歐陽修",
        "paragraphs": [
            "焦陂荷花照水光，未到十里聞花香。",
            "焦陂八月新酒熟，秋水魚肥鱠如玉。",
            "清河兩岸柳鳴蟬，直到焦陂不下船。",
            "笑向漁翁酒家保，金龜可解不須錢。",
            "明日君恩許歸去，白頭酣詠太平年。"
        ],
        "title": "憶焦陂",
        "id": "20d457a2-3722-4e8b-a372-85ae40662c3f"
    },
    {
        "author": "歐陽修",
        "paragraphs": [
            "洛城三月亂鸎飛，潁陽山中花發時。",
            "徃來車馬遊山客，貪看山花踏山石。",
            "紫雲仙洞鎖雲深，洞中有人人不識。",
            "飄飄許子旌陽後，道骨仙風本仙胄。",
            "多年洗耳避世喧，獨卧寒巖聽山溜。",
            "至人無心不算心，無心自得無窮壽。",
            "忽來顧我何慇懃，笑我白髮老紅塵。",
            "子歸爲筑巖前室，待我明年乞得身。"
        ],
        "title": "贈許道人",
        "id": "33afdd2d-3eff-41c8-84a1-664eaed1aaa5"
    },
    {
        "author": "歐陽修",
        "paragraphs": [
            "潁陽道士青霞客，來似浮雲去無迹。",
            "夜朝北斗太清壇，不道姓名人不識。",
            "我有龍團古蒼璧，九龍泉深一百尺。",
            "憑君汲井試烹之，不是人間香味色。"
        ],
        "title": "送龍茶與許道人",
        "id": "8716e40a-8d49-43ce-b280-611cb4f84f18"
    },
    {
        "author": "歐陽修",
        "paragraphs": [
            "朝渴飲清池，暮飽眠深柵。",
            "慙媿主人恩，自非殺身難報德。",
            "主人施恩不待報，哀爾胡爲網羅獲。",
            "南山藹藹動春陽，吾欲縱爾山之傍。",
            "巖崖雪盡飛泉溜，澗谷風吹百草香。",
            "飲泉齧草當遠去，山後山前射生戶。"
        ],
        "title": "馴鹿",
        "id": "604cf244-b22e-41f9-9490-257d602bea41"
    },
    {
        "author": "歐陽修",
        "paragraphs": [
            "岸有時而爲谷，海有時而爲田，虞舜已歿三千年。",
            "耕田浚井雖鄙事，至今遺迹存依然。",
            "歷山之下有寒泉，向此號泣于旻天。",
            "無情草木亦改色，山川慘淡生雲煙。",
            "一朝垂衣正南面，臯夔稷契來聯翩。",
            "功高德大被萬世，今人過此猶留連。",
            "齊州太守政之暇，鑿渠開沼疏清漣。",
            "遊車擊轂惟恐後，眾卉亂發如爭先。",
            "豈徒邦人知樂此，行客亦爲留征軒。"
        ],
        "title": "留題齊州舜泉",
        "id": "906fe72d-a66a-4b30-bea2-84ddaac98d35"
    },
    {
        "author": "歐陽修",
        "paragraphs": [
            "密脾未滿蜂採花，麥垅已深鳩喚雨。",
            "正是山齋睡足時，不覺花間日亭午。"
        ],
        "title": "山齋戲書絕句二首  其一",
        "id": "2feab519-b1e5-47e8-952d-8345d910ef58"
    },
    {
        "author": "歐陽修",
        "paragraphs": [
            "經春老病不出門，坐見羣芳爛如雪。",
            "正當年少惜花時，日日春風吹石裂。"
        ],
        "title": "山齋戲書絕句二首  其二",
        "id": "54d24536-2743-434f-ac44-b997b6f97790"
    },
    {
        "author": "歐陽修",
        "paragraphs": [
            "紛紛紅蕊落泥沙，少年何用苦咨嗟。",
            "春風自是無情物，肯爲汝惜無情花。",
            "今年花落明年好，但見花開人自老。",
            "人老不復少，花開還更新。",
            "使花如解語，應笑惜花人。"
        ],
        "title": "嘲少年惜花",
        "id": "ab670f4f-9f16-4674-b91c-4a4efb5a6faf"
    },
    {
        "author": "歐陽修",
        "paragraphs": [
            "誰謂田家苦，田家樂有時。",
            "車鳴繅白繭，麥熟囀黄鸝。",
            "田家此樂幾人知，幸獨知之未許歸。",
            "逢時得寵已逾分，報國無能徒爾爲。",
            "收取玉堂揮翰手，却尋南畝把鋤犁。"
        ],
        "title": "出郊見田家蠶麥已成慨然有感",
        "id": "2e939193-8aa4-4b31-b432-bc2354f4cf86"
    },
    {
        "author": "歐陽修",
        "paragraphs": [
            "射生戶，前日獻一豹，今日獻一狼。",
            "豹因傷我牛，狼因食我羊。",
            "狼豹誠爲害人物，縣官賞之縑五匹。",
            "射生戶，持縑歸。",
            "爲人除害固可賞，貪功趨利爾勿爲。",
            "弦弓毒矢無妄發，恐爾不識麒麟兒。"
        ],
        "title": "射生戶",
        "id": "0b437c1b-2641-4698-8c56-c71e5068a68b"
    },
    {
        "author": "歐陽修",
        "paragraphs": [
            "石唐仙室紫雲深，潁陽真人此算心。",
            "真人已去升寥廓，歲歲巖花自開落。",
            "我昔曾爲洛陽客，偶賂巖前坐盤石。",
            "四字丹書萬仞崖，神清之洞鎖樓臺。",
            "雲深路絕無人到，鸞鶴今應待我來。"
        ],
        "title": "戲石唐山隱者",
        "id": "129ec025-06be-44ad-a183-af5c43cfa3eb"
    },
    {
        "author": "歐陽修",
        "paragraphs": [
            "喧喧動車馬，共出古都門。",
            "落日催行客，東風吹酒罇。",
            "樹摇秦甸綠，花入輞川繁。",
            "若遇西來旅，時應問故園。"
        ],
        "title": "送王汲宰藍田",
        "id": "5a7e64d0-70e7-42ef-a6ff-a55b34bb705a"
    },
    {
        "author": "歐陽修",
        "paragraphs": [
            "都門收宿霧，佳氣鬰葱葱。",
            "曉日寒川上，青山白霧中。",
            "樓臺萬瓦合，車馬九衢通。",
            "恨乏登高賦，徒知京邑雄。"
        ],
        "title": "徽安門曉望",
        "id": "7ba75886-1b84-4677-91ec-97627e41edec"
    },
    {
        "author": "歐陽修",
        "paragraphs": [
            "名郎出粉闈，佳郡古關西。",
            "幾驛秦亭盡，千山蜀鳥啼。",
            "朱輪照耕野，綠芋覆秋畦。",
            "向闕應東望，雲深隴樹迷。"
        ],
        "title": "送孟都官知蜀州",
        "id": "1b01c06b-6b76-4128-a7fa-55568d87d947"
    },
    {
        "author": "歐陽修",
        "paragraphs": [
            "朝雲來少室，日暮向箕山。",
            "本以無心出，寧隨倦客還。",
            "春歸伊水綠，花晚洛橋閑。",
            "誰有餘罇酒，相期一解顔。"
        ],
        "title": "南征回京至界上驛先呈城中諸友",
        "id": "bd07536d-f0fc-4a34-a6c2-07e9f4637cbd"
    },
    {
        "author": "歐陽修",
        "paragraphs": [
            "上相此忘榮，怡然物外情。",
            "池光開小幌，山翠入重城。",
            "野鳥窺華衮，春壺勞耦耕。",
            "枕前雙鴈沒，雨外一川晴。",
            "解組金龜重，調琴赤鯉驚。",
            "雖懷安石趣，豈不爲蒼生。"
        ],
        "title": "逸老亭",
        "id": "382100ca-13f2-4cf1-98d1-4e4ef72a7618"
    },
    {
        "author": "歐陽修",
        "paragraphs": [
            "都人布金地，紺宇巋然存。",
            "山氣蒸經閣，鍾聲出國門。",
            "老杉春自綠，古壁雨先昏。",
            "應有幽人屐，來留石蘚痕。"
        ],
        "title": "慶愛寺",
        "id": "4ab26099-70cd-4f54-9e53-be60f18d91db"
    },
    {
        "author": "歐陽修",
        "paragraphs": [
            "麗正讎書久，蘭臺約史成。",
            "迎親就江水，厭直出承明。",
            "世德無雙譽，詩豪第一評。",
            "風流今頓盡，響像憶平生。"
        ],
        "title": "弔黄學士三首  其一",
        "id": "0dbf7671-8878-482d-9767-b69cdc0626b3"
    },
    {
        "author": "歐陽修",
        "paragraphs": [
            "沈約多清瘦，文園仍病痟。",
            "共疑天上召，更欲水邊招。",
            "金馬人相弔，長沙物易妖。",
            "秋風吹越樹，歸旐自飄飄。"
        ],
        "title": "弔黄學士三首  其二",
        "id": "fbf08eb3-5e34-4be6-9827-b40c3d1ed147"
    },
    {
        "author": "歐陽修",
        "paragraphs": [
            "自古蘭衰早，因令蕙歎深。",
            "書遺茂陵藁，病作越鄉吟。",
            "蒿里無春色，閩山蔽夕陰。",
            "空嗟埋玉樹，赍志永沉沉。"
        ],
        "title": "弔黄學士三首  其三",
        "id": "9b459ba9-9942-4bc9-ae55-f3370afbe521"
    },
    {
        "author": "歐陽修",
        "paragraphs": [
            "北闕望南山，明嵐雜紫煙。",
            "歸雲向嵩嶺，殘雨過伊川。",
            "樹繞芳隄外，橋橫落照前。",
            "依依半荒苑，行處獨聞蟬。"
        ],
        "title": "雨後獨行洛北",
        "id": "cb463b73-de84-47a5-9cb1-413aa8c93b63"
    },
    {
        "author": "歐陽修",
        "paragraphs": [
            "一雨郊圻迥，新秋榆棗繁。",
            "田荒溪溜入，禾熟雀聲喧。",
            "燒出空槎腹，人耕廢廟垣。",
            "閑追向城客，落日隱高原。"
        ],
        "title": "陪府中諸官遊城南",
        "id": "9a64edac-a4b5-4b85-a934-fd737b54bd17"
    },
    {
        "author": "歐陽修",
        "paragraphs": [
            "終日念雲壑，南歸心浩然。",
            "青山入楚路，白水望湖田。",
            "野渡惟浮鉢，山家少施錢。",
            "到時春尚早，收茗綠巖前。"
        ],
        "title": "智蟾上人遊南岳",
        "id": "2dbe9fbf-3af2-42b7-8089-a02dc64161e2"
    },
    {
        "author": "歐陽修",
        "paragraphs": [
            "傳聞蜀道難，行客若登天。",
            "紫竹深無路，黄花忽見川。",
            "聞禽嗟異域，問俗訪耆年。",
            "欲識京都遠，惟應望日邊。"
        ],
        "title": "送左殿丞入蜀",
        "id": "e3dc72f4-0b99-4f3c-b947-25864a485f1d"
    },
    {
        "author": "歐陽修",
        "paragraphs": [
            "寒郊桑柘稀，秋色曉依依。",
            "野燒侵河斷，山鴉向日飛。",
            "行歌採樵去，荷鍤刈田歸。",
            "秫酒家家熟，相邀白竹扉。"
        ],
        "title": "秋郊曉行",
        "id": "78f9caa7-38f0-466d-b22d-0996540e636d"
    },
    {
        "author": "歐陽修",
        "paragraphs": [
            "周禮恤兇荒，軺車出四方。",
            "土龍朝祀雨，田火夜驅蝗。",
            "木落孤村迥，原高百草黄。",
            "亂鵶鳴古堞，寒雀聚空蒼。",
            "桑野人行饁，魚陂鳥下梁。",
            "晚煙茅店月，初日棗林霜。",
            "墐戶催寒候，叢祠禱歲穰。",
            "不妨行覽物，山水正蒼茫。"
        ],
        "title": "被牒行縣因書所見呈寮友",
        "id": "90089bfc-a118-4712-a319-9c3c8bff235b"
    },
    {
        "author": "歐陽修",
        "paragraphs": [
            "亭候徹郊畿，人家嶺坂西。",
            "青山臨古縣，綠竹繞寒溪。",
            "道上行收穗，桑間晚溉畦。",
            "東臯有深趣，便擬卜幽棲。"
        ],
        "title": "緱氏縣作",
        "id": "0be1f2ea-47fa-4858-a2b4-7cc3c7637d66"
    },
    {
        "author": "歐陽修",
        "paragraphs": [
            "秋色滿郊原，人行禾黍間。",
            "雉飛橫斷澗，燒響入空山。",
            "野水蒼煙起，平林夕鳥還。",
            "嵩嵐久不見，寒碧更孱顔。"
        ],
        "title": "又行次作",
        "id": "5bed3bc2-4456-4123-90ef-b52bd13879df"
    },
    {
        "author": "歐陽修",
        "paragraphs": [
            "從學方年少，還家罄橐金。",
            "久爲江北客，能作洛生吟。",
            "罷亞霜前稻，鉤輈竹上禽。",
            "歸帆何處落，應拂野梅林。"
        ],
        "title": "送梅秀才歸宣城",
        "id": "64f4f670-02e6-48be-afc7-0d605644ae57"
    },
    {
        "author": "歐陽修",
        "paragraphs": [
            "落日漢陵道，初寒慘暮飆。",
            "遥看山口火，暗渡洛川橋。",
            "不見新園樹，空聞引葬簫。",
            "林鵶棲已定，猶此倦征鑣。"
        ],
        "title": "鞏縣陪祭獻懿二后回孝義橋道中作",
        "id": "344e0038-024a-495a-aaca-f93fa6016a58"
    },
    {
        "author": "歐陽修",
        "paragraphs": [
            "供帳拂朝煙，征鞍去莫攀。",
            "人醒風外酒，馬度雪中關。",
            "舊府誰同在，新年獨未還。",
            "遥應行路者，偏識綵衣斑。"
        ],
        "title": "送謝學士歸闕",
        "id": "089872d3-c8d8-474d-8bd9-11f9cd8249f5"
    },
    {
        "author": "歐陽修",
        "paragraphs": [
            "寒齋日蕭索，天外敞簷楹。",
            "竹雪晴猶覆，山窗夜自明。",
            "禽歸窺野客，雲去入重城。",
            "欲就陶潛飲，應須載酒行。"
        ],
        "title": "河南王慰西齋",
        "id": "7df36075-ec1c-4d63-a93f-0cd765f306f6"
    },
    {
        "author": "歐陽修",
        "paragraphs": [
            "官舍掩寒扉，聊同隱者棲。",
            "溪流穿竹過，山鳥入城啼。",
            "賓主高談勝，心冥外物齊。",
            "惟應朝枕夢，長厭隔鄰雞。"
        ],
        "title": "第主簿東齋",
        "id": "f4451c7a-14f5-48c4-a063-d98eb1e1b2e7"
    },
    {
        "author": "歐陽修",
        "paragraphs": [
            "古木鬰沉沉，祠亭相衮臨。",
            "雷驅山外響，雲結日邊陰。",
            "霢霂來初合，依微勢稍深。",
            "土膏潛動脈，野氣欲成霖。",
            "隴上連雲色，田間擊壤音。",
            "明光應奏瑞，黄屋正焦心。",
            "帝邑三川美，離宮萬瓦森。",
            "廢溝鳴故苑，紅蘤發青林。",
            "南畝猶須勸，餘春尚可尋。",
            "應容後車客，時作洛生吟。"
        ],
        "title": "留守相公禱雨九龍祠應時獲澍呈府中同寮",
        "id": "7eebb53f-7601-4d65-808e-d8a4f83e528e"
    },
    {
        "author": "歐陽修",
        "paragraphs": [
            "昔日尋春地，今來感歲華。",
            "人行已荒徑，花發半枯槎。",
            "高榭林端出，殘陽水外斜。",
            "聊持一罇酒，徙倚憶天涯。"
        ],
        "title": "春日獨遊上林院後亭見櫻桃花奉寄希深聖俞仍酬遞中見寄之什",
        "id": "49c18334-60e4-4c0c-8f08-fdfd9143d547"
    },
    {
        "author": "歐陽修",
        "paragraphs": [
            "伊水弄春沙，山臨水上斜。",
            "曾爲謝公客，徧入梵王家。",
            "陰澗初生草，春巖自落花。",
            "却尋題石處，歲月已堪嗟。"
        ],
        "title": "獨至香山憶謝學士",
        "id": "7a89fad9-da36-496e-a16a-800dd81515a6"
    },
    {
        "author": "歐陽修",
        "paragraphs": [
            "偶來林下逕，共酌竹間亭。",
            "積雨添方沼，殘花點綠萍。",
            "野陰侵席潤，芳氣襲人醒。",
            "禽鳥休驚顧，都忘兀爾形。"
        ],
        "title": "春晚同應之偶至普明寺小飲作",
        "id": "9c884d03-317a-4817-900b-d4f5d03e124e"
    },
    {
        "author": "歐陽修",
        "paragraphs": [
            "河水激箭險，誰言航葦遊。",
            "堅冰馳馬渡，伏浪卷沙流。",
            "樹落新摧岸，湍驚忽改洲。",
            "鑿龍時退鯉，漲潦不分牛。",
            "萬里通槎漢，千帆下漕舟。",
            "怨歌今罷筑，故道失難求。",
            "灘急風逾響，川寒霧不收。",
            "詎能窮禹迹，空欲問張侯。"
        ],
        "title": "黄河八韻寄呈聖俞",
        "id": "5e0a9a04-fb3b-4890-be40-6db715265160"
    },
    {
        "author": "歐陽修",
        "paragraphs": [
            "經年都洛與君交，共許詩中思最豪。",
            "舊社更誰能擁鼻，新秋有客獨登高。",
            "徑蘭欲謝悲零露，籬菊空開乏凍醪。",
            "縱使河陽花滿縣，亦應留滯感潘毛。"
        ],
        "title": "和應之同年兄秋日雨中登廣愛寺閣寄梅聖俞",
        "id": "f2f06077-e6de-443d-9a01-3841f57c6883"
    },
    {
        "author": "歐陽修",
        "paragraphs": [
            "寒川消積雪，凍浦漸通流。",
            "日暮人歸盡，沙禽上釣舟。"
        ],
        "title": "晚過水北",
        "id": "78ceb5c0-16b8-4b84-930f-de9aedb4c904"
    },
    {
        "author": "歐陽修",
        "paragraphs": [
            "歸客下三川，孤郵暫解鞍。",
            "鳥聲催暮急，山氣欲晴寒。",
            "已作愁霖詠，猶懷祖帳歡。",
            "更聞溪溜響，疑是石樓灘。"
        ],
        "title": "罷官西京回寄河南張主簿",
        "id": "91ad7ba5-fad6-46a6-a53b-8ca7963d68bf"
    },
    {
        "author": "歐陽修",
        "paragraphs": [
            "幕府三年客，羣居幾日親。",
            "初分闕口路，猶見洛陽人。",
            "垅麥晴將秀，田花晚自介。",
            "向家行漸近，豈復倦征輪。"
        ],
        "title": "寄西京張法曹",
        "id": "b14a738e-250d-4d56-8ecc-24e72af4ed8e"
    },
    {
        "author": "歐陽修",
        "paragraphs": [
            "投館野花邊，羸驂晚不前。",
            "山橋斷行路，溪雨漲春田。",
            "樹冷無棲鳥，村深起暮煙。",
            "洛陽山已盡，休更望伊川。"
        ],
        "title": "離彭婆值雨投臨汝驛回寄張九屯田司錄",
        "id": "9679fdae-3baf-4db2-b897-573efc849a98"
    },
    {
        "author": "歐陽修",
        "paragraphs": [
            "行人傍衰柳，路向古河窮。",
            "桑柘田疇美，漁商市井通。",
            "薪歌晚入浦，舟子夜乘風。",
            "旅舍孤煙外，天京王氣中。",
            "山川許國近，風俗楚鄉同。",
            "宿客雞鳴起，驅車猶更東。"
        ],
        "title": "朱家曲",
        "id": "801f80b3-e8ce-4491-9bc5-5c897f1a55dc"
    },
    {
        "author": "歐陽修",
        "paragraphs": [
            "霜後葉初鳴，羸驂遶澗行。",
            "川原人遠近，禾黍日晴明。",
            "病質驚殘歲，歸塗厭暮程。",
            "空林聚寒雀，疑已作春聲。"
        ],
        "title": "行至椹澗作",
        "id": "499cb206-6428-4095-adcd-9f06de068fa6"
    },
    {
        "author": "歐陽修",
        "paragraphs": [
            "漢使入幽燕，風煙兩國間。",
            "山河持節遠，亭障出疆閑。",
            "征馬聞笳躍，雕弓向月彎。",
            "禦寒低便面，贈客解刀環。",
            "鼓角雲中壘，牛羊雪外山。",
            "穹廬鳴朔吹，凍酒發朱顔。",
            "寒草生侵磧，春榆綠滿關。",
            "應須鴈北嚮，方值使南還。"
        ],
        "title": "送謝希深學士北使",
        "id": "489d6211-5ddb-4c31-b0ac-772ed494f05e"
    },
    {
        "author": "歐陽修",
        "paragraphs": [
            "白雲汾水上，人北鴈南飛。",
            "行李山川遠，風霜草木腓。",
            "郡齋賓榻掛，幕府羽書稀。",
            "最有題輿客，偏思玉麈揮。"
        ],
        "title": "送賈推官赴絳州",
        "id": "3bb64c36-fef7-4d31-a5e1-bde5dacab3c6"
    },
    {
        "author": "歐陽修",
        "paragraphs": [
            "相逢舊從事，新命忽臨戎。",
            "界上山河壯，軍中彭角雄。",
            "朔風馳駿馬，塞雪射驚鴻。",
            "試取封侯印，何如筆硯功。"
        ],
        "title": "送張如京知安肅軍",
        "id": "703a2c06-b27c-4716-b28e-82fba9add222"
    },
    {
        "author": "歐陽修",
        "paragraphs": [
            "北地不知春，惟看榆葉新。",
            "岑牟多武士，玉麈重嘉賓。",
            "野燐驚行客，烽煙入遠塵。",
            "繫書沙上鴈，時寄日邊人。"
        ],
        "title": "送威勝軍張判官",
        "id": "a7b9a16e-57d3-4f93-9cca-78fd220858b7"
    },
    {
        "author": "歐陽修",
        "paragraphs": [
            "久作遊邊客，常悲入塞笳。",
            "今茲一尉遠，猶困折腰嗟。",
            "白馬關中道，青天棧外家。",
            "過秦應弔古，惟有故山斜。"
        ],
        "title": "送同年史褒之武功尉",
        "id": "f92c2496-0470-4750-9a2d-89966a599907"
    },
    {
        "author": "歐陽修",
        "paragraphs": [
            "吳江通海浦，畫舸候潮歸。",
            "疊鼓山間響，高帆鳥外飛。",
            "孤城秋枕水，千室夜鳴機。",
            "試問還家客，遼東今是非。"
        ],
        "title": "送祝熙載之東陽主簿",
        "id": "026eb585-6bca-4763-94cf-4dc8531f07b1"
    },
    {
        "author": "歐陽修",
        "paragraphs": [
            "梁漢褒斜險，夫君畏遠遊。",
            "家臨越山下，帆入海潮頭。",
            "岸柳行稍盡，江蓴歸漸秋。",
            "故鄉看衣錦，寧羨李膺舟。"
        ],
        "title": "鄭十一先輩赴四明幕",
        "id": "f03b1f36-62f5-450d-82a0-e1e231000a77"
    },
    {
        "author": "歐陽修",
        "paragraphs": [
            "爲客久南方，西游更異鄉。",
            "江通蜀國遠，山閉楚祠荒。",
            "油幕無軍事，清猿斷客腸。",
            "惟應陪主諾，不費日飛觴。"
        ],
        "title": "送丁元珍峽州判官",
        "id": "43c92c82-ae55-4286-b894-0b678ba26b49"
    },
    {
        "author": "歐陽修",
        "paragraphs": [
            "冠蓋盛西京，當年相府榮。",
            "曾陪鹿鳴宴，徧識洛陽生。",
            "共歎長沙讁，空存許劭評。",
            "堪嗟桃李樹，何日見陰成。"
        ],
        "title": "送楚建中潁州法曹",
        "id": "2f069d82-a371-475b-830e-d8617e604d8b"
    },
    {
        "author": "歐陽修",
        "paragraphs": [
            "去國初游宦，從軍苦寂寥。",
            "愁雲带城起，畫角向山飄。",
            "秋勁方馳馬，春寒正襲貂。",
            "遥知爲客恨，應賴酒盃消。"
        ],
        "title": "送王尚恭隰州幕",
        "id": "38d3a250-a72b-436c-bb46-93b27cf4a93c"
    },
    {
        "author": "歐陽修",
        "paragraphs": [
            "初仕便西轅，驪駒兩佩環。",
            "山河識天府，風雨度函關。",
            "桑柘千疇富，人煙萬井閑。",
            "欲爲京洛詠，應苦簿書間。"
        ],
        "title": "送王尚喆三原尉",
        "id": "17494a26-b51c-4c47-a329-a565ba1342ae"
    },
    {
        "author": "歐陽修",
        "paragraphs": [
            "銅墨佩腰間，中流望若仙。",
            "鳴蟬汴河柳，畫鷁越鄉船。",
            "下瀨逢江鴈，瞻氛落海鳶。",
            "山川仍客思，盡入隱侯篇。"
        ],
        "title": "送餘姚陳寺丞",
        "id": "72d29838-4088-41a9-a9cd-f72ecbc58e09"
    },
    {
        "author": "歐陽修",
        "paragraphs": [
            "曾作關中客，嘗窺百二疆。",
            "自言秦隴水，能斷楚人腸。",
            "失意倦京國，羈愁成鬢霜。",
            "何如伴征鴈，日日向衡陽。"
        ],
        "tags": [
            "衡山"
        ],
        "title": "送廖八下第歸衡山",
        "id": "be078a04-79b5-4695-8695-d98182dec33f"
    },
    {
        "author": "歐陽修",
        "paragraphs": [
            "風煙地接懷，井邑富田垓。",
            "河近聞冰坼，山高見雨來。",
            "官閑同小隱，酒美足銜盃。",
            "好去東籬菊，迎霜正欲開。"
        ],
        "title": "夏侯彥濟武陟尉",
        "id": "e126203a-916c-475b-a25f-044a8cd8645d"
    },
    {
        "author": "歐陽修",
        "paragraphs": [
            "山色無還近，看山終日行。",
            "峯巒隨處改，行客不知名。"
        ],
        "title": "遠山",
        "id": "b0252a02-6793-428a-8f31-339f2be2f43d"
    },
    {
        "author": "歐陽修",
        "paragraphs": [
            "望繫朝廷重，文推天下工。",
            "清名畏楊綰，故事問胡公。",
            "物議垂爲相，風流頓已窮。",
            "仁言博哉利，獻替有遺忠。"
        ],
        "title": "宋宣獻公挽詞三首  其一",
        "id": "d68c59b5-d4b0-4cec-a02c-c532b413dc49"
    },
    {
        "author": "歐陽修",
        "paragraphs": [
            "識度推明哲，風猷藹縉紳。",
            "何言止中壽，遂不秉洪鈞。",
            "翰墨時爭寶，詞章晚愈新。",
            "哭哀文伯母，悲感路傍人。"
        ],
        "title": "宋宣獻公挽詞三首  其二",
        "id": "79422c8a-ba4f-4817-863c-b88088e9727b"
    },
    {
        "author": "歐陽修",
        "paragraphs": [
            "結髮逢明主，馳聲著兩朝。",
            "奠楹先有夢，升屋豈能招。",
            "贈服三公衮，兼榮七葉貂。",
            "春風笳鼓咽，松栢助蕭蕭。"
        ],
        "title": "宋宣獻公挽詞三首  其三",
        "id": "55cf99ec-0d65-42c0-8365-9e473e3a90b8"
    },
    {
        "author": "歐陽修",
        "paragraphs": [
            "孤舟日日去無窮，行色蒼茫杳靄中。",
            "山浦轉帆迷向背，夜江看斗辨西東。",
            "滮田漸下雲間鴈，霜日初丹水上楓。",
            "蓴菜鱸魚方有味，遠來猶喜及秋風。"
        ],
        "title": "初出真州泛大江作",
        "id": "998e4124-d975-4a75-bf28-2c1c50f5d590"
    },
    {
        "author": "歐陽修",
        "paragraphs": [
            "雲間征鴈水間棲，矰繳方多羽翼微。",
            "歲晚江湖同是客，莫辭伴我更南飛。"
        ],
        "title": "江行贈鴈",
        "id": "3c852d5e-75ae-4e42-ae42-e7fe5dc078a9"
    },
    {
        "author": "歐陽修",
        "paragraphs": [
            "島嶼松門數里長，懸崖對起碧峯雙。",
            "可憐勝境當窮塞，翻使留人戀此邦。",
            "亂石驚灘喧醉枕，淺沙明月入船窗。",
            "因遊始覺南來遠，行盡荆江見蜀江。"
        ],
        "title": "松門",
        "id": "3233e38e-5a79-458c-bd90-f8177f67e78d"
    },
    {
        "author": "歐陽修",
        "paragraphs": [
            "依依下牢口，古戍鬰嵯峨。",
            "入峽江漸曲，轉灘山更多。",
            "白沙飛白鳥，青障合青蘿。",
            "遷客初經此，愁詞作楚歌。"
        ],
        "title": "下牢津",
        "id": "92150291-205e-4acd-b0ef-7dcc201328a8"
    },
    {
        "author": "歐陽修",
        "paragraphs": [
            "潺潺出亂峯，演漾綠蘿風。",
            "淺瀨寒難涉，危槎路不通。",
            "朝雲起潭側，飛雨徧江中。",
            "更欲尋源去，山深不可窮。"
        ],
        "title": "龍溪",
        "id": "be4a15b3-e5fb-4c7e-b2af-f9a354d297b0"
    },
    {
        "author": "歐陽修",
        "paragraphs": [
            "孤舟轉山曲，豁爾見平川。",
            "樹杪帆初落，峯頭月正圓。",
            "荒煙幾家聚，瘦野一刀田。",
            "行客愁明發，驚灘鳥道前。"
        ],
        "title": "勞停驛",
        "id": "d7f0306c-2fa3-4cb4-abc9-b6c4988936eb"
    },
    {
        "author": "歐陽修",
        "paragraphs": [
            "楚人自古登臨恨，暫到愁腸已九回。",
            "萬樹蒼煙三峽暗，滿川明月一猿哀。",
            "非鄉況復驚殘歲，慰客偏宜把酒盃。",
            "行見江山且吟詠，不因遷謫豈能來。"
        ],
        "title": "黄溪夜泊",
        "id": "0ae3274d-aafc-4bed-bdd7-7b7f5d2ae0b4"
    },
    {
        "author": "歐陽修",
        "paragraphs": [
            "聞說夷陵人爲愁，共言遷客不堪遊。",
            "崎嶇幾日山行倦，却喜坡頭見峽州。"
        ],
        "title": "望州坡",
        "id": "1053e4b0-b61f-4f68-9c1d-3683d25ca6de"
    },
    {
        "author": "歐陽修",
        "paragraphs": [
            "三峽倚岧嶢，同遷地最遥。",
            "物華雖可愛，鄉思獨無聊。",
            "江水流青嶂，猿聲在碧霄。",
            "野篁抽夏笋，叢橘長春條。",
            "未臘梅先發，經霜葉不凋。",
            "江雲愁蔽日，山霧晦連朝。",
            "斫谷爭收漆，梯林鬭摘椒。",
            "巴賨船賈集，蠻市酒旗招。",
            "時節同荆俗，民風載楚謠。",
            "俚歌成調笑，摖鬼聚喧囂。",
            "得罪宜投裔，包羞分折腰。",
            "光陰催晏歲，牢落慘驚飆。",
            "白髮新年出，朱顔異域銷。",
            "縣樓朝見虎，官舍夜聞鴞。",
            "寄信無秋鴈，思歸望斗杓。",
            "須知千里夢，長繞洛川橋。"
        ],
        "title": "初至夷陵答蘇子美見寄",
        "id": "39cd842d-b816-4f8d-bf33-5a89e703c6f1"
    },
    {
        "author": "歐陽修",
        "paragraphs": [
            "幕府文書日已稀，清罇歲晏喜相携。",
            "寒山带郭穿松路，瘦馬尋春踏雪泥。",
            "翠蘚蒼崖森古木，綠蘿盤石暗深溪。",
            "爲貪賞物來猶早，迎臘梅花吐未齊。"
        ],
        "title": "冬後三日陪丁元珍遊東山寺",
        "id": "e92e319a-ef15-4e70-99ad-37bd1833e435"
    },
    {
        "author": "歐陽修",
        "paragraphs": [
            "俊域當年仰下風，天涯今日一罇同。",
            "高文落筆妙天下，清論揮犀服坐中。",
            "江上掛帆明月峽，雲間謁帝紫微宮。",
            "山城寂寞少嘉客，喜見瓊枝慰病翁。"
        ],
        "title": "送前巫山宰吳殿丞",
        "id": "582138d9-5abd-49a5-9cfb-37e79e8d1508"
    },
    {
        "author": "歐陽修",
        "paragraphs": [
            "平日相從樂會文，博梟壺馬占朋分。",
            "罰籌多似昆陽矢，酒令嚴於細柳軍。",
            "蔽日雪雲猶靉靆，欲晴花氣漸氛氳。",
            "一罇萬事皆毫末，蜾蠃螟蛉豈足云。"
        ],
        "title": "龍興寺小飲呈表臣元珍",
        "id": "b3b430f6-d894-4564-b3a9-dc0634e1bb25"
    },
    {
        "author": "歐陽修",
        "paragraphs": [
            "結綬當年仕兩京，自憐年少體猶輕。",
            "伊川洛浦尋芳徧，魏紫姚黄照眼明。",
            "客思病來生白髮，山城春至少紅英。",
            "芳叢密葉聊須種，猶得蕭蕭聽雨聲。"
        ],
        "title": "縣舍不種花惟載楠木冬青茶竹之類因戲書七言四韻",
        "id": "a95957cc-1355-4ff6-a7e2-6f48254f5365"
    },
    {
        "author": "歐陽修",
        "paragraphs": [
            "爲憐碧砌宜佳樹，自斸蒼苔選綠叢。",
            "不向芳菲趁開落，直須霜雪見青葱。",
            "披條泫轉清晨露，響葉蕭騷半夜風。",
            "時掃濃陰北窗下，一枰閑且伴衰弱。"
        ],
        "title": "至喜堂新開北軒手植楠木兩株走筆呈元珍表臣",
        "id": "75d74c73-6796-494c-9df6-06790d5d75d4"
    },
    {
        "author": "歐陽修",
        "paragraphs": [
            "春風疑不到天涯，二月山城未見花。",
            "殘雪壓枝猶有橘，凍雷驚筍欲抽芽。",
            "夜聞歸鴈生鄉思，病入新年感物華。",
            "曾是洛陽花下客，野芳雖晚不須嗟。"
        ],
        "tags": [
            "写景",
            "抒情",
            "古诗三百首",
            "宋诗"
        ],
        "title": "戲答元珍",
        "id": "758931be-33c0-4b78-b796-3bed54fa3900"
    },
    {
        "author": "歐陽修",
        "paragraphs": [
            "日暖東山去，松門數里斜。",
            "山林隱者趣，鍾鼓梵王家。",
            "地僻遲春節，風晴變物華。",
            "雲光漸容與，鳥哢已交加。",
            "冰下泉初動，煙中茗未芽。",
            "自憐多病客，來探欲開花。"
        ],
        "title": "初晴獨遊東山寺五言六韻",
        "id": "210faa81-7592-4625-8b10-bd502e9c9722"
    },
    {
        "author": "歐陽修",
        "paragraphs": [
            "蕭條雞犬亂山中，時節崢嶸忽已窮。",
            "遊女髻鬟風俗古，野巫歌舞歲年豐。",
            "平時都邑今爲陋，敵國江山昔最雄。",
            "荆楚先賢多勝迹，不辭携酒問鄰翁。"
        ],
        "title": "夷陵歲暮書事呈元珍表臣",
        "id": "94b9ad4c-4fc7-48db-b052-858a175fe0d6"
    },
    {
        "author": "歐陽修",
        "paragraphs": [
            "春秋楚國西偏境，陸羽茶經第一州。",
            "紫籜青林長蔽日，綠叢紅橘最宜秋。",
            "道塗處險人多負，邑屋臨江俗善泅。",
            "臘市漁鹽朝暫合，淫祠簫鼓歲無休。",
            "風鳴燒入空城響，雨惡江崩斷岸流。",
            "月出行歌聞調笑，花開啼鳥亂鉤輈。",
            "黄牛峽口經新歲，白玉京中夢舊遊。",
            "曾是洛陽花下客，欲誇風物向君羞。"
        ],
        "title": "夷陵書事寄謝三舍人",
        "id": "6022ddbc-2345-416c-a27f-28930ebf10c4"
    },
    {
        "author": "歐陽修",
        "paragraphs": [
            "西陵江口折寒梅，爭勸行人把一盃。",
            "須信春風無遠近，維舟處處有花開。"
        ],
        "title": "戲贈丁判官",
        "id": "9ab68c04-3f08-42fa-8719-7c2b0df10c31"
    },
    {
        "author": "歐陽修",
        "paragraphs": [
            "青山四顧亂無涯，雞犬蕭條數百家。",
            "楚俗歲時多雜鬼，蠻鄉言語不通華。",
            "繞城江急舟難泊，當縣山高日易斜。",
            "擊鼓踏歌成夜市，邀龜卜雨趁燒畬。",
            "叢林白晝飛妖鳥，庭砌非時見異花。",
            "惟有山川爲勝絕，寄人堪作畫圖誇。"
        ],
        "title": "寄梅聖俞",
        "id": "6df2e487-9dea-47f4-a920-a08a459c2bc1"
    },
    {
        "author": "歐陽修",
        "paragraphs": [
            "經年遷謫厭荆蠻，惟有江山興未闌。",
            "醉裏人歸青草渡，夢中船下武牙灘。",
            "野花零落風前亂，飛雨蕭條江上寒。",
            "荻笋時魚方有味，恨無佳客共盃盤。"
        ],
        "title": "離峽州後回寄元珍表臣",
        "id": "f9219624-4744-4875-9e74-7c2b03a55f03"
    },
    {
        "author": "歐陽修",
        "paragraphs": [
            "伊川不到十年間，魚鳥今應怪我還。",
            "浪得浮名銷壯節，羞將白髮見青山。",
            "野花向客開如笑，芳草留人意自閑。",
            "却到謝公題壁處，向風清淚獨潺潺。"
        ],
        "title": "再至西都",
        "id": "897cca18-60fa-47fe-b24e-51f4081ffb0c"
    },
    {
        "author": "歐陽修",
        "paragraphs": [
            "城南車馬地，行客過徘徊。",
            "野水寒猶入，餘花晚自開。",
            "命賓曾授簡，開府最多才。",
            "今日西州路，何人更獨來。"
        ],
        "title": "過錢文僖公白蓮莊",
        "id": "04b759a6-7754-4e60-b6dc-be895ff22caa"
    },
    {
        "author": "歐陽修",
        "paragraphs": [
            "始見行春旆，俄聞引葬簫。",
            "笑言猶在耳，魂魄遂難招。",
            "天象奎星暗，辭林玉樹凋。",
            "朔風吹霰雪，銘旐共飄飄。"
        ],
        "title": "謝公挽詞三首  其一",
        "id": "7c5be1ee-79c7-4029-892b-86388f5317d6"
    },
    {
        "author": "歐陽修",
        "paragraphs": [
            "前日賓齋宴，今晨奠柩觴。",
            "死生公自達，存沒世徒傷。",
            "舊國難歸葬，餘貲不給喪。",
            "平生公輔志，所得在文章。"
        ],
        "title": "謝公挽詞三首  其二",
        "id": "509dc0e6-6092-46e1-933a-c429c67a80e5"
    },
    {
        "author": "歐陽修",
        "paragraphs": [
            "樂事與良辰，平生愛洛濱。",
            "皇臺一閉夜，蒿里不知春。",
            "翰墨猶新澤，圖書已素塵。",
            "堪憐寢門哭，猶有舊時賓。"
        ],
        "title": "謝公挽詞三首  其三",
        "id": "2723de28-fac4-4f9b-95ab-6f6547876b4f"
    },
    {
        "author": "歐陽修",
        "paragraphs": [
            "邦人盡說畏愁牛，不獨牛愁我亦愁。",
            "終日下山行百轉，却從山脚望山頭。"
        ],
        "title": "愁牛嶺",
        "id": "47484d54-221b-4f9d-a965-e60c8f7ed440"
    },
    {
        "author": "歐陽修",
        "paragraphs": [
            "留滯西山獨可嗟，殘春過盡始還家。",
            "落花縱有那堪醉，何況歸時無落花。"
        ],
        "title": "寄子山待制二絕  其一",
        "id": "f16fe524-0982-4254-9840-0326a83b45dc"
    },
    {
        "author": "歐陽修",
        "paragraphs": [
            "聞君屢醉賞紅英，落盡殘花酒未醒。",
            "嗟我落花無分看，莫嫌狼藉掃中庭。"
        ],
        "title": "寄子山待制二絕  其二",
        "id": "08bd8f38-8c6b-44a5-be0f-5d87c48377d0"
    },
    {
        "author": "歐陽修",
        "paragraphs": [
            "由來邊將用儒臣，坐以威名撫漢軍。",
            "萬馬不嘶聽號令，諸蕃無事著耕耘。",
            "夢回夜帳聞羌笛，詩就高樓對隴雲。",
            "莫忘鎮陽遺愛在，北潭桃李正氛氳。"
        ],
        "title": "寄秦州田元均",
        "id": "25c866ce-6a57-4744-8387-02139c3c904c"
    },
    {
        "author": "歐陽修",
        "paragraphs": [
            "幾歲瘡痍近息兵，經營方喜得時英。",
            "從來漢粟勞飛輓，當使秦人自戰耕。",
            "道左旌旗諸將列，馬前弓劒六蕃迎。",
            "知君材力多閑暇，剩聽陽關醉後聲。"
        ],
        "title": "送沈待制陜西都運",
        "id": "c9c9114d-7bda-4df4-ba0e-4f8d4dd18ede"
    },
    {
        "author": "歐陽修",
        "paragraphs": [
            "歲暮氛霾惡，冬餘氣候爭。",
            "吹噓回暖律，號令發新正。",
            "遠響來猶漸，狂奔勢益橫。",
            "頹城鏖戰鼓，掠野過陰兵。",
            "掃蕩無餘靄，顛摧鮮立莖。",
            "五山摇岌嶪，九鼎沸煎烹。",
            "玉石焚岡裂，波濤卷海傾。",
            "遥聽午合市，爭呼夜驚營。",
            "慘極雲無色，陰窮火自生。",
            "電鞭時砉劃，雷軸助喧轟。",
            "孔竅千聲出，陰幽百怪呈。",
            "狐妖憑莽蒼，鬼焰走青熒。",
            "奮怒神增悚，中休耳暫清。",
            "胡兵占月暈，江客候鼉鳴。",
            "飄葉千艘失，飛空萬瓦輕。",
            "獵豪添馬健，舶穩想帆征。",
            "畏壓頻移席，陰祈屢整纓。",
            "凍消初醒蟄，枯活欲抽萌。",
            "病體愁山館，春寒賴酒鐺。",
            "雞號天地白，登垅看晴明。"
        ],
        "title": "欒城遇風效韓孟聯句體",
        "id": "2f7845eb-66ec-441e-a3b3-87d77b9fe50f"
    },
    {
        "author": "歐陽修",
        "paragraphs": [
            "中渡橋邊十里堤，寒蟬落盡柳條衰。",
            "年年塞下春風晚，誰見輕黄弄色時。"
        ],
        "title": "過中渡二首  其一",
        "id": "43d97f58-b220-4e9d-ad31-6c2478d284f5"
    },
    {
        "author": "歐陽修",
        "paragraphs": [
            "得歸還自歎淹留，中渡橋邊柳拂頭。",
            "記得來時橋上過，斷冰殘雪滿河流。"
        ],
        "title": "過中渡二首  其二",
        "id": "b79f6734-b782-4760-91ee-41e932b24a40"
    },
    {
        "author": "歐陽修",
        "paragraphs": [
            "陽城淀裏新來鴈，趁伴南飛逐越船。",
            "野岸柳黄霜正白，五更驚破客愁眠。"
        ],
        "title": "自河北貶滁州初入汴河聞鴈",
        "id": "68d8b72c-3b79-420b-baee-d2f260d5fc71"
    },
    {
        "author": "歐陽修",
        "paragraphs": [
            "引水澆花不厭勤，便須已有鎮陽春。",
            "官居處處如郵傳，誰得三年作主人。"
        ],
        "title": "自勉",
        "id": "588d1d9f-01af-48fb-b014-e1112320cfbc"
    },
    {
        "author": "歐陽修",
        "paragraphs": [
            "都城車馬日喧喧，雖有離歌不慘顔。",
            "豈似客亭臨野岸，暫留罇酒對青山。",
            "天街樹綠騰歸騎，玉殿霜清綴曉班。",
            "莫忘西亭曾醉處，月明風溜響潺潺。"
        ],
        "title": "席上送劉都官",
        "id": "e7c47e84-0935-43e1-9439-5d33a12f6563"
    },
    {
        "author": "歐陽修",
        "paragraphs": [
            "別後山光寒更綠，秋深酒美色仍清。",
            "繞亭黄菊同君種，獨對殘芳醉不成。"
        ],
        "title": "寄劉都官",
        "id": "15489c78-1970-487e-9e80-2541822c135e"
    },
    {
        "author": "歐陽修",
        "paragraphs": [
            "偶然來繼前賢迹，信矣皆如昔日言。",
            "諸縣豐登少公事，一家飽暖荷君恩。",
            "想公風采常如在，顧我文章不足論。",
            "名姓已光青史上，壁間容貌任塵昏。"
        ],
        "title": "書王元之畫像側",
        "id": "9432b760-5f84-453c-b809-92409c589b2d"
    },
    {
        "author": "歐陽修",
        "paragraphs": [
            "題輿嘗屈佐留京，攬轡今行按屬城。",
            "楚館尚看淮月色，嵩雲應虎過關迎。",
            "春寒酒力風中醒，日暖梅香雪後清。",
            "野俗經年留惠愛，莫辭臨別醉冠傾。"
        ],
        "title": "送京西提刑趙學士",
        "id": "89db42fe-e04c-4dc2-87a3-ad82c9ac724a"
    },
    {
        "author": "歐陽修",
        "paragraphs": [
            "作邑三年事事勤，宜城風物自君新。",
            "已能爲政留遺愛，何必栽花遺後人。",
            "藹若芝蘭芳可襲，溫如金玉粹而純。",
            "友朋欣慕自如此，何況斯民父母親。"
        ],
        "title": "寄題宜城縣射亭",
        "id": "56b8474e-e8bc-42af-8ee9-1aec879e79e8"
    },
    {
        "author": "歐陽修",
        "paragraphs": [
            "綠樹交加山鳥啼，晴風蕩落花飛。",
            "鳥歌花舞太守醉，明日酒醒春已歸。"
        ],
        "title": "豐樂亭遊春三首  其一",
        "id": "3b1cfe21-c8d7-4407-b0ac-24dd0be1330c"
    },
    {
        "author": "歐陽修",
        "paragraphs": [
            "春雲淡淡日輝輝，草惹行襟絮拂衣。",
            "行到亭西逢太守，籃輿酩酊插花歸。"
        ],
        "title": "豐樂亭遊春三首  其二",
        "id": "7e99d773-cbbf-4879-a583-209ba47d23c3"
    },
    {
        "author": "歐陽修",
        "paragraphs": [
            "紅樹青山日欲斜，長郊草色綠無涯。",
            "遊人不管春將老，來往亭前踏落花。"
        ],
        "tags": [
            "古诗三百首",
            "惜春",
            "宋诗",
            "写景"
        ],
        "title": "豐樂亭遊春三首  其三",
        "id": "a562d6f7-c005-4c73-8c13-b30471688706"
    },
    {
        "author": "歐陽修",
        "paragraphs": [
            "淺深紅日宜相間，先後仍須次第栽。",
            "我欲四時携酒去，莫教一日不花開。"
        ],
        "title": "謝判官幽谷種花",
        "id": "33c2da2c-edb8-4a9f-b28b-72f2b5e932e3"
    },
    {
        "author": "歐陽修",
        "paragraphs": [
            "百囀千聲隨意移，山花紅紫樹高低。",
            "始知鎖向金籠聽，不及林間自在啼。"
        ],
        "tags": [
            "寓人",
            "古诗三百首",
            "宋诗",
            "写鸟",
            "鸟"
        ],
        "title": "畫眉鳥",
        "id": "344d8ae2-4fbd-40fd-854a-1c48aa7b700e"
    },
    {
        "author": "歐陽修",
        "paragraphs": [
            "繞郭雲煙匝幾重，昔人曾此感懷嵩。",
            "霜林落後山爭出，野菊開時酒正濃。",
            "解带西風飄畫角，倚欄斜日照青松。",
            "會須乘醉携嘉客，踏雪來看羣玉峯。"
        ],
        "title": "懷嵩樓新開南軒與郡僚小飲",
        "id": "c013be2d-7688-45d0-8fb2-94bc5258d1a3"
    },
    {
        "author": "歐陽修",
        "paragraphs": [
            "一別相逢十七百，頹顔衰髮互相詢。",
            "江湖我再爲遷客，道路君猶困旅人。",
            "老驥骨奇心尚壯，青松歲久色逾新。",
            "山城寂寞難爲禮，濁酒無辭舉爵頻。"
        ],
        "title": "送張生",
        "id": "d17915ab-0a33-48a4-9456-5d9a423b1d3f"
    },
    {
        "author": "歐陽修",
        "paragraphs": [
            "綠桑高下映平川，賽罷田神笑語喧。",
            "林外鳴鳩春雨歇，屋頭初日杏花繁。"
        ],
        "title": "田家",
        "id": "d05179c6-40da-4ef9-bf70-9959fa97f04e"
    },
    {
        "author": "歐陽修",
        "paragraphs": [
            "花光濃爛柳輕明，酌酒花前送我行。",
            "我亦且如常日醉，莫教絃管作離聲。"
        ],
        "tags": [
            "叙事",
            "抒情",
            "古诗三百首",
            "宋诗",
            "离别"
        ],
        "title": "別滁",
        "id": "37125c12-4e30-427a-bddf-cc98902e7e84"
    },
    {
        "author": "歐陽修",
        "paragraphs": [
            "聞道西亭偶獨登，悵然懷我未忘情。",
            "新花自向遊人笑，啼鳥猶爲舊日聲。",
            "因拂醉題詩句在，應憐手種樹陰成。",
            "須知別後無由到，莫厭頻携野客行。"
        ],
        "title": "答謝判官獨遊幽谷見寄",
        "id": "6459ae3f-4c58-409b-9bd8-876738a40d6f"
    },
    {
        "author": "歐陽修",
        "paragraphs": [
            "欲將何物招嘉客，惟有新秋一味凉。",
            "更掃廣庭許寬百畝，少容明月放清光。",
            "樓頭破鑑看將滿，甕面浮蛆撥已香。",
            "仍約多爲詩準備，共防梅老敵難當。"
        ],
        "title": "招許主客",
        "id": "0781d6ef-2548-4763-9a73-c663a3b2e805"
    },
    {
        "author": "歐陽修",
        "paragraphs": [
            "憶繞朱欄手自栽，綠叢高下幾番開。",
            "中庭雨過無人迹，狼籍深紅點綠苔。"
        ],
        "title": "金鳳花",
        "id": "052b8594-96fa-4d57-b4ed-f078f3add211"
    },
    {
        "author": "歐陽修",
        "paragraphs": [
            "風格孤高塵外物，性情閑暇水邊身。",
            "盡日獨行溪淺處，青苔白石見纖鱗。"
        ],
        "title": "鷺鷥",
        "id": "140718e6-8096-4502-bf47-0750c90c71fe"
    },
    {
        "author": "歐陽修",
        "paragraphs": [
            "鮮鮮毛羽耀朝輝，紅粉牆頭綠樹枝。",
            "日暖風輕言語軟，應將喜報主人知。"
        ],
        "title": "野鵲",
        "id": "e81c8c17-76a5-49e7-aabf-c6fd70cfc00b"
    },
    {
        "author": "歐陽修",
        "paragraphs": [
            "種處雪消春始動，開時霜落鴈初過。",
            "誰栽金菊叢相近，織出新番蜀錦窠。"
        ],
        "title": "木芙蓉",
        "id": "abda8f47-2a89-4116-bb3a-2e24b52adb5a"
    },
    {
        "author": "歐陽修",
        "paragraphs": [
            "雲際依依認舊林，斷崖荒磴路難尋。",
            "西山望見朝來雨，南澗歸時渡處深。"
        ],
        "title": "樵者",
        "id": "b6e16143-28d9-48e5-ac18-97d22b7ee8c5"
    },
    {
        "author": "歐陽修",
        "paragraphs": [
            "至日陽初復，豐年瑞遽臻。",
            "飄颻初未積，散漫忽無垠。",
            "萬木青煙滅，千門白晝新。",
            "往來衝更合，高下著何勻。",
            "望好登長榭，平堪走畫輪。",
            "馬寒毛縮蝟，弓勁力添鈞。",
            "客醉看成眩，兒嬌咀且顰。",
            "虛堂明永夜，高閣照清晨。",
            "樹石詩翁對，川原獵騎陳。",
            "凍狐迷舊穴，饑雀噪空囷。",
            "此土偏宜稼，而予濫長人。",
            "應須待和暖，載酒共行春。"
        ],
        "title": "詠雪",
        "id": "69677e17-3192-4e8c-9644-e8534e3a2220"
    },
    {
        "author": "歐陽修",
        "paragraphs": [
            "解榻方欣待儁英，掛帆千里忽南征。",
            "錦衣白日還家樂，鶴髮高堂獻壽榮。",
            "殘雪楚天寒料峭，春風淮水浪崢嶸。",
            "知君歸意先飛鳥，莫惜停舟酒屢傾。"
        ],
        "title": "送楊先輩登第還家",
        "id": "6f3c0bcc-2bb9-4a3f-9a66-8b05e8c1fc58"
    },
    {
        "author": "歐陽修",
        "paragraphs": [
            "平湖十頃碧琉璃，四面清陰乍合時。",
            "柳絮已將春去遠，海棠應恨我來遲。",
            "啼禽似與遊人語，明月閑撐野艇隨。",
            "每到最佳堪樂處，却思君共把芳巵。"
        ],
        "tags": [
            "西湖"
        ],
        "title": "初至潁州西湖種瑞蓮黄楊與郡官小酌其上聊書所見寄淮南轉運呂度支發運許主客",
        "id": "69915757-c8aa-499b-b47d-3fad55d7f325"
    },
    {
        "author": "歐陽修",
        "paragraphs": [
            "朱欄明綠水，古柳照斜陽。",
            "何處偏宜望，清漣對女郎。"
        ],
        "title": "三橋詩 宜遠",
        "id": "9d471035-b4b7-41b5-8bd0-e68f3f0b74c5"
    },
    {
        "author": "歐陽修",
        "paragraphs": [
            "鳴騶入遠樹，飛蓋渡長橋。",
            "水闊鷺雙起，波明魚自跳。"
        ],
        "title": "三橋詩 飛蓋",
        "id": "e04eb3f2-e5cb-4264-8088-003f1e555d9a"
    },
    {
        "author": "歐陽修",
        "paragraphs": [
            "輕舟轉孤嶼，幽浦漾平波。",
            "回看望佳處，歸路逐魚歌。"
        ],
        "title": "三橋詩 望佳",
        "id": "3c0c553f-184a-4551-b1e7-3359c6477e07"
    },
    {
        "author": "歐陽修",
        "paragraphs": [
            "千頃芙蕖蓋水平，揚州太守舊多情。",
            "畫盆圍處花光合，紅袖傳來酒令行。",
            "舞踏落暉留醉客，歌遲檀板換新聲。",
            "如今寂寞西湖上，雨後無人看落英。"
        ],
        "tags": [
            "西湖"
        ],
        "title": "答通判呂太博",
        "id": "d2253840-a4cb-409a-87fa-18fe8f6da2b2"
    },
    {
        "author": "歐陽修",
        "paragraphs": [
            "清晨驅馬思悠然，渺渺平湖碧玉田。",
            "曉日未昇先起霧，綠陰初合自生煙。",
            "身閑始覺時光好，春去猶餘物色妍。",
            "更待四郊甘雨足，相隨蕭鼓樂豐年。"
        ],
        "title": "祈雨曉過湖上",
        "id": "6321aedc-9ef7-4cbf-8a6e-6fb57de2dc7d"
    },
    {
        "author": "歐陽修",
        "paragraphs": [
            "滁南幽谷抱山斜，我鑿清泉子種花。",
            "故事已傳遺老說，世人今作畫圖誇。",
            "金閨引籍子方壯，白髮盈簪我可嗟。",
            "試問弦歌爲縣政，何知罇俎樂無涯。"
        ],
        "title": "送謝中舍二首  其一",
        "id": "fedc5eaf-d64c-49e0-aa38-bfeb67cac405"
    },
    {
        "author": "歐陽修",
        "paragraphs": [
            "喜聞嘉譽藹淮壖，又看吳帆解畫船。",
            "隴畝遺民談舊政，江山餘思入新篇。",
            "人生白首吾今爾，仕路青雲子勉旃。",
            "舉棹南風吹酒醒，禽觴莫惜少留連。"
        ],
        "title": "送謝中舍二首  其二",
        "id": "ee84124e-9943-485e-b341-18dbdfdcf8b9"
    },
    {
        "author": "歐陽修",
        "paragraphs": [
            "園林初夏有清香，人意乘閑味愈長。",
            "日暖魚跳波面靜，風輕鳥語樹陰凉。",
            "野亭飛蓋臨芳草，曲渚迴舟带夕陽。",
            "所得平時爲郡樂，況多嘉客共銜觴。"
        ],
        "title": "酬張器判官泛溪",
        "id": "b1bbe1c8-cbae-4921-b3df-07d7a74ed0d7"
    },
    {
        "author": "歐陽修",
        "paragraphs": [
            "荒臺野徑共躋攀，正見榴花出短垣。",
            "綠葉晚鸎啼處密，紅房初日照時繁。",
            "最憐夏景鋪珍簟，尤愛晴香入睡軒。",
            "乘興便當携酒去，不須旌騎擁車轅。"
        ],
        "title": "西園石榴盛開",
        "id": "397a6cbc-f9ab-4742-bba2-60507da7e736"
    },
    {
        "author": "歐陽修",
        "paragraphs": [
            "菡萏香清畫舸浮，使君寧復憶揚州。",
            "都將二十四橋月，換得西湖十頃秋。"
        ],
        "tags": [
            "西湖"
        ],
        "title": "西湖戲作示同遊者",
        "id": "e30e55bb-983b-4473-9c1f-4bab60121d75"
    },
    {
        "author": "歐陽修",
        "paragraphs": [
            "夜凉吹笛千山月，路暗迷人百種花。",
            "棊罷不知人換世，酒闌無奈客思家。"
        ],
        "tags": [
            "抒情",
            "秋天",
            "夜晚",
            "写景"
        ],
        "title": "夢中作",
        "id": "6e51f338-aa9e-483c-8798-2f2acf3bf77f"
    },
    {
        "author": "歐陽修",
        "paragraphs": [
            "相逢十年舊，暫喜一罇同。",
            "昔日青衫令，今爲白髮翁。",
            "俟時君子守，求士有司公。",
            "況子之才美，焉能久困窮。"
        ],
        "title": "秀才歐世英惠然見訪其還也聊以贈之",
        "id": "c54897ca-2510-43a4-a623-68adba271e35"
    },
    {
        "author": "歐陽修",
        "paragraphs": [
            "劍峰雲棧未嘗行，圖畫曾看已可驚。",
            "險若登天懸鳥道，下臨無地瀉江聲。",
            "折腰莫以微官恥，爲政須通異俗情。",
            "況子多才兼美行，薦章期即達承明。"
        ],
        "title": "送楊君之任永康",
        "id": "27649c2f-707a-4bc1-ae97-7a05d961185f"
    },
    {
        "author": "歐陽修",
        "paragraphs": [
            "儉節清名世絕倫，坐令風俗可還淳。",
            "貌先年老因憂國，事與心違始乞身。",
            "四海儀刑瞻舊德，一罇談笑作閑人。",
            "鈴齋幸得親師席，東向時容問治民。"
        ],
        "title": "紀德陳情上致政太傅杜相公二首  其一",
        "id": "9f6ec55a-c93b-443b-8429-01c89fd2e4ad"
    },
    {
        "author": "歐陽修",
        "paragraphs": [
            "事國一心勤以瘁，還家五福壽而康。",
            "風波已出憑忠信，松栢難凋雪霜。",
            "昔日青衫遇知己，今來白首再升堂。",
            "里門每入從千騎，賓主俱榮道路光。"
        ],
        "title": "紀德陳情上致政太傅杜相公二首  其二",
        "id": "ac11743c-d6fb-4ad0-b974-a4fc79a86ec3"
    },
    {
        "author": "歐陽修",
        "paragraphs": [
            "楚肆固知難衒玉，丘門安敢輒論詩。",
            "藏之十襲真無用，報以雙金豈所宜。",
            "已恨語言多猥冗，況因盃杓正淋漓。",
            "願投几格資咍噱，俗展須於欲睡時。"
        ],
        "title": "太傅杜相公索聚星堂詩謹成",
        "id": "a1b84eb1-8af9-422d-85b2-031ed4f2bed0"
    },
    {
        "author": "歐陽修",
        "paragraphs": [
            "平生孤拙荷公知，敢向公前自衒時。",
            "憂患飄流誠已甚，文辭衰落固其宜。",
            "非高僅比巴音下，少味還同魯酒漓。",
            "兩辱嘉篇永爲寶，豈惟榮耀詫當時。"
        ],
        "title": "和太傅杜相公寵示之作",
        "id": "f59992df-2fc8-4517-85d7-17e127de6c14"
    },
    {
        "author": "歐陽修",
        "paragraphs": [
            "南都已見成新集，東魯休嗟未作詩。",
            "霖雨曾爲天下福，甘棠何止郡人思。",
            "元劉事業時無取，姚宋篇章世不知。",
            "二美惟公所兼有，後生何者欲攀追。"
        ],
        "title": "太傅杜相公有答兗州待制之句其卒章云獨無風雅可流傳因輒成",
        "id": "92335fe6-37e6-4493-89b9-c54b167dfb63"
    },
    {
        "author": "歐陽修",
        "paragraphs": [
            "醉翁豐樂一閑身，憔悴今來汴水濱。",
            "每聽鳥聲知改節，因吹柳絮惜殘春。",
            "平生未省降詩敵，到處何嘗訴酒巡。",
            "壯志銷磨都已盡，看花翻作飲茶人。"
        ],
        "title": "依韻答杜相公寵示之作",
        "id": "acf62429-daa4-4934-bfcf-ddbea5fbe305"
    },
    {
        "author": "歐陽修",
        "paragraphs": [
            "歲時豐儉若循環，天幸非由拙政然。",
            "一雨雖知爲美澤，三登猶未補兇年。",
            "桑陰蔽日交垂路，麥穗含風秀滿田。",
            "千里郊原想如畫，正宜携酒望晴川。"
        ],
        "title": "依韻和杜相公喜雨之什",
        "id": "cbf73176-bd14-4957-a6bb-a52564be2b39"
    },
    {
        "author": "歐陽修",
        "paragraphs": [
            "凜凜節奇霜澗栢，昭昭心瑩玉壺冰。",
            "正身尚可清風俗，當暑何須厭鬰蒸。",
            "麈柄屢揮容請益，龍門雖峻忝先登。",
            "立朝行己師資久，寧止篇章此服膺。"
        ],
        "title": "謝太傅杜相公寵示嘉篇",
        "id": "48430698-33c1-4533-8aed-c5b5a5c02ace"
    },
    {
        "author": "歐陽修",
        "paragraphs": [
            "當年丞相倦洪鈞，弭節初來潁水濆。",
            "惟以琴罇樂嘉客，能將富貴比浮雲。",
            "西溪水色春長綠，北渚花光暖自薰。",
            "得載公詩播人口，去思從此四夷聞。"
        ],
        "title": "答杜相公寵示去思堂詩",
        "id": "41c22162-f1b3-4577-8f64-196ad23eec27"
    },
    {
        "author": "歐陽修",
        "paragraphs": [
            "蹤跡本羈單，登門二十年。",
            "平生任愚拙，自進恥因緣。",
            "憂患經多矣，疲駑尚勉旃。",
            "凋零鸎谷友，憔悴鴈池邊。",
            "忽忽良時失，區區俗慮闐。",
            "公齋每偷暇，師席屢攻堅。",
            "善誨常無倦，餘談亦可編。",
            "仰高雖莫及，希驥豈非賢。",
            "報國如乖顧，歸耕寧買田。",
            "期無辱知己，肯逐利名遷。"
        ],
        "title": "答太傅相公見贈長韻",
        "id": "781c58bf-b23c-4f0e-8ab1-d5d815a01075"
    },
    {
        "author": "歐陽修",
        "paragraphs": [
            "脫遺軒冕就安閑，笑傲丘園縱倒冠。",
            "白髮憂民雖種種，丹心許國尚桓桓。",
            "鴻冥得路高難慕，松老無風韻自寒。",
            "聞說優游多唱和，新篇何惜盡傳看。"
        ],
        "title": "借觀五老詩次韻爲謝",
        "id": "bc4646b3-83a8-4620-b194-5b2891b01769"
    },
    {
        "author": "歐陽修",
        "paragraphs": [
            "藥苗本是山家味，茶具偏於野客宜。",
            "敢以微誠將薄物，少資清興入新詩。",
            "言無俗韻精而勁，筆有神鋒老更奇。",
            "二寶收藏傳百世，豈惟榮耀詫當時。"
        ],
        "title": "答杜相公惠詩",
        "id": "bab61f58-10b3-440f-95b8-fd7e0c3507c9"
    },
    {
        "author": "歐陽修",
        "paragraphs": [
            "曲欄高柳拂層簷，却憶初栽映碧潭。",
            "人昔共遊今孰在，樹猶如此我何堪。",
            "壯心無復身從老，世事都銷酒半酣。",
            "後日更來知有幾，攀條莫惜駐征驂。"
        ],
        "title": "去思堂手植雙柳今已成陰因而有感",
        "id": "f10cc129-d517-4f56-acb2-726cb1394536"
    },
    {
        "author": "歐陽修",
        "paragraphs": [
            "京師花木類多奇，常恨春歸人不歸。",
            "車馬喧喧走塵土，園林處處鎖芳菲。",
            "殘紅已落香猶在，羈客多傷涕自揮。",
            "我亦悠然無事者，約君聯騎訪郊圻。"
        ],
        "title": "和陸子履再遊城西李園",
        "id": "754567b6-603c-411d-b62b-c3e8a3cb87ce"
    },
    {
        "author": "歐陽修",
        "paragraphs": [
            "禁署沉沉玉漏傳，月華雲表溢金盤。",
            "纖埃不隔光初滿，萬物無聲夜向闌。",
            "蓮燭燒殘愁夢斷，蕙爐薰歇覺衣單。",
            "水精宮鎖黄金闕，故比人間分外寒。"
        ],
        "title": "內直對月寄子華舍人持國廷評",
        "id": "bfcda06c-da07-4fa0-8c1f-6ffd12ae88e9"
    },
    {
        "author": "歐陽修",
        "paragraphs": [
            "玉階朝罷卷晨班，官舍相留一笑間。",
            "與世漸疏嗟已老，得朋爲樂偶偷閑。",
            "紅牋搦管吟紅藥，綠酒盈罇舞綠鬟。",
            "自是風情年少事，多慙白髮與蒼顔。"
        ],
        "title": "答子華舍人退朝小飲官舍",
        "id": "b054e83c-6c24-4a82-afce-54fb4929dd21"
    },
    {
        "author": "歐陽修",
        "paragraphs": [
            "凌晨更直九門開，驅馬悠悠望禁街。",
            "霜後樓臺明曉日，天寒煙霧著宮櫰。",
            "山林未去猶貪寵，罇酒何時共放懷。",
            "已覺蕭條悲晚歲，更憐衰病怯清齋。"
        ],
        "title": "內直晨出便赴奉慈齋宮馬上口占",
        "id": "5607cff2-9e64-4cf6-9473-6326d4d809ed"
    },
    {
        "author": "歐陽修",
        "paragraphs": [
            "琳館清晨藹瑞氛，玉旒朝罷奏詔鈞。",
            "綠槐夾路飛黄蓋，翠輦鳴鞘向紫宸。",
            "金闕日高猶泫露，綵旗風細不驚塵。",
            "自慙白首追時彥，行近儲胥忝侍臣。"
        ],
        "title": "景靈朝謁從駕還宮",
        "id": "8a5e1f16-fd04-4314-b126-311aff73e492"
    },
    {
        "author": "歐陽修",
        "paragraphs": [
            "滁南幽谷抱千峯，高下山花遠近紅。",
            "當日辛勤皆手植，而今開落任春風。",
            "主人不覺悲華髮，野老猶能說醉翁。",
            "誰與援琴親寫取，夜泉聲在翠微中。"
        ],
        "title": "憶滁州幽谷",
        "id": "10186de9-44f2-44d9-b210-2aae252f46f9"
    },
    {
        "author": "歐陽修",
        "paragraphs": [
            "巀嶭高城漢水邊，登臨誰與共躋攀。",
            "清川萬古流不盡，白鳥雙飛意自閑。",
            "可笑沉碑憂岸谷，誰能把酒對江山。",
            "少年我亦曾遊目，風物今思一夢還。"
        ],
        "title": "和韓學士襄州聞喜亭置酒",
        "id": "52445fc5-6f56-4a7e-8e9b-fb296a46c64e"
    },
    {
        "author": "歐陽修",
        "paragraphs": [
            "聞說溪園景漸佳，遥知清興已無涯。",
            "飲闌歸騎多乘月，雪後尋春自探花。",
            "百囀黄鸝消永日，雙飛白鳥避鳴笳。",
            "平生喜接君酬唱，不得罇前詠落霞。"
        ],
        "title": "寄題梅龍圖滑州溪園",
        "id": "4dfb93e8-ad82-42f4-b0c7-a34bfdf52bf0"
    },
    {
        "author": "歐陽修",
        "paragraphs": [
            "初旭瑞霞烘，都門祖帳供。",
            "親持使者節，曉出大明宮。",
            "城闕青煙起，樓臺白霧中。",
            "繡韉驕躍躍，貂袖紫蒙蒙。",
            "朔野驚飆慘，邊城畫角雄。",
            "過橋分一水，回首羨南鴻。",
            "地里山川隔，天文日月同。",
            "兒童能走馬，婦女亦腰弓。",
            "度險行愁失，盤高路欲窮。",
            "山深聞喚鹿，林黑自生風。",
            "松壑寒逾響，冰溪咽復通。",
            "望平愁驛迥，野曠覺天穹。",
            "駿足來山北，輕禽出海東。",
            "合圍飛走盡，移帳水泉空。",
            "講信鄰方睦，尊賢禮亦隆。",
            "斫冰燒酒赤，凍膾縷霜紅。",
            "白草經春在，黄沙盡日濛。",
            "新年風漸變，歸路雪初融。",
            "祗事須彊力，嗟予乃病翁。",
            "深慙漢蘇武，歸國不論功。"
        ],
        "title": "奉使道中五言長韻",
        "id": "e63f6ca1-f335-486f-b12c-17ca1635cbdd"
    },
    {
        "author": "歐陽修",
        "paragraphs": [
            "古關衰柳聚寒鵶，駐馬城頭日欲斜。",
            "猶去西樓二千里，行人到此莫思家。"
        ],
        "title": "奉使契丹初至雄州",
        "id": "9f58b456-db15-45cf-92e9-aabe55c3d02f"
    },
    {
        "author": "歐陽修",
        "paragraphs": [
            "紫貂裘暖朔風驚，潢水冰光射日明。",
            "笑語同來向公子，馬頭今日向南行。"
        ],
        "title": "奉使契丹回出上京馬上作",
        "id": "c4a98e9f-4d28-41a0-8126-4ee12b25cfe5"
    },
    {
        "author": "歐陽修",
        "paragraphs": [
            "漢軍十萬控山河，玉帳優游暇日多。",
            "夷狄從來懷信義，廟堂今不用干戈。",
            "吟餘畫角吹殘月，醉裏紅燈炫綺羅。",
            "此樂直須年少壯，嗟余心志已蹉跎。"
        ],
        "title": "送渭州王圖",
        "id": "caeb5b5f-8756-4d71-ab58-205c17086678"
    },
    {
        "author": "歐陽修",
        "paragraphs": [
            "不聽哀箏二十年，忽逢纖指弄鳴絃。",
            "緜蠻巧囀花間舌，嗚咽交流冰下泉。",
            "常謂此聲今已絕，問渠從小自誰傳。",
            "樽前笑我聞彈罷，白髮蕭然涕泫然。"
        ],
        "title": "李留後家聞箏坐上作",
        "id": "ee42f7f0-ac33-4751-92c5-8384c60a9dae"
    },
    {
        "author": "歐陽修",
        "paragraphs": [
            "北州遺頌藹嘉聲，東土還聞政有成。",
            "組甲光寒圍夜帳，綵旗風暖看春耕。",
            "金釵墜鬢分行立，玉麈高談四坐傾。",
            "富貴常情誰不羨，愛君風韻有餘清。"
        ],
        "title": "送鄆州李留後",
        "id": "7faacb37-3663-45c1-9d52-013adda1ee11"
    },
    {
        "author": "歐陽修",
        "paragraphs": [
            "萬釘寶带爛腰鐶，賜宴新陪一笑歡。",
            "金馬並遊年最少，玉堂初直夜猶寒。",
            "自嗟零落凋顔鬢，晚得飛翔接羽翰。",
            "今日遽聞催遞宿，不容多病養衰殘。"
        ],
        "title": "子華學士儤直未滿遽出館伴病夫遂當輪宿輒成拙句奉呈",
        "id": "69910ef4-5240-42ee-a1db-8c8cfbd3d16b"
    },
    {
        "author": "歐陽修",
        "paragraphs": [
            "紫案焚香暖吹輕，廣庭清曉席羣英。",
            "無譁戰士銜枚勇，下筆春蠶食葉聲。",
            "鄉里獻賢先德行，朝廷列爵待公卿。",
            "自慙衰病心神耗，賴有羣公鑒裁精。"
        ],
        "tags": [
            "喜悦",
            "抒情",
            "考试"
        ],
        "title": "禮部貢院閱進士就試",
        "id": "8d2d716d-3c96-4697-b58a-653fc8742b8f"
    },
    {
        "author": "歐陽修",
        "paragraphs": [
            "遊豫恩同萬國懽，新年佳節候初還。",
            "華燈爍爍春風裏，黄傘亭亭瑞霧間。",
            "可愛清光澄夜色，遥知喜氣動天顔。",
            "自憐曾預稱觴列，獨宿冰廳夢帝關。"
        ],
        "title": "和梅聖俞元夕登東樓",
        "id": "2e4f2813-537f-4e49-b024-51ddba5b8471"
    },
    {
        "author": "歐陽修",
        "paragraphs": [
            "禁城東馬夜喧喧，閑繞危欄去復還。",
            "遥望觚稜煙靄外，似聞天樂夢魂間。",
            "豈無罇酒當佳節，況有朋歡慰病顔。",
            "待得歸時花在否，春禽簷際已關關。"
        ],
        "title": "再和",
        "id": "71bc0699-4f9d-4e70-89dd-ca21f794b958"
    },
    {
        "author": "歐陽修",
        "paragraphs": [
            "憑高寓目偶乘閑，袨服遊人見往還。",
            "明月正臨雙闕上，行歌遥聽九衢間。",
            "黄金絡馬追朱幰，紅燭籠紗照玉顔。",
            "與世漸疏嗟老矣，佳辰樂事豈相關。"
        ],
        "title": "又和",
        "id": "8a695af0-2aaf-4e6d-a6b4-bdc5442c6a78"
    },
    {
        "author": "歐陽修",
        "paragraphs": [
            "一笑相驩樂得朋，誦君雙鶴句尤清。",
            "高懷自喜凌雲格，俗耳誰思警露聲。",
            "所好與時雖異趣，累心於物豈非情。",
            "歸休約我携琴去，共看婆娑舞月明。"
        ],
        "title": "憶鶴呈公儀",
        "id": "ef50e44b-998c-4093-9006-6c58c123d95d"
    },
    {
        "author": "歐陽修",
        "paragraphs": [
            "昔時叨入武成宮，曾看揮毫氣吐虹。",
            "夢寐閑思十年舊，笑談今此一罇同。",
            "喜君新賜黄金带，顧我宜爲白髮翁。",
            "自古薦賢爲報國，幸依精識士稱公。"
        ],
        "title": "答王禹玉見贈",
        "id": "0289982b-ffa3-419c-af60-7b8e5902ba17"
    },
    {
        "author": "歐陽修",
        "paragraphs": [
            "相從一笑歡無厭，屢獲新篇喜可涯。",
            "自昔居前誚穅秕，幸容相倚媿蒹葭。",
            "白麻詔令追三代，青史文章自一家。",
            "我亦諫垣新忝命，君恩未報髮先華。"
        ],
        "title": "答王內翰范舍人",
        "id": "a11186eb-f93a-453b-9993-bdefd5400635"
    },
    {
        "author": "歐陽修",
        "paragraphs": [
            "辱君贈我言雖厚，聽我酬君意不同。",
            "病眼自憎紅蠟燭，何人肯伴白鬚翁。",
            "花時浪過如春夢，酒敵先甘伏下風。",
            "惟有吟哦殊不倦，始知文字樂無窮。"
        ],
        "title": "戲答聖俞持燭之句",
        "id": "a8e9fc80-36d1-4a00-95c2-6cbc5318fa5a"
    },
    {
        "author": "歐陽修",
        "paragraphs": [
            "雪裏花開人未知，摘來相顧共驚疑。",
            "便當索酒花前醉，初見今年第一枝。"
        ],
        "title": "小桃",
        "id": "8cccf2ee-b106-4b8e-8c89-c6f694558823"
    },
    {
        "author": "歐陽修",
        "paragraphs": [
            "支離多病歎衰顔，賴得羣居一笑歡。",
            "人老思家甚年少，身閑泥酒過春寒。",
            "來時御柳天街凍，歸去梨花禁籞殘。",
            "纖使開門佳節晚，未妨雙鶴舞霜翰。"
        ],
        "title": "戲書",
        "id": "a180ac35-b460-49e6-84c5-7be2bde91b0b"
    },
    {
        "author": "歐陽修",
        "paragraphs": [
            "逗曉風聲惡，褰簾雪勢斜。",
            "應憐未歸客，故勒欲開花。",
            "病思寒添睡，春愁夢在家。",
            "誰能慰寂寞，惟有酒如霞。"
        ],
        "title": "春雪",
        "id": "8f70130c-337e-4d51-8cf7-7d8e51ca5a1e"
    },
    {
        "author": "歐陽修",
        "paragraphs": [
            "溪山擊鼓助雷驚，逗曉靈芽發翠莖。",
            "摘處兩旗香可愛，貢來雙鳳品尤精。",
            "寒侵病骨惟思睡，花落春愁未解酲。",
            "喜共紫甌吟且酌，羨君蕭灑有餘清。"
        ],
        "title": "和梅公儀嘗茶",
        "id": "56076271-afe5-4e76-8a3e-4e1d4c776c1b"
    },
    {
        "author": "歐陽修",
        "paragraphs": [
            "相隨懷詔下天閽，一鎖南宮隔幾旬。",
            "玉麈清談消永日，金罇美酒惜餘春。",
            "杯盤餳粥春風冷，池館榆錢夜雨新。",
            "猶是人間好時節，歸休過我莫辭頻。"
        ],
        "title": "和較藝書事",
        "id": "b6c289a9-ef8b-4207-9b04-448539f776de"
    },
    {
        "author": "歐陽修",
        "paragraphs": [
            "梅公憐我髭如雪，贈以雙禽意有云。",
            "但見尋常思白兔，便疑不解醉紅裙。",
            "吟齋雖喜留閑客，野性寧忘在嶺雲。",
            "我有銅臺方尺瓦，慙非玉案欲酬君。"
        ],
        "title": "和公儀贈白鷴",
        "id": "38db7248-6dfa-4a07-b4b3-a656e7901435"
    },
    {
        "author": "歐陽修",
        "paragraphs": [
            "佳翫能令百事忘，豈惟閑伴倒餘缸。",
            "珍奇來自海千里，皎潔明如璧一雙。",
            "日暖朝籠青石砌，春寒夜宿碧紗窗。",
            "蠻煙瘴霧雖生處，何必區區憶陋邦。"
        ],
        "title": "再和",
        "id": "527a9aa7-68aa-4354-8493-e3285e2712a1"
    },
    {
        "author": "歐陽修",
        "paragraphs": [
            "簷瓦蕭蕭雨勢疏，寂寥官舍與君俱。",
            "身遭鎖閉如鸚鵡，病識陰晴似鵓鴣。",
            "年少自愁花爛熳，春寒偏著老肌膚。",
            "莫嫌來往傳詩句，不爾須當泥酒壺。"
        ],
        "title": "和聖俞春雨",
        "id": "aa758cc5-4e09-429b-9cfa-bbb59a18fcb5"
    },
    {
        "author": "歐陽修",
        "paragraphs": [
            "凌晨小雨壓塵輕，閑憶登高望禁城。",
            "樹色連雲春泱漭，風光著草日晴明。",
            "看榆吐莢驚將落，見鵲移巢忽已成。",
            "誰向兒童報歸日，爲翁寒食少留餳。"
        ],
        "title": "出省有日書事",
        "id": "39506b5d-3589-4bd5-9c50-bc6dfbd66926"
    },
    {
        "author": "歐陽修",
        "paragraphs": [
            "槐柳來時綠未勻，開門節物一番新。",
            "踏青寒食追遊騎，賜火清明忝侍臣。",
            "拂面蜘蛛占喜事，入簾蝴蝶報家人。",
            "莫瞋年少思歸切，白髮衰翁尚惜春。"
        ],
        "title": "和較藝將畢",
        "id": "072b092e-321a-4cca-a5cf-eea894aff1c5"
    },
    {
        "author": "歐陽修",
        "paragraphs": [
            "衡鑒慙叨選，英豪此所鍾。",
            "古今參雅鄭，善惡雜臯共。",
            "揮翰飄飄思，懷奇落落胸。",
            "披文驚可畏，奏下始開封。",
            "但喜真才得，寧虞橫議攻。",
            "欲知儒學盛，首善本三廱。"
        ],
        "title": "喜定號和禹玉內翰",
        "id": "1d36f19d-98cb-4eea-91e6-d8b561d3791d"
    },
    {
        "author": "歐陽修",
        "paragraphs": [
            "僮奴補被莫相催，待報霜臺御史來。",
            "晴陌便當聯騎去，春風任放百花開。",
            "文章紙貴爭馳譽，朝野人言慶得才。",
            "共向丹墀侍臨選，莫驚鱗鬣化風雷。"
        ],
        "title": "和出省",
        "id": "bca6889b-c0ea-43a9-bd76-0a047a8c05ff"
    },
    {
        "author": "歐陽修",
        "paragraphs": [
            "少年鄉譽歎才淹，六十猶隨貢士函。",
            "握手親朋驚白髮，還愛閭里看青衫。",
            "閣涵空翠連衡阜，門枕寒江落楚帆。",
            "試問塵埃勤斗祿，何如琴酒老雲巖。"
        ],
        "title": "送鄭革先輩賜第南歸",
        "id": "a83a10fc-cff6-4543-a093-1062b02458f3"
    },
    {
        "author": "歐陽修",
        "paragraphs": [
            "積雪猶封蒙頂樹，驚雷未發建溪春。",
            "中州地暖萌牙早，入貢宜先百物新。"
        ],
        "title": "和原父揚州六題 時會堂二首 其一",
        "id": "32f1b56f-6617-48a6-a3fc-5a636fe7de2d"
    },
    {
        "author": "歐陽修",
        "paragraphs": [
            "憶昔嘗修守臣職，先春自探兩旗開。",
            "誰知白首來辭禁，得與金鑾賜一杯。"
        ],
        "title": "和原父揚州六題 時會堂二首 其二",
        "id": "150e42f7-2e88-49a0-a861-883a1ee6c8f4"
    },
    {
        "author": "歐陽修",
        "paragraphs": [
            "崑丘蒙谷接新亭，畫舸悠悠春水生。",
            "欲覓揚州使君處，但隨風際管絃聲。"
        ],
        "title": "自東門泛舟至竹西亭登崑丘入蒙谷戲題春貢亭",
        "id": "de155493-8082-4aba-a1b5-f5c7abf8160a"
    },
    {
        "author": "歐陽修",
        "paragraphs": [
            "十里樓臺歌吹繁，揚州無復似當年。",
            "古來興廢皆如此，徒使登臨一慨然。"
        ],
        "title": "竹西亭",
        "id": "aec77a84-aaae-45a1-8656-8324fea17a09"
    },
    {
        "author": "歐陽修",
        "paragraphs": [
            "訪古高臺半已傾，春郊誰從綵旗行。",
            "喜聞車馬人同樂，慣聽笙歌鳥不驚。"
        ],
        "title": "崑丘臺",
        "id": "d461d055-aa33-4c1d-a994-f4211f6be562"
    },
    {
        "author": "歐陽修",
        "paragraphs": [
            "一徑崎嶇入谷中，翠條紅刺罥春叢。",
            "花深時有人相應，竹密初疑路不通。"
        ],
        "title": "蒙谷",
        "id": "5b6aee29-4f79-441f-84f8-ad90c2ae5e6f"
    },
    {
        "author": "歐陽修",
        "paragraphs": [
            "千門鑰入斷人聲，樓閣沉沉夜氣生。",
            "獨直偏知宮漏永，稍寒尤覺玉堂清。",
            "霜雲映月鱗鱗色，風葉飛空摵摵鳴。",
            "犬馬力疲恩未報，坐驚時節已崢嶸。"
        ],
        "title": "內直奉寄聖俞博士",
        "id": "3c64d205-4ad8-4959-9384-f45818d69f6d"
    },
    {
        "author": "歐陽修",
        "paragraphs": [
            "萬室東南且繁，羨君風力有餘閑。",
            "漁樵人樂江湖外，談笑詩成罇俎間。",
            "日暖梨花催美酒，天寒桂子落空山。",
            "郵筒不絕如飛翼，莫惜新篇屢往還。"
        ],
        "title": "送梅龍圖公儀和杭州",
        "id": "3286d827-d490-47b0-aa15-175572e363fd"
    },
    {
        "author": "歐陽修",
        "paragraphs": [
            "舊館芸香鎖寂寥，齋舲東下入秋濤。",
            "江晴風暖旌旗颺，木落霜清鼓角高。",
            "吟就綵牋賓已醉，舞翻紅袖飲方豪。",
            "平生粗得爲州樂，因羨君行首重搔。"
        ],
        "title": "送沈學士知常州",
        "id": "cd911a96-1076-4ec5-acdf-1052a199271c"
    },
    {
        "author": "歐陽修",
        "paragraphs": [
            "南宮官舍苦蕭條，常憶羣居接儁寮。",
            "古屋醉吟燈豔豔，畫廓愁聽雨蕭蕭。",
            "殘春共約無虛擲，一歲那知忽復銷。",
            "顧我心情又非昨，祗思相伴老漁樵。"
        ],
        "title": "聖俞在南省監印進士試卷有兀然獨坐之歎因思去歲同在禮闈慨然有感兼簡子華景仁",
        "id": "7b169e59-9c06-4ee3-96fa-3ce897b95d22"
    },
    {
        "author": "歐陽修",
        "paragraphs": [
            "積雪照清晨，東風冷著人。",
            "年光向老速，物意逐時新。",
            "貰酒閑邀客，披裘共探春。",
            "猶能自勉彊，顧我莫辭頻。"
        ],
        "title": "奉答聖俞歲日書事",
        "id": "25e10918-cf05-4537-9a41-111e06bd1a1e"
    },
    {
        "author": "歐陽修",
        "paragraphs": [
            "閏後春深雪始鎖，東風凌鑠勢方豪。",
            "陽生草木黄泉動，冰破江湖白浪高。",
            "未報國恩嗟病骨，可憐身事一漁舠。",
            "少年自與芳菲競，莫笑衰翁擁弊袍。"
        ],
        "title": "夜聞春風有感奉寄同院子華紫微長文景仁",
        "id": "b9b6c8d3-e16a-49e3-b1b9-b9b18ec6d802"
    },
    {
        "author": "歐陽修",
        "paragraphs": [
            "狂來有意與春爭，老去心情漸不能。",
            "世味惟存詩淡泊，生涯半爲病侵陵。",
            "花明曉日繁如錦，酒撥浮醅綠似澠。",
            "自是少年豪橫過，而今癡鈍若寒蠅。"
        ],
        "title": "病告中懷子華原父",
        "id": "0c378634-7214-4632-935a-bd563c98be47"
    },
    {
        "author": "歐陽修",
        "paragraphs": [
            "春分臘雪未全銷，凜冽春寒氣尚驕。",
            "攝事初欣迎社燕，尋芳因得過溪橋。",
            "清浮酒蟻醅初撥，暖入鸎篁舌漸調。",
            "興味愛君年尚少，莫嫌齋禁暫無憀。"
        ],
        "title": "春酬長文舍人出城見示之句",
        "id": "6eff599e-59e3-4c9e-8fee-eb12c033be84"
    },
    {
        "author": "歐陽修",
        "paragraphs": [
            "故鄉飛鳥尚啁啾，何況悲笳出塞愁。",
            "青塚埋魂知不返，翠崖遺迹爲誰留。",
            "玉顔自古爲身累，肉食何人與國謀。",
            "行路至今空歎息，巖花澗草自春秋。"
        ],
        "title": "唐崇徽公主手痕和韓內翰",
        "id": "e4e2b2c1-54f5-40ea-a6ec-7ae8dd6160dd"
    },
    {
        "author": "歐陽修",
        "paragraphs": [
            "花間鳥語愁泥滑，屋上鳩鳴厭雨多。",
            "坐見殘春一如此，可憐吾意已蹉跎。",
            "蕭條兩鬢霜後草，瀲灧十分金卷荷。",
            "此物猶能慰衰老，稍晴相約屢相過。"
        ],
        "title": "答和閣老劉舍人雨中見寄",
        "id": "c85c38ee-8108-449e-82d7-531d5e027a1d"
    },
    {
        "author": "歐陽修",
        "paragraphs": [
            "夢寐江西未得歸，誰憐蕭颯鬢毛衰。",
            "莓苔生壁圖書室，風雨閉門桃李時。",
            "得酒雖能陪笑語，老年其實厭追隨。",
            "明朝雨止花應在，又踏春泥向鳳池。"
        ],
        "title": "寄閣老劉舍人",
        "id": "bca07c95-a1a5-4f79-b614-e8b7f3f16096"
    },
    {
        "author": "歐陽修",
        "paragraphs": [
            "來時宮柳綠初勻，坐見紅芳幾番新。",
            "蜂蜜滿房花結子，還家何處覓殘春。"
        ],
        "title": "詳定幕次呈同舍",
        "id": "dd2013c2-8ce2-4ecf-8c3c-e7b915a9629e"
    },
    {
        "author": "歐陽修",
        "paragraphs": [
            "盛遊西洛方年少，晚落南譙號醉翁。",
            "白首歸來玉堂署，君王殿後見鞓紅。"
        ],
        "title": "禁中見鞓紅牡丹",
        "id": "7e3d3f30-e63d-4eb9-a432-67229fad042e"
    },
    {
        "author": "歐陽修",
        "paragraphs": [
            "草上紅多枝上稀，芳條綠萼憶來時。",
            "見桃著子始歸後，誰道仙花開落遲。"
        ],
        "title": "和江鄰幾學士桃花",
        "id": "37b97faa-3ba5-4765-8f53-78549f274f6b"
    },
    {
        "author": "歐陽修",
        "paragraphs": [
            "綠髮襄陵新長官，面顔雖老渥如丹。",
            "折腰聊爲五斗屈，把酒猶能一笑歡。",
            "紅棗林繁欣歲熟，紫檀皮軟禦春寒。",
            "民淳政簡居多樂，無苦思歸欲掛冠。"
        ],
        "title": "送襄陵令李君",
        "id": "f1e4858c-e9d9-4d64-97fd-83591b3f672e"
    },
    {
        "author": "歐陽修",
        "paragraphs": [
            "攝事衰年力不彊，誰憐岑寂卧齋坊。",
            "青苔點點無人迹，綠葉陰陰覆砌凉。",
            "玉宇清風來處遠，仙家白日靜中長。",
            "却視九衢車馬客，自然顔鬢易蒼蒼。"
        ],
        "title": "景靈宮致齋",
        "id": "be1c2052-6965-4f95-af77-8afaa2ce3d15"
    },
    {
        "author": "歐陽修",
        "paragraphs": [
            "四月田家麥穗稠，桑枝生椹鳥啁啾。",
            "鳳城綠樹知多少，何處飛來黄栗留。"
        ],
        "title": "夏享太廟攝事齋宮聞鸎寄原甫",
        "id": "ddc95dc8-0cbc-49bb-803c-13f0ba48a7e4"
    },
    {
        "author": "歐陽修",
        "paragraphs": [
            "歸袂摇摇心浩然，曉船鳴鼓轉風灘。",
            "朝廷失士有司恥，貧賤不憂君子難。",
            "執手聊須爲醉別，還家何以慰親懽。",
            "自慙知子不能薦，白首胡爲侍從官。"
        ],
        "title": "送王平甫下第",
        "id": "abc67803-2fb1-4267-b8ea-a85a4ccefa87"
    },
    {
        "author": "歐陽修",
        "paragraphs": [
            "對雪無佳名，端居正杜門。",
            "人閑見初落，風定不勝繁。",
            "可喜輕明質，都無剪刻痕。",
            "鋪平失池沼，飄急響窗軒。",
            "惜不摇嘉樹，衝宜走畫轅。",
            "寒欺白酒嫩，暖愛紫貂溫。",
            "遠靄銷如洗，愁雲晚更屯。",
            "兒吟雛鳳語，翁坐凍鴟蹲。",
            "病思驚殘歲，朋歡賴酒罇。",
            "稍晴春意動，誰與探名園。"
        ],
        "title": "對雪十韻",
        "id": "19a6c28c-3a63-4803-b616-9e9c9df99ead"
    },
    {
        "author": "歐陽修",
        "paragraphs": [
            "多病淹殘歲，初寒卧直廬。",
            "朝廷務清靜，鈴索少文書。",
            "嚮學今爲盛，優賢古莫如。",
            "靚深嚴禁署，閑宴樂羣居。",
            "賜馬聯金絡，清塵侍玉輿。",
            "討論三代盛，獻納萬機餘。",
            "號令存寬大，文章復古初。",
            "笑談揮翰墨，俄頃列瓊琚。",
            "夜漏銷宮燭，春暉上玉除。",
            "歌詩唐李杜，言語漢嚴徐。",
            "自顧追時彥，多慙不鄙予。",
            "無鹽煩刻畫，寒谷借吹噓。",
            "朋友飛雝鷺，君臣在藻魚。",
            "貪榮同衛鶴，取笑類黔驢。",
            "皎皎心雖在，蕭蕭髮已疏。",
            "未知論報效，安得遂樵漁。",
            "雲破西山出，江橫畫閣虛。",
            "餘生歎勞止，搔首念歸歟。",
            "引綬誇民吏，樵牛會里閭。",
            "一麾終得請，此計豈躊躇。"
        ],
        "title": "和武平學士歲晚禁直書懷五言二十韻",
        "id": "511845bf-286d-4c9b-98ba-5961523df929"
    },
    {
        "author": "歐陽修",
        "paragraphs": [
            "新花來遠喜開封，呼酒看花興未窮。",
            "年少曾爲洛陽客，眼明重見魏家紅。",
            "却思初赴青油幕，自笑今爲白髮翁。",
            "西望無由陪勝賞，但吟佳句想芳叢。"
        ],
        "title": "答西京王尚書寄牡丹",
        "id": "b764ea99-68f3-495c-9ddf-1238412755e6"
    },
    {
        "author": "歐陽修",
        "paragraphs": [
            "絳闕晨霞照霧開，輕塵不動翠華來。",
            "魚遊碧沼涵靈德，花馥清香薦壽杯。",
            "夢聽鈞天聲杳默，日長化國景徘徊。",
            "自慙擊壤音多野，帝所賡歌亦許陪。"
        ],
        "title": "應制賞花釣魚",
        "id": "2fb043bd-4090-42e0-9486-02820fafee96"
    },
    {
        "author": "歐陽修",
        "paragraphs": [
            "魚鑰侵晨放九門，天街一騎走紅塵。",
            "桐華應候催佳節，榆火推恩忝侍臣。",
            "多病正愁餳粥冷，清香但愛蠟煙新。",
            "自憐慣識金蓮燭，翰苑曾經七見春。"
        ],
        "title": "清明賜新火",
        "id": "529848bc-0801-48e4-a64c-7139110b8d23"
    },
    {
        "author": "歐陽修",
        "paragraphs": [
            "辰火天文次，臯門路寢閎。",
            "奉親昭孝德，惟帝饗精誠。",
            "禮以三年講，時因萬物成。",
            "九筵嚴太室，六變導和聲。",
            "象魏中天起，風雷大號行。",
            "歡呼響山岳，流澤浹根莖。",
            "寶墨飛雲動，金文耀日晶。",
            "從臣才力薄，無以頌休明。"
        ],
        "title": "明堂慶成",
        "id": "959ffb57-e6de-4446-a139-97837dcf16ca"
    },
    {
        "author": "歐陽修",
        "paragraphs": [
            "至治臻無事，豐年樂有成。",
            "圖書開秘府，宴飫集羣英。",
            "論道皇墳奧，貽謀寶訓明。"
        ],
        "title": "羣玉殿賜宴  其一",
        "id": "6ed77789-f265-4262-a10d-5baaa0b80313"
    },
    {
        "author": "歐陽修",
        "paragraphs": [
            "九重多暇豫，八體極研精。",
            "筆力千鈞勁，豪端萬象生。",
            "飛牋金灑落，拜賜玉鏘鳴。",
            "盛際崇儒學，愚臣濫寵榮。",
            "惟能同舞獸，聞樂識和聲。"
        ],
        "title": "羣玉殿賜宴  其二",
        "id": "1c6eda97-bb4a-417b-ad8c-fbc9b4f22f0f"
    },
    {
        "author": "歐陽修",
        "paragraphs": [
            "與子雖天意，知人昔帝難。",
            "一言謀早定，九鼎勢先安。",
            "大舜仁由性，成湯治以寬。",
            "孤臣恩未報，清血但汍瀾。"
        ],
        "title": "永昭陵挽詞三首  其一",
        "id": "ae94d26a-a14b-469e-ab3a-fa70c673845c"
    },
    {
        "author": "歐陽修",
        "paragraphs": [
            "干戈不用臻無事，朝野多歡樂有年。",
            "便坐看揮飛白筆，侍臣新和栢梁篇。",
            "衣冠忽見藏原廟，簫鼓愁聞向洛川。",
            "寂寞秋風羣玉殿，還同恍惚夢鈞天。"
        ],
        "title": "永昭陵挽詞三首  其二",
        "id": "cb1121b0-0886-4589-9311-2bd90f4a6e64"
    },
    {
        "author": "歐陽修",
        "paragraphs": [
            "行殿沉沉畫翣重，凄凉挽鐸出深宮。",
            "攀號不悟龍胡遠，侍從猶穿豹尾中。",
            "日薄山川長起霧，天寒松栢自生風。",
            "斯民四十年涵煦，耕鑿安知荷帝功。"
        ],
        "title": "永昭陵挽詞三首  其三",
        "id": "9a93b590-405e-4829-aad7-4e555cca044d"
    },
    {
        "author": "歐陽修",
        "paragraphs": [
            "王者居尊本無外，由來天下以爲家。",
            "六龍白日乘雲去，何用金錢買道車。"
        ],
        "title": "續作永昭陵挽詞五首  其一",
        "id": "489b3965-a6a5-4ae2-934b-992d68398393"
    },
    {
        "author": "歐陽修",
        "paragraphs": [
            "苦霧霏霏著彩旗，猶排吉伏雜兇儀。",
            "常時鳳輦行遊處，今日龍輴慟哭隨。"
        ],
        "title": "續作永昭陵挽詞五首  其二",
        "id": "8575de60-6de4-48ca-bf4a-85e87161e73d"
    },
    {
        "author": "歐陽修",
        "paragraphs": [
            "都人擾擾塞唐莊，西送靈車過苑牆。",
            "金鼎藥成龍已去，人間惟有鼠拖腸。"
        ],
        "title": "續作永昭陵挽詞五首  其三",
        "id": "9003cf45-108b-4049-b8b9-c5375ef2336f"
    },
    {
        "author": "歐陽修",
        "paragraphs": [
            "素幕悠悠逗曉風，行隨哀挽出深宮。",
            "妃嬪莫向蒼梧望，雲覆昭陵洛水東。"
        ],
        "title": "續作永昭陵挽詞五首  其四",
        "id": "022b4d71-2a8c-477f-9bd5-e7bc173a93ec"
    },
    {
        "author": "歐陽修",
        "paragraphs": [
            "叨陪法從最多年，慣聽梨園奏管絃。",
            "從此無因瞻黼坐，惟應魂夢到鈞天。"
        ],
        "title": "續作永昭陵挽詞五首  其五",
        "id": "8d5bf5d0-f927-4b02-8dd9-980a8ab42a08"
    },
    {
        "author": "歐陽修",
        "paragraphs": [
            "琳闕岧岧倚瑞煙，憶陪遊豫入新年。",
            "雲深曉日開宮殿，水闊春風颺管絃。",
            "千騎清塵回輦路，萬家明月放燈天。",
            "一朝人事凄涼改，惟有靈光獨巋然。"
        ],
        "title": "赴集禧宮祈雪追憶從先皇駕幸泫然有感",
        "id": "22e5c225-8643-4806-9c14-792f9c7fb8ad"
    },
    {
        "author": "歐陽修",
        "paragraphs": [
            "翰林平日接羣公，文酒相歡慰病翁。",
            "白首歸田徒有約，黄扉論道愧無功。",
            "攀髯路斷三山遠，憂國心危百箭攻。",
            "今夜靜聽丹禁漏，尚疑身在玉堂中。"
        ],
        "title": "夜宿中書東閤",
        "id": "8cdd82f4-8b88-42fd-b316-3b0ca457e676"
    },
    {
        "author": "歐陽修",
        "paragraphs": [
            "漢家財利析秋毫，暫屈清才豈足勞。",
            "邑屋連雲盈萬井，舳艫銜尾列千艘。",
            "春寒欲盡黄梅雨，海浪高翻白鷺濤。",
            "平昔壯心今在否，江山猶得助詩豪。"
        ],
        "title": "送王學士赴兩浙轉運",
        "id": "43d2b6b1-ce04-4fe6-b969-2072f882c22f"
    },
    {
        "author": "歐陽修",
        "paragraphs": [
            "閶闔初開瑞霧中，丹霞曉日上蒼龍。",
            "鳴鞭響徹廓千步，佩玉聲趨戟百重。",
            "雪後朝寒猶凜冽，柳梢春意已丰茸。",
            "少年自結芳菲侶，老病惟添睡思濃。"
        ],
        "title": "早朝",
        "id": "5c6d6080-b2ad-4b34-a53b-218c5a18d5e6"
    },
    {
        "author": "歐陽修",
        "paragraphs": [
            "宮柳街槐綠未齊，春陰不解宿雲低。",
            "輕寒漠漠侵駞褐，小雨班班作燕泥。",
            "報國無功嗟已老，歸田有約一何稽。",
            "終當自駕柴車去，獨結茅廬潁水西。"
        ],
        "title": "下直",
        "id": "88b6f34b-0d9a-433d-870c-df2ccfa93130"
    },
    {
        "author": "歐陽修",
        "paragraphs": [
            "雪壓枯條脈未抽，春寒憀慄作春愁。",
            "却思綠葉清陰下，來此曾聞黄栗留。"
        ],
        "title": "齋宮尚有殘雪思作學士時攝事于此嘗有聞鸎詩寄原父因而有感四首  其一",
        "id": "cf177a37-ac19-4ac3-a499-8f2a6f16f016"
    },
    {
        "author": "歐陽修",
        "paragraphs": [
            "老來何與青春事，閑處方知白日長。",
            "自恨乞身今未得，齒牙浮動鬢蒼浪。"
        ],
        "title": "齋宮尚有殘雪思作學士時攝事于此嘗有聞鸎詩寄原父因而有感四首  其二",
        "id": "84db2fd2-845f-41db-bd2d-bc2f7ed2634c"
    },
    {
        "author": "歐陽修",
        "paragraphs": [
            "兩京平日接英髦，不獨詩豪酒亦豪。",
            "休把青銅照雙鬢，君謨今已白刁騷。"
        ],
        "title": "齋宮尚有殘雪思作學士時攝事于此嘗有聞鸎詩寄原父因而有感四首  其三",
        "id": "2386d29d-e70e-47b0-a30e-86a94637dbcf"
    },
    {
        "author": "歐陽修",
        "paragraphs": [
            "詩篇自覺隨年老，酒力猶能助氣豪。",
            "興味不衰惟此爾，其餘萬事一牛毛。"
        ],
        "title": "齋宮尚有殘雪思作學士時攝事于此嘗有聞鸎詩寄原父因而有感四首  其四",
        "id": "0eebb388-4b64-4088-bf14-d9e3e7ce9b7c"
    },
    {
        "author": "歐陽修",
        "paragraphs": [
            "齋宮岑寂偶偷閑，猶覺閑中興未闌。",
            "美酒清香銷晝景，冷風殘雪作春寒。",
            "丹心未死惟憂國，白髮盈簪盍掛冠。",
            "誰爲寄聲清潁客，此生終不負漁竿。"
        ],
        "title": "攝事齋宮偶書",
        "id": "9e43c861-bfa2-493f-9975-9402845eaefe"
    },
    {
        "author": "歐陽修",
        "paragraphs": [
            "疏星牢落曉光微，殘月蒼龍闕角西。",
            "玉勒爭門隨仗入，牙牌當殿報班齊。",
            "羽儀雖接鴛兼鷺，野性終存鹿與麛。",
            "笑殺汝陰常處士，十年騎馬聽朝雞。"
        ],
        "title": "早期感事",
        "id": "e1e8b2c9-f430-4c52-91cb-48190d554611"
    },
    {
        "author": "歐陽修",
        "paragraphs": [
            "十里長街五鼓催，泥深雨急馬行遲。",
            "卧聽竹屋簫簫響，却憶滁州睡足時。"
        ],
        "title": "集禧謝雨",
        "id": "fb3964d4-f2b9-40a4-87ab-22969181ad70"
    },
    {
        "author": "歐陽修",
        "paragraphs": [
            "午漏聲初轉，歸鞍路偶同。",
            "天清黄道日，街闊綠槐風。",
            "萬國舟車會，中天象魏雄。",
            "戢戈清四海，論道屬三公。",
            "自愧陪羣彥，從來但樸忠。",
            "時平容竊祿，歲晚歎衰翁。",
            "買地淮山北，垂竿潁水東。",
            "稻粱雖可戀，吾志在冥鴻。"
        ],
        "title": "下直呈同行三公",
        "id": "b18747f6-e1f6-4452-a221-25552ac194d7"
    },
    {
        "author": "歐陽修",
        "paragraphs": [
            "直閤時偷暇，幽懷坐獨哦。",
            "綠苔人迹少，黄葉雨聲多。",
            "雲結愁陰重，風傳禁漏過。",
            "瑶圖新嗣聖，玉塞久包戈。",
            "相府文書簡，豐年氣候和。",
            "還將鳳池句，聊雜野人歌。"
        ],
        "title": "東閤雨中",
        "id": "1be64cbe-8138-43f2-8b69-9fd61a712cd7"
    },
    {
        "author": "歐陽修",
        "paragraphs": [
            "行殿峨峨出綠槐，琳房芝闕聳崔嵬。",
            "管絃飄落人間去，幛節疑從天上來。",
            "基業百年傳聖子，黔黎四紀樂春臺。",
            "孤臣不得同鍼虎，未死心先冷若灰。"
        ],
        "title": "四月十七日景靈宮奉迎仁宗皇帝御容有感",
        "id": "ca3792c5-290a-4dc1-bc86-8932efe69cbd"
    },
    {
        "author": "歐陽修",
        "paragraphs": [
            "興來筆力千鈞勁，酒醒人間萬事空。",
            "蘇梅二字今亡矣，索寞滁山一醉翁。"
        ],
        "title": "馬上默誦聖俞詩有感",
        "id": "af462ed5-e9e8-4c60-8b56-2ee5242e4255"
    },
    {
        "author": "歐陽修",
        "paragraphs": [
            "伊洛多佳木，娑羅舊得名。",
            "常於佛家見，宜在月宮生。",
            "釦砌陰鋪靜，虛堂子落聲。",
            "夜風疑雨過，朝露炫霞明。",
            "車馬王都盛，樓臺梵宇閎。",
            "惟應靜者樂，時聽野禽鳴。"
        ],
        "title": "定力院七葉木",
        "id": "46573eb5-d19e-4147-89bb-6f70fbf49274"
    },
    {
        "author": "歐陽修",
        "paragraphs": [
            "秋陰積不散，夜氣凜初清。",
            "雨冷侵燈暈，風愁送葉聲。",
            "國恩慙未報，歲晚念餘生。",
            "却憶滁州睡，村醪自解酲。"
        ],
        "title": "秋陰",
        "id": "125ac740-9cfe-4e90-bbe5-62c52c607859"
    },
    {
        "author": "歐陽修",
        "paragraphs": [
            "節物豈不好，秋懷何黯然。",
            "西風酒旗市，細雨菊花天。",
            "感事悲雙鬢，包羞食萬錢。",
            "鹿車終自駕，歸去潁東田。"
        ],
        "tags": [
            "秋天",
            "抒怀",
            "写景",
            "思归"
        ],
        "title": "秋懷",
        "id": "802f310e-0f98-4471-ba03-919a2d06660c"
    },
    {
        "author": "歐陽修",
        "paragraphs": [
            "多病淹殘歲，初寒悄獨吟。",
            "雲容乍濃淡，秋色半晴陰。",
            "籬菊催佳節，山泉響夜琴。",
            "自能知此樂，何必戀腰金。"
        ],
        "title": "初寒",
        "id": "4383b3a6-4890-4b60-ad83-f356191ee03f"
    },
    {
        "author": "歐陽修",
        "paragraphs": [
            "羨君三作臨邊守，慣聽胡笳不慘然。",
            "弓勁秋風鳴白角，帳寒春雪壓青氈。",
            "威行四境烽煙斷，響入千山號令傳。",
            "翠幕紅燈照羅綺，心情何似十年前。"
        ],
        "title": "寄渭州王仲儀龍圖",
        "id": "60a90086-1c0f-4f67-a7d6-b4b3653ac1d5"
    },
    {
        "author": "歐陽修",
        "paragraphs": [
            "槐柳依依禁籞長，初寒人意自凄凉。",
            "鳳城斜日留殘照，玉闕浮雲結夜霜。",
            "老負漁竿貪國寵，病須樽酒送年光。",
            "歸來解带西風冷，衣袖猶霑玉案香。"
        ],
        "title": "崇政殿試賢良晚歸",
        "id": "fd88a70a-6ba1-4204-a23d-a0eb240eed05"
    },
    {
        "author": "歐陽修",
        "paragraphs": [
            "一自蘇梅閉九泉，始聞東潁播新篇。",
            "金樽留客史君醉，玉麈高談別乘賢。",
            "十里秋風紅菡萏，一溪春水碧漪漣。",
            "政成事簡何爲樂，終日吟哦雜管絃。"
        ],
        "title": "聞潁州通判國博與知郡學士唱和頗多因以奉寄知郡陸經通判楊褒",
        "id": "78442d2c-f503-4f70-aed4-28f8d681cf6a"
    },
    {
        "author": "歐陽修",
        "paragraphs": [
            "祀教民昭孝，天惟德是親。",
            "太宮嚴大饗，吉土兆精禋。",
            "禮樂三五盛，梯航萬國賓。",
            "恩霑羣動洽，慶與一陽新。",
            "奉冊尊長樂，均釐及眾臣。",
            "不須雲物瑞，和氣浹人神。"
        ],
        "title": "南郊慶成",
        "id": "4a3f84cc-7d62-4ee4-9240-3a29bd7a91b4"
    },
    {
        "author": "歐陽修",
        "paragraphs": [
            "一雨初消九陌塵，秉蘭修禊及芳辰。",
            "恩深始錫龍池宴，節正須知鳳曆新。",
            "紅琥珀傳盃瀲灧，碧琉璃瑩水奫淪。",
            "上林未放花齊發，留待鳴鞘出紫宸。"
        ],
        "title": "和昭文相公上巳宴",
        "id": "a037896e-0cf8-4055-adce-24185376d624"
    },
    {
        "author": "歐陽修",
        "paragraphs": [
            "賜飲初逢禊節佳，昆池新漲碧無涯。",
            "九門寒食多遊騎，三月春陰正養花。",
            "共喜流觴修故事，自憐雙鬢惜年華。",
            "鳳城殘照歸鞍晚，禁籞無風柳自斜。"
        ],
        "title": "三日赴宴口占",
        "id": "3efcf8b4-a5b1-475c-8b78-254c2a90a3be"
    },
    {
        "author": "歐陽修",
        "paragraphs": [
            "蘇梅久作黄泉客，我亦今爲白髮翁。",
            "卧讀楊蟠一千首，乞渠秋月與春風。"
        ],
        "title": "讀楊蟠章安集",
        "id": "559212e0-de69-463b-9238-a3665afebf38"
    },
    {
        "author": "歐陽修",
        "paragraphs": [
            "布衣馳譽入京都，丹旐俄驚反舊閭。",
            "諸老誰能先賈誼，君王猶未識相如。",
            "三年弟子行喪禮，千兩鄉人會葬車。",
            "我獨空齋掛塵榻，遺編時閱子雲書。"
        ],
        "title": "蘇主簿挽歌",
        "id": "840a1ac8-5382-45e9-bfd0-2a49d19d672f"
    },
    {
        "author": "歐陽修",
        "paragraphs": [
            "爲愛江西物物佳，作詩嘗向北人誇。",
            "青林霜日換楓葉，白水秋風吹稻花。",
            "釀酒烹雞留醉客，鳴機織苧徧山家。",
            "野僧獨得無生樂，終日焚香坐結跏。"
        ],
        "title": "寄題沙溪寶錫院",
        "id": "366cfdc0-d2dd-43b8-b493-62ac3c55708f"
    },
    {
        "author": "歐陽修",
        "paragraphs": [
            "文章天下無雙譽，伯仲人間第一流。",
            "出入兩朝推舊德，周旋三事著嘉謀。",
            "從容進退身名泰，寵錫哀榮禮數優。",
            "棠棣從來敦友愛，九原相望接松楸。"
        ],
        "title": "宋司空挽辭",
        "id": "e5ea214c-d37e-4211-bc4f-f7cd84196d94"
    },
    {
        "author": "歐陽修",
        "paragraphs": [
            "故園三徑久成荒，賢路胡爲此坐妨。",
            "病骨瘦便花蕊暖，煩心渴喜鳳團香。",
            "號弓但灑孤臣血，憂國空餘兩鬢霜。",
            "何日君恩憫衰朽，許從初服返耕桑。"
        ],
        "title": "感事",
        "id": "43390bbe-a7ea-4f65-86a7-b692cf3baf37"
    },
    {
        "author": "歐陽修",
        "paragraphs": [
            "享國年雖近，斯民澤已深。",
            "儉勤成禹聖，仁孝本虞心。",
            "方慶逢千載，俄驚遏八音。",
            "天愁嵩嶺外，雲慘洛川潯。",
            "仗動千官衛，神行萬象陰。",
            "孤臣恩未報，清血但盈襟。"
        ],
        "title": "大行皇帝靈駕以引挽歌辭  其一",
        "id": "b7583cc6-8285-45a3-b453-a915a495aed9"
    },
    {
        "author": "歐陽修",
        "paragraphs": [
            "文景孜孜儉與恭，慨然思就太平功。",
            "興隆學校皇家盛，放斥嬪嬙永巷空。",
            "威懾黠羌方問罪，凡成仙鼎忽遺弓。",
            "霜清日薄簫笳咽，萬國悲號慘澹中。"
        ],
        "title": "大行皇帝靈駕以引挽歌辭  其二",
        "id": "657ee4e8-370e-40b0-8053-32fffb21ffd5"
    },
    {
        "author": "歐陽修",
        "paragraphs": [
            "千齡應運葉天人，四海方欣政日新。",
            "忽見九門陳羽衛，猶疑五載欲時巡。",
            "觚稜月暗翔金鳳，輦道霜清卧石麟。",
            "白首舊臣瞻畫翣，秋風淚灑屬車塵。"
        ],
        "title": "大行皇帝靈駕以引挽歌辭  其三",
        "id": "f048105a-dc01-409e-97e9-c61371c44b65"
    },
    {
        "author": "歐陽修",
        "paragraphs": [
            "誰言潁水似瀟湘，一笑相逢樂未央。",
            "歲晚君尤耐霜雪，興闌吾欲返耕桑。",
            "銅槽旋壓清樽美，玉麈閑揮白日長。",
            "豫約詩筒屢來往，兩州雞犬接封疆。"
        ],
        "title": "奉答子履學士見贈之作",
        "id": "80b9d605-5b57-48bb-a6b6-6eebfb4e8660"
    },
    {
        "author": "歐陽修",
        "paragraphs": [
            "桂籍青衫憶共遊，憐君華髮始爲州。",
            "身行南鴈不到處，山與北人相對愁。",
            "莫爲高才輕遠俗，當令遺老識賢侯。",
            "三年解組來歸日，吾已先耕潁水頭。"
        ],
        "title": "送道州張職方",
        "id": "f16acb80-604e-46b1-9579-a714bd5ec16f"
    },
    {
        "author": "歐陽修",
        "paragraphs": [
            "黄栗留鳴桑葚美，紫櫻桃熟麥風凉。",
            "朱輪昔愧無遺愛，白首重來似故鄉。"
        ],
        "title": "再至汝陰三絕  其一",
        "id": "6f2a41f8-431a-48f1-abd8-8ec3bfd6f7f7"
    },
    {
        "author": "歐陽修",
        "paragraphs": [
            "十載榮華貪國寵，一生憂患損天真。",
            "潁人莫怪歸來晚，新向君前乞得身。"
        ],
        "title": "再至汝陰三絕  其二",
        "id": "2f366f02-3b19-428f-949c-f55ed4a949ad"
    },
    {
        "author": "歐陽修",
        "paragraphs": [
            "水味甘於大明井，魚肥恰似新開湖。",
            "十四五年勞夢寐，此時才得少踟躕。"
        ],
        "title": "再至汝陰三絕  其三",
        "id": "8718ee9e-74e9-41e9-bf1d-5dd03a379558"
    },
    {
        "author": "歐陽修",
        "paragraphs": [
            "使君居處似山中，吏散焚香一室空。",
            "雨過紫苔惟鳥迹，夜凉蒼檜起天風。",
            "白醪酒嫩迎秋熟，紅棗林繁喜歲豐。",
            "寄語瀛洲未歸客，醉翁今已作僊翁。"
        ],
        "title": "郡齋憶書事寄子履",
        "id": "8215f0d9-61c5-4434-ab8f-c8735522942c"
    },
    {
        "author": "歐陽修",
        "paragraphs": [
            "潁毫相望樂未央，吾州仍得治仙鄉。",
            "夢回枕上黄粱熟，身在壺中白日長。",
            "每恨老年才已盡，怕逢詩敵力難當。",
            "知君欲別西湖去，乞我橋南菡萏香。"
        ],
        "tags": [
            "西湖"
        ],
        "title": "答子履學士見寄",
        "id": "56431edd-a873-4d47-80af-839d0f383c94"
    },
    {
        "author": "歐陽修",
        "paragraphs": [
            "秋來紅棗壓枝繁，堆向君家白玉盤。",
            "甘辛楚國赤萍實，磊落韓嫣黄金丸。",
            "聊效詩人投木李，敢期佳句報琅玕。",
            "嗟予久苦相如渴，却憶冰梨熨齒寒。"
        ],
        "title": "寄棗人行書贈子履學士",
        "id": "b8dab621-f48e-4f3c-8cfe-d90f1868fd58"
    },
    {
        "author": "歐陽修",
        "paragraphs": [
            "五岳嵩當天地中，聞君仍在最高峯。",
            "山藏六月陰崖雪，潭養千年蛻骨龍。",
            "物外自應多至樂，人間何事忽相逢。",
            "飲罷飄然不辭决，孤雲飛去杳無蹤。"
        ],
        "title": "贈隱者",
        "id": "4684314e-8366-4fd0-a3f2-193a03d68128"
    },
    {
        "author": "歐陽修",
        "paragraphs": [
            "古郡誰云毫陋邦，我來仍值歲豐穰。",
            "烏銜棗實園林熟，峰採檜花村落香。",
            "世治人方安垅畝，興闌吾欲反耕桑。",
            "若無潁水肥魚蟹，終老仙鄉作醉鄉。"
        ],
        "title": "戲書示黎教授",
        "id": "45efaf32-290d-4059-9d52-d2f49e1d165f"
    },
    {
        "author": "歐陽修",
        "paragraphs": [
            "齒牙零落鬢毛踈，潁水多年已結廬。",
            "解組便爲閑處士，新花莫笑病尚書。",
            "青衫仕至千鍾錄，白首歸乘一鹿車。",
            "況有西鄰隱君子，輕蓑短笠伴春鋤。"
        ],
        "title": "書懷",
        "id": "f692e7a3-86ad-43d4-b995-031863a1c772"
    },
    {
        "author": "歐陽修",
        "paragraphs": [
            "碧潭風定影涵虛，神物中藏岸不枯。",
            "一夜四郊春雨足，却來閑卧養明珠。"
        ],
        "title": "渦河龍潭",
        "id": "710a21ce-9253-490c-b3a4-5fb37d2cecb4"
    },
    {
        "author": "歐陽修",
        "paragraphs": [
            "擁旆西城一據鞍，耕夫初識勸農官。",
            "鵶鳴日出林光動，野闊風摇麥浪寒。",
            "漸暖綠楊纔弄色，得晴丹杏不勝繁。",
            "牛羊雞犬田家樂，終日思歸盍掛冠。"
        ],
        "title": "遊太清宮出城馬上口占",
        "id": "3c7e37df-0cb1-42a0-a69f-a868a9b4a4ac"
    },
    {
        "author": "歐陽修",
        "paragraphs": [
            "清晨琳闕聳巑岏，弭節齋坊暫整冠。",
            "玉案拜時香裊裊，畫廓行處佩珊珊。",
            "壇場夜雨蒼苔古，樓殿春風碧瓦寒。",
            "我是蓬萊宮學士，朝真便合列仙官。"
        ],
        "title": "太清宮燒香",
        "id": "d93921d2-f156-4083-b492-47377bb1ec8f"
    },
    {
        "author": "歐陽修",
        "paragraphs": [
            "玉光瑩潤錦斕斑，霜雪經多節愈堅。",
            "珍重故人相贈意，扶持衰病過殘年。"
        ],
        "title": "謝提刑張郎中寄笻竹拄杖",
        "id": "0b4c1f95-c77f-46b9-b6c5-1f59a0149051"
    },
    {
        "author": "歐陽修",
        "paragraphs": [
            "撥甕浮醅新釀熟，得霜寒菊始開齊。",
            "養丹道士顔如玉，愛酒山公醉似泥。",
            "不惜蕊從蜂採去，尚餘香有蝶來棲。",
            "莫嫌學舍官閑冷，猶得芳樽此共携。"
        ],
        "title": "七言二首答黎教授  其一",
        "id": "fc1daab2-59d8-4ee4-bb6b-53299c490781"
    },
    {
        "author": "歐陽修",
        "paragraphs": [
            "共坐欄邊日欲斜，更將金蕊泛流霞。",
            "俗知却老延齡藥，百草枯時始見花。"
        ],
        "title": "七言二首答黎教授  其二",
        "id": "18a0c2ff-b82b-4f21-96fb-892f8fbde2a8"
    },
    {
        "author": "歐陽修",
        "paragraphs": [
            "綠髮方瞳瘦骨輕，飄然乘鶴去吹笙。",
            "郡齋獨坐風生竹，疑是孫登長嘯聲。"
        ],
        "title": "又寄許道人",
        "id": "22a2c259-f39e-4100-81e9-6cfa34c8768f"
    },
    {
        "author": "歐陽修",
        "paragraphs": [
            "能棊好飲一道士，醉墨狂吟二謫仙。",
            "道士不聞乘白鶴，謫仙今已揜黄泉。",
            "古來豪傑皆如此，誰拂塵埃爲惘然。",
            "華髮郎官才調美，更將新句續遺篇。"
        ],
        "title": "扶溝知縣周職方錄示白鶴宮蘇才翁子美贈黄道士詩并盛作三絕見索拙句輒爲四韻奉酬",
        "id": "f79a6561-71ab-4aba-a200-4881d64da7d4"
    },
    {
        "author": "歐陽修",
        "paragraphs": [
            "東州幾日倦征軒，千騎驂驔白草原。",
            "鴈入寒雲驚曉角，雞鳴蒼海浴朝暾。",
            "國恩未報身先老，客思無憀歲已昏。",
            "誰得平時爲郡樂，自憐痟渴馬文園。"
        ],
        "title": "曉發齊州道中二首  其一",
        "id": "74ad175a-ef60-492e-87c7-b082c356e581"
    },
    {
        "author": "歐陽修",
        "paragraphs": [
            "歲晚勞征役，三齊舊富閑。",
            "人行桑下路，日上海邊山。",
            "軒冕非吾志，風霜犯客顔。",
            "惟應思潁夢，先過穆陵關。"
        ],
        "title": "曉發齊州道中二首  其二",
        "id": "058666fa-8a0f-4dea-916f-e4383a605a25"
    },
    {
        "author": "歐陽修",
        "paragraphs": [
            "望海亭亭古堞間，獨憑危檻俯人寰。",
            "苦寒冰合分流水，欲雪雲垂四面山。",
            "髀肉已消嗟病骨，凍醪猶可慰愁顔。",
            "潁田二頃春蕪沒，安得柴車自駕還。"
        ],
        "title": "表海亭",
        "id": "2e557c2b-c8cb-4bc5-ac11-1c1bb932754d"
    },
    {
        "author": "歐陽修",
        "paragraphs": [
            "一麾新命古三齊，白首滄洲願已違。",
            "軒冕從來爲外物，山川信美獨思歸。",
            "長天極目無飛鳥，積雪生光射落暉。",
            "臘候已窮春俗動，勸耕猶得覽郊圻。"
        ],
        "title": "歲晚書事",
        "id": "ea56106f-3639-4758-9a1b-e99d329914de"
    },
    {
        "author": "歐陽修",
        "paragraphs": [
            "旌旆曉悠悠，行驚歲已遒。",
            "霜雲依日薄，野水带冰流。",
            "富庶齊三服，山川禹九州。",
            "自憐思潁意，無異旅人愁。"
        ],
        "title": "謁廟馬上有感",
        "id": "07ea3286-bab7-4524-a224-401c0405d50e"
    },
    {
        "author": "歐陽修",
        "paragraphs": [
            "爲愛南山紫翠峯，偶來仍值雪初融。",
            "自嫌前引朱衣吏，不稱閑行白髮翁。",
            "向老光陰雙轉轂，此身天地一飄蓬。",
            "何時粗報君恩了，去逐冥冥物外鴻。"
        ],
        "title": "毬場看山",
        "id": "d3ab710b-347b-4367-821d-e4ed0d92d7e2"
    },
    {
        "author": "歐陽修",
        "paragraphs": [
            "臘雪初銷上古臺，桑郊向日綵旗開。",
            "山橫南陌城中見，春逐東風海上來。",
            "老去每驚新歲換，病多能使壯心摧。",
            "自嗟空有東陽瘦，覽物慙無八詠才。"
        ],
        "title": "殘臘",
        "id": "43211f9f-1cfe-45d6-af70-2d86eb7eee69"
    },
    {
        "author": "歐陽修",
        "paragraphs": [
            "東州負海圻，風物老依依。",
            "歲熟鵶聲樂，天寒鴈過稀。",
            "跨鞍驚髀骨，數带減腰圍。",
            "却羨常夫子，終年獨掩扉。"
        ],
        "title": "歲暮書事",
        "id": "a08fda9c-e933-4ae6-b0e6-72679624823e"
    },
    {
        "author": "歐陽修",
        "paragraphs": [
            "少年相與探花開，老病惟愁節物催。",
            "蹉跎歸計荒三徑，牢落生涯泥一杯。",
            "潁上先生招不起，沂州太守亦歸來。",
            "自媿國恩終莫報，尚貪榮祿此徘徊。"
        ],
        "title": "聞沂州盧侍郎致仕有感",
        "id": "fc524e2d-553e-4135-8fff-7016f19a1001"
    },
    {
        "author": "歐陽修",
        "paragraphs": [
            "莫笑青州太守頑，三齊人物舊安閑。",
            "晴明風日家家柳，高下樓臺處處山。",
            "嘉客但當傾美酒，青春終不換頹顔。",
            "惟慙未報君恩了，昨日盧公衣錦還。"
        ],
        "title": "春晴書事",
        "id": "980af30e-520d-4fda-9470-157090d5581b"
    },
    {
        "author": "歐陽修",
        "paragraphs": [
            "巀嶭高亭古澗隈，偶携嘉客共徘徊。",
            "席間風起聞天籟，雨後山光入酒杯。",
            "泉落斷崖舂壑響，花藏深崦過春開。",
            "麏䴥禽鳥莫驚顧，太守不將車騎來。"
        ],
        "title": "遊石子澗",
        "id": "0e6bbf0d-4280-48bd-aadc-58174c9f30b8"
    },
    {
        "author": "歐陽修",
        "paragraphs": [
            "莫嫌白髮擁朱輪，恩許東州養病臣。",
            "飲酒橫琴銷永日，焚香讀易過殘春。",
            "昔賢軒冕如遺屣，世路風波偶脫身。",
            "寄語西家隱君子，奈何名姓已驚人。"
        ],
        "title": "讀易",
        "id": "2954744b-7d7a-4389-91bb-0e0465ed4b68"
    },
    {
        "author": "歐陽修",
        "paragraphs": [
            "多病山齋厭鬰蒸，經時久不到東城。",
            "新荷出水雙飛鷺，喬木成陰百囀鸎。",
            "載酒未妨佳客醉，憑高仍見老農耕。",
            "史君自有林泉趣，不用絲篁亂水聲。"
        ],
        "title": "水磨亭子",
        "id": "da8c0210-306d-4cd2-88d3-8185ba1fd21c"
    },
    {
        "author": "歐陽修",
        "paragraphs": [
            "白首三朝社稷臣，壺漿夾道擁如雲。",
            "金貂爭看真丞相，竹馬猶迎舊使君。",
            "豈止軒裳誇故里，已將鍾鼎勒元勳。",
            "不須授簡樽前客，好學平津自有文。"
        ],
        "title": "寄題相州榮歸堂",
        "id": "7a0f7faf-6eca-4bef-841e-3925adf0b633"
    },
    {
        "author": "歐陽修",
        "paragraphs": [
            "昔憩甘棠長舊圍，重來城郭歎人非。",
            "隨車仍是爲霖雨，被衮何如衣錦歸。"
        ],
        "title": "晝錦堂",
        "id": "c70c9196-3ddb-4b5c-a397-f59fe2e35b9f"
    },
    {
        "author": "歐陽修",
        "paragraphs": [
            "當年下澤驅羸馬，今見犀兵擁碧油。",
            "位望愈隆心愈靜，每來臨水翫游鯈。"
        ],
        "title": "觀魚軒",
        "id": "3f9303c6-66c5-4066-9638-63d20aff3291"
    },
    {
        "author": "歐陽修",
        "paragraphs": [
            "險夷一節如金石，勳德俱高映古今。",
            "豈止忘機鷗鳥信，陶鈞萬物本無心。"
        ],
        "title": "狎鷗亭",
        "id": "3d94906b-4715-42f3-80d0-94ef4bbc2cfe"
    },
    {
        "author": "歐陽修",
        "paragraphs": [
            "清談終日對清樽，不似崇高富貴身。",
            "已有山川資勝賞，更將風月醉嘉賓。"
        ],
        "title": "休逸臺",
        "id": "6b08d945-8d8e-48a2-b35b-de20d083f3de"
    },
    {
        "author": "歐陽修",
        "paragraphs": [
            "年豐千里無夜警，吏退一室焚清香。",
            "青春固非老者事，白日自爲閑人長。",
            "祿厚豈惟慙飽食，俸餘仍足買輕裝。",
            "君恩天地不違物，歸去行歌潁水傍。"
        ],
        "title": "青州書事",
        "id": "8c936bd2-ef04-40d7-9117-3e604db7aa34"
    },
    {
        "author": "歐陽修",
        "paragraphs": [
            "偷得青州一歲閑，四時終日面孱顔。",
            "須知我是愛山者，無一詩中不說出。"
        ],
        "title": "留題南樓二絕  其一",
        "id": "bec4c5dc-64ea-40e2-b323-22eb10265347"
    },
    {
        "author": "歐陽修",
        "paragraphs": [
            "醉翁到處不曾醒，問向青州作麽生。",
            "公退留賓誇酒美，睡餘欹枕看山橫。"
        ],
        "title": "留題南樓二絕  其二",
        "id": "4bc18ee7-a896-45dd-8086-74a7481f9196"
    },
    {
        "author": "歐陽修",
        "paragraphs": [
            "相逢莫怪我皤然，出處參差四紀間。",
            "有道方令萬物遂，無能擬乞一身閑。",
            "花前獨酌罇前月，淮上扁舟枕上山。",
            "此樂想公應未暇，且持金盞醉紅顔。"
        ],
        "title": "答和王宣徽",
        "id": "f50adf99-16e8-405b-83ed-703077a97aed"
    },
    {
        "author": "歐陽修",
        "paragraphs": [
            "昔日題輿媿屈賢，今來還見擁朱轓。",
            "笑談二紀思如昨，名望三朝老更尊。",
            "野徑冷香黄菊秀，平湖斜照白鷗翻。",
            "此中自有忘言趣，病客猶堪奉一罇。"
        ],
        "title": "答和呂侍讀",
        "id": "fb3f4367-645b-4480-b744-c973ddea6224"
    },
    {
        "author": "歐陽修",
        "paragraphs": [
            "憶昨初爲亳守行，暫休車騎汝陰城。",
            "喜君再共罇俎樂，憐我久懷丘壑情。",
            "累牘已嘗陳素志，新春應許遂歸耕。",
            "老年雖不堪東作，猶得酣歌詠太平。"
        ],
        "title": "奉答子履學士見寄之作",
        "id": "94fb2c11-9051-4ce5-9f62-7b3fa72c1bd6"
    },
    {
        "author": "歐陽修",
        "paragraphs": [
            "憶見奇童髧兩髦，遽驚名譽眾推高。",
            "東山子弟家風在，西漢文章筆力豪。",
            "方看凌雲馳騄驥，已嗟埋玉向蓬蒿。",
            "追思陽夏曾遊處，撫事傷心涕滿袍。"
        ],
        "title": "謝景平挽詞",
        "id": "8f0647a2-5d32-4e77-adb9-8d84b2060b7e"
    },
    {
        "author": "歐陽修",
        "paragraphs": [
            "豪橫當年氣吐虹，蕭條晚節鬢如蓬。",
            "欲知潁水新居士，即是滁山舊醉翁。",
            "所樂蕃籬追尺鷃，敢言寥廓逐冥鴻。",
            "期公歸輔巖廓上，顧我無忘畎畝中。"
        ],
        "title": "答資政邵諫議見寄二首  其一",
        "id": "7c1bca8a-840c-4f1a-9476-c81b62835f0c"
    },
    {
        "author": "歐陽修",
        "paragraphs": [
            "欲知歸計久遷延，三十篇詩二十年。",
            "受寵不思身報效，乞骸惟冀上哀憐。",
            "相如舊苦中痟渴，陶令猶能一醉眠。",
            "材薄力殫難勉强，豈同高士愛林泉。"
        ],
        "title": "答資政邵諫議見寄二首  其二",
        "id": "14894ea7-e13a-48e7-94b8-31ef33c63c5e"
    },
    {
        "author": "歐陽修",
        "paragraphs": [
            "行人夜已斷，明河南陌頭。",
            "雙璫不擬解，更欲要君留。"
        ],
        "title": "擬玉臺體七首 欲眠",
        "id": "e462f308-d85f-4c23-b1e3-8baf116c6b56"
    },
    {
        "author": "歐陽修",
        "paragraphs": [
            "落日堤上行，獨歌携手曲。",
            "却憶携手人，處處春華綠。"
        ],
        "title": "擬玉臺體七首 携手曲",
        "id": "1eaec81e-f37f-4d41-9acf-d02690d35b6b"
    },
    {
        "author": "歐陽修",
        "paragraphs": [
            "朝看樓上雲，日幕城南雨。",
            "路遠香車遲，迢迢向何所。"
        ],
        "title": "擬玉臺體七首 雨中歸",
        "id": "cb5e8fc9-106e-4544-a516-0d7c44b0ad8c"
    },
    {
        "author": "歐陽修",
        "paragraphs": [
            "連環結連带，贈君情不忘。",
            "暫別莫言易，一夕九回腸。"
        ],
        "title": "擬玉臺體七首 別後",
        "id": "3f88cb6c-56ef-4520-96cd-c976d3945d92"
    },
    {
        "author": "歐陽修",
        "paragraphs": [
            "浮雲吐明月，流影玉階陰。",
            "千里雖共照，安知夜夜心。"
        ],
        "title": "擬玉臺體七首 夜夜曲",
        "id": "7b29e8b7-9bb2-40ab-b1fc-84ae6fff155e"
    },
    {
        "author": "歐陽修",
        "paragraphs": [
            "朝聞驚禽去，日暮見禽歸。",
            "瑶琴坐不理，含情復爲誰。"
        ],
        "title": "落日窗中坐",
        "id": "da6e984d-203f-4f64-9efc-14069ab806de"
    },
    {
        "author": "歐陽修",
        "paragraphs": [
            "雙鴛刺繡領，粲爛五文章。",
            "暫近已復遠，猶持歌扇障。"
        ],
        "title": "落日窗中坐 領邊繡",
        "id": "40227ad0-60dd-4b6a-9c4e-b0680463482e"
    },
    {
        "author": "歐陽修",
        "paragraphs": [
            "堯夫大雅哲，稟德實溫粹。",
            "霜筠秀含潤，玉海湛無際。",
            "平明坐大府，官事盈案几。",
            "高談遣放紛，外物不能累。",
            "非惟席上珍，乃是青雲器。"
        ],
        "title": "七交七首 河南府張推官",
        "id": "a5f9c228-f860-44f8-bb4a-eb1603e72329"
    },
    {
        "author": "歐陽修",
        "paragraphs": [
            "師魯天下才，神鋒凜豪儁。",
            "逸驥卧秋櫪，意在騤騤迅。",
            "平居弄翰墨，揮酒不停瞬。",
            "談笑帝王略，驅馳古今論。",
            "良工正求玉，片石胡爲韞。"
        ],
        "title": "七交七首 尹書記",
        "id": "16b2c94c-8aeb-4117-ac2c-2cd9e09e6531"
    },
    {
        "author": "歐陽修",
        "paragraphs": [
            "子聰江山稟，弱歲擅奇譽。",
            "盱衡恣文辯，落筆妙言語。",
            "胡爲冉冉趨，三十滯公府。",
            "美璞思善價，浮雲有夷路。",
            "大雅惡速成，俟命宜希古。"
        ],
        "title": "七交七首 楊戶曹",
        "id": "2a92f705-703e-48ed-9452-4128b3d082fb"
    },
    {
        "author": "歐陽修",
        "paragraphs": [
            "聖俞翹楚才，乃是東南秀。",
            "玉山高岑岑，映我覺形陋。",
            "離騷喻草香，詩人識鳥獸。",
            "城中爭擁鼻，欲學不能就。",
            "平日禮文賢，寧久滯奔走。"
        ],
        "title": "七交七首 梅主簿",
        "id": "5a874955-6d81-4353-b52e-306157e85b50"
    },
    {
        "author": "歐陽修",
        "paragraphs": [
            "洛城車隆隆，曉門爭道入。",
            "連袂紛如帷，文者豈無十。",
            "壯矣張太素，拂羽擇其集。",
            "遠慕鄴才子，一笑懽相挹。",
            "雖有軒與冕，攀翔莫能及。",
            "人將孰君子，盍視其遊執。"
        ],
        "title": "七交七首 張判官",
        "id": "089c6e81-ac98-4a1b-a091-b918c41e53ff"
    },
    {
        "author": "歐陽修",
        "paragraphs": [
            "幾道顔之徒，沈深務覃聖。",
            "采藻薦良璧，文潤相輝映。",
            "入市羊駕車，談道犀爲柄。",
            "時時一文出，往往紙價盛。",
            "無爲戀丘樊，遂滯蒲輪聘。"
        ],
        "title": "七交七首 王秀才",
        "id": "70ea4f10-a803-4eb0-9a22-d00ddfad849f"
    },
    {
        "author": "歐陽修",
        "paragraphs": [
            "余本漫浪者，茲亦漫爲官。",
            "胡然類鴟夷，託載隨車轅。",
            "時士不俛眉，默默誰與言。",
            "賴有洛中俊，日許相躋攀。",
            "飲德醉醇酎，襲馨佩春蘭。",
            "平時罷軍檄，文酒聊相歡。"
        ],
        "title": "七交七首 自敘",
        "id": "d5ec8142-f55a-4612-9b7a-74dd85524626"
    },
    {
        "author": "歐陽修",
        "paragraphs": [
            "吾聞陰陽在天地，升降上下無時窮。",
            "環回不得不差失，所以歲時無常豐。",
            "古之爲政知若此，均節收歛勤人功。",
            "三年必有一年食，九歲常備三歲兇。",
            "縱令水旱或時遇，以多補少能相通。",
            "今者吏愚不善政，民亦游惰離於農。",
            "軍國賦歛急星火，兼并奉養過王公。",
            "終年之耕幸一熟，聚而耗者多於蠭。",
            "是以比歲屢登稔，然而民室常虛空。",
            "遂令一時暫不雨，輒以困急號天翁。",
            "賴天閔民不責吏，甘澤流布何其濃。",
            "農當勉力吏當愧，敢不酌酒澆神龍。"
        ],
        "title": "答楊闢喜雨長句",
        "id": "65035214-3069-4ab7-b80c-292d373167b0"
    },
    {
        "author": "歐陽修",
        "paragraphs": [
            "驅馬渡寒流，斷澗橫荒堡。",
            "槎危欲欹岸，花落多依草。",
            "擊汰翫游鯈，倒影看飛鳥。",
            "留連愛芳社，漸下西峯照。"
        ],
        "title": "嵩山十二首 公路澗",
        "id": "ada34d49-d445-4fb2-a67e-a3ac0b927855"
    },
    {
        "author": "歐陽修",
        "paragraphs": [
            "昔聞王子晉，把袂浮丘仙。",
            "金駿於此墮，吹笙不復還。",
            "玉蹄無迹久，澗草但荒煙。"
        ],
        "title": "嵩山十二首 拜馬澗",
        "id": "50c7b07d-4cab-40b7-b8bd-399a4a549ce1"
    },
    {
        "author": "歐陽修",
        "paragraphs": [
            "二室對岧嶢，羣峯聳崷直。",
            "雲隨高下起，路轉參差碧。",
            "春晚桂叢深，日下山煙白。",
            "芝英已可茹，悠然想泉石。"
        ],
        "title": "嵩山十二首 二室道",
        "id": "00cfb241-b795-496c-b013-44d72eb49053"
    },
    {
        "author": "歐陽修",
        "paragraphs": [
            "繫馬青松陰，躡屣蒼崖路。",
            "驚鳥動林花，空山答人語。",
            "雲霞不可攬，直入冥冥霧。"
        ],
        "title": "嵩山十二首 自峻極中院步登太室中峯",
        "id": "c832414b-b435-4dd0-8a4a-e7510f7e2a8f"
    },
    {
        "author": "歐陽修",
        "paragraphs": [
            "玉女不可邀，蒼崖鬰岧直。",
            "石乳滴空竇，仰見泬寥碧。",
            "徙倚難久留，桂樹含春色。"
        ],
        "title": "嵩山十二首 玉女窗",
        "id": "a43da4e2-a4ff-4fe4-807e-e4245d918377"
    },
    {
        "author": "歐陽修",
        "paragraphs": [
            "玉女擣仙衣，夜下青松嶺。",
            "山深風露寒，月杵遥相應。",
            "靈蹤杳可尋，片石秋光瑩。"
        ],
        "title": "嵩山十二首 玉女擣衣石",
        "id": "30eef9a1-abe8-468f-8cd2-c85dcb482683"
    },
    {
        "author": "歐陽修",
        "paragraphs": [
            "石徑方盤紆，雙峯忽中斷。",
            "呀豁青冥間，畜泄煙雲亂。",
            "杉蘿試舉手，自可階天漢。"
        ],
        "title": "嵩山十二首 天門",
        "id": "5d4141f9-f360-4ae8-9a64-ab15763d7112"
    },
    {
        "author": "歐陽修",
        "paragraphs": [
            "煙霞天門深，靈泉吐巖側。",
            "雲濕顥氣寒，石老林腴碧。",
            "長松暫休坐，一酌煩心滌。"
        ],
        "title": "嵩山十二首 天門泉",
        "id": "ebb4071f-3d35-4d28-b1e6-9238f4421f8c"
    },
    {
        "author": "歐陽修",
        "paragraphs": [
            "高步登天池，靈源湛然吐。",
            "俯窺不可見，淵默神龍護。",
            "靜夜天籟寒，宿客疑風雨。"
        ],
        "title": "嵩山十二首 天池",
        "id": "a8494ca4-6f8d-49b9-bea0-33cb11910761"
    },
    {
        "author": "歐陽修",
        "paragraphs": [
            "拂石登古壇，曠懷聊共醉。",
            "雲霞伴酣樂，忽在千峯外。",
            "坐久還自醒，日落松聲起。"
        ],
        "title": "嵩山十二首 三醉石",
        "id": "fd1a626d-cce4-4d41-8980-f0b68a260980"
    },
    {
        "author": "歐陽修",
        "paragraphs": [
            "路入石門見，蒼蒼深靄間。",
            "雲生石砌潤，木老天風寒。",
            "客來依返照，徙倚聽山蟬。"
        ],
        "title": "嵩山十二首 峻極寺",
        "id": "aafcab96-3f76-44f4-a2ac-3cef74989b6c"
    },
    {
        "author": "歐陽修",
        "paragraphs": [
            "望望不可到，行行何屈盤。",
            "一逕林杪出，千巖雲下看。",
            "煙嵐半明滅，落照在峯端。"
        ],
        "title": "嵩山十二首 中峯",
        "id": "de601cf3-fa2a-4bc3-b97e-38c49c768835"
    },
    {
        "author": "歐陽修",
        "paragraphs": [
            "臨水復欹石，陶然同醉醒。",
            "山霞坐未斂，池月來亭亭。"
        ],
        "title": "初秋普明寺竹林小飲餞梅聖俞分韻得亭臯木葉下五首  其一",
        "id": "60b89ed9-d612-4a69-8aad-3f2cfa377f64"
    },
    {
        "author": "歐陽修",
        "paragraphs": [
            "洛城風日美，秋色滿蘅臯。",
            "誰同茂林下，掃葉酌松醪。"
        ],
        "title": "初秋普明寺竹林小飲餞梅聖俞分韻得亭臯木葉下五首  其二",
        "id": "46df2e09-7dbf-4457-8d2b-f3762a33fe51"
    },
    {
        "author": "歐陽修",
        "paragraphs": [
            "野水竹間清，秋山酒中綠。",
            "送子此酣歌，淮南應落木。"
        ],
        "title": "初秋普明寺竹林小飲餞梅聖俞分韻得亭臯木葉下五首  其三",
        "id": "5b585cf8-6287-4c27-a74f-a65a3879afb6"
    },
    {
        "author": "歐陽修",
        "paragraphs": [
            "勸客芙蓉盃，欲搴芙蓉葉。",
            "垂楊礙行舟，演漾回輕楫。"
        ],
        "title": "初秋普明寺竹林小飲餞梅聖俞分韻得亭臯木葉下五首  其四",
        "id": "b28e21df-ce7e-414a-a065-27de7c4b0a78"
    },
    {
        "author": "歐陽修",
        "paragraphs": [
            "山水日已佳，登臨同上下。",
            "衰蘭尚可採，欲贈離居者。"
        ],
        "title": "初秋普明寺竹林小飲餞梅聖俞分韻得亭臯木葉下五首  其五",
        "id": "ba8d9609-2953-46d1-a712-05e73f0c4a94"
    },
    {
        "author": "歐陽修",
        "paragraphs": [
            "久不見南山，依然已秋色。",
            "悠哉川上行，復邀城中客。",
            "木落山半空，川明潦尤積。",
            "飛鳥鑑中看，行雲舟中白。",
            "夷猶白蘋裏，笑傲清風側。",
            "極浦追所遠，回峯高易夕。",
            "觴詠共留連，高懷追昔賢。",
            "惟應謝公興，不減向臨川。"
        ],
        "title": "和謝學士泛伊川浩然無歸意因詠劉長卿佳句作欲留篇之什",
        "id": "8c12240c-bbd9-48a2-83f4-500a4a87f677"
    },
    {
        "author": "歐陽修",
        "paragraphs": [
            "淵明本嗜酒，一錢常不持。",
            "人邀輒就飲，酩酊籃輿歸。",
            "歸來步三徑，索寞繞東籬。",
            "詠句把黄菊，望門逢白衣。",
            "欣然復坐酌，獨醉卧斜暉。"
        ],
        "title": "戲書拜呈學士三丈",
        "id": "de0c7305-1535-4e9e-81ab-aacb282d4118"
    },
    {
        "author": "歐陽修",
        "paragraphs": [
            "秋露藹已繁，迢迢星漢回。",
            "皎潔庭際月，流光依井苔。",
            "有客愛凉景，幽軒爲君開。",
            "所思不可極，但慰清風來。"
        ],
        "title": "和楊子聰答聖俞月夜見寄",
        "id": "5461fb85-4570-4b99-b63b-ac06c680898f"
    },
    {
        "author": "歐陽修",
        "paragraphs": [
            "有客賞芳叢，移根自幽谷。",
            "爲懷山中趣，愛此巖下綠。",
            "曉露秋暉浮，清陰藥欄曲。",
            "更待繁花白，邀君弄芒馥。"
        ],
        "title": "謝人寄雙桂樹子",
        "id": "a9ee7db7-dfa7-4d9c-a19e-6feb12c5cc95"
    },
    {
        "author": "歐陽修",
        "paragraphs": [
            "老大世情薄，掩關外郊原。",
            "英英少年子，誰肯過我門。",
            "宿雲屯朝陰，暑雨清北軒。",
            "逍遥一罇酒，此意誰與論。",
            "酒味正薰烈，吾心方浩然。",
            "鳴禽時一弄，如與古人言。"
        ],
        "title": "雨中獨酌二首  其一",
        "id": "d12ab824-ccb4-4625-a951-24569a566d55"
    },
    {
        "author": "歐陽修",
        "paragraphs": [
            "幽居草木深，蒙籠蔽窗戶。",
            "鳥語知天陰，蛙鳴識天雨。",
            "亦復命罇酒，欣茲却煩暑。",
            "人情貴自適，獨樂非鍾鼓。",
            "出門何所之，閉門誰我顧。"
        ],
        "title": "雨中獨酌二首  其二",
        "id": "b4bfd574-ebff-44cb-b704-a27aeff7479d"
    },
    {
        "author": "歐陽修",
        "paragraphs": [
            "庭前兩好樹，日夕欣相對。",
            "風霜歲苦晚，枝葉常葱翠。",
            "午眠背清陰，露坐蔭高蓋。",
            "東城桃李月，車馬傾闤闠。",
            "而我不出門，依然伴憔悴。",
            "榮華不隨時，寂寞幸相慰。",
            "君子固有常，小人多變態。"
        ],
        "title": "庭前兩好樹",
        "id": "c7203e27-09a8-40cc-bdfb-0912530854b6"
    },
    {
        "author": "歐陽修",
        "paragraphs": [
            "夏篁解籜陰加樛，卧齋公退無喧囂。",
            "清和況復值佳月，翠樹好鳥鳴咬咬。",
            "芳罇有酒美可酌，胡爲欲飲先長謠。",
            "人生暫別客秦楚，尚欲泣淚相攀邀。",
            "況茲一訣乃永已，獨使幽夢恨蓬蒿。",
            "憶予驅馬別家去，去時柳陌東風高。",
            "楚鄉留滯一千里，歸來落盡李與桃。",
            "殘花不共一日看，東風送哭聲嗷嗷。",
            "洛池不見青春色，白楊但有風蕭蕭。",
            "姚黄魏紫開次第，不覺成恨俱零凋。",
            "榴花最晚今又拆，紅綠點綴如裙腰。",
            "年芳轉新物轉好，逝者日與生期遥。",
            "予生本是少年氣，瑳磨牙角爭雄豪。",
            "馬遷班固洎歆向，下筆點竄皆嘲嘈。",
            "客來共坐說今古，紛紛落盡玉麈毛。",
            "彎弓或擬射石虎，又欲醉斬荆江蛟。",
            "自言剛氣貯心腹，何爾柔軟爲脂膏。",
            "吾聞莊生善齊物，平日吐論奇牙聱。",
            "憂從中來不自遣，强叩瓦缶何譊譊。",
            "伊人達者尚乃爾，情之所鍾況吾曹。",
            "愁填胸中若山積，雖欲强飲如沃焦。",
            "乃判自古英壯氣，不有此恨如何消。",
            "又聞浮屠說生死，滅沒謂若夢幻泡。",
            "前有萬古後萬世，其中一世獨虭蟧。",
            "安得獨灑一榻淚，欲助河水增滔滔。",
            "古來此事無可奈，不如飲此罇中醪。"
        ],
        "title": "綠竹堂獨飲",
        "id": "693b98ed-4387-4ba0-9c7b-9fe245d5df1d"
    },
    {
        "author": "歐陽修",
        "paragraphs": [
            "新晴竹林茂，日夕愛此君。",
            "佳禽哢翠樹，若與幽人親。",
            "掃徑綠苔靜，引流清派分。",
            "開軒見遠岫，欹枕送歸雲。",
            "桐槿漸秋意，琴觴懷友文。",
            "浩然滄洲思，日厭京洛塵。",
            "車騎方開府，梁王多上賓。",
            "平時罷飛檄，行樂喜從軍。",
            "騎省悼亡後，漳濱多病身。",
            "南窗若可傲，方事陶潛巾。"
        ],
        "title": "暇日雨後綠竹堂獨居兼簡府中諸僚",
        "id": "b6e08a93-961a-4bb9-87f8-c9307abb3f48"
    },
    {
        "author": "歐陽修",
        "paragraphs": [
            "江水深無聲，江雲夜不明。",
            "抱琴舟上彈，棲鳥林中驚。",
            "遊魚爲跳躍，山風助清泠。",
            "境寂聽愈真，絃舒心已平。",
            "用茲有道器，寄此無景情。",
            "經緯文章合，諧和雌雄鳴。",
            "颯颯驟風雨，隆隆隱雷霆。",
            "無射變凜冽，黄鍾催發生。",
            "詠歌文王雅，怨刺離騷經。",
            "二典意澹薄，三盤語丁寧。",
            "琴聲雖可狀，琴意誰可聽。"
        ],
        "title": "江上彈琴",
        "id": "b63e045e-a3e7-4f7a-9445-ce50cb0de58a"
    },
    {
        "author": "歐陽修",
        "paragraphs": [
            "白子來自西，投我文與書。",
            "升階揖讓席，言氣溫且舒。",
            "萬轍走聲利，獨趨仁義塗。",
            "仁義荒已久，斤鋤費耕除。",
            "吾常患力寡，欣子好古徒。",
            "終當竭其力，剗治爲通衢。",
            "旗旄侍天子，安駕五輅車。",
            "盡驅天子民，垂白歌其隅。",
            "子其從我游，有志知何如。"
        ],
        "title": "送白秀才西歸",
        "id": "8425ce2a-2768-486c-9175-c84f8bd5277b"
    },
    {
        "author": "歐陽修",
        "paragraphs": [
            "河决三門合四水，徑流萬里東輸海。",
            "鞏洛之山夾而峙，河來齧山作沙嘴。",
            "山形迤邐若奔避，河益洶洶怒而詈。",
            "舟師弭檝不以帆，頃刻奔過不及視。",
            "舞波淵旋投沙渚，聚沫倏忽爲平地。",
            "下窺莫測濁且深，癡龍怪魚肆憑恃。",
            "我生居南不識河，但見禹貢書之記。",
            "其言河狀鉅且猛，驗河質書信皆是。",
            "昔者帝堯與帝舜，有子朱商不堪嗣。",
            "皇天意欲開禹聖，以水病堯民以潰。",
            "堯愁下人瘦若腊，眾臣薦鯀帝曰試。",
            "試之九載功不效，遂殛羽山慙而斃。",
            "禹羞父罪哀且勤，天始以書畀於姒。",
            "書曰五行水潤下，禹得其術因而治。",
            "鑿山疏流浚畎澮，分擘枝派有條理。",
            "萬邦入貢九州宅，生人始免生鱗尾。",
            "功深德大夏以家，施及三代蒙其利。",
            "江海淮濟洎漢沔，豈不浩渺汪而大。",
            "收波卷怒畏威德，萬古不敢肆兇厲。",
            "惟茲濁流不可律，歷自秦漢尤爲害。",
            "崩堅决壅勢益橫，斜跳旁出惟其意。",
            "制之以力不以德，驅民就溺財隨弊。",
            "蓋聞河源出崑崙，其山上高大無際。",
            "自高瀉下若激箭，一直一曲一千里。",
            "湍雄衝急乃迸溢，其勢不得不然爾。",
            "前歲河怒驚滑民，浸漱洋洋淫不止。",
            "滑人奔走若鋒駭，河伯視之以爲戲。",
            "呀呀怒口缺若門，日啖薪石萬萬計。",
            "明堂天子聖且神，悼河不仁嗟曰喟。",
            "河伯素頑不可令，至誠一感惶且畏。",
            "引流辟易趨故道，閉口不改煩官吏。",
            "遵塗率職直東下，咫尺莫可離其次。",
            "爾來歲星行一周，民牛飽芻邦羨費。",
            "滑人居河飲河流，耕河之壖浸河濆。",
            "嗟河改兇作民福，嗚呼明堂聖天子。"
        ],
        "title": "鞏縣初見黄河",
        "id": "8841a701-c5d2-4579-ab86-7cf726c54d82"
    },
    {
        "author": "歐陽修",
        "paragraphs": [
            "竝轡登北原，分首昭陵道。",
            "秋風吹行衣，落日下霜草。",
            "昔日憩鞏縣，信馬行苦早。",
            "行行過任村，遂歷黄河隩。",
            "登高望河流，洶洶若怒鬧。",
            "予生平居南，但聞河浩渺。",
            "停鞍暫遊目，茫洋肆驚眺。",
            "並河行數曲，山坡亦縈繞。",
            "甖子與山口，呀險乃天竈。",
            "秤鈎真如鈎，上下欲顛倒。",
            "虎牢吏當關，譏問名已告。",
            "滎陽夜聞雨，故人留我笑。",
            "明朝已高塵，輤車引旌纛。",
            "傳云送主喪，窀穸詣墳兆。",
            "後乘皆輜軿，輪轂相輝照。",
            "辟易未及避，廬兒已呵噭。",
            "午出鄭東門，下馬僕射廟。",
            "中牟去鄭遠，記里十餘堠。",
            "抵牟日已暮，僕馬困米槀。",
            "漸望閶闔門，崛若中天表。",
            "趨門爭道入，羈鞅不及掉。",
            "浪墥遊九衢，風埃嘆何浩。",
            "京師天下聚，奔走紛擾擾。",
            "但聞街鼓喧，忽忽夜復曉。",
            "追懷洛中俊，已動思歸操。",
            "爲別未期月，音塵一何杳。",
            "因書寫行役，聊以爲君導。"
        ],
        "title": "代書寄尹十一兄楊十六王三",
        "id": "cfa9fe34-fc20-458a-a204-393c260c6402"
    },
    {
        "author": "歐陽修",
        "paragraphs": [
            "車馬古城隅，喧喧分曉色。",
            "行人念歸塗，居者徒慘惻。",
            "薄宦共羈旅，論交喜金石。",
            "薦以朋酒懽，寧知歲月適。",
            "人事坐云變，出處俄乖隔。",
            "關山自茲始，揮袂舉輕策。",
            "歲暮寒雲多，野曠陰風積。",
            "征蹄踐嚴霜，別酒臨長陌。",
            "應念同時人，獨爲未歸客。"
        ],
        "title": "別聖俞",
        "id": "e050fa8c-d68c-4274-badf-2da2036442a3"
    },
    {
        "author": "歐陽修",
        "paragraphs": [
            "落日古京門，車馬動行色。",
            "河上多悲風，山陽有歸客。",
            "朽篋蠹蟲篆，遺文摹鳥迹。",
            "言干有司知，豈顧時人識。",
            "山陂歲始寒，霰雪密已積。",
            "還愛寧久留，方言事征軛。"
        ],
        "title": "送劉秀才歸河內",
        "id": "d1b14b5a-df41-465f-874c-0aa0f1a33bfd"
    },
    {
        "author": "歐陽修",
        "paragraphs": [
            "一室曾何埽，居閑俗慮平。",
            "二毛經節變，青鑑不須驚。",
            "三復磨圭戒，深防悔吝生。",
            "四愁寧敢擬，高詠且陶情。",
            "五鼎期君祿，無思死必烹。",
            "六奇還自祕，海宇正休兵。",
            "七日南山霧，彪文幸有成。",
            "八門當鼓翼，凌厲指霄程。",
            "九德方居位，皇猷日月明。",
            "十朋如可問，從此卜嘉亨。"
        ],
        "title": "數詩",
        "id": "85dad190-c57c-43e2-88dc-8a09a14549a8"
    },
    {
        "author": "歐陽修",
        "paragraphs": [
            "之子問伊川，伊川已春色。",
            "綠芷雜芳浦，青溪含白石。",
            "山阿昔留賞，屐齒無遺迹。",
            "惟有巖桂花，留芳待歸客。"
        ],
        "title": "答錢寺丞憶伊川",
        "id": "a2f596b0-b29e-4651-affb-f765d38706f5"
    },
    {
        "author": "歐陽修",
        "paragraphs": [
            "相別始一歲，幽憂有百端。",
            "乃知一世中，少樂多悲患。",
            "每憶少年日，未知人事艱。",
            "顛狂無所閡，落魄去羈牽。",
            "三月入洛陽，春深花未殘。",
            "龍門翠鬰鬰，伊水清潺潺。",
            "逢君伊水畔，一見已開顔。",
            "不暇謁大尹，相携步香山。",
            "自茲愜所適，便若投山猿。",
            "幕府足文士，相公方好賢。",
            "希深好風骨，迥出風塵間。",
            "師魯心磊落，高談羲與軒。",
            "子漸口若訥，誦書坐千言。",
            "彥國善飲酒，百盞顔未丹。",
            "幾道事閑遠，風流如謝安。",
            "子聰作參軍，常跨破虎韉。",
            "子野乃禿翁，戲弄時脫冠。",
            "次公才曠奇，王霸馳筆端。",
            "聖俞善吟哦，共嘲爲閬仙。",
            "惟予號達老，醉必如張顛。",
            "洛陽古郡邑，萬戶美風煙。",
            "荒凉見宮闕，表裏壯河山。",
            "相將日無事，上馬若鴻翩。",
            "出門盡垂柳，信步即名園。",
            "嫩籜筠粉暗，淥池萍錦翻。",
            "殘花落酒面，飛絮拂歸鞍。",
            "尋盡水與竹，忽去嵩峯巔。",
            "青蒼緣萬仞，杳藹望三川。",
            "花草窺澗竇，崎嶇尋石泉。",
            "君吟倚樹立，我醉欹雲眠。",
            "子聰疑日近，謂若手可攀。",
            "共題三醉石，留在八仙壇。",
            "水雲心已倦，歸坐正盃盤。",
            "飛瓊始十八，妖妙猶雙環。",
            "寒篁暖鳳嘴，銀甲調鴈絃。",
            "自製白雲曲，始送黄金船。",
            "珠簾捲明月，夜氣如春煙。",
            "燈花弄粉色，酒紅生臉蓮。",
            "東堂榴花好，點綴裙腰鮮。",
            "插花雲髻上，展簟綠陰前。",
            "樂事不可極，酣歌變爲歎。",
            "詔書走東下，丞相忽南遷。",
            "送之伊水頭，相顧淚潸潸。",
            "臘月相公去，君隨赴春官。",
            "送君白馬寺，獨入東上門。",
            "故府誰同在，新年獨未還。",
            "當時作此語，聞者已依然。"
        ],
        "title": "書懷感事寄梅聖俞",
        "id": "3019d691-494f-4a2e-8f2f-156e3701a4c7"
    },
    {
        "author": "歐陽修",
        "paragraphs": [
            "昔君居洛陽，樂事無時有。",
            "竇府富文章，謝墅從親友。",
            "豐年政頗簡，命駕時爲偶。",
            "不問竹林主，仍携步兵酒。",
            "芬芳弄嘉月，翠綠相森茂。"
        ],
        "title": "雜言答聖俞見寄兼簡東京諸友",
        "id": "319c9849-e49b-49ed-84e6-c42482ee2272"
    },
    {
        "author": "歐陽修",
        "paragraphs": [
            "君家小謝城，爲客洛陽裏。",
            "綠髮方少年，青衫喜爲吏。",
            "重湖亂山綠，歸夢寄千里。",
            "洛浦見秋鴻，江南老芳芷。",
            "自言北地禽，能感南人耳。",
            "京國本繁花，馳逐多英軌。",
            "爭歌白雪曲，取酒西城市。",
            "朝逢油壁車，暮結青驄尾。",
            "歲月倏可忘，行樂方未已。",
            "忽爾畏簡書，翻然浩歸思。",
            "江山故國近，風物饒陽美。",
            "楚柚煙中黄，吳蓴波上紫。",
            "還鄉問井邑，上堂多慶喜。",
            "離別古所難，更畏秋風起。"
        ],
        "title": "聞梅二授德興令戲書",
        "id": "6143fc27-b5bd-463d-a9eb-d3555198a6b2"
    },
    {
        "author": "歐陽修",
        "paragraphs": [
            "莫愁家住洛川傍，十五纖腰聞四方。",
            "堂上金罇邀上客，門前白馬繫垂楊。",
            "春風滿城花滿樹，落日花光爭粉光。",
            "城頭行人莫駐馬，一曲能令君斷腸。"
        ],
        "title": "戲贈",
        "id": "e012811a-e7ad-48c0-a7d0-b57fe2222702"
    },
    {
        "author": "歐陽修",
        "paragraphs": [
            "遥聽洛城鍾，獨渡伊川水。",
            "綠樹鬰參差，行人去無已。",
            "因高望京邑，驅馬沿山趾。",
            "落日亂峯多，龍門何處是。"
        ],
        "title": "寄左軍巡劉判官",
        "id": "b400865e-5ad2-4695-bad6-bb2069f3bf4a"
    },
    {
        "author": "歐陽修",
        "paragraphs": [
            "路盡見家山，欣然望吾廬。",
            "陋巷叩柴扉，迎候遥驚呼。",
            "兒童戲竹馬，田里邀籃輿。",
            "春桑鬰已綠，歲事催農夫。",
            "朝日飛雉雊，東皋新雨餘。",
            "植杖望遠林，行歌登故墟。",
            "夙志在一壑，茲焉將荷鋤。",
            "言謝洛社友，因招洛中愚。",
            "馬卿已倦客，嚴安猶獻書。",
            "行矣方于役，豈能遂歸歟。"
        ],
        "title": "罷官後初還襄城弊居述懷十韻回寄洛中舊寮",
        "id": "7b381d1a-e5b5-468d-b30a-802262aebb42"
    },
    {
        "author": "歐陽修",
        "paragraphs": [
            "頹陽照窮巷，暑退凉風生。",
            "夫子卧環堵，振衣步前楹。",
            "愁煙四鄰起，鳥雀喧空庭。",
            "餘景藹欲昏，眾蚊復薨薨。",
            "羣飛豈能數，但厭聲營營。",
            "抱琴不暇撫，揮麈無由停。",
            "散帙復歸卧，詠言聊寫情。",
            "覆載無巨細，善惡皆生成。",
            "朽木出眾蠹，腐草爲飛螢。",
            "書魚長陰溼，鬰雞由鬰蒸。",
            "豕鬣固多虱，牛閑常聚虻。",
            "元氣或臺鬰，𢹔之爲孽腥。",
            "卑臭乃其類，清虛非所經。",
            "華堂敞高棟，綺疏仍藻扃。",
            "金紅瑩椒壁，玉壺含夜冰。",
            "終朝事薰祓，豈敢近簷甍。",
            "富貴非苟得，抱節居茅衡。",
            "陰牆百蟲聚，下偃眾穢盈。",
            "何嘗曲肱樂，但苦聚雷聲。",
            "江南美山水，水木正秋明。",
            "自古佳麗國，能助詩人情。",
            "喧囂不可久，片席何時征。"
        ],
        "title": "和聖俞聚蚊",
        "id": "f7b494b9-2d74-44dd-99b6-068976746206"
    },
    {
        "author": "歐陽修",
        "paragraphs": [
            "楊子懶屬書，平居惟嗜酒。",
            "一沐或彌旬，解酲須五斗。",
            "淡爾輕榮利，何常問無有。",
            "忍憶四馬歸，行爲一麾守。",
            "湘酎自古醇，醽水聞名久。",
            "簿領但盈几，聖經不離口。",
            "湖田賦稻蟹，民訟爭垅畝。",
            "兀爾即沈冥，安能知可否。",
            "聊爲寄情樂，豈與素懷偶。",
            "藏器思適時，投刃寧煩手。",
            "行當考官績，勿復困甖缶。"
        ],
        "title": "送劉學士知衡州",
        "id": "aa0e7fa7-b02e-4f7e-8ec8-2db26ca83b5d"
    },
    {
        "author": "歐陽修",
        "paragraphs": [
            "昔年洛浦見花落，曾作悲歌歌落花。",
            "愁來欲遣何可柰，時向金河尋杜家。",
            "杜家花雖非絕品，猶可開顔爲之飲。",
            "少年意氣易成懽，醉不還家伴花寢。",
            "一來京國兩傷春，憔悴窮愁九陌塵。",
            "紅房紫莟處處有，騎馬欲尋無故人。",
            "黄河三月入隋河，河水多時悵望多。",
            "爲憐此水來何處，中有伊流與洛波。",
            "忽聞君至自西京，洗眼相看眼暫明。",
            "心衰面老畏人問，驚我瘦骨清如冰。",
            "今年七月妹喪夫，稚兒孀女啼呱呱。",
            "季秋九月予喪婦，十月厭厭成病軀。",
            "端居移病新城下，日不出門無過者。",
            "獨行時欲强高歌，一曲未終雙涕淚。",
            "可憐明月與春風，歲歲年年事不同。",
            "暫別已嗟非舊態，再來應是作衰翁。",
            "感時惜別情無已，無酒送君空有淚。",
            "西歸必有問君人，爲道別來今若此。"
        ],
        "title": "送張屯田歸洛歌",
        "id": "ebd5d3b8-7c96-4195-8106-d50b79ca7187"
    },
    {
        "author": "歐陽修",
        "paragraphs": [
            "鬰鬰河堤綠樹平，送君困得到東城。",
            "落花已盡鸎猶囀，垂柳初長蟬欲鳴。",
            "去年送客亦曾到，正值楊花亂芳草。",
            "人心不復故時歡，景物自隨時節好。",
            "感今懷昔復傷離，一別相逢知幾時。",
            "莫辭今日一罇酒，明日思君難重持。",
            "東吳山水天下秀，羨君輕舟片帆逗。",
            "江城月下夜聞歌，淮浦山前朝放溜。",
            "樂哉此行時未晚，萬壑千巖不知遠。",
            "可憐病客厭京塵，寂寞淹留已再春。",
            "扁舟待得東南下，猶更河橋送幾人。"
        ],
        "title": "述懷送張總之",
        "id": "dc56e960-046b-4d7a-a327-039f3e3e99e3"
    },
    {
        "author": "歐陽修",
        "paragraphs": [
            "四時慘舒不可調，冬夏寒暑易鬰陶。",
            "春陽著物大軟媚，獨有秋節最勁豪。",
            "金方堅剛屏炎瘴，兌氣高爽清風飚。",
            "煙霞破散灝氣豁，山河震發地脈摇。",
            "天開寶鑑露寒月，海拍積雪卷怒潮。",
            "光輝通透奪星耀，蟠潛驚奮鬭蜃蛟。",
            "高樓精爽毛髮竦，壯懷直恐衝斗杓。",
            "欲飛輕衣上拂漢，擬乘王氣戲鷺濤。",
            "念時文法密於織，覊縻束縛不自聊。",
            "豈無策議獻人主，扼持舌在口已膠。",
            "當秋且幸際軒豁，誰能兒女聽螗蜩。",
            "君方壯歲襟宇快，名聲樂與家聲高。",
            "輕舟從遊山川底，詩酒合興皆翹翹。",
            "堪嗟宋玉自悲攪，可並張翰同逍遥。",
            "功名富貴有時到，忍把壯節良辰消。"
        ],
        "title": "送子野",
        "id": "943cf550-83a3-414d-8f37-810c0431decc"
    },
    {
        "author": "歐陽修",
        "paragraphs": [
            "決決汴河流，櫓聲過晚浦。",
            "行客問吳山，舟人多楚語。",
            "春深紫蘭澤，夏早黄梅雨。",
            "時應賦登眺，聊以忘覊旅。"
        ],
        "title": "送劉十三南遊",
        "id": "e9b1896d-aeb1-40af-a2a1-00695734d841"
    },
    {
        "author": "歐陽修",
        "paragraphs": [
            "綠野秀可餐，遊驂喜初結。",
            "芸局苦寂寥，禁署隔清切。",
            "歡言得幽尋，況此及嘉節。",
            "鳥哢已關關，泉流初決決。",
            "紫萼繁若綴，翠苕柔可擷。",
            "屢期無後時，芳物畏鶗鴂。"
        ],
        "title": "與李獻臣宋子京春集東園得節字",
        "id": "b85b13bb-c59f-4254-b514-8d7ef5ef663c"
    },
    {
        "author": "歐陽修",
        "paragraphs": [
            "卧聞岳陽城裏鍾，繫舟岳陽城下樹。",
            "正見空江明月來，雲水蒼茫失江路。",
            "夜深江月弄清輝，水上人歌月下歸。",
            "一闋聲長聽不盡，輕舟短楫去如飛。"
        ],
        "tags": [
            "古诗三百首",
            "贬谪",
            "宋诗",
            "写景",
            "思归"
        ],
        "title": "晚泊岳陽",
        "id": "0e8f8146-1e50-4003-9ba8-2c12dc7b8f76"
    },
    {
        "author": "歐陽修",
        "paragraphs": [
            "竹樹日已滋，軒窗漸幽興。",
            "人閑與世遠，鳥語知境靜。",
            "春光藹欲布，山色寒尚映。",
            "獨收萬慮心，於此一枰競。"
        ],
        "title": "新開棊軒呈元珍表臣",
        "id": "4027a14a-094e-40ec-aaf6-c030831e7a54"
    },
    {
        "author": "歐陽修",
        "paragraphs": [
            "感君一顧重千金，贈君白璧爲妾心。",
            "舟中繡被薰香夜，春雪江頭三尺深。",
            "西陵長官頭已白，憔悴窮愁媿相識。",
            "手持玉斝唱陽春，江上梅花落如積。",
            "津亭送別君未悲，夢闌酒解始相思。",
            "須知巫峽聞猿處，不似荆江夜雪時。"
        ],
        "title": "代贈田文初",
        "id": "5c6e1bb4-5b88-4481-97a8-4168f320f10e"
    },
    {
        "author": "歐陽修",
        "paragraphs": [
            "翠壁刻孱顔，煙霞跬步間。",
            "使君能愛客，朝夕弄山泉。",
            "春巖雨過春流長，置酒來聽山溜響。",
            "鑑中樓閣俯清池，雪裏峯巒開曉幌。",
            "須知清興無時已，酒美賓嘉自相對。",
            "席間誰伴謝公吟，日暮多逢山簡醉。",
            "淹留桂樹幾經春，野鳥巖花識使君。",
            "使君今是罇前客，誰與山泉作主人。"
        ],
        "title": "惠泉亭",
        "id": "85d4d786-3b17-4aa3-8477-99701305f9bf"
    },
    {
        "author": "歐陽修",
        "paragraphs": [
            "田家何所樂，籉笠日相親。",
            "桑條起蠶事，菖葉候耕辰。",
            "望歲占風色，寬徭知政仁。",
            "樵漁逐晚浦，雞犬隔前村。",
            "泉溜塍間動，山田樹杪分。",
            "鳥聲梅店雨，野色柳橋春。",
            "有客問行路，呼童驚候門。",
            "焚魚酌白醴，但坐且懽忻。"
        ],
        "title": "過張至祕校莊",
        "id": "72ae3e06-45d2-4ca5-8662-a4b1f2697c90"
    },
    {
        "author": "歐陽修",
        "paragraphs": [
            "朝渡汝河流，暮宿楚山曲。",
            "城陰日下寒，野氣春深綠。",
            "征車倦長道，故國有喬木。",
            "行行漸樂郊，東風滿平陸。"
        ],
        "title": "行次葉縣",
        "id": "faa3bbf8-104a-4d09-b875-a1bfbbbb065e"
    },
    {
        "author": "歐陽修",
        "paragraphs": [
            "晴霞煦東浦，驚鳥動煙林。",
            "曙河兼斗沒，沓嶂隱雲深。",
            "寒雞隔樹起，曲塢留風吟。",
            "征失倦行役，秋興感登臨。",
            "衡皋積涂迥，江蘺香露沉。",
            "行矣歲華晚，歸歟勞歎音。"
        ],
        "title": "將至淮安馬上早行學謝靈運體六韻",
        "id": "ded7a3a3-7791-42c9-8c93-a0ce251afb2b"
    },
    {
        "author": "歐陽修",
        "paragraphs": [
            "岐江望平陸，百里千餘嶺。",
            "蕭條斷煙火，莽蒼無人境。",
            "峯巒互前後，南北失壬丙。",
            "天秋雲愈高，木落歲方冷。",
            "水涉愁蜮射，林行憂虎猛。",
            "萬仞懸巖崖，一彴履枯梗。",
            "緣危類猨猱，陷淖若蛙黽。",
            "腰輿懼傾撲，煩馬倦鞭警。",
            "攀躋誠畏塗，習俗羨蠻獷。",
            "度隘足雖踠，因高目還騁。",
            "九野畫荆衡，羣山亂巫郢。",
            "煙嵐互明滅，點綴成圖屏。",
            "時時度深谷，往往得佳景。",
            "翠樹鬰如蓋，飛泉溜垂綆。",
            "幽花亂黄紫，蒨粲弄光影。",
            "山鳥囀成歌，寒蜩嘒如哽。",
            "登臨雖云勞，巨細得周省。",
            "晨裝趁徒旅，夕宿訪閭井。",
            "村暗水茫茫，雞鳴星耿耿。",
            "登高近佳節，歸思時引領。",
            "谿菊薦山罇，田鴽佐烹鼎。",
            "家近夢先歸，夜寒衾屢整。",
            "崎嶇念行役，昔宿已爲永。",
            "豈如江上舟，棹歌方酩酊。"
        ],
        "title": "自岐江山行至平陸驛五言二十四韻",
        "id": "615ed839-3d12-4256-912a-26a1a50cbbbc"
    },
    {
        "author": "歐陽修",
        "paragraphs": [
            "西湖春色歸，春水綠於染。",
            "羣芳爛不收，東風落如糝。",
            "參軍春思亂如雲，白髮題詩愁送春。",
            "遥知湖上一罇酒，能憶天涯萬里人。",
            "萬里思春尚有情，忽逢春至客心驚。",
            "雪消門外千山綠，花發江邊二月晴。",
            "少年把酒逢春色，今日逢春頭已白。",
            "異鄉物態與人殊，惟有東風舊相識。"
        ],
        "tags": [
            "西湖",
            "春天",
            "思乡",
            "写景"
        ],
        "title": "春日西湖寄謝法曹歌",
        "id": "68f6b872-a074-43db-868a-7198e672af8e"
    },
    {
        "author": "歐陽修",
        "paragraphs": [
            "火數四百炎靈銷，誰其代者當塗高。",
            "窮姦極酷不易取，始知文景基扃牢。",
            "坐揮長喙啄天下，豪傑競起如蝟毛。",
            "董呂傕汜相繼死，紹術權備爭咆咻。",
            "力彊者勝怯者敗，豈較才德爲功勞。",
            "然猶到手不敢取，而使螟蝗生蝮蜪。",
            "子丕當初不自耻，敢謂舜禹傳之堯。",
            "得之以此失亦此，誰知三馬食一槽。",
            "當其盛時爭意氣，叱咤雷雹生風飚。",
            "干戈戰罷數功閥，周蔑方召堯無皋。",
            "英雄致酒奉高會，巍然銅雀高岧岧。",
            "圓歌宛轉激清徵，妙舞左右回纖腰。",
            "一朝西陵看拱木，寂寞繐帳空蕭蕭。",
            "當時凄涼已可歎，而況後世悲前朝。",
            "高臺已傾漸平地，此瓦一墜埋蓬蒿。",
            "苔文半滅荒土蝕，戰血曾經野火燒。",
            "敗皮弊網各有用，誰使鎸鑱成凸凹。",
            "景山筆力若半弩，句遒語老能揮毫。",
            "嗟予奪得何所用，簿領朱墨徒紛淆。",
            "走官南北未嘗捨，緹襲三四勤緘包。",
            "有時屬思欲飛灑，意緒軋軋難抽繰。",
            "舟行屢備水神奪，往往冥晦遭風濤。",
            "質頑物久有精怪，常恐變化成靈妖。",
            "名都所至必傳玩，愛之不換魯寶刀。",
            "長歌送我怪且偉，欲報慙愧無瓊瑶。"
        ],
        "title": "答謝景山遺古瓦硯歌",
        "id": "14789f4f-2d0d-4e2a-b2a2-9432ba433a71"
    },
    {
        "author": "歐陽修",
        "paragraphs": [
            "甎瓦賤微物，得廁筆墨間。",
            "於物用有宜，不計醜與妍。",
            "金非不爲寶，玉豈不爲堅。",
            "用之以發墨，不及瓦礫頑。",
            "乃知物雖賤，當用價難攀。",
            "豈惟瓦礫爾，用人從古難。"
        ],
        "title": "古瓦硯",
        "id": "ff456c28-f594-4b0c-884a-c5599a395f24"
    },
    {
        "author": "歐陽修",
        "paragraphs": [
            "霜降百工休，居者皆入室。",
            "墐戶畏初寒，開爐代溫律。",
            "規模不盈丈，廣狹足容膝。",
            "軒窗共幽窳，竹栢助蒙密。",
            "辛勤慚巧宦，窮賤守卑秩。",
            "無術政奚爲，有年秋屢實。",
            "文書少期會，租訟省鞭抶。",
            "地僻與世踈，官閑得身佚。",
            "荆蠻苦卑陋，氣候常壹鬰。",
            "天日每陰翳，風飆多凜凓。",
            "衰顔慘時晚，病骨如寒疾。",
            "蠻牀倦晨興，籃輿厭朝出。",
            "南山近樵採，僮僕免呵叱。",
            "禦歲畜蹲鴟，饋客薦包橘。",
            "霜薪吹晶熒，石鼎沸啾唧。",
            "披方養丹砂，候節煎秋朮。",
            "西鄰有高士，轗軻卧蓬蓽。",
            "鶴髮善高談，鮐背更炙熨。",
            "披裘屢相就，束縕亦時乞。",
            "傳經伏生老，愛酒楊雄吃。",
            "晨灰煖餘盃，夜火爆山粟。",
            "無言兩忘形，相對或終日。",
            "微生慕剛毅，勁强早難屈。",
            "自從世欲牽，常恐天性失。",
            "仰茲微官祿，養此多病質。",
            "省躬由一言，無枉慕三黜。",
            "因知吏隱樂，漸使欲心窒。",
            "面壁或僧禪，倒冠聊酒逸。",
            "螟蛉輕二豪，一馬齊萬物。",
            "啟期爲樂三，叔夜不堪七。",
            "負薪幸有瘳，舊學頗思述。",
            "興亡閱今古，圖籍羅甲乙。",
            "魯冊謹會盟，周公彖兇吉。",
            "詳明左丘辯，馳騁馬遷筆。",
            "金石互鏗鍧，風雲生倏忽。",
            "豁爾一開卷，慨然時揜帙。",
            "浮沈恣其間，適若遂聱䎲。",
            "吾居誰云陋，所得乃非一。",
            "五斗豈須慚，憂游歲將畢。"
        ],
        "title": "新營小齋鑿地爐輒成五言三十七韻",
        "id": "e90e2d3a-7daa-4fe3-87bf-47f75397ea03"
    },
    {
        "author": "歐陽修",
        "paragraphs": [
            "洪宋區夏廣，恢張際四維。",
            "狂孽久不聳，民物含春熙。",
            "耆稚適所尚，游泳光華時。",
            "遽然攝提歲，南獠掠邊陲。",
            "予因叩村叟，此事曷如斯。",
            "初似却人問，未語先涕垂。",
            "收涕謝客問，爲客陳始基。",
            "撫水有上源，水淺山嶮巇。",
            "生民三千室，聚此天一涯。",
            "狠勇復輕脫，性若鹿與麋。",
            "男夫不耕鑿，刀兵動相隨。",
            "宜融兩境上，殺人取其貲。",
            "因斯久久來，此寇易爲羈。",
            "鼠竊及蟻聚，近裏焉敢窺。",
            "勢亦不久住，官軍來即馳。",
            "景德祥符後，時移事亦移。",
            "四輔哲且善，天子仁又慈。",
            "將軍稱招安，兵非羽林兒。",
            "龍江一牧拙，邏騎材亦非。",
            "威惠不兼濟，徒以官力欺。",
            "智略仍復短，從此難羈縻。",
            "引兵卸甲嶺，部陣自參差。",
            "鋒鏑殊未接，士卒心先離。",
            "奔走六吏死，明知國挫威。",
            "自茲賊聲震，直寇融州湄。",
            "縣宇及民廬，燬蕩先孑遺。",
            "利鏃淬諸毒，中膚無藥醫。",
            "長刀斷人股，橫屍滿通逵。",
            "婦人及孳產，驅負足始歸。",
            "堂堂過城戍，何人也正窺。",
            "外計削奏疏，一一聞宸闈。",
            "赫爾天斯怒，選將興王師。",
            "精甲二萬餘，猛毅如虎貔。",
            "劔戟凜秋霜，旌棨閃朝曦。",
            "八營與七萃，豈得多于茲。",
            "外統三路進，小敵胡能爲。",
            "前驅已壓境，後軍猶未知。",
            "逶迤至蠻域，但見空稻畦。",
            "搜羅一月餘，不戰師自罷。",
            "荷戈莫言苦，負糧深可悲。",
            "哀哉都督郵，無辜遭屠糜。",
            "嘵咋計不出，還出招安辭。",
            "半降半坐拒，蠻意猶狐疑。",
            "厚以繒錦贈，狙心詐爲卑。",
            "戎帳草草起，賊戈躡背揮。",
            "我聆老叟言，不覺顰雙眉。",
            "吮毫兼疊簡，占作南獠詩。",
            "願值采詩官，一敷于彤墀。"
        ],
        "title": "南獠",
        "id": "d75a9c1b-7657-4bc2-b6f9-db9a9c23eaef"
    },
    {
        "author": "歐陽修",
        "paragraphs": [
            "西陵山水天下佳，我昔謫官君所嗟。",
            "官閑憔悴一病叟，縣古瀟灑如山家。",
            "雪消深林自斸筍，人響空山隨摘茶。",
            "有時携酒探幽絕，往往上下窮煙霞。",
            "巖蓀綠縟軟可藉，野卉青紅春自華。",
            "風餘落蕊飛面旋，日暖山鳥鳴交加。",
            "貪追時俗翫歲月，不覺萬里留天涯。",
            "今來寂寞西岡口，秋盡不見東籬花。",
            "市亭插旗鬭新酒，十千得斗不可賒。",
            "材非世用自當去，一舸聱牙揮釣車。",
            "君能先往勿自滯，行矣春洲生荻芽。"
        ],
        "title": "寄聖俞",
        "id": "a341c2fc-4238-4b70-a14e-69fe41d7ef07"
    },
    {
        "author": "歐陽修",
        "paragraphs": [
            "憶昔識君初，我少君方壯。",
            "風期一相許，意氣曾誰讓。",
            "交遊盛京洛，罇俎陪丞相。",
            "騄驥日相追，鸞凰志高颺。",
            "詞章盡崔蔡，論議皆歆向。",
            "文會忝予盟，詩壇推子將。",
            "談精鋒愈出，飲劇歡無量。",
            "賈勇爲無前，餘光誰敢望。",
            "茲年五六歲，人事堪悽愴。",
            "南北頓暌乖，相離獨飄蕩。",
            "失杯由畫足，傷手因代匠。",
            "移書雖激切，拙語非欺誑。",
            "安知乃心愚，而使所言妄。",
            "權豪不自避，斧質誠爲當。",
            "蒼皇得一邑，奔走踰千嶂。",
            "楚峽聽猿鳴，荆江畏蛟浪。",
            "蠻方異時俗，景物殊氣象。",
            "綠髮變風霜，丹顔侵疾癢。",
            "常憂鵬鳥窺，幸免江魚葬。",
            "今茲荷寬宥，遷徙來漢上。",
            "惟悴戴囚冠，驅馳嗟俗狀。",
            "王事多倥傯，學業差遺忘。",
            "未能解綬去，所戀寸祿養。",
            "舉足畏逢仇，低頭惟避謗。",
            "忻聞故人近，豈憚驅車訪。",
            "一別各衰翁，相見問無恙。",
            "交情宛如舊，歡意獨能强。",
            "幸陪主人賢，更值芳洲漲。",
            "菱荷亂浮泛，水竹涵虛曠。",
            "清風滿談席，明月臨歌舫。",
            "已見洛陽人，重聞畫樓唱。",
            "怡然壹鬰寫，蹔爾累囚放。",
            "自從還邑來，會此驕陽亢。",
            "神臺多請禱，租訟煩笞榜。",
            "猶須新秋凉，漢水臨清漾。",
            "野稼蕩浮雲，晴山開疊障。",
            "聊以助吟詠，亦可資酣暢。",
            "北轅如未駕，幸子能來貺。"
        ],
        "title": "答梅聖俞寺丞見寄",
        "id": "bdf693fe-95b2-4cd9-b30e-29fd1e8779af"
    },
    {
        "author": "歐陽修",
        "paragraphs": [
            "因君朔風句，令我苦寒吟。",
            "離別時未幾，崢嶸歲再陰。",
            "驚飚擊曠野，餘響入空林。",
            "客路行役遠，馬蹄冰雪深。",
            "瞻言洛中舊，期我高陽吟。",
            "故館哭知己，新年傷客心。",
            "相逢豈能飲，惟有涕沾襟。"
        ],
        "title": "酬聖俞朔風見寄",
        "id": "d941b274-22bd-47e3-8571-82412f322dde"
    },
    {
        "author": "歐陽修",
        "paragraphs": [
            "吾聞夷中琴已久，常恐老死無其傳。",
            "夷中未識不得見，豈謂今逢知白彈。",
            "遺音髣髴尚可愛，何況之子傳其全。",
            "孤禽曉警秋野露，空澗夜落春巖泉。",
            "二年遷謫寓三峽，江流無底山侵天。",
            "登臨探賞久不厭，每欲圖畫存於前。",
            "豈知山高水深意，久以寫此朱絲絃。",
            "酒酣耳熱神氣王，聽之爲子心肅然。",
            "嵩陽山高雪三尺，有客擁鼻吟苦寒。",
            "負琴北走乞其贈，持我此句爲之先。"
        ],
        "title": "送琴僧知白",
        "id": "2647587f-e57a-4aa6-bb2c-145ed6afe0ae"
    },
    {
        "author": "歐陽修",
        "paragraphs": [
            "西戎負固稽天誅，勇夫戰死智士謨。",
            "上人知白何爲者，年少力壯逃浮屠。",
            "自言平戎有古操，抱琴欲進爲我娛。",
            "我材不足置廓廟，力弱又不堪戈殳。",
            "遭時有事獨無用，偷安飽食與汝俱。",
            "爾知平戎競何事，自古無不由吾儒。",
            "周宣六月伐獫狁，漢武五道征匈奴。",
            "方叔召虎乃真將，衛青去病誠區區。",
            "建功立業當盛日，後世稱詠於詩書。",
            "平生又欲慕賈誼，長纓直請繫單于。",
            "當衢理檢四面啟，有策不獻空踟躕。",
            "慙君爲我奏此曲，聽之空使壯士吁。",
            "推琴置酒恍若失，誰謂子琴能起予。"
        ],
        "title": "聽平戎操",
        "id": "836f668a-d358-4f1c-ac4d-d1a235ad4089"
    },
    {
        "author": "歐陽修",
        "paragraphs": [
            "因民之利無難爲，使民以說民忘疲。",
            "樂哉朱君鄣靈堤，導鄢及蠻興眾陂。",
            "古渠廢久人莫知，朱君三月而復之。",
            "沃土如膏瘠土肥，百里歲歲無兇菑。",
            "鄢蠻之水流不止，襄人思君無時已。"
        ],
        "title": "書宜城修水渠記後奉呈朱寺丞",
        "id": "756dd242-e4e2-45e8-b2a0-d60ac098f2b2"
    },
    {
        "author": "歐陽修",
        "paragraphs": [
            "寒日照深巷，柴門朝尚閉。",
            "有客自江來，尺書千里至。",
            "啟書復何云，但言南北異。",
            "南方地常暖，風物稱佳麗。",
            "梅蘤入新年，蘭皋動芳氣。",
            "樂哉登臨興，豈厭江湖滯。",
            "伊予方寂寞，刻苦窮文字。",
            "萬國會王州，羣英馳儁軌。",
            "方朔常苦餓，子雲非官意。",
            "歲暮慘風塵，官閑倦朝市。",
            "出處一云別，所思寧可冀。",
            "春江有歸鴈，但使音書繼。"
        ],
        "title": "谷正至始得先所寄書及詩不勝喜慰因書數韻奉酬聖俞",
        "id": "4a961a69-f3b8-401d-82d3-77fe9a6276d5"
    },
    {
        "author": "歐陽修",
        "paragraphs": [
            "寒日照窮巷，荆扉晨未開。",
            "驚聞遠方信，有客渡江來。",
            "開緘復何喜，宛若見瓊瑰。",
            "一爾乖出處，未嘗持酒盃。",
            "官閑隱朝市，歲暮慘風埃。",
            "音書日可待，春鴈暖應回。"
        ],
        "title": "答梅聖俞",
        "id": "35e3b759-7a6b-410e-b852-a9e16b41b33c"
    },
    {
        "author": "歐陽修",
        "paragraphs": [
            "聞君解舟去，秋水正沄沄。",
            "野岸曠歸思，都門辭世紛。",
            "稍逐商帆伴，初隨征鴈羣。",
            "山多淮甸出，柳盡汴河分。",
            "楚色蕪尚綠，江煙日半曛。",
            "客意浩已遠，離懷寧復云。",
            "宣城好風月，歸信幾時聞。"
        ],
        "title": "病中聞梅二南歸",
        "id": "b082fb76-8217-494c-aa82-170fe99db71e"
    },
    {
        "author": "歐陽修",
        "paragraphs": [
            "昔年在伊洛，林壑每相從。",
            "對掃竹下榻，坐思湖上峯。",
            "自言伊洛波，每起滄洲憶。",
            "今茲道行遊，千里東南國。",
            "都門汴河上，柳色入青煙。",
            "流水向淮浦，歸人隨越船。",
            "東南遍林巘，萬壑新流滿。",
            "小桂綠應芳，江春行已晚。",
            "藹藹赤城陰，依依識古岑。",
            "一去誰復見，石橋雲霧深。"
        ],
        "title": "送智蟾上人遊天台",
        "id": "f771fa1f-ffdd-42ef-b8cc-53f857bb3c62"
    },
    {
        "author": "歐陽修",
        "paragraphs": [
            "一笑暫相從，結交方恨晚。",
            "猶茲簿領困，況爾東南遠。",
            "落帆淮口暮，採石江洲暖。",
            "黄鴿可寄書，惟嗟雙翅短。"
        ],
        "title": "送徐生秀州法曹",
        "id": "f5124b2b-ce17-42cb-a0c8-7f4cff6a92ed"
    },
    {
        "author": "歐陽修",
        "paragraphs": [
            "夏鼎象九州，山經有遺載。",
            "空濛大荒中，杳靄羣山會。",
            "炎海積歊蒸，陰幽異明晦。",
            "奔趨各異種，倏忽俄萬態。",
            "羣倫固殊稟，至理寧一槩。",
            "駭者自云驚，生兮孰知怪。",
            "未能識造化，但爾披圖繪。",
            "不有萬物殊，豈知方輿大。"
        ],
        "title": "讀山海經圖",
        "id": "e8453197-0c36-41f9-8c3e-39ab6b7e15cc"
    },
    {
        "author": "歐陽修",
        "paragraphs": [
            "與君結交深，相濟同水火。",
            "文章發春葩，節行凜筠笴。",
            "吾才已愧君，子齒又先我。",
            "君惡予所非，我許子云可。",
            "厥趣共乖時，畏塗難轉輠。",
            "道肥家所窮，身老志彌果。",
            "每嗟游從異，有甚樊籠鎖。",
            "天匠染青紅，花腰呈裊娜。",
            "苟能杯酌同，直待冠巾墮。",
            "無欺校讎貧，鹽米尚餘顆。"
        ],
        "title": "依韻和聖俞見寄",
        "id": "7033c667-b8d7-4083-bcaf-321ffbb214d5"
    },
    {
        "author": "歐陽修",
        "paragraphs": [
            "陰陽乖錯辭五行，窮冬山谷暖不冰。",
            "一陽且出在地上，地下誰發萬物萌。",
            "太陰當用不用事，蓋由姦將不軒虧國刑。",
            "遂令邪風伺間隙，潛中瘟疫於疲氓。",
            "神哉陛下至仁聖，憂勤懇禱通精誠。",
            "聖人與天同一體，意未發口天已聽。",
            "忽收寒威還水官，正時肅物凜以清。",
            "寒風得勢獵獵走，瓦乾霰急落不停。",
            "恍然天地半夜白，羣雞失曉不及鳴。",
            "清晨拜表東上閤，鬰鬰瑞氣盈宮庭。",
            "退朝騎馬下銀闕，馬滑不慣行瑶瓊。",
            "晚趨賓館賀太尉，坐覺滿路流歡聲。",
            "便開西園掃徑步，正見玉樹花凋零。",
            "小軒却坐對山石，拂拂酒面紅煙生。",
            "主人與國共休戚，不惟喜悅將豐登。",
            "須憐鐵甲冷徹骨，四十餘萬屯邊兵。"
        ],
        "title": "晏太慰西園賀雪歌",
        "id": "86f9e4b8-b943-4dde-9164-f7c50935343d"
    },
    {
        "author": "歐陽修",
        "paragraphs": [
            "霜前江水磨碧銅，岸背菱葉翹青蟲。",
            "吳郎鬢絲生幾縷，不羞月上扶桑東。",
            "羞見清波照人景，去時黑髮吹春風。",
            "五年歸來婦應喜，從此不問西飛鴻。"
        ],
        "title": "送吳照鄰還江南",
        "id": "14df4081-53d8-42b3-8294-d24a2dea4bd9"
    },
    {
        "author": "歐陽修",
        "paragraphs": [
            "捕蝗之術世所非，欲究此語興於誰。",
            "或云豐兇歲有數，天孽未可人力支。",
            "或言蝗多不易捕，驅民入野踐其畦。",
            "因之姦吏恣貪擾，戶到頭斂無一遺。",
            "蝗災食苗民自苦，吏虐民苗皆被之。",
            "吾嗟此語祗知一，不究其本論其皮。",
            "驅雖不盡勝養患，昔人固已决不疑。",
            "秉蟊投火況舊法，古之去惡猶如斯。",
            "既多而捕誠未易，其失安在常由遲。",
            "詵詵最說子孫眾，爲腹所孕多蜫蚳。",
            "始生朝畝暮已頃，化一爲百無根涯。",
            "口含鋒刃疾風雨，毒腸不滿疑常饑。",
            "高原下濕不知數，進退整若隨金鼙。",
            "嗟茲羽孽物共惡，不知造化其誰尸。",
            "大凡萬事悉如此，禍當早絕防其微。",
            "蠅頭出土不急捕，羽翼已就功難施。",
            "只驚羣飛自天下，不究生子由山陂。",
            "官書立法空太峻，吏愚畏罰反自欺。",
            "蓋藏十不敢申一，上心雖惻何由知。",
            "不如寬法擇良令，告蝗不隱捕以時。",
            "今苗因捕雖踐死，明歲猶免爲蝝菑。",
            "吾嘗捕蝗見其事，較以利害曾深思。",
            "官錢二十買一斗，示以明信民爭馳。",
            "歛微成眾在人力，頃刻露積如京坻。",
            "乃知孽蟲雖甚眾，嫉惡苟銳無難爲。",
            "往時姚崇用此議，誠哉賢相得所宜。",
            "因吟君贈廣其說，爲我持之告採詩。"
        ],
        "title": "答朱宷捕蝗詩",
        "id": "490debcd-6b8f-4fcf-9b22-40d5b26fead2"
    },
    {
        "author": "歐陽修",
        "paragraphs": [
            "眾奇子美貌，堂堂千人英。",
            "我獨疑其胸，浩浩包滄溟。",
            "滄溟產龍蜃，百怪不可名。",
            "是以子美辭，吐出人輒驚。",
            "其於詩最豪，奔放何縱橫。",
            "眾絃排律呂，金石次第鳴。",
            "間以險絕句，非時震雷霆。",
            "兩耳不及掩，百痾爲之醒。",
            "語言既可駭，筆墨尤其精。",
            "少雖嘗力學，老乃若天成。",
            "濡毫弄點畫，信手不自停。",
            "端莊雜醜怪，羣星見攙槍。",
            "爛然溢紙幅，視久無定形。",
            "使我終老學，得一已足矜。",
            "而君兼眾美，磊落猶自輕。",
            "高冠出人上，誰敢揖其膺。",
            "羣臣列丹陛，幾位缺公卿。",
            "使之束带立，可以重朝廷。",
            "況令參國議，高論吐崢嶸。",
            "惜哉三十五，白髮今已生。",
            "近者去江淮，作詩寄離情。",
            "口誦不及寫，一日傳都城。",
            "退之序百物，其鳴由不平。",
            "天方苦君心，欲使發其聲。",
            "嗟我非鸑鷟，徒思和嚶嚶。",
            "因風幸數寄，警我聾與盲。"
        ],
        "title": "答蘇子美離京見寄",
        "id": "85f2b514-cc31-4ef3-88ed-bf3f09129f2d"
    },
    {
        "author": "歐陽修",
        "paragraphs": [
            "庭樹忽改色，秋風動其枝。",
            "物情未必爾，我意先已悽。",
            "雖恐芳節謝，猶忻早凉歸。",
            "起步雲月暗，顧瞻星斗移。",
            "四時有大信，萬物誰與期。",
            "故人在千里，歲月令我悲。",
            "所嗟事業晚，豈惜顔色衰。",
            "廟謀今謂何，胡馬日以肥。"
        ],
        "title": "立秋有感寄蘇子美",
        "id": "f18c51d4-9d56-4271-86a0-aa63a1894ae9"
    },
    {
        "author": "歐陽修",
        "paragraphs": [
            "清穹凜冬威，旱野渴天澤。",
            "經旬三尺雪，萬物變顔色。",
            "愁雲噓不開，慘慘連日夕。",
            "寒風借天勢，豪忽肆陵轢。",
            "空枝凍鳥雀，癡不避彈弋。",
            "長河寂無聲，厚地若龜坼。",
            "陰階夜自照，缺瓦晨復積。",
            "貯潔瑩冰壺，量深埋玉尺。",
            "凝陰反窮剝，陽九兆初畫。",
            "春回百草心，氣動黄泉脈。",
            "堅冰雖未破，土潤已潛釋。",
            "常聞老農語，一臘見三白。",
            "是爲豐年候，占驗勝蓍策。",
            "天兵血西陲，萬轍走供億。",
            "嗟予媿疲俗，奚術肥爾瘠。",
            "惟幸歲之穰，茲惠豈人力。",
            "非徒給租調，且可銷盜賊。",
            "從今潔鬴廩，期共飽麰麥。"
        ],
        "title": "喜雪示徐生",
        "id": "0be5c801-92aa-484f-a6a2-6e60c3acc0a3"
    },
    {
        "author": "歐陽修",
        "paragraphs": [
            "梢梢兩竹枝，甘露葉間垂。",
            "草木有靈液，陰陽凝以時。",
            "深山與窮谷，往往嘗有之。",
            "幸當君子軒，得爲眾人知。",
            "物生隨所託，晦顯各有宜。",
            "聊以助歌詠，兼堪飲童兒。"
        ],
        "title": "賦竹上甘露",
        "id": "f44a8cb9-8cda-447c-af0b-db9147604ee8"
    },
    {
        "author": "歐陽修",
        "paragraphs": [
            "昔官西陵江峽間，野花紅紫多斕斑。",
            "惟有寒梅舊所識，異鄉每見心依然。",
            "爲憐花自洛中看，花上蜀鳥啼綿蠻。",
            "當時作詩誰唱和，粉蕊自折清香繁。",
            "今來把酒對殘雪，却憶江上高樓山。",
            "羣花四時媚者眾，何獨此樹令人攀。",
            "窮冬萬木立枯死，玉艷獨發陵清寒。",
            "鮮妍皎如鏡裏面，綽約對若風中仙。",
            "惜哉北地無此樹，霰雪漫漫平沙川。",
            "徐生隨我客此郡，冰霜旅舍逢新年。",
            "憶花對雪晨起坐，清詩寶鐵裁琅玕。",
            "長河風色暖將動，即看綠柳含春煙。",
            "寒齋寂寞何以慰，卯盃且醉酣午眠。"
        ],
        "title": "和對雪憶梅花",
        "id": "95caaae7-f958-4875-9bef-ae06548fb88b"
    },
    {
        "author": "歐陽修",
        "paragraphs": [
            "荒蹊臘雪春尚埋，我初獨與徐生來。",
            "城高樹古禽鳥野，聲響格磔寒毰毸。",
            "頹垣敗屋巍然在，略可遠眺臨傾臺。",
            "高株唯有柳數十，夾路對立初誰栽。",
            "漸誅榛莽辨草樹，頗有桃李當牆隈。",
            "欣然便擬趁時節，斤鋤日夕勞耘培。",
            "新年風色日漸好，晴天仰見鴈已回。",
            "枯根老脈凍不發，遶之百匝空徘徊。",
            "頑姿野態煩造化，勾芒不肯先煦吹。",
            "酒酣幾欲揈大鼓，驚起龍蟄驅春雷。",
            "偶然不到才數日，顔色一變由誰催。",
            "翠芽紅粒迸條出，纖趺嫩萼如剪裁。",
            "卧槎燒枿亦强發，老朽不避眾艷咍。",
            "姹然山杏開最早，其餘紅白各自媒。",
            "初開盛發與零落，皆有意思牽人懷。",
            "眾芳勿使一時發，當令一落續一開。",
            "畢春應須酒萬斛，與子共醉三千盃。"
        ],
        "title": "歸鴈亭",
        "id": "178a2a71-de1c-4356-b113-6a83e8c6d051"
    },
    {
        "author": "歐陽修",
        "paragraphs": [
            "嗟我久不見韓子，如讀古書思古人。",
            "忽然相逢又數日，笑語反不共一罇。",
            "諫垣尸居職業廢，朝事汲汲勞精神。",
            "子華筆力天馬足，駑駘千百誰可羣。",
            "嗟予老鈍不自笑，尚欲疾走追其塵。",
            "子華有時高談駭我聽，榮枯萬物移秋春。",
            "所以不見令我思，見之如飲玉醴醇。",
            "叩門下馬忽來別，高帆得風披飛雲。",
            "離懷有酒不及寫，別後慰我寓於文。"
        ],
        "title": "送韓子華",
        "id": "a19b3f7f-0e45-4697-8d92-bca556b187a0"
    },
    {
        "author": "歐陽修",
        "paragraphs": [
            "吾慕李漢超，爲將勇無儔。",
            "養士三千人，人人百貔貅。",
            "關南三十年，天子不北憂。",
            "吾愛李允則，善覘多計籌。",
            "虜動靜寢食，皎如在雙眸。",
            "出入若變化，談笑摧敵謀。",
            "恩信浹南北，聲名落燕幽。",
            "二公材各異，戰守兩堪尤。",
            "天下不用兵，爾來三十秋。",
            "今其繼者誰，守冀得李侯。",
            "李侯年尚少，文武學彬彪。",
            "河朔一尺雪，北風煖貂裘。",
            "上馬擘長弓，白羽飛金鍭。",
            "臨行問我言，我慙本儒鯫。",
            "漢超雖已久，故老尚歌謳。",
            "允則事最近，猶能想風流。",
            "將此聊爲贈，勉哉行無留。"
        ],
        "title": "送李太傅知冀州",
        "id": "2601995f-c20c-421f-afd3-2f4df8e9974f"
    },
    {
        "author": "歐陽修",
        "paragraphs": [
            "寒巖飛流落青苔，旁斲石篆何奇哉。",
            "其人已死骨已朽，此字不滅留山隈。",
            "山中老僧憂石泐，印之以紙磨松煤。",
            "欲令留傳在人世，持以贈客比瓊瑰。",
            "我疑此字非筆畫，又疑人力非能爲。",
            "始從天地胚渾判，元氣結此高崔嵬。",
            "當時野鳥踏山石，萬古遺迹於蒼崖。",
            "山祗不欲人屢見，每吐雲霧深藏埋。",
            "羣仙飛空欲下讀，常借海月清光來。",
            "嗟我豈能識字法，見之但覺心眼開。",
            "辭慳語鄙不足記，封題遠寄蘇與梅。"
        ],
        "title": "石篆詩",
        "id": "f0e2120e-2db5-4120-a034-8304396db198"
    },
    {
        "author": "歐陽修",
        "paragraphs": [
            "四十未爲老，醉翁偶題篇。",
            "醉中遺萬物，豈復記吾年。",
            "但愛亭下水，來從亂峯間。",
            "聲如自空落，瀉向兩簷前。",
            "流入巖下溪，幽泉助涓涓。",
            "響不亂人語，其清非管絃。",
            "豈不美絲竹，絲竹不勝繁。",
            "所以屢携酒，遠步就潺湲。",
            "野鳥窺我醉，溪雲留我眠。",
            "山花徒能笑，不解與我言。",
            "惟有巖風來，吹我還醒然。"
        ],
        "title": "題滁州醉公亭",
        "id": "b9cae7f8-5720-4470-958c-297e139f480c"
    },
    {
        "author": "歐陽修",
        "paragraphs": [
            "人稟天地氣，乃物中最靈。",
            "性雖有五常，不學無由明。",
            "輪曲揉而就，木直在中繩。",
            "堅金礪所利，玉琢器乃成。",
            "仁義不遠躬，勤勤入至誠。",
            "學既積於心，猶木之敷榮。",
            "根本既堅好，蓊鬰其幹莖。",
            "爾曹宜勉勉，無以吾言輕。"
        ],
        "title": "贈學者",
        "id": "055d472b-c01a-4c4f-adb4-44c2f699d5ed"
    },
    {
        "author": "歐陽修",
        "paragraphs": [
            "東風吹雲海天黑，饑龍凍雲雨不滴。",
            "嗔雷隱隱愁煙白，宿露無光瑶草寂。",
            "東皇染花滿春國，天爲花迷借春色。",
            "呼雲鎖日恐紅蔫，幾日春陰養花魄。",
            "悠悠遠絮縈空擲，愁思織春挽不得。",
            "高樓去天無幾尺，遠岫參差亂屏碧。"
        ],
        "title": "春寒效李長吉體",
        "id": "66aea821-02df-4aa8-9f82-71d966d7911a"
    },
    {
        "author": "歐陽修",
        "paragraphs": [
            "一徑入蒙密，已聞流水聲。",
            "行穿翠篠盡，忽見青山橫。",
            "山勢抱幽谷，谷泉含石泓。",
            "旁生嘉樹林，上有好鳥鳴。",
            "鳥語谷中靜，樹凉泉影清。",
            "露蟬已嘒嘒，風溜時泠泠。",
            "渴心不待飲，醉耳傾還醒。",
            "嘉我二三友，偶同丘壑情。",
            "環流席高蔭，置酒當崢嶸。",
            "是時新雨餘，日落山更明。",
            "山色已可愛，泉聲難久聽。",
            "安得白玉琴，寫以朱絲繩。"
        ],
        "title": "幽谷晚飲",
        "id": "37f07049-261f-45f3-9810-44fe5dc77c6e"
    },
    {
        "author": "歐陽修",
        "paragraphs": [
            "猗猗井上桐，花葉何蓑蓑。",
            "下蔭百尺泉，上聳陵雲材。",
            "翠色洗朝露，清陰午當階。",
            "幽蟬自嘒嘒，鳴鳥何喈喈。",
            "日出花照耀，飛香動浮埃。",
            "今朝一雨過，狼籍黏青苔。",
            "斯桐乃誰樹，意若銘吾齋。",
            "常聞漢道隆，上下相和諧。",
            "選吏擇孝廉，視民嬰與孩。",
            "政聲如九韶，百物絕妖災。",
            "優優潁川守，能致鳳凰來。",
            "到此幾千載，丹山自崔嵬。",
            "聖君勤治理，百郡列賢才。",
            "嗟爾不自勉，鳳凰其來哉。"
        ],
        "title": "桐花",
        "id": "7c4f25e3-a228-4150-800a-a3a3bab75cda"
    },
    {
        "author": "歐陽修",
        "paragraphs": [
            "吾嘗思醉翁，醉翁名自我。",
            "山林本我性，章服偶包裹。",
            "君恩未知報，進退奚爲可。",
            "自非因讒逐，决去焉能果。",
            "前時永陽謫，誰與脫韁鎖。",
            "山氣無四時，幽花常婀娜。",
            "石泉咽然鳴，野艷笑而傞。",
            "賓歡正諠譁，翁醉已岌峩。",
            "我樂世所悲，眾馳予坎軻。",
            "惟茲三二子，嗜好其同頗。",
            "因歸謝巖石，爲我刻其左。"
        ],
        "title": "思二亭送光祿謝寺丞歸滁陽  其一",
        "id": "e8717476-509f-4e53-8d91-096fa28f3e92"
    },
    {
        "author": "歐陽修",
        "paragraphs": [
            "吾嘗思豐樂，魂夢不在身。",
            "三年永陽謫，幽谷最來頻。",
            "谷口兩三家，山泉爲四鄰。",
            "但聞山泉聲，豈識山意春。",
            "春至換羣物，花開思故人。",
            "故人今何在，憔悴潁之濱。",
            "人去山自綠，春歸花更新。",
            "空令谷中叟，笑我種花勤。"
        ],
        "title": "思二亭送光祿謝寺丞歸滁陽  其二",
        "id": "8455ecf7-7f22-4c5b-937a-dcfe615d8468"
    },
    {
        "author": "歐陽修",
        "paragraphs": [
            "風雅久寂寞，吾思見其人。",
            "杜君詩之豪，來者孰比倫。",
            "生爲一身窮，死也萬世珍。",
            "言苟可垂後，士無羞賤貧。"
        ],
        "title": "堂中畫像探題得杜子美",
        "id": "9dff4911-fe67-4159-8434-238be7ee1b47"
    },
    {
        "author": "歐陽修",
        "paragraphs": [
            "匠智無遺巧，天形極幽探。",
            "謂我愛山者，爲山列前簷。",
            "頹垣不數尺，萬嶮由心潛。",
            "或開如斷裂，或吐似谺𧯃。",
            "或長隨靡迤，或瘦露崆嵌。",
            "陰穴覷杳杳，高屏立巉巉。",
            "後出忽孤聳，羣奔沓相參。",
            "靉若氣融結，突如鬼鎸鑱。",
            "昔歲貶荆楚，扁舟極東南。",
            "孤山馬當夾，兩岸臨江潭。",
            "常恨江水惡，輕風不留帆。",
            "峯巒千萬狀，可愛不可談。",
            "但欲借粉繪，圖之掛紈縑。",
            "豈如几席間，百態生濃纖。",
            "暮雲點新翠，孤煙起朝嵐。",
            "況此窮冬節，陰飚積凝嚴。",
            "幽齋喜深處，遠目生遐瞻。",
            "晝卧不移枕，晨興自開簾。",
            "吾聞君子居，出處無常占。",
            "卷道或獨善，施物仁貴兼。",
            "於時苟無益，懷祿古所慚。",
            "嵩山幸不遠，薇蕨豈不甘。",
            "自可結幽侶，披雲老溪巖。",
            "胡爲不即往，一室安且恬。",
            "辱子贈可愧，因詩以自讒。"
        ],
        "title": "和徐生假山",
        "id": "a9df12b1-c433-4f7c-9f57-cf87b9dde4bc"
    },
    {
        "author": "歐陽修",
        "paragraphs": [
            "予昔走南宮，江湖浩然涉。",
            "今來厭塵土，常懷把輕楫。",
            "聞君東南行，山水恣登躡。",
            "秋江湛已清，樹色映丹葉。",
            "羨君舟插櫨，去若魚鼓鬣。",
            "君家兄弟才，門族當世甲。",
            "行期薦賢書，疾驛來上閤。"
        ],
        "title": "送楊員外",
        "id": "23253dd6-17fc-414c-a873-05f5e00c7029"
    },
    {
        "author": "歐陽修",
        "paragraphs": [
            "子美忽已死，聖俞舍吾南。",
            "嗟吾譬馳車，而失左右驂。",
            "勍敵嘗壓壘，羸兵當戒嚴。",
            "凡人貴勉强，惰逸易安恬。",
            "吾既苦多病，交朋復調殲。",
            "篇章久不作，意思如膠粘。",
            "良田失時耕，草莽廢鋤芟。",
            "美井不日汲，何由發濤甘。",
            "偶開梅氏篇，不覺日掛簷。",
            "乃知文字樂，愈久益無厭。",
            "吾嘗哀世人，聲利競爭貪。",
            "哇咬聾兩耳，死不享韶咸。",
            "而幸知此樂，又常深討探。",
            "今官得閑散，舍此欲奚耽。",
            "頑庸須警策，賴子發其箝。"
        ],
        "title": "讀梅氏詩有感示徐生",
        "id": "3ecfade2-0f24-42ff-b012-479bb78ca4f5"
    },
    {
        "author": "歐陽修",
        "paragraphs": [
            "笳鼓下層臺，旌旗轉和嶼。",
            "橋響騖歸軒，溪明望行炬。"
        ],
        "title": "和人三橋  其一",
        "id": "52607be0-7959-4c9b-8577-94d7e08ee42b"
    },
    {
        "author": "歐陽修",
        "paragraphs": [
            "北臨白雲澗，南望清風閣。",
            "出樹見人行，隔溪聞魚躍。"
        ],
        "title": "和人三橋  其二",
        "id": "2d2c014c-0ebe-402a-b05c-b8556a374095"
    },
    {
        "author": "歐陽修",
        "paragraphs": [
            "斷虹跨曲岸，倒影涵清波。",
            "爲愛斜陽好，迴舟特特過。"
        ],
        "title": "和人三橋  其三",
        "id": "1f6c9c79-80fe-446d-9eb2-e2bc886dbb6f"
    },
    {
        "author": "歐陽修",
        "paragraphs": [
            "春榮忽已衰，夏葉換初秀。",
            "披荒得深蹊，掃綠蔭清晝。",
            "萬竿交已聳，千畝蔚何富。",
            "驚雷迸狂鞭，霧籜舒文繡。",
            "虛心高自擢，勁節晚愈瘦。",
            "雖慚桃李妖，豈愧松柏後。",
            "川源湛新霽，林麓洗昏霧。",
            "猗猗色可餐，滴滴翠欲溜。",
            "況茲夏首月，景物得嘉候。",
            "晚蝶舞新黄，孤禽弄清咮。",
            "窺深入窗蒙，玩密愛林茂。",
            "依依带幽澗，隱隱見孤岫。",
            "林蓀縟堪眠，野汲泠可漱。",
            "鳴琴瀉山風，高籟發仙奏。",
            "暑却自蠲渴，心閑疑愈疚。",
            "杯盤雜芬芳，圖籍羅左右。",
            "怡然忘簪組，釋若出羈廄。",
            "矧予懷一丘，未得解黄綬。",
            "官事偶多閑，郊扉須屢叩。",
            "新篁漸添林，晚筍堪薦豆。",
            "誰邀接䍦公，有酒幸相就。"
        ],
        "title": "初夏劉氏竹林小飲",
        "id": "cde103aa-6eb3-4337-93f8-4cc4d5e60cf0"
    },
    {
        "author": "歐陽修",
        "paragraphs": [
            "洛陽三見牡丹月，春醉往往眠人家。",
            "揚州一遇芍藥時，夜飲不覺生朝霞。",
            "天下名花惟有此，罇前樂事更無加。",
            "如今白首春風裏，病眼何須厭黑花。"
        ],
        "title": "眼有黑花戲書自遣",
        "id": "a263a78a-c0bd-48da-8782-dc05445464bb"
    },
    {
        "author": "歐陽修",
        "paragraphs": [
            "萬物各有役，無心獨浮雲。",
            "遂令幽居客，日與山雲親。",
            "植桂比芳操，佩蘭思潔身。",
            "何必濯於水，本無纓上塵。"
        ],
        "title": "送朱生",
        "id": "12cd27b7-ddf4-409d-9887-b9f85f911da8"
    },
    {
        "author": "歐陽修",
        "paragraphs": [
            "新陽力微初破萼，客陰用壯猶相薄。",
            "朝寒稜稜風莫犯，暮雪緌緌止還作。",
            "驅馳風雲初慘淡，炫晃山川漸開廓。",
            "光芒可愛初日照，潤澤終爲和氣爍。",
            "美人高堂晨起驚，幽士虛窗靜聞落。",
            "酒壚成徑集缾罌，獵騎尋蹤得狐貉。",
            "龍蛇掃處斷復續，猊虎團成呀且攫。",
            "共貪終歲飽麰麥，豈恤空林饑鳥雀。",
            "沙墀朝賀迷象笏，桑野行歌沒芒屩。",
            "乃知一雪萬人喜，顧我不飲胡爲樂。",
            "坐看天地絕氛埃，使我胸襟如洗瀹。",
            "脫遺前言笑塵雜，搜索萬象窺冥漠。",
            "潁雖陋邦文士眾，巨筆人人把矛槊。",
            "自非我爲發其端，凍口何由開一噱。"
        ],
        "title": "雪",
        "id": "58f6c30a-3c91-4910-ac96-266cc63a861f"
    },
    {
        "author": "歐陽修",
        "paragraphs": [
            "悠悠野水來，灧灧西溪闊。",
            "曉日披宿雲，荒臺照殘雪。",
            "風光變窮臘，歲律新陽月。",
            "凍卉意初回，綠醅浮可撥。",
            "人閑樂朋友，鳥哢知時節。",
            "豈止探芳菲，耕桑行可閱。"
        ],
        "title": "雪晴",
        "id": "b94b0bcf-25a3-4e64-99e0-347613947332"
    },
    {
        "author": "歐陽修",
        "paragraphs": [
            "琴高一去不復見，神仙雖有亦何爲。",
            "溪鱗佳味自可愛，何必虛名務好奇。"
        ],
        "title": "琴高魚",
        "id": "06aae93e-f13e-4cfa-84d1-2e5d54f3107a"
    },
    {
        "author": "歐陽修",
        "paragraphs": [
            "高亭照初日，竹影凉蕭森。",
            "新篁漸解籜，翠色日已深。",
            "雨多苔莓青，幽徑無人尋。",
            "靜趣久迺得，暫來聊解襟。",
            "清風颯然生，鳴鳥送好音。",
            "佳時不易得，濁酒聊自斟。",
            "興盡即言返，生來期抱琴。"
        ],
        "title": "竹間亭",
        "id": "651e6a09-edf8-4fca-ad42-6cf618d6399c"
    },
    {
        "author": "歐陽修",
        "paragraphs": [
            "朝下黄蘆坂，夕望箕山雲。",
            "緬懷巢上客，想彼巖中人。",
            "弱歲慕高節，壯年嬰世紛。",
            "漱流羨潁水，振衣嗟洛塵。",
            "空祠亂驚鳥，山木含餘曛。",
            "聊茲謝芝桂，歸月及新春。"
        ],
        "title": "箕山",
        "id": "f59991d6-628c-4954-aea5-253e2465d1f1"
    },
    {
        "author": "歐陽修",
        "paragraphs": [
            "落日叩溪門，西溪復何所。",
            "人侵樹裏耕，花落田中雨。",
            "平野見南山，荒臺起寒霧。",
            "歌舞昔云誰，今人但懷古。"
        ],
        "title": "西園",
        "id": "29121924-d5ae-405a-8707-2137ab3667f1"
    },
    {
        "author": "歐陽修",
        "paragraphs": [
            "天冥冥，雲濛濛，白兔擣藥姮娥宮。",
            "玉關金鎖夜不閉，竄入滁山千萬重。",
            "滁泉清甘瀉大壑，滁草軟翠摇輕風。",
            "渴飲泉，困棲草，滁人遇之豐山道。",
            "網羅百計偶得之，千里持爲翰林寶。",
            "翰林酬酢委金璧，珠箔花籠玉爲食。",
            "朝隨孔翠伴，暮綴鸞皇翼。",
            "主人邀客醉籠下，凉洛風埃不霑席。",
            "羣詩名貌極豪縱，爾兔有意果誰識。",
            "天資潔白已爲累，物性拘囚盡無益。",
            "上林榮落幾時休，回首峯巒斷消息。"
        ],
        "title": "白兔",
        "id": "a4f8dfab-0340-4898-b46f-588d3827e88d"
    },
    {
        "author": "歐陽修",
        "paragraphs": [
            "吾見陶靖節，愛酒又愛閑。",
            "二者人所欲，不問愚與賢。",
            "柰何古今人，遂此樂尤難。",
            "飲酒或時有，得閑何鮮焉。",
            "浮屠老子流，營營盈市廛。",
            "二物尚如比，仕宦不待言。",
            "官高責愈重，祿厚足憂患。",
            "暫息不可得，況欲閑長年。",
            "少壯務貪得，銳意力爭前。",
            "老來難勉强，思此但長歎。",
            "决計不宜晚，歸耕潁尾田。"
        ],
        "title": "偶書",
        "id": "0396f921-e84c-44a4-ad6b-aba4c14718ae"
    },
    {
        "author": "歐陽修",
        "paragraphs": [
            "昆夷道遠不復通，世傳切玉誰能窮。",
            "寶刀近出日本國，越賈得之滄海東。",
            "魚皮裝貼香木鞘，黄白閑雜鍮與銅。",
            "百金傳入好事手，佩服可以禳妖兇。",
            "傳聞其國居大島，土壤沃饒風俗好。",
            "其先徐福詐秦民，採藥淹留丱童老。",
            "百工五種與之居，至今器玩皆精巧。",
            "前朝貢獻屢往來，士人往往工詞藻。",
            "徐福行時書未焚，逸書百篇今尚存。",
            "令嚴不許傳中國，舉世無人識古文。",
            "先王大典藏夷貊，蒼波浩蕩無通津。",
            "令人感激坐流涕，鏽澁短刀何足云。"
        ],
        "title": "日本刀歌",
        "id": "1d4ed765-748a-4ced-8120-2db161427911"
    },
    {
        "author": "歐陽修",
        "paragraphs": [
            "山勢百里見，新亭壓其巔。",
            "羣峯漸靡迤，高下相綿聯。",
            "下窺疑無地，杳藹但蒼煙。",
            "是時新雨餘，眾壑鳴春泉。",
            "林籟靜更響，山光晚逾鮮。",
            "巖花爲誰開，春去夏猶妍。",
            "野鳥窺我醉，谿雲留我眠。",
            "日暮山風來，吹我還醒然。",
            "醉醒各任物，雲鳥徒留連。"
        ],
        "title": "會峰亭",
        "id": "7deebcba-5860-4158-8ad1-0744b14e6e30"
    },
    {
        "author": "歐陽修",
        "paragraphs": [
            "餘春去已遠，綠水涵新塘。",
            "漸愛樹陰密，初迎蕙風凉。",
            "高亭可四望，繞郭青山長。",
            "野色晚更好，嵐曛共微茫。",
            "幽懷不可寫，雅詠同誰觴。",
            "明月如慰我，開軒送清光。"
        ],
        "title": "晚步綠陰園遂登凝翠亭",
        "id": "ce423f2c-2be0-4db7-a1ba-d1f439da6fc1"
    },
    {
        "author": "歐陽修",
        "paragraphs": [
            "聖俞宣城人，能使紫毫筆。",
            "宣人諸葛高，世業守不失。",
            "緊心縛長毫，三副頗精密。",
            "硬軟適人手，百管不差一。",
            "京師諸筆工，牌榜自稱述。",
            "纍纍相國東，比若衣縫蝨。",
            "或柔多虛尖，或硬不可屈。",
            "但能裝管榻，有表曾無實。",
            "價高仍費錢，用不過數日。",
            "豈如宣城毫，耐久仍可乞。"
        ],
        "title": "聖俞惠宣州筆戲書",
        "id": "c186e9ed-316e-48a7-a175-2194e4454b24"
    },
    {
        "author": "歐陽修",
        "paragraphs": [
            "秦盧不世出，俗子相矜誇。",
            "治疾不知源，橫死紛如麻。",
            "番陽奇男子，衣冠本儒家。",
            "學本得心訣，照底窮根厓。",
            "泠然鑒五藏，曾靡毫釐差。",
            "公卿掃榻迎，黄金載盈車。",
            "語言無羽翰，飛入萬齒牙。",
            "相逢京洛下，使我驚且嗟。",
            "七年慈母病，庸工口咿啞。",
            "恨不早見君，以乞壺中砂。",
            "通宵耳高論，飲恨知何涯。",
            "瞥然別我去，征途指煙霞。",
            "孤雲不可留，淚線風中斜。"
        ],
        "title": "贈潘景溫叟",
        "id": "14e434c8-4e0f-45fa-8d66-ea64de2ccaa7"
    },
    {
        "author": "歐陽修",
        "paragraphs": [
            "蘇子歸黄泉，筆法遂中絕。",
            "賴有蔡君謨，名聲馳晚節。",
            "醉翁不量力，每欲追其轍。",
            "人生浪自苦，以取兒女悅。",
            "豈止學書然，自悔從今决。"
        ],
        "title": "學書二首  其一",
        "id": "83ee4c19-ea1f-4451-aee0-17600ffe9660"
    },
    {
        "author": "歐陽修",
        "paragraphs": [
            "學書不覺夜，但怪西窗暗。",
            "病目故已昏，墨不分濃淡。",
            "人生不自知，勞苦殊無憾。",
            "所得乃虛名，榮華俄頃暫。",
            "豈止學書然，作銘聊自鑒。"
        ],
        "title": "學書二首  其二",
        "id": "2cb84cbe-3ba4-4c91-b965-1e2a74202013"
    },
    {
        "author": "歐陽修",
        "paragraphs": [
            "執手意遲遲，出門還草草。",
            "無嫌去時速，但願歸時早。",
            "北風吹雪犯片裘，夾路花開回馬頭。",
            "若無二月還家樂，爭奈千山遠客愁。"
        ],
        "title": "奉使道中作三首  其一",
        "id": "cf00a1f7-5382-45e6-a0e5-45aa65dbc1cf"
    },
    {
        "author": "歐陽修",
        "paragraphs": [
            "爲客莫思家，客行方遠道。",
            "還家自有時，空使朱顔老。",
            "禁城春色暖融怡，花倚春風待客歸。",
            "勸君還家須飲酒，記取思歸未得時。"
        ],
        "title": "奉使道中作三首  其二",
        "id": "ced707fb-b39d-45ea-aefd-9ee37b1f0f61"
    },
    {
        "author": "歐陽修",
        "paragraphs": [
            "客夢方在家，角聲已催曉。",
            "怱怱行人起，共怨角聲早。",
            "馬蹄終日踐水霜，未到思回空斷腸。",
            "少貪夢裏還家樂，早起前山路正長。"
        ],
        "title": "奉使道中作三首  其三",
        "id": "5edc49b0-d5bb-45f6-b0d1-b1db8e6c4445"
    },
    {
        "author": "歐陽修",
        "paragraphs": [
            "道人少賈海上遊，海舶破散身沉浮。",
            "黄金滿篋人所寄，吹簸偶得還中州。",
            "臝身歸金不受報，祗取斗酒相獻酬。",
            "歡娛慈母終一世，脫棄妻子藏巖幽。",
            "蒼煙寥寥池水漫，白玉菡萏吹高秋。",
            "夜燃栢子煮山藥，憶此東望無時休。",
            "塞垣春枯積雪溜，沙礫威怒黄雲愁。",
            "五更匹馬隨鴈起，想見鄮郭花今稠。",
            "百年夸奪終一丘，世上滿眼真悠悠。",
            "寄聲萬里心綢繆，莫道異趣無相求。"
        ],
        "title": "奉使道中寄坦師",
        "id": "25699d90-59d4-4433-adc5-986a7bb9859a"
    },
    {
        "author": "歐陽修",
        "paragraphs": [
            "有司精考覈，中第爲公卿。",
            "本基在積習，優學登榮名。",
            "吾子齒尚少，加勤無自輕。",
            "努力圖樹立，庶幾終有成。"
        ],
        "title": "勉劉甲",
        "id": "03b6c48e-a905-46fd-9496-f010063f484e"
    },
    {
        "author": "歐陽修",
        "paragraphs": [
            "碧瓦照日生青煙，誰家高樓當道邊。",
            "昨日丁丁斤且斲，今朝朱欄橫翠幕。",
            "主人起樓何太高，欲誇富力壓羣豪。",
            "樓中女兒十五六，紅膏畫眉雙鬢綠。",
            "日暮春風吹管弦，過者仰首皆留連。",
            "應笑樓前騎馬客，腰垂金章頭已白。",
            "苦貪名利損形骸，爭若庸愚恣聲色。",
            "朝見騎馬過，暮見騎馬歸。",
            "經年無補朝廷事，何用區區來往爲。"
        ],
        "title": "壽樓",
        "id": "b08735a7-cc22-4c0c-b446-30e770685c19"
    },
    {
        "author": "歐陽修",
        "paragraphs": [
            "奚琴本出奚人樂，奚虜彈之雙淚落。",
            "抱琴置酒試一彈，曲罷依然不能作。",
            "黄河之水向東流，鳧飛鴈下白雲秋。",
            "岸上行人舟上客，朝來暮去無今昔。",
            "哀絃一奏池上風，忽聞如在河舟中。",
            "絃聲千古聽不改，可憐纖手今何在。",
            "誰知著意弄新音，斷我罇前今日心。",
            "當時應有曾聞者，若使重聽須淚下。"
        ],
        "title": "試院聞奚琴作",
        "id": "c0ab3341-270d-447f-8c9c-37872eba00e8"
    },
    {
        "author": "歐陽修",
        "paragraphs": [
            "宣州紫沙合，圓若截郫筒。",
            "偶得今十載，走宦南北東。",
            "持之聖俞前，乞藥戒羸僮。",
            "聖俞見之喜，遽以手磨礱。",
            "謂此吾家物，問誰持贈公。",
            "因嗟與君交，事事無不同。",
            "憶昔初識面，青衫游洛中。",
            "高標不可揖，杳若雲間鴻。",
            "不獨體輕健，目明仍耳聰。",
            "爾來三十年，多難面憂攻。",
            "君晚得奇藥，靈根斸離宮。",
            "其狀若狗蹄，其香比芎藭。",
            "愛君方食貧，面色悅以豐。",
            "不憚乞餘劑，庶幾助衰衰癃。",
            "平時一笑歡，飲酒各爭雄。",
            "向老面病出，區區論藥功。",
            "衰盛物常理，循環勢無窮。",
            "寄語少年兒，慎勿笑兩翁。"
        ],
        "title": "乞藥有感呈梅聖俞",
        "id": "fbc033cd-f910-4107-9bfb-21511ac8fa0f"
    },
    {
        "author": "歐陽修",
        "paragraphs": [
            "剝剝復啄啄，柴門驚鳥雀。",
            "故人千里駕，信士百金諾。",
            "搢紳相趨動顔色，閭巷歡呼共嗟愕。",
            "顧我非惟慰寂寥，於時自可警偷薄。",
            "事國十年憂患同，酣歌幾日暫相從。",
            "酒醒初不戒徒馭，歸思瞥起如飛鴻。",
            "車馬閴然人已去，荷鋤去向野田中。"
        ],
        "title": "擬剝啄行寄趙少師",
        "id": "c7d59521-fcc1-4d24-a132-8a2857f1f325"
    },
    {
        "author": "歐陽修",
        "paragraphs": [
            "冷雨漲焦陂，人去陂寂寞。",
            "惟有霜前花，鮮鮮對高閣。"
        ],
        "title": "絕句",
        "id": "fa0e39bf-d0ad-40fb-9b8e-2e81eb776caf"
    },
    {
        "author": "歐陽修",
        "paragraphs": [
            "寒窗明夜月，散帙耿燈火。",
            "破硯裂冰澌，敗席薦霜笴。",
            "廢書浩長吟，想子實勞我。",
            "清篇追曹劉，苦語侔島可。",
            "酣飲每頹山，談笑工炙輠。",
            "駕言當有期，歲晚何未果。",
            "幽夢亂如雲，別愁牢若鎖。",
            "雪水漸漣漪，春枝將婀娜。",
            "客心莫遲留，苑葩即紛墮。",
            "何當迎笑前，相逢嘲飯顆。"
        ],
        "title": "冬夕小齋聯句寄梅聖俞",
        "id": "d5fd137b-5158-43f0-abba-80953f40dde1"
    },
    {
        "author": "歐陽修",
        "paragraphs": [
            "聖人作神兵，以定天下厄。",
            "蚩尤發靈機，干將構雄績。",
            "橐籥天地開，鑪冶陰陽闢。",
            "南帝輸火精，西皇降金液。",
            "炎炎崑岡熒，洶洶洪河擘。",
            "雷霆助意氣，日月淪精魄。",
            "神氣不在大，錯落就三尺。",
            "直淬靈溪泉，橫磨太行石。",
            "雄雌威並立，晝夜光相射。",
            "提携風雲生，指顧煙霞寂。",
            "堅剛正人心，耿介志士跡。",
            "初疑成夏鼎，魑魅世所適。",
            "又若引吳刀，犀象謂無隔。",
            "截波虬尾滑，脫浪鯨牙直。",
            "頑冰挂陰霤，皎月乘孤隙。",
            "河角起彗氣，雲罇露秋碧。",
            "曉鐔星斗爛，夜匣飛龍宅。",
            "舞酣霰雪回，彈俊球琳擊。",
            "鮮摇霅水光，膩刮湘山色。",
            "青蛟渴雨瘦，素虺蟠霜瘠。",
            "清音鏘以鳴，寒姿堅且澤。",
            "鬼類喪影響，佞黨摧肝膈。",
            "一旦會神武，四海屠兇逆。",
            "周王奉天討，商郊千里赤。",
            "楚子揚軍聲，秦師萬首白。",
            "祥輝冠吳楚，殺氣橫燕易。",
            "與君斬鼇足，八極停震虩。",
            "與君刜鵬翼，三辰增煥赫。",
            "莫使化猿翁，辱我爲幻惑。",
            "莫使暴虎人，屈我執仇敵。",
            "尊嚴俟冠冕，左右舞干戚。",
            "功成不可留，延平空霹靂。"
        ],
        "title": "劍聯句",
        "id": "a3754266-c65d-4ed4-b7f3-d80ae4fbd5ff"
    },
    {
        "author": "歐陽修",
        "paragraphs": [
            "上霄降靈氣，鍾此千年禽。",
            "幽閑靖節性，孤高伯夷心。",
            "頡頏紫霄垠，飄颻滄浪潯。",
            "岳湛有仙姿，鈞韶無俗音。",
            "毛滋月華淡，頂粹霞光深。",
            "目流泉客淚，翅垂羽人襟。",
            "騰漢雪千丈，點溪霜半尋。",
            "纖喙礪青鐵，脩脛雕碧琳。",
            "巖棲干溪樹，澤飲卑朱泠。",
            "鸞皇自塤箎，燕雀徒商參。",
            "獨翅聳瓊枝，羣舞傾瑶林。",
            "病餘霞雲段，夢回松吹吟。",
            "靜嫌鸚鵡言，高笑鴛鴦淫。",
            "金清泠澄澈，玉玉格寒蕭森。",
            "潔白不我恃，腥羶非所任。",
            "稻粱不得已，蟣虱胡爲侵。",
            "天池憶鵬遊，雲羅傷鳳沈。",
            "風流超縞素，雅淡絕規箴。",
            "相親長道情，偶見鎖煩襟。",
            "西漢惜馮唐，華皓欲投簪。",
            "南朝仰衛玠，清羸疑不禁。",
            "端如方直臣，處羣良足欽。",
            "介如廉退士，驚秋猶在陰。",
            "幾誚鷹隼鷙，覊韝俄見臨。",
            "還嗤鳧鷖貪，弋繳終就擒。",
            "乘軒乃一芥，空籠仍萬金。",
            "片雲伴遥影，冥冥越煙岑。",
            "長飚送逸響，亭亭出霜砧。",
            "蓬瀛忽往來，桑田成古今。",
            "顧下八佾庭，鼓舞薰風琴。"
        ],
        "title": "鶴聯句",
        "id": "096f4126-f1a9-4451-8f40-88bb33d27cb9"
    },
    {
        "author": "歐陽修",
        "paragraphs": [
            "賢侯謝郡歸，從游樂吾黨。",
            "林泉富餘地，卜筑疏陳莽。",
            "是時春正中，來燕音下上。",
            "若賀大厦成，喜留眾賓賞。",
            "得名因談笑，揮墨粲題榜。",
            "所夸賢豪盛，豈止池謝廣。",
            "人心樂且閑，鳥意頡而頏。",
            "吟罇敞花軒，酬枕酣風幌。",
            "輕雲薄藻棟，初日麗珠網。",
            "紅袂生暗香，清絃泛餘響。",
            "林深隱飛蓋，岸曲遲去槳。",
            "波光欄檻明，竹飛衣巾爽。",
            "虛容凉樾入，景與文漣蕩。",
            "晨飚轉綠蕙，夕雨滋膏壤。",
            "嘉辰嘉盍朋，命駕期屢往。",
            "觴詠陶淑真，世俗豈吾倣。",
            "得以爲勝游，蕭然散煩想。",
            "公子固好士，世德復可象。",
            "今此大基構，不圖專奉養。",
            "美哉風流存，來葉足師仰。"
        ],
        "title": "來燕堂與趙叔平王禹玉王原叔韓子華聯句",
        "id": "18e7654f-a0ec-4414-8064-63376d356e38"
    },
    {
        "author": "歐陽修",
        "paragraphs": [
            "桂館神君去，甘泉輦道平。",
            "翠華飛蓋下，豹尾屬車迎。",
            "曉露寒浮掌，光風細轉旌。",
            "廓回偏費步，珮遠尚聞聲。",
            "玉樹人間老，珊瑚海底生。",
            "金波夜夜意，偏照影娥清。"
        ],
        "title": "漢宮",
        "id": "d8d0a353-0c51-4e9b-bcae-05f1e5e432f3"
    },
    {
        "author": "歐陽修",
        "paragraphs": [
            "嶺梅歸驛路迢迢，越鳥巢傾木半喬。",
            "松徑就荒聊應召，桂叢留隱定相招。",
            "家庭噪鵲爭喧樹，夜帳驚猿自擁條。",
            "何處秋風摧客鬢，青絲恐逐物華凋。"
        ],
        "title": "送劉半千平陽簿",
        "id": "1a8078f6-20f4-4aa2-86ff-ed111ee997f9"
    },
    {
        "author": "歐陽修",
        "paragraphs": [
            "百尺樓頭萬疊山，楚江南望隔晴煙。",
            "雲藏白道天垂幕，簾捲黄昏月上弦。",
            "桑落蒲城催熟酒，柳衰章陌感凋年。",
            "髮光如葆寧禁恨，不待爲郎已颯然。"
        ],
        "title": "樓頭",
        "id": "969e718c-5a1a-4993-90cf-e91fafff34bd"
    },
    {
        "author": "歐陽修",
        "paragraphs": [
            "夕照留歌扇，餘輝上桂叢。",
            "霞光晴散錦，雨氣晚成虹。",
            "燕下翻池草，烏驚傍井桐。",
            "無憀照湘水，丹色映秋風。"
        ],
        "title": "夕照",
        "id": "1873d3a0-b42f-49a3-ad03-1015fb6233f7"
    },
    {
        "author": "歐陽修",
        "paragraphs": [
            "漢郎清曉赤墀趨，楚老西來望集旟。",
            "侍史護衣薰蕙草，轆轤要劔從驪駒。",
            "陽春繞雪歌低扇，油幕連運水泛渠。",
            "千里脩門對涔浦，好尋遺玦弔三閭。"
        ],
        "title": "送張學士知郢州",
        "id": "ad069c2f-145a-4da1-af00-b04b47586929"
    },
    {
        "author": "歐陽修",
        "paragraphs": [
            "簾外星辰逐斗移，紫河聲轉下雲西。",
            "九雛烏起城將曙，百尺樓高月易低。",
            "露裛蘭苕惟有淚，秋荒桃李不成蹊。",
            "西堂吟思無人助，草滿池塘夢自迷。"
        ],
        "title": "曉詠",
        "id": "6eb4a407-54a1-4026-aead-4d991e920ae6"
    },
    {
        "author": "歐陽修",
        "paragraphs": [
            "火禁開何晚，春芳半已凋。",
            "柳風兼絮墜，榆雨带錢飄。",
            "淚翦蘭膏盡，弦虧桂魄消。",
            "祓蘭流水曲，游禊一相招。"
        ],
        "title": "禁火",
        "id": "de79e3c2-ad03-44ee-be86-9e4b0bab70ce"
    },
    {
        "author": "歐陽修",
        "paragraphs": [
            "屈賈江山思不休，霜飛翠葆忽驚秋。",
            "吟拋楚畹蘭苕老，歸有淮山桂樹留。",
            "聒耳春池蛙兩部，比封秋塢橘千頭。",
            "嗔條怒穎真堪愧，莫染衣塵更遠遊。"
        ],
        "title": "送趙山人歸舊山",
        "id": "f3dae6c8-6415-47b4-99d2-30f5c73bfae7"
    },
    {
        "author": "歐陽修",
        "paragraphs": [
            "巷有容車陋，門無載酒過。",
            "池喧蛙怒雨，客去雀驚羅。",
            "握臂如枝骨，哀絃繫筯歌。",
            "無憀漳浦卧，還似詠中阿。"
        ],
        "title": "閑居即事",
        "id": "46be2265-ebe7-4ba6-86d5-6772f1a777f9"
    },
    {
        "author": "歐陽修",
        "paragraphs": [
            "蕙蘭蹊徑失芳期，風雨春深怯減衣。",
            "卷箔高樓驚燕入，揮絃遠目送鴻歸。",
            "蜂催釀蜜愁花盡，絮撲暄條妬雪飛。",
            "欲識傷春多少恨，試量衣带忖要圍。"
        ],
        "title": "傷春",
        "id": "5aa49f07-2647-4247-b001-f5e962267204"
    },
    {
        "author": "歐陽修",
        "paragraphs": [
            "黄山開苑獵初回，絳樹分行舞遞來。",
            "下馬春場雞鬭距，鳴弦初日雉驚媒。",
            "犀投博齒呼成白，橋隔車音聽似雷。",
            "不問春蠶眠未起，更尋桑陌到秦臺。"
        ],
        "title": "公子",
        "id": "defb4323-9d51-466c-bc0d-00c6546ae4f5"
    },
    {
        "author": "歐陽修",
        "paragraphs": [
            "蕙炷爐薰斷，蘭膏燭艷煎。",
            "夜風多起籟，曉月漸虧弦。",
            "鵲去星低漢，烏啼樹暝煙。",
            "惟應牆外柳，三起復三眠。"
        ],
        "title": "夜意",
        "id": "282cae2f-89ad-41e4-86ca-21380c8fb192"
    },
    {
        "author": "歐陽修",
        "paragraphs": [
            "關山一里一重愁，今遠傷離兩未休。",
            "南陌望窮雲似帳，西樓吟斷月如鈎。",
            "柳綿飛後春應減，蘭徑荒時客倦游。",
            "擬寄東流問溝水，亦應溝水更東流。"
        ],
        "title": "寄張至祕校",
        "id": "805f7737-4669-4d91-9a2a-172b246dffdd"
    },
    {
        "author": "歐陽修",
        "paragraphs": [
            "瑶花飛雪蕩離愁，鷤鴂驚風下綠疇。",
            "睢兇樹荒誰共客，楚江楓老獨悲秋。",
            "千里錦浪翻如箭，萬疊春山翠入樓。",
            "章陌柳條今在否，定臨溝水拂東流。"
        ],
        "title": "寄徐巽秀才",
        "id": "65699e76-c822-497a-a42e-9763f7951697"
    },
    {
        "author": "歐陽修",
        "paragraphs": [
            "絲路縈回細入雲，離懷南陌草初薰。",
            "茂林脩竹誰同禊，明月春蘿定勒文。",
            "燕憶銅鞮來不定，鴻歸碣石信難分。",
            "東風鸎友應相望，懊惱孤飛不及羣。"
        ],
        "title": "寄劉昉秀才",
        "id": "c811cd2b-b8e8-487f-843c-f0736a2ff174"
    },
    {
        "author": "歐陽修",
        "paragraphs": [
            "南浦空波綠，西陂夕照寒。",
            "瑶華傷遠道，芳草送歸鞍。",
            "翠歛遥山疊，氛收古澤寬。",
            "衰容畏秋色，不及楚楓丹。"
        ],
        "title": "送客回馬上作",
        "id": "b204ec41-1235-4ea2-a952-5fb68d3d99b8"
    },
    {
        "author": "歐陽修",
        "paragraphs": [
            "棊墅風流謝舅賢，髮光如葆惜窮年。",
            "人隨黄鵠飛千里，酒滿棲烏送一絃。",
            "望驛早梅迎遠使，拂鞍衰柳拗歸鞭。",
            "越禽胡馬相逢地，南北思歸各黯然。"
        ],
        "title": "西征道中送陳舅秀才北歸",
        "id": "59701fde-d644-467b-acce-bd92045f6a23"
    },
    {
        "author": "歐陽修",
        "paragraphs": [
            "送目衡皋望不休，江蘋高下遍汀洲。",
            "長堤柳曲妨回首，小苑花深礙倚樓。",
            "楚徑蕙風消病渴，洛城花雪蕩春愁。",
            "流杯三日佳期過，擲度蘭波負勝遊。"
        ],
        "title": "送目",
        "id": "42eac13a-3c3f-47d1-ba56-a71e9ff52c77"
    },
    {
        "author": "歐陽修",
        "paragraphs": [
            "小閤回殘夢，開簾轉曉暉。",
            "露寒風不定，花落鳥驚飛。",
            "病渴偏思柘，朝寒怯減衣。",
            "沈錢將謝雪，持底送春歸。"
        ],
        "title": "春曉",
        "id": "4d053d69-5079-46d7-8036-e803da92ed47"
    },
    {
        "author": "歐陽修",
        "paragraphs": [
            "烏巷招邀謝墅中，紫囊香珮更臨風。",
            "塵驚野火遥知獵，目送雲羅但聽鴻。",
            "六著比犀鳴博勝，百嬌柘矢捧壺空。",
            "解衣對子歡何極，玉井移陰下翠桐。"
        ],
        "title": "劉秀才宅對弈",
        "id": "b8f993b6-4fa0-46eb-b945-922131df8e3c"
    },
    {
        "author": "歐陽修",
        "paragraphs": [
            "幾幅歸帆不暫停，吳天遥望斗牛橫。",
            "香薰翠被乘青翰，波暖屏風詠紫莖。",
            "江水自隨潮上下，月輪閑與蚌虧盈。",
            "河橋折柳傷離後，更作南雲萬里行。"
        ],
        "title": "送李寔",
        "id": "91c80c8f-e8b2-4b56-b798-0511365fc4df"
    },
    {
        "author": "歐陽修",
        "paragraphs": [
            "夜雨殘芳盡，朝暉宿霧收。",
            "蘭香纔馥徑，柳暗欲翻溝。",
            "夏木繁堪結，春蹊翠已稠。",
            "披襟楚風快，伏檻更臨流。"
        ],
        "title": "早夏鄭工部園池",
        "id": "209b7e03-bb69-4c70-afef-586f8be9b2c2"
    },
    {
        "author": "歐陽修",
        "paragraphs": [
            "東南天闊漾歸流，西北雲高斷寸眸。",
            "明日隨人來遠浦，青山答鼓送行舟。",
            "歸心逐夢成魚鳥，夜漢看星識斗牛。",
            "釅酒開樽誰共醉，清江聊且玩游鯈。"
        ],
        "title": "舟中寄劉昉秀才",
        "id": "daa69539-0c5d-492b-849c-5ef737bd20ad"
    },
    {
        "author": "歐陽修",
        "paragraphs": [
            "月氣初升海，屏光半隱扉。",
            "寒消覺春盡，漏永送籌稀。",
            "蘭燭風驚燼，煙簾霧濕衣。",
            "清羸急寬带，頻減故時圍。"
        ],
        "title": "月夕",
        "id": "09665432-8569-4d74-9e70-040de444d155"
    },
    {
        "author": "歐陽修",
        "paragraphs": [
            "虎頭盤綬貴垂紳，青組名郎領郡頻。",
            "畫鷁千艘隨下瀨，聽雞五鼓送行人。",
            "楚波漾楫萍如日，淮月開舲蚌有津。",
            "千里壺漿民詠溢，檣烏旟隼下汀蘋。"
        ],
        "title": "奉送叔父都官知永州",
        "id": "3a170055-88e3-4b73-999a-8ff84fad6d2b"
    },
    {
        "author": "歐陽修",
        "paragraphs": [
            "綠樹低昂不自持，河橋風雨弄春絲。",
            "殘黄淺約眉雙歛，欲舞先誇手小垂。",
            "快馬折鞭催遠道，落梅橫笛共餘悲。",
            "長亭送客兼迎雨，費盡春條贈別離。"
        ],
        "title": "柳",
        "id": "5e71c03d-73ca-43ce-8b23-0b6ca1ec9764"
    },
    {
        "author": "歐陽修",
        "paragraphs": [
            "東北歸川决决流，汎艎青渚暫夷猶。",
            "遥登灞岸空回首，不見長安但舉頭。",
            "揮手嵇琴空墮睫，開樽魯酒不忘憂。",
            "青門柳色春應遍，猶自留連杜若洲。"
        ],
        "title": "舟中望京色",
        "id": "30fb561c-334e-4171-a6bc-8f92fc0dee9f"
    },
    {
        "author": "歐陽修",
        "paragraphs": [
            "桂樹鴛鴦起，蘭苕翡翠翔。",
            "風高絲引絮，雨罷葉生光。",
            "蝶粉花霑紫，蜂茸露濕黄。",
            "愁酲與消渴，容易爲春傷。"
        ],
        "title": "小圃",
        "id": "25d18cbc-bc47-44f3-8ab6-8c7b37f60f93"
    },
    {
        "author": "歐陽修",
        "paragraphs": [
            "李徑陰森接翠疇，押簾風日澹清秋。",
            "晚烏藏柳棲殘照，遠燕傷風失故樓。",
            "星漢經年雖可望，雲波千疊不緘愁。",
            "平居革带頻移孔，誰問無憀沈隱侯。"
        ],
        "title": "即目",
        "id": "ba31898e-2e92-413a-9e3d-13e1d1c2f7da"
    },
    {
        "author": "歐陽修",
        "paragraphs": [
            "楚天風雪犯征裘，誤拂京塵事遠遊。",
            "謝墅人歸應作詠，灞陵岸遠尚回頭。",
            "雲含江樹看迷所，目逐歸鴻送不休。",
            "欲借高樓望西北，亦應西北有高樓。"
        ],
        "title": "南征道寄相送者",
        "id": "10aad425-aee3-41d4-b1c4-2df4c3115257"
    },
    {
        "author": "歐陽修",
        "paragraphs": [
            "宿莽湘纍怨，幽蘭楚俗謠。",
            "紫屏空自老，翠被豈能招。",
            "欲就蒼梧訴，愁迷灃浦遥。",
            "哀猿羌晝晦，悲鴂眾芳凋。",
            "紅壁丹砂板，瓊鈎翡翠翹。",
            "如何搴香杜，江上獨無憀。"
        ],
        "title": "楚澤",
        "id": "351b7fc5-0400-43cd-91c9-0ca88b65126e"
    },
    {
        "author": "歐陽修",
        "paragraphs": [
            "地接龍宮漲浪賒，鷲峯岑絕倚雲斜。",
            "巖披宿霧三竿日，路引迷人四照花。",
            "海國盜牙爭起塔，河童施鉢但驚沙。",
            "春蘿攀倚難成去，山谷踈鍾落暮霞。"
        ],
        "title": "題金山寺",
        "id": "862c9d1a-f23a-49ba-ac49-beaa0858d2af"
    },
    {
        "author": "歐陽修",
        "paragraphs": [
            "晴原高下細如鱗，樹轉城回路欲分。",
            "望月西樓人共遠，躍鞍南陌草初薰。",
            "短亭山翠偏多疊，送目鴻驚不及羣。",
            "一驛賦成應援筆，好憑飛翼寄歸雲。"
        ],
        "title": "送竇秀才",
        "id": "1229bad3-a42d-4765-bd51-e0a461b5d5bc"
    },
    {
        "author": "歐陽修",
        "paragraphs": [
            "調苦歌非樂，岐多淚始零。",
            "羞彈長鋏劔，終戀五侯鯖。",
            "陌草薰沙綠，江楓照岸青。",
            "南陔動歸思，蘭葉向春馨。"
        ],
        "title": "旅思",
        "id": "ea42fb4e-1389-4d7e-83e1-2aa3318adffb"
    },
    {
        "author": "歐陽修",
        "paragraphs": [
            "孤桐百尺拂非煙，鳳去鸞歸夜悄然。",
            "滄海風高愁燕遠，扶桑春老記蠶眠。",
            "槎流千里纔成曲，桂魄經旬始下弦。",
            "獨有金人寄遺恨，曉盤雲淚冷涓涓。"
        ],
        "title": "仙意",
        "id": "cd332db3-db76-4331-b44d-1202ed12146e"
    },
    {
        "author": "歐陽修",
        "paragraphs": [
            "漢柱題名墨未乾，南州坐布政條寬。",
            "嶺雲路隔梅欹驛，使驛秋歸柳拂鞍。",
            "建禮侵晨趨冉冉，明光賜對佩珊珊。",
            "潁川此召行聞拜，冠頍凝塵俟一彈。"
        ],
        "title": "聞朱祠部罷潯州歸闕",
        "id": "7f631c75-b9d3-43aa-9ab2-26429a675f65"
    },
    {
        "author": "歐陽修",
        "paragraphs": [
            "沈約傷春思，嵇含倦久游。",
            "帆歸黄鶴浦，人滯白蘋洲。",
            "乳燕差池遠，江禽格磔浮。",
            "物華真可玩，黑鬢恐逢秋。"
        ],
        "title": "倦征",
        "id": "2d28778e-47ac-4d44-82f7-b8958e6aa767"
    },
    {
        "author": "歐陽修",
        "paragraphs": [
            "夢草西堂射圃連，蘭苕初日露華鮮。",
            "暈含畫的弦開月，牙算行籌酒滿船。",
            "鏤管思催吟韻劇，妓簾陰薄舞衣翩。",
            "當筵獨愧探牛炙，儉府芙蓉客盡賢。"
        ],
        "title": "鄭駕部射圃",
        "id": "aa00e57d-b621-42c3-a098-2eda2c39917f"
    },
    {
        "author": "歐陽修",
        "paragraphs": [
            "雲樹千尋隔翠微，給園金地敞仁祠。",
            "講花飄雨諸天近，春漏欹連白日遲。",
            "引鉢當空時取露，殘灰經劫自成池。",
            "危欄徙倚吟忘下，九子鈴寒塔影移。"
        ],
        "title": "甘露寺",
        "id": "7182f5d8-f201-420e-8ea5-ba59ad7e0f2e"
    },
    {
        "author": "歐陽修",
        "paragraphs": [
            "河橋別柳減春條，隔浦挐音聽已遥。",
            "千里羹蓴誇敵酪，滿池滮稻欲鳴蜩。",
            "東風楚岸神靈雨，殘月吳波上下潮。",
            "如弔湘纍搴香若，秋江斜日駐蘭橈。"
        ],
        "title": "送友人南下",
        "id": "a6d2b2a3-a74d-4ac9-b307-2f91b09a4dbc"
    },
    {
        "author": "歐陽修",
        "paragraphs": [
            "六曲雕欄百尺樓，簾波不定瓦如流。",
            "浮雲已映樓西北，更向雲西待月鈎。"
        ],
        "title": "高樓",
        "id": "6e97af40-9a26-46aa-9d3a-30fc62cc0f6d"
    },
    {
        "author": "歐陽修",
        "paragraphs": [
            "絮亂絲繁不自持，蜂黄蝶紫燕參差。",
            "榴花最恨來時晚，惆悵春期獨後期。"
        ],
        "title": "榴花",
        "id": "8b919347-41e7-42c7-a03e-fa6ed0a9f3da"
    },
    {
        "author": "歐陽修",
        "paragraphs": [
            "北鴈來時歲欲昏，私書歸夢杳難分。",
            "井桐葉落池荷盡，一夜西窗雨不聞。"
        ],
        "tags": [
            "愁绪",
            "思乡",
            "相思"
        ],
        "title": "宿雲夢館",
        "id": "1f908c54-5dee-47f0-bd13-b938c80ac6d0"
    },
    {
        "author": "歐陽修",
        "paragraphs": [
            "花殘如霰落紛紛，紫陌空遺翠幰塵。",
            "鷤䳏枉緣催節物，年華不信有傷春。"
        ],
        "title": "鷤䳏",
        "id": "bc17a739-e9e2-4093-8317-d7356993445c"
    },
    {
        "author": "歐陽修",
        "paragraphs": [
            "銀蒜鈎簾宛地垂，桂叢烏起上朝暉。",
            "枉將玳瑁雕爲押，遮掩春堂礙燕歸。"
        ],
        "title": "簾",
        "id": "7bfcbfaf-30a9-4e66-930a-e4d5062a0cfe"
    },
    {
        "author": "歐陽修",
        "paragraphs": [
            "疊疊煙波隔夢思，離愁幾日減要圍。",
            "行雲自亦傷無定，莫就行雪託信歸。"
        ],
        "title": "行雪",
        "id": "fa77c9e5-f036-4de2-abf6-3b98a215191e"
    },
    {
        "author": "歐陽修",
        "paragraphs": [
            "九江煙水一登臨，風月清含古恨深。",
            "濕盡青衫司馬淚，琵琶還似雍門琴。"
        ],
        "title": "琵琶亭上作",
        "id": "f6a1f4b1-249a-4010-9f40-db3ed9f7e0bc"
    },
    {
        "author": "歐陽修",
        "paragraphs": [
            "雨闊堤長走畫轅，絮兼梨雪墮春煙。",
            "東風苑外千絲老，猶伴吳蠶盡日眠。"
        ],
        "title": "柳",
        "id": "97ca2960-4ca5-4ca8-bf89-b4529e116fb2"
    },
    {
        "author": "歐陽修",
        "paragraphs": [
            "簷欹碧瓦拂傾梧，玉井聲高轉轆轤。",
            "腸斷西樓驚穩夢，半留殘月照啼烏。"
        ],
        "title": "井桐",
        "id": "4ff3d0a3-d936-404c-9c98-e6f4ddc51d23"
    },
    {
        "author": "歐陽修",
        "paragraphs": [
            "楚岸梅香半入衣，凍雲銀鑠曉光飛。",
            "遥應便面逢人處，走馬章街失路歸。"
        ],
        "title": "雪中寄友人",
        "id": "68ea30a1-c5c4-4727-b653-ff7c0589e760"
    },
    {
        "author": "歐陽修",
        "paragraphs": [
            "春盡沂風暖，芹生泮水清。",
            "雙旌榮照路，博带儼盈庭。",
            "函丈師臨席，鏘金壁有經。",
            "諸生拜玉衮，欣識象丘形。"
        ],
        "title": "與謝三學士唱和八首 和國庠勸講之什",
        "id": "03695ba0-cedd-4bdb-9f72-35b280980ef7"
    },
    {
        "author": "歐陽修",
        "paragraphs": [
            "曉壇初畢祀，弭蓋共尋幽。",
            "鳥哢林中出，泉聲冰下流。",
            "攀條驚雪盡，翻袂愛風柔。",
            "好駐城南馬，春桑徧陌頭。"
        ],
        "title": "與謝三學士唱和八首 和遊午橋莊",
        "id": "d310a019-0a86-4b5f-9c4b-1dae714d3292"
    },
    {
        "author": "歐陽修",
        "paragraphs": [
            "霧濛濛曉望平，悠然驅馬獨吟行。",
            "煙嵐明滅川霞上，凌亂空山百鳥驚。"
        ],
        "title": "與謝三學士唱和八首 和龍門曉望",
        "id": "8b100266-bcfd-492d-8ea1-ac672ea31f2c"
    },
    {
        "author": "歐陽修",
        "paragraphs": [
            "萬瓦青煙夕靄生，斗杓迎歲轉東城。",
            "隋宮守夜沈香燎，楚俗驅神爆竹聲。",
            "玉樹羅階家宴盛，羽觴稱壽綵衣榮。",
            "九門朝客思公甚，向曉天風舞雪霙。"
        ],
        "title": "與謝三學士唱和八首 除夜偶成拜上學士三丈",
        "id": "772a6404-241f-4ffb-96b9-fe5e7f21cfbb"
    },
    {
        "author": "歐陽修",
        "paragraphs": [
            "尋芳長恨見花遲，豈意看花獨後期。",
            "試藉落英聊共醉，爲憐殘萼更攀枝。",
            "清香肯以無人減，幽艷惟應有蝶知。",
            "開謝兩城成悵望，傷春不到柳絲時。"
        ],
        "title": "與謝三學士唱和八首 陪飲上林院後亭見櫻桃花悉已披謝因成七言四韻",
        "id": "33e08534-49bf-4cbf-94d4-00ba2106fc45"
    },
    {
        "author": "歐陽修",
        "paragraphs": [
            "堤柳纔黄已落梅，尋芳弭蓋共徘徊。",
            "桑城日暖蠶催浴，麥垅風和雉應媒。",
            "別浦人嬉遺翠羽，弋林春廢鎖歌臺。",
            "歸鞍暮逼宮街鼓，府吏應驚便面回。"
        ],
        "title": "與謝三學士唱和八首 昨日偶陪後騎同適近郊謹成七言四韻兼呈聖俞",
        "id": "9099b92c-3744-4c12-b4a9-c6ef6e6a015f"
    },
    {
        "author": "歐陽修",
        "paragraphs": [
            "皓月三川靜，晴氛萬里鎖。",
            "靈光望日滿，寒色入波摇。",
            "灝氣成山霧，浮雲蔽垅苗。",
            "廟荒陰燐出，苑廢露螢飄。",
            "齋館心方寂，秋城夜已遥。",
            "清談對元亮，瓊彩映蕭蕭。"
        ],
        "title": "和八月十五日齋宮對月",
        "id": "338cedd9-77ab-4c39-8209-dbd91fee40cc"
    },
    {
        "author": "歐陽修",
        "paragraphs": [
            "供帳洛城邊，征轅去莫攀。",
            "人醒風外酒，馬度雪中關。",
            "故府誰同在，新年獨未還。",
            "遥應行路者，偏識綵衣斑。"
        ],
        "title": "送學士三丈",
        "id": "df9f00ec-fa40-4a8a-b974-76c56248a726"
    },
    {
        "author": "歐陽修",
        "paragraphs": [
            "嘉樹叢生秀，茲樓層漢傍。",
            "飛甍臨萬井，伏檻出垂楊。",
            "卷幕晴雲度，披襟夕籟凉。",
            "山河瞻帝里，風月坐胡牀。",
            "愛客東阿宴，清歡北海觴。",
            "淮南多雅詠，歲晚翫幽芳。"
        ],
        "title": "雙桂樓",
        "id": "715af786-7f19-413f-84c2-3275293f7238"
    },
    {
        "author": "歐陽修",
        "paragraphs": [
            "小官歎簿領，夫子卧高齋。",
            "五斗未能去，一丘真所懷。",
            "綠苔長秋雨，黄葉堆空階。",
            "縣古仍無柳，池清尚有蛙。",
            "琴觴開月幌，窗戶對雲崖。",
            "嵩少亦堪老，行當與子偕。"
        ],
        "title": "題張應之縣齋",
        "id": "f2df7bae-9d7a-41aa-bdee-e9e9186a6220"
    },
    {
        "author": "歐陽修",
        "paragraphs": [
            "誰道梅花早，殘年豈是春。",
            "何如艷風日，獨自占芳辰。"
        ],
        "title": "和梅聖俞杏花",
        "id": "800e7dbe-1fad-440c-8e60-66d59838569d"
    },
    {
        "author": "歐陽修",
        "paragraphs": [
            "罇俎逢佳節，簪纓奉宴居。",
            "林光拂衣冷，雲影入池虛。",
            "酒色風前綠，蓮香水上踈。",
            "飛談交玉麈，聽曲躍文魚。",
            "粉籜春苞解，紅榴夏實初。",
            "睢園多美物，能賦謝相如。"
        ],
        "title": "錢相中伏日池亭宴會分韻",
        "id": "b98ddb60-05dc-40c5-b350-4313d34db02b"
    },
    {
        "author": "歐陽修",
        "paragraphs": [
            "被薦方趨召，還鄉仍綵衣。",
            "看山向家近，上路逐鴻飛。",
            "結綬同爲客，登高獨送歸。",
            "都門足行者，莫訝柳條稀。"
        ],
        "title": "送辛判官",
        "id": "2cb5fef6-05b2-4c10-b5b0-47d3ff2ac005"
    },
    {
        "author": "歐陽修",
        "paragraphs": [
            "柳色滿重城，岧岧出翠甍。",
            "春雲依檻暖，夕照落山明。",
            "走馬章街曉，翻鴻洛浦晴。",
            "清罇但留客，桴鼓晝無驚。"
        ],
        "title": "叢翠亭",
        "id": "9587da35-f568-4014-9a68-5f87344f5537"
    },
    {
        "author": "歐陽修",
        "paragraphs": [
            "真宰調神化，幽靈應不言。",
            "朝雲九淵闇，暮霰六花繁。",
            "朔吹縈歸旆，賓裾載後軒。",
            "睢園有客賦，郢曲幾人翻。",
            "槐座方虛位，鋒車佇改轅。",
            "願移盈尺瑞，爲雨徧羣元。"
        ],
        "title": "賀九龍廟祈雪有應",
        "id": "e739cbd0-53b0-4c1e-88ff-a29bc1a091a2"
    },
    {
        "author": "歐陽修",
        "paragraphs": [
            "楚色窮千里，行人何苦賒。",
            "芳林逢旅鴈，候館噪山鵶。",
            "春入河邊草，花開水上槎。",
            "東風一罇酒，新歲獨思家。"
        ],
        "title": "早春南征寄洛中諸友",
        "id": "797fc291-643b-40a3-8619-bf4f5c649bcf"
    },
    {
        "author": "歐陽修",
        "paragraphs": [
            "客路逢寒食，花山不見花。",
            "歸心隨北鴈，先向洛陽家。"
        ],
        "title": "花山寒食",
        "id": "5209a48e-b096-4d81-9519-52be2be37c6b"
    },
    {
        "author": "歐陽修",
        "paragraphs": [
            "禁火仍風雨，客心愁復悽。",
            "陰雲花更重，春日水平堤。",
            "油壁逢南陌，鞦韆出綠蹊。",
            "尋芳無厭遠，自有錦障泥。"
        ],
        "title": "寒食值雨",
        "id": "10f2742f-5068-4ad9-a233-d2a01107145b"
    },
    {
        "author": "歐陽修",
        "paragraphs": [
            "送盡殘春始到家，主人愛客不須嗟。",
            "紅泥煮酒嘗青杏，猶向臨流藉落花。"
        ],
        "title": "寄謝晏尚書二絕  其一",
        "id": "47404065-9028-4099-bb3a-bfd456f3876e"
    },
    {
        "author": "歐陽修",
        "paragraphs": [
            "爛漫殘芳不可收，歸來惆悵失春遊。",
            "綠陰深處聞啼鳥，猶得追閑果下騮。"
        ],
        "title": "寄謝晏尚書二絕  其二",
        "id": "c835a569-00b3-461b-a189-1b122269db3b"
    },
    {
        "author": "歐陽修",
        "paragraphs": [
            "周郊徹楚坰，舊相擁新旌。",
            "路識青山在，人今白首行。",
            "問農穿稻野，候節見梅英。",
            "腰組人稀識，偏應邸吏驚。"
        ],
        "title": "留守相公移鎮漢東",
        "id": "c33827c2-9610-45d9-8835-69321e09239f"
    },
    {
        "author": "歐陽修",
        "paragraphs": [
            "平沙漫飛雪，行旅斷浮橋。",
            "坐覺山陂阻，空嗟音信遥。",
            "窮陰變寒律，急節慘驚飚。",
            "野齋雲猶積，河長冰未銷。",
            "山陽人半在，洛社客無聊。",
            "寄問陶彭澤，籃輿誰見邀。"
        ],
        "title": "寄聖俞",
        "id": "f6404598-dde2-4646-83d6-56b04d82ad68"
    },
    {
        "author": "歐陽修",
        "paragraphs": [
            "簷前洛陽道，下聽走轅聲。",
            "樹蔭春城綠，山明雪野晴。",
            "雲藏天外闕，日落柳間營。",
            "緩步應多樂，壺歌詠太平。"
        ],
        "title": "柴舍人金霞閣",
        "id": "989b91a2-1353-402d-b4fb-08cbb665a174"
    },
    {
        "author": "歐陽修",
        "paragraphs": [
            "久客倦京國，言歸歲已冬。",
            "獨過伊水渡，猶聽洛城鍾。",
            "山色經寒綠，雲陰入暮重。",
            "臘梅孤館路，疲馬有誰逢。"
        ],
        "title": "送王公慥判官",
        "id": "4361e8e9-f7b6-4e21-b57a-9d0ec0f8638a"
    },
    {
        "author": "歐陽修",
        "paragraphs": [
            "綠樹遶伊川，人行亂石間。",
            "寒雲依曉日，白鳥向青山。",
            "路轉香林出，僧歸野渡閑。",
            "巖阿誰可訪，興盡復空還。"
        ],
        "title": "伊川獨遊",
        "id": "2c668751-8e7c-4569-bc84-d9fb1dfe8b6b"
    },
    {
        "author": "歐陽修",
        "paragraphs": [
            "謝墅多幽賞，華軒曾共尋。",
            "人閑聊載酒，臺迥獨披襟。",
            "水落陂光淡，城當山氣陰。",
            "惟餘桃李樹，日覺翠蹊深。"
        ],
        "title": "遊彭城公白蓮莊",
        "id": "fb9e892f-2095-4ce9-a1ec-4a77d00b203b"
    },
    {
        "author": "歐陽修",
        "paragraphs": [
            "選勝避炎鬰，林泉清可佳。",
            "拂琴驚水鳥，代麈折山花。",
            "就簡刻筠粉，浮甌烹露芽。",
            "歸鞍微带雨，不惜角巾斜。"
        ],
        "title": "普明院避暑",
        "id": "a3fd5f3d-8636-4a0d-a0b2-b3d44ff04112"
    },
    {
        "author": "歐陽修",
        "paragraphs": [
            "閑居寂寞面重城，過我時欣倒屣迎。",
            "入洛機雲推俊譽，遊梁枚馬得英聲。",
            "風晴秀野春光變，梅發家林鳥哢輕。",
            "祗待登高成麗賦，漢庭推轂有公卿。"
        ],
        "title": "送高君先輩還家",
        "id": "233d599d-8ffe-4fbb-90c4-8948094b1cc8"
    },
    {
        "author": "歐陽修",
        "paragraphs": [
            "楚客有歸心，因聲道故岑。",
            "依依動春色，藹藹望香林。",
            "山日巖邊下，溪雲水上霠。",
            "遥知懷洛社，應復動鄉吟。"
        ],
        "title": "憶龍門",
        "id": "8d731999-4aa3-4b41-a394-99ec375603d4"
    },
    {
        "author": "歐陽修",
        "paragraphs": [
            "黄鵠刷金衣，自言能遠飛。",
            "擇侶異棲息，終年脩羽儀。",
            "朝下玉池飲，暮宿霜桐枝。",
            "徘徊且垂翼，會有秋風時。"
        ],
        "title": "贈梅聖俞",
        "id": "7df67d72-dd0c-4826-aa23-84203c8af296"
    },
    {
        "author": "歐陽修",
        "paragraphs": [
            "蝶遶蜂遊露滿盤，芳條可惜折來殘。",
            "我緣多病經春卧，砌下花開不暇看。"
        ],
        "title": "郡人獻花",
        "id": "b00e543f-6cb8-44df-bd20-48a85382a0bc"
    },
    {
        "author": "歐陽修",
        "paragraphs": [
            "暫解塵中紱，來尋物外遊。",
            "搴蘭流水曲，弄桂倚山幽。",
            "波影巖前綠，灘聲石上流。",
            "忘機不鷗鳥，至樂翫游鯈。",
            "梵響雲間出，殘陽樹杪收。",
            "溪窮興不盡，繫榜且淹留。"
        ],
        "title": "龍門泛舟晚向香山",
        "id": "afb4c1db-6a8b-4b3e-8cc0-833bf344ce24"
    },
    {
        "author": "歐陽修",
        "paragraphs": [
            "採掇本芳陂，移根向玉池。",
            "晴香滋白露，翠色弄清漪。",
            "雨歇涼飚起，煙明夕照移。",
            "如何江上思，偏動越人悲。"
        ],
        "title": "荷葉",
        "id": "389be3af-3779-45d8-b4ba-a8fa6c7cde3f"
    },
    {
        "author": "歐陽修",
        "paragraphs": [
            "羽籥興東序，春秋紀上丁。",
            "行祠漢丞相，學禮魯諸生。",
            "俎豆兼三代，罇罍奠兩楹。",
            "霧中槐市暗，日出杏壇明。",
            "昔齒公卿胃，嘗聞絃誦聲。",
            "何須向闕里，首善本西京。"
        ],
        "title": "早赴府學釋奠",
        "id": "ef022392-b5f6-4380-87a0-6436ee31257c"
    },
    {
        "author": "歐陽修",
        "paragraphs": [
            "關關啼鳥樹交陰，雨過西城野色侵。",
            "避暑誰能陪劇飲，清歌自可滌煩襟。",
            "稻花欲秀蟬初嘒，菱蔓初長水正深。",
            "知有江湖杳然意，扁舟應許共追尋。"
        ],
        "title": "和晏尚書夏日偶至郊亭",
        "id": "3974821f-167d-497c-af14-eaa213ee9a2c"
    },
    {
        "author": "歐陽修",
        "paragraphs": [
            "未歸歸即秉鴻鈞，偷醉關亭醉幾春。",
            "與物有情寧易得，莫嗔花解久留人。"
        ],
        "title": "和晏尚書自嘲",
        "id": "34783fbd-62a5-4415-a06d-f3c578f54bfa"
    },
    {
        "author": "歐陽修",
        "paragraphs": [
            "那堪多難百憂攻，三十衰容一病翁。",
            "却把西都看花眼，斷腸來此哭東風。"
        ],
        "title": "題薦嚴院",
        "id": "37b1dc29-1fe6-4e23-bcef-dd4b651a1a33"
    },
    {
        "author": "歐陽修",
        "paragraphs": [
            "平地煙霄向此分，繡楣丹檻照清芬。",
            "風簾暮捲秋空碧，剩見西山數嶺雲。"
        ],
        "title": "寄題嵩巫亭",
        "id": "5dead60b-e838-40f1-b750-6d4a35ac76a9"
    },
    {
        "author": "歐陽修",
        "paragraphs": [
            "巾屨諸方遍，莓苔一室前。",
            "萎花吟次落，孤月定中圓。",
            "齋鉢都人施，談機海外傳。",
            "時應暮鍾響，來度禁城煙。"
        ],
        "title": "題浄慧大師禪齋",
        "id": "25a60e5e-e5f5-475a-998a-4c45bc258290"
    },
    {
        "author": "歐陽修",
        "paragraphs": [
            "樂天曾謫此江邊，已嘆天涯涕泫然。",
            "今日始知予罪大，夷陵此去更三千。"
        ],
        "title": "琵琶亭",
        "id": "612a66a7-e391-4397-9ea0-5cd0dcb2ee54"
    },
    {
        "author": "歐陽修",
        "paragraphs": [
            "曉鼓潭潭客夢驚，虎牙灘上作船行。",
            "山形酷似龍門秀，江色不如伊水清。",
            "平日兩京人少壯，今年三峽歲崢嶸。",
            "卧聞乳石淙流響，疑是香林八節聲。"
        ],
        "title": "初至虎牙灘見江山類龍門",
        "id": "d0beecfe-53aa-4d21-83c0-fc6ea7d01ecb"
    },
    {
        "author": "歐陽修",
        "paragraphs": [
            "碕岸接芳蹊，琴觴此自怡。",
            "林花朝落砌，山月夜臨池。",
            "雨積蛙鳴亂，春歸鳥哢移。",
            "惟應乘興客，不待主人知。"
        ],
        "title": "題張損之學士蘭皋亭",
        "id": "1af56f24-7654-4de8-af4b-b049366a96cb"
    },
    {
        "author": "歐陽修",
        "paragraphs": [
            "江上寒山祗對門，野花巖草共嶙峋。",
            "獨吟羣玉峯前景，閑憶紅蓮幕下人。",
            "嘉景無人把酒看，縣樓終日獨憑欄。",
            "山城歲暮驚時節，已作春風料峭寒。"
        ],
        "title": "霽後看雪走筆呈元珍判官二首",
        "id": "da49a62b-5695-4aa4-ae36-439f1adc35af"
    },
    {
        "author": "歐陽修",
        "paragraphs": [
            "平生不省問田園，白首忘懷道更尊。",
            "已上印書辭北闕，稍留冠蓋餞東門。",
            "馮唐老有爲郎戀，疎廣終無任子恩。",
            "今日榮歸人所羨，兩兒腰綬擁高軒。"
        ],
        "title": "送致政朱郎中",
        "id": "48b90b5a-4663-454b-b35d-1d959a5c4ac1"
    },
    {
        "author": "歐陽修",
        "paragraphs": [
            "俯檻監流蕙徑深，平泉花木繞陰森。",
            "蛙鳴鼓吹春喧耳，草暖池塘夢費吟。",
            "賭墅乞甥賓對弈，驚鴻送目手揮琴。",
            "嗟予遠捧從軍檄，不得披裘五月尋。"
        ],
        "title": "留題安州朱氏草堂",
        "id": "af432373-f934-4fa3-98ae-55d8561d857e"
    },
    {
        "author": "歐陽修",
        "paragraphs": [
            "君家花幾種，來自洛之濱。",
            "惟我曾遊洛，看花若故人。",
            "芳菲不改色，開洛幾經春。",
            "陶令來常醉，山公到最頻。",
            "曲池涵草樹，啼鳥悅松筠。",
            "相德今方賴，思歸未有因。"
        ],
        "title": "題光化張氏園亭",
        "id": "41028aab-0241-4fe1-a37d-fd3e5589537e"
    },
    {
        "author": "歐陽修",
        "paragraphs": [
            "野岸溪幾曲，松蹊穿翠陰。",
            "不知芳渚遠，但愛綠荷深。"
        ],
        "title": "和聖俞百花洲二首  其一",
        "id": "c985d76f-a950-4d60-b1e0-b94f0875b77f"
    },
    {
        "author": "歐陽修",
        "paragraphs": [
            "荷深水風闊，雨過清香發。",
            "暮角起城頭，歸橈带明月。"
        ],
        "title": "和聖俞百花洲二首  其二",
        "id": "b18fabfb-9f7d-4823-abf3-f916b0af5715"
    },
    {
        "author": "歐陽修",
        "paragraphs": [
            "秋水澄清見髮毛，錦鱗行處水紋摇。",
            "岸邊人影驚還去，時向綠荷深處跳。"
        ],
        "title": "魚",
        "id": "2094aec4-98d7-4b7a-8198-b17b604962c2"
    },
    {
        "author": "歐陽修",
        "paragraphs": [
            "天高月影浸長江，江闊風微水面涼。",
            "天水相連爲一色，更無纖靄隔清光。"
        ],
        "tags": [
            "长江"
        ],
        "title": "月",
        "id": "3d217b43-1a69-4a07-94d3-4ec531ceabc4"
    },
    {
        "author": "歐陽修",
        "paragraphs": [
            "嘉樹團團俯可攀，壓枝秋實漸斕斑。",
            "朱欄碧瓦清霜曉，粲粲繁星綠葉間。"
        ],
        "title": "棖子",
        "id": "472fd0b8-414a-46c7-b266-fdaf11d91d7a"
    },
    {
        "author": "歐陽修",
        "paragraphs": [
            "日落原野晦，天寒閭市閑。",
            "牛斗遠陂去，鳥雀空簷間。",
            "憑高植藜杖，曠目瞻前山。",
            "垅麥風際綠，霜鵶村外還。",
            "禾黍日已熟，杯酒聊開顔。",
            "酣歌歲云暮，寂寞向柴關。"
        ],
        "title": "初冬歸襄城弊居",
        "id": "00f91e0e-44b8-49a7-888c-712e9c1c8814"
    },
    {
        "author": "歐陽修",
        "paragraphs": [
            "瑶林瓊樹影交加，誰伴山翁醉帽斜。",
            "自把金船浮白蟻，應須紅粉唱梅花。"
        ],
        "title": "和晏尚書對雪招飲",
        "id": "809ee598-740f-49b4-808f-d465d174812b"
    },
    {
        "author": "歐陽修",
        "paragraphs": [
            "長河終歲足悲風，亭古臺荒半倚空。",
            "惟有鴈歸時最早，柳含微綠杏粘紅。"
        ],
        "title": "滑州歸鴈亭",
        "id": "ccdf88ae-61d4-44c4-98b9-f8f2cd4ed42d"
    },
    {
        "author": "歐陽修",
        "paragraphs": [
            "君子貴從俗，小官能養賢。",
            "無慚折腰吏，勉食落頭鮮。",
            "困有亭之理，窮當志益堅。",
            "惟宜少近禍，親髮況皤然。"
        ],
        "title": "送黄通之鄖鄉",
        "id": "f665cbdb-bfdb-439a-a518-23940df7309a"
    },
    {
        "author": "歐陽修",
        "paragraphs": [
            "晴原霜後若榴紅，佳節登臨興未窮。",
            "日泛花光摇露際，酒浮山色入樽中。",
            "金壺恣灑毫端墨，玉麈交揮席上風。",
            "惟有淵明偏好飲，籃輿酩酊一衰翁。"
        ],
        "title": "秋日與諸君馬頭山登高",
        "id": "acc68b79-4a12-4f46-a74a-0831f1d934f8"
    },
    {
        "author": "歐陽修",
        "paragraphs": [
            "我昔謫窮縣，相逢清漢陰。",
            "拂塵時解榻，置酒屢橫琴。",
            "介節溫如玉，嘉辭擲若金。",
            "趣當鄉士薦，無滯計車音。"
        ],
        "title": "送楊君歸漢上",
        "id": "7dc6e526-4a33-481a-9493-99fba74263c5"
    },
    {
        "author": "歐陽修",
        "paragraphs": [
            "喧喧誰暇聽歌謳，浪遶春潭逐綵舟。",
            "爭得心如汝無事，明年今日更來遊。"
        ],
        "title": "後潭遊船見岸上看者有感",
        "id": "b191f779-6bf0-4368-95fc-e88025318b1a"
    },
    {
        "author": "歐陽修",
        "paragraphs": [
            "眾喧爭去逐春遊，獨靜誰知味最優。",
            "雨霽日長花爛漫，春深睡美夢飄浮。",
            "常憂任重才難了，偶得身閑樂暫偷。",
            "因此益知爲郡趣，乞州仍擬乞山州。"
        ],
        "title": "春日獨居",
        "id": "426d114b-2269-448d-a638-c730e4c1dc3b"
    },
    {
        "author": "歐陽修",
        "paragraphs": [
            "峭巘孤城倚，平湖遠浪來。",
            "萬尋迷島嶼，百仞起樓臺。",
            "太守凭軒處，羣賓奉笏陪。",
            "清霜薦丹橘，積雨過黄梅。",
            "逸思歌湘曲，遒文繼楚材。",
            "魚貪河岫樂，雲忘帝鄉回。",
            "遥信雙鴻下，新緘尺素裁。",
            "因聞誇野景，自笑擁邊埃。",
            "龍漠方多孽，旄頭久示災。",
            "旌旗時映日，鼙鼓或驚雷。",
            "有志皆嘗膽，何人可鑿壞。",
            "儒生半投筆，牧豎亦輸財。",
            "沮澤辭猶慢，蒲萄館未開。",
            "支離莫攘臂，天子正求才。"
        ],
        "title": "得滕岳陽書大誇湖山之美郡署懷物甚野其意有戀著之趣作詩一百四十言爲寄且警激之",
        "id": "48b7d7e0-5c05-4251-892b-69c189013072"
    },
    {
        "author": "歐陽修",
        "paragraphs": [
            "洗出峯巒看臘雪，栽成花木趁新年。",
            "史君功行今將滿，誰肯同來作地仙。"
        ],
        "title": "幽谷種花洗山",
        "id": "8ed6f917-4e78-47fa-a233-977b591bf599"
    },
    {
        "author": "歐陽修",
        "paragraphs": [
            "激石灘聲如戰鼓，翻天浪色似銀山。",
            "灘驚浪打風兼雨，獨立亭亭意愈閑。"
        ],
        "title": "鷺鷥",
        "id": "33d1536d-c1c1-4e7b-b539-6ca4b0bb875e"
    },
    {
        "author": "歐陽修",
        "paragraphs": [
            "病客多年掩綠罇，今宵爲爾一顔醺。",
            "可憐玉樹庭花後，又向江都月下聞。"
        ],
        "title": "贈歌者",
        "id": "350e745c-8025-48b2-9d48-3583f32fb8a0"
    },
    {
        "author": "歐陽修",
        "paragraphs": [
            "新年變物華，春意日堪嘉。",
            "霽色初含柳，餘寒尚勒花。",
            "風絲飛蕩漾，林鳥哢交加。",
            "獨有無悰者，誰知老可嗟。"
        ],
        "title": "初春",
        "id": "f867f312-2b44-4960-83d2-d785f1dfc13e"
    },
    {
        "author": "歐陽修",
        "paragraphs": [
            "秦士多豪俠，夫君久遁名。",
            "青山對高卧，白首喜論兵。",
            "氣古時難合，詩精格入評。",
            "公車不久召，歸袖夕風生。"
        ],
        "title": "送田處士",
        "id": "93f27b5c-1012-463a-a97d-414c012866fc"
    },
    {
        "author": "歐陽修",
        "paragraphs": [
            "紫金山下水長流，嘗記當年此共遊。",
            "今夜南風吹客夢，清淮明月照孤舟。"
        ],
        "title": "行次壽州寄內",
        "id": "c179bb51-bfe4-4154-9d69-bec6470ca830"
    },
    {
        "author": "歐陽修",
        "paragraphs": [
            "年來因病不飲酒，老去無悰懶作詩。",
            "我已負花常自愧，君須屢醉及芳時。",
            "漢宮姊妹爭新寵，湘浦皇英望所思。",
            "天下從來無定色，況將鉛黛比天姿。"
        ],
        "title": "答呂太博賞雙蓮",
        "id": "38b67af6-0637-4c2f-819a-6c7d4c952564"
    },
    {
        "author": "歐陽修",
        "paragraphs": [
            "洛社當年盛莫加，洛陽耆老至今誇。",
            "死生零落餘無幾，齒髮衰殘各可嗟。",
            "北庫酒醪君舊物，西湖煙水我如家。",
            "已將二美交相勝，仍枉新篇麗彩霞。"
        ],
        "tags": [
            "西湖"
        ],
        "title": "酬孫延仲龍圖",
        "id": "3a4042c2-3447-4528-9159-910b7c6c8e87"
    },
    {
        "author": "歐陽修",
        "paragraphs": [
            "江左衣冠世有名，幾人今復振家聲。",
            "朝廷獨立清冰節，閭里歸來白首卿。",
            "志在言談猶慷慨，身閑耳目益聰明。",
            "長松野水誰爲伴，顧我堪羞戀寵榮。"
        ],
        "title": "常州張卿養素堂",
        "id": "309953b3-db3b-4d96-8957-f4b4c8168815"
    },
    {
        "author": "歐陽修",
        "paragraphs": [
            "波光柳色碧溟濛，曲渚斜橋畫舸通。",
            "更遠更佳唯恐盡，漸深漸密似無窮。",
            "綺羅香裏留佳客，絃管聲來颺晚風。",
            "半醉迴舟迷向背，樓臺高下夕陽中。"
        ],
        "tags": [
            "西湖"
        ],
        "title": "西湖泛舟呈運使學士張掞",
        "id": "c224e772-0abe-4b2a-a807-3d4f1e860d76"
    },
    {
        "author": "歐陽修",
        "paragraphs": [
            "世事紛然百態新，西岡一醉十三春。",
            "自慚白髮隨年少，猶把金鍾勸主人。",
            "黄鳥亂飛深夏木，紅榴初發艷清晨。",
            "佳時易失閑難得，有酒重來莫厭頻。"
        ],
        "title": "去思堂會飲得春字",
        "id": "6f594452-1b09-49cc-8423-ecab0aedb07f"
    },
    {
        "author": "歐陽修",
        "paragraphs": [
            "驛騎頻來急詔隨，都人相與竊嗟咨。",
            "自非峻節終無改，安得清衷久益思。",
            "前席蓋將注讜議，在庭非爲乏陪祠。",
            "尊賢優老朝家美，他日安車召未遲。"
        ],
        "title": "太傅相公入陪大祀以疾不行聖恩優賢詔書俞允發於感遇紀以嘉篇小子不揆輒亦課成拙惡詩一首",
        "id": "b3d35aad-e9dc-4e05-933e-c6c064487f44"
    },
    {
        "author": "歐陽修",
        "paragraphs": [
            "廣陵花月嘗同醉，睢苑風霜暫破顔。",
            "但喜交情久彌重，休嗟人事老多艱。",
            "壯心未忍悲華髮，强飲猶能倒玉山。",
            "留滯江湖應不久，多爲春酒待君還。"
        ],
        "title": "寄子春發運待制",
        "id": "5fcbfa83-f156-4468-89c7-e12082fd30c5"
    },
    {
        "author": "歐陽修",
        "paragraphs": [
            "瓊花芍藥世無倫，偶不題詩便怨人。",
            "曾向無雙亭下醉，自知不負廣陵春。"
        ],
        "title": "答許發運見寄",
        "id": "6fecd5c0-61f9-4ae7-9607-926c77521e95"
    },
    {
        "author": "歐陽修",
        "paragraphs": [
            "方瞳如水衲披肩，邂逅相逢爲灑然。",
            "五百僧中得一士，始知林下有遺賢。"
        ],
        "tags": [
            "庐山"
        ],
        "title": "贈廬山僧居訥",
        "id": "900d2393-fc96-4d64-bd9c-87c662983c27"
    },
    {
        "author": "歐陽修",
        "paragraphs": [
            "身驅漢馬踏胡霜，每嘆勞生祗自傷。",
            "氣候愈寒人愈北，不如征鴈解隨陽。"
        ],
        "title": "過塞二首",
        "id": "52d9e0bb-bb1f-4023-bf47-84ee2e340fb4"
    },
    {
        "author": "歐陽修",
        "paragraphs": [
            "接物襟懷曠，推賢品藻精。",
            "謀猷存二府，臺閣徧諸生。",
            "帝念宮臣舊，恩隆衮服榮。",
            "春風綠野迥，千兩送銘旌。"
        ],
        "title": "晏元獻公挽辭三首  其一",
        "id": "807ba9d8-7d5d-46d1-b1d1-6f2705dccd19"
    },
    {
        "author": "歐陽修",
        "paragraphs": [
            "四鎮名藩忽十春，歸來白首兩朝臣。",
            "上心方喜親耆德，物論猶期秉國鈞。",
            "退食圖書盈一室，開罇談笑列嘉賓。",
            "昔人風采今人少，慟哭何由贖以身。"
        ],
        "title": "晏元獻公挽辭三首  其二",
        "id": "e1132be7-31d4-4b42-b919-106c9b3a40aa"
    },
    {
        "author": "歐陽修",
        "paragraphs": [
            "富貴優游五十年，始終明哲何身全。",
            "一時聞望朝廷重，餘事文章海外傳。",
            "舊館池臺閑水石，悲笳風日慘山川。",
            "解官制服門生禮，慚負君恩隔九泉。"
        ],
        "title": "晏元獻公挽辭三首  其三",
        "id": "1b5a7bdc-2af5-4fce-9351-32d36f42681d"
    },
    {
        "author": "歐陽修",
        "paragraphs": [
            "畫舫齋前舊菊叢，十年開落任秋風。",
            "知君爲我留紅旆，猶記栽花白髮翁。"
        ],
        "title": "酬滑州公儀龍圖見寄",
        "id": "1d149f90-e744-437d-8c7a-8acebc17661e"
    },
    {
        "author": "歐陽修",
        "paragraphs": [
            "翰林風月三千首，吏部文章二百年。",
            "老去自憐心尚在，後來誰與子爭先。",
            "朱門歌舞爭新態，綠綺塵埃試拂絃。",
            "常恨聞名不相識，相逢罇酒盍留連。"
        ],
        "title": "贈王介甫",
        "id": "30944b75-0b62-413b-8a83-97f728ee707b"
    },
    {
        "author": "歐陽修",
        "paragraphs": [
            "握手接歡言，相知二十年。",
            "文章家世事，名譽弟兄賢。",
            "可惜英魂掩，惟餘醉墨傳。",
            "秋風衰柳岸，撫柩送歸船。"
        ],
        "title": "蘇才翁挽詩二首  其一",
        "id": "e60321d4-db04-4928-a892-e4a25fd508db"
    },
    {
        "author": "歐陽修",
        "paragraphs": [
            "雄心壯志兩崢嶸，誰謂中年志不成。",
            "零落篇章爲世寶，平生風義見交情。",
            "青松月下泉臺路，白草原頭薤露聲。",
            "自古英豪皆若此，哭君徒有淚沾纓。"
        ],
        "title": "蘇才翁挽詩二首  其二",
        "id": "e2cec739-6a4d-46f7-9a18-e5cd64829ee5"
    },
    {
        "author": "歐陽修",
        "paragraphs": [
            "長愛謫仙誇蜀道，送君西望重吟哦。",
            "路高黄鵠飛不到，花發杜鵑啼更多。",
            "清禁寒生鳳池水，繡衣榮照錦江波。",
            "昔年同舍青衿子，夾道歡迎鬢已皤。"
        ],
        "title": "送石揚休還蜀",
        "id": "c5c3281a-2fd3-475e-9500-9c6e002ff603"
    },
    {
        "author": "歐陽修",
        "paragraphs": [
            "庠序制猶闕，鄉閭教不行。",
            "古於經學政，今也藝虛名。",
            "來者益可鄙，待之因愈輕。",
            "無徒誚其陋，講勸在公卿。"
        ],
        "title": "和景仁試明經大義多不通有感",
        "id": "d059abf9-20c3-47f3-8110-92c36720c29f"
    },
    {
        "author": "歐陽修",
        "paragraphs": [
            "朝家意在取遺才，樂育推仁亦至哉。",
            "本欲勵賢敦古學，可嗟趨利競朋來。",
            "昔人自重身難進，薄俗多端路久開。",
            "何異鱣魴爭尺水，巨魚先已化風雷。"
        ],
        "title": "和公儀試進士終場有作",
        "id": "94b8074d-673b-464c-900b-0c05cde2d5ec"
    },
    {
        "author": "歐陽修",
        "paragraphs": [
            "經時移病久端居，玉署新秋獨直廬。",
            "夜靜樓臺落銀漢，人閑鈴索少文書。",
            "江湖未去年華晚，燈火微涼暑雨初。",
            "敢向聖朝辭寵祿，多慚禁禦養慷疎。"
        ],
        "title": "久在病告近方赴直偶成拙詩二首  其一",
        "id": "491f67c3-1222-4d7f-a79b-1a486c3bfe0e"
    },
    {
        "author": "歐陽修",
        "paragraphs": [
            "清晨下直大明宮，馳馬悠然宿露中。",
            "金闕雲開滄海日，天街雨後綠槐風。",
            "歲花忽忽雙流矢，鬢髮蕭蕭一病翁。",
            "名在玉堂歸未得，西山畫閣興何窮。"
        ],
        "title": "久在病告近方赴直偶成拙詩二首  其二",
        "id": "1e6a96db-2750-4236-b771-4fb4f021d6ae"
    },
    {
        "author": "歐陽修",
        "paragraphs": [
            "船頭初轉兩旗開，清曉津亭疊鼓催。",
            "自古江山最佳處，況君談笑有餘才。",
            "雲愁海闊驚濤漲，木落霜清畫角哀。",
            "善政已成多雅思，寄詩宜逐驛筒來。"
        ],
        "title": "送潤州通判屯田",
        "id": "32234827-dd61-437c-a836-1e2bd293317b"
    },
    {
        "author": "歐陽修",
        "paragraphs": [
            "督府繁華久已闌，至今形勝可躋攀。",
            "山橫天地蒼茫外，花發池臺草莽間。",
            "萬井笙歌遺俗在，一罇風月屬君閑。",
            "遥知爲我留真賞，恨不相隨暫解顔。"
        ],
        "title": "和劉原甫平山堂見寄",
        "id": "b95c1281-c8eb-4214-9d30-82ea80e8a236"
    },
    {
        "author": "歐陽修",
        "paragraphs": [
            "吳越東南富百城，路人應羨繡衣榮。",
            "昔時結客曾遊處，今見焚香夾道迎。",
            "治世用刑期止殺，仁心聽獄務求生。",
            "時豐訟息多餘暇，無惜新篇屢寄聲。"
        ],
        "title": "送張吉老赴浙憲",
        "id": "7a3a884c-e5d2-4b03-bb31-9f52410c1c8a"
    },
    {
        "author": "歐陽修",
        "paragraphs": [
            "宮壇青陌賽牛回，玉琯東風逗曉來。",
            "不待嶺梅傳遠信，剪刀先放綵花開。"
        ],
        "title": "春日詞五首  其一",
        "id": "7a3a6746-2c14-4bb1-af16-abc0512fe65e"
    },
    {
        "author": "歐陽修",
        "paragraphs": [
            "試粉東窗待曉迴，共尋春柳榜香臺。",
            "不驚樹裏禽初變，共喜釵頭燕已來。"
        ],
        "title": "春日詞五首  其二",
        "id": "eed82554-1669-48b9-bc58-7f2fc0524881"
    },
    {
        "author": "歐陽修",
        "paragraphs": [
            "紅霧初開上曉霞，共驚風色變年華。",
            "香車遥認春雷響，庭雪先開玉樹花。"
        ],
        "title": "春日詞五首  其三",
        "id": "8950a337-494e-4097-bf1b-039e5852ecd4"
    },
    {
        "author": "歐陽修",
        "paragraphs": [
            "玉琯吹灰夜色殘，雞鳴紅日上仙盤。",
            "初驚百舌綿蠻語，已覺東風料峭寒。"
        ],
        "title": "春日詞五首  其四",
        "id": "f135f9f3-4368-4ff7-94a7-4a50cf54c72c"
    },
    {
        "author": "歐陽修",
        "paragraphs": [
            "待曉銅荷剪蠟煤，繡簾春色犯寒來。",
            "畫眉不待張京兆，自有新粧試落梅。"
        ],
        "title": "春日詞五首  其五",
        "id": "4d0f4d8b-e317-4528-a6c3-abb24047782c"
    },
    {
        "author": "歐陽修",
        "paragraphs": [
            "歲暮山城喜少留，西亭尚欲挽行輈。",
            "一罇莫惜臨岐別，十載相逢各白頭。"
        ],
        "title": "走筆答原甫提刑學士",
        "id": "18d26205-61fc-49e6-a66a-37206bd27052"
    },
    {
        "author": "歐陽修",
        "paragraphs": [
            "佛說吾不學，勞師忽欵關。",
            "吾方仁義急，君且水雲閑。",
            "意淡宜松鶴，詩清叩珮環。",
            "林泉苟有趣，何必市廛間。"
        ],
        "title": "酬浄照大師說",
        "id": "af7cb797-74a2-4540-ac24-07e0efb12b45"
    },
    {
        "author": "歐陽修",
        "paragraphs": [
            "禁籞皇居接，香畦鏤檻邊。",
            "分渠自靈沼，種稻滿滮田。",
            "六穀名居首，三農政所先。",
            "擢莖蒙德茂，養實以時堅。",
            "曉謁龍墀罷，行瞻鳳蓋翩。",
            "粹容知喜色，嘉瑞奏豐年。",
            "衰病慚經學，陪遊與俊賢。",
            "安知帝力及，但樂歲功全。",
            "拜賜秋風裏，分行黼座前。",
            "自憐臺笠叟，來綴侍臣篇。"
        ],
        "title": "和劉原父從幸後苑觀稻呈講筵諸公",
        "id": "f946b563-32af-4144-813a-c9ab2dac8513"
    },
    {
        "author": "歐陽修",
        "paragraphs": [
            "胸懷磊落逢知己，氣略縱橫負壯心。",
            "玉麈生風賓滿坐，金鱗照甲士如林。",
            "牛羊日暖山田美，雨雪春寒土屋深。",
            "自古幽并重豪俠，祗應行樂費黄金。"
        ],
        "title": "送薛水部通判并州",
        "id": "8c7c7560-f1de-41ac-b1db-370995df32fb"
    },
    {
        "author": "歐陽修",
        "paragraphs": [
            "樊籠毛羽日低摧，野水長松眼暫開。",
            "萬里秋風天外意，日斜閑啄岸邊苔。"
        ],
        "title": "鶴",
        "id": "fb703905-6abe-42cb-8070-c9b11409daaa"
    },
    {
        "author": "歐陽修",
        "paragraphs": [
            "來時沙磧已冰霜，飛過江南木葉黄。",
            "水闊天低雲暗澹，朔風吹起自成行。"
        ],
        "title": "鴈",
        "id": "5e8a5b80-4609-4802-a40e-47c20005a6cb"
    },
    {
        "author": "歐陽修",
        "paragraphs": [
            "依倚秋風氣象豪，似欺黄雀在蓬蒿。",
            "不知羽翼青冥上，腐鼠相隨勢亦高。"
        ],
        "title": "鶻",
        "id": "2778e950-015f-4932-9694-21c693a44d54"
    },
    {
        "author": "歐陽修",
        "paragraphs": [
            "受命分行攝上公，紫微人在玉華宮。",
            "樓臺碧瓦輝雲日，蓮芰清香带水風。",
            "每接少年嗟老病，尚能聯句惱詩翁。",
            "凌晨已事追佳賞，綠李甘瓜興未窮。"
        ],
        "title": "原甫致齋集禧余亦攝事後廟謹呈拙句兼簡聖俞",
        "id": "562b46df-88f4-414b-a297-2eef8d5f4ef6"
    },
    {
        "author": "歐陽修",
        "paragraphs": [
            "場屋當年氣最雄，交游樽酒弟兄同。",
            "文章落筆傳都下，議論生鋒服座中。",
            "自古聖賢誰不死，況君門戶有清風。",
            "凋零三十年朋舊，在者多爲白髮翁。"
        ],
        "title": "同年秘書丞陳動之挽詞二首  其一",
        "id": "a3fa01f1-ebc7-42b9-9b59-275388740f60"
    },
    {
        "author": "歐陽修",
        "paragraphs": [
            "富貴聲名豈足論，死生榮辱等埃塵。",
            "青衫照日誇春榜，白首餘年哭故人。",
            "盛德不忘存誌刻，話言能記有朋親。",
            "吳江草木春風動，瀝酒誰瞻垅樹新。"
        ],
        "title": "同年秘書丞陳動之挽詞二首  其二",
        "id": "8fa18fd0-f3a2-4edf-bcc2-59d86d2169db"
    },
    {
        "author": "歐陽修",
        "paragraphs": [
            "夜雪真空曉更飄，龍墀風冷珮聲高。",
            "瓊花落處縈仙仗，玉殿光中認赭袍。",
            "下直笑談多樂事，平時罇酒屬吾曹。",
            "羨君年少才無敵，顧我雖衰飲尚豪。"
        ],
        "title": "奉和劉舍人初雪",
        "id": "43f96f46-17cb-42c0-8e12-28eae83109c8"
    },
    {
        "author": "歐陽修",
        "paragraphs": [
            "樹陰初合苔生暈，花蕊新成蜜滿脾。",
            "鸎燕各歸巢哺子，蛙魚共樂雨添池。",
            "少年春物今如此，老病衰翁了不知。",
            "飽食杜門何所事，日長偏與睡相宜。"
        ],
        "title": "暮春書事呈四舍人",
        "id": "072164e0-1a1b-4bab-8221-40cc4f04d6c8"
    },
    {
        "author": "歐陽修",
        "paragraphs": [
            "池面風來波瀲瀲，波間露下葉田田。",
            "誰於水上張青蓋，罩却紅粧唱採蓮。"
        ],
        "title": "荷葉",
        "id": "bc695ec3-515b-4aee-8fc3-955a0ae32b9b"
    },
    {
        "author": "歐陽修",
        "paragraphs": [
            "深院無人鎖曲池，莓苔繞岸雨生衣。",
            "綠萍合處蜻蜓立，紅蓼開時蛺蝶飛。"
        ],
        "title": "小池",
        "id": "eca470d7-76bf-4d96-a364-08443bafde52"
    },
    {
        "author": "歐陽修",
        "paragraphs": [
            "風牽釣線裊長竿，短笠輕蓑細草間。",
            "春雨濛濛看不見，水煙埋却面前山。"
        ],
        "title": "釣者",
        "id": "e03e9510-3ae4-4ad0-bcea-8fbde9f52e99"
    },
    {
        "author": "歐陽修",
        "paragraphs": [
            "一夜新霜著瓦輕，芭蕉心折敗荷傾。",
            "奈寒惟有東籬菊，金蕊繁開曉更清。"
        ],
        "tags": [
            "寓人",
            "咏物",
            "菊花",
            "言志",
            "咏物诗",
            "品格"
        ],
        "title": "霜",
        "id": "12c18cfe-370a-4885-a7db-9058d92e63ee"
    },
    {
        "author": "歐陽修",
        "paragraphs": [
            "日出東籬黄雀驚，雪銷春動草芽生。",
            "土坡平慢陂田闊，橫載童兒带犢行。"
        ],
        "title": "牛",
        "id": "2964aefa-3aff-4c64-ae13-acaafc5edf9e"
    },
    {
        "author": "歐陽修",
        "paragraphs": [
            "祕訣誰傳妙若神，能將題品徧朝紳。",
            "因言禍福兼忠孝，吾愛君平善誨人。"
        ],
        "title": "送劉虛白二首  其一",
        "id": "16bd99ea-20e1-41ec-9a1e-e402427ce583"
    },
    {
        "author": "歐陽修",
        "paragraphs": [
            "我嗟韁鎖若牽拘，久羨南山去結廬。",
            "自顧豈勞君借譽，偶然章服裹猿狙。"
        ],
        "title": "送劉虛白二首  其二",
        "id": "d7f7c832-3755-4a32-8746-394a8a390429"
    },
    {
        "author": "歐陽修",
        "paragraphs": [
            "南國鄰鄉邑，東都並雋遊。",
            "賜袍聯唱第，命相見封侯。",
            "念昔趨黄閤，相看笑白頭。",
            "盛衰同俯仰，旌旐送山丘。"
        ],
        "title": "劉丞相挽詞二首  其一",
        "id": "f2cd1d92-d3f2-4ff4-8d40-2c0bd6a02970"
    },
    {
        "author": "歐陽修",
        "paragraphs": [
            "連章相府辭榮寵，擁旆名都出鎮臨。",
            "年少已推能宰社，鄉人終不見揮金。",
            "長蛟息浪歸帆穩，喬木生煙蔽日深。",
            "平昔家庭敦友愛，可憐松檟亦連陰。"
        ],
        "title": "劉丞相挽詞二首  其二",
        "id": "747eafa0-8d1e-4442-91ef-e916dddeec20"
    },
    {
        "author": "歐陽修",
        "paragraphs": [
            "龍門長恨晚方登，便以忘年接後生。",
            "談劇每容陪玉麈，飲豪常憶困金觥。",
            "冰開御水春應綠，雲破淮天月自明。",
            "醉倒離筵聽別曲，醒來猶尚記餘聲。"
        ],
        "title": "寄大名程資政琳",
        "id": "85713d5a-1511-48d9-bf4d-1eddf357836c"
    },
    {
        "author": "歐陽修",
        "paragraphs": [
            "東齋坐客飲方豪，誰報風簾雪已飄。",
            "貪聽罇前歌裊裊，不聞窗外響蕭蕭。",
            "已憐殘臘催梅蕊，更約新春探柳條。",
            "共憶瀛洲人獨直，神仙清景正寥寥。"
        ],
        "title": "東齋對雪有懷",
        "id": "082bba94-ca03-4b4a-a943-b6d6fde499c9"
    },
    {
        "author": "歐陽修",
        "paragraphs": [
            "雪壓宮牆鎖禁城，沉沉樓殿景尤清。",
            "玉堂影亂燈交晃，銀闕光寒夜自明。",
            "塵暗圖書愁獨直，人閑鈴索久無聲。",
            "鑾坡地峻誰能到，莫惜宮壺酒屢傾。"
        ],
        "title": "雪後玉堂夜直",
        "id": "8ca61147-4ef4-4f68-89d0-92bf1f1044a2"
    },
    {
        "author": "歐陽修",
        "paragraphs": [
            "鎖印春風雪入簾，天寒鳥雀聚空簷。",
            "青幡受歲兒童喜，白髮催人老病添。",
            "艷舞回腰飛玉盞，清吟擁鼻對冰蟾。",
            "相從一笑兩莫得，簿領區區嘆米鹽。"
        ],
        "title": "官舍假日書懷奉呈子華內翰長文原甫景仁舍人聖俞博士",
        "id": "99d1332c-e895-436f-8a7c-bf2d89e613a8"
    },
    {
        "author": "歐陽修",
        "paragraphs": [
            "池上雖然無皓魄，罇前殊未減清歡。",
            "綠醅自有寒中力，紅粉尤宜燭下看。",
            "羅綺塵隨歌扇動，管絃聲雜雨荷乾。",
            "客舟閑卧王夫子，詩陣教誰主將壇。"
        ],
        "title": "酬王君玉中秋席上待月值雨",
        "id": "1685e77a-3403-43e5-9a20-47a883f539e0"
    },
    {
        "author": "歐陽修",
        "paragraphs": [
            "試問玉蟾寒皎皎，何如銀燭亂熒熒。",
            "不知桂魄今何在，應在吾家紫石屏。"
        ],
        "title": "中秋不見月問客",
        "id": "56978998-ec96-48ba-a89b-a7079dbe50b8"
    },
    {
        "author": "歐陽修",
        "paragraphs": [
            "數竿蒼翠寫生綃，寄我公齋伴寂寥。",
            "不待雪霜常凜凜，雖無風雨自蕭蕭。",
            "嗟予心志俱憔悴，羨子文章騁富饒。",
            "嗣以嘉篇誠厚貺，遠慚爲報乏瓊瑶。"
        ],
        "title": "張仲通示墨竹嗣以嘉篇豈勝飲玩聊以四韻仰酬厚貺",
        "id": "aafe4ba8-1991-4094-a49b-3f4ab3603eca"
    },
    {
        "author": "歐陽修",
        "paragraphs": [
            "東津淥水南山色，夢寐襄陽二十年。",
            "顧我百憂今白首，羨君千騎若登仙。",
            "花開漢女游堤上，人看仙翁擁道邊。",
            "況有玉鍾應不負，夜槽春酒響如泉。"
        ],
        "title": "奉寄襄陽張學士兄",
        "id": "916fe4c8-24f8-49ec-b604-7f7a43dfa677"
    },
    {
        "author": "歐陽修",
        "paragraphs": [
            "寒夜分曹直，嚴城隔幾層。",
            "予慚批鳳詔，君歎守螢燈。",
            "病骨羸漳浦，官書蠹羽陵。",
            "無嫌學舍冷，文字比清冰。"
        ],
        "title": "奉答聖俞宿直見寄之作",
        "id": "29792e1f-0c7a-447b-a59e-b11fa8a62f01"
    },
    {
        "author": "歐陽修",
        "paragraphs": [
            "遥知好睡紫微郎，枕簟清薰綠蕙芳。",
            "五色詔成人不到，萬年風動閣生涼。",
            "平時下直歸宜早，陋巷相過意未忘。",
            "楊子不煩多載酒，主人猶可具黄粱。"
        ],
        "title": "和原甫舍人閣下午寢歸有作",
        "id": "9137dc4a-58c3-4633-a222-ad28fbbb3511"
    },
    {
        "author": "歐陽修",
        "paragraphs": [
            "東城移疾久離居，安得疑蛇意盡祛。",
            "諸老何爲讒賈誼，君王猶未識相如。",
            "浮沉俗喜隨時態，磊落材多與世踈。",
            "誰謂文章金馬客，翻同憔悴楚三閭。"
        ],
        "title": "聞原甫久在病告有感",
        "id": "b1cdd6fc-e5e9-4a61-ba92-2dd82acdf1e0"
    },
    {
        "author": "歐陽修",
        "paragraphs": [
            "試筆消長日，躭書遣百憂。",
            "餘生得如此，萬事復何求。",
            "黄犬可爲戒，白雲當自由。",
            "無將一抔土，欲塞九河流。"
        ],
        "title": "試筆",
        "id": "5dc8b967-ad2c-4939-a431-b6291c020c51"
    },
    {
        "author": "歐陽修",
        "paragraphs": [
            "曾向齋宮詠麥秋，綠陰佳樹覆牆頭。",
            "重來滿地新霜葉，却憶初聞黄栗留。"
        ],
        "title": "齋宮感事寄原甫學士",
        "id": "6a64fb46-acc3-4f28-975f-66bd41416134"
    },
    {
        "author": "歐陽修",
        "paragraphs": [
            "弊居回看如蛙穴，華宇來棲若燕身。",
            "敢望笙歌行樂事，只憂無米過來春。"
        ],
        "title": "戲答仲儀口號",
        "id": "37429624-8693-4500-ae66-73416869971d"
    },
    {
        "author": "歐陽修",
        "paragraphs": [
            "層構嚴清禁，披圖爛寶文。",
            "虹蜺光照物，龍鳳勢騰雲。",
            "妙極功歸一，真隨體自分。",
            "孝思遵寶訓，聖業廣惟勤。"
        ],
        "title": "觀龍圖閣三聖御書應制",
        "id": "158a7d3e-f316-4758-9dac-01e323eeb984"
    },
    {
        "author": "歐陽修",
        "paragraphs": [
            "東閤三朝多大事，營丘二載足閑辭。",
            "近詩留作歸榮集，何日歸田自集詩。"
        ],
        "title": "題東閣後集",
        "id": "ab045c91-c429-4359-94bc-f92e2d680e49"
    },
    {
        "author": "歐陽修",
        "paragraphs": [
            "日長漸覺逍遥樂，何況終朝無事人。",
            "安得遂爲無事者，人間萬慮不關身。"
        ],
        "title": "日長偶書",
        "id": "127b731b-7ece-4ff9-b551-5827c033db86"
    },
    {
        "author": "歐陽修",
        "paragraphs": [
            "豐樂山前一醉翁，餘齡有幾百憂攻。",
            "平生自恃心無媿，直道誠知世不容。",
            "換骨莫求丹九轉，榮名豈在祿千鍾。",
            "明年今日如尋我，潁水東西問老農。"
        ],
        "title": "寄答王仲儀太尉素",
        "id": "57917693-713a-46a4-82d3-cec2d8f65bc5"
    },
    {
        "author": "歐陽修",
        "paragraphs": [
            "報國勤勞已蔑聞，終身榮遇最無倫。",
            "老爲南畝一夫去，猶是東宮二品臣。",
            "侍從籍通清切禁，笑歌行作太平民。",
            "欲知念舊君恩厚，二者難兼始兩人。"
        ],
        "title": "解官後答韓魏公見寄",
        "id": "ad33237e-b3dc-4141-910f-b52760c9d0eb"
    },
    {
        "author": "歐陽修",
        "paragraphs": [
            "掩涕發陳編，追思二十年。",
            "門生今白首，墓木已蒼煙。",
            "報國如乖願，歸耕寧買田。",
            "此言今始踐，知不愧黄泉。"
        ],
        "title": "余昔留守南都得與杜祁公唱和詩有答公見贈二十韻之卒章云報國如乖願歸耕寧買田期無辱知己肯逐利名遷逮今二十有二年祁公捐館亦十有五年矣而余始蒙恩得遂退休之請追懷平昔不勝感涕輒爲短句置公祠堂",
        "id": "f27c910a-3074-4d1b-8578-e448f2e58de8"
    },
    {
        "author": "歐陽修",
        "paragraphs": [
            "日久都城車馬喧，豈知風月屬三賢。",
            "唱高誰敢投詩社，行處人爭看地仙。",
            "酒面撥醅浮大白，舞腰催拍趁繁絃。",
            "與公等是休官者，方把鋤犁學事田。"
        ],
        "title": "答端明王尚書見寄兼簡景仁文裕二侍郎二首  其一",
        "id": "59a64416-fbb2-4040-bacd-ed72c325b4a0"
    },
    {
        "author": "歐陽修",
        "paragraphs": [
            "多病新還太守章，歸來白首興何長。",
            "琴書自是千金產，日月閑銷百刻香。",
            "尚有俸錢酤美酒，自栽花圃趁新陽。",
            "醉翁生計今如此，一笑何時共一觴。"
        ],
        "title": "答端明王尚書見寄兼簡景仁文裕二侍郎二首  其二",
        "id": "833afb11-0a60-4138-aabd-21014a9a602e"
    },
    {
        "author": "歐陽修",
        "paragraphs": [
            "清才四紀擅時名，晚卜丘林遂解纓。",
            "欲借青春藏向此，須知白首尚多情。",
            "水浮花出人間去，山近雲從席上生。",
            "漫說市朝堪大隱，仙家誰信在重城。"
        ],
        "title": "寄題景純學士藏春塢新居",
        "id": "21c2f37b-4107-4d76-8c41-67c1e7752ff9"
    },
    {
        "author": "歐陽修",
        "paragraphs": [
            "古來交道愧難終，此會今時豈易逢。",
            "出處三朝俱白首，凋零萬木見青松。",
            "公能不遠來千里，我病猶堪釂一鍾。",
            "已勝山陰空興盡，且留歸駕爲從容。"
        ],
        "title": "會老堂",
        "id": "10fbb2f6-3620-412c-9db7-0cb99609c856"
    },
    {
        "author": "歐陽修",
        "paragraphs": [
            "積雨荒庭徧綠苔，西堂瀟灑爲誰開。",
            "愛酒少師花落去，彈琴道士月明來。",
            "雞啼日午衡門靜，鶴淚風清晝夢回。",
            "野老但欣南畝伴，豈知名籍在蓬萊。"
        ],
        "title": "叔平少師去後會老堂獨坐偶成",
        "id": "716b33ac-dfab-4700-9a22-341cf823502f"
    },
    {
        "author": "歐陽修",
        "paragraphs": [
            "悠悠身世比浮雲，白首歸來潁水濆。",
            "曾看元臣調鼎鼐，却尋田叟問耕耘。",
            "一生勤苦書千卷，萬事銷磨酒百分。",
            "放浪豈無方外士，尚思親友念離羣。"
        ],
        "title": "退居述懷寄北京韓侍中二首  其一",
        "id": "943d5a43-b156-4e9c-927d-991504eb3a63"
    },
    {
        "author": "歐陽修",
        "paragraphs": [
            "書殿宮臣寵並叨，不同憔悴返漁樵。",
            "無窮興味閑中得，强半光陰醉裏銷。",
            "靜愛竹時來野寺，獨尋春偶過溪橋。",
            "猶須五物稱居士，不及顔回飲一瓢。"
        ],
        "title": "退居述懷寄北京韓侍中二首  其二",
        "id": "abd67362-5644-4e2e-ada4-4352bf0d14d1"
    },
    {
        "author": "歐陽修",
        "paragraphs": [
            "門無車轍紫苔侵，雞犬蕭條陋巷深。",
            "寄語彈琴潘道士，雨中尋得越江吟。"
        ],
        "title": "贈潘道士",
        "id": "4c5b1b87-096a-4199-8ee0-a1741b0a0023"
    },
    {
        "author": "歐陽修",
        "paragraphs": [
            "老得閑來興味長，問將何事送餘光。",
            "春寒擁被三竿日，宴坐忘言一炷香。",
            "報國愧無功尺寸，歸田仍值歲豐穰。",
            "樞庭任重才餘暇，猶有新篇寄草堂。"
        ],
        "title": "答樞密吳給事見寄",
        "id": "506c04e9-b376-4a36-be97-e482314f195e"
    },
    {
        "author": "歐陽修",
        "paragraphs": [
            "三朝竊寵幸逢辰，晚節恩深許乞身。",
            "無用物中仍老病，太平時得作閑人。",
            "鳴琴酌酒留嘉客，引水栽花過一春。",
            "惟恨江淹才已盡，難酬開府句清新。"
        ],
        "title": "答判班孫待制見寄",
        "id": "dbd1bff0-c27a-4660-89c0-eb6e81eecbc3"
    },
    {
        "author": "歐陽修",
        "paragraphs": [
            "積雨新晴漲碧溪，偶尋行處獨依依。",
            "綠陰黄鳥春歸後，紅蘤青苔人跡稀。",
            "萍匝汀洲魚自躍，日長欄檻燕交飛。",
            "林僧不用相迎送，吾欲臺頭坐釣磯。"
        ],
        "tags": [
            "西湖"
        ],
        "title": "初夏西湖",
        "id": "a3520fb0-f9a0-4164-bc3b-e5d9be36598c"
    },
    {
        "author": "歐陽修",
        "paragraphs": [
            "誰謂蕭條潁水邊，能令嘉客少留連。",
            "肥魚美酒偏宜老，明月清風不用錢。",
            "況值湖園方首夏，正當櫻筍似三川。",
            "自知不及南都會，勉彊猶須詫短篇。"
        ],
        "title": "寄河陽王宣徽",
        "id": "d59c3038-548d-4aa7-9327-631de680e958"
    },
    {
        "author": "歐陽修",
        "paragraphs": [
            "人事從來無處定，世塗多故踐言難。",
            "誰知潁水閑居士，十頃西湖一釣竿。"
        ],
        "tags": [
            "西湖"
        ],
        "title": "寄韓子華",
        "id": "18495352-d054-4a37-9da2-e167a0c78f39"
    },
    {
        "author": "歐陽修",
        "paragraphs": [
            "平生志業有誰先，落筆文章海內傳。",
            "昨日都城應紙貴，開簾却扇見新篇。"
        ],
        "title": "戲劉原甫  其一",
        "id": "b916c724-09e3-4625-9ce2-ba103aa4d33d"
    },
    {
        "author": "歐陽修",
        "paragraphs": [
            "仙家千載一何長，浮世空驚日月忙。",
            "洞裏新花莫相笑，劉郎今是老劉郎。"
        ],
        "title": "戲劉原甫  其二",
        "id": "b4390910-e273-4343-92af-c4909a44f7d2"
    },
    {
        "author": "歐陽修",
        "paragraphs": [
            "長橋南走羣山間，中有雍子之名園。",
            "蒼雲蔽天竹色浄，暖日撲地花氣繁。",
            "飛泉來從遠嶺背，林下曲折寒波翻。",
            "珍禽不可見毛羽，數聲清絕如哀彈。",
            "我來據石弄瑟瑟，惟恐日暮登歸軒。",
            "塵紛解剝耳目異，祗疑夢入神仙村。",
            "知君襟尚我同好，作詩閎放莫可攀。",
            "高篇絕景兩不及，久之想像空冥煩。"
        ],
        "title": "和子履遊泗上雍家園",
        "id": "7ff4155a-89c1-48dc-beca-fc043a88ea0b"
    },
    {
        "author": "歐陽修",
        "paragraphs": [
            "漢詔崇儒術，虞庠講帝猷。",
            "叢楹新寶構，萬杵逐歡謳。",
            "照爛雲甍麗，回環璧水流。",
            "冠童儀盛魯，蒿柱德同周。",
            "舞翟彌文郁，橫經盛禮脩。",
            "微生聽昕鼓，願齒夏弦游。"
        ],
        "title": "詔重修太學詩",
        "id": "0ef485ec-e370-4ff4-9b29-6e8c27e8fe3b"
    },
    {
        "author": "歐陽修",
        "paragraphs": [
            "盛禮郊儀肅，純音帝樂清。",
            "葳蕤飄翠羽，赫奕展華旌。",
            "鳳邸光交覆，鸞旗色共明。",
            "繽紛拂葩蓋，輝映雜緌纓。",
            "且異文竿飾，非同翿舞名。",
            "竹宮歌毖祀，雅曲播遺聲。"
        ],
        "title": "翠旌詩",
        "id": "155a093b-d3a7-4118-bebb-aac2191c6136"
    },
    {
        "author": "歐陽修",
        "paragraphs": [
            "豳籥迎寒至，商飚應節流。",
            "戎容修大獮，殺氣順行秋。",
            "多稼登方茂，三農隙始休。",
            "飲歸軍實獻，誓眾黻爲裘。",
            "索享儀非蠟，圍田禮異蒐。",
            "國威思遠播，神武暢皇猷。"
        ],
        "title": "秋獮詩",
        "id": "eed5ede0-f894-4f5f-8e2f-0c011d1da441"
    },
    {
        "author": "歐陽修",
        "paragraphs": [
            "無正文。"
        ],
        "title": "博愛無私詩",
        "id": "6069a605-17aa-483a-baf5-2901416a0462"
    },
    {
        "author": "歐陽修",
        "paragraphs": [
            "萌牙資暖律，養育本仁心。",
            "顧彼蒼生意，安知帝力深。"
        ],
        "title": "春帖子詞 皇帝閤六首 其一",
        "id": "1754e286-c184-40c3-8aee-e19eff4e5ab7"
    },
    {
        "author": "歐陽修",
        "paragraphs": [
            "陽進升君子，陰消退小人。",
            "聖君南面治，布政法新春。"
        ],
        "title": "春帖子詞 皇帝閤六首 其二",
        "id": "02420d75-5e83-4f97-be8b-fe3a77ccdf4d"
    },
    {
        "author": "歐陽修",
        "paragraphs": [
            "氣候三陽始，勾萌萬物新。",
            "雷聲初發號，天下已知春。"
        ],
        "title": "春帖子詞 皇帝閤六首 其三",
        "id": "15ba3125-813e-4171-a515-38d103116914"
    },
    {
        "author": "歐陽修",
        "paragraphs": [
            "玉琯氣來灰已動，東郊風至曉先迎。",
            "乾坤有信如符契，草木無知但發生。"
        ],
        "title": "春帖子詞 皇帝閤六首 其四",
        "id": "8da59df3-d4e7-4079-9209-d26437f3be6b"
    },
    {
        "author": "歐陽修",
        "paragraphs": [
            "朝雲藹藹弄春暉，萬木欣欣暖尚微。",
            "造化未嘗私一物，各隨妍醜自芳菲。"
        ],
        "title": "春帖子詞 皇帝閤六首 其五",
        "id": "577e1f50-8401-493d-a2e8-42da61e2a262"
    },
    {
        "author": "歐陽修",
        "paragraphs": [
            "熙熙人物樂春臺，風送春從天上來。",
            "玉輦經年不遊幸，上林花好莫爭開。"
        ],
        "title": "春帖子詞 皇帝閤六首 其六",
        "id": "e5a174b5-d1df-40b8-871f-c8361be2756f"
    },
    {
        "author": "歐陽修",
        "paragraphs": [
            "御水冰銷綠，宮梅雪壓香。",
            "新年賀交泰，白日漸舒長。"
        ],
        "title": "春帖子詞 皇后閤五首 其一",
        "id": "b995edd6-85cf-499d-ab69-462093ff3c2a"
    },
    {
        "author": "歐陽修",
        "paragraphs": [
            "藹藹珠簾日，溶溶碧瓦煙。",
            "漪漣采荇水，和暖浴蠶天。"
        ],
        "title": "春帖子詞 皇后閤五首 其二",
        "id": "ca87c5c0-5cb9-4da7-a2c8-3e571ca400a7"
    },
    {
        "author": "歐陽修",
        "paragraphs": [
            "初欣綵勝迎春早，已覺雞人報漏遲。",
            "風色結寒猶料峭，天光煦物已融怡。"
        ],
        "title": "春帖子詞 皇后閤五首 其三",
        "id": "5244cd1a-dd48-4cf7-88da-6dfe935f48e0"
    },
    {
        "author": "歐陽修",
        "paragraphs": [
            "鸎寒未報宮花發，風暖還催臘雪銷。",
            "欲識春來自何處，先從天上斗回杓。"
        ],
        "title": "春帖子詞 皇后閤五首 其四",
        "id": "51ab03f2-5469-4610-b150-28e4d1d20a10"
    },
    {
        "author": "歐陽修",
        "paragraphs": [
            "三辰明潤琁璣運，四氣均調玉燭光。",
            "共喜新年獻椒酒，惟將萬壽祝君王。"
        ],
        "title": "春帖子詞 皇后閤五首 其五",
        "id": "620cfcf0-bcb1-48a3-929c-47c54d4ec2b2"
    },
    {
        "author": "歐陽修",
        "paragraphs": [
            "璅窗珠戶暖生煙，不覺新春換故年。",
            "眾卉爭妍競時態，却尋遺跡獨依然。"
        ],
        "title": "春帖子詞 溫成皇后閤四首 其一",
        "id": "ff040cb2-fd15-401c-9688-7ebd0a2bf1a2"
    },
    {
        "author": "歐陽修",
        "paragraphs": [
            "寶奩香歇掩鉛華，舊閤春歸老監嗟。",
            "畫棟重來當日燕，玉欄猶發去年花。"
        ],
        "title": "春帖子詞 溫成皇后閤四首 其二",
        "id": "2778a2d7-abe9-468f-b87f-56aebcbc8d0f"
    },
    {
        "author": "歐陽修",
        "paragraphs": [
            "椒壁輕寒轉曉暉，珠簾不動暖風微。",
            "可憐春色來依舊，惟有餘香散不歸。"
        ],
        "title": "春帖子詞 溫成皇后閤四首 其三",
        "id": "3963a152-092d-44df-85b2-62ac36570794"
    },
    {
        "author": "歐陽修",
        "paragraphs": [
            "內助從來上所嘉，新春不忍見新花。",
            "君王念舊憐遺族，常使無權保厥家。"
        ],
        "title": "春帖子詞 溫成皇后閤四首 其四",
        "id": "3f9d1260-05c9-424a-9922-f9ffe626491e"
    },
    {
        "author": "歐陽修",
        "paragraphs": [
            "太史頒時令，農家候土牛。",
            "青林自花發，黄屋爲民憂。"
        ],
        "title": "春帖子詞 夫人閤五首 其一",
        "id": "d0aaa5d6-db54-4bcb-9413-4b0f4b1d65ff"
    },
    {
        "author": "歐陽修",
        "paragraphs": [
            "元會千官集，新春萬物同。",
            "測圭知日永，占歲嘉時豐。"
        ],
        "title": "春帖子詞 夫人閤五首 其二",
        "id": "c560bd2c-447c-4082-9f1e-95f43afb2d1e"
    },
    {
        "author": "歐陽修",
        "paragraphs": [
            "黄金未變千絲柳，白日初遲百刻香。",
            "聖主本無聲色惑，宮花不用妬新粧。"
        ],
        "title": "春帖子詞 夫人閤五首 其三",
        "id": "f981be66-c28c-40ed-8369-7e5cf054b5ef"
    },
    {
        "author": "歐陽修",
        "paragraphs": [
            "微風池沼輕澌漾，旭日樓臺瑞藹浮。",
            "四海懽聲歌帝澤，萬家春色滿皇州。"
        ],
        "title": "春帖子詞 夫人閤五首 其四",
        "id": "bee02362-bf7a-46e2-891c-21d6b8fcb9eb"
    },
    {
        "author": "歐陽修",
        "paragraphs": [
            "玉殿籤聲玉漏催，綵花金勝巧先裁。",
            "宿雲容與朝暉麗，共喜春隨曙色來。"
        ],
        "title": "春帖子詞 夫人閤五首 其五",
        "id": "0af8d936-2b75-45d2-b0c5-d8e5d481f143"
    },
    {
        "author": "歐陽修",
        "paragraphs": [
            "天清槐露浥，歲熟麥風涼。",
            "五日標嘉節，行齡獻壽觴。"
        ],
        "title": "端午帖子詞 皇帝閤六首 其一",
        "id": "6a854c8f-bf3b-4253-b46a-5b9f4179b77e"
    },
    {
        "author": "歐陽修",
        "paragraphs": [
            "午位星杓正，人間令節同。",
            "四時和玉燭，萬物被薰風。"
        ],
        "title": "端午帖子詞 皇帝閤六首 其二",
        "id": "89dffab8-cacc-4147-a0c4-e83fb890293d"
    },
    {
        "author": "歐陽修",
        "paragraphs": [
            "舜舞來遐俗，堯仁浹九區。",
            "五兵消以德，何用赤靈符。"
        ],
        "title": "端午帖子詞 皇帝閤六首 其三",
        "id": "0bf5e5b6-8314-4c6d-a700-9cbf96d0e824"
    },
    {
        "author": "歐陽修",
        "paragraphs": [
            "楚國因讒逐屈原，終身無復入君門。",
            "願因角黍詢遺俗，可鑒前王惑巧言。"
        ],
        "title": "端午帖子詞 皇帝閤六首 其四",
        "id": "08d089ee-c653-43bf-af07-7c8264a699f4"
    },
    {
        "author": "歐陽修",
        "paragraphs": [
            "嘉辰共喜沐蘭湯，毒沴何須採艾禳。",
            "但得皋夔調鼎鼐，自然災祲變休祥。"
        ],
        "title": "端午帖子詞 皇帝閤六首 其五",
        "id": "105db9dd-508e-4f5c-a1fa-68a2a3388e6a"
    },
    {
        "author": "歐陽修",
        "paragraphs": [
            "炎暉流爍蕙風薰，草木蕃滋德澤均。",
            "畜藥蠲痾雖故事，使民無疾乃深仁。"
        ],
        "title": "端午帖子詞 皇帝閤六首 其六",
        "id": "db7fbdac-e5c3-459b-86ca-2b17d2cb0b1f"
    },
    {
        "author": "歐陽修",
        "paragraphs": [
            "畫扇催迎暑，靈符喜辟邪。",
            "風光麗宮禁，時節重仙家。"
        ],
        "title": "端午帖子詞 皇后閤五首 其一",
        "id": "0d66c6ac-68e1-4667-ae64-c90c24247810"
    },
    {
        "author": "歐陽修",
        "paragraphs": [
            "椒塗承茂渥，嬪壺範柔儀。",
            "更以親蠶繭，紉爲續命絲。"
        ],
        "title": "端午帖子詞 皇后閤五首 其二",
        "id": "838a2e3a-bf96-4ef5-b835-d952ca9141eb"
    },
    {
        "author": "歐陽修",
        "paragraphs": [
            "覆檻午陰黄鳥囀，烘簾曉日絳榴繁。",
            "六宮綵縷爭新巧，共續千齡奉至尊。"
        ],
        "title": "端午帖子詞 皇后閤五首 其三",
        "id": "8dda726b-7cda-4098-b1c4-47ede437c059"
    },
    {
        "author": "歐陽修",
        "paragraphs": [
            "紫蘭淅淅光風轉，綠葉陰陰禁苑涼。",
            "天子萬機多暇日，喜逢嘉節奉瑶觴。"
        ],
        "title": "端午帖子詞 皇后閤五首 其四",
        "id": "28d514fc-f947-4f04-9f0a-942d604f0aec"
    },
    {
        "author": "歐陽修",
        "paragraphs": [
            "五色雙絲獻女功，多因荆楚記遺風。",
            "聖君照物同天鑒，不用江心百鍊銅。"
        ],
        "title": "端午帖子詞 皇后閤五首 其五",
        "id": "e93d42ff-81d6-4230-b796-587a1e471766"
    },
    {
        "author": "歐陽修",
        "paragraphs": [
            "密葉花成子，新巢燕引雛。",
            "君心多感舊，誰獻辟兵符。"
        ],
        "title": "端午帖子詞 溫成皇后閤四首 其一",
        "id": "31731eed-afcb-4faa-9b4f-545bc7af020c"
    },
    {
        "author": "歐陽修",
        "paragraphs": [
            "旭日映簾生，流暉槿艷明。",
            "紅顔易零落，何異此花榮。"
        ],
        "title": "端午帖子詞 溫成皇后閤四首 其二",
        "id": "0372ef54-85e9-472a-856e-010b2d90e975"
    },
    {
        "author": "歐陽修",
        "paragraphs": [
            "綵縷誰云能續命，玉奩空自鎖遺香。",
            "白頭舊監悲時節，珠閤無人夏日長。"
        ],
        "title": "端午帖子詞 溫成皇后閤四首 其三",
        "id": "4c8ea70e-dac0-4f14-b191-2faa9c7dd96b"
    },
    {
        "author": "歐陽修",
        "paragraphs": [
            "依依節物舊年光，人去花開益可傷。",
            "聖主聰明無色惑，不須西國返魂香。"
        ],
        "title": "端午帖子詞 溫成皇后閤四首 其四",
        "id": "ef4ccd8b-0b96-4710-a766-83ef6242eaae"
    },
    {
        "author": "歐陽修",
        "paragraphs": [
            "梅黄初過雨，麥實已登秋。",
            "避暑多佳賞，皇歡奉豫遊。"
        ],
        "title": "端午帖子詞 夫人閤五首 其一",
        "id": "84320064-534c-4149-8ced-c3a73a76c884"
    },
    {
        "author": "歐陽修",
        "paragraphs": [
            "鳴蜩驚早夏，鬭草及良辰。",
            "共薦菖華酒，君王壽萬春。"
        ],
        "title": "端午帖子詞 夫人閤五首 其二",
        "id": "2d9964c7-bc06-47fc-bbd7-ca6bc04049ad"
    },
    {
        "author": "歐陽修",
        "paragraphs": [
            "楚俗傳筒黍，江人喜競舡。",
            "深宮亦行樂，綵索續長年。"
        ],
        "title": "端午帖子詞 夫人閤五首 其三",
        "id": "ab384dfa-e86f-4609-b252-cf277cd1a1cb"
    },
    {
        "author": "歐陽修",
        "paragraphs": [
            "涼生玉宇來風細，日永金徒報漏稀。",
            "皎潔冰壺清水殿，三千爭捧赭黄衣。"
        ],
        "title": "端午帖子詞 夫人閤五首 其四",
        "id": "857b1f88-2787-4f1c-8185-de9826a4ed34"
    },
    {
        "author": "歐陽修",
        "paragraphs": [
            "仙盤冷泛銀河露，紈扇香摇綠蕙風。",
            "禁掖自應無暑氣，瑶臺金闕水精宮。"
        ],
        "title": "端午帖子詞 夫人閤五首 其五",
        "id": "29282e5b-72f8-4a6b-8895-1dc695b8408e"
    },
    {
        "author": "歐陽修",
        "paragraphs": [
            "天容清永晝，風色秀含薰。",
            "五日逢佳節，千齡奉聖君。"
        ],
        "title": "端午帖子 皇帝閤六首 其一",
        "id": "8ffde9e1-9532-43a0-b317-b67f3ba73a3c"
    },
    {
        "author": "歐陽修",
        "paragraphs": [
            "綵索盤中結，楊梅糉裏紅。",
            "宮闈九重樂，風俗萬方同。"
        ],
        "title": "端午帖子 皇帝閤六首 其二",
        "id": "347aab13-af9b-418e-a25b-e0acf0702a9a"
    },
    {
        "author": "歐陽修",
        "paragraphs": [
            "寶典標靈日，明離正午方。",
            "五行當火德，萬壽續天長。"
        ],
        "title": "端午帖子 皇帝閤六首 其三",
        "id": "639e9c58-25a8-46f2-9d8e-0d773674eb89"
    },
    {
        "author": "歐陽修",
        "paragraphs": [
            "歲時令節多休宴，風俗靈辰重祓禳。",
            "肅穆皇居百神衛，滌邪寧待浴蘭湯。"
        ],
        "title": "端午帖子 皇帝閤六首 其四",
        "id": "dc0a14e4-6e0d-4089-acd4-6c19ee5a7bb3"
    },
    {
        "author": "歐陽修",
        "paragraphs": [
            "香菰黏米著佳名，古俗相傳豈足矜。",
            "天子明堂遵月令，含桃初薦黍新登。"
        ],
        "title": "端午帖子 皇帝閤六首 其五",
        "id": "34dd347f-556b-4e28-a268-5cc7cb0b822f"
    },
    {
        "author": "歐陽修",
        "paragraphs": [
            "聖主憂勤致治平，仁風惠澤被羣生。",
            "自然四海歸文德，何用靈符號辟兵。"
        ],
        "title": "端午帖子 皇帝閤六首 其六",
        "id": "cee57301-dcce-450d-a928-0e217b19bb10"
    },
    {
        "author": "歐陽修",
        "paragraphs": [
            "繭館覆柔桑，新絲引更長。",
            "紉爲五色縷，續壽獻君王。"
        ],
        "title": "端午帖子 皇后閤五首 其一",
        "id": "bfe2d1e1-fe22-4d12-b045-24357829ee44"
    },
    {
        "author": "歐陽修",
        "paragraphs": [
            "槐綠陰初合，榴繁豔欲然。",
            "翠筒傳角黍，嘉節慶年年。"
        ],
        "title": "端午帖子 皇后閤五首 其二",
        "id": "b406833e-a2c2-4103-a142-79cc9c695dfc"
    },
    {
        "author": "歐陽修",
        "paragraphs": [
            "煙含玉樹風生細，日永宮花漏出遲。",
            "深殿未嘗知暑氣，水精簾拂砌琉璃。"
        ],
        "title": "端午帖子 皇后閤五首 其三",
        "id": "f12853e7-aa0e-4aa2-9d79-ffbb9d090d6b"
    },
    {
        "author": "歐陽修",
        "paragraphs": [
            "玉壺冰彩瑩寒光，避暑宸遊樂未央。",
            "采艾不須禳毒沴，塗椒自已馥清香。"
        ],
        "title": "端午帖子 皇后閤五首 其四",
        "id": "16cc5419-09be-47ed-a15a-16c01bd216b4"
    },
    {
        "author": "歐陽修",
        "paragraphs": [
            "蘭苕擢秀迎風紫，槿豔繁開照日紅。",
            "嘉節相望傳有舊，深宮行樂自無窮。"
        ],
        "title": "端午帖子 皇后閤五首 其五",
        "id": "eb07276a-75e2-4f06-9b57-ae235d49e8dc"
    },
    {
        "author": "歐陽修",
        "paragraphs": [
            "香黍筒爲糉，靈苗艾作人。",
            "芳音邈已遠，節物自常新。"
        ],
        "title": "端午帖子 溫成閤四首 其一",
        "id": "29330150-0556-46ba-ae13-4cb146b3d328"
    },
    {
        "author": "歐陽修",
        "paragraphs": [
            "珠箔涼颸入，金壺晝刻長。",
            "鸞臺塵不動，銷盡故時香。"
        ],
        "title": "端午帖子 溫成閤四首 其二",
        "id": "daf085d0-3e48-42be-8c8e-2da13ec6883e"
    },
    {
        "author": "歐陽修",
        "paragraphs": [
            "聞說仙家事杳微，世傳真僞豈能知。",
            "遥思海上三山樂，寧記人間五日時。"
        ],
        "title": "端午帖子 溫成閤四首 其三",
        "id": "cbf7374e-8868-4d60-9047-9b321aad368b"
    },
    {
        "author": "歐陽修",
        "paragraphs": [
            "雲散風流歲月遷，君恩曾不減當年。",
            "非因掩面留遺愛，自爲難忘窈窕賢。"
        ],
        "title": "端午帖子 溫成閤四首 其四",
        "id": "31b74781-43f2-49c4-ad97-c99d473e16a3"
    },
    {
        "author": "歐陽修",
        "paragraphs": [
            "冰壺凝皓彩，水殿漾輕漣。",
            "繡繭誇新巧，縈絲喜續年。"
        ],
        "title": "端午帖子 夫人閤五首 其一",
        "id": "7a6d5f66-8e2e-4d95-a76e-09fb8611f6ae"
    },
    {
        "author": "歐陽修",
        "paragraphs": [
            "黄金仙杏粉，赤玉海榴房。",
            "共鬭今朝勝，盈襜百草香。"
        ],
        "title": "端午帖子 夫人閤五首 其二",
        "id": "2a18ca57-d036-41bc-acd3-d59fb3736b5b"
    },
    {
        "author": "歐陽修",
        "paragraphs": [
            "光風細細飄香轉，綠葉陰陰覆檻涼。",
            "雲物鮮明時節麗，水精宮殿侍君王。"
        ],
        "title": "端午帖子 夫人閤五首 其三",
        "id": "86400d4a-b034-4aaf-a80e-789d8b418c5f"
    },
    {
        "author": "歐陽修",
        "paragraphs": [
            "蓬萊仙闕彩雲中，端日欣逢歲歲同。",
            "皎潔霜紈空詠扇，深沉玉宇自生風。"
        ],
        "title": "端午帖子 夫人閤五首 其四",
        "id": "e3370112-72f7-402f-a16e-df5065946395"
    },
    {
        "author": "歐陽修",
        "paragraphs": [
            "古今風俗記佳辰，樂事深宮日日新。",
            "巧女金盤絲五色，皇家玉曆壽千春。"
        ],
        "title": "端午帖子 夫人閤五首 其五",
        "id": "4299d232-0b7f-463b-be8b-24a82df0e919"
    },
    {
        "author": "歐陽修",
        "paragraphs": [
            "蟾精雪魄孕雲荄，春入香腴一夜開。",
            "宿露枝頭藏玉塊，晴風庭面揭銀盃。"
        ],
        "title": "白牡丹",
        "id": "3915d60f-758a-4d66-877e-c5bcd903dddd"
    },
    {
        "author": "歐陽修",
        "paragraphs": [
            "溪邊野芙蓉，花水相媚好。",
            "半看池蓮盡，獨伴霜菊槁。"
        ],
        "title": "芙蓉花二首  其一",
        "id": "70205cca-8dff-459d-bc73-97a1f3875ec6"
    },
    {
        "author": "歐陽修",
        "paragraphs": [
            "紅芳曉露濃，綠樹秋風冷。",
            "共喜巧回春，不妨閑弄影。"
        ],
        "title": "芙蓉花二首  其二",
        "id": "6e9f7344-f877-4636-98c3-ad6c4d567f3a"
    },
    {
        "author": "歐陽修",
        "paragraphs": [
            "人言清禁紫薇郎，草詔紫薇花影傍。",
            "山木不知官況味，也隨紅日上東廓。"
        ],
        "title": "詩一首",
        "id": "fc79b1ec-0fc5-4b7a-9026-2e47dc637890"
    },
    {
        "author": "歐陽修",
        "paragraphs": [
            "文出升平世，禾生大有年。",
            "四克今日月，六合古山川。",
            "反朴次三五，古文丁一千。",
            "王功因各定，大作不相沿。",
            "主化布于下，人心孚自天。",
            "上方求士切，公亦立仁先。",
            "才行苟并至，位名尤兩全。",
            "末由弓冶手，安比父兄肩。",
            "幸及布衣仕，宜希守令先。",
            "尺刀元並用，丹白具同研。",
            "去吏多甘老，休兵坐力田。",
            "干戈包已久，永卜本文延。"
        ],
        "title": "詩一首",
        "id": "3ee679cb-4269-4d20-b244-66f7f6392bb1"
    },
    {
        "author": "歐陽修",
        "paragraphs": [
            "一句坐中得，片心天外來。"
        ],
        "title": "句  其一",
        "id": "50ba7995-c474-4c0f-a040-9c6049582612"
    },
    {
        "author": "歐陽修",
        "paragraphs": [
            "焚香答進士，撤幕待經生。"
        ],
        "title": "句  其二",
        "id": "a9e444fc-bbd9-4300-a2a7-8bace05b50ec"
    },
    {
        "author": "歐陽修",
        "paragraphs": [
            "最好花常最後開。"
        ],
        "title": "句  其三",
        "id": "1b05ae47-7e6e-42c1-84a5-780c91906352"
    },
    {
        "author": "歐陽修",
        "paragraphs": [
            "萬枝黄落風如射，猶自傳聲欲噬人。"
        ],
        "title": "句  其四",
        "id": "5b134ee6-b8b1-4c3a-b149-5b99fe86d89b"
    },
    {
        "author": "歐陽修",
        "paragraphs": [
            "蚤虱蚊虻罪一倫，未知蚊子重堪嗔。"
        ],
        "title": "句  其五",
        "id": "cf49d519-ccb5-4552-9c1e-8217d0bbac16"
    },
    {
        "author": "歐陽修",
        "paragraphs": [
            "秋花不落春花落，爲報詩人子細看。"
        ],
        "title": "句  其六",
        "id": "a10220d3-4863-47d5-9233-94f39d21067e"
    },
    {
        "author": "歐陽修",
        "paragraphs": [
            "奏邸獄冤誰與辨，高橋客死世通悲。"
        ],
        "title": "句  其七",
        "id": "af062a9d-d550-48d9-a3b7-01745bdcdc75"
    },
    {
        "author": "歐陽修",
        "paragraphs": [
            "尚記梨花村，依依聞暗香。"
        ],
        "title": "句  其八",
        "id": "f7c063e3-cf01-4dd5-b13f-9049181e11a6"
    },
    {
        "author": "歐陽修",
        "paragraphs": [
            "湖上野芙容，含思秋脈脈。",
            "娟娟如靜女，不肯傍阡陌。",
            "詩人杳未來，幽艷冷難宅。"
        ],
        "title": "句  其九",
        "id": "3c96a58d-e399-401d-8af6-978023e54196"
    },
    {
        "author": "歐陽修",
        "paragraphs": [
            "來時擘繭正探官。"
        ],
        "title": "句  其一○",
        "id": "bc9c46c8-bb37-4534-972c-58dc5796717b"
    },
    {
        "author": "歐陽修",
        "paragraphs": [
            "奕奕天河光不斷，有人正在長生殿。"
        ],
        "title": "句  其一一",
        "id": "b5f25706-988f-4283-9260-c56886e6cfab"
    },
    {
        "author": "歐陽修",
        "paragraphs": [
            "文章自古無憑據，唯願朱衣一點頭。"
        ],
        "title": "句  其一二",
        "id": "6b7ef1a1-cf00-4662-b88d-613f88b640fc"
    },
    {
        "author": "歐陽修",
        "paragraphs": [
            "酒粘衫袖重，花壓帽簷偏。"
        ],
        "title": "句  其一三",
        "id": "73579074-3a3d-443d-bedc-9133904824a1"
    },
    {
        "author": "王素",
        "paragraphs": [
            "寬猛三年無枉理，公私兼濟不欺心。",
            "如今受代朝天去，遮路人人淚滿襟。"
        ],
        "title": "題真定村寺",
        "id": "add59e8d-80ca-4013-a6c2-80603be6ff27"
    },
    {
        "author": "王素",
        "paragraphs": [
            "似去華胥國裏來，雲霞深處見樓臺。",
            "月光冷射雞窗急，驚覺遊仙夢一迴。"
        ],
        "title": "述夢",
        "id": "1f21040b-7234-418f-a9b8-063693e89859"
    },
    {
        "author": "王素",
        "paragraphs": [
            "虛碧中藏白玉京，夢魂飛入黄金城。",
            "何時再步烟霄外，皓齒仙童已掃廳。"
        ],
        "title": "詩一首",
        "id": "8c2fec07-cac8-491c-9c77-3792ee3624b1"
    },
    {
        "author": "呂公弼",
        "paragraphs": [
            "卜肆垂簾地，依然門徑開。",
            "沈冥時已往，思慕客猶來。",
            "鳥啄虛簷壞，狐穿古井摧。",
            "空餘舊磯石，歲歲長春苔。"
        ],
        "title": "嚴真觀",
        "id": "b8422a8d-36b5-4fae-8679-b1890e429924"
    },
    {
        "author": "呂公弼",
        "paragraphs": [
            "煙樹重城側，琴臺千古餘。",
            "早爲梁苑客，晚向茂陵居。",
            "賦給尚書筆，歸乘使者車。",
            "清風覿舊隱，長日聳鄉間。"
        ],
        "title": "琴臺",
        "id": "db42660d-8330-434a-bf53-1d91a86e0af5"
    },
    {
        "author": "呂公弼",
        "paragraphs": [
            "拂雲樓觀壯南城，符竹從來選擇精。",
            "地壓坤方諸國重，官遷漢省左曹清。",
            "霜嚴塞幕論兵略，春滿農效勸火畊。",
            "王佐才高時望治，歸來持橐上蓬瀛。"
        ],
        "title": "送桂州張田經略遷祠部",
        "id": "58dd4a48-a2e7-4e02-8cfe-b1053f18e58c"
    },
    {
        "author": "沈立",
        "paragraphs": [
            "拂雲高閣擬蓬萊，面向稽山鑑水開。",
            "文舉清尊無限樂，微之佳句不勝才。",
            "屢嘗雪夜凭朱檻，幾對花天醉綠杯。",
            "明主未容休退去，會須重乞一麾來。"
        ],
        "title": "和孔司封題蓬萊閣",
        "id": "59577805-198d-44fc-8e7a-f5967fac900f"
    },
    {
        "author": "沈立",
        "paragraphs": [
            "會稽四面是湖山，亭在湖山勝絕間。",
            "欄檻旋移芳草種，襟懷長伴白雲閒。",
            "乍登頓覺詩毫健，縱賞惟憂酒量慳。",
            "更是人生最榮處，綵雲朝暮奉慈顔。"
        ],
        "title": "判官廳新建壽樂堂",
        "id": "8fe7cc27-92ab-4b48-a64b-c27c591653c9"
    },
    {
        "author": "沈立",
        "paragraphs": [
            "岷蜀地千里，海棠花獨妍。",
            "萬株佳麗國，二月豔陽天。",
            "叢萼勻如布，修蕤巧似編。",
            "彤雲輕點綴，赤玉碎雕鎸。",
            "瑟瑟光輸瑩，猩猩血借鮮。",
            "淺深相向背，疏密遞勾牽。",
            "輕蒨重重染，丹砂細細研。",
            "蕊纖金粟拱，鬚嫩紫絲拳。",
            "紅蠟隨英滴，明璣著顆穿。",
            "初莖爭裊娜，翹幹共蹁躚。",
            "絕代知無價，生香不減𥴈。",
            "分靈應桂苑，鍾粹定星躔。",
            "木帝經邦相，花王入室賢。",
            "祥飚加翦拂，卿靄共陶甄。",
            "真宰陰推轂，句芒與著鞭。",
            "不須憂薄命，好爲惜流年。",
            "贊翼施生柄，扶持煦嫗權。",
            "主張韶令正，調燮淑威宣。",
            "和氣高低洽，芳心次第還。",
            "金釵人十二，珠履客三千。",
            "雲雨迷巫峽，風波怨洛川。",
            "娉婷宜住楚，妖冶合居燕。",
            "繡被通宵展，華燈徹曙燃。",
            "橫披前檻外，半出假山巔。",
            "暗羨遊蜂採，偷輸蟻穴沿。",
            "瘦嫌珊網織，柔怯女蘿纏。",
            "蓄恨憑誰訊，無言只自憐。",
            "文君酒壚伴，楊子草堂前。",
            "品格生來別，風流到老全。",
            "繁中生悵望，眾裏見喧闐。",
            "暄暖精神出，晴明意態便。",
            "關關鶯對語，兩兩燕高鶱。",
            "天上宜封殖，人閒偶佇延。",
            "共櫻圍別館，與杏擁斜阡。",
            "清暖簾爭卷，黄昏幕尚褰。",
            "低籠金轣𨌠，高映畫鞦韆。",
            "忽認梁園妓，深疑閬苑仙。",
            "匆匆來蕙圃，遠遠別芝田。",
            "羞隱暝濛霧，輕如淡蕩煙。",
            "乍逢開羽扇，初喜下雲軿。",
            "髣髴回星靨，依稀带翠鈿。",
            "五銖衣宛轉，七寶帳翩翾。",
            "獨立挨霓節，成行列彩旃。",
            "困宜欹虎枕，步好襯金蓮。",
            "舞定休回袖，妝濃不傅鉛。",
            "蓋張松鬰鬰，茵藉草芊芊。",
            "馥郁蘭供夢，扶疏柳伴眠。",
            "軀輕彌綽約，腰細更便嬛。",
            "婭姹常顒若，幽柔自灑然。",
            "侍兒羅白芷，婢子列芳荃。",
            "口口濃檀注，腮腮薄粉填。",
            "解圍施葉幄，買笑有榆錢。",
            "旖旎環瑶席，婆娑匝玳筵。",
            "嬌依屏曲曲，泣對露涓涓。",
            "南陌輕埃蔽，東郊夕照連。",
            "幾時休縹渺，從此識嬋娟。",
            "是處遺簪珥，誰家不管絃。",
            "妬姬貪恐失，戲稚惜何顛。",
            "折閃搔頭褪，擎摐約腕揎。",
            "戴遮鬟上鳳，裝壓鬢邊蟬。",
            "汲引新懽聚，消磨宿忿蠲。",
            "縱觀須倒載，命宴必加籩。",
            "翻曲教歌媛，更詞送酒船。",
            "鄉心須暫解，病眼當時痊。",
            "迢遞來油壁，從容住錦韉。",
            "雅宜交讓比，穠興棣華聯。",
            "不憤參朱槿，寧甘混木緜。",
            "酴醾潛失色，躑躅敢差肩。",
            "素柰思投迹，夭桃恥備員。",
            "梧桐愧金井，芍藥濫花磚。",
            "併壓辛夷俗，潛排寶馬蔫。",
            "天恩無久恃，人寵莫長專。",
            "布影交三徑，敷榮遍一廛。",
            "凝眸方曄曄，迴首旋翩翩。",
            "可忍驚飚挫，胡煩急景煎。",
            "珊瑚隨手碎，絳雪繞枝旋。",
            "拂漢霞初散，當樓月自圓。",
            "飄零隨蠛蠓，散亂逐漪漣。",
            "灼灼龜城外，亭亭錦水邊。",
            "抱愁應慘蹙，有淚即潺湲。",
            "午影迷蝴蝶，朝寒怨杜鵑。",
            "物情元倚伏，人意莫拘攣。",
            "擢秀高羣木，稱珍極八埏。",
            "未開獨脈脈，憂落固悁悁。",
            "別著新文紀，重尋舊譜箋。",
            "共知紅豔好，誰辨赤心堅。",
            "實事陪朱李，根宜灌醴泉。",
            "栽須憐竹柏，樹莫繞烏鳶。",
            "恥託膏腴茂，當隨富貴遷。",
            "爲多猶底滯，因遠尚迍邅。",
            "客思易成亂，心期未省愆。",
            "畫思摩詰筆，吟稱薛濤牋。",
            "醉目休頻送，詩情豈易緣。",
            "薛能誇麗句，鄭谷賞佳篇。",
            "止感芳姿美，那憐託地偏。",
            "山經猶罕記，方志未多傳。",
            "巧詠憂才竭，冥搜得意滇。",
            "遐陬寡真賞，僻境忍輕捐。",
            "抽祕慚非據，探奇敢讓先。",
            "援毫敘名卉，聊用放懷焉。"
        ],
        "title": "英韶在前徒矜下里之曲風雅未喪豈繫擊轅之音不圖綴綺靡之亂抑將導敦厚之旨耳海棠雖盛於蜀人不甚貴因暇偶成五言百韻律詩一章四韻詩一章附于卷末知我者無加焉  其一",
        "id": "3c22b038-615d-4650-8417-9da5f0541bb0"
    },
    {
        "author": "沈立",
        "paragraphs": [
            "占斷香與色，蜀花徒自開。",
            "園要無即俗，蜂蝶落仍來。",
            "青帝若爲意，東風無限才。",
            "古今吟不盡，百韻愧空裁。"
        ],
        "title": "英韶在前徒矜下里之曲風雅未喪豈繫擊轅之音不圖綴綺靡之亂抑將導敦厚之旨耳海棠雖盛於蜀人不甚貴因暇偶成五言百韻律詩一章四韻詩一章附于卷末知我者無加焉  其二",
        "id": "8c59d8fb-48bd-47b0-a09c-e32b72c10825"
    },
    {
        "author": "王尚恭",
        "paragraphs": [
            "端朝風望兩台星，珪組參差又十人。",
            "八百喬年餘總數，一千熙運遇良辰。",
            "席間韻語皆非俗，圖上形容盡得真。",
            "勝事主盟開府盛，誤容衰薄混清塵。",
            "服許便衣更野逸，坐從齒列似天倫。",
            "二公笑語增和氣，夜久盤花旋發春。"
        ],
        "title": "耆英會詩",
        "id": "5cde4d75-6abe-4e5d-9d0f-da844e7fb824"
    },
    {
        "author": "王尚恭",
        "paragraphs": [
            "窩名安樂已詼諧，更賦新詩訟所乖。",
            "豈以達爲賢事業，自知安是道梯階。",
            "權門富室先藏跡，好景良朋亦放懷。",
            "應照先生純粹處，肯揮妙墨記西齋。"
        ],
        "title": "和",
        "id": "b995c6f5-3e4f-4ca8-b22f-09b2a0ce6e9f"
    },
    {
        "author": "釋懷璉",
        "paragraphs": [
            "千簇雲山萬壑流，閑身歸老此峰頭。",
            "殷勤願祝如天壽，一炷清香滿石樓。"
        ],
        "title": "上仁宗皇帝乞還山偈",
        "id": "867dab75-ee8c-4190-92a9-adbcd45d5016"
    },
    {
        "author": "釋懷璉",
        "paragraphs": [
            "六載皇都唱祖機，兩曾金殿奉天威。",
            "青山隱去欣何得，滿篋惟將御頌歸。"
        ],
        "title": "頌",
        "id": "7606b799-d5bf-41d0-9dc9-c5a4aef178ba"
    },
    {
        "author": "釋懷璉",
        "paragraphs": [
            "晚憑又閣望西東，細雨微烟澹碧空。",
            "造物使誰勻畫手，山川平遠有無中。"
        ],
        "title": "萬春院  其一",
        "id": "ff49f153-bffe-497e-b1d5-b1e9ca1112f6"
    },
    {
        "author": "釋懷璉",
        "paragraphs": [
            "午齋香飯本盂耕，坐向孤庵思愈清。",
            "下目平原千萬里，稻花風自掌中生。"
        ],
        "title": "萬春院  其二",
        "id": "a9624a2c-cc4b-489b-953d-7df7785b20c6"
    },
    {
        "author": "釋懷璉",
        "paragraphs": [
            "白雲人間來，不雜飛埃色。",
            "遥爍太陽輝，萬態情何極。",
            "嗟嗟輕肥子，見擬垂天翼。",
            "圖南誠有機，去當六月息。",
            "寧知絪縕采，無心任吾適。",
            "天宇一何遼，舒卷非留迹。"
        ],
        "title": "白雲謠送明教嵩禪師歸山",
        "id": "edacc330-e9f3-45a3-afbb-5e0749e99b8d"
    },
    {
        "author": "釋懷璉",
        "paragraphs": [
            "堯仁況是如天闊，乞與孤雲自在飛。"
        ],
        "title": "句",
        "id": "282ab74c-c55d-4379-a68b-7a00091bf249"
    },
    {
        "author": "釋顯殊",
        "paragraphs": [
            "黄梅席上數如麻，句裏呈機事可嗟。",
            "直是本來無一物，青天白日被雲遮。"
        ],
        "title": "偈",
        "id": "b4bdbb32-65e8-4aed-813e-0389e806190a"
    },
    {
        "author": "釋守億",
        "paragraphs": [
            "馬祖纔陞堂，雄峰便卷席。",
            "春風一陳來，滿地花狼藉。"
        ],
        "title": "偈",
        "id": "583212e3-96b8-4bac-bb47-92ec3a06dd28"
    },
    {
        "author": "王揆",
        "paragraphs": [
            "湖外風物奇，長沙信難續。",
            "衡峰排古青，湘水湛寒綠。",
            "舟檝通大江，車輪會平陸。",
            "昔賢官是邦，仁澤流豐沃。",
            "今賢官是邦，刳啗人脂肉。",
            "懷昔甘棠化，傷今猛虎毒。",
            "然此一邦內，所樂人纔六。",
            "漕與二憲僚，守連兩通屬。",
            "高堂日成會，深夜繼以燭。",
            "幃幕皆綺紈，器皿盡金玉。",
            "歌喉若珠纍，舞腰如素束。",
            "千態與萬狀，六官懽不足。",
            "因成快活詩，薦之堯舜目。"
        ],
        "title": "六快活詩",
        "id": "87c06eec-84dd-4ae5-bd28-fff55dea9d12"
    },
    {
        "author": "史沆",
        "paragraphs": [
            "坐上騷人雖有詠，江邊寡婦不難欺。",
            "若使王涯聞此曲，織羅應過賞花詩。"
        ],
        "title": "題江州琵琶亭",
        "id": "36ee6c6b-dc62-47a0-b579-191aba963327"
    },
    {
        "author": "王復",
        "paragraphs": [
            "早秋蟬有信，多雨暑無權。"
        ],
        "title": "句",
        "id": "8eb83ed4-0a78-4bf9-b181-6c399fafb72a"
    },
    {
        "author": "張方平",
        "paragraphs": [
            "講事時農隙，斿車引狩畋。",
            "旌門開霽野，帳殿拂霜天。",
            "星斗隨華蓋，風雲逐寶鞭。",
            "翼開花浪急，圍合錦城圓。",
            "射狡無遺鏃，從奔必應弦。",
            "迹人輕過電，騎隊速回漩。",
            "鷙翮紛爭擊，材盧亦競先。",
            "亟來餘逸足，徑下不虛拳。",
            "勇氣凌金鼓，懽聲雜筦絃。",
            "抗緌分逆順，植表閱周旋。",
            "湯德逾三面，堯心豈兩豜。",
            "頒禽均近列，賜帛及高年。",
            "坐幄陳慈宴，停輿勞力田。",
            "鳴鐃迴綵仗，斜日下濛泉。",
            "寧校虞旗獲，聊供廟俎鮮。",
            "簡稽嚴卒乘，典制寓蹄筌。",
            "甫草深懷古，磻溪念得賢。",
            "威靈增震耀，夷虜懾腥羶。",
            "羽獵嘗箴漢，車攻昔美宣。",
            "詞臣茲紀詠，抑未愧前篇。"
        ],
        "title": "皇帝狩于近郊",
        "id": "17816f22-95c5-4a0d-aa69-2bced6fc423e"
    },
    {
        "author": "張方平",
        "paragraphs": [
            "饗帝精禋舉，嚴親廣孝純。",
            "禰宮增懿典，皇冊薦威神。",
            "寶殿齋居肅，琳房獻禮陳。",
            "慨瞻清廟几，穆奠紫壇茵。",
            "備樂嘉安曲，鴻儀顯相臣。",
            "玉從丹禁出，路儼繡旂新。",
            "瑞靄蒙天仗，祥風入帝宸。",
            "懽呼九州會，慶澤萬方均。",
            "有幸逢華旦，無謨翼至仁。",
            "但祈陪百禮，景扈越千春。"
        ],
        "title": "大禮慶成",
        "id": "499d7dfa-3b1d-490f-bc0e-590c4f892e05"
    }
]