[
    {
        "author": "趙蕃",
        "paragraphs": [
            "寥闊書題久不聞，可憐魚鴈動成羣。",
            "未傳春興衡陽紙，長憶江東日暮雲。",
            "見說風帆京口泊，又云山色敬亭分。",
            "莫言翰墨繞遊戲，看取毛錐解致君。"
        ],
        "title": "久不領衡州舅氏書以長句問動靜",
        "id": "952ab382-64c8-4a0a-a2f2-768aeb8755ad"
    },
    {
        "author": "趙蕃",
        "paragraphs": [
            "春今著物幾陳新，未抵新詩得許榮。",
            "韓子雖云譽東野，侯生終竟愧彌明。",
            "已知林下棲遲計，何處人間寵辱驚。",
            "更欲從公問歸宿，夜深風雨四山傾。"
        ],
        "title": "次韻遠齋春雨有感",
        "id": "149347de-7a53-41de-9f4f-b92a5d2e7540"
    },
    {
        "author": "趙蕃",
        "paragraphs": [
            "門外秋來草長科，寂然何止雀堪羅。",
            "清詩寄和勞相憶，手札俱來仍足多。",
            "豆飯芋魁吾自有，芒鞋竹杖幾時過。",
            "相逢不用論餘事，茲道待君相琢磨。"
        ],
        "title": "沖谷和詩惠書且有訪予之意",
        "id": "6b63d82d-520a-401f-9fc3-ac04e1ec506b"
    },
    {
        "author": "趙蕃",
        "paragraphs": [
            "北沙一勺淺沙泉，三日彎跧厭客船。",
            "指似殿樓知有寺，經行陂泊見多田。",
            "清泉方斛快新浴，草屨葛衣便晚天。",
            "閲遍題名重惆悵，越州何許但雲烟。"
        ],
        "title": "遊管歷院用喬子遷韻",
        "id": "24616fef-5094-49d0-b315-894dd3746b85"
    },
    {
        "author": "趙蕃",
        "paragraphs": [
            "往來屢覓肩吾釣，八十初逢演義僧。",
            "香爇黄連雲細細，薜看石柱帔層層。",
            "何妨杖策往幽步，頻念竹爐眠曲肱。",
            "海內故人難數見，壁間時得姓名曾。"
        ],
        "title": "生米市盡處有寺名演義有二物且得甘叔異鄧南秀簡壽玉詩",
        "id": "1d8e0ed7-15ff-4f59-a858-141a168468d7"
    },
    {
        "author": "趙蕃",
        "paragraphs": [
            "舉頭易見天邊日，屬目難逢山下村。",
            "行盡土麤仍石惡，望窮雨黑與雲昏。",
            "此身何可數茲役，薄宦有誰能見存。",
            "章聖明朝還曲覩，信知緣契在空門。"
        ],
        "title": "嶺路惡甚問章聖寺蓋欲投宿也書寄周袁州",
        "id": "9e372121-00ba-460f-bf4e-582a3b4bfdad"
    },
    {
        "author": "趙蕃",
        "paragraphs": [
            "雨餘信宿尚留凉，况是僧房對竹床。",
            "異日江湖成遠隔，祇今林壑可相忘。",
            "囊空未易蘇貧極，酒薄聊能衍話長。",
            "竹樹並簷雖爾密，不妨新月吐華光。"
        ],
        "title": "六月五夜斯遠會宿西軒爲賦七言四韻",
        "id": "ac99ec43-b5c4-4e0d-9876-9ebdc8d9ae51"
    },
    {
        "author": "趙蕃",
        "paragraphs": [
            "叩門何處遠行人，撩亂雞飛犬吠鄰。",
            "信有青州六從事，詎多驛使一枝春。",
            "經秋未愈文園病，晚歲更餘揚子貧。",
            "愧是無詩堪每誦，意中殊覺丈人真。"
        ],
        "title": "韋南雄惠酒六尊以詩謝之",
        "id": "6089eb12-5b11-4ff6-b5ce-6ff0e85f63d5"
    },
    {
        "author": "趙蕃",
        "paragraphs": [
            "斗酒百篇家有風，故應名墮勝流中。",
            "從教客論嘲元白，嬾向東華戀軟紅。",
            "好句舊來傳已熟，並遊今日敢言同。",
            "看公人物非如我，畢志區區在草豐。"
        ],
        "title": "同簽判謝丈簡寄教授李丈仍用王原慶舊韻",
        "id": "da3549a3-eae5-46ea-a6bd-2310f587ca83"
    },
    {
        "author": "趙蕃",
        "paragraphs": [
            "病過春風二月時，不知春已到酴醿。",
            "當公置酒招新社，念我因詩辱舊知。",
            "豈但讙言慰羈旅，更容醉墨對淋漓。",
            "寒窗卧想夜來樂，門外卒然風雨馳。"
        ],
        "title": "簡謝張王臣",
        "id": "19d544d9-03ee-4d4f-b622-3647128bb6f3"
    },
    {
        "author": "趙蕃",
        "paragraphs": [
            "留落殊方少故人，豈其再見愈情親。",
            "幾因高論興衰颯，頻藉深杯慰苦辛。",
            "祇道朝天在長夏，那知奉檄又殘春。",
            "未聞行日先惆悵，君復何憂慨此身。"
        ],
        "title": "又簡張王臣",
        "id": "24d883f0-27d5-4e59-8a93-f22a926d395e"
    },
    {
        "author": "趙蕃",
        "paragraphs": [
            "一源曲折幾成橋，稻隴蔬畦高下澆。",
            "水碓暗鳴蛙吠草，綠雲亂點鷺侵苗。",
            "誰云斗粟可相挽，到處佳山如見招。",
            "東畝拔秧南畝蒔，樂哉安得助長謠。"
        ],
        "title": "白水道間",
        "id": "135c5701-67f2-497a-9519-ca488ef04ef7"
    },
    {
        "author": "趙蕃",
        "paragraphs": [
            "發軔名山三十年，每逄佳處一悠然。",
            "獨於此地欠行迹，始信茲遊亦屬天。",
            "壇記舊模唐刺史，句題今誦兩詩仙。",
            "和篇末至夫何敢，勢似求魚乃木緣。"
        ],
        "title": "贛州出示馬提刑留題麻姑山次韻",
        "id": "d3da7f1e-c9c5-49f5-b351-15a940d97a8a"
    },
    {
        "author": "趙蕃",
        "paragraphs": [
            "春來日日雨兼風，朝暮昏昏抵夢中。",
            "村巷忽聞喧吠犬，遠書何自落征鴻。",
            "殷勤每辱寒溫問，邂逅幾思言笑同。",
            "曲逆不侯繇計拙，相如遊倦欠詞工。"
        ],
        "title": "得邢廣聲書且索近詩走筆報之",
        "id": "407b3d37-1c42-4b61-bd9e-8f25fbd24f99"
    },
    {
        "author": "趙蕃",
        "paragraphs": [
            "詩卷方欣見管斑，酒杯已復動離顔。",
            "余當火傘朱冠際，君政清虛爽氣間。",
            "逸興飄飄難並駕，好風發發待吹還。",
            "如舟可使長身久，有竹懸知不用關。"
        ],
        "title": "吳仲權相別詩云欲少留桃川山中昨日同在伯懷之作詩約在伯同賦以寄并屬徐季純于去非",
        "id": "1d0d446e-aaf4-453a-80dd-afccb944a565"
    },
    {
        "author": "趙蕃",
        "paragraphs": [
            "道上梅花無數株，似能相與慰窮途。",
            "色嚴不畏晨霜勁，馥賸寧須愛日敷。",
            "落落卒無詞客賦，紛紛只了酒家沽。",
            "雖然根本故亡恙，猶愈松明日夜刳。"
        ],
        "title": "題湘鄉道中梅花",
        "id": "27ca7778-1564-4a2b-9a3c-2dd813c59028"
    },
    {
        "author": "趙蕃",
        "paragraphs": [
            "臘前已賦憶梅詩，年後才能見好枝。",
            "我亦嗟渠苦孤瘦，渠應怪我底清羸。",
            "雖然故有臨風趣，政爾難忘覓句癡。",
            "回首江東在何許，故人相遠費相思。"
        ],
        "title": "長田道中梅花",
        "id": "edeb899f-e2dd-42fe-8a80-9eb5635d9e76"
    },
    {
        "author": "趙蕃",
        "paragraphs": [
            "問梅頗復恨開遲，及至開時病不知。",
            "何自折來相料理，似憐一見苦參差。",
            "君今政草凌雲賦，我又初無却月詩。",
            "風月孰於風日愈，要須一語爲評之。"
        ],
        "title": "梅已開猶未知之簡斯遠",
        "id": "97e8c254-0333-4188-94b6-25408f01a233"
    },
    {
        "author": "趙蕃",
        "paragraphs": [
            "江路野梅初折來，班班已有數花開。",
            "細看渾覺風神在，且老空驚鬢髮摧。",
            "我所思兮千萬里，知其趣爾五三杯。",
            "半年未有音書至，未過衡陽雁已回。"
        ],
        "title": "初見梅懷玉山友弟",
        "id": "6715f46c-1daf-452f-87da-29037b66a6b6"
    },
    {
        "author": "趙蕃",
        "paragraphs": [
            "靈山山下初逢處，溧水水邊重見時。",
            "草草猶傳出山句，勤勤更枉送行詩。",
            "傳聞恍惚疑昇報，問訊凄凉自越醫。",
            "畧計別離能幾日，誰知生死遂分岐。"
        ],
        "title": "挽李子永二首  其一",
        "id": "c7e4615e-d653-41f2-9dae-73b15721671c"
    },
    {
        "author": "趙蕃",
        "paragraphs": [
            "封侯寂寞空飛將，佳句流傳自謫僊。",
            "半世作民纔六考，他年垂世有千篇。",
            "篋中酬唱都無恙，天外音書不復傳。",
            "五嶺三苗底處所，千巖萬壑若何邊。"
        ],
        "title": "挽李子永二首  其二",
        "id": "60578b65-9aac-4b0f-bfec-0f315b65d357"
    },
    {
        "author": "趙蕃",
        "paragraphs": [
            "常時一夜北新橋，問訊茲來故不遥。",
            "豈慮堅冰忽成合，更當冷日未能消。",
            "志存紆直無渠怒，行有艱難自我招。",
            "頼是晴山有佳色，不然何以慰無聊。"
        ],
        "title": "去德清十數里阻冰舟行甚艱",
        "id": "52c7f95a-dd6a-452d-b253-311c9b6ffdf6"
    },
    {
        "author": "趙蕃",
        "paragraphs": [
            "李侯佳句似陰鏗，早向茶山識贛曾。",
            "滌器寧同長卿逸，閉門不學玉川憎。",
            "平居尚憶尋君去，南廟應還訪我能。",
            "詩卷當時更誰與，玄英文采被雲仍。"
        ],
        "title": "貴溪簡李商叟方元直",
        "id": "7aebb116-2d6d-4c54-a27a-6087dd2dae87"
    },
    {
        "author": "趙蕃",
        "paragraphs": [
            "年多病暑苦亡聊，夏忽如秋意自消。",
            "竹屋紙窗宵摵摵，雨條風葉曉蕭蕭。",
            "凶年未易辦五斗，樂處却思甘一瓢。",
            "幾日詩筒似疏曠，意乘聊復一長謠。"
        ],
        "title": "十七日晨起簡諸公",
        "id": "04fc38f2-2ab5-4ed5-956a-edd6b2cf528b"
    },
    {
        "author": "趙蕃",
        "paragraphs": [
            "暑氣侵人百不堪，晚吹微喜鬢毿毿。",
            "手持白羽不勝倦，醉潄清泉欣爾甘。",
            "定夜數鍾隨谷應，臨流幾木與天參。",
            "况當風月佳如引，祇欠兩公相對談。"
        ],
        "title": "六月十一夜簡孫子肅子儀",
        "id": "5ead1db0-59f4-4afb-8d9f-c758cee4097c"
    },
    {
        "author": "趙蕃",
        "paragraphs": [
            "寒食今年兩日晴，已焉疏雨洗清明。",
            "酴醿自後牡丹發，反舌乃先鶗鴂鳴。",
            "多病未能疏酒盞，畏閒聊復近詩盟。",
            "相看政爾間何闊，異日書題空敘情。"
        ],
        "title": "簡季純去非",
        "id": "e345a9e3-cb68-44ea-9df0-4c51f09f5588"
    },
    {
        "author": "趙蕃",
        "paragraphs": [
            "聞道籃輿出行田，歸來藥裹手親煎。",
            "旱而不雨熱尤劇，節且立秋凉未便。",
            "我亦南山成卧疾，弟猶北闕未迴船。",
            "江南已自傷流落，何况湖南路渺然。"
        ],
        "title": "簡斯遠兼懷成父",
        "id": "19ef11d4-0a25-4e11-9194-54a61a5ab516"
    },
    {
        "author": "趙蕃",
        "paragraphs": [
            "江西名士多所識，盡道延陵有異孫。",
            "賦就早能傳學子，詩成晚更徹宗門。",
            "經過縣郭辦相覓，邂逅心期欲暫論。",
            "禁省催君詠紅藥，江湖要我擷芳蓀。"
        ],
        "title": "簡贈吳仲權鎰",
        "id": "1dc61ffd-8592-4b96-a756-3da26cd8f3c3"
    },
    {
        "author": "趙蕃",
        "paragraphs": [
            "君詩耻作閬仙瘦，頗厭飄零其故何。",
            "求士近聞勞仄席，斯人未用豈懸科。",
            "交情滿眼盡今雨，世態由來俱一波。",
            "所願深持後凋節，傳書獨行不爲過。"
        ],
        "title": "簡賈新之",
        "id": "4599ade6-61b7-4ef9-a89c-d436d8d7b7dc"
    },
    {
        "author": "趙蕃",
        "paragraphs": [
            "洛陽人物舊傳誇，殊縣相依得賈嘉。",
            "魯殿獨餘多劫火，玄都看盡幾番花。",
            "寓懷不但篇章好，評古猶多論議譁。",
            "問我若爲成間闊，路經墟落苦嫌賒。"
        ],
        "title": "用賒韻簡賈新之",
        "id": "627c84de-6330-4b66-a564-015c4d7c4156"
    },
    {
        "author": "趙蕃",
        "paragraphs": [
            "相逢日日訝冬暄，爲此陰寒僅覆翻。",
            "破屋未愁茅盡卷，近林無奈鳥相喧。",
            "馳驅短景貪黄卷，咫尺梅花憶故園。",
            "聞道頻迂長者轍，教兒勿掩席爲門。"
        ],
        "title": "驟寒簡明叔聞仲威數過之",
        "id": "86cafcce-09ee-4b96-9728-746e303aa56d"
    },
    {
        "author": "趙蕃",
        "paragraphs": [
            "晨興襖子欠黄綿，宿火灰深更苦翻。",
            "官冷自疏鳬鶩進，兒饑不作鴈鵝喧。",
            "孰云數口須微祿，已料此身終灌園。",
            "二子交期非勢利，故能衝雀屢排門。"
        ],
        "title": "用前韻再簡明叔仲威",
        "id": "714ed9b2-7bcc-4557-b0f0-a9dc1d160d2f"
    },
    {
        "author": "趙蕃",
        "paragraphs": [
            "如聞舊隠竹多有，想見頻年筍更添。",
            "一日借居無不可，數竿分我未傷廉。",
            "懸知影可連書屋，便恐山無到野簷。",
            "如許作謀還自笑，未應於此是真潛。"
        ],
        "title": "藥圃舊無竹僕爲作詩從閑止乞栽",
        "id": "4f964cb6-05f6-4eeb-a086-bfdcffcf9fa0"
    },
    {
        "author": "趙蕃",
        "paragraphs": [
            "問訊新篁今幾長，高應出屋下侵廊。",
            "遥憐初日弄碎影，相見午風傳細香。",
            "卧看行吟君得意，晝思宵寐我回腸。",
            "譍門爲戒須高眼，有客能來儻姓王。"
        ],
        "title": "重懷思隠之作因回使寄明叔兼呈從禮景立",
        "id": "569b38bc-6e00-4d00-a291-4c2ea9a7511e"
    },
    {
        "author": "趙蕃",
        "paragraphs": [
            "舊日南州於去非，一官黄綬不嫌卑。",
            "要爲賓主壺觴地，因著胸中水竹期。",
            "怪底不同東野耄，政由深得退之奇。",
            "過君池草生春日，憶我叢篁長夏時。"
        ],
        "title": "去非尉曹於廨舍之側鑿池種竹爲亭其上名曰有竹取文公詩云也",
        "id": "290e7f51-b678-4b89-a088-77a82d0b478e"
    },
    {
        "author": "趙蕃",
        "paragraphs": [
            "時人蘄惜千金費，肯似俞郎買竹栽。",
            "老節尚封南磵雪，定交新得北枝梅。",
            "幽禽亦自知人意，度日頻能爲我來。",
            "十飯未妨全不肉，上番春筍待新雷。"
        ],
        "title": "乞竹亡有藥圃主人買以種之",
        "id": "f41f0e43-f42c-4f6a-8f5c-bcd9bc25d4ed"
    },
    {
        "author": "趙蕃",
        "paragraphs": [
            "婦並蠶筐候蠶浴，兒眠牛背趁牛行。",
            "要知比屋俱無事，看取人家盡樂生。",
            "麥畦就熟黄雲委，秧壠初齊綠浪生。",
            "快活收聲聞布穀，可憐鳥語近人情。"
        ],
        "title": "建德道間",
        "id": "40e48118-2c76-4b9f-b588-e4d72a679d0f"
    },
    {
        "author": "趙蕃",
        "paragraphs": [
            "東南名勝白蘋州，人物咸推故國劉。",
            "往歎賦歸何勇决，今觀遺翰許風流。",
            "遠齋視我曾青眼，酒正今年成白頭。",
            "尚喜君家文墨事，到今三世未能休。"
        ],
        "title": "蕃來湖州連與叔驥和叔明父叔寶相從又從和叔獲見先給事遺墨輒賦二首  其一",
        "id": "e8ca3004-fb79-4b97-93df-6b7de4d4991b"
    },
    {
        "author": "趙蕃",
        "paragraphs": [
            "邂逅忽成三癸亥，就中和也少三年。",
            "諸公濯濯故如許，老我蕭蕭真足憐。",
            "少住政當愁雪日，欲行翻是喜晴天。",
            "東南故舊多離闊，猶喜丞能共此筵。"
        ],
        "title": "蕃來湖州連與叔驥和叔明父叔寶相從又從和叔獲見先給事遺墨輒賦二首  其二",
        "id": "857f7190-f931-4919-9c82-dce379fe8bb7"
    },
    {
        "author": "趙蕃",
        "paragraphs": [
            "別駕當年蚤見幾，郎君久亦棄文闈。",
            "閉門幽徑滋蒼蘚，杖策高亭接翠微。",
            "試問丘園返初服，定勝風雨蓋征衣。",
            "一官政爲饑寒計，未免饑寒故不歸。"
        ],
        "title": "登李叔器家見一亭",
        "id": "a9668b03-d047-478d-ba7a-8eadd59a38b1"
    },
    {
        "author": "趙蕃",
        "paragraphs": [
            "經行此地幾維舟，我亦飄零苦倦遊。",
            "旱久未教梅破臘，霜遲留得草含秋。",
            "離懷不似殘年促，細雨何如驟雪收。",
            "底事令人重分首，自茲出處恐殊謀。"
        ],
        "title": "贛丞陳擇之官滿歸清江追餞珠林",
        "id": "8b01e1c1-ecc5-4c21-bc45-9a7a65f0086b"
    },
    {
        "author": "趙蕃",
        "paragraphs": [
            "擬和題詩畧未成，卒然風雨暗前津。",
            "高秋政應凉如水，餘溽胡爲暖似春。",
            "載酒肯來真好事，艤舟聊爲駐行人。",
            "異時懷玉山前過，一訪耕桑老病身。"
        ],
        "title": "程季儀沈儉夫携酒見餞於湘中館借用季儀所次五峰先生舊韻見懷之作",
        "id": "0854119b-6076-460b-bc67-c531a67665b2"
    },
    {
        "author": "趙蕃",
        "paragraphs": [
            "地爐窮日坐寒灰，顧與貍奴爭席隈。",
            "硯少磨研塵滿面，筆疏驅使腐生莓。",
            "慇懃不記玄圭覓，邂逅欣同賜璧來。",
            "藥裹關心廢詩久，恐因詩械却爲災。"
        ],
        "title": "謝李正之惠潘墨",
        "id": "ff391ff3-16b4-49a2-9545-059dafb723fd"
    },
    {
        "author": "趙蕃",
        "paragraphs": [
            "家世風流翰墨林，政和佛祖務傳心。",
            "浮辭肯作齊梁體，古調直諧韶濩音。",
            "入社敢期陪唱屬，贈言從此得參尋。",
            "惠然更辱高軒過，不問春溪綠漲深。"
        ],
        "title": "曾郢州携和詩見過次韻謝之",
        "id": "2c780553-27e8-440e-ae01-81dd6d0013f2"
    },
    {
        "author": "趙蕃",
        "paragraphs": [
            "元祐登瀛盛古今，祇今衰冷媿諸任。",
            "聖朝既有徐州相，得路仍知異日心。",
            "齷齪更無微價市，鷦鷯自愛一枝深。",
            "故同坎軻荆蠻徙，昔所悲歌今放吟。"
        ],
        "title": "留別周參政詩二首  其一",
        "id": "c15593f7-37d9-417b-a288-dfd8456af686"
    },
    {
        "author": "趙蕃",
        "paragraphs": [
            "故意還叨累十觴，諸家所歷信踰常。",
            "黄塵倦馬久非地，野水白鷗終是鄉。",
            "勾漏不惟兼採藥，長沙更欲訪沉湘。",
            "憑虛便謂神仙近，却覺仕途真渺茫。"
        ],
        "title": "留別周參政詩二首  其二",
        "id": "b47b9d81-1fb0-4767-8232-4bedb43fcde9"
    },
    {
        "author": "趙蕃",
        "paragraphs": [
            "半夜詩成疾置看，甚思走筆退知難。",
            "我如楓葉非關伐，君比梅花不带酸。",
            "豈是獨醒羞衆醉，政由尚白懼朱丹。",
            "一尊重辱相料理，不爾何緣罄一歡。"
        ],
        "title": "程士和和詩送酒復用韻",
        "id": "ffc46722-d351-4e44-a85a-24ab1949968b"
    },
    {
        "author": "趙蕃",
        "paragraphs": [
            "如聞已熟遂初泉，日日江頭數過船。",
            "梅嶺望來能止渴，麴車逢處解流涎。",
            "故人海內忘形少，風味杯中到手賢。",
            "遥想容齋對陳子，有時醉倒竹騷然。"
        ],
        "title": "趣成父寄酒",
        "id": "474dff7c-97c6-4ff4-b306-565575ff3080"
    },
    {
        "author": "趙蕃",
        "paragraphs": [
            "秋風起我友朋思，倚樹談君語未移。",
            "祇道窮年上湖海，那知今日會茅茨。",
            "病多止酒家無釀，貧乏贏糧甑罕炊。",
            "作底勤渠相勞苦，倒囊共出別來詩。"
        ],
        "title": "喜俞玉汝見過",
        "id": "ffdb5507-d46b-487b-a8c6-6e80475af71f"
    },
    {
        "author": "趙蕃",
        "paragraphs": [
            "竹屋深深晝亦陰，病多無復短長吟。",
            "三年肯住見君意，一日不來關我心。",
            "蟬噪未知秋日晚，雀投如識故枝深。",
            "殘書亂帙慷能整，倚頼殘樽尚可斟。"
        ],
        "title": "明叔今日不過書齋",
        "id": "3f32a023-2874-4faa-93c5-78ed68303af6"
    },
    {
        "author": "趙蕃",
        "paragraphs": [
            "當年月以秋中過，今歲凉因閏故遲。",
            "渴想話言思亟見，暑侵鞍馬敢云疲。",
            "曾聞遺俗有存者，豈若吾身親見之。",
            "少不如人今老矣，朝聞夕死庶幾爲。"
        ],
        "title": "呈衡州使君先生二首  其一",
        "id": "ed57706b-16ab-4548-9479-217a50d9a7d1"
    },
    {
        "author": "趙蕃",
        "paragraphs": [
            "常州何乃又衡州，或謂茲行乃勝遊。",
            "鍾鼓相聞尋嶽寺，茝蘭無數踏湘流。",
            "是中夫豈先生樂，此段聊供幽子求。",
            "嶽麓相望唯石鼓，要令吾輩務藏修。"
        ],
        "title": "呈衡州使君先生二首  其二",
        "id": "13277452-cc72-441d-ab26-0aa202fc26ca"
    },
    {
        "author": "趙蕃",
        "paragraphs": [
            "自入西江絕少山，蹔看平遠又彎環。",
            "望窮浩浩鷗波裏，詩墮蒼蒼暮色間。",
            "網戶謾多魚踴價，酒壚雖少客酡顔。",
            "兒時所歷今重過，無復衣斑徒鬢斑。"
        ],
        "title": "清江道中",
        "id": "19b13b20-2f1d-4b10-aae5-9f2481a3177d"
    },
    {
        "author": "趙蕃",
        "paragraphs": [
            "官曹常恐廢書勳，頼是相看有竹君。",
            "送筍但知修歲例，辱詩還喜繼前聞。",
            "饞涎肯爲口腹計，幽處要期風月分。",
            "我事且然成忤俗，奈何君復露奇文。"
        ],
        "title": "次韻陳縣丞謝送筍",
        "id": "6e1e7708-03a7-488a-91fe-962ac0668f94"
    },
    {
        "author": "趙蕃",
        "paragraphs": [
            "殘風落日蟬亂鳴，細履小園欣晚晴。",
            "投林倦鳥分暝色，滿地落葉無秋聲。",
            "衛尉一錢曾不直，阮郎幾屐畢此生。",
            "三十六中第一策，脫却世故甘傭耕。"
        ],
        "title": "晚晴四首  其一",
        "id": "84303176-9926-439d-b2b9-2247ae83f764"
    },
    {
        "author": "趙蕃",
        "paragraphs": [
            "五日舟行雨間晴，晚逢寒日上晴林。",
            "山因絕翳修眉展，水得無風墜鏡深。",
            "可恨飄零獨南北，不如水鳥共浮沈。",
            "向來止酒緣多病，新爲清羸又一斟。"
        ],
        "title": "晚晴四首  其二",
        "id": "9d7f539d-4026-4f1d-9e61-d2b4c2f665d4"
    },
    {
        "author": "趙蕃",
        "paragraphs": [
            "度月陰霾增病苦，重陽開霽見秋新。",
            "菌生康樂登山屐，塵敗淵明漉酒巾。",
            "强擬扶持成小憇，路逢借問一何頻。",
            "莫驚老瘦非前日，看即推遷類昔人。"
        ],
        "title": "晚晴四首  其三",
        "id": "acb7626f-c7f1-4c05-b9bf-93b929842185"
    },
    {
        "author": "趙蕃",
        "paragraphs": [
            "不知林薄上新月，但見村墟生遠烟。",
            "滿地蟬聲爭嘒嘒，連溪鷺影落翩翩。",
            "舊時不負登臨集，未老還爲疾病纏。",
            "頼得一晴供節物，未妨七字發孤妍。"
        ],
        "title": "晚晴四首  其四",
        "id": "eead34f6-3fb3-4df2-ab10-e5045e816482"
    },
    {
        "author": "趙蕃",
        "paragraphs": [
            "雨到叢篁忽暗鳴，譙門應已載傳更。",
            "伯淮被冷睡難著，孺子榻空塵欲生。",
            "幾戒樵青成痛掃，屢聞黄耳遞虛聲。",
            "逢迎可待休形歎，祇恐窮冬無好晴。"
        ],
        "title": "孝揚成父約見過屢展期云須晴也",
        "id": "d9e77f16-8eee-4c29-9d33-3e126a5c63b7"
    },
    {
        "author": "趙蕃",
        "paragraphs": [
            "自昔旴江妙人物，未容修水擅璵璠。",
            "獄平冤滯繇仁勇，衆息讙譁頼德言。",
            "謂繼更生校中秘，却追子驥問桃源。",
            "神仙天上多官府，盍鄉蓬萊蹔弭轅。"
        ],
        "title": "呈劉通判  其一",
        "id": "40057ebd-b8a8-4519-966c-674ca8a7bfe7"
    },
    {
        "author": "趙蕃",
        "paragraphs": [
            "陰伏陽升直泰辰，當年猶想降庚寅。",
            "泰山北斗人皆仰，和氣春風德有鄰。",
            "會即吹噓九天上，豈徒風月五溪濱。",
            "不惟相國同年契，更有齊年相國人。"
        ],
        "tags": [
            "泰山"
        ],
        "title": "呈劉通判  其二",
        "id": "9e9f6b62-a73b-465d-9ae4-3d4591bd8062"
    },
    {
        "author": "趙蕃",
        "paragraphs": [
            "曉出城南日映光，水烟橫截樹烟長。",
            "多聞政欲從君語，造請寧能遣我忙。",
            "勝可作亭攄意匠，醉因種竹試傳方。",
            "規摹豈止衡山小，安得高歌題屋梁。"
        ],
        "tags": [
            "衡山"
        ],
        "title": "過在伯於學中",
        "id": "448ef034-89d5-41ff-ae84-6066a403d1fb"
    },
    {
        "author": "趙蕃",
        "paragraphs": [
            "招真巖畔菊花秋，憶昨賦詩相贈投。",
            "不但居民思憇樹，每令客子擊行舟。",
            "只言騰踏已云遠，豈料轉輸由爾留。",
            "我亦老焉猶昔日，倚樓看鏡兩悠悠。"
        ],
        "title": "呈廣仲運幹",
        "id": "934cdeaa-3dcb-4828-a833-2347cca2906a"
    },
    {
        "author": "趙蕃",
        "paragraphs": [
            "天公知我寒無褐，惠以簷間百尺裘。",
            "挾纊固殊如是想，索衣不歎晚爲謀。",
            "神融遽合莊周夢，意氣俄乘竹葉舟。",
            "側聽屋山雞正午，又愁寒雀暮啾啾。"
        ],
        "title": "負暄",
        "id": "0b89abdb-418b-4f3f-8be4-728fc1b1337c"
    },
    {
        "author": "趙蕃",
        "paragraphs": [
            "湖海頻年歷四遷，治聲往往遂無前。",
            "長沙夜席喜今召，右史素風追昔傳。",
            "要識平治端有道，不知論奏孰爲先。",
            "豈惟人士想風采，聞說天心正渴賢。"
        ],
        "title": "送潘湖南二首  其一",
        "id": "960bffc3-82b4-4a7f-a59e-42bf20fcd33d"
    },
    {
        "author": "趙蕃",
        "paragraphs": [
            "名世公今第一流，百年端見幾人不。",
            "臨民不作子桑簡，好善咸推樂正優。",
            "侍從近臣方妙選，林園勝事未宜休。",
            "曾聞王貢彈冠事，無奈相如故倦遊。"
        ],
        "title": "送潘湖南二首  其二",
        "id": "f5ecc0dc-de2e-4506-b954-39014156d6c2"
    },
    {
        "author": "趙蕃",
        "paragraphs": [
            "越國春芽舊有聞，換來佳句益堪珍。",
            "主張品格曾無過，吟寫工夫直有神。",
            "鴻漸烹煎應巧密，玉川才調本清新。",
            "索居海角凄凉甚，時得吟哦慰此身。"
        ],
        "title": "和青田劉令同年見答寄茶之作",
        "id": "c725a129-3375-4a6a-a5ee-2aab84239688"
    },
    {
        "author": "趙蕃",
        "paragraphs": [
            "一自風塵沒泗濱，英遺何敢漫嶙峋。",
            "崩騰直自天邊落，拳握空夸席上珍。",
            "好事了知真是癖，傾家務買不論貧。",
            "不來俗客仍須鑰，夜半負舟端有人。"
        ],
        "title": "周愚卿求所藏靈壁石名堆雲",
        "id": "5d0545ef-19ef-4a09-b12d-728a46cf0444"
    },
    {
        "author": "趙蕃",
        "paragraphs": [
            "千里歸來病作勞，偶因好雨試揮毫。",
            "凉聲何止到草木，秋意直將侵鬢毛。",
            "坐念司功狂欲叫，更懷元亮卧方高。",
            "何當過我茅簷底，不獨譚詩亦具醪。"
        ],
        "title": "六月初九日晚大雨簡文顯子暢",
        "id": "f8bdab08-76ed-41cd-9bad-9b28dd0aeb86"
    },
    {
        "author": "趙蕃",
        "paragraphs": [
            "老屋支風懼壓焉，若爲吹雨但疏然。",
            "池蛙閤閤自得意，圃蝶飛飛人故憐。",
            "玩物不妨尋物理，得閑聊爾賦閑篇。",
            "枕書幾欲成幽睡，又怕饑鼯攪夜眠。"
        ],
        "title": "午風大作已雨甚微",
        "id": "89b9b746-8a5c-4276-8bd8-7aaf8d078465"
    },
    {
        "author": "趙蕃",
        "paragraphs": [
            "今君憂樂皆農務，信有雨來晴便晴。",
            "寧似倦遊傷偪仄，不堪終日屢昏明。",
            "歸舟凈綠不可唾，舊舍小灘渾欲平。",
            "元是江湖竿釣伴，可須釣叟自爲名。"
        ],
        "title": "莫萬安以甘雨應候用社日韻作詩見貽次韻",
        "id": "141aac6f-5456-4348-b316-3afa0374a8d8"
    },
    {
        "author": "趙蕃",
        "paragraphs": [
            "草本荒凉門半掩，故人誰肯爲予來。",
            "要師原憲安非病，敢學襄陽怨不才。",
            "春自堂堂花更落，髮今種種老其催。",
            "謝安故有東山志，過我題詩拭硯埃。"
        ],
        "title": "子暢雨中見過且惠以詩乃用蕃謝文顯載酒之韻復用韻爲答併簡文顯  其一",
        "id": "4aa2ae86-2be4-4eb0-aeda-bc668f254953"
    },
    {
        "author": "趙蕃",
        "paragraphs": [
            "雨合茅簷書罷看，惠然君乃過蘇端。",
            "澆胸細酌杯中物，洗耳飽聽溪上湍。",
            "近喜同參詩有味，晚期偕隠谷名盤。",
            "因聲寄謝周夫子，文行如斯古亦難。"
        ],
        "title": "子暢雨中見過且惠以詩乃用蕃謝文顯載酒之韻復用韻爲答併簡文顯  其二",
        "id": "12bba833-cd4a-42b3-94c0-2d7baf47337b"
    },
    {
        "author": "趙蕃",
        "paragraphs": [
            "是間何處有漣漪，况復雙蓮爲出奇。",
            "要使惔焚成一洗，政須冰雪露多姿。",
            "折來不許從君玩，賦就空能喚我爲。",
            "已見神人出姑射，定煩朝日避咸池。"
        ],
        "title": "畢叔文以雙頭白蓮送程士和錄唱酬詩以求次韻",
        "id": "9fc86037-c478-4a84-8ba6-63b8c80dccab"
    },
    {
        "author": "趙蕃",
        "paragraphs": [
            "長紅小白總堪珍，一見名芳歎絕塵。",
            "疇昔空傳醉翁譜，祇今如訪洛陽春。",
            "重跗固已稱尤美，徑尺真成出斬新。",
            "好物堅牢世那有，莫嗔採掇付厨人。"
        ],
        "title": "次韻簽判丈牡丹",
        "id": "a7a04e06-54c4-4cff-92fa-28535b332215"
    },
    {
        "author": "趙蕃",
        "paragraphs": [
            "春來不雨即衝風，紙貴衝陽欠此工。",
            "未問姚黄并魏紫，但思澗碧與山紅。",
            "敲門惠我枉新作，展卷想君恰遶叢。",
            "舊事與誰談洛下，倦遊聊爾話黔中。"
        ],
        "title": "次韻畢叔文牡丹",
        "id": "421155bc-78f2-4a1b-bd6b-ef07edaa8e12"
    },
    {
        "author": "趙蕃",
        "paragraphs": [
            "幾日雲昏病亦昏，問春咫尺負名園。",
            "兩枝何自落書几，一笑爲之開酒尊。",
            "怪底江南新種得，未饒洛下舊名喧。",
            "不然故有栽培力，能使芳根學返魂。"
        ],
        "title": "嚴從禮折送牡丹且副以詩次韻",
        "id": "59e0bfa5-806e-448f-a3f9-56c7fe82a89d"
    },
    {
        "author": "趙蕃",
        "paragraphs": [
            "楚辭香草費磨研，何獨無言到水仙。",
            "薦菊要令和靖配，思鱸更儗步兵賢。",
            "未應玉樹能回死，寧與梅花作導前。",
            "多坐未能空結習，故遭天女散諸天。"
        ],
        "title": "水仙",
        "id": "8fdb975d-e959-4ed5-8bc1-2608ef25b679"
    },
    {
        "author": "趙蕃",
        "paragraphs": [
            "倪郎知我愁無度，故遣水仙來叩關。",
            "悄悄如逢度相遠，亭亭似直待夫還。",
            "飄流歌舞餘杯斝，脫略簪筓失珮環。",
            "寒眼何堪重對此，一軒風月閉窮山。"
        ],
        "title": "倪先輩送水仙一科數花",
        "id": "6740181d-4d02-43cf-9f1e-5ad472aa37ea"
    },
    {
        "author": "趙蕃",
        "paragraphs": [
            "憶昨看梅恨不早，而今顧索晚方開。",
            "朝來已作二月暖，花事應憐老境催。",
            "防護可加人漫巧，飄零未免句空哀。",
            "夜深耿耿欲忘寐，明日更憂風雨來。"
        ],
        "title": "詠書齋梅",
        "id": "a817c2e4-29dc-468d-9ea7-29ce2364228e"
    },
    {
        "author": "趙蕃",
        "paragraphs": [
            "綴蠟爲花荆作枝，列爲梅種自何時。",
            "詩多草木初無與，賢比蘭荃又見遺。",
            "祇道品題終不遇，豈期坡谷解相知。",
            "却憐二士空齊魯，不及西都講盛儀。"
        ],
        "title": "陳嚴二君頻送蠟梅因以成詠",
        "id": "c780394e-d856-49a3-a517-634743e4b38e"
    },
    {
        "author": "趙蕃",
        "paragraphs": [
            "今年未省賦梅詩，疾病侵陵道路疲。",
            "兩日喜逢新霽後，數株還見欲開時。",
            "色香於汝寧能盡，心迹如余只自知。",
            "不是新來苦耽酒，捨渠何以慰支離。"
        ],
        "title": "觀邢園梅偶成長句錄呈上饒故人段元衡鈞",
        "id": "d5c96d6c-650f-439b-b181-1621db24b678"
    },
    {
        "author": "趙蕃",
        "paragraphs": [
            "早歲耽詩老不工，但餘多難似詩窮。",
            "忽來數紙丁寧甚，怳憶他時繾綣同。",
            "幕府十年公勿厭，風霜滿面我思東。",
            "幾因江發蠻夷漲，欲問漁翁借短篷。"
        ],
        "title": "早歲",
        "id": "23877694-f9a6-4ab9-86d7-cd97bf4ddcec"
    },
    {
        "author": "趙蕃",
        "paragraphs": [
            "漫道詩書可起家，未知田舍足生涯。",
            "不辭傴僂翁栽稻，能作紛耘婦剝麻。",
            "口腹定繇勤力許，衣裘寧怕大寒加。",
            "罔知耕稼求溫飽，行役雖勞莫重嗟。"
        ],
        "title": "田家即事",
        "id": "6db0cddc-728d-47fd-8f07-761297606441"
    },
    {
        "author": "趙蕃",
        "paragraphs": [
            "種得桑栽接始成，剃鋤長及夏時營。",
            "葉黄已說都無價，蠶老那知轉更平。",
            "自是初頭放種薄，曷能斷手有絲贏。",
            "田租減放猶科校，况此全催可後程。"
        ],
        "title": "聞桑葉賤甚感歎有作",
        "id": "14cd8175-6174-4a58-b857-be7ac013ee58"
    },
    {
        "author": "趙蕃",
        "paragraphs": [
            "落盡羣芳未肯晴，重尋破褐尚寒生。",
            "風輕簷廡頻來燕，雨合林園未有鶑。",
            "慷慨董生悲不遇，蕭條靖節賦閒情。",
            "倚樓看鏡徒增歎，散髮采薇真是清。"
        ],
        "title": "偶成",
        "id": "27c21aae-0b00-48d9-86b1-3c6d578f4be1"
    },
    {
        "author": "趙蕃",
        "paragraphs": [
            "秋日勝春句匪誇，信春無頼覺秋佳。",
            "睡餘對客霏談屑，茶罷卷書揩眼花。",
            "寂歷斜陽簷影斷，蕭疎黄葉雀聲譁。",
            "家貧尊酒雖無舊，多謝鄰翁許屢賒。"
        ],
        "title": "即事",
        "id": "29f302f3-5ec8-443d-a9b0-81c688bd258b"
    },
    {
        "author": "趙蕃",
        "paragraphs": [
            "一自春風辱報書，後來安否定何如。",
            "江山我敢涪翁後，事業公真六一餘。",
            "百年半途過九十，千間大厦豈無廬。",
            "不知蹀躞天街馬，孰愈崎嶇經壑車。"
        ],
        "title": "寄周內翰",
        "id": "36906ebe-8db9-4f5a-8275-19803e606172"
    },
    {
        "author": "趙蕃",
        "paragraphs": [
            "天公知我行良苦，垂上嶺時容少晴。",
            "登山著履自不惡，卧遊作圖空復情。",
            "此來豈止試脚力，政坐久不尋詩盟。",
            "山礬雪白藤花赤，高樹木蘭低紫荆。"
        ],
        "title": "上七里嶺",
        "id": "b0277acb-f976-47d4-9fac-dbb452d3f4ef"
    },
    {
        "author": "趙蕃",
        "paragraphs": [
            "詩工於我貧相似，憇跡招提亦爾同。",
            "問訊稍愆書草草，往來長恨馬匆匆。",
            "黄花紅葉時將晚，衰髮蒼顔道轉公。",
            "寄謝俞郎近安否，會看摶翮上秋風。"
        ],
        "title": "晨起聞徐應卿誦季益詩作詩寄季益兼簡公擇",
        "id": "47b6b376-086a-402c-b1af-5ccdd167aae5"
    },
    {
        "author": "趙蕃",
        "paragraphs": [
            "門外雙槐日已高，庭中鉅竹與爭豪。",
            "蕭蕭共倚青雲翰，渺渺仍工白雪操。",
            "欲向瀟湘訪蘭芷，却從吳越看波濤。",
            "問君役役胡爲爾，我亦歎嗟出入勞。"
        ],
        "title": "呈簡壽玉",
        "id": "bfac5a9d-dfe9-4f32-822a-38ce08264903"
    },
    {
        "author": "趙蕃",
        "paragraphs": [
            "載酒俱期過閬仙，悵然何事獨求船。",
            "春風易遠朝天旆，夜雨空成借榻眠。",
            "誰謂此行真不遇，了知一笑欠前緣。",
            "連朝定有新酬唱，到我凡當第幾篇。"
        ],
        "title": "簽判丈見約同諸丈携酒過賈新之運屬適以周侍郎過郡附舟謁之比到城周已先去既失見周又失與賈集不勝悵恨因成長句呈簽判丈運屬丈",
        "id": "861134af-a6d7-41ec-8f20-9b7210829d93"
    },
    {
        "author": "趙蕃",
        "paragraphs": [
            "疾風不雪翻成雨，甚欲相過愁出門。",
            "短日已曛燈未上，曲身難直坐如蹲。",
            "兒歸尚作他州隔，書到能開病眼昏。",
            "併致江西洪夏集，一樽徑欲與君論。"
        ],
        "title": "在伯欲見洪龜父夏均文詩因逸歸玉山取之自常德先寄以來偶得長句遣呈",
        "id": "613a6c71-533b-44ca-bc04-952da9a2a2e9"
    },
    {
        "author": "趙蕃",
        "paragraphs": [
            "一紙書來遂隔年，江湖遠地水連天。",
            "紛紛橫路又逢此，凜凜歲寒嗟獨然。",
            "學道終期世勳業，抄經蹔了佛因緣。",
            "白頭下士重來拜，依舊鷗汀鷺渚邊。"
        ],
        "title": "呈晦菴二首  其一",
        "id": "1c3679b6-4679-414a-a6e2-2a42195ab96c"
    },
    {
        "author": "趙蕃",
        "paragraphs": [
            "不上龍門五過秋，袖詩還是覓扁舟。",
            "胡然貧病祇如昔，聽爾行藏隨所由。",
            "未厭室人能我讁，故防知己作公羞。",
            "孟郊五十酸寒尉，想見溧陽神尚遊。"
        ],
        "title": "呈晦菴二首  其二",
        "id": "bf97210d-9d08-4b59-9f75-a72db7f946e1"
    },
    {
        "author": "趙蕃",
        "paragraphs": [
            "高譚自可解人頤，何况携醪烹伏雌。",
            "衰白無庸辨鬚髮，困窮端只坐書詩。",
            "西湖閲境君其訪，南畝深耕我自期。",
            "異日書來話疇昔，黄溪寺下雨昏時。"
        ],
        "tags": [
            "西湖"
        ],
        "title": "呈康職君謨",
        "id": "23fbd6fa-1a92-4ef5-8e70-d38550470c68"
    },
    {
        "author": "趙蕃",
        "paragraphs": [
            "發舒言笑非關酒，慰藉辛勤一以詩。",
            "往日追從雖舊矣，祇今夷險更同之。",
            "真仙巖壑君行訪，快閣江山我亦披。",
            "但恐衡陽無過鴈，書筒不至費人思。"
        ],
        "title": "呈季承",
        "id": "d3202880-d7cb-439f-849e-f2f79d926df6"
    },
    {
        "author": "趙蕃",
        "paragraphs": [
            "自從君發信州船，令我登臨每悵然。",
            "把臂真成一傾倒，轉頭知隔幾山川。",
            "憎余况有年年惡，美子詩堪句句傳。",
            "記取相逢又相別，菊枯荷盡早梅前。"
        ],
        "title": "呈周昭禮二首  其一",
        "id": "1afc6c2a-9746-48d1-9b81-7a3739a0433d"
    },
    {
        "author": "趙蕃",
        "paragraphs": [
            "又向江頭覓去船，故山歸路反茫然。",
            "秋鴻社燕各千里，落日殘霞同一川。",
            "酒得老兵猶可飲，詩須我輩始堪傳。",
            "經行到處無生景，平日夢中今目前。"
        ],
        "title": "呈周昭禮二首  其二",
        "id": "ca0f8fb2-15fb-4760-a3d1-6e3d2a901cd5"
    },
    {
        "author": "趙蕃",
        "paragraphs": [
            "南渡凄凉六十年，故家遺俗日蕭然。",
            "不應門戶端如此，政坐吾曹欠勉旃。",
            "斗食我今悲白髮，束書今喜繼青氈。",
            "鄉來未識衡州士，閭里皆推有此賢。"
        ],
        "title": "呈劉子後趙行之司理舅二首  其一",
        "id": "9a5e4841-b452-4f5a-b31a-286a32a583cd"
    },
    {
        "author": "趙蕃",
        "paragraphs": [
            "忽忽江頭住一旬，敢疏請謁恐煩人。",
            "肯敦宿昔論交舊，更辱慇懃枉句新。",
            "已向清澌看流水，更從高節撫霜筠。",
            "白醪煮餠留終日，吾舅於今驚座陳。"
        ],
        "title": "呈劉子後趙行之司理舅二首  其二",
        "id": "8ae025f0-8925-4ca2-b85c-81d9f9da07fa"
    },
    {
        "author": "趙蕃",
        "paragraphs": [
            "負笈初忘道阻長，求船翻爲歲犇忙。",
            "一尊故惜時重與，四海當知別未嘗。",
            "渭北江東無異轍，太虛明月本同光。",
            "屬公忽諱輕爲別，遣客仍知醉不忘。"
        ],
        "title": "告別晦菴晦菴有惜別語因用張志和答陸羽問作詩呈之",
        "id": "4e44f924-d842-456c-8793-cab6427bb0d3"
    },
    {
        "author": "趙蕃",
        "paragraphs": [
            "林園瑟縮似高秋，門巷蕭條若故侯。",
            "粗有百篇兒可誦，何須四海轍能周。",
            "憐才滿世今誰是，好士如公獨見優。",
            "父子曾聞自知己，朅來敢意許同遊。"
        ],
        "title": "用文顯秋字韻呈簽判丈兼簡子暢兄",
        "id": "1d9a799f-7896-4141-900f-71bdf0ad7e46"
    },
    {
        "author": "趙蕃",
        "paragraphs": [
            "已是霜凝更雨溫，春其漸起但無痕。",
            "莫嗟草色有垂死，定自梅花當返魂。",
            "小駐要須窮日日，細尋無惜遍村村。",
            "揩摩病目從茲始，併待君詩洗睡昏。"
        ],
        "title": "雨後呈斯遠",
        "id": "7fe56678-67f0-4931-940a-8943c282cc16"
    },
    {
        "author": "趙蕃",
        "paragraphs": [
            "開到牡丹春十分，不堪風雨尚紛紛。",
            "酒杯强適誰知我，藥裹關心更念君。",
            "老去青衫甚藍縷，愁來白髮嬾鋤耘。",
            "稻鍼出水蠶初掃，慚愧耕桑每廢勤。"
        ],
        "title": "呈慶伯",
        "id": "021f4050-bd2d-42fc-b24e-3f9d40c1876d"
    },
    {
        "author": "趙蕃",
        "paragraphs": [
            "白鷗自倚占深灣，亦有幽人此照顔。",
            "豈但襟期非世俗，要知吟嘯奪天慳。",
            "江天見處從教闊，松竹栽成不要刪。",
            "我若賦詩君爲寫，絕人翰墨勝高閑。"
        ],
        "title": "用韻呈明叔",
        "id": "73ef2b58-de97-47e4-b333-25db0c25221f"
    },
    {
        "author": "趙蕃",
        "paragraphs": [
            "年高端已輩吾翁，况倚通家夙好同。",
            "長夏江村能數過，論文尊酒未憂窮。",
            "分趨幕府如工部，耻入帝城因子公。",
            "聞道郎君亦輕祿，故知難進是家風。"
        ],
        "title": "用簽判丈送徐大雅之韻呈簽判丈兼簡子暢兄",
        "id": "747aaaa7-e73d-49d5-af76-a20ceff767ed"
    },
    {
        "author": "趙蕃",
        "paragraphs": [
            "政爾相從問阿兄，忽聞門外竹車鳴。",
            "對床縱復無今雨，展卷不妨同短檠。",
            "頗念興乘聊一詣，却憐侍立苦頻更。",
            "風微佛屋琅璫絕，古柏陰中看月明。"
        ],
        "title": "夜呈欽止審知時欽止歸自三衢",
        "id": "31cee403-b5a3-493a-9bf4-eb173a76e789"
    },
    {
        "author": "趙蕃",
        "paragraphs": [
            "顧藉微官無一分，强能從俗亦徒紛。",
            "他鄉驟喜逢詩伯，故里渾疑對竹君。",
            "莫爲饑寒常道路，要留精力事耕耘。",
            "如君少壯端宜勉，老我衰摧直漫勤。"
        ],
        "title": "呈慶伯",
        "id": "7be96adb-813e-4d02-9101-65d2174a85ed"
    },
    {
        "author": "趙蕃",
        "paragraphs": [
            "飄流老矣謂知津，邂逅欣然願卜鄰。",
            "不但梁邢丈人行，更吾騷雅社中人。",
            "前秋一見遽爲別，今日重來情倍親。",
            "政自論詩得歡喜，更因話舊忽酸辛。"
        ],
        "title": "呈梁從善",
        "id": "79df8bc2-0b0f-416c-9503-7783f6dd1175"
    },
    {
        "author": "趙蕃",
        "paragraphs": [
            "秋風已作重陽雨，客子將回下水船。",
            "卒歲褐裘悲破篋，豐年稌黍欠多田。",
            "平生漫說詩書學，滿眼不祛兒女煎。",
            "頗怪淵明瓶乏粟，若爲猶送酒家錢。"
        ],
        "title": "呈審知二首  其一",
        "id": "526fee54-3157-4b97-8b78-e67ff64cfe75"
    },
    {
        "author": "趙蕃",
        "paragraphs": [
            "樓前木葉下繽紛，樓上長吟獨有人。",
            "勿漫悲秋成楚些，要知達識自天真。",
            "從渠屐著一生幾，莫問錐無今歲貧。",
            "平日相期定何事，君今到岸我迷津。"
        ],
        "title": "呈審知二首  其二",
        "id": "91534572-fd12-408f-b93f-8f7fe0aea8d9"
    },
    {
        "author": "趙蕃",
        "paragraphs": [
            "登高有約乃相違，故遣村船逆上溪。",
            "寺與松篁元不隔，路經蓬藋却成迷。",
            "數君放逸仍懷古，老我悲凉况哭妻。",
            "鄭重莫逃雞黍社，又隨新月共扶藜。"
        ],
        "title": "九日王越卿司法置酒要客始約登武安之塔爲遊人所先已過圓通晚更集於彥博之居越卿醉後作畫其先大夫公亦能畫云作詩二首  其一",
        "id": "ce54ff4d-5b37-4514-beec-0516ec51f5d4"
    },
    {
        "author": "趙蕃",
        "paragraphs": [
            "王家父子竹林期，談笑初無世俗姿。",
            "戲搦敗毫成凍羽，醉回老力出枯枝。",
            "解吟秀句寰區滿，不擬常稱老畫師。",
            "大令右軍疑只爾，外人笑怪若能知。"
        ],
        "title": "九日王越卿司法置酒要客始約登武安之塔爲遊人所先已過圓通晚更集於彥博之居越卿醉後作畫其先大夫公亦能畫云作詩二首  其二",
        "id": "7e9a63b7-7dd2-4467-bcbb-bf6f7b1d4cf8"
    },
    {
        "author": "趙蕃",
        "paragraphs": [
            "孰使庭花未肯黄，政應知我鬢新霜。",
            "茫茫永夜無時旦，索索窮愁曾斷腸。",
            "坐久支吾催煮藥，飲豪絡驛看傳觴。",
            "廢遊不但因公事，風雨連朝故覺妨。"
        ],
        "title": "九日莫令置酒縣齋余以病不飲作詩呈坐客",
        "id": "61ca3406-2003-4ee1-91a1-ad1586d31711"
    },
    {
        "author": "趙蕃",
        "paragraphs": [
            "已悲傲吏失南山，尚喜王儦峙舊壇。",
            "感愴自應新髮白，乖離可使舊盟寒。",
            "篙師徑欲通宵發，我輩深嗟會面難。",
            "月底婆娑燈下語，怳然還是昔年看。"
        ],
        "title": "李商叟舉似用南澗山字韻茶山星字韻數詩輒借韻呈商叟二首  其一",
        "id": "73e1d220-e65b-4df8-969a-c87dbb9c7555"
    },
    {
        "author": "趙蕃",
        "paragraphs": [
            "吾州疇昔聚文星，我已後之君有聲。",
            "丹筆未讎天祿閣，白頭猶住錦官城。",
            "舊諳林麓深堪隠，今見溪山遠更明。",
            "賸欲相投小盤礴，溪頭亡那櫓雙鳴。"
        ],
        "title": "李商叟舉似用南澗山字韻茶山星字韻數詩輒借韻呈商叟二首  其二",
        "id": "c2a9d6f4-a672-4078-b111-677e052808f6"
    },
    {
        "author": "趙蕃",
        "paragraphs": [
            "已後兒曹疾走誇，分同杜叟客忠嘉。",
            "白衣莫致有名物，青眼謾看無數花。",
            "念我豈無巖壑暇，從君恐及簿書譁。",
            "不唯孤負登臨約，亦覺詩筒到眼賒。"
        ],
        "title": "蕃嘗以閏九日約謝章二丈會南堂有事而止既欲復理前約乏酒未能因見唱酬嘉字韻詩卷借韻呈章丈",
        "id": "d72e33f7-bca1-463e-b8dd-9dcb9a8816fd"
    },
    {
        "author": "趙蕃",
        "paragraphs": [
            "疾風吹雨過江干，老屋闕牀無處乾。",
            "切切冷蛩深撼壁，纍纍饑鼠下窺簞。",
            "枕衾屢撫眠難著，燈火重呼詩細看。",
            "謾說爲官猶我似，念君懷抱若何寬。"
        ],
        "title": "九月十一夜雨中讀吳夢與詩書以示之",
        "id": "1319c497-2d77-433d-a3dd-cb8fb0d55085"
    },
    {
        "author": "趙蕃",
        "paragraphs": [
            "舊聞良月似春時，真有梅花如許枝。",
            "綠萼深宜翠羽宿，靜香獨許蜜蜂知。",
            "木犀莫道開能再，庭菊無嗟晚乃移。",
            "不是南方地偏暖，寵光潛已落天涯。"
        ],
        "title": "九月十六日文興折贈綠萼梅數枝花多而甚香非尋常梅花比也",
        "id": "976ae93d-2dcb-4fed-95e1-378acdf90465"
    },
    {
        "author": "趙蕃",
        "paragraphs": [
            "昨夕斜陽照墟落，今晨細雨暗簷楹。",
            "田夫荷笠趨田去，織婦連機競織聲。",
            "畏餒但憂瓶粟罄，怕寒聊倚鬢絲明。",
            "古來名士多如此，底事於予亦麽生。"
        ],
        "title": "十月晨雨",
        "id": "6ac23f4e-3e48-4ca9-8521-b064255cc2ff"
    },
    {
        "author": "趙蕃",
        "paragraphs": [
            "旋斫寒梢縛短籬，菊窠三兩带花移。",
            "莫嗟已落重陽後，自是江南秋到遲。",
            "菊開便是東坡節，酒盡空哦清晝詩。",
            "竹隠異時尋故事，送花常憶鄭當時。"
        ],
        "title": "十月三日鄭秀才惠菊植之晏齋窗前尊酒偶乏與稚子烹茶作重九",
        "id": "ee111fda-3d82-4f87-a7ea-baea41d1ccb6"
    },
    {
        "author": "趙蕃",
        "paragraphs": [
            "卧聞落葉疑飄雨，起對空庭蓋卷風。",
            "政自摧頹同病鶴，况堪吟颯類寒蟲。",
            "忽思有客渾如我，却念題詩不似公。",
            "已分虀鹽終白首，可因霜雪媿青銅。"
        ],
        "title": "十一月初五日晨起書呈葉德章司法",
        "id": "41564712-78fa-4f3c-9b7f-a533f0141df7"
    },
    {
        "author": "趙蕃",
        "paragraphs": [
            "人窮往往咎文窮，歷數前賢半此風。",
            "春去林園乃啼鴂，秋來牆壁自鳴蟲。",
            "世悲工瑟如齊客，我嘆好龍多葉公。",
            "苦節期君類松柏，根能如石幹如銅。"
        ],
        "title": "德章法曹再用銅字韻作詩爲報復用韻奉答",
        "id": "d524dcf5-c284-4053-b010-97882aa8f93a"
    },
    {
        "author": "趙蕃",
        "paragraphs": [
            "快閣呼舟渡碧江，舉篙驚破白鷗雙。",
            "謾云擇勝心如渴，不待窮幽意已降。",
            "試遣折梅巡野圃，少須酌茗坐僧窗。",
            "欲將韻語題今日，筆力輸君九鼎扛。"
        ],
        "title": "十二月一日同陳明叔修絕江遊古城白泉",
        "id": "3033fea3-7014-495a-bcf0-71796a33f7f2"
    },
    {
        "author": "趙蕃",
        "paragraphs": [
            "一源何自發嵌空，漱月流風晝夜中。",
            "故有松聲雜清越，獨無梅影照玲瓏。",
            "鄉人但說觀山寺，客子深懷太史公。",
            "好事陳吳不易得，冒寒襆被肯來同。"
        ],
        "title": "十二月初四夜同吳資深陳明叔宿觀山",
        "id": "312d2bde-5268-47b1-aa9b-ce0d7a34f57f"
    },
    {
        "author": "趙蕃",
        "paragraphs": [
            "詩老當年聚此州，邇來零落盡山邱。",
            "公雖蹔爾淹時用，天豈特令繼夙游。",
            "幽事儻多塵事絕，靈山孰與博山優。",
            "林棲相去無百里，窈窕崎嶇可後不。"
        ],
        "title": "呈辛卿二首  其一",
        "id": "69538bc3-0bf6-4e00-becf-92a5b6663a04"
    },
    {
        "author": "趙蕃",
        "paragraphs": [
            "今昔名流幾許人，况於室邇更身親。",
            "南州行卷雖云舊，東閣知名固若新。",
            "再見每懷風度遠，兩年空恨往來頻。",
            "其誰爲我談名姓，車轍勤公野水濱。"
        ],
        "title": "呈辛卿二首  其二",
        "id": "58f8b316-5c46-4449-8ebe-4dcb3d3947b9"
    },
    {
        "author": "趙蕃",
        "paragraphs": [
            "歲盡君當又一歸，開正我亦具征衣。",
            "祇今湖北地非遠，異日江東書恐稀。",
            "酬唱未能相數數，別離於此再依依。",
            "到家無事還宜早，柳弄色時梅片飛。"
        ],
        "title": "進之復有湘潭之役二詩見惜別意  其一",
        "id": "bf1841ec-2c1a-4a79-81bd-8212f09425cb"
    },
    {
        "author": "趙蕃",
        "paragraphs": [
            "君詩悟入已多年，信手拈來總自然。",
            "靜似幽人居在谷，勇如壯士起臨邊。",
            "波瀾收卷雖餘地，光豔發舒終屬天。",
            "笑我饑吟空白首，亂蛩衰草晚風蟬。"
        ],
        "title": "進之復有湘潭之役二詩見惜別意  其二",
        "id": "f2a010d6-4662-4606-9caa-391a028b93ba"
    },
    {
        "author": "趙蕃",
        "paragraphs": [
            "吳楚相望信不通，謾憑雙眼送歸鴻。",
            "豈知留落江湖外，又得從容笑語同。",
            "賸把詩篇攄別恨，莫辜杯酒對秋風。",
            "明朝徑問吳松路，恨不與君俱短篷。"
        ],
        "title": "湖洲贈別劉叔驥昆仲",
        "id": "22790ef5-359e-4d4a-9e36-73c4dd2cae1b"
    },
    {
        "author": "趙蕃",
        "paragraphs": [
            "舊詩零落似前生，豈意公能識姓名。",
            "青眼何堪辱如故，白頭自覺已無成。",
            "普天無復歸耕處，薄祿謾爲餬口營。",
            "今日違離定何往，壺頭路險更秦城。"
        ],
        "title": "別趙常德",
        "id": "6d8ebb79-da96-4069-94a1-de3c2a2b74e6"
    },
    {
        "author": "趙蕃",
        "paragraphs": [
            "身墮南州已覺賒，五溪從此更天涯。",
            "別腸何止成萬轉，霜鬢不堪今半加。",
            "頗念客留同此日，絕憐歸夢每還家。",
            "公如踵赴仙都約，猶擬頡頏飛佩霞。"
        ],
        "title": "別晦菴",
        "id": "f19d1ea6-7c48-4503-8a8c-4caa710cce99"
    },
    {
        "author": "趙蕃",
        "paragraphs": [
            "再歲春風把酒杯，今年更覺倍遲回。",
            "海棠消息知渠負，楊柳風流笑我衰。",
            "舟過重湖定安否，書來一紙勿悠哉。",
            "是身老矣腰仍折，寧待田園歸未來。"
        ],
        "title": "留別邢大聲昆仲",
        "id": "01f5cfdb-6db9-431c-aeb6-06caa86067fe"
    },
    {
        "author": "趙蕃",
        "paragraphs": [
            "少時未識廬山好，老去知山却遠山。",
            "白鹿何繇與絃誦，紫霄還復共躋攀。",
            "林巒有失君何意，松菊猶存我得還。",
            "俱是江東巡管內，異時書札願無慳。"
        ],
        "tags": [
            "庐山"
        ],
        "title": "留別趙南紀",
        "id": "d2ae6c2f-e12d-495c-a0ac-66d40f3cce4e"
    },
    {
        "author": "趙蕃",
        "paragraphs": [
            "生事平生非我謀，饑寒長是費君憂。",
            "相如自厭遊成倦，曲逆人知老不侯。",
            "盡室經年曾未厭，一官千里去難留。",
            "異時安否如相憶，一問溪頭上水舟。"
        ],
        "title": "留別俞孝顯孝揚",
        "id": "4b6f0647-cd01-429c-9661-729b7c5db332"
    },
    {
        "author": "趙蕃",
        "paragraphs": [
            "準擬梅花共賦詩，那知人事有乖離。",
            "交情自謂惟君厚，世態于今猶我知。",
            "盡室飄飄雖匪計，此心烱烱幸無欺。",
            "一官謾浪端何以，從此歸耕已自遲。"
        ],
        "title": "留別在伯",
        "id": "feef8caa-bead-4147-a974-8f7e26da778b"
    },
    {
        "author": "趙蕃",
        "paragraphs": [
            "十四年中三別君，別君每輒嘆離群。",
            "案惟占位崔斯立，客乃無氈鄭廣文。",
            "給札不能因狗監，校書從昔老揚雲。",
            "君顔得酒猶能少，我髮如霜不可耘。"
        ],
        "title": "鍾子崧己丑歲簿秩滿去今自饒州教授還猶選人也感嘆之餘賦以別",
        "id": "1704e072-e67b-4275-8749-354265a9c119"
    },
    {
        "author": "趙蕃",
        "paragraphs": [
            "憶曾看竹過焦山，重記同舟駭浪間。",
            "邂逅真成肺肝熱，別離空益鬢毛斑。",
            "芻青飯白吾能設，車殆馬煩君莫還。",
            "此去江淮兩蕭瑟，爲言無遣尺書慳。"
        ],
        "title": "贈別徐永叔",
        "id": "1f75eebb-6376-4002-bf71-c000a970508b"
    },
    {
        "author": "趙蕃",
        "paragraphs": [
            "早日學詩才得窮，人窮乃復媿詩工。",
            "如公久已獨步外，顧我何堪猥誦中。",
            "歲晚人家方墐戶，地長客子尚飄蓬。",
            "如聞深講救荒政，忍使簞瓢獨屢空。"
        ],
        "title": "別范建康",
        "id": "a4646582-038f-4224-9902-e43f731a36d9"
    },
    {
        "author": "趙蕃",
        "paragraphs": [
            "薄宦塵埃易滿襟，問盟猶喜盍朋簪。",
            "只今風月一杯酒，明日雲山千里心。",
            "楊柳陰疎秋舘凈，芙蓉香冷暮江深。",
            "潮回一信西興渡，頻寄相思別後吟。"
        ],
        "title": "別朱子大蘇召叟昆仲",
        "id": "78b7a1c4-1be2-4b64-b8db-c2deaa0cf0bc"
    },
    {
        "author": "趙蕃",
        "paragraphs": [
            "四海雖云皆弟昆，悵茲薄俗與誰論。",
            "平生泛愛老逾厭，獨覺君家久更敦。",
            "百里闌干山作几，數家籬落竹爲村。",
            "異時相憶相思處，明月清風同酒樽。"
        ],
        "title": "留別周愚卿兄弟",
        "id": "53f1ccc3-db99-4264-aab4-e1c5e0380406"
    },
    {
        "author": "趙蕃",
        "paragraphs": [
            "一見梅花醒病昏，重逢雙璧競清溫。",
            "占風占雨行未已，看水看山心故存。",
            "亹亹愛渠談緒遠，班班覺我髩絲繁。",
            "江天何處不須買，畝蕙畹蘭期並門。"
        ],
        "title": "留別叔驥和叔",
        "id": "9ae1de92-d957-4e83-9062-5ce58c4af0c3"
    },
    {
        "author": "趙蕃",
        "paragraphs": [
            "都城飲別四年餘，寥闊無因問起居。",
            "聞道客游猶往昔，不知生理比何如。",
            "謾從詩卷追還往，肯向書筒計密疎。",
            "折得梅花睇江水，驛程千萬渺愁予。"
        ],
        "title": "寄周昭禮",
        "id": "a999c803-1eb8-41ce-bce3-aecc135c40e8"
    },
    {
        "author": "趙蕃",
        "paragraphs": [
            "清時二浙湖山主，合在公家不屬人。",
            "求去非貪鏡湖賜，歸來便作許由鄰。",
            "喜聞吾黨有高退，頓使幽居忘賤貧。",
            "想見詩題硬黄紙，更無夢到軟紅塵。"
        ],
        "title": "寄劉凝遠丈二首  其一",
        "id": "8723392f-1039-4c40-8390-b009bda97545"
    },
    {
        "author": "趙蕃",
        "paragraphs": [
            "水雲痛飲玉光詩，勝踐那容俗子知。",
            "此樂祇今寧夢見，臨風空爾費懷思。",
            "蘇門長嘯誰能和，赤壁成功顧已遲。",
            "當日唱酬誰復與，皆云驥子好男兒。"
        ],
        "title": "寄劉凝遠丈二首  其二",
        "id": "a24dc521-ed45-40d3-82d4-68e23842f1e0"
    },
    {
        "author": "趙蕃",
        "paragraphs": [
            "莫道寒溫祇素書，也於朋友見親疎。",
            "自從一反南昌役，無復能安古寺居。",
            "憔悴直爲人所棄，殷勤獨肯問何如。",
            "缺然不報非緣懶，瘧癘經秋未掃除。"
        ],
        "title": "得周畏知書病久不報以詩寄之",
        "id": "38cd60c9-93a5-4af4-8e39-a655eca38a1f"
    },
    {
        "author": "趙蕃",
        "paragraphs": [
            "去歲飄然反自閩，訪君曾爲駐征輪。",
            "尺書不至知殊縣，五字可追如隔晨。",
            "秦論舊聞追廼祖，漢庭那得棄平津。",
            "行當過我一飯去，要話別來長苦辛。"
        ],
        "title": "去年過鉛山一見季承自後邈不相聞秋試度必入城因成父行寄之以詩",
        "id": "7f2ebb7e-2fd2-4541-89ee-26b122555eea"
    },
    {
        "author": "趙蕃",
        "paragraphs": [
            "莫嗔不寄一行書，半百光陰伏枕餘。",
            "寂寞瓶儲同靖節，荒凉壁立類相如。",
            "君今爲况復何似，秋盡想應成定居。",
            "穫稻讒終還墐戶，有詩何日定遺予。"
        ],
        "title": "以孟夏唱酬陳子高詩寄季承并借窮愁志及其兄興化集四首  其一",
        "id": "c6739548-562e-4151-b3ec-e250de22376d"
    },
    {
        "author": "趙蕃",
        "paragraphs": [
            "東湖共款竹多竿，妙果同登塔幾盤。",
            "衝雨衝風總幽事，一談一笑盡詩端。",
            "隨人似我空爲計，出語如君當不刊。",
            "派後江西有驚坐，封題併與略評看。"
        ],
        "title": "以孟夏唱酬陳子高詩寄季承并借窮愁志及其兄興化集四首  其二",
        "id": "413d6c23-6755-452b-ad30-7dc1ec66eb9e"
    },
    {
        "author": "趙蕃",
        "paragraphs": [
            "故家不復見中州，插架聞君似鄴侯。",
            "往事誰能論牛李，舊書聊欲借窮愁。",
            "薰蕕政自難同器，涇渭懸知卒異流。",
            "何事古今朋黨禍，力爭終以殺身酬。"
        ],
        "title": "以孟夏唱酬陳子高詩寄季承并借窮愁志及其兄興化集四首  其三",
        "id": "bb890af4-9307-4c1e-8f0e-c37afae8a110"
    },
    {
        "author": "趙蕃",
        "paragraphs": [
            "著論端能擬過秦，苦吟長學跨馿人。",
            "十年不調非求異，三徑爲資本作貧。",
            "回首浮梁屢還往，斷魂宿草幾陳新。",
            "藏家有集曾三復，借我流傳莫謾珍。"
        ],
        "title": "以孟夏唱酬陳子高詩寄季承并借窮愁志及其兄興化集四首  其四",
        "id": "71e7318c-6274-44d8-b9fd-f241d1b12d1c"
    },
    {
        "author": "趙蕃",
        "paragraphs": [
            "走馬憶登江上臺，聞知興廢使人哀。",
            "遥憐冷澹黄花節，遠對飄零白雁來。",
            "念爾不堪懷爲惡，思余應是首頻回。",
            "詩成寄與憨申誦，句累難教心孔開。"
        ],
        "title": "九日寄和父弟",
        "id": "6946d07c-992c-4d4d-b3a8-5c145a42420d"
    },
    {
        "author": "趙蕃",
        "paragraphs": [
            "湘山峻刻湘流深，中有騷人憤世音。",
            "弔古自爲吾輩事，宦游端識故人心。",
            "別來未有音書至，歲晚勿令霜露侵。",
            "聞道元戎今仲舉，定除塵榻伴登臨。"
        ],
        "title": "寄懷畏知二首  其一",
        "id": "d6149b71-1170-4a85-92bd-94ad6c50e268"
    },
    {
        "author": "趙蕃",
        "paragraphs": [
            "共旅長安暑未徂，到家忽已秋風初。",
            "十詩道別心期遠，千里相望魂夢疎。",
            "驛使梅來應寄我，衡陽鴈渺更愁予。",
            "如君乃作諸侯客，顧使誰讎東觀書。"
        ],
        "title": "寄懷畏知二首  其二",
        "id": "25879309-1360-4d33-bd97-e5c02ce15beb"
    },
    {
        "author": "趙蕃",
        "paragraphs": [
            "一自書題闕寄將，不知今度幾飛霜。",
            "空云梅嶺有驛使，可奈衡陽無雁行。",
            "好趁薦章求北闕，莫因文價滯南荒。",
            "已今快閣治詩板，準擬歸舟略繫傍。"
        ],
        "title": "久不聞表叔張平子安否覓使寄此",
        "id": "1b19bf64-d444-44eb-a972-f9e05af7be76"
    },
    {
        "author": "趙蕃",
        "paragraphs": [
            "晚雨催寒著破裘，官梅應是動揚州。",
            "相思不見蘇門隠，好在當年玉局遊。",
            "擬向會稽探禹穴，却從吳會下扁舟。",
            "不須幸甚門亡恙，翻到舊詩容我不。"
        ],
        "title": "寄懷子進昆仲三首  其一",
        "id": "92592603-dc00-49fe-ad40-e37cbd21fef7"
    },
    {
        "author": "趙蕃",
        "paragraphs": [
            "鴈不歸時聞有行，鴈南飛處更關情。",
            "三年有句說還往，半載無書存死生。",
            "莫歎河山殊舉目，會須童僕爲歡迎。",
            "四方取友吾非乏，孰若君家賢弟兄。"
        ],
        "title": "寄懷子進昆仲三首  其二",
        "id": "8559a6aa-f2a7-4091-a04e-6763a0e4fe69"
    },
    {
        "author": "趙蕃",
        "paragraphs": [
            "聞道築堂名遂初，規模渾是退居圖。",
            "藏書自有三萬軸，種橘何多二百株。",
            "我似杜陵寧老蜀，君如張翰已歸吳。",
            "詩成把酒遥相屬，門外北風方怒呼。"
        ],
        "title": "寄懷子進昆仲三首  其三",
        "id": "42c3a871-171a-4e2d-8a99-7e0811ef7cbf"
    },
    {
        "author": "趙蕃",
        "paragraphs": [
            "憶昨題詩歲且更，路長誰與附書行。",
            "登樓見說同王粲，爲賦懸知似賈生。",
            "杜老性非真傲誕，元龍氣自舊崢嶸。",
            "天寒萬物皆收歛，惟有孤松獨向榮。"
        ],
        "title": "寄懷畏知二首  其一",
        "id": "78b6c3ce-e65f-4dce-a549-0974c486fee6"
    },
    {
        "author": "趙蕃",
        "paragraphs": [
            "馳檄傳聞思一來，溪頭幾立望檣桅。",
            "黄花又作霜前槁，白酒空留秋後醅。",
            "早歲交遊今孰在，暮年林壑要深陪。",
            "世間名宦豈不好，只恐勢移成溺灰。"
        ],
        "title": "寄懷畏知二首  其二",
        "id": "c6141875-4b20-4706-9acb-3205a294dfe3"
    },
    {
        "author": "趙蕃",
        "paragraphs": [
            "憶昨携詩辱報詩，再來有約竟乖期。",
            "不應置我毋庸友，何自令人極所思。",
            "千里葉舟黄落後，一官斗粟倦游時。",
            "訪尋不見蕭齊處，風雨何由話別離。"
        ],
        "title": "過吉水問蕭伯和兄弟云在縣四十里之羅陂遠不及見以詩寄之併呈仲和",
        "id": "eb61752e-fa3b-4021-bde6-a8d207e40b49"
    },
    {
        "author": "趙蕃",
        "paragraphs": [
            "頻宵爲月卧風前，異世風流懷謫仙。",
            "半年且闊書郵置，六輩肯來從事賢。",
            "白衣不但覓陶令，春草因之感惠連。",
            "醉裏悠悠更何夢，南池水長疊荷錢。"
        ],
        "title": "寄南安李使君三章  其一",
        "id": "55a08944-1f52-488b-9291-0a11d4e91a90"
    },
    {
        "author": "趙蕃",
        "paragraphs": [
            "臼擣紛紛何所如，碾成更自治家模。",
            "不盡粉身兼碎骨，爲看落雪又霏珠。",
            "體用同歸人力致，粗精孰愈磨工夫。",
            "舊聞此物獨君地，要伴筆牀能寄無。"
        ],
        "title": "寄南安李使君三章  其二",
        "id": "d5f57607-99ae-49a3-b990-a6e7bc287f5d"
    },
    {
        "author": "趙蕃",
        "paragraphs": [
            "如聞舍策已蹁躚，神物護持非藥痊。",
            "爲州莫漫貪良醖，把節何遲復舊氈。",
            "但期米許頻仍乞，敢望舟同縹緲僊。",
            "別久未能成一詣，故憐終日泥陳編。"
        ],
        "title": "寄南安李使君三章  其三",
        "id": "241257e6-1a58-47af-97a0-270d00833e18"
    },
    {
        "author": "趙蕃",
        "paragraphs": [
            "籍甚所聞三桂堂，向來相與但南昌。",
            "橫經重識泮宮老，捧檄仍思幕府良。",
            "日暮酒尊勤洒掃，竹邊談几愛蒼凉。",
            "梅江父子風流舊，今見君家鴻鴈行。"
        ],
        "title": "寄贈孫教授兄弟",
        "id": "14ff95b7-f835-46ec-a5b0-bd38601a9a4d"
    },
    {
        "author": "趙蕃",
        "paragraphs": [
            "一馬能來破遠愁，送歸還是上扁舟。",
            "鴒原眷眷急難義，菟裘切切將老求。",
            "吾兒可使齊書帙，汝歸仍堪爲酒謀。",
            "把玩餘齡無幾許，可如罝兔媿江鷗。"
        ],
        "title": "成父自太和來相看復回既別有作寄之",
        "id": "2940194c-055e-4540-b7b8-dba34daf0446"
    },
    {
        "author": "趙蕃",
        "paragraphs": [
            "晦庵寄我溧陽書，報道今爲建業居。",
            "作客遽經三歲久，賦詩應盡六朝餘。",
            "莫將明月誇魚目，自昔鹽車羨蹇馿。",
            "期子歸來趁鮮健，老無筋力事犂鋤。"
        ],
        "title": "寄俞玉汝",
        "id": "54cf598a-8f12-4cb8-8963-3e727727d93c"
    },
    {
        "author": "趙蕃",
        "paragraphs": [
            "平生知己晦菴老，歲晚方懷見晚羞。",
            "題詩寄公夏始盛，遣弟持書春又浮。",
            "謝安東山豈我舍，迂叟洛中常國憂。",
            "蟠桃結實動千載，朝菌不與晦朔謀。"
        ],
        "title": "十二月初六夜夢客溧陽半月而未見晦菴夢中以見遲爲併作詩謝之首句云平生知己晦菴老歲晚方懷見晚羞寐而診曰羈於一官久去師門精神之感形見如此耶用其句賦詩一章寄上",
        "id": "4dac6425-8611-4d75-a2a4-1f748826f6eb"
    },
    {
        "author": "趙蕃",
        "paragraphs": [
            "柿栗當收穫稻終，駕言野適興何窮。",
            "門生二子歸來晝，張丈殷兄鄰舍翁。",
            "豆飯芋魁吾豈乏，鷄豚社酒歲仍豐。",
            "家山日日長牽念，何况傳聞襆被同。"
        ],
        "title": "聞劉彥說率友生過別業以詩寄之與彥說之約者皆當和此詩也",
        "id": "846f20ae-6a26-43c1-9063-c3ae35c097cd"
    },
    {
        "author": "趙蕃",
        "paragraphs": [
            "韶石馳書歲屢終，浮湛渺渺聽殷洪。",
            "長年苦望吾地涉，寧料它途馬首東。",
            "鴻鴈又當辭瘴海，孔鸞端合在高桐。",
            "忽逢玉節春江上，再拜題詩覓寓公。"
        ],
        "title": "因誠齋寄張三十叔",
        "id": "3f0c0ae0-2637-49bd-bf5d-0ef204fd9456"
    },
    {
        "author": "趙蕃",
        "paragraphs": [
            "顧使斯人墨綬腰，不知誰合上丹霄。",
            "得非疲瘵要摩撫，是遣循良頒詔條。",
            "聞道過家猶數月，尚期論薦出公朝。",
            "過予不作一飯去，政倚相望非甚遥。"
        ],
        "title": "寄孫從之",
        "id": "e471775a-164e-4eca-9048-59e63d7be234"
    },
    {
        "author": "趙蕃",
        "paragraphs": [
            "有客東來爲我言，詔書傳已下修門。",
            "幡然要識朝廷意，易此方明父子恩。",
            "物望祇今誰得似，道行寧負夙心存。",
            "公其大作斯民庇，我亦耕桑安故園。"
        ],
        "title": "寄趙著作",
        "id": "60c967de-d32b-4446-8ce5-cb717c6443ff"
    },
    {
        "author": "趙蕃",
        "paragraphs": [
            "憶昨寄書今幾日，缺然無地接殷勤。",
            "秋風紅葉堪題句，寒夜青燈憶對君。",
            "三徑吾將歸問路，一尊何日再論文。",
            "番湖政與冰溪接，雞犬雖遥亦共聞。"
        ],
        "title": "寄彭元思",
        "id": "6eca8c49-70b0-4b0b-aec9-d16ac42a04e5"
    },
    {
        "author": "趙蕃",
        "paragraphs": [
            "誰能一枉林間寺，君獨屢過湖上村。",
            "先世文章出遺逸，當家句法有淵源。",
            "平生所識蓋無幾，盛意若何如見存。",
            "元祐蘭臺妙人物，我今寂寞媿諸孫。"
        ],
        "title": "寄黄子耕",
        "id": "f7f5fb20-5882-4cd5-89b2-9f16f4638e79"
    },
    {
        "author": "趙蕃",
        "paragraphs": [
            "水竹懸知屬所思，風埃遥想未忘詩。",
            "萬言何有一杯直，三徑寧須五斗爲。",
            "安否頻來道州札，緘封更得白鵝碑。",
            "政和父老猶存否，煩與殷勤訪逸遺。"
        ],
        "title": "寄曾季永",
        "id": "d2b866db-f118-4df3-97a5-ff040acb4ac3"
    },
    {
        "author": "趙蕃",
        "paragraphs": [
            "樓上長江江上山，烟雲鷗鳥尚班班。",
            "歸來靖節荒三徑，已矣盧仝屋數間。",
            "書肯細行知義立，夢能頻見識心關。",
            "因聲重謝窮岡叟，太息劉郎去不還。"
        ],
        "tags": [
            "长江"
        ],
        "title": "寄愚卿兄弟兼屬伯威",
        "id": "e121555e-1501-4b75-bdd9-9b41b0dce288"
    },
    {
        "author": "趙蕃",
        "paragraphs": [
            "殷勤寄謝湖州牧，五馬誰能鬢未斑。",
            "民事雖云急期會，登臨要不負溪山。",
            "如公詎免帝城入，有詔不遲旬歲間。",
            "人士端能客張賈，聲名自不減蘇顔。"
        ],
        "title": "寄趙文鼎",
        "id": "eb7a3bbe-f410-4fbc-a5a0-5c2be5546315"
    },
    {
        "author": "趙蕃",
        "paragraphs": [
            "三年光景一篇詩，此世何堪作許離。",
            "一代聲名屬韓呂，百年衣鉢付嚴黎。",
            "風生佛屋朝談處，月滿仙壇夜步時。",
            "珍重陵陽老孫子，當時酬唱亦同之。"
        ],
        "title": "寄道正闍黎二老師并帖季蕭兄",
        "id": "c241bc72-eff7-4ce8-90e6-b15dd9e358ec"
    },
    {
        "author": "趙蕃",
        "paragraphs": [
            "問訊永州倪戶曹，別來歲月已滔滔。",
            "賢居幕府定餘暇，舟過浯溪今幾遭。",
            "頌出次山微自顯，詩成太史貶無褒。",
            "因來打寄山中本，併以張秦翰墨豪。"
        ],
        "title": "寄倪好問",
        "id": "a5debd03-c276-41c0-9c97-4ecc5168e668"
    },
    {
        "author": "趙蕃",
        "paragraphs": [
            "晁鄭風流俱外家，源流如此見津涯。",
            "難兄竟沒荒三徑，吾叔重嗟書五車。",
            "家世詩聲繼叔起，古來材秀滯長沙。",
            "順寧不作南軒死，吾道傷哉鬢已華。"
        ],
        "title": "寄贈侯宿彥明",
        "id": "f65c2600-9f8e-479b-8093-44dadac3690d"
    },
    {
        "author": "趙蕃",
        "paragraphs": [
            "欲訪臨川苦恨遲，一官窘束費符移。",
            "臺高納日朝尋勝，蕉合生風夜語離。",
            "別後有懷長入夢，向來未識已傳詩。",
            "信知習氣難除洗，可怪深悲墨翟絲。"
        ],
        "title": "李商叟傳錄臨川與黎師侯唱酬懷曾文清公長句用韻作四首  其一",
        "id": "d107f207-c795-424c-99ab-cb727446c72b"
    },
    {
        "author": "趙蕃",
        "paragraphs": [
            "生世胡爲爾許遲，况經事變與時移。",
            "論文尚喜兩公在，一見何勝隔歲離。",
            "落木長江天末恨，清風朗月卷中詩。",
            "有懷曾子今冥漠，雨淚真成滿面絲。"
        ],
        "tags": [
            "长江"
        ],
        "title": "李商叟傳錄臨川與黎師侯唱酬懷曾文清公長句用韻作四首  其二",
        "id": "1f2fdb04-32bf-42cc-8731-dd05b2a2b39d"
    },
    {
        "author": "趙蕃",
        "paragraphs": [
            "向夕相尋昔步遲，坐殘初月見陰移。",
            "關心去後幾南北，倒指從前屢合離。",
            "君歎我貧猶爲米，我憐君苦伹耽詩。",
            "三山堂下冰溪水，何日扁舟兩釣絲。"
        ],
        "title": "李商叟傳錄臨川與黎師侯唱酬懷曾文清公長句用韻作四首  其三",
        "id": "e62b3b6b-0f60-4835-b446-416ff958a00c"
    },
    {
        "author": "趙蕃",
        "paragraphs": [
            "歎息茶山識面遲，經過舊宅恨推移。",
            "聽泉尚想甘瓢樂，撫竹如親與物離。",
            "千首未多行世集，數篇纔刻住山詩。",
            "屬君勉力任茲事，吾道祇今棼若絲。"
        ],
        "title": "李商叟傳錄臨川與黎師侯唱酬懷曾文清公長句用韻作四首  其四",
        "id": "1e1db489-f8b0-4a14-888a-57c12546633c"
    },
    {
        "author": "趙蕃",
        "paragraphs": [
            "西來政爾歎離居，數士英英端起予。",
            "情話不遺親且故，高交寧有數能疏。",
            "詩章許和平反暇，尊酒仍饕簿領餘。",
            "幕府河南亦名勝，願交煩爲問何如。"
        ],
        "title": "寄徐季純于去非兼屬梁和仲曾元之吳仲權",
        "id": "2216daaa-14c6-4071-8e78-72a799586268"
    },
    {
        "author": "趙蕃",
        "paragraphs": [
            "去年舟上曲江磯，招隠無人詠桂枝。",
            "常恨書題苦寥闊，不堪歲月重流離。",
            "誰云司戶官雖小，舊說訾洲前所遺。",
            "登臨想見日成賦，寄我何當爲解頤。"
        ],
        "title": "寄甘叔異戶曹賈季承鄧南季教授二首  其一",
        "id": "406657e1-e3d0-4245-97ec-5e02394e4a96"
    },
    {
        "author": "趙蕃",
        "paragraphs": [
            "婺女牽牛皆粵分，鬰林合浦屬交州。",
            "偶逢人向渠陽去，爲寄書從八桂求。",
            "率土溥天非不廣，劍山带水祇供愁。",
            "明年闕下當皆集，誰序盛山今日游。"
        ],
        "title": "寄甘叔異戶曹賈季承鄧南季教授二首  其二",
        "id": "932aff6c-7397-4add-bab2-fc3e65636057"
    },
    {
        "author": "趙蕃",
        "paragraphs": [
            "幾向圖經問水源，未知蜀道遠如天。",
            "書題無自寄鴻鴈，鳥語不堪聞杜鵑。",
            "已自草堂參句法，更於錦里醉風煙。",
            "使行萬里無空反，乞與新詩到處傳。"
        ],
        "title": "寄陳擇之",
        "id": "f1c3df37-3e55-4fc0-8290-a403bc7010a6"
    },
    {
        "author": "趙蕃",
        "paragraphs": [
            "竟孤春碧醉梅前，猶喜囊中有和篇。",
            "雪後晚風衡嶽路，雨餘秋色五溪邊。",
            "一書寥闊忘重寄，小別侵尋過半年。",
            "頼是時從安道逸，有時共說伯仁賢。"
        ],
        "title": "寄周允升",
        "id": "dbd133ca-82fe-4eb0-b1a0-37c164fbf1d1"
    },
    {
        "author": "趙蕃",
        "paragraphs": [
            "歆向當年苦持難，少卿爲有廣之風。",
            "求君政合形骸外，笑我猶拘意匠中。",
            "遠寄一朝成暴富，深藏沒世免終窮。",
            "客來賸喜誇張事，何幸交游得是公。"
        ],
        "title": "子耕錄寄老圃賦及千秋觀諸詩寄謝",
        "id": "e0ddfb7f-5e16-49d2-bd78-f9e76657d0d7"
    },
    {
        "author": "趙蕃",
        "paragraphs": [
            "先生豈是愛監州，高興應爲雁蕩游。",
            "康樂當年空想望，雲孫今日慰淹留。",
            "幽人衲子應多識，妙偈名章可寄不。",
            "兜率蓬萊果同異，不妨歸步在丹丘。"
        ],
        "title": "寄謝景英丈",
        "id": "1d1c7596-d1a8-44a5-bdd1-8b0a35cb9e95"
    },
    {
        "author": "趙蕃",
        "paragraphs": [
            "此山祇合便終焉，底用心勞學計然。",
            "貧賤已安身外事，功名寧顧俗間緣。",
            "舊遊要紀東南勝，有句須從甲乙編。",
            "閑向晴窗遮老眼，亦堪時伴結跏禪。"
        ],
        "title": "子進昆仲俱和寄懷三詩復次韻  其一",
        "id": "fa1dc55e-ae66-4070-891c-2ced54d587b4"
    },
    {
        "author": "趙蕃",
        "paragraphs": [
            "古途荆棘少人行，制禮難招魯二生。",
            "世上兒曹俱覆轍，公家伯仲自爭衡。",
            "一年欲盡見松秀，衆水莫污知渭清。",
            "保此不渝真有道，更須直以所能鳴。"
        ],
        "title": "子進昆仲俱和寄懷三詩復次韻  其二",
        "id": "3bed6824-96d3-4fd3-9a7a-24a11effc226"
    },
    {
        "author": "趙蕃",
        "paragraphs": [
            "有竹相娛道豈孤，信知造物未遺予。",
            "交游更許得奇士，保社却嗟無定居。",
            "懷玉近傳酬倡集，荆溪與說往還書。",
            "世人徇利輕翻覆，我輩百年端一如。"
        ],
        "title": "子進昆仲俱和寄懷三詩復次韻  其三",
        "id": "ff42b606-d4e4-4ad8-a6d8-97f273a273f3"
    },
    {
        "author": "趙蕃",
        "paragraphs": [
            "滿目風埃頓爾清，祇緣朝雨過林聲。",
            "興乘政欲蟬連語，酒釅才勝一再行。",
            "容我不應嗔醉卧，憶君還復有詩成。",
            "定知今夜江東夢，夢炤冰溪雪鬢生。"
        ],
        "title": "次韻程士和并帖元衡",
        "id": "246d15ae-7328-4ebf-aea0-673e4c148100"
    },
    {
        "author": "趙蕃",
        "paragraphs": [
            "山可屐登溪可浮，崎嶇窈窕悵無由。",
            "功名竟爾異吾事，邱壑只然須我流。",
            "夏日炎蒸端畏病，秋天瀟洒信宜遊。",
            "關心懷玉山前路，要上諸峯最上頭。"
        ],
        "title": "審知用由字韻作詩見示次韻",
        "id": "d1d456b5-7108-4ff4-b40d-83d0c51d3247"
    },
    {
        "author": "趙蕃",
        "paragraphs": [
            "芳遊忽忽未多諧，芳事匆匆已覆盃。",
            "可恨海棠經雨盡，尚餘芍藥殿春開。",
            "公能有意巾車出，我亦乘閑步屧來。",
            "倚杖看花從迫窄，未妨隨處一徘徊。"
        ],
        "title": "次韻僉判丈",
        "id": "fd306524-bb0d-4555-b368-f17f17c44898"
    },
    {
        "author": "趙蕃",
        "paragraphs": [
            "春今半歷未知春，可奈昏昏晝復晨。",
            "藥裹豈能知許病，詩囊亦覺頓成貧。",
            "羲和送日何其怯，天女司花不解神。",
            "何但子行無所詣，我懷端亦在湖漘。"
        ],
        "title": "次韻斯遠見寄",
        "id": "d4d2e5b9-9572-496d-a21b-9202c5f2d5a3"
    },
    {
        "author": "趙蕃",
        "paragraphs": [
            "苔蘚斑斑過雨廊，菱荷獵獵晚秋鄉。",
            "廬山大似要元亮，江夏安能隠戴良。",
            "酒遇諸豪君可敵，詩逢二妙我無長。",
            "昔何勇銳今何怯，暢敘深孤詠與觴。"
        ],
        "tags": [
            "庐山"
        ],
        "title": "次韻何叔信",
        "id": "5005591e-7ff7-4f2f-a109-b4d38c67568b"
    },
    {
        "author": "趙蕃",
        "paragraphs": [
            "一紙翻翻正復頗，數詩兼與問云何。",
            "敢言少日期耕籍，但道今年學荷戈。",
            "已辦向人腰爲折，更愁逢彼怒成訶。",
            "知時未暇傷鵜鴂，撥穀惟思和九歌。"
        ],
        "title": "趙龍泉惠書及和三詩且用孫溫叟韻作詩見勞次韻",
        "id": "c45e95d3-4c54-4601-98f5-8c6a834487fa"
    },
    {
        "author": "趙蕃",
        "paragraphs": [
            "往事悠悠誰悼屈，土風往往但爭舟。",
            "兒童助勇競拍手，鷗鷺驚飛皆落流。",
            "倦客歸心思鷁首，壯年科第慕龍頭。",
            "詩中具見飄飄意，如我將搴杜若洲。"
        ],
        "title": "次韻何叔信劉元之魏昭父",
        "id": "d2a38814-399f-49da-943f-52380b0d09fc"
    },
    {
        "author": "趙蕃",
        "paragraphs": [
            "誰歟覓我更貽詩，欲報翻慚思苦遲。",
            "自古結交真有道，可能隨俗似凡兒。",
            "功名有命寧須此，貧賤從吾欲怨誰。",
            "我亦與君俱白髮，世間冷煖要當知。"
        ],
        "title": "次韻王駒父",
        "id": "5b038d32-bd9f-46ad-b604-a46723ce55cb"
    },
    {
        "author": "趙蕃",
        "paragraphs": [
            "窮冬未省見梅班，故里何繇報竹安。",
            "歸意寧須卜以决，衰顔不待鏡頻看。",
            "交情謝子來今雨，節物娛予後苦寒。",
            "獨苦更憐終漫興，不如骫骳得天歡。"
        ],
        "title": "次韻葉德章見示",
        "id": "89340fec-7ad4-49b7-89bc-28763921fab2"
    },
    {
        "author": "趙蕃",
        "paragraphs": [
            "晚風吹雨過前灣，載酒誰歟起病顔。",
            "政爾交遊能不乏，故知酬唱未令慳。",
            "只今衝口從俱錄，異日蕪詞合細刪。",
            "如我論材真款段，兩君駿足本天閑。"
        ],
        "title": "次韻嚴從禮兼簡明叔",
        "id": "8aad879b-4233-411e-aadb-78bb4b4a91e7"
    },
    {
        "author": "趙蕃",
        "paragraphs": [
            "一代數人君有傳，九原可作我無緣。",
            "頗思燈火親餘暇，却恨江湖枉過年。",
            "載辱新詩爲永好，絕知高義有哀憐。",
            "官閑借問忙何事，日日經營作和篇。"
        ],
        "title": "在伯用沅陵韻見貽次韻",
        "id": "53662aa3-c7f8-41fa-a447-cdae250d7dc4"
    },
    {
        "author": "趙蕃",
        "paragraphs": [
            "孰計還家底許居，政猶秋雨墮芙蕖。",
            "只今敢謂歲不與，自省從來術故疏。",
            "芻秣可憐哀病顙，江湖寧得欠舂鋤。",
            "小舟已向山陰去，但遣和詩慵報書。"
        ],
        "title": "王亢宗自玉山寄二詩次韻報之  其一",
        "id": "a4c7a73e-6938-4752-9df3-cdf09c0051b3"
    },
    {
        "author": "趙蕃",
        "paragraphs": [
            "一官偶落大江西，名姓摧藏肯願知。",
            "取友但論詩好惡，逢人不說位高卑。",
            "殷勤媿子能相覓，邂逅起予還有詩。",
            "是物解窮無苦嗜，恐教盛業枉明時。"
        ],
        "title": "王亢宗自玉山寄二詩次韻報之  其二",
        "id": "2941e4ca-d2bc-4eb6-b424-59bddbcf896d"
    },
    {
        "author": "趙蕃",
        "paragraphs": [
            "赤氣排空勢且然，簿書何急又堆前。",
            "忽來疎雨微雲句，置以清冰寒露邊。",
            "想見坐中皆玉雪，更知眼界足風烟。",
            "雖然此樂宜輸我，公等談經合細旃。"
        ],
        "title": "游宋衡送示登明錄詩卷次韻併呈同賦諸公",
        "id": "8d2e5609-1912-4946-8a77-4a29c1e2abf2"
    },
    {
        "author": "趙蕃",
        "paragraphs": [
            "政怯離憂致感傷，要煩杯酒洗蒼茫。",
            "湖山已負二樓勝，風雨還并一笑妨。",
            "邂逅苦爲輕此別，漂流重見定何方。",
            "人歸帝所門非邃，江出岷山道苦長。"
        ],
        "title": "次韻和仲留別之什",
        "id": "fbe934d0-a968-4dc7-baa8-6e02550bee10"
    },
    {
        "author": "趙蕃",
        "paragraphs": [
            "故山端可計焉終，孰遣求官自取窮。",
            "詩遇二豪真勝己，鬢驚霜白驗成翁。",
            "醒狂在昔人增益，間闊於今安取豐。",
            "邂逅過君無厭數，異時相遠念難同。"
        ],
        "title": "昨日過仲威不值作詩來謝因次其韻併呈明叔",
        "id": "5df2233a-79da-4de3-bbbd-b1c50eab1f71"
    },
    {
        "author": "趙蕃",
        "paragraphs": [
            "山經立壁動危情，路入懸崖作峭行。",
            "雨露正昏當晝黑，瀑泉倒瀉助波驚。",
            "萬無一理可至寇，十有九家空避兵。",
            "媿子遠來端有意，更開詩篋對燈檠。"
        ],
        "title": "次韻成父",
        "id": "228297ef-daf9-4759-b4da-fcff75465e10"
    },
    {
        "author": "趙蕃",
        "paragraphs": [
            "暑氣侵人抵病中，闕然求舊管城公。",
            "相逢共說山中月，有贈忽來天未風。",
            "君向離騷熟蘭芷，我於爾雅昧魚蟲。",
            "縱令酒盞能頻把，孰若詩筒得屢通。"
        ],
        "title": "次韻在伯夏夜獨坐見懷之作",
        "id": "13a50b6c-9f0f-46b1-8437-5b57cfc7e5a5"
    },
    {
        "author": "趙蕃",
        "paragraphs": [
            "風月當佳可易捐，共須重立虎溪邊。",
            "天于變化自奇手，人欲追摹真强憐。",
            "牢落朱絃千載下，凄凉青鬢十年前。",
            "放歌莫作商聲發，驚起沙頭鷗鷺眠。"
        ],
        "title": "次韻審知十七夜",
        "id": "4bbb1eee-abe0-49e7-b041-b6527483a18d"
    },
    {
        "author": "趙蕃",
        "paragraphs": [
            "客到真成罷送迎，顧于禽鳥未忘情。",
            "雨邊鳩婦離羣去，烟裏竹鷄相應鳴。",
            "肯對子規愁百草，願令反舌遂無聲。",
            "支頤獨愛提壺語，似念田間有餉耕。"
        ],
        "title": "簽判丈讀曾文清公坐聞幽鳥語勝與俗人言之句感之爲長句蕃謹次韻同賦",
        "id": "72059177-506d-4008-bd02-29fceb43b4d7"
    },
    {
        "author": "趙蕃",
        "paragraphs": [
            "紛紛紅蘂一番春，寂寂清陰幾處新。",
            "陌上風光屬游女，林間觴詠聽幽人。",
            "經旬便作治聾飲，涉七還當脩禊辰。",
            "無事相過勿相遠，具宜從率亦從真。"
        ],
        "title": "簽判丈再枉長句次韻",
        "id": "2bb8262b-2374-441d-8e18-7cd39a46c596"
    },
    {
        "author": "趙蕃",
        "paragraphs": [
            "幾欲歸休反服初，契論今昔更憐渠。",
            "非關造物相料理，自是吾儕計闊疎。",
            "似我端宜吏刀筆，如君久合召嚴徐。",
            "胡然更作丁寧語，道所經行覓細書。"
        ],
        "title": "次韻歐陽全真送行",
        "id": "5dbd5a5c-879a-458a-a6e1-90b9d36e4cd1"
    },
    {
        "author": "趙蕃",
        "paragraphs": [
            "何能辛苦歎人窮，况復經行覓句工。",
            "平日相思在天末，今年遠別遂湘中。",
            "饑寒似我誰驅迫，人物如公孰長雄。",
            "蕙帳山人久寂寞，曾何臺省欠諸公。"
        ],
        "title": "次韻李子永見貽",
        "id": "9969c6a4-11c9-435e-84ae-564fac1bfaba"
    },
    {
        "author": "趙蕃",
        "paragraphs": [
            "拊髀嘗聞問牧頗，祇今時勢定如何。",
            "要知絕惡思除本，莫爲輕降信倒戈。",
            "幕府似公猶不用，官曹如我政宜訶。",
            "兵傳家法檄愈疾，不但有詩皆可歌。"
        ],
        "title": "次韻孫溫叟問訊之韻",
        "id": "e38aecc0-d2b5-4523-a43b-bb2dd66b137f"
    },
    {
        "author": "趙蕃",
        "paragraphs": [
            "我詩音節變巫巴，君向風流守故家。",
            "剝啄未嫌驚夢蝶，吟哦惟恐到昏鴉。",
            "沅湘自昔皆因適，蠻左于今況雜華。",
            "豈不懷歸歸未遂，水痕還落岸頭沙。"
        ],
        "title": "在伯用巴字韻垂示次韻以報",
        "id": "9e9ff222-e6d8-461e-8c18-55f76cb80b3b"
    },
    {
        "author": "趙蕃",
        "paragraphs": [
            "頻年頗覺困邅屯，勇意歸尋寂寞濱。",
            "去日屢移雖怕別，積霖成潦政迷津。",
            "浮生聚散不終免，一語丁寧惟愛身。",
            "來歲入關須早計，要期過我待王春。"
        ],
        "title": "次韻希登送行之什",
        "id": "f3bb16f3-98a5-4f04-842f-9d0834b5a5a6"
    },
    {
        "author": "趙蕃",
        "paragraphs": [
            "丹鳳哀鳴領九雛，雀飛飽食下平蕪。",
            "寒窗擁褐茲晨卧，急鼓穿鞋舊日趨。",
            "客至渠能勞剝啄，賦成我豈寓烏無。",
            "說天更擬愚溪去，榮辱端知可罷呼。"
        ],
        "title": "楊錄事以僕與孫溫叟唱酬韻作詩見貽又用僕與吳夢與詩韻作詩贈夢與兼以見及併次韻二首  其一",
        "id": "806fef79-ab64-4225-9a94-c32aa69f8ce6"
    },
    {
        "author": "趙蕃",
        "paragraphs": [
            "了知人事近天機，蒼狗斯須變白衣。",
            "逋客幾回驚鶴怨，弋人終日慕鴻飛。",
            "由來災怪自珠玉，不以賤貧安布韋。",
            "我鬢已霜君可料，况堪七十古來稀。"
        ],
        "title": "楊錄事以僕與孫溫叟唱酬韻作詩見貽又用僕與吳夢與詩韻作詩贈夢與兼以見及併次韻二首  其二",
        "id": "f5f25b74-bd9e-47be-b34f-3c38f939a8bf"
    },
    {
        "author": "趙蕃",
        "paragraphs": [
            "不但乘舟亦跨鞍，道長無地問平安。",
            "相逢只謾分襟速，既別方知聚首難。",
            "海內忘形今有幾，天隅獨在若爲寬。",
            "夜過林寺猶前日，詩到還成隔歲看。"
        ],
        "title": "次韻子耕去秋臨安歸途見過於玉山智門寺之作",
        "id": "9ceb6f41-00a5-4ca0-9c9f-d77beaf45592"
    },
    {
        "author": "趙蕃",
        "paragraphs": [
            "竟日江行歷抵尋，聳然高屋在深林。",
            "夷猶未覺磯頭遠，下上方知磴級深。",
            "好句已從天上落，快談仍慰別來心。",
            "經行賸約重來見，嶺海他年無鴈音。"
        ],
        "title": "過豐城訪甘叔異聞在曲江之磯頭庵放舟過之棹未及弭迎勞之詩已至次韻上呈",
        "id": "37a6f278-a5f9-4fdd-aefc-a62503acfdc5"
    },
    {
        "author": "趙蕃",
        "paragraphs": [
            "往將短木飾青黄，負此枯林歲久霜。",
            "窮爲多言慕柔舌，病因止酒制剛腸。",
            "交遊大抵要晚節，談笑可須空累觴。",
            "凈掃松階决流水，效予清坐亦何妨。"
        ],
        "title": "次韻徐丞用韻見示",
        "id": "215a4ef6-ef37-4436-bf5d-54dca18d02b7"
    },
    {
        "author": "趙蕃",
        "paragraphs": [
            "歲月侵尋兩鬢稀，駕言乃復歎多岐。",
            "陳詩故匪初來識，辱贈何堪謬取知。",
            "太息先生作今日，頓還諸老在當時。",
            "倦游已恨歸來晚，南澗潺湲日日思。"
        ],
        "title": "次韻南澗韓先生二首  其一",
        "id": "a16026e7-604f-46e8-882b-84908e3044d6"
    },
    {
        "author": "趙蕃",
        "paragraphs": [
            "秋入園林日夜稀，慨然那復更臨岐。",
            "暗中摸索非其物，海內流傳會有知。",
            "豈但文章振吾道，更蘄饑溺濟斯時。",
            "直聲舊著尚書履，召節行聞夜席思。"
        ],
        "title": "次韻南澗韓先生二首  其二",
        "id": "601247e7-336e-4515-aff3-f4a506bc9920"
    },
    {
        "author": "趙蕃",
        "paragraphs": [
            "路熟江郊不待尋，每來真得慰余心。",
            "新詩自作彈丸羨，舊帖不教魚蠹侵。",
            "莫嘆高山與流水，難迷美玉及精金。",
            "頻年浪作江湖走，從此冰溪得並吟。"
        ],
        "title": "次韻李商叟見示",
        "id": "2c346d1a-b870-4b35-a277-ee3f1719edd4"
    },
    {
        "author": "趙蕃",
        "paragraphs": [
            "剝啄無嗔叩戶頻，要聽論古誦詩新。",
            "百年風雅久不作，一代典刑今有人。",
            "敢謂投心似膠漆，故知與世若參辰。",
            "如公接物何多得，豈復畏人嫌我貧。"
        ],
        "title": "簽判丈以新字韻作長句見贈次韻",
        "id": "86103371-6839-498b-911d-5bfdc1778d41"
    },
    {
        "author": "趙蕃",
        "paragraphs": [
            "來往區區莫謾忙，轉頭還是俗相妨。",
            "題詩見子留人意，作客如家自我常。",
            "休嘆清明仍值雨，好於元巳趁還鄉。",
            "布衾木枕猶堪質，要似當年人姓陽。"
        ],
        "title": "次韻伯瑞叔驥常字韻",
        "id": "218d6b5c-be39-4be1-a356-66efda808ee2"
    },
    {
        "author": "趙蕃",
        "paragraphs": [
            "閑中未免和詩忙，忙裏偷閑莫自妨。",
            "一夢江山驚草草，半春風雨自常常。",
            "桃花落去空流水，燕子歸來非故鄉。",
            "世事多端付醇酎，我知公不愧平陽。"
        ],
        "title": "遠齋用常字韻見貽次韻",
        "id": "6844790b-487d-481a-933c-2fcb61818bcf"
    },
    {
        "author": "趙蕃",
        "paragraphs": [
            "偶上坡亭底用扶，登臨於此記公初。",
            "不勝酒敵先齊敗，粗有詩資皆楚餘。",
            "出處絕知難逆計，從遊常恐易成疏。",
            "嘯揮邊騎數君事，我自欲安陶令廬。"
        ],
        "title": "次韻遠齋夜飲舒嘯之作併呈坐間諸公",
        "id": "9bb9092c-3f4b-4f72-86ee-3c9bc0a6868d"
    },
    {
        "author": "趙蕃",
        "paragraphs": [
            "落落窮居無與徒，幾思短李及辛迂。",
            "別時尚欲題書寄，近處何須折簡呼。",
            "筆下烟雲寧取異，胸中丘壑本來殊。",
            "年侵病劇渾忘却，今日因君整舊模。"
        ],
        "title": "次韻王進之雨中見懷并示詩卷",
        "id": "5eed8079-f49f-4c47-a7c8-ec2536b43bbe"
    },
    {
        "author": "趙蕃",
        "paragraphs": [
            "世情易作風沙散，我輩端知雪柏堅。",
            "不以翱翔鴻鵠與，遂忘寂寞鷺鷗邊。",
            "往來苕霅渾疑夢，邂逅瀟湘重足憐。",
            "何日笑呼賢伯仲，持螯剝芡大人前。"
        ],
        "title": "次韻伯瑞見示并懷叔驥和叔",
        "id": "4219788e-21ed-4e98-b472-fe2b7e043f00"
    },
    {
        "author": "趙蕃",
        "paragraphs": [
            "飄然一舸順流東，敏捷如鴻恨不同。",
            "爲我能留半日許，得君何翅一聯中。",
            "頗思著句記初識，已復枉詩醉古風。",
            "沅芷澧蘭元屬爾，既難衮衮又匆匆。"
        ],
        "title": "慈利簿樂思中自沅州考試回經過見之留以小酌既以詩來次韻",
        "id": "32cf201d-6375-45d6-8ae0-a2339670ba6b"
    },
    {
        "author": "趙蕃",
        "paragraphs": [
            "世紛往往競趨奇，半額真同慕廣眉。",
            "我已自知成忤俗，公今豈亦故違時。",
            "解鞍屢辱留連飲，出袖仍蒙惠好詩。",
            "異縣絕疎親且故，相從且免問爲誰。"
        ],
        "title": "次韻魏饒州用蕃唱酬詩卷最後一篇韻見贈之作",
        "id": "e9ff507f-5664-4b1d-ba4d-e70c5b03fca2"
    },
    {
        "author": "趙蕃",
        "paragraphs": [
            "詞源誰可障東之，今代謫仙仍有詩。",
            "戲調猶能出平澹，意加每輒造瓌奇。",
            "白頭不用論新貴，黄卷惟應保素知。",
            "我恨從公十年晚，公寧於我亦深期。"
        ],
        "title": "次韻李子永",
        "id": "a760a5b3-3a49-4839-8bab-8295502aa5a2"
    },
    {
        "author": "趙蕃",
        "paragraphs": [
            "外家人物盛東南，古已云然豈獨今。",
            "兄弟長懷未多識，江湖廼得話同心。",
            "豈知行日還先我，更枉長吟寫意深。",
            "別後相思回首處，山哀浦思有餘音。"
        ],
        "title": "次韻蕭之沈弟",
        "id": "74d31b2d-6fcd-476e-95ad-ebad219fae24"
    },
    {
        "author": "趙蕃",
        "paragraphs": [
            "去歲修途度此晨，今年抱疾更漳濱。",
            "官壺可醉難多致，城菊未開空屢巡。",
            "憶我有詩朝在手，思君何處暮傷神。",
            "遥知置酒登高者，回首西南只兩人。"
        ],
        "title": "九日次韻斯遠去年是日同成父登半山亭見懷之什寄斯遠兼示成父",
        "id": "467cff8f-e57d-4bba-b23b-dc93f64c95cf"
    },
    {
        "author": "趙蕃",
        "paragraphs": [
            "閉門憐我欠新功，下筆奇君有古風。",
            "豈但衆多窮草木，更能瑣細及魚蟲。",
            "昔人要作有爲者，後世多歸亡是公。",
            "歎息知堪幾寒暑，此身寧異物爲銅。"
        ],
        "title": "在伯用銅字韻作詩復次韻二首  其一",
        "id": "7b4378c0-00e2-4d32-920e-cf87f4bb0e61"
    },
    {
        "author": "趙蕃",
        "paragraphs": [
            "凍筆題詩我故窮，憐君嗜好有同風。",
            "政如之越資章甫，何異當冰語夏蟲。",
            "既欲紛紛視兒子，可須衮衮羨諸公。",
            "雖然心氣無多廢，冰旱猶聞咎取銅。"
        ],
        "title": "在伯用銅字韻作詩復次韻二首  其二",
        "id": "b7463f75-502b-4175-9b3e-0c50b22878af"
    },
    {
        "author": "趙蕃",
        "paragraphs": [
            "交舊年來寖作疎，兩翁頻肯問林居。",
            "兒時已誦天台賦，老去思傳祕府書。",
            "可使鸞凰棲枳棘，未應騏驥伏鹽車。",
            "時平自是功名晚，莫嘆江湖歲月除。"
        ],
        "title": "遠齋和示疏字韻四詩復用韻併呈子肅  其一",
        "id": "ad479f5a-b9cf-47c8-a97f-29faab636546"
    },
    {
        "author": "趙蕃",
        "paragraphs": [
            "杖履過從每恨疎，何當有屋並門居。",
            "我疑奇字就公問，公賦新詩令我書。",
            "無事晝棋仍夜酌，有時溪檝更山車。",
            "從教老色侵雙鬢，憑藉黄精爲茀除。"
        ],
        "title": "遠齋和示疏字韻四詩復用韻併呈子肅  其二",
        "id": "7ec00009-248e-4a31-940c-01e2b42e2113"
    },
    {
        "author": "趙蕃",
        "paragraphs": [
            "春風吹雨密還疎，門掩荒山數畝居。",
            "換米但須居士屩，入都寧倚子公書。",
            "安貧自足容高枕，處事時應念覆車。",
            "所恨卜鄰非二仲，枉教三徑草頻除。"
        ],
        "title": "遠齋和示疏字韻四詩復用韻併呈子肅  其三",
        "id": "f3fde562-4b8f-4ae3-9b46-407879411893"
    },
    {
        "author": "趙蕃",
        "paragraphs": [
            "竹經載伐似微疎，濩落猶能伴我居。",
            "自分舉家長食粥，從渠厚祿絕無書。",
            "諸公漫仰蘇門隠，吾輩還羞李武車。",
            "役役眼前何所直，百年終向夢中除。"
        ],
        "title": "遠齋和示疏字韻四詩復用韻併呈子肅  其四",
        "id": "0856598e-f3d1-420d-a077-64c7adbb20dc"
    },
    {
        "author": "趙蕃",
        "paragraphs": [
            "朝來一雨快陰晴，東郊百鳥間關鳴。",
            "受風柳條不自惜，蘸水桃花可憐生。",
            "不見山陰蘭亭集，况乃長安麗人行。",
            "東西南北俱爲客，且送江頭返照明。"
        ],
        "title": "上巳",
        "id": "d0bb3b61-aa3d-4265-a0d3-e29cefaed61d"
    },
    {
        "author": "趙蕃",
        "paragraphs": [
            "遠近分濃淡，陰晴異蔽虧。",
            "不知山路險，却幸馬行遲。"
        ],
        "title": "七盤嶺",
        "id": "7f494f78-0382-4532-82a3-91b74e4faf50"
    },
    {
        "author": "趙蕃",
        "paragraphs": [
            "近岫披晴霧，遥山縱雨雲。",
            "皚皚疑雪積，莽莽若江分。"
        ],
        "title": "澗舖嶺道中四首  其一",
        "id": "d71cdbfc-d64a-4774-81e1-51fc86b575fe"
    },
    {
        "author": "趙蕃",
        "paragraphs": [
            "嶺路縈紆合，泉流詰曲通。",
            "田毛無歲旱，山課與耕同。"
        ],
        "title": "澗舖嶺道中四首  其二",
        "id": "be40b86e-f5c5-421f-9189-e7cdbb28c184"
    },
    {
        "author": "趙蕃",
        "paragraphs": [
            "芋畝疑如蜀，山田更似閩。",
            "祇看無廢地，寧復有閒民。"
        ],
        "title": "澗舖嶺道中四首  其三",
        "id": "447bc74d-43a8-4c7b-b213-276f58110636"
    },
    {
        "author": "趙蕃",
        "paragraphs": [
            "鉅竹差差合，青杉裊裊長。",
            "人多表池檻，此乃亙山岡。"
        ],
        "title": "澗舖嶺道中四首  其四",
        "id": "709d63f1-318e-420e-9e33-9fb860f80c68"
    },
    {
        "author": "趙蕃",
        "paragraphs": [
            "悵彼荆榛合，欣公杖履開。",
            "倘非人隠異，何許笛飛來。"
        ],
        "title": "鐵笛亭",
        "id": "1d40fe07-048f-4c3d-819d-db597621a31c"
    },
    {
        "author": "趙蕃",
        "paragraphs": [
            "已載相如賦，還披杜老詩。",
            "團團自長葉，佳實欠纍纍。"
        ],
        "title": "重午日摘枇杷薦酒因成兩絕句  其一",
        "id": "cbd7ffba-c7b6-405a-b625-b521924cadf0"
    },
    {
        "author": "趙蕃",
        "paragraphs": [
            "蜀酒能袪慮，昌陽解引年。",
            "楚君爲楚節，湘客念湘船。"
        ],
        "title": "重午日摘枇杷薦酒因成兩絕句  其二",
        "id": "0dda9e56-82ca-4cbd-bd71-03339da28ef7"
    },
    {
        "author": "趙蕃",
        "paragraphs": [
            "欲雨雨似止，爲霜霜不成。",
            "山雲解衣带，曉日掛銅鉦。"
        ],
        "title": "早題",
        "id": "b0f84a78-694d-49fa-96c9-228a9a222d65"
    },
    {
        "author": "趙蕃",
        "paragraphs": [
            "冷語可銷暑，昔人曾詠之。",
            "我來登雪觀，政值綠陰時。"
        ],
        "title": "雪觀",
        "id": "8e1cdf45-fe5c-4d1b-8944-705291a521ab"
    },
    {
        "author": "趙蕃",
        "paragraphs": [
            "公乎仁且智，意託山與水。",
            "唱道本龍門，遺塵仍栗里。"
        ],
        "title": "仁智堂",
        "id": "387c29a5-e47d-4bc6-bc2b-47776692e75f"
    },
    {
        "author": "趙蕃",
        "paragraphs": [
            "霧雨猶疑合，槎頭不可窺。",
            "凶年走牲酒，平旦但茅茨。"
        ],
        "title": "白霧溪",
        "id": "8765b285-e470-45bc-8e3f-0c971f744269"
    },
    {
        "author": "趙蕃",
        "paragraphs": [
            "愛此滄浪水，臨流坐寫詩。",
            "賦詩元未就，藉水發幽姿。"
        ],
        "title": "晚歇溪上",
        "id": "752220d7-9da9-4e48-9448-e110de2ebd92"
    },
    {
        "author": "趙蕃",
        "paragraphs": [
            "昔去無此屋，今茲更添竹。",
            "吾輩固蕭閒，道人殊不俗。"
        ],
        "title": "題西軒竹上",
        "id": "3eb2f0cb-04ee-4047-b61c-a9aa8f775051"
    },
    {
        "author": "趙蕃",
        "paragraphs": [
            "相逢亡恙外，第一問書堂。",
            "爲說當年樹，如人出屋長。"
        ],
        "title": "簡周允升三首  其一",
        "id": "d601e4bc-e868-4ddf-a51e-4efbd7bbb94b"
    },
    {
        "author": "趙蕃",
        "paragraphs": [
            "春來多睡思，茗椀亦時須。",
            "不敢家園乞，芭蕉有剩無。"
        ],
        "title": "簡周允升三首  其二",
        "id": "5ff4efc9-e50d-4b4e-8d6f-132d4773a6d5"
    },
    {
        "author": "趙蕃",
        "paragraphs": [
            "君爲鄉校長，我政旅人居。",
            "借屋元相近，相過莫放疎。"
        ],
        "title": "簡周允升三首  其三",
        "id": "a0916639-7834-4ba3-9186-8e47f9ab13f6"
    },
    {
        "author": "趙蕃",
        "paragraphs": [
            "西湖萬頃荷，護以隄千丈。",
            "應詔待新辭，無爲戀盆盎。"
        ],
        "tags": [
            "西湖"
        ],
        "title": "雲錦",
        "id": "043c344a-3fd3-44e0-9bfb-db6d0a4bb687"
    },
    {
        "author": "趙蕃",
        "paragraphs": [
            "鳥雀知既夕，相逢如擇棲。",
            "嗟余獨何者，失侶自東西。"
        ],
        "title": "感歸鳥",
        "id": "c28c6cc5-fe31-4f81-abda-27cbbdb6349f"
    },
    {
        "author": "趙蕃",
        "paragraphs": [
            "如抑又成揚，既考亦或鼓。",
            "始信石能言，無疑鈴解語。"
        ],
        "title": "水樂",
        "id": "6f370f16-efe8-4edb-adf6-ff25713f0aac"
    },
    {
        "author": "趙蕃",
        "paragraphs": [
            "松竹青原剎，香燈七祖籤。",
            "窮通非所問，風雨暫成淹。"
        ],
        "title": "雨游青原山二首  其一",
        "id": "d639d940-af69-424d-adf7-9a8b4162eaed"
    },
    {
        "author": "趙蕃",
        "paragraphs": [
            "要作山中宿，悵無林下期。",
            "摩挱魯公字，咀嚼豫章詩。"
        ],
        "title": "雨游青原山二首  其二",
        "id": "962c0948-fb95-434b-a598-1ba5a1f64b82"
    },
    {
        "author": "趙蕃",
        "paragraphs": [
            "風潮湧琉璃，露朵紛錦繡。",
            "景物故不貧，詩篇況能富。"
        ],
        "title": "登亦好亭",
        "id": "9e09e640-1403-42d8-aa00-77294394b366"
    },
    {
        "author": "趙蕃",
        "paragraphs": [
            "名士每名泉，一瓢寧取賢。",
            "道行期及物，爲澗定爲川。"
        ],
        "title": "冽泉",
        "id": "52f4c87c-eb33-42fb-8c74-f4599d4075c4"
    },
    {
        "author": "趙蕃",
        "paragraphs": [
            "畦資搰搰功，爨藉丁丁力。",
            "但取茅蓋頭，不嗟家立壁。"
        ],
        "title": "寒栖館",
        "id": "08344dcc-9863-47ca-b1b9-51580d0ed724"
    },
    {
        "author": "趙蕃",
        "paragraphs": [
            "一寸葆萌茁，琅玕千尺姿。",
            "園翁不知愛，採掘競刀錐。"
        ],
        "title": "感鬻筍者",
        "id": "144e2796-28b4-412d-8c8c-77e11bea7a29"
    },
    {
        "author": "趙蕃",
        "paragraphs": [
            "掘我窗前筍，與君充煮煨。",
            "槎牙勿多棄，聊用敵崔嵬。"
        ],
        "title": "送筍與胡仲威",
        "id": "53ff8d7b-b070-4fc1-bef1-33e344f75887"
    },
    {
        "author": "趙蕃",
        "paragraphs": [
            "晉士祖虛無，寧殊卜筮書。",
            "公今編幾絕，加我問何如。"
        ],
        "title": "玩易齋",
        "id": "6fdf0cec-018c-4546-95be-d6ae3dfc8a5c"
    },
    {
        "author": "趙蕃",
        "paragraphs": [
            "歲月不可玩，變遷何所無。",
            "青衫今白髮，泉谷乃官途。"
        ],
        "title": "石井有感",
        "id": "28b8bdaf-2624-47ff-ac44-9df767932e29"
    },
    {
        "author": "趙蕃",
        "paragraphs": [
            "我無巖壑姿，空有山林想。",
            "看君落筆時，形滯心已往。"
        ],
        "title": "觀吳興俞君新之作畫于瑞竹俞君索詩漫興四絕句  其一",
        "id": "797870ea-54d8-42cd-9780-5379c6f57217"
    },
    {
        "author": "趙蕃",
        "paragraphs": [
            "平生苕霅舟，略計忘幾歷。",
            "詩裏不能收，付君醫畫癖。"
        ],
        "title": "觀吳興俞君新之作畫于瑞竹俞君索詩漫興四絕句  其二",
        "id": "5d7b07aa-037b-4e0b-b1fa-ddc475abdb4d"
    },
    {
        "author": "趙蕃",
        "paragraphs": [
            "作畫與作詩，妙處元同科。",
            "苟無自得處，當復奈渠何。"
        ],
        "title": "觀吳興俞君新之作畫于瑞竹俞君索詩漫興四絕句  其三",
        "id": "77f63f39-9f9b-41a3-9891-29721956cf76"
    },
    {
        "author": "趙蕃",
        "paragraphs": [
            "煩君索我詩，我詩老不支。",
            "因君爲作氣，竟亦不能奇。"
        ],
        "title": "觀吳興俞君新之作畫于瑞竹俞君索詩漫興四絕句  其四",
        "id": "09b5a8ca-941d-4bf0-9b1a-cb78d3685430"
    },
    {
        "author": "趙蕃",
        "paragraphs": [
            "竹不媿老可，人今無老坡。",
            "聊將一巵酒，相與酹蘋波。"
        ],
        "title": "題劉叔驥所畫竹",
        "id": "0ce98507-750e-4f21-a541-28dad588612f"
    },
    {
        "author": "趙蕃",
        "paragraphs": [
            "兄昔守清江，弟亦官白下。",
            "檄書幾經過，鈴閤奉閒暇。"
        ],
        "title": "呈宜之兄八首  其一",
        "id": "996c57e7-aaef-4a9b-b2db-3fa9979c7603"
    },
    {
        "author": "趙蕃",
        "paragraphs": [
            "別來纔一書，似若向兄疎。",
            "逢人問江右，說兄不敢虛。"
        ],
        "title": "呈宜之兄八首  其二",
        "id": "9c49afdb-4dfa-4213-abea-c18441539738"
    },
    {
        "author": "趙蕃",
        "paragraphs": [
            "兄今得太末，去弟不數驛。",
            "弟官蠻夷中，何啻限南北。"
        ],
        "title": "呈宜之兄八首  其三",
        "id": "e20e2b5d-84a4-4a41-a74e-fc0772b9d6dc"
    },
    {
        "author": "趙蕃",
        "paragraphs": [
            "回舟德清縣，期以一會面。",
            "去去不可留，歲盡多冰霰。"
        ],
        "title": "呈宜之兄八首  其四",
        "id": "2c20c67d-bcf5-4554-9ad6-a5053da4dbd1"
    },
    {
        "author": "趙蕃",
        "paragraphs": [
            "雪抵東野縣，晴值安豐車。",
            "坐定取談兄，示以咫尺書。"
        ],
        "title": "呈宜之兄八首  其五",
        "id": "11f6f1df-2df7-4286-bff8-0aef304c4606"
    },
    {
        "author": "趙蕃",
        "paragraphs": [
            "書中道何似，詩有林霏寄。",
            "怪其句律工，定自工夫至。"
        ],
        "title": "呈宜之兄八首  其六",
        "id": "0690a298-6e7d-4f8d-8788-97384a16e21c"
    },
    {
        "author": "趙蕃",
        "paragraphs": [
            "弟詩吳江楓，未秋先隕風。",
            "騷人或取咏，零落鷗鳥同。"
        ],
        "title": "呈宜之兄八首  其七",
        "id": "3057674e-6d9f-4118-8ca4-0104512260ef"
    },
    {
        "author": "趙蕃",
        "paragraphs": [
            "兄詩楚山竹，歲晚色愈綠。",
            "譬彼朝陽桐，當令鳳棲宿。"
        ],
        "title": "呈宜之兄八首  其八",
        "id": "bb4ee0c8-48ec-4843-8ca8-a94644b58e9c"
    },
    {
        "author": "趙蕃",
        "paragraphs": [
            "辭少不盡意，辭多還盡紙。",
            "紙盡意無窮，相思似流水。"
        ],
        "title": "閨怨四首  其一",
        "id": "d15891a4-1d06-435b-9f54-9876688fddc2"
    },
    {
        "author": "趙蕃",
        "paragraphs": [
            "紅芳不可待，綠蔭忽已成。",
            "妾貌愧花好，郎姿如柳明。"
        ],
        "title": "閨怨四首  其二",
        "id": "82fcb99d-6d0f-4414-a082-796b767813c7"
    },
    {
        "author": "趙蕃",
        "paragraphs": [
            "擬憑魂夢尋，苦恨山川遠。",
            "山川遠不愁，風吹夢魂斷。"
        ],
        "title": "閨怨四首  其三",
        "id": "15892268-eda8-4081-a0a8-b16068f7132c"
    },
    {
        "author": "趙蕃",
        "paragraphs": [
            "風前揮珠璫，吹落春江去。",
            "日夜只東流，何時復西泝。"
        ],
        "title": "閨怨四首  其四",
        "id": "198738c5-2af3-4d1f-ae91-d15e0c03bc26"
    },
    {
        "author": "趙蕃",
        "paragraphs": [
            "粲粲初投米，飄飄旋落花。",
            "巷深迷吠犬，林合誤歸鴉。"
        ],
        "title": "連雪不已復作絕句詠之及六而止殆未免不愁凍殺之誚也  其一",
        "id": "5bb7c4ee-f887-47c6-8c3d-7457e04bea2b"
    },
    {
        "author": "趙蕃",
        "paragraphs": [
            "對岸初封屋，臨流已蔽汀。",
            "長江停衮衮，去鳥失冥冥。"
        ],
        "tags": [
            "长江"
        ],
        "title": "連雪不已復作絕句詠之及六而止殆未免不愁凍殺之誚也  其二",
        "id": "fadf2d59-d621-4b74-8197-76999d1897ef"
    },
    {
        "author": "趙蕃",
        "paragraphs": [
            "勿謂虛明質，能成積厭威。",
            "由輕終及重，至著本從微。"
        ],
        "title": "連雪不已復作絕句詠之及六而止殆未免不愁凍殺之誚也  其三",
        "id": "8c29f51c-5988-4f29-a03c-7b9db3929c05"
    },
    {
        "author": "趙蕃",
        "paragraphs": [
            "不假丹青手，居成水墨圖。",
            "莫嗟玄尚白，靡歎糞難污。"
        ],
        "title": "連雪不已復作絕句詠之及六而止殆未免不愁凍殺之誚也  其四",
        "id": "c8df28c4-7c70-4f41-87f0-a6b0a97bf7c8"
    },
    {
        "author": "趙蕃",
        "paragraphs": [
            "往記嚴陵岸，喬林掛亂絲。",
            "還思溧陽路，小艇觸輕澌。"
        ],
        "title": "連雪不已復作絕句詠之及六而止殆未免不愁凍殺之誚也  其五",
        "id": "440787af-8bb8-4d09-b0ff-475638a69cda"
    },
    {
        "author": "趙蕃",
        "paragraphs": [
            "背蔭常先積，當明竟早消。",
            "草衰猶秀色，柳悴亦長條。"
        ],
        "title": "連雪不已復作絕句詠之及六而止殆未免不愁凍殺之誚也  其六",
        "id": "17bbef71-e25b-45a1-95ef-b84646086bd2"
    },
    {
        "author": "趙蕃",
        "paragraphs": [
            "朝從前山看，莫與後嶺對。",
            "曉霧或紛紛，晚烟增紫翠。"
        ],
        "title": "晚對",
        "id": "82a9b644-fa5c-48e2-831c-da3c5104a1ef"
    },
    {
        "author": "趙蕃",
        "paragraphs": [
            "社公能作雨，社子復成晴。",
            "日薄風仍薄，花明柳亦明。"
        ],
        "title": "仲春雜書二首  其一",
        "id": "e5789f11-c879-47eb-925e-98dceb4d6fbb"
    },
    {
        "author": "趙蕃",
        "paragraphs": [
            "二月倏已盡，一春餘幾多。",
            "不知花過矣，誰問病如何。"
        ],
        "title": "仲春雜書二首  其二",
        "id": "23d195a4-8834-4621-9880-831132da3455"
    },
    {
        "author": "趙蕃",
        "paragraphs": [
            "春晚苦多風，花殘不見紅。",
            "問花寧自覺，愁殺白頭翁。"
        ],
        "title": "晚書二首  其一",
        "id": "81b59414-6852-48a6-afb3-6f4672555dd2"
    },
    {
        "author": "趙蕃",
        "paragraphs": [
            "何處黄鸝語，玲瓏芳樹間。",
            "可憐求友意，飛去又飛還。"
        ],
        "title": "晚書二首  其二",
        "id": "9c64a192-8597-46a9-b8a9-dcd97f5ad3f6"
    },
    {
        "author": "趙蕃",
        "paragraphs": [
            "鑿開何自來，名得因形似。",
            "似欲使先生，因茲號居士。"
        ],
        "title": "磬湖",
        "id": "f23799fe-0f13-4884-b4de-b3632fee0f6f"
    },
    {
        "author": "趙蕃",
        "paragraphs": [
            "雖爲林園居，不忘江湖趣。",
            "更著小舟橫，無驚野禽聚。"
        ],
        "title": "蘆葦林",
        "id": "85db6efa-f2f5-4ddc-933a-d9a22dbea96a"
    },
    {
        "author": "趙蕃",
        "paragraphs": [
            "池草似爭長，木陰如合圍。",
            "不惟催我去，政欲餞春歸。"
        ],
        "title": "題邢園壁",
        "id": "f88cd7ec-ccf6-488b-9ef8-10b51f7181fc"
    },
    {
        "author": "趙蕃",
        "paragraphs": [
            "藻荇參遮面，菰蒲聳立隅。",
            "飛來雙野鴨，幾幅畫成圖。"
        ],
        "title": "方池",
        "id": "be765d29-33e0-4cd1-8c7a-4bce61088c16"
    },
    {
        "author": "趙蕃",
        "paragraphs": [
            "斗坡能曲折，亂石故崢嶸。",
            "篁竹幾成蔽，幽蘭何處生。"
        ],
        "title": "幽蘭坡",
        "id": "5ee5c167-8d4c-4155-a32f-69774019b92f"
    },
    {
        "author": "趙蕃",
        "paragraphs": [
            "菊落淵明手，愛人仍及烏。",
            "荷花定好友，周子亦陶徒。"
        ],
        "title": "題君子亭",
        "id": "ff6a9971-16b9-4330-90e7-788add4be62b"
    },
    {
        "author": "趙蕃",
        "paragraphs": [
            "籜脫始猶青，粉滋旋變紫。",
            "斬伐不須加，森然自堪倚。"
        ],
        "title": "紫君林",
        "id": "cc54edff-1393-47d8-aa84-71eccb4f3c88"
    },
    {
        "author": "趙蕃",
        "paragraphs": [
            "北風故應陰，南風還當晴。",
            "占風更占雨，巢穴寄吾生。"
        ],
        "title": "北風",
        "id": "4025fa0a-e395-4d63-8c6c-8de9a8f3fa74"
    },
    {
        "author": "趙蕃",
        "paragraphs": [
            "日出復日入，寢飯但默默。",
            "堪哀籠中鳥，欲去飛不得。"
        ],
        "title": "日入",
        "id": "4d63e074-d23c-45dc-ba0d-3d7df03464ab"
    },
    {
        "author": "趙蕃",
        "paragraphs": [
            "覆之茅三重，樹以不加斲。",
            "野息若規模，規模如是作。"
        ],
        "title": "野息",
        "id": "5401dbaf-86ae-4426-94c8-d763cffab8c2"
    },
    {
        "author": "趙蕃",
        "paragraphs": [
            "祇看金屋貯，便有長門棄。",
            "始盛終當衰，人情亦天意。"
        ],
        "title": "長門怨",
        "id": "3b9f5bba-1500-4f5d-9a3f-089d99b1cb3d"
    },
    {
        "author": "趙蕃",
        "paragraphs": [
            "嘗評節物佳，無出九日上。",
            "豈獨爲黄花，端由有元亮。"
        ],
        "title": "九日",
        "id": "166d23ff-e7cc-4357-b7c5-28af539034da"
    },
    {
        "author": "趙蕃",
        "paragraphs": [
            "杯珓吉難同，開船得轉風。",
            "無云仗神道，人厄匪天窮。"
        ],
        "title": "過湖",
        "id": "e1a44a8b-4cc6-4377-b2ab-1e6aa45076c7"
    },
    {
        "author": "趙蕃",
        "paragraphs": [
            "公爲浙東行，曾憩桐江碧。",
            "漢節世聞風，羊裘人盡識。"
        ],
        "title": "釣磯  其一",
        "id": "260da7fb-f002-4e38-bcd1-1643c8541f86"
    },
    {
        "author": "趙蕃",
        "paragraphs": [
            "樂是烟波好，寧須竿綫勞。",
            "功高殊釣渭，意適似游濠。"
        ],
        "title": "釣磯  其二",
        "id": "1c3206ae-1124-4b23-8335-ae5e7cf1182a"
    },
    {
        "author": "趙蕃",
        "paragraphs": [
            "已絕朱林渡，還瞻白塔擎。",
            "欲從微徑陟，復命小舟橫。"
        ],
        "title": "到江口寺",
        "id": "483c9123-2bbf-4f5c-a9fa-de1bfc45f39a"
    },
    {
        "author": "趙蕃",
        "paragraphs": [
            "夢寐南山久，今朝始一來。",
            "主人雖不在，亦許步崔嵬。"
        ],
        "title": "過祝氏南山",
        "id": "d47d98cd-6c13-4da9-b52b-b9d2a81eb726"
    },
    {
        "author": "趙蕃",
        "paragraphs": [
            "雖云居異方，政自生同宇。",
            "不但擷園蔬，仍須催釀黍。"
        ],
        "title": "止宿寮",
        "id": "bcf23687-8441-4b11-846a-81af26a75516"
    },
    {
        "author": "趙蕃",
        "paragraphs": [
            "韓悲沮洳居，賈歎尋常瀆。",
            "何似老莊周，逍遥一篇足。"
        ],
        "title": "濠樂",
        "id": "cebd1f47-c0d5-4861-8150-b4b2c116c29f"
    },
    {
        "author": "趙蕃",
        "paragraphs": [
            "嘗哦坡老詩，未識柯山塢。",
            "想像亦好園，規摹自渠取。"
        ],
        "title": "海棠塢",
        "id": "1be0cab3-6f61-4c08-9194-680263deb2d4"
    },
    {
        "author": "趙蕃",
        "paragraphs": [
            "溪已曲更曲，塢仍深更深。",
            "端居與奚自，出處各何心。"
        ],
        "title": "石門塢",
        "id": "95348065-dcab-48f4-8e92-63765f919a06"
    },
    {
        "author": "趙蕃",
        "paragraphs": [
            "亭能招南山，徑亦栽黄菊。",
            "我乃願師陶，過公期託宿。"
        ],
        "title": "悠然亭",
        "id": "54b34a37-de47-4554-8385-00a26151ef70"
    },
    {
        "author": "趙蕃",
        "paragraphs": [
            "昔人評畫圖，咫尺論萬里。",
            "公家一拳石，意趣端如此。"
        ],
        "title": "小山",
        "id": "8e867658-5700-498a-a6e6-b2efb84c2b3a"
    },
    {
        "author": "趙蕃",
        "paragraphs": [
            "驚蟄已數日，聞蛙初此時。",
            "能知喜風月，不必問官私。"
        ],
        "title": "聞蛙",
        "id": "6e3354e8-54e4-4502-b0b1-a36a40777467"
    },
    {
        "author": "趙蕃",
        "paragraphs": [
            "楊垂空寄恨，草碧會添愁。",
            "祇有花無數，春風醉不休。"
        ],
        "title": "花嶼",
        "id": "f5e120ee-fa84-4ae5-80c0-e2348816e83d"
    },
    {
        "author": "趙蕃",
        "paragraphs": [
            "明月故在天，何自墮此水。",
            "倘匪騎鯨人，孰能相料理。"
        ],
        "title": "弄月亭",
        "id": "b0ae1147-a768-4bc3-881f-457979f9ea0e"
    },
    {
        "author": "趙蕃",
        "paragraphs": [
            "春花苦無陰，況與花俱秀。",
            "好在月明中，仰攀仍落嗅。"
        ],
        "title": "荼䕷洞",
        "id": "ed824401-5078-46cf-89e4-2ee82e731d75"
    },
    {
        "author": "趙蕃",
        "paragraphs": [
            "憶我山中竹，長身立崖谷。",
            "勢重且搶頭，誰歟摇蔌蔌。"
        ],
        "title": "雪中三憶三首  其一",
        "id": "3655f599-5f30-4ddc-8940-8e5b5e829f07"
    },
    {
        "author": "趙蕃",
        "paragraphs": [
            "憶我園中菜，栽遲科未敷。",
            "哀哉被摧壓，端亦似人癯。"
        ],
        "title": "雪中三憶三首  其二",
        "id": "df7a0ec4-bd2f-4f25-b315-9b58329d0316"
    },
    {
        "author": "趙蕃",
        "paragraphs": [
            "憶我簷間梅，臘開餘未破。",
            "未破想深扃，已開應槁墮。"
        ],
        "title": "雪中三憶三首  其三",
        "id": "de4b4733-e544-4c43-b1ab-91db7d965d7f"
    },
    {
        "author": "趙蕃",
        "paragraphs": [
            "一雪頓能晴，江山萬里明。",
            "故勝茅屋底，空聽滴簷聲。"
        ],
        "title": "至日雪後簡在伯二首  其一",
        "id": "1ff4515f-bb84-4135-9812-020d690d5dc2"
    },
    {
        "author": "趙蕃",
        "paragraphs": [
            "灰裏撥陰何，思君欲就哦。",
            "還憂好時節，來攪或遭呵。"
        ],
        "title": "至日雪後簡在伯二首  其二",
        "id": "67ba2cfe-0b61-46b6-883b-df0b1bf05ff4"
    },
    {
        "author": "趙蕃",
        "paragraphs": [
            "野驛人稀到，空庭草自生。",
            "霜清殊未覺，雨細更含晴。"
        ],
        "title": "長田舖二首  其一",
        "id": "e3687488-59ec-46a8-b57e-0a230e4c8af4"
    },
    {
        "author": "趙蕃",
        "paragraphs": [
            "晚日東西路，秋風長短亭。",
            "悲歌渾欲絕，衰淚不勝零。"
        ],
        "title": "長田舖二首  其二",
        "id": "51163674-8ecd-4485-8876-0525a22f3bad"
    },
    {
        "author": "趙蕃",
        "paragraphs": [
            "投鞍纔近午，置榻已成曛。",
            "豈乏道旁店，恐逢梁上君。"
        ],
        "title": "宿竹瓦舖二首  其一",
        "id": "f78d2d23-9864-49f7-8596-9f66622333f9"
    },
    {
        "author": "趙蕃",
        "paragraphs": [
            "連根煮菜種，带葉𬋖生薪。",
            "瑣瑣無庸歎，區區媿此身。"
        ],
        "title": "宿竹瓦舖二首  其二",
        "id": "5e646ec0-8e19-42da-8eba-b7d19c312b94"
    },
    {
        "author": "趙蕃",
        "paragraphs": [
            "捲捲從何起，多因爲晚風。",
            "飄飄久不下，還復反荒叢。"
        ],
        "title": "落葉",
        "id": "9415cb88-5415-45ce-a008-b6e0af095087"
    },
    {
        "author": "趙蕃",
        "paragraphs": [
            "陰能間其疎，竹可扶其弱。",
            "點綴自天然，詎須金孔雀。"
        ],
        "title": "花屏",
        "id": "abb1767f-67cb-4a8b-ad8c-805ccaea581f"
    },
    {
        "author": "趙蕃",
        "paragraphs": [
            "甘菊移時晚，少陵曾有詩。",
            "落英胡可待，已分阻長饑。"
        ],
        "title": "種菊",
        "id": "ae98d811-0afa-4127-ab93-e05763e929f7"
    },
    {
        "author": "趙蕃",
        "paragraphs": [
            "以我思君見，知君念我還。",
            "相逢勞苦外，逕問竹平安。"
        ],
        "title": "次韻審知寄贈",
        "id": "be2c1074-5301-4aa4-aaad-7bcaa9a5bdf5"
    },
    {
        "author": "趙蕃",
        "paragraphs": [
            "雨絲情脈脈，雨點淚浪浪。",
            "無處堪回首，如何不斷腸。"
        ],
        "title": "微雨三首  其一",
        "id": "73c519e5-b0b1-4916-8f6a-3c5c9588658b"
    },
    {
        "author": "趙蕃",
        "paragraphs": [
            "大雨若盆傾，小雨如絲亂。",
            "盆覆幾時收，絲長何日斷。"
        ],
        "title": "微雨三首  其二",
        "id": "f036f762-2c61-492a-82f0-ec26810a5870"
    },
    {
        "author": "趙蕃",
        "paragraphs": [
            "雲深不見山，雨密還遮樹。",
            "相見說相思，相思說何處。"
        ],
        "title": "微雨三首  其三",
        "id": "8f9b0393-cf0a-4036-8c7a-820111e37afb"
    },
    {
        "author": "趙蕃",
        "paragraphs": [
            "小雨洗紅葉，青山舒白雲。",
            "秋風有奇處，我友得平分。"
        ],
        "title": "赤岸道中呈斯遠",
        "id": "068bf11e-7c84-42a9-9818-c49b117a204e"
    },
    {
        "author": "趙蕃",
        "paragraphs": [
            "雨足新晴後，凉生靜夜時。",
            "支筇誰得見，惟有鷺鷗知。"
        ],
        "title": "寄懷",
        "id": "5ff01138-0590-4653-80c0-34bfafeb5676"
    },
    {
        "author": "趙蕃",
        "paragraphs": [
            "人疲故思息，馬倦亦成噓。",
            "彼政嗟吾役，吾寧陋彼居。"
        ],
        "title": "途中雜題六首  其一",
        "id": "908e5bbc-4044-4926-8e6f-5ba411b9399e"
    },
    {
        "author": "趙蕃",
        "paragraphs": [
            "石有千年蘚，崖懸百尺藤。",
            "祗疑雲尚合，忽見日初升。"
        ],
        "title": "途中雜題六首  其二",
        "id": "35667674-0291-4062-9847-e22e5f983e3d"
    },
    {
        "author": "趙蕃",
        "paragraphs": [
            "山果秋皆實，山花晚更馨。",
            "鳥飛時暗落，風靜或微聽。"
        ],
        "title": "途中雜題六首  其三",
        "id": "87eb7a7a-f6ae-446f-bdcb-b7d039787b46"
    },
    {
        "author": "趙蕃",
        "paragraphs": [
            "下壑疑無地，高崖恐接天。",
            "端殊益州馭，敢盡祖生鞭。"
        ],
        "title": "途中雜題六首  其四",
        "id": "901c47fb-1b6e-4093-9310-aadf0ab7616c"
    },
    {
        "author": "趙蕃",
        "paragraphs": [
            "樹合猿啼遠，崖荒虎跡新。",
            "尋常慣居者，辛苦恐行人。"
        ],
        "title": "途中雜題六首  其五",
        "id": "511e9789-24dd-4532-81a7-c3566c9113a9"
    },
    {
        "author": "趙蕃",
        "paragraphs": [
            "異俗吁成怕，吾身行若何。",
            "略人仍負擔，祭鬼更鳴鑼。"
        ],
        "title": "途中雜題六首  其六",
        "id": "592c7831-6e90-4d28-88a1-08ca0a13a5b6"
    },
    {
        "author": "趙蕃",
        "paragraphs": [
            "今日青春立，今年白髮多。",
            "酒杯欺我老，梅朵奈渠何。"
        ],
        "title": "立春日小飲",
        "id": "6ec437c8-cde7-4e78-a409-0686426b5a6a"
    },
    {
        "author": "趙蕃",
        "paragraphs": [
            "日上照萬物，心明觀一身。",
            "爲光詎資火，在我不關人。"
        ],
        "title": "嚴從禮求先照軒詩",
        "id": "5766b9d4-d8e1-4463-9788-45de09149f91"
    },
    {
        "author": "趙蕃",
        "paragraphs": [
            "昔在龍門勝，祇今雲谷居。",
            "吾州端不遠，曷日從籃輿。"
        ],
        "title": "讀朱先生雲谷詩",
        "id": "14cd41ea-deb2-47e1-afcf-4970d02d8007"
    },
    {
        "author": "趙蕃",
        "paragraphs": [
            "楓赤蘆花白，扁舟夜泊時。",
            "平生故人夢，細雨說相思。"
        ],
        "title": "寄審知",
        "id": "fffd6b28-2cbc-45d9-a6a6-f686be3f9ec6"
    },
    {
        "author": "趙蕃",
        "paragraphs": [
            "食肉既無相，良工徒苦心。",
            "吁嗟君類我，何處覓知音。"
        ],
        "title": "贈筆工",
        "id": "b14f4f0f-d350-4f72-ba27-f7d528bfd308"
    },
    {
        "author": "趙蕃",
        "paragraphs": [
            "穉梅非不佳，顔色終敷腴。",
            "惟此老不枯，故能清且臞。"
        ],
        "title": "老梅",
        "id": "0bbddd3d-5140-4e68-ac38-f635750f4d5a"
    },
    {
        "author": "趙蕃",
        "paragraphs": [
            "凌霄何自名，緣木與俱生。",
            "底事因蓬附，故爲亦蔓榮。"
        ],
        "title": "籬落間見凌霄偶書",
        "id": "c42acdc8-00bc-4d09-b3b9-6feb70097830"
    },
    {
        "author": "趙蕃",
        "paragraphs": [
            "既知梧留鳳，寧令鳳在笯。",
            "胡爲五色羽，散作一庭花。"
        ],
        "title": "金鳳花",
        "id": "5fc8c1a1-c313-477e-b0d1-b281cb32978c"
    },
    {
        "author": "趙蕃",
        "paragraphs": [
            "殷勤語舟子，舉棹莫怱怱。",
            "恐怕鴛鴦伴，飛息不得同。"
        ],
        "title": "口占三首  其一",
        "id": "0857229a-ee89-4d6f-9e30-783c1a083521"
    },
    {
        "author": "趙蕃",
        "paragraphs": [
            "鴈鴈呼其羣，飲宿不相放。",
            "春至且北歸，秋來復南向。"
        ],
        "title": "口占三首  其二",
        "id": "f55b33b2-62de-4d83-84a2-da36872eab50"
    },
    {
        "author": "趙蕃",
        "paragraphs": [
            "溪頭柳依依，溪畔草離離。",
            "草木本何與，行人自愁思。"
        ],
        "title": "口占三首  其三",
        "id": "1f5c43b8-e3fc-47c6-9f84-0ec64b086a2b"
    },
    {
        "author": "趙蕃",
        "paragraphs": [
            "東南固多賢，莫與永嘉匹。",
            "王鄭已騎鯨，輩流公第一。"
        ],
        "title": "用一代不數人百年能幾見爲韻詩賦十章呈陳君舉  其一",
        "id": "d39a2a6a-8181-4f5e-ad33-5f7b17a563d7"
    },
    {
        "author": "趙蕃",
        "paragraphs": [
            "公乎不爲文，爲必行于代。",
            "誦習孰其人，兒童兼老輩。"
        ],
        "title": "用一代不數人百年能幾見爲韻詩賦十章呈陳君舉  其二",
        "id": "9c64ef02-e5e8-4d41-9474-d3c9fe87fbc8"
    },
    {
        "author": "趙蕃",
        "paragraphs": [
            "昔人頌詩書，論世猶尚友。",
            "生幸同斯時，識面可獨不。"
        ],
        "title": "用一代不數人百年能幾見爲韻詩賦十章呈陳君舉  其三",
        "id": "8806d6d4-7ac6-41e7-94bf-35d236365815"
    },
    {
        "author": "趙蕃",
        "paragraphs": [
            "人言會合難，會合端有數。",
            "公不絕櫧洲，我政長沙住。"
        ],
        "title": "用一代不數人百年能幾見爲韻詩賦十章呈陳君舉  其四",
        "id": "1a80bb59-03ad-470a-9b0c-9da50984a923"
    },
    {
        "author": "趙蕃",
        "paragraphs": [
            "雲物瞻閩嶠，風聲望海濱。",
            "如何一年內，頓得見斯人。"
        ],
        "title": "用一代不數人百年能幾見爲韻詩賦十章呈陳君舉  其五",
        "id": "635adcf9-3a5b-4f6c-975f-6520b21a8f9e"
    },
    {
        "author": "趙蕃",
        "paragraphs": [
            "賢愚之相懸，千萬或什百。",
            "所以天地間，寥寥苦難索。"
        ],
        "title": "用一代不數人百年能幾見爲韻詩賦十章呈陳君舉  其六",
        "id": "12079cd2-1cad-4cd6-bbae-0f4c5257257a"
    },
    {
        "author": "趙蕃",
        "paragraphs": [
            "山色仍前日，梅花又一年。",
            "休爲招屈些，好泛渡湘船。"
        ],
        "title": "用一代不數人百年能幾見爲韻詩賦十章呈陳君舉  其七",
        "id": "36dee950-6c49-45fb-a4f6-9e2f82f25982"
    },
    {
        "author": "趙蕃",
        "paragraphs": [
            "少小耽文字，初非哲匠能。",
            "空令爲己學，老矣見何曾。"
        ],
        "title": "用一代不數人百年能幾見爲韻詩賦十章呈陳君舉  其八",
        "id": "1b86c4a5-13e3-4ffe-84a0-bdd6b3d40633"
    },
    {
        "author": "趙蕃",
        "paragraphs": [
            "桂陽去衡陽，道里端能幾。",
            "倘許釣竿投，春風叩葭葦。"
        ],
        "title": "用一代不數人百年能幾見爲韻詩賦十章呈陳君舉  其九",
        "id": "c950d1d5-d1c6-4cf0-9439-c53a2e7d20df"
    },
    {
        "author": "趙蕃",
        "paragraphs": [
            "流傳昔多聞，邂逅今既見。",
            "顧我何足收，期公示深眷。"
        ],
        "title": "用一代不數人百年能幾見爲韻詩賦十章呈陳君舉  其一○",
        "id": "ef90acc8-0475-4cf3-b080-2fefbed89047"
    },
    {
        "author": "趙蕃",
        "paragraphs": [
            "水汎將晴霧，山行欲雨雲。",
            "鷗翻隨渚見，雞近隔林聞。"
        ],
        "title": "田家即事八首  其一",
        "id": "76820b84-2c0b-4f02-a366-da791f191992"
    },
    {
        "author": "趙蕃",
        "paragraphs": [
            "十載溪山夢，一川桃李花。",
            "春深猶是客，幾日定還家。"
        ],
        "title": "田家即事八首  其二",
        "id": "45073650-95d2-48d4-b963-2d7a5ed52061"
    },
    {
        "author": "趙蕃",
        "paragraphs": [
            "社鼓村村急，春流岸岸高。",
            "雙分待魚鷺，紅認隔溪桃。"
        ],
        "title": "田家即事八首  其三",
        "id": "772cf359-33d6-4fe9-b896-44ca6a8360fe"
    },
    {
        "author": "趙蕃",
        "paragraphs": [
            "波靜童閑笛，舟橫翁賣魚。",
            "村村皆樂業，處處盡安居。"
        ],
        "title": "田家即事八首  其四",
        "id": "2fc08d31-c267-4787-91ba-0c829d8a8646"
    },
    {
        "author": "趙蕃",
        "paragraphs": [
            "行役渠憐我，生涯我羨渠。",
            "太平今有象，隨寓即吾廬。"
        ],
        "title": "田家即事八首  其五",
        "id": "b47a2a46-cf44-4314-9d3c-6f5488e637a7"
    },
    {
        "author": "趙蕃",
        "paragraphs": [
            "老屋愁風破，空林過雨乾。",
            "飄零黄葉滿，寂寞野香殘。"
        ],
        "title": "田家即事八首  其六",
        "id": "e2b7c3c0-5b7e-47f7-ad76-a719d65cda67"
    },
    {
        "author": "趙蕃",
        "paragraphs": [
            "下田已鷗沒，上田更龜坼。",
            "欲知雨未已，看取雲潑墨。"
        ],
        "title": "田家即事八首  其七",
        "id": "bdb73b2d-e113-4710-8d2e-f8437b271c2a"
    },
    {
        "author": "趙蕃",
        "paragraphs": [
            "田夫荷鍤去，乘水護田缺。",
            "田婦貰酒歸，相與慰勤力。"
        ],
        "title": "田家即事八首  其八",
        "id": "f2c35770-cb91-4a60-9d2d-29d46e9f9900"
    },
    {
        "author": "趙蕃",
        "paragraphs": [
            "打粥泛邵州餠，候湯點上封茶。",
            "軟語方爐活火，清遊斷岸飛花。"
        ],
        "title": "海監院惠二物戲答",
        "id": "98d121b3-3d85-41d3-bc3a-256f9573c40c"
    },
    {
        "author": "趙蕃",
        "paragraphs": [
            "不待蒼然暮色，可應萬里須論。",
            "要悟須彌芥納，莫參雲夢胸吞。"
        ],
        "title": "遠意",
        "id": "f87b0ee8-54d7-4ad3-b380-f97989067667"
    },
    {
        "author": "趙蕃",
        "paragraphs": [
            "白也江南逐客，少陵因夢成詩。",
            "我亦移官衡岳，驚烏未有安枝。"
        ],
        "title": "次韻斯遠見夢有作六言二首  其一",
        "id": "c002016b-bf08-4b7e-b5c9-4160ba3f018b"
    },
    {
        "author": "趙蕃",
        "paragraphs": [
            "幾欲罷官歸去，未應形役能拘。",
            "矗矗奇峰晚對，豈如雲谷同趨。"
        ],
        "title": "次韻斯遠見夢有作六言二首  其二",
        "id": "5cdf97f2-a8ac-42b7-9c6d-e219440d8868"
    },
    {
        "author": "趙蕃",
        "paragraphs": [
            "絕歎園林枯槁，頓驚溪谷精神。",
            "兩鬢我終如雪，數花渠可回春。"
        ],
        "title": "戲作梅花六言未就而得蘭一盆并頌之三首  其一",
        "id": "0a777692-4752-42a3-8c38-648731567566"
    },
    {
        "author": "趙蕃",
        "paragraphs": [
            "死欲千秋萬歲，生須四海九州。",
            "人裏封胡羯末，詩中沈謝曹劉。"
        ],
        "title": "戲作梅花六言未就而得蘭一盆并頌之三首  其二",
        "id": "589a1ae6-9f87-4f3c-a6fd-c70f9bcb2f4e"
    },
    {
        "author": "趙蕃",
        "paragraphs": [
            "梅句商量未穩，蘭詩擁併人來。",
            "試問關山細雨，何如茅屋蒼苔。"
        ],
        "title": "戲作梅花六言未就而得蘭一盆并頌之三首  其三",
        "id": "41fba7f0-6ecf-44b2-932b-807357d79aec"
    },
    {
        "author": "趙蕃",
        "paragraphs": [
            "昔日道林嶽麓，每逢圖畫詩篇。",
            "今日羸驂東首，却成慘澹雲煙。"
        ],
        "title": "發潭州後作",
        "id": "1b85f38b-d9ae-41f0-9e72-a78f774a826d"
    },
    {
        "author": "趙蕃",
        "paragraphs": [
            "遊絲落花春盡，綠葉青陰夏來。",
            "雨潤苔錢更積，風清竹戶頻開。"
        ],
        "title": "幽居即事八首  其一",
        "id": "20d2357f-a8cf-4646-ba33-6d63313abe58"
    },
    {
        "author": "趙蕃",
        "paragraphs": [
            "筍迸階石欲落，樹成窗影疑深。",
            "未能作有畫句，聊且弄無絃琴。"
        ],
        "title": "幽居即事八首  其二",
        "id": "0b0c7298-76b0-4c03-9f5f-08e133367745"
    },
    {
        "author": "趙蕃",
        "paragraphs": [
            "枵腹搜詩甚苦，睡眼看山若無。",
            "得飽徑成嘲弄，稍醒便欲追摹。"
        ],
        "title": "幽居即事八首  其三",
        "id": "30526c9f-81bc-43f9-b4b8-260d21f28041"
    },
    {
        "author": "趙蕃",
        "paragraphs": [
            "空山百族鳴禽，靜聽無非好音。",
            "何止勝俗人語，便可罷無絃琴。"
        ],
        "title": "幽居即事八首  其四",
        "id": "60b37641-ce2b-4ce6-8d57-3d780cfc2b6e"
    },
    {
        "author": "趙蕃",
        "paragraphs": [
            "月皎白髮可數，冷風病骨難支。",
            "何許林中肉醉，誰家世上錢癡。"
        ],
        "title": "幽居即事八首  其五",
        "id": "f2df342b-efc6-47f0-b962-119cd5a3b82c"
    },
    {
        "author": "趙蕃",
        "paragraphs": [
            "世事不關幽事，睡魔可伏詩魔。",
            "隠几灰心南郭，無言示病維摩。"
        ],
        "title": "幽居即事八首  其六",
        "id": "a55c9862-a41a-4c76-869d-1770805e5bdf"
    },
    {
        "author": "趙蕃",
        "paragraphs": [
            "雨壓藤架半倒，草荒支徑新鉏。",
            "尚有詩翁入社，未妨俗子回車。"
        ],
        "title": "幽居即事八首  其七",
        "id": "557ff717-858f-435b-bacf-d5f57cdfc6d5"
    },
    {
        "author": "趙蕃",
        "paragraphs": [
            "及此風收雨止，坐看月缺雲移。",
            "未辦敲門賒酒，何妨覓紙題詩。"
        ],
        "title": "幽居即事八首  其八",
        "id": "9d80a165-4585-4bbf-bc77-3817f4ad8cfe"
    },
    {
        "author": "趙蕃",
        "paragraphs": [
            "舊謁南州高士，必過江夏無雙。",
            "弔古已悲衰柳，懷人更隔長江。"
        ],
        "tags": [
            "长江"
        ],
        "title": "因書寄黄子耕六言三首  其一",
        "id": "d0d0abee-b448-4dc6-b982-32ce583b7a03"
    },
    {
        "author": "趙蕃",
        "paragraphs": [
            "忽有長沙使至，爲傳江右書來。",
            "茅屋于時已黑，青燈爲爾頻開。"
        ],
        "title": "因書寄黄子耕六言三首  其二",
        "id": "22e4ecfb-0ef9-48d6-b7ab-e1fa56764f0c"
    },
    {
        "author": "趙蕃",
        "paragraphs": [
            "自失孤山杯酒，兩年相望梅花。",
            "交友平生幾許，差池重復成嗟。"
        ],
        "title": "因書寄黄子耕六言三首  其三",
        "id": "9856b51d-361e-4030-a242-d86ce49421be"
    },
    {
        "author": "趙蕃",
        "paragraphs": [
            "繚繞竹青沙白，緣情政可生愁。",
            "寂寞鴈秋猿冷，未妨相與成遊。"
        ],
        "title": "蕃丙午冬分宜見公度簿公尊兄已而邂逅于宜春蒙以蕃與徐斯遠志別六言之韻作詩爲贈久未和答今日東歸乃克賦之四首  其一",
        "id": "2606ca4c-114c-4f10-869b-7ff3457928d2"
    },
    {
        "author": "趙蕃",
        "paragraphs": [
            "往別政當冬仲，今來再閲新涼。",
            "簿事知君不短，嘯歸歎我何長。"
        ],
        "title": "蕃丙午冬分宜見公度簿公尊兄已而邂逅于宜春蒙以蕃與徐斯遠志別六言之韻作詩爲贈久未和答今日東歸乃克賦之四首  其二",
        "id": "ab9a5e8f-22f0-41f4-a9b1-88c99dc3f39a"
    },
    {
        "author": "趙蕃",
        "paragraphs": [
            "近事真堪深駭，欲言未可輕論。",
            "喚起莊周蝶夢，多由杜宇啼魂。"
        ],
        "title": "蕃丙午冬分宜見公度簿公尊兄已而邂逅于宜春蒙以蕃與徐斯遠志別六言之韻作詩爲贈久未和答今日東歸乃克賦之四首  其三",
        "id": "d964af0c-18e7-4470-80e7-69e2e2d82c9e"
    },
    {
        "author": "趙蕃",
        "paragraphs": [
            "捷徑雖云可去，故人有約難休。",
            "往矣百書一面，豁然一日三秋。"
        ],
        "title": "蕃丙午冬分宜見公度簿公尊兄已而邂逅于宜春蒙以蕃與徐斯遠志別六言之韻作詩爲贈久未和答今日東歸乃克賦之四首  其四",
        "id": "4151775f-af16-4a67-855d-ca85d4a11f28"
    },
    {
        "author": "趙蕃",
        "paragraphs": [
            "少年意與春競，老去全將病供。",
            "鵲噪芳陰樹樹，蝶飛幽夢重重。"
        ],
        "title": "三月十一日",
        "id": "c7efa9ac-7ef1-46a7-9943-837357b6441c"
    },
    {
        "author": "趙蕃",
        "paragraphs": [
            "苦節雖非中道，清風要激貪夫。",
            "寂寞掩關高卧，紛紛頓轡長途。"
        ],
        "title": "贈別周文顯三首  其一",
        "id": "697b6489-4a2d-444c-a31b-0732d0a44c74"
    },
    {
        "author": "趙蕃",
        "paragraphs": [
            "有別動五六載，相過才一二朝。",
            "白首我方糟麯，素風君欠簞瓢。"
        ],
        "title": "贈別周文顯三首  其二",
        "id": "d949be19-5059-4944-98ea-ef1a61165fae"
    },
    {
        "author": "趙蕃",
        "paragraphs": [
            "夏旱更憂秋旱，江南未卜湖南。",
            "兀兀相看蹇步，蕭蕭重跨羸驂。"
        ],
        "title": "贈別周文顯三首  其三",
        "id": "b7c7d134-3e21-423b-bd5d-446a9ab681fa"
    },
    {
        "author": "趙蕃",
        "paragraphs": [
            "下水檝輕如鶩，泝流帆敏于鴻。",
            "人心願禱欲遂，天意若將無同。"
        ],
        "title": "龍游道中三首  其一",
        "id": "75fcaa58-1539-4d98-96ca-78c690c14653"
    },
    {
        "author": "趙蕃",
        "paragraphs": [
            "山連遠近慘澹，水合東西渺瀰。",
            "舊說詩中有畫，今成畫裏尋詩。"
        ],
        "title": "龍游道中三首  其二",
        "id": "760822e3-f00d-4885-bdfe-ee7db361833e"
    },
    {
        "author": "趙蕃",
        "paragraphs": [
            "晴山陰雪猶在，西下東風苦高。",
            "眼貪白鳥孤沒，耳怕哀猿數號。"
        ],
        "title": "龍游道中三首  其三",
        "id": "35790f72-9b9d-4d56-9bdc-0c9442951f3b"
    },
    {
        "author": "趙蕃",
        "paragraphs": [
            "憶過萬安連郭，家家碧樹團欒。",
            "想見如今霜後，摘來可口甘酸。"
        ],
        "title": "從莫萬安覓柑子并以玉山沙藥合寄之六言三首  其一",
        "id": "097fdd9c-5e35-4ec0-ab07-b28f2bf98e8c"
    },
    {
        "author": "趙蕃",
        "paragraphs": [
            "我識令君人物，傳柑合侍清都。",
            "寂寞當思林下，有時病渴猶須。"
        ],
        "title": "從莫萬安覓柑子并以玉山沙藥合寄之六言三首  其二",
        "id": "47e94c82-992a-4a46-b51b-b55e3f07f774"
    },
    {
        "author": "趙蕃",
        "paragraphs": [
            "世態多隨燥濕，物情大費隄防。",
            "遺以藥筒如截，取其勿敗甘香。"
        ],
        "title": "從莫萬安覓柑子并以玉山沙藥合寄之六言三首  其三",
        "id": "4837e659-db62-487b-99b5-6401a3800440"
    },
    {
        "author": "趙蕃",
        "paragraphs": [
            "庭空不張爵羅，林靜可窺鳥窠。",
            "髯曾暇能過我，誦詩口若懸河。"
        ],
        "title": "曾耆英見過題贈六言四首  其一",
        "id": "e5e498b3-fe17-48b3-b19a-bfa33d81fecf"
    },
    {
        "author": "趙蕃",
        "paragraphs": [
            "大謝文經長公，觀妙有廣之風。",
            "君今玄文白首，肯誇鄉里兒童。"
        ],
        "title": "曾耆英見過題贈六言四首  其二",
        "id": "8f7f7173-1067-4911-bc14-04e103fd9ee6"
    },
    {
        "author": "趙蕃",
        "paragraphs": [
            "衣敝不羞狐貉，氣華正在詩書。",
            "窮通故是有命，天也豈人力歟。"
        ],
        "title": "曾耆英見過題贈六言四首  其三",
        "id": "efa01b3c-e20a-47d8-bac8-ed1baae62dcf"
    },
    {
        "author": "趙蕃",
        "paragraphs": [
            "我敬大門名節，絕歎乃孫賤貧。",
            "故知風氣猶在，不肯叩戶隨塵。"
        ],
        "title": "曾耆英見過題贈六言四首  其四",
        "id": "33b8ca0e-ff16-4f58-a075-fb81e0448cb3"
    },
    {
        "author": "趙蕃",
        "paragraphs": [
            "避暑真成畏病，逢秋便覺生愁。",
            "回首南山幽處，有懷數子同遊。"
        ],
        "title": "次韻斯遠別後見寄六言四首  其一",
        "id": "3a9abdbc-fbb1-4f78-b3bb-56d370f4984c"
    },
    {
        "author": "趙蕃",
        "paragraphs": [
            "旱勢東南已病，秋風早晚室涼。",
            "藍縷青衫可笑，蕭條白髮增長。"
        ],
        "title": "次韻斯遠別後見寄六言四首  其二",
        "id": "41b86a15-53df-4c73-a1af-46bf21ee7d26"
    },
    {
        "author": "趙蕃",
        "paragraphs": [
            "學道了無得處，空云孟子魯論。",
            "爲文老益退步，懷哉賦鵩招魂。"
        ],
        "title": "次韻斯遠別後見寄六言四首  其三",
        "id": "ccb052be-4a52-4016-b831-ef6c8dcc2ace"
    },
    {
        "author": "趙蕃",
        "paragraphs": [
            "子國有黄叔度，女子識韓伯休。",
            "晤對可忘長夏，分携況值新秋。"
        ],
        "title": "次韻斯遠別後見寄六言四首  其四",
        "id": "5adf905c-350f-4271-967d-75fd4a44cf20"
    },
    {
        "author": "趙蕃",
        "paragraphs": [
            "欲語動懷抱惡，重吟生肝腎愁。",
            "平生幾爲此別，今年又作南遊。"
        ],
        "title": "次韻斯遠重別六言四首  其一",
        "id": "fac422c7-988b-4434-9f5b-810b7479912f"
    },
    {
        "author": "趙蕃",
        "paragraphs": [
            "微祿我嗟趨走，窮苦君厭荒涼。",
            "謀道與之謀食，未知何計爲長。"
        ],
        "title": "次韻斯遠重別六言四首  其二",
        "id": "d38beef6-0eb5-455b-b59c-907fad97b755"
    },
    {
        "author": "趙蕃",
        "paragraphs": [
            "不憚輿籃百里，要成對榻深論。",
            "論自衷懷易感，況因遠別傷魂。"
        ],
        "title": "次韻斯遠重別六言四首  其三",
        "id": "58608ada-9f83-4d63-89df-aeee9cf8dfef"
    },
    {
        "author": "趙蕃",
        "paragraphs": [
            "君才絕出輩流，語不驚人不休。",
            "莫歎陽春寡和，會逢知我春秋。"
        ],
        "title": "次韻斯遠重別六言四首  其四",
        "id": "a09cd27d-8554-481b-8364-af3fe6f4145d"
    },
    {
        "author": "趙蕃",
        "paragraphs": [
            "陶潛必遺俗患，侯喜新有詩聲。",
            "容我深藏蹇步，看君大展修程。"
        ],
        "title": "次韻蔡叔清六言二首  其一",
        "id": "50e3feed-4796-4716-a1f2-ac1c2e902379"
    },
    {
        "author": "趙蕃",
        "paragraphs": [
            "窗戶初乾宿雨，林園已報秋聲。",
            "欲訪殘僧野寺，未妨水宿山程。"
        ],
        "title": "次韻蔡叔清六言二首  其二",
        "id": "16c3f1e7-c13a-4e54-9545-2b4e66652b2c"
    },
    {
        "author": "趙蕃",
        "paragraphs": [
            "西江亭上東風客，鷗鳥重來似亦馴。",
            "買得小舟連夜發，不知肯別定留人。"
        ],
        "title": "呈潘潭州十首  其一",
        "id": "8d417375-cc53-4afb-a19f-9f7d9dd4db1d"
    },
    {
        "author": "趙蕃",
        "paragraphs": [
            "江邊石上白皚皚，遠對難分李與梅。",
            "因是欲占春早晚，桃花一樹有新開。"
        ],
        "title": "呈潘潭州十首  其二",
        "id": "9eaf0d14-4d58-44d7-97e6-33f3ea839527"
    },
    {
        "author": "趙蕃",
        "paragraphs": [
            "梅花初出炯如冰，未許餘花似我能。",
            "太息天公不加意，放教風雨苦侵陵。"
        ],
        "title": "呈潘潭州十首  其三",
        "id": "6d48a437-6226-4ab2-acea-a88e64630761"
    },
    {
        "author": "趙蕃",
        "paragraphs": [
            "楚國固多蘭與荃，長林野水若何邊。",
            "樵夫政自不知貴，採賣何曾直一錢。"
        ],
        "title": "呈潘潭州十首  其四",
        "id": "0e5ae0b0-f1e1-4edb-be66-346f399123ae"
    },
    {
        "author": "趙蕃",
        "paragraphs": [
            "微官本欲救饑寒，欲逭啼號政爾難。",
            "不是賢侯任吾恥，未容陋巷樂瓢簞。"
        ],
        "title": "呈潘潭州十首  其五",
        "id": "c6bc62ba-eb69-4e5b-b13b-9e9e1899ce3f"
    },
    {
        "author": "趙蕃",
        "paragraphs": [
            "犯雪渠乘訪戴舟，不逢安道便歸休。",
            "我今一月春風裏，縱復回舟匪浪遊。"
        ],
        "title": "呈潘潭州十首  其六",
        "id": "bf462b62-3e46-49e0-9d15-79d56aad4be5"
    },
    {
        "author": "趙蕃",
        "paragraphs": [
            "昔者湘西借榻眠，自嗟老眼負青編。",
            "雖然舊識山中趣，絕愛松風瀉百泉。"
        ],
        "title": "呈潘潭州十首  其七",
        "id": "f3b218b5-6a31-408b-935d-a0fac1ef63a6"
    },
    {
        "author": "趙蕃",
        "paragraphs": [
            "少陵已入嚴公幕，徐孺還爲仲舉賓。",
            "自愧無詩復非隠，況堪謀食更憂貧。"
        ],
        "title": "呈潘潭州十首  其八",
        "id": "cf8319d1-3535-491b-9182-23158b5826b1"
    },
    {
        "author": "趙蕃",
        "paragraphs": [
            "滿城游女競紛紛，柳岸桃蹊晝復曛。",
            "不道貧家有機杼，夜窗燈火尚加勤。"
        ],
        "title": "呈潘潭州十首  其九",
        "id": "09a0d51e-26d7-4db9-8cbc-bb6ac0ebf8b0"
    },
    {
        "author": "趙蕃",
        "paragraphs": [
            "臂膝真成具老形，每逢趨走歎伶仃。",
            "故園松菊幸亡恙，何日扶藜得屢經。"
        ],
        "title": "呈潘潭州十首  其一○",
        "id": "52b2db19-95d0-4c38-b07f-9d3e8f642072"
    },
    {
        "author": "趙蕃",
        "paragraphs": [
            "百箇脩篁一樹梅，蕙盆蘭斛共相陪。",
            "客來不但繙書帖，興至更能傳酒杯。"
        ],
        "title": "呈愚卿昆仲二首  其一",
        "id": "018c99d1-b1c6-4f72-a746-5eba954f6d1b"
    },
    {
        "author": "趙蕃",
        "paragraphs": [
            "憶過君家梅半開，梅花未落我重來。",
            "尋常一飯履迹掃，獨向君家不記回。"
        ],
        "title": "呈愚卿昆仲二首  其二",
        "id": "63ce2e63-6242-4946-b0ff-55a06371d202"
    },
    {
        "author": "趙蕃",
        "paragraphs": [
            "近郭梅開應已多，幾思扶策奈慵何。",
            "興來起覓牆陰樹，點檢無花除病柯。"
        ],
        "title": "呈明叔七首  其一",
        "id": "d72a2db3-8298-4b67-b4f8-41b28d800722"
    },
    {
        "author": "趙蕃",
        "paragraphs": [
            "今年梅愈去年多，我亦催行奈汝何。",
            "此樹與君同所植，交情要保歲寒柯。"
        ],
        "title": "呈明叔七首  其二",
        "id": "6fe3bd7a-4881-46e2-a0dc-3bce09aad1cb"
    },
    {
        "author": "趙蕃",
        "paragraphs": [
            "屋角梅開才一枝，道人眼浄得先窺。",
            "寒廳政爾猶官舍，不似茅簷見汝時。"
        ],
        "title": "呈明叔七首  其三",
        "id": "4ebc994c-9743-4c5e-8899-37e8d726bfaa"
    },
    {
        "author": "趙蕃",
        "paragraphs": [
            "一枝自可不須多，少已難知多奈何。",
            "漢殿紛紛鏘劍佩，桐江但有一漁簑。"
        ],
        "title": "呈明叔七首  其四",
        "id": "55be6635-cf2a-41d0-b7a6-b25f849f72ce"
    },
    {
        "author": "趙蕃",
        "paragraphs": [
            "手種竹邊梅一株，地幽終覺病而癯。",
            "不然我爾要相似，異日重看瘠解腴。"
        ],
        "title": "呈明叔七首  其五",
        "id": "3dd745bb-4e8a-48e8-85e3-d89a4f78f9ce"
    },
    {
        "author": "趙蕃",
        "paragraphs": [
            "歲寒誰覓此窮交，只有梅花發故梢。",
            "我坐多言得窮祟，不應于汝更輕嘲。"
        ],
        "title": "呈明叔七首  其六",
        "id": "e77a3819-44ee-41cd-a9fa-c5254e971807"
    },
    {
        "author": "趙蕃",
        "paragraphs": [
            "伯威雖拙詩故巧，我拙似渠詩欠工。",
            "竹溪想見梅花發，問訊窮岡今不窮。"
        ],
        "title": "呈明叔七首  其七",
        "id": "61bd0104-e247-4467-8934-4dbca10bce6c"
    },
    {
        "author": "趙蕃",
        "paragraphs": [
            "坊靜行人晝成絕，柳吹黄葉落毿毿。",
            "知君不作官居看，陋巷舊諳人不堪。"
        ],
        "title": "呈子肅三首  其一",
        "id": "7260206b-711e-4cea-b657-20d972693906"
    },
    {
        "author": "趙蕃",
        "paragraphs": [
            "憶過君家黄堰居，春風楊柳政扶疎。",
            "人生離合自多感，邂逅更當摇落餘。"
        ],
        "title": "呈子肅三首  其二",
        "id": "83562203-c309-4690-bf0c-1c5809ee3190"
    },
    {
        "author": "趙蕃",
        "paragraphs": [
            "牢落空房我掛包，憶君過我夜推敲。",
            "東南大半行將遍，應有新詩許借鈔。"
        ],
        "title": "呈子肅三首  其三",
        "id": "13e4bf3a-62e5-4ff3-bd94-8c5f2ba27358"
    },
    {
        "author": "趙蕃",
        "paragraphs": [
            "清江郭內千竿竹，愛此渾如屋上烏。",
            "我亦山中富此物，若何奔走爲饑驅。"
        ],
        "title": "呈楊謹仲二首  其一",
        "id": "dc8df04a-52db-429d-9648-923249877880"
    },
    {
        "author": "趙蕃",
        "paragraphs": [
            "南浦相逢使蜀船，爲余高舉送行篇。",
            "我行縱有榮枯異，可乏新詩處處傳。"
        ],
        "title": "呈楊謹仲二首  其二",
        "id": "2d271434-3a04-4385-a30b-e8020f76a8f0"
    },
    {
        "author": "趙蕃",
        "paragraphs": [
            "行役將窮興未窮，百篇酬唱與君同。",
            "人間此樂胡能再，何處江西更古融。"
        ],
        "title": "將至信州呈季承",
        "id": "d834a43b-6fbb-49dd-a4a7-b67648d22272"
    },
    {
        "author": "趙蕃",
        "paragraphs": [
            "炎蒸三伏有無中，十里荷花四面風。",
            "嚴瀨蘇門兩奇侶，一尊共德使君公。"
        ],
        "title": "張帥置酒環波觴孫會之簽判嚴造道主簿及蕃作絕句呈二君",
        "id": "e852f77b-f0ca-4f82-ba63-a063aa59693e"
    },
    {
        "author": "趙蕃",
        "paragraphs": [
            "兒時已見葆真詩，寫誦抄藏不憚疲。",
            "白首始遊衡嶽寺，扶藜處處讀苔碑。"
        ],
        "title": "呈折子明丈十首  其一",
        "id": "b03ce4b7-f657-4ce4-849b-77f0247ea8ef"
    },
    {
        "author": "趙蕃",
        "paragraphs": [
            "朝廷經略在中原，西北人才要討論。",
            "節傳曾聞付吾屬，瀟湘可俾卧林園。"
        ],
        "title": "呈折子明丈十首  其二",
        "id": "352968c9-8222-4116-8c51-dc1d5eb1b5ac"
    },
    {
        "author": "趙蕃",
        "paragraphs": [
            "故家人物幾沈淪，公獨風流似昔人。",
            "不但金聲吐佳句，尚餘玉立聳長身。"
        ],
        "title": "呈折子明丈十首  其三",
        "id": "c6a4faa9-8e9b-4977-aa6d-a62dbef74374"
    },
    {
        "author": "趙蕃",
        "paragraphs": [
            "不惟句律有家風，筆陣仍推大令工。",
            "茲道祗今殊寂寞，求公須向古人中。"
        ],
        "title": "呈折子明丈十首  其四",
        "id": "93570c59-61d1-45fd-824a-5f78449848bd"
    },
    {
        "author": "趙蕃",
        "paragraphs": [
            "曾門昔作廣文官，先正曾同苜蓿盤。",
            "交道不惟當日見，遺風更俾後人看。"
        ],
        "title": "呈折子明丈十首  其五",
        "id": "d223e944-3ecf-40b6-bea7-642fd0351720"
    },
    {
        "author": "趙蕃",
        "paragraphs": [
            "相逢幾說李端公，未報舒州謝表通。",
            "要識淮南佳絕地，灊山皖水莫之同。"
        ],
        "title": "呈折子明丈十首  其六",
        "id": "eda3024f-626f-475a-ae3e-1577d22b93b6"
    },
    {
        "author": "趙蕃",
        "paragraphs": [
            "舊有園林新近開，鑿池培址遂成臺。",
            "臺顛縱有蒙籠處，不礙遥山次第來。"
        ],
        "title": "呈折子明丈十首  其七",
        "id": "14295b5e-85cb-4793-9752-c29463e51a70"
    },
    {
        "author": "趙蕃",
        "paragraphs": [
            "如聞欲印葆真詩，我亦猶多未見之。",
            "副本儻蒙輕乞與，真成暴富詫窮兒。"
        ],
        "title": "呈折子明丈十首  其八",
        "id": "92caa652-235a-4b32-a105-17fbdeba0751"
    },
    {
        "author": "趙蕃",
        "paragraphs": [
            "客舍潭州又一春，花時風雨困頻頻。",
            "欲知夏木扶疎處，好挂陶翁灑酒巾。"
        ],
        "title": "呈折子明丈十首  其九",
        "id": "6573959c-21a3-414b-a553-9a7301310380"
    },
    {
        "author": "趙蕃",
        "paragraphs": [
            "道山峻峙不容攀，咫尺今遭風引還。",
            "聞道公曾踞其上，莫憎官府久人間。"
        ],
        "title": "呈折子明丈十首  其一○",
        "id": "1754fc2b-e5c0-4769-8465-899cc7c26b88"
    },
    {
        "author": "趙蕃",
        "paragraphs": [
            "聞道石湖天下奇，城南未數閬州稀。",
            "江山勝處世或有，祗欠若人相發揮。"
        ],
        "title": "范參政自建康得資政宮祠六詩寄呈  其一",
        "id": "d9eb655f-f1ca-415b-85ee-1a80a1fed013"
    },
    {
        "author": "趙蕃",
        "paragraphs": [
            "細思不是乞身難，政爲貧賢不放閒。",
            "奏疏比聞頻叩闕，詔恩今見許還山。"
        ],
        "title": "范參政自建康得資政宮祠六詩寄呈  其二",
        "id": "e92b0b1c-5c94-4066-97cc-391659366b05"
    },
    {
        "author": "趙蕃",
        "paragraphs": [
            "出處如公亦甚都，不携西子不思鱸。",
            "三高異日當爲四，不見方嚴與范俱。"
        ],
        "title": "范參政自建康得資政宮祠六詩寄呈  其三",
        "id": "68e2c72d-75f4-456e-b53c-8a6373c1e2dd"
    },
    {
        "author": "趙蕃",
        "paragraphs": [
            "一再將書託置郵，渺然殊未亦湛浮。",
            "平生願識纔能見，別去于今歲又周。"
        ],
        "title": "范參政自建康得資政宮祠六詩寄呈  其四",
        "id": "507a20a5-9c7c-43ab-aedf-7256cf17d6d0"
    },
    {
        "author": "趙蕃",
        "paragraphs": [
            "風月滄浪自逐臣，煙波甫里亦遺民。",
            "未聞官號大學士，辭遜雍容得退身。"
        ],
        "title": "范參政自建康得資政宮祠六詩寄呈  其五",
        "id": "772ba3a5-b155-43e0-a61b-b80254beb2fd"
    },
    {
        "author": "趙蕃",
        "paragraphs": [
            "我夢石湖堂上書，煙雲鷗鳥不關渠。",
            "奧篇隠帙誠難了，辭願一鴟開鏁魚。"
        ],
        "title": "范參政自建康得資政宮祠六詩寄呈  其六",
        "id": "e9536a63-6e85-4d15-86e9-26038d1e64d5"
    },
    {
        "author": "趙蕃",
        "paragraphs": [
            "寒廳寂寞不知春，登眺招要藉所親。",
            "始謂姑傾一杯酒，已焉顛倒白綸巾。"
        ],
        "title": "奉呈何叔信魏昭甫三首  其一",
        "id": "ecae8489-8405-40aa-bca8-622928412579"
    },
    {
        "author": "趙蕃",
        "paragraphs": [
            "梅花寂寞已飛仙，一夜春催杏欲然。",
            "老眼看花愁欲眩，却憐草色靜芊芊。"
        ],
        "title": "奉呈何叔信魏昭甫三首  其二",
        "id": "654dcc87-9db3-42ae-aecc-5ab657b9a648"
    },
    {
        "author": "趙蕃",
        "paragraphs": [
            "春風大屬野櫻朱，樹樹相望綺不如。",
            "却憶山家籬塹畔，十分春日付誰渠。"
        ],
        "title": "奉呈何叔信魏昭甫三首  其三",
        "id": "72d1cce1-6591-436a-a12f-4190a925ee8e"
    },
    {
        "author": "趙蕃",
        "paragraphs": [
            "維舟疇昔見南昌，杯酒還能共寶坊。",
            "我自解君庾嶺意，清朝使者得梁揚。"
        ],
        "title": "送前始興謝令二首  其一",
        "id": "069e27d0-28f8-4f86-bdac-a8231ff63222"
    },
    {
        "author": "趙蕃",
        "paragraphs": [
            "江南梅事已吹殘，想見嶺南青作團。",
            "邂逅詩成肯相寄，憧憧驛使入長安。"
        ],
        "title": "送前始興謝令二首  其二",
        "id": "1f34a62d-219d-4caf-ad58-d3f5c3137ae3"
    },
    {
        "author": "趙蕃",
        "paragraphs": [
            "遶屋扶疎孟夏時，東園政好坐題詩。",
            "水窮盡處山燒禿，歎我不知春已歸。"
        ],
        "title": "懷東園寄趙令",
        "id": "89b11846-faaa-4f54-8259-ee70daf7a93a"
    },
    {
        "author": "趙蕃",
        "paragraphs": [
            "山寺方同祭祀齋，忽驚繭紙一詩開。",
            "從今儻使親餘論，願戒譍門許數來。"
        ],
        "title": "次韻劉寺簿二首  其一",
        "id": "695e344d-c482-44bd-b861-7e7b02405f24"
    },
    {
        "author": "趙蕃",
        "paragraphs": [
            "草樹扶疎書滿齋，放窗燈火酒尊開。",
            "知公善誘蓋前輩，不以見聞嗔去來。"
        ],
        "title": "次韻劉寺簿二首  其二",
        "id": "73dd4466-6bc3-4b2a-8c5d-56e7c1c7adf5"
    },
    {
        "author": "趙蕃",
        "paragraphs": [
            "西昌閥閲推曾氏，夫子家居仍舊溪。",
            "我政結亭臨水際，君行誰與共攀躋。"
        ],
        "title": "送曾季永赴道州永明尉三首  其一",
        "id": "83805f20-4209-4b46-83cc-be432082812e"
    },
    {
        "author": "趙蕃",
        "paragraphs": [
            "去年洞賊驚郴道，聞說居民甚可悲。",
            "太守只今誰漫叟，舂陵示吏兩篇詩。"
        ],
        "title": "送曾季永赴道州永明尉三首  其二",
        "id": "986147c3-6a8e-424a-b831-0f5ad97cbc8f"
    },
    {
        "author": "趙蕃",
        "paragraphs": [
            "憶昔曾聞謫道州，每于文字見曾遊。",
            "白鵝寺近永明縣，試覓記碑還在不。"
        ],
        "title": "送曾季永赴道州永明尉三首  其三",
        "id": "62859a00-c851-447c-9024-cdb0b7c078f5"
    },
    {
        "author": "趙蕃",
        "paragraphs": [
            "福星誰遣出虛危，帝念鄱人因數饑。",
            "試問公來若爲政，皆言吏瘠與民肥。"
        ],
        "title": "投王饒州日勤四首  其一",
        "id": "ae0f22eb-924d-4aaa-8313-9373de16e22b"
    },
    {
        "author": "趙蕃",
        "paragraphs": [
            "我行三日鄱陽路，每向居民說歲年。",
            "蕎麥吐花勝宿麥，山田小旱熟湖田。"
        ],
        "title": "投王饒州日勤四首  其二",
        "id": "5da15f0d-d6c4-4e0f-9147-51c49620a775"
    },
    {
        "author": "趙蕃",
        "paragraphs": [
            "爲政懸知如治疾，豈求湯砭一時功。",
            "但今安養無遺策，膚革充盈由本豐。"
        ],
        "title": "投王饒州日勤四首  其三",
        "id": "b4a15a05-ef59-4d2a-8897-3fbd79ad67dc"
    },
    {
        "author": "趙蕃",
        "paragraphs": [
            "使君本是經邦手，聊爲疲民滯一方。",
            "直道正聲誰可擬，百年文正故堂堂。"
        ],
        "title": "投王饒州日勤四首  其四",
        "id": "2db41916-d0d2-4174-bad1-7169cb2047d5"
    },
    {
        "author": "趙蕃",
        "paragraphs": [
            "插秧未了早愁乾，民不知由作屢歎。",
            "天欲明吾使君政，故令一雨示艱難。"
        ],
        "title": "喜雨投詹信州口號六首  其一",
        "id": "e704580e-9400-4f4c-bbcf-a2c524c621bb"
    },
    {
        "author": "趙蕃",
        "paragraphs": [
            "使君自是爲霖手，要雨雨來何旱憂。",
            "報爾田家但勤力，今年定有十分秋。"
        ],
        "title": "喜雨投詹信州口號六首  其二",
        "id": "5d133e5d-3447-4ec3-9de0-bcbcf9564f3b"
    },
    {
        "author": "趙蕃",
        "paragraphs": [
            "昔在烏臺譽已休，旋分符竹政仍優。",
            "論思未即歸清禁，歷試何妨又一州。"
        ],
        "title": "喜雨投詹信州口號六首  其三",
        "id": "dc9a3b16-28b4-4cef-bd5a-1c0b873efe77"
    },
    {
        "author": "趙蕃",
        "paragraphs": [
            "開藩甫及四十日，籍甚治聲過所聞。",
            "吏畏神明簡朱墨，民懷清浄樂耕耘。"
        ],
        "title": "喜雨投詹信州口號六首  其四",
        "id": "e6810391-fb7b-4231-8a97-2730705f2273"
    },
    {
        "author": "趙蕃",
        "paragraphs": [
            "使君笑別赤城仙，來結山中大士緣。",
            "仙佛將何佐佳政，但當惠我以豐年。"
        ],
        "title": "喜雨投詹信州口號六首  其五",
        "id": "a2dfd1f7-8a39-4be7-bd46-fb9d5e1b5117"
    },
    {
        "author": "趙蕃",
        "paragraphs": [
            "久晴政爲收蠶麥，好雨從今及稻禾。",
            "試向諸生選何武，要歌樂職頌中和。"
        ],
        "title": "喜雨投詹信州口號六首  其六",
        "id": "92fb22e0-cf4e-4c5e-aec6-4858b8aee72a"
    },
    {
        "author": "趙蕃",
        "paragraphs": [
            "我向茶山得屢行，至今人說老先生。",
            "九原不作吾安仰，宗武宗文賢弟兄。"
        ],
        "title": "投曾秀州逢四首  其一",
        "id": "9124da1f-c921-4bac-bcc8-fb5bd5605e2c"
    },
    {
        "author": "趙蕃",
        "paragraphs": [
            "人物如公迺作州，不知誰合致公侯。",
            "清名不與官稱等，頗解天公用意不。"
        ],
        "title": "投曾秀州逢四首  其二",
        "id": "5902467e-3e4c-459b-8a5c-9a50cf119624"
    },
    {
        "author": "趙蕃",
        "paragraphs": [
            "有蟹無監乃樂邦，人生如意信難雙。",
            "公才自是明堂用，寄語蚍蜉盍少降。"
        ],
        "title": "投曾秀州逢四首  其三",
        "id": "90132171-4632-48b5-b50c-08dd104be166"
    },
    {
        "author": "趙蕃",
        "paragraphs": [
            "請到江西得正宗，後來曾呂出羣雄。",
            "大陽遺履歸何處，端欲從公一破聾。"
        ],
        "title": "投曾秀州逢四首  其四",
        "id": "2cdaac99-7a61-4ff0-8aac-913de3e08005"
    },
    {
        "author": "趙蕃",
        "paragraphs": [
            "忽逢旗鼓去翩翩，道上行人喜欲顛。",
            "爲說吾州新得雨，使君惠政實關天。"
        ],
        "title": "與李衢州嶧四首  其一",
        "id": "84a84264-86a7-461f-b1b2-57984fa6085b"
    },
    {
        "author": "趙蕃",
        "paragraphs": [
            "跨馿衝晚背常山，急雨飛來瞬息間。",
            "問訊元從禹迹洞，我家雖近却愁慳。"
        ],
        "title": "與李衢州嶧四首  其二",
        "id": "d80b7eb6-aa2c-4bb6-8472-786b445cdf35"
    },
    {
        "author": "趙蕃",
        "paragraphs": [
            "黄塵撲撲倦征途，忽雨能來快洗蘇。",
            "旱接夏秋纔得此，一身寧敢歎沾濡。"
        ],
        "title": "與李衢州嶧四首  其三",
        "id": "90ed539e-92b9-42a4-8fac-7726889bf821"
    },
    {
        "author": "趙蕃",
        "paragraphs": [
            "洪井登龍記昔年，祇今太末又行纏。",
            "餘波所及蓋多矣，一夜水高溪有船。"
        ],
        "title": "與李衢州嶧四首  其四",
        "id": "245f6183-0066-4659-9f74-0c1a5d7a868b"
    },
    {
        "author": "趙蕃",
        "paragraphs": [
            "剩水殘山慘澹間，道人名字滿江干。",
            "向疑此語來天上，何意真成朝暮看。"
        ],
        "title": "用洪覺範詩爲首作四絕  其一",
        "id": "83258023-3980-4bdb-89d7-d5e931264c7a"
    },
    {
        "author": "趙蕃",
        "paragraphs": [
            "釣舟無事白鷗閒，自是江湖境界寬。",
            "我欲汎然隨所往，竹君誰與報平安。"
        ],
        "title": "用洪覺範詩爲首作四絕  其二",
        "id": "c109ced9-b401-4f57-bd47-ea0c1e058bc0"
    },
    {
        "author": "趙蕃",
        "paragraphs": [
            "箇中著我添圖畫，能畫今誰如輞川。",
            "但寫一簑仍一笠，不須羽服記蹁躚。"
        ],
        "title": "用洪覺範詩爲首作四絕  其三",
        "id": "6d56afea-b42f-4ceb-b126-06cf590e961b"
    },
    {
        "author": "趙蕃",
        "paragraphs": [
            "便似華亭落照灣，要人彈壓媿詩孱。",
            "餘霞散盡空無綺，新月初升勢已彎。"
        ],
        "title": "用洪覺範詩爲首作四絕  其四",
        "id": "e1b5c084-61c9-4f0e-9358-4fe2a2ac29fa"
    },
    {
        "author": "趙蕃",
        "paragraphs": [
            "望望青山亂作堆，行行身到白雲隈。",
            "偶逢道店聊休歇，又被匆匆詩債催。"
        ],
        "title": "塗中每息必索硯筆抄詩作廿八字",
        "id": "61549f28-316b-456b-b7a2-b217e41ecd10"
    },
    {
        "author": "趙蕃",
        "paragraphs": [
            "晏齋生理比何如，破硯今來亦已枯。",
            "珍重此君爲耐久，澹然相對祗清癯。"
        ],
        "title": "寄懷二十首  其一",
        "id": "fac57cea-e0df-4a8d-abb3-8d8059e141d9"
    },
    {
        "author": "趙蕃",
        "paragraphs": [
            "旱風吹野未成陰，空喜孤雲出寸岑。",
            "飽食便知難自必，茶甌小注莫令深。"
        ],
        "title": "寄懷二十首  其二",
        "id": "a90951ef-ba24-4887-a4db-e333a77358cf"
    },
    {
        "author": "趙蕃",
        "paragraphs": [
            "陰晴竟日漫難分，遠岫猶藏欲雨雲。",
            "嘆息無言桃與李，一年蹤跡又紛紛。"
        ],
        "title": "寄懷二十首  其三",
        "id": "88909930-ff53-46d6-a72a-cd3c388695a9"
    },
    {
        "author": "趙蕃",
        "paragraphs": [
            "正月山園未有花，梅花落盡亦堪嗟。",
            "瑞香莫與蘭爭長，獨立風前自一家。"
        ],
        "title": "寄懷二十首  其四",
        "id": "cbd2f6fe-082f-44eb-a564-ebc5d3411ea6"
    },
    {
        "author": "趙蕃",
        "paragraphs": [
            "春風底事苦欺梅，舊雪未乾新雪催。",
            "元自不儕桃與李，何須著意苦相摧。"
        ],
        "title": "寄懷二十首  其五",
        "id": "0ac03831-dec4-4a1a-a673-cb082a7b6ab2"
    },
    {
        "author": "趙蕃",
        "paragraphs": [
            "讀書萬卷不充饑，枵腹吟哦大似癡。",
            "不是鄰僧能送米，囊空何以續晨炊。"
        ],
        "title": "寄懷二十首  其六",
        "id": "f4a1e1a4-c745-45e7-846b-853529139e35"
    },
    {
        "author": "趙蕃",
        "paragraphs": [
            "縣官寬滅去年租，癃老扶携聽詔書。",
            "和氣定能消冷氣，未知天意又何如。"
        ],
        "title": "寄懷二十首  其七",
        "id": "6de9c25d-3df6-4daa-b428-8d4bc42f6884"
    },
    {
        "author": "趙蕃",
        "paragraphs": [
            "早禾栖隴待晴收，雨欲爲霖勢可憂。",
            "似覺朝來烏鵲喜，便携童穉過西疇。"
        ],
        "title": "寄懷二十首  其八",
        "id": "4bba1eb9-93bb-4719-bbfe-9be24f5fe71b"
    },
    {
        "author": "趙蕃",
        "paragraphs": [
            "扶疎夏木已來禽，安石榴花出樹深。",
            "六尺紙窗明棐几，迸階閒筍欲成陰。"
        ],
        "title": "寄懷二十首  其九",
        "id": "72c1a621-d9fa-4e52-9acb-a19fc67c4e82"
    },
    {
        "author": "趙蕃",
        "paragraphs": [
            "楝樹層層細著花，日薰香暖蜜蜂衙。",
            "客來儻有論文興，活火風爐自煮茶。"
        ],
        "title": "寄懷二十首  其一○",
        "id": "85d76be4-3939-4fa9-ad75-478e2bfa5d45"
    },
    {
        "author": "趙蕃",
        "paragraphs": [
            "春今五日如京兆，風雨更堪携折之。",
            "我病不能知許事，飯餘捫腹細哦詩。"
        ],
        "title": "寄懷二十首  其一一",
        "id": "2edf31b5-2078-47e8-ae77-13be3eb3ad1c"
    },
    {
        "author": "趙蕃",
        "paragraphs": [
            "秋風常恐到無期，一雨便興摇落悲。",
            "疾病相攻今轉甚，囊空何以致高醫。"
        ],
        "title": "寄懷二十首  其一二",
        "id": "6f80854d-3ef8-4c02-8ba5-e1a2b3768428"
    },
    {
        "author": "趙蕃",
        "paragraphs": [
            "破屋支撐風雨餘，世間種種不關渠。",
            "忍饑要慣無他術，過午未炊猶讀書。"
        ],
        "title": "寄懷二十首  其一三",
        "id": "36baeedd-f54d-4abc-9a00-698f8e048341"
    },
    {
        "author": "趙蕃",
        "paragraphs": [
            "終日搜詩思不枯，坐間失喜折冰鬚。",
            "寒窗雪滿無人到，伴我一枝梅更孤。"
        ],
        "title": "寄懷二十首  其一四",
        "id": "1ee9ecf3-cbfd-43b4-8687-ad5c94ecc92e"
    },
    {
        "author": "趙蕃",
        "paragraphs": [
            "雪沒東園一徑深，頻驚饑雀落空林。",
            "疎明自喜山房小，更聽哀絃空外音。"
        ],
        "title": "寄懷二十首  其一五",
        "id": "bc0f2328-1666-4bc4-9015-8568b9fdc5b9"
    },
    {
        "author": "趙蕃",
        "paragraphs": [
            "下水乘舟恨少灘，泝流翻恨泝灘難。",
            "人生淹速祇如此，何必區區千萬端。"
        ],
        "title": "寄懷二十首  其一六",
        "id": "563ab06e-1345-4222-8ce6-b9f9965d5407"
    },
    {
        "author": "趙蕃",
        "paragraphs": [
            "祝融香火我亡緣，還上江頭上水船。",
            "頼得江山舊相識，登臨到處一悠然。"
        ],
        "title": "寄懷二十首  其一七",
        "id": "896c731c-f692-4d68-8cda-983fab7fbe05"
    },
    {
        "author": "趙蕃",
        "paragraphs": [
            "忽忽離家且一年，春風又是海棠天。",
            "還家何以遺妻子，傾倒囊詩近百篇。"
        ],
        "title": "寄懷二十首  其一八",
        "id": "ae256fb3-ac27-408b-8528-ac98997b37e9"
    },
    {
        "author": "趙蕃",
        "paragraphs": [
            "剩水殘山覺範詩，汎然孤棹去何之。",
            "倚檣吟嘯元無忤，誰信今朝無早炊。"
        ],
        "title": "寄懷二十首  其一九",
        "id": "aa3db754-fb05-42ba-82ae-dd7b79656c85"
    },
    {
        "author": "趙蕃",
        "paragraphs": [
            "早起陰晴殊未分，杜鵑何許叫深雲。",
            "眼中忽爾生新句，何異風行水面紋。"
        ],
        "title": "寄懷二十首  其二○",
        "id": "88fffb93-faf0-474a-ad4a-4c8cc168fb4c"
    },
    {
        "author": "趙蕃",
        "paragraphs": [
            "聞說湘中馬奉先，數詩初喜見流傳。",
            "何處宜州勿多薄，金華曾識老詩仙。"
        ],
        "title": "見馬奉先寧祖詩于伯言處題其後",
        "id": "8705d8b7-d129-4db6-9674-8add49c0cd71"
    },
    {
        "author": "趙蕃",
        "paragraphs": [
            "書去方懷蜀道長，寄書未達忽傳亡。",
            "那知今夕辰陽郡，灑淚殘詩十數章。"
        ],
        "title": "從歐陽全真借觀陳擇之蜀中詩題其後",
        "id": "b979115d-e823-46d0-a7b1-2934e04af1d2"
    },
    {
        "author": "趙蕃",
        "paragraphs": [
            "江南山水盡宜詩，幾欲經營竟不奇。",
            "不料此編能到手，意曾關處輒能知。"
        ],
        "title": "題曾幼度詩集後二首  其一",
        "id": "dccb710e-d7b6-4ba0-a17e-d4ec2442be96"
    },
    {
        "author": "趙蕃",
        "paragraphs": [
            "客路東西曾數州，詩成寧免暗中投。",
            "我今辦取逢人說，傾蓋懸知勝白頭。"
        ],
        "title": "題曾幼度詩集後二首  其二",
        "id": "8d14ac62-81a5-4acb-bf5c-8a1ff68cd664"
    },
    {
        "author": "趙蕃",
        "paragraphs": [
            "吏部名高世所尊，一傳曾說誤金根。",
            "陵陽父子風流勝，政似蘇家擅蜀門。"
        ],
        "title": "閲韓伯修集示其子二首  其一",
        "id": "c98c285b-4233-4777-b232-b78a2ef71bde"
    },
    {
        "author": "趙蕃",
        "paragraphs": [
            "詩篇圓熟無凝滯，四六雍容有典型。",
            "請君持上圖書府，要與紫微俱殺青。"
        ],
        "title": "閲韓伯修集示其子二首  其二",
        "id": "f4a6585d-feb8-4ee5-a159-78668bcf814d"
    },
    {
        "author": "趙蕃",
        "paragraphs": [
            "玉山冰水是吾家，城郭屢過三姓茶。",
            "滿庭修綠誰人種，高節歲寒仍有加。"
        ],
        "title": "途中閲曾運使所況文清集得四絕句寄之  其一",
        "id": "e39247f0-c7c9-4db7-af34-cbfcd19e5482"
    },
    {
        "author": "趙蕃",
        "paragraphs": [
            "舊抄題作茶山集，每恨不多看易窮。",
            "全編敢意落吾手，何自得之從長公。"
        ],
        "title": "途中閲曾運使所況文清集得四絕句寄之  其二",
        "id": "da915628-1a7d-4f4f-a749-8f9492aff074"
    },
    {
        "author": "趙蕃",
        "paragraphs": [
            "兩賢堂下千竿竹，蕭散風流政昔時。",
            "何妨乞我一灑掃，不用文移只付詩。"
        ],
        "title": "途中閲曾運使所況文清集得四絕句寄之  其三",
        "id": "c81ebb6f-8cfb-4227-9869-a99ecd4582ea"
    },
    {
        "author": "趙蕃",
        "paragraphs": [
            "桃源梅嶺幾成遊，天欲昌詩不自由。",
            "一代如公才得此，五溪著我更何尤。"
        ],
        "title": "途中閲曾運使所況文清集得四絕句寄之  其四",
        "id": "528a42f9-37fc-427a-ac6d-c808da391bcf"
    },
    {
        "author": "趙蕃",
        "paragraphs": [
            "宇法微芒久失真，時聞鼎帖尚精神。",
            "小詩試向鈴齋乞，近舍遠求公勿嗔。"
        ],
        "title": "從趙常德覓鼎帖",
        "id": "c24ea9c8-343d-42ff-bde5-3574a3424288"
    },
    {
        "author": "趙蕃",
        "paragraphs": [
            "吾家昔住匡廬北，少小未能知看山。",
            "南北東西今老矣，欲從圖籍見班班。"
        ],
        "tags": [
            "庐山"
        ],
        "title": "從元衡借廬山記偶成三首  其一",
        "id": "7744d32f-7f1a-4b6f-9934-798136a2c667"
    },
    {
        "author": "趙蕃",
        "paragraphs": [
            "要爲冷語豁心胸，孰若相羊澗谷中。",
            "試把遺編一開讀，恍疑澗谷爲鳴風。"
        ],
        "tags": [
            "庐山"
        ],
        "title": "從元衡借廬山記偶成三首  其二",
        "id": "16ec4de4-4fdd-4a23-9bf6-9e3f24eb7c83"
    },
    {
        "author": "趙蕃",
        "paragraphs": [
            "山南山北富深幽，羽服方袍占上頭。",
            "吾道纔餘白鹿洞，寂寥幾載有新修。"
        ],
        "tags": [
            "庐山"
        ],
        "title": "從元衡借廬山記偶成三首  其三",
        "id": "505cd92f-13f6-49c7-84a5-6691bcc523e5"
    },
    {
        "author": "趙蕃",
        "paragraphs": [
            "吾家舊物見君家，說起漂流屢嘆嗟。",
            "甚欲持歸試摹寫，不堪病眼已昏花。"
        ],
        "title": "題王遠父所藏蘇滄浪帖",
        "id": "1481515f-64bf-4900-96c8-e8a54cbb1ac3"
    },
    {
        "author": "趙蕃",
        "paragraphs": [
            "長卿召問自拘監，子雲待詔因王音。",
            "得官甚薄不捄辱，作賦可憐空苦心。"
        ],
        "title": "讀二傳作",
        "id": "036090e9-861d-4e92-848a-1cc342b80bf4"
    },
    {
        "author": "趙蕃",
        "paragraphs": [
            "弟曾一識金川驛，兄蓋屢維干越舟。",
            "羣書博極詩無敵，乞爾此編無暗投。"
        ],
        "title": "以介庵集遺成父",
        "id": "2fc288ad-f328-4435-9a8f-d0ee85ffde43"
    },
    {
        "author": "趙蕃",
        "paragraphs": [
            "知公苦急簿書仍，留我閒窗語夜燈。",
            "更出此詩令細讀，今宵有夢到松陵。"
        ],
        "title": "林湘鄉出其先人詩卷題其後二首  其一",
        "id": "0143c76d-d316-4aec-a48d-7cd73973b3d4"
    },
    {
        "author": "趙蕃",
        "paragraphs": [
            "松陵我亦屢曾經，幾欲張帆過洞庭。",
            "願借此詩傳善本，教兒誦讀醉時聽。"
        ],
        "tags": [
            "洞庭湖"
        ],
        "title": "林湘鄉出其先人詩卷題其後二首  其二",
        "id": "fe4f621b-7c70-4b67-be57-9392ca10923c"
    },
    {
        "author": "趙蕃",
        "paragraphs": [
            "平生不識宋亨伯，老去手將窮藁編。",
            "六一家風真好事，要渠行世欲抄傳。"
        ],
        "title": "以窮藁借全真",
        "id": "b2d2abaf-4dce-426d-a7ec-dc36d9185513"
    },
    {
        "author": "趙蕃",
        "paragraphs": [
            "雲出無心還自歸，亂峯明處日西微。",
            "白衣不至東籬寂，滿把菊花風動衣。"
        ],
        "title": "題淵明采菊圖子璿所作",
        "id": "46427ed0-8735-40b6-8041-a8e1fdf4ab17"
    },
    {
        "author": "趙蕃",
        "paragraphs": [
            "先生字有千金直，乞取寧非亦坐貪。",
            "更欲從公請終卷，又虞賣菜或蒙慙。"
        ],
        "title": "以短軸從楊謹仲求字僅書其半而見還絕句戲謝",
        "id": "11dbfa88-502c-4751-a300-03f9c326160d"
    },
    {
        "author": "趙蕃",
        "paragraphs": [
            "束髮學書今白頭，腕中無力合休休。",
            "規模尚欲從公乞，翰墨于今第一流。"
        ],
        "title": "從潘丈求字二首  其一",
        "id": "754596f4-7489-41ad-a6c4-832ea249284f"
    },
    {
        "author": "趙蕃",
        "paragraphs": [
            "摩挲石刻嘆微茫，孰若汗青移硬黄。",
            "几浄窗明肯游戲，千金便當橐中裝。"
        ],
        "title": "從潘丈求字二首  其二",
        "id": "2d76b5c5-4594-4e0f-9f84-6a006828c30d"
    },
    {
        "author": "趙蕃",
        "paragraphs": [
            "冥冥細雨熟黄梅，欲起看山懶又回。",
            "咫尺忽能來萬里，恍然墮我曉船開。"
        ],
        "title": "題沈弟所作短軸  其一",
        "id": "1932b389-029d-4ec7-9ad5-8eb7e9936028"
    },
    {
        "author": "趙蕃",
        "paragraphs": [
            "作詩政欲江山助，老矣東西南北人。",
            "弟却把詩摹作畫，東西南北是知津。"
        ],
        "title": "題沈弟所作短軸  其二",
        "id": "35976016-1912-4288-a2f4-cfa83dadb589"
    },
    {
        "author": "趙蕃",
        "paragraphs": [
            "韓君惠我涪翁帖，三世風流不在茲。",
            "諸老當年會臨汝，更須多有未傳詩。"
        ],
        "title": "帖永新韓主簿",
        "id": "d7138998-ff64-4f22-bdb1-666831054195"
    },
    {
        "author": "趙蕃",
        "paragraphs": [
            "墨妙初聞探錦囊，刻成愈覺爛生光。",
            "登登打就分來處，雨合新篁夏日凉。"
        ],
        "title": "魏昭父惠新刻李西臺諸公帖二首  其一",
        "id": "f5771b71-bdb8-4130-b1d8-ca188cc25086"
    },
    {
        "author": "趙蕃",
        "paragraphs": [
            "翰墨要知真有種，怪來下筆每多姿。",
            "不如家學相傳授，玉軸錦囊皆得師。"
        ],
        "title": "魏昭父惠新刻李西臺諸公帖二首  其二",
        "id": "4c1191fe-979d-46af-9a6f-7fe99f32516f"
    },
    {
        "author": "趙蕃",
        "paragraphs": [
            "朝來霰雪遽如許，忍凍髯曾應屢哦。",
            "急送餠芽并致炭，助君灰裏撥陰何。"
        ],
        "title": "帖耆英",
        "id": "7ba80153-1339-45d6-82f0-7cffea884f8a"
    },
    {
        "author": "趙蕃",
        "paragraphs": [
            "每見故家觀故物，輒思前事念前人。",
            "錦囊玉軸千年祕，儋耳珠崖萬里身。"
        ],
        "title": "跋長公帖",
        "id": "6d9c3d6b-9de4-4380-8348-30ae5b5b8329"
    },
    {
        "author": "趙蕃",
        "paragraphs": [
            "逢人欲問成都事，見說成都信便迴。",
            "欲問草堂亡恙否，恍然圖像對人開。"
        ],
        "title": "題劉正之少陵像二首  其一",
        "id": "91247cea-dd03-4041-8897-0f1e08910cb6"
    },
    {
        "author": "趙蕃",
        "paragraphs": [
            "我今即有湖南役，準擬扁舟泊耒陽。",
            "敬謝此圖非久別，會傾桂酒奠椒漿。"
        ],
        "title": "題劉正之少陵像二首  其二",
        "id": "79a269f7-ae7d-42e8-82fc-37cf4a178f53"
    },
    {
        "author": "趙蕃",
        "paragraphs": [
            "早禾未熟晚尤遲，賣菜歸來始得炊。",
            "穀者本從田戶出，未滋反取市人嗤。"
        ],
        "title": "鬻菜者",
        "id": "950f2b1e-dc7e-4907-b12d-ac9b84e2ea20"
    },
    {
        "author": "趙蕃",
        "paragraphs": [
            "山中岑鬰倍懷人，況是春來陰雨頻。",
            "到得小晴堪細履，又嗟落莫與誰親。"
        ],
        "title": "晚晴二首  其一",
        "id": "2424af5a-a08c-496a-931b-70aa4d3878af"
    },
    {
        "author": "趙蕃",
        "paragraphs": [
            "空山草木固能長，邇日曾經剪伐荒。",
            "一笑爲渠成解說，政防妨我步斜陽。"
        ],
        "title": "晚晴二首  其二",
        "id": "89850773-b045-4c4d-9c56-9e8665586d16"
    },
    {
        "author": "趙蕃",
        "paragraphs": [
            "旱年蠲賦本深仁，州縣寧聞以實論。",
            "細讀賦詩知用意，是爲憂國愛元元。"
        ],
        "title": "王主簿以湘潭檢旱詩卷爲示用其廣惠寺蠲放韻謝之  其一",
        "id": "192cca6c-8f34-4678-a17b-280a564f7bf9"
    },
    {
        "author": "趙蕃",
        "paragraphs": [
            "隴畝循行不憚難，是知漢詔本從寬。",
            "講求利病非無補，老矣猶能策治安。"
        ],
        "title": "王主簿以湘潭檢旱詩卷爲示用其廣惠寺蠲放韻謝之  其二",
        "id": "4e932cde-6d2e-4493-8e55-a64967b64f55"
    },
    {
        "author": "趙蕃",
        "paragraphs": [
            "舟下豐城十里餘，樹煙鷗泊盡人居。",
            "是間欲畫已不得，況有亂舟來捕魚。"
        ],
        "title": "曲江道中二首  其一",
        "id": "00a729a0-8109-4af3-b8d9-6ad5e1750d26"
    },
    {
        "author": "趙蕃",
        "paragraphs": [
            "曉甑初炊早稻鮮，傳呼與覓賣魚船。",
            "可憐彈鋏竟成恨，空對筠籃翠柳穿。"
        ],
        "title": "曲江道中二首  其二",
        "id": "0829cf72-0820-4b96-8f1c-8b4c22faea34"
    },
    {
        "author": "趙蕃",
        "paragraphs": [
            "蘭在當門未免鋤，竹生那可礙階除。",
            "莫言無罪充庖宰，自汝爲生託地疎。"
        ],
        "title": "以筍送諸公二首  其一",
        "id": "ed44e8d4-fd04-4a66-a72d-2ad8e6c28a90"
    },
    {
        "author": "趙蕃",
        "paragraphs": [
            "昔聞市上三時賣，今已春深見未嘗。",
            "莫道寒歷只寒相，及時也復事分張。"
        ],
        "title": "以筍送諸公二首  其二",
        "id": "33e7f27a-649e-4f97-a0c4-fb3a48b12a06"
    },
    {
        "author": "趙蕃",
        "paragraphs": [
            "竹薄方思漸補鋤，筍時可得盡驅除。",
            "此生已負管城債，計且不悛真箇疎。"
        ],
        "title": "張伯永和詩以僕送筍減于常年復用韻以調一笑  其一",
        "id": "eeb0955a-6f84-4ea2-a108-d280c3c077c6"
    },
    {
        "author": "趙蕃",
        "paragraphs": [
            "八珍既飽思持去，借問何如一臠嘗。",
            "筍例減常猶費說，可堪餘事極更張。"
        ],
        "title": "張伯永和詩以僕送筍減于常年復用韻以調一笑  其二",
        "id": "619f0fab-941c-40d3-ae8d-45ded77bb4c8"
    },
    {
        "author": "趙蕃",
        "paragraphs": [
            "積雨能涼故自佳，候當秋早欲收畬。",
            "頻宵佳月連朝霧，霧破山空日已斜。"
        ],
        "title": "孝揚成父約須晴見過二首  其一",
        "id": "4ef78b25-eecc-4d73-bbaa-c4df4a815cdc"
    },
    {
        "author": "趙蕃",
        "paragraphs": [
            "雨來喜逭車田苦，晴至欣成穫稻忙。",
            "協趣終焉在農舍，倦游不擬老官倉。"
        ],
        "title": "孝揚成父約須晴見過二首  其二",
        "id": "0681371c-a5ca-4f3f-9cd9-4e1a4e58a110"
    },
    {
        "author": "趙蕃",
        "paragraphs": [
            "璿之戲墨萬之詩，不到浯溪坐可知。",
            "凜凜元顔千載意，若爲付與水雲期。"
        ],
        "title": "題子璿浯溪圖",
        "id": "dd536e58-daad-44e4-b5a3-2ffb4ad7e3ba"
    },
    {
        "author": "趙蕃",
        "paragraphs": [
            "桃花顔色曉猶深，薄暮風煙已不禁。",
            "人生抵死朱顔恃，不料青銅霜雪侵。"
        ],
        "title": "題堂下桃花",
        "id": "d355adb8-8ec1-4014-b37a-2aacf1d4b6e7"
    },
    {
        "author": "趙蕃",
        "paragraphs": [
            "秋入江湖事事幽，未妨著我詠洪流。",
            "水居三兩似相識，苦問來船仍去舟。"
        ],
        "title": "晚登鄔子亭用壁間韻四首  其一",
        "id": "fd27d649-a5ca-4d92-a93a-1aee75d53164"
    },
    {
        "author": "趙蕃",
        "paragraphs": [
            "朝行忽爾逆風顛，已到津頭尚聳然。",
            "不似漁翁易夷險，雨簑晴笠住忘年。"
        ],
        "title": "晚登鄔子亭用壁間韻四首  其二",
        "id": "e49aca62-1793-481b-a147-6f4d0a437991"
    },
    {
        "author": "趙蕃",
        "paragraphs": [
            "中流掀簸勢難停，望斷龍祠與戍亭。",
            "胡不少留風止去，塔鈴昨者故丁寧。"
        ],
        "title": "晚登鄔子亭用壁間韻四首  其三",
        "id": "850c710a-17f1-489d-9043-d2b4a28ed17f"
    },
    {
        "author": "趙蕃",
        "paragraphs": [
            "何處鳴桹歌濁清，鷺飛鷗舞慣忘驚。",
            "卒逢已覺翩然逝，猶欲因之問水程。"
        ],
        "title": "晚登鄔子亭用壁間韻四首  其四",
        "id": "e4f5cc5c-8d6c-4d10-9aa0-77703a1a3fad"
    },
    {
        "author": "趙蕃",
        "paragraphs": [
            "朝來爽氣致西山，孰愈嚴州百里間。",
            "傭販懸知盡冰玉，不惟二士眇難攀。"
        ],
        "title": "入嚴州界二首  其一",
        "id": "6486acb9-00cb-4000-9ed9-ac4fd3ae7bcb"
    },
    {
        "author": "趙蕃",
        "paragraphs": [
            "有山如此可忘看，政恐輕舟下急灘。",
            "卯酒一杯扶病起，秋風千里怯衣單。"
        ],
        "title": "入嚴州界二首  其二",
        "id": "000a0d42-f455-41d5-8b0c-8074b22d2222"
    },
    {
        "author": "趙蕃",
        "paragraphs": [
            "憶昨鬢毛殊未白，斑斑已復見于詩。",
            "天公嫌汝底相耗，故遣齊生不待衰。"
        ],
        "title": "白髮三首  其一",
        "id": "d5c0f20a-910f-42d0-9d4f-c82c4754d70c"
    },
    {
        "author": "趙蕃",
        "paragraphs": [
            "葉落歸根莫漫悲，春風解發次年枝。",
            "人如草木空多智，一老寧聞再少時。"
        ],
        "title": "白髮三首  其二",
        "id": "98877e45-da12-421a-b8fc-d5ac917d8e40"
    },
    {
        "author": "趙蕃",
        "paragraphs": [
            "少年志願立修名，隠顯悠悠略未成。",
            "倚頼少陵詩不誤，白間會有黑絲生。"
        ],
        "title": "白髮三首  其三",
        "id": "a7ae565b-4d0f-4436-b3cf-43810c3e27ef"
    },
    {
        "author": "趙蕃",
        "paragraphs": [
            "剝啄敲門走夢周，夜來一雨潤方收。",
            "徐郎示我郊行作，亟起諷之天定秋。"
        ],
        "title": "次韻秉文初九日過先壟  其一",
        "id": "10cfcdfb-d463-4f0e-903a-0da23e0f4605"
    },
    {
        "author": "趙蕃",
        "paragraphs": [
            "耕道十年無九秋，無田長抱老農愁。",
            "因君動我束書感，君子惡居惟下流。"
        ],
        "title": "次韻秉文初九日過先壟  其二",
        "id": "ba45c84c-8358-491d-8bec-81e70fc3eb30"
    },
    {
        "author": "趙蕃",
        "paragraphs": [
            "道人急打五更鐘，窗外悲風正吼松。",
            "歸夢不須驚久客，驟寒便欲作初冬。"
        ],
        "title": "枕上",
        "id": "83f1c6da-144f-44dc-8c05-feb1be731652"
    },
    {
        "author": "趙蕃",
        "paragraphs": [
            "窮居誰肯念窮愁，況復淒涼雨似秋。",
            "疾置送詩仍餉酒，喚回落日在簾鉤。"
        ],
        "title": "次韻劉子道機宜送酒",
        "id": "bf34d4b0-befb-4629-a96a-6e1ccb52364a"
    },
    {
        "author": "趙蕃",
        "paragraphs": [
            "君行爲覓清江宅，水竹依依自作鄰。",
            "問字未能從好事，一壺聊爲乞詩陳。"
        ],
        "title": "因翟子固行送酒楊謹仲",
        "id": "ab4da438-4baf-479d-b0e9-74d1c31bafed"
    },
    {
        "author": "趙蕃",
        "paragraphs": [
            "珍重平生書五車，不妨有子更持家。",
            "小閒便欲巾車去，只欲論文非看花。"
        ],
        "title": "季永和詩索酒用韻送酒二首  其一",
        "id": "86f87ec5-66b3-41b8-8c42-866b56a2ff29"
    },
    {
        "author": "趙蕃",
        "paragraphs": [
            "我貧無酒爲君歡，渴夢相從碾鳳團。",
            "薄暮白衣纔有饋，試令分減愧酸寒。"
        ],
        "title": "季永和詩索酒用韻送酒二首  其二",
        "id": "c276fc50-3b4e-450a-a61f-26fa95026980"
    },
    {
        "author": "趙蕃",
        "paragraphs": [
            "複嶺重岡向背迷，瘦筇深與病夫宜。",
            "早禾未割尤艱食，過午人家猶未炊。"
        ],
        "title": "鑿磨嶺",
        "id": "bc042667-8373-402b-a5b4-881940229e30"
    },
    {
        "author": "趙蕃",
        "paragraphs": [
            "樟源嶺下煉丹井，建德道間仙女泉。",
            "埋沒只今誰汲引，信知名字托人賢。"
        ],
        "title": "題曾真君煉丹井",
        "id": "0a37aea3-a585-42cd-8d3d-55e3ce7c13e3"
    },
    {
        "author": "趙蕃",
        "paragraphs": [
            "塵埃彷彿前朝寺，客子今緣避雨來。",
            "欲訪當時漫亡得，綠叢蕉並野花開。"
        ],
        "title": "衝雨投宿石佛院次季承留題韻二首  其一",
        "id": "b0ae7877-a44b-42a5-9b23-e81cea2f12ba"
    },
    {
        "author": "趙蕃",
        "paragraphs": [
            "石佛如今安在哉，至人無往亦無來。",
            "山僧顧欲談遺跡，說道空巖閉不開。"
        ],
        "title": "衝雨投宿石佛院次季承留題韻二首  其二",
        "id": "91d56d6b-08d6-41ca-97de-f636b548748a"
    },
    {
        "author": "趙蕃",
        "paragraphs": [
            "老衲迎門祇敝裳，問年還舉四山黄。",
            "誰云此院通衢著，渠自長閒人自忙。"
        ],
        "title": "題石潭觀音院用王樞密庶愚丘正宗韻二首  其一",
        "id": "439ba8b9-a80a-4828-8f63-0154bbc577c2"
    },
    {
        "author": "趙蕃",
        "paragraphs": [
            "所至滔滔不問津，故知此地往來頻。",
            "從今更識林間寺，再到不愁無主人。"
        ],
        "title": "題石潭觀音院用王樞密庶愚丘正宗韻二首  其二",
        "id": "07cd73b5-ff3c-4745-a6c8-1be37b801f85"
    },
    {
        "author": "趙蕃",
        "paragraphs": [
            "風前舊揖青綺帔，老去今披古錦囊。",
            "千古未忘圖像拜，也知風骨類文章。"
        ],
        "title": "讀介菴集題其上",
        "id": "7fea6272-dac6-4101-a46c-8037d2b4937c"
    },
    {
        "author": "趙蕃",
        "paragraphs": [
            "誰貽新橘兩筠籠，尚带霜林錯落紅。",
            "轉送清江供壽酒，草書因病廢匆匆。"
        ],
        "title": "代書送橘沈臨江",
        "id": "865bebbb-ed7b-47d2-8d34-b16197a7f57e"
    },
    {
        "author": "趙蕃",
        "paragraphs": [
            "憶昔爲農近石田，年年爲橘走霜天。",
            "大踰三寸曾何直，裁得開元斗米錢。"
        ],
        "title": "從俞少孟覓橘",
        "id": "83762386-14f5-49ab-b7f0-2b1ccdb3a2da"
    },
    {
        "author": "趙蕃",
        "paragraphs": [
            "人言潘谷久騰空，衡也崎嶇隠墨中。",
            "谷見坡詩衡用訣，了知真是一家風。"
        ],
        "title": "從李崇道覓潘衡墨四首  其一",
        "id": "1417637a-bd7f-4349-b5ad-95e354c7f6cc"
    },
    {
        "author": "趙蕃",
        "paragraphs": [
            "眼寒不識黟川李，相好長迷大禹圭。",
            "見說潘郎親有女，獨能傳業向深閨。"
        ],
        "title": "從李崇道覓潘衡墨四首  其二",
        "id": "b731a67d-a9fa-4eae-a970-911ca7933238"
    },
    {
        "author": "趙蕃",
        "paragraphs": [
            "丈夫久弭江西節，聞道諸侯尚掃門。",
            "篋有玄圭肯分似，從今默默面稱冤。"
        ],
        "title": "從李崇道覓潘衡墨四首  其三",
        "id": "f6d21900-5ba3-4b8b-928e-88e0b2ad03dc"
    },
    {
        "author": "趙蕃",
        "paragraphs": [
            "識字才能項籍欺，竈煤研瓦分甘之。",
            "如何乞索忘唐突，擬賦江南鶴膝枝。"
        ],
        "title": "從李崇道覓潘衡墨四首  其四",
        "id": "807bbbe9-3f92-43dd-8503-46f6d42212c2"
    },
    {
        "author": "趙蕃",
        "paragraphs": [
            "酒錢時乞故憐蘇，三百青銅寄與沽。",
            "硯水長枯肺仍渴，可茲涓滴所能濡。"
        ],
        "title": "以酒錢送明叔二絕代簡  其一",
        "id": "94dda19c-40b1-4d85-8859-8d4c8cccbb59"
    },
    {
        "author": "趙蕃",
        "paragraphs": [
            "我乃病多長止酒，有時渴夢落江湖。",
            "江天闊處識君閣，要破熟茶共囁嚅。"
        ],
        "title": "以酒錢送明叔二絕代簡  其二",
        "id": "d9b3368f-e1b5-436b-8d76-219909f356da"
    },
    {
        "author": "趙蕃",
        "paragraphs": [
            "步上危亭欲細看，忽驚風雨暗江干。",
            "此身不作蠻州鬼，猶擬扶筇再倚欄。"
        ],
        "title": "登清虛亭",
        "id": "be2c2236-f433-4407-a9de-fce48b52a602"
    },
    {
        "author": "趙蕃",
        "paragraphs": [
            "月子彎彎四面歌，扁舟今夜泊嘉禾。",
            "頗欲歌呼起相和，一聲軋軋又前波。"
        ],
        "title": "十八夜宿秀城外",
        "id": "3860f9c0-e78e-4ca0-a73b-4d664db9aa3b"
    },
    {
        "author": "趙蕃",
        "paragraphs": [
            "徐行歷歷轉深豅，人意何如鳥語同。",
            "山路梅花渾掃迹，春風盡屬野櫻紅。"
        ],
        "title": "山行見野櫻桃花",
        "id": "8e3c08c0-6658-431e-99d6-64e384e15ea3"
    },
    {
        "author": "趙蕃",
        "paragraphs": [
            "驅車曉蹋板橋霜，頭爲岑岑勢莫當。",
            "頗念索衣爲禦具，可憐行李祇空囊。"
        ],
        "title": "將謁延廬州行至板橋忽病而止復還建康以五詩寄之  其一",
        "id": "1339e465-2336-4c50-ba56-2450d0572fad"
    },
    {
        "author": "趙蕃",
        "paragraphs": [
            "數載炎州不慣寒，並江已怯瘦欒欒。",
            "舊識淮南今更老，絕知于此亦良難。"
        ],
        "title": "將謁延廬州行至板橋忽病而止復還建康以五詩寄之  其二",
        "id": "1ed024ae-4179-49d3-bd3e-dac967ab9a94"
    },
    {
        "author": "趙蕃",
        "paragraphs": [
            "欲前復却路成迷，冷日悲風爲慘悽。",
            "以口語心千萬種，可能一一見書題。"
        ],
        "title": "將謁延廬州行至板橋忽病而止復還建康以五詩寄之  其三",
        "id": "73c1d981-1731-4445-91cf-29bc4c6fc9ef"
    },
    {
        "author": "趙蕃",
        "paragraphs": [
            "袖詩已失天津面，路返新林病豈期。",
            "一見可能難若此，定繇或使豈人爲。"
        ],
        "title": "將謁延廬州行至板橋忽病而止復還建康以五詩寄之  其四",
        "id": "735b3f98-3829-4111-9fc1-de993479dc84"
    },
    {
        "author": "趙蕃",
        "paragraphs": [
            "甑倒懸知解死饑，故殊道路永爲嗤。",
            "我今恃有彭州牧，二柄寧當復誤疑。"
        ],
        "title": "將謁延廬州行至板橋忽病而止復還建康以五詩寄之  其五",
        "id": "b87bb3ba-3284-4000-991a-c545e77121e5"
    },
    {
        "author": "趙蕃",
        "paragraphs": [
            "已矣騎鯨去不回，悵然猶詠早歸來。",
            "空餘舊日讀書地，水遶山圍似釣臺。"
        ],
        "title": "實相書院",
        "id": "4e3a4cf6-8428-4328-a568-876269c98f36"
    },
    {
        "author": "趙蕃",
        "paragraphs": [
            "曉起乘舟江上涼，晝携蘄竹卧僧房。",
            "隠雷驟作分龍雨，限我瀟瀟幽夢長。"
        ],
        "title": "自造口放舟至道林院偶題",
        "id": "cd3f3c3e-f695-4bc6-a58e-8defc456b2d6"
    },
    {
        "author": "趙蕃",
        "paragraphs": [
            "我訪茶山公已僊，向人惟有竹蒼然。",
            "摩挲欲問當時事，竹不能言風爲傳。"
        ],
        "title": "觀曾文清詩刻",
        "id": "fe4b8de2-7e6c-45d5-a8dc-4bd49c898749"
    },
    {
        "author": "趙蕃",
        "paragraphs": [
            "樛木蟠崖錯節深，拍天風浪捲江心。",
            "有人來問夕菴境，萬里孤雲無處尋。"
        ],
        "title": "夕菴觀吳壽寧畫",
        "id": "38f313ea-324c-4c85-968b-3af0b2f1e084"
    },
    {
        "author": "趙蕃",
        "paragraphs": [
            "蕭寺相從三十日，知君有畫未曾窺。",
            "烟雲過眼還收去，恰似憑欄立久時。"
        ],
        "title": "觀祝少林所藏畫三首  其一",
        "id": "f4890ea0-e0f4-4986-89c4-c1a831f2c110"
    },
    {
        "author": "趙蕃",
        "paragraphs": [
            "沈牛二可歸耕去，百尾言之無乃多。",
            "安得神仙張果老，爲君叱起滿池阿。"
        ],
        "title": "觀祝少林所藏畫三首  其二",
        "id": "447882c3-56c7-429e-ab76-66695384945d"
    },
    {
        "author": "趙蕃",
        "paragraphs": [
            "吾祖曾爲沙苑牧，有孫窮相合騎馿。",
            "朝來忽起馳驅興，爲見龍眠十馬圖。"
        ],
        "title": "觀祝少林所藏畫三首  其三",
        "id": "e6472f9b-eb95-44f4-a855-4c6d2f0b6365"
    },
    {
        "author": "趙蕃",
        "paragraphs": [
            "我居何有惟脩竹，一日真成不可無。",
            "別後平安久無報，爲予十日寫成圖。"
        ],
        "title": "簡見可覓畫三首  其一",
        "id": "2c978a48-c6da-4e8f-b1bd-6d89fba57e28"
    },
    {
        "author": "趙蕃",
        "paragraphs": [
            "白頭流落離騷國，香草雖多獨嗜蘭。",
            "猶恨芳時有衰歇，要須貌取四時看。"
        ],
        "title": "簡見可覓畫三首  其二",
        "id": "a1994e64-5bb4-45e5-956f-953b644857c2"
    },
    {
        "author": "趙蕃",
        "paragraphs": [
            "少文忘却行山脚，收拾經行入坐中。",
            "我亦江山欲歸去，自無畫手得君工。"
        ],
        "title": "簡見可覓畫三首  其三",
        "id": "9fa245e5-facf-4b80-8642-c17415afe3c5"
    },
    {
        "author": "趙蕃",
        "paragraphs": [
            "草衣舊識牡丹碑，字字騰拏更倔奇。",
            "我亦參軍成潦倒，愧無筆力欠渠詩。"
        ],
        "title": "觀徐復州家書畫七首  其一",
        "id": "fddcc8ba-4b40-4314-9128-ae902b0cc152"
    },
    {
        "author": "趙蕃",
        "paragraphs": [
            "蘇公書法自顔行，猶謂蔡公居第一。",
            "我窮頗亦類賈胡，筆勢翩翩疑可識。"
        ],
        "title": "觀徐復州家書畫七首  其二",
        "id": "7b09e54e-8f14-4cc3-9182-9b36c540786b"
    },
    {
        "author": "趙蕃",
        "paragraphs": [
            "世人競寫襄陽字，政似云師太白詩。",
            "才匪若人寧躐等，自顛自醉祇成癡。"
        ],
        "title": "觀徐復州家書畫七首  其三",
        "id": "13f5a09b-0b8c-4152-9ba0-8cc35eea9905"
    },
    {
        "author": "趙蕃",
        "paragraphs": [
            "曠懷誰不作山遊，誰似柳州談永州。",
            "何能乞我一片石，刻此數紙俱傳流。"
        ],
        "title": "觀徐復州家書畫七首  其四",
        "id": "1360df92-6bd2-498a-9968-42944e181172"
    },
    {
        "author": "趙蕃",
        "paragraphs": [
            "萬竹陰中屋數間，幾回剝啄叩柴關。",
            "忽開短紙霜雪幹，如對照人冰玉顔。"
        ],
        "title": "觀徐復州家書畫七首  其五",
        "id": "275cd646-1608-4545-8e7d-f8a871f6006b"
    },
    {
        "author": "趙蕃",
        "paragraphs": [
            "誤筆猶能作牸牛，信知書畫本同流。",
            "不惟下筆蘇仙似，更似斯人不可求。"
        ],
        "title": "觀徐復州家書畫七首  其六",
        "id": "78953b59-6989-4e45-a3c8-6d55b847a5c7"
    },
    {
        "author": "趙蕃",
        "paragraphs": [
            "並竹作門亭得山，我來還值雪消殘。",
            "江梅未有臘梅破，丈室不須香屈盤。"
        ],
        "title": "觀徐復州家書畫七首  其七",
        "id": "c3cd62d3-8d24-4eb5-bec1-be6efb9a83aa"
    },
    {
        "author": "趙蕃",
        "paragraphs": [
            "捐棄悲歌詠白團，未忘衛霍內金盤。",
            "要知公子貂裘煖，孰若山人短褐寒。"
        ],
        "title": "簡全真二首  其一",
        "id": "f29e4209-a599-4b60-a8ab-bd7f5b2fb796"
    },
    {
        "author": "趙蕃",
        "paragraphs": [
            "我詩每覺就匆匆，君句由來詠歎中。",
            "愛我更能憐我友，誰云南北馬牛風。"
        ],
        "title": "簡全真二首  其二",
        "id": "94cfc175-54bf-4856-aa36-2f5db658f23e"
    },
    {
        "author": "趙蕃",
        "paragraphs": [
            "前日叢篁苦蔽溪，祇今簷與四山齊。",
            "裴回有句不能吐，要與乘涼一杖藜。"
        ],
        "title": "奉簡欽止兼憶斯遠  其一",
        "id": "f435a3da-76a5-4c37-ac08-5686983efa7f"
    },
    {
        "author": "趙蕃",
        "paragraphs": [
            "阿連聞說有歸期，準擬俱來賦此詩。",
            "已是欲行還小住，縱令頻合故傷離。"
        ],
        "title": "奉簡欽止兼憶斯遠  其二",
        "id": "0d6c4348-8ae4-46af-aaf2-8fc77f36d0b3"
    },
    {
        "author": "趙蕃",
        "paragraphs": [
            "春風春雨急仍顛，聞道遠勞從事賢。",
            "軟脚不應惟命酒，池塘生草要新篇。"
        ],
        "title": "口占簡去非",
        "id": "d0634cc6-d200-4134-b61f-b13c87c79f01"
    },
    {
        "author": "趙蕃",
        "paragraphs": [
            "淵明種秫有公田，鄭老時時得酒錢。",
            "笑我作官渾乏此，自炊斗酒慰饞涎。"
        ],
        "title": "奉簡在伯四首  其一",
        "id": "5cb9b699-3b8d-40e9-bad2-1c9ba17f4065"
    },
    {
        "author": "趙蕃",
        "paragraphs": [
            "先生自合飲官壺，野老端宜滿眼酤。",
            "白酒釀成聊送汝，未知濕沫與江湖。"
        ],
        "title": "奉簡在伯四首  其二",
        "id": "32303ff1-656d-4568-8a64-343ce639dd50"
    },
    {
        "author": "趙蕃",
        "paragraphs": [
            "書中舊學來禽帖，今日蠻州得飫嘗。",
            "要與先生共咀嚼，更將煮蜜助甘香。"
        ],
        "title": "奉簡在伯四首  其三",
        "id": "01a96b7e-2283-4997-8ca2-5a57c1033064"
    },
    {
        "author": "趙蕃",
        "paragraphs": [
            "落日餘霞已自奇，況于人靜月明時。",
            "重城著我非無意，前遣先生獨賦詩。"
        ],
        "title": "奉簡在伯四首  其四",
        "id": "04b924cc-0efc-41a2-9c4a-1aa71054365a"
    },
    {
        "author": "趙蕃",
        "paragraphs": [
            "月臺臺上幾經過，白髮重登奈我何。",
            "樹影漫能參獨立，溪聲無復亂長哦。"
        ],
        "title": "簡徐季益  其一",
        "id": "f1c14b4c-da96-4094-92d5-f6d396a70139"
    },
    {
        "author": "趙蕃",
        "paragraphs": [
            "不到西湖又五年，況當風雪探梅天。",
            "出門有愧登山屨，尋友空回訪戴船。"
        ],
        "tags": [
            "西湖"
        ],
        "title": "簡徐季益  其二",
        "id": "4b0820f6-c063-4004-a1c5-e6f3ab9b3d6e"
    },
    {
        "author": "趙蕃",
        "paragraphs": [
            "我詩雖老竟無工，君句能佳更不窮。",
            "立論曾聞紫微老，贈篇期見習軒公。"
        ],
        "title": "簡徐季益  其三",
        "id": "7696b0fd-3e76-4f94-9fdd-855cbe85903a"
    },
    {
        "author": "趙蕃",
        "paragraphs": [
            "問訊西湖舊隠廬，水邊雪後又何如。",
            "祇今付與誰人手，籍甚詩名白社徐。"
        ],
        "tags": [
            "西湖"
        ],
        "title": "簡徐季益  其四",
        "id": "2be40ff8-a100-46d7-9987-261bd97f7c60"
    },
    {
        "author": "趙蕃",
        "paragraphs": [
            "南山最數月臺高，曾著能詩何水曹。",
            "略計出山今幾載，生令梅賦闕風騷。"
        ],
        "title": "簡徐季益  其五",
        "id": "cc0e77f1-4b1c-4c53-8792-d3f610cb68f8"
    },
    {
        "author": "趙蕃",
        "paragraphs": [
            "自從傳得婺州詩，南北飄零闕後期。",
            "一紙忽來湖上信，怳然墮我水仙祠。"
        ],
        "title": "簡徐季益  其六",
        "id": "08af5720-a4a0-437a-beed-450fa4f347e7"
    },
    {
        "author": "趙蕃",
        "paragraphs": [
            "故人索我近題詩，何處如今更有之。",
            "十載未論前日夢，一枝還動昔人思。"
        ],
        "title": "簡徐季益  其七",
        "id": "39554afa-40e0-4545-b2b5-793a030f6aec"
    },
    {
        "author": "趙蕃",
        "paragraphs": [
            "鄉人不識王有道，抔土空傳唐校書。",
            "聞道遺詩尚多有，典型不似晚唐餘。"
        ],
        "title": "簡周文顯借王有道集二首  其一",
        "id": "78850a9d-48fd-4f14-9766-d869e788094e"
    },
    {
        "author": "趙蕃",
        "paragraphs": [
            "先生風節昔人似，白髮簞瓢猶嗜書。",
            "家有校書詩百首，可能乞我助三餘。"
        ],
        "title": "簡周文顯借王有道集二首  其二",
        "id": "b2dfb5cd-61e5-4824-9ed8-6b2b83d15111"
    },
    {
        "author": "趙蕃",
        "paragraphs": [
            "是處梅花與雪融，竹間開晚正玲瓏。",
            "陳君爲我言如此，折贈當期慰眼中。"
        ],
        "title": "代簡琛卿",
        "id": "060bf027-a494-4c38-8d20-400ed1e81871"
    },
    {
        "author": "趙蕃",
        "paragraphs": [
            "背蔭初疑星未融，細看真有映玲瓏。",
            "興深且約諸君往，明日當愁著土中。"
        ],
        "title": "琛卿爲梅置酒用前韻",
        "id": "980f5b10-23bf-4842-b40e-2d26151fa3e6"
    },
    {
        "author": "趙蕃",
        "paragraphs": [
            "活法端知自結融，可須琢刻見玲瓏。",
            "涪翁不作東萊死，安得斯文日再中。"
        ],
        "title": "琛卿論詩用前韻示之",
        "id": "d5af30e6-8d3c-4f58-b49a-79205f2ded3f"
    },
    {
        "author": "趙蕃",
        "paragraphs": [
            "玉梅遭旱頗蕭然，清潤思逢得水僊。",
            "出門一笑不易致，許送茅齋端可憐。"
        ],
        "title": "簡嚴承務二首  其一",
        "id": "3a9c6bf0-0241-420c-88b2-1bcb4f7964ba"
    },
    {
        "author": "趙蕃",
        "paragraphs": [
            "霜髭不摘老可憎，迹雖未然心已僧。",
            "舌根鼻觀習氣在，茗椀策勳香事仍。"
        ],
        "title": "簡嚴承務二首  其二",
        "id": "517b322d-555c-40be-bfcf-de0c55661f40"
    },
    {
        "author": "趙蕃",
        "paragraphs": [
            "聞道君家綠萼梅，韻勝絳袂擁冰肌。",
            "夜來一雨應堪折，好寄塵窗伴覓詩。"
        ],
        "title": "簡嚴先輩",
        "id": "2c8772a5-37e7-4020-8de3-d33d9f3695cf"
    },
    {
        "author": "趙蕃",
        "paragraphs": [
            "草樹陰陰一徑開，饑烏閒下啄莓苔。",
            "清風無事自還往，時送官池荷氣來。"
        ],
        "title": "簡施文叔絕句四首  其一",
        "id": "7f18e771-47be-47eb-a4c5-36f3f5ecca8e"
    },
    {
        "author": "趙蕃",
        "paragraphs": [
            "今日之熱不可觸，閉門養疴適所欲。",
            "振衣策杖一欣然，涼風爲我生脩竹。"
        ],
        "title": "簡施文叔絕句四首  其二",
        "id": "09297968-5775-42cd-bcf9-f6aed0bfc081"
    },
    {
        "author": "趙蕃",
        "paragraphs": [
            "營營青蠅揮不去，爲問適從何處來。",
            "病人埃鬰思一洗，沈李浮瓜亦快哉。"
        ],
        "title": "簡施文叔絕句四首  其三",
        "id": "b7ec7afb-4a26-4c9a-bc19-c1ad63f45050"
    },
    {
        "author": "趙蕃",
        "paragraphs": [
            "世上小兒迷黑白，此翁胸中涇渭殊。",
            "少卑高論近流俗，恐妨要路肩安輿。"
        ],
        "title": "簡施文叔絕句四首  其四",
        "id": "b636fa56-7d24-448f-a14b-71d9fef5f1f4"
    },
    {
        "author": "趙蕃",
        "paragraphs": [
            "江西人物況歐陽，少有詩名老更昌。",
            "左轄雖能誦佳句，子虛胡不薦君王。"
        ],
        "title": "簡贈歐陽伯威二絕句  其一",
        "id": "57a33e1a-a487-4e99-aa04-82daae72dec5"
    },
    {
        "author": "趙蕃",
        "paragraphs": [
            "三年身不到窮岡，詩友飄零半在亡。",
            "杯裏縱能談矻矻，鏡中無復鬢蒼蒼。"
        ],
        "title": "簡贈歐陽伯威二絕句  其二",
        "id": "0bdbb2ed-32e8-48bc-83c4-d4ca2a3514b4"
    },
    {
        "author": "趙蕃",
        "paragraphs": [
            "世人往往嗜甘言，正味多嫌橄欖嚴。",
            "寄我要須并海物，花豬頓頓飯難厭。"
        ],
        "title": "簡俞尉",
        "id": "b64bfff8-f8d0-49f2-a2bf-e77ef28a7767"
    },
    {
        "author": "趙蕃",
        "paragraphs": [
            "遊山聞說多詩句，久已傳抄聽小胥。",
            "屢戒譍門老馬走，門前驛遞不爲疎。"
        ],
        "title": "簡陳擇之索詩",
        "id": "f6ba2ff6-5ae9-41b9-a4b6-89876698a4ae"
    },
    {
        "author": "趙蕃",
        "paragraphs": [
            "梅園想見綠增深，竹逕遥知筍出林。",
            "坐底未能成一出，祇緣多病與多陰。"
        ],
        "title": "簡邢公昭丈",
        "id": "56553486-8707-4e0b-a081-92404f9fd982"
    },
    {
        "author": "趙蕃",
        "paragraphs": [
            "吾舅書名早並詩，我兄名譽稱家兒。",
            "異時大小歐陽體，肯道外人那得知。"
        ],
        "title": "崑山兄惠筆頗佳謝之并呈克齋舅二首  其一",
        "id": "33d1f7e0-4e81-4485-adce-d8380119fb22"
    },
    {
        "author": "趙蕃",
        "paragraphs": [
            "殷勤雙筆肯輕投，識面端能解所由。",
            "自笑真成似羅趙，流稱安得並何劉。"
        ],
        "title": "崑山兄惠筆頗佳謝之并呈克齋舅二首  其二",
        "id": "349982f6-8be0-4609-9a31-ae9583c7ca29"
    },
    {
        "author": "趙蕃",
        "paragraphs": [
            "遂初賦就筆餘鋩，贈我蒙探古錦囊。",
            "耐久固殊流俗敗，含情渾似故人長。"
        ],
        "title": "孫子進惠筆乃周壽玉簪樣試用其一已作禿翁猶耐驅使成絕句二首異日當寄子進昆仲  其一",
        "id": "d3d4dc2e-dbca-43b0-a1b6-39e1456b7229"
    },
    {
        "author": "趙蕃",
        "paragraphs": [
            "遂初賦就筆餘珍，贈我多君意甚真。",
            "累句尚能資借助，拙書猶得長精神。"
        ],
        "title": "孫子進惠筆乃周壽玉簪樣試用其一已作禿翁猶耐驅使成絕句二首異日當寄子進昆仲  其二",
        "id": "0767127b-c7b9-404d-be8f-14fe775c3652"
    },
    {
        "author": "趙蕃",
        "paragraphs": [
            "石上生梅老未枯，著花雖少更敷腴。",
            "要須鄰老深調護，莫遣兒童縱牧芻。"
        ],
        "title": "探梅",
        "id": "be6c0011-6189-495f-a472-329439ec4e95"
    },
    {
        "author": "趙蕃",
        "paragraphs": [
            "玉立空林一樹梅，向人脈脈似憐才。",
            "微波託使爲媒去，一被晚風吹又回。"
        ],
        "title": "晚行見梅",
        "id": "dacdafbb-3a7d-4ff6-905e-b37304b951ce"
    },
    {
        "author": "趙蕃",
        "paragraphs": [
            "清虛日集人當瘦，糞壤不資梅合癯。",
            "君看霜皮藏玉骨，肯如朱粉鬭塗糊。"
        ],
        "title": "瘦梅",
        "id": "c7e113a8-43e2-45dd-b441-1eca648c5cab"
    },
    {
        "author": "趙蕃",
        "paragraphs": [
            "謝君爲吏清如水，神吐祠前不鄂花。",
            "我欲將詩道其事，却防流詠入京華。"
        ],
        "title": "永豐尉治神祠前梅已成陰忽著花七出而無鄂色又正白衆咸異之尉上蔡謝君子暢有詩蕃次韻",
        "id": "52ea0fd4-3aeb-4f61-b8a8-2a0628405e04"
    },
    {
        "author": "趙蕃",
        "paragraphs": [
            "花開的皪固難知，舊識黄州副使詩。",
            "政使盡開能爾盛，孰知將吐乃爲奇。"
        ],
        "title": "智門寺後梅開叢竹間斯遠舉坡公春來幽谷之句因成二絕  其一",
        "id": "f6121e6a-480e-4f18-b542-c3b87bb3e4da"
    },
    {
        "author": "趙蕃",
        "paragraphs": [
            "朋游落寞每形悲，喜甚歸來慰所思。",
            "况在水濱山崦裏，兩筇相對索梅詩。"
        ],
        "title": "智門寺後梅開叢竹間斯遠舉坡公春來幽谷之句因成二絕  其二",
        "id": "cea00681-9d67-4a4e-8d4e-1aa1b7e09560"
    },
    {
        "author": "趙蕃",
        "paragraphs": [
            "春風可是獨嗔梅，不待飄零著雨催。",
            "我欲挽留無上策，戲拈落蘂薦芳醅。"
        ],
        "title": "梅落二首  其一",
        "id": "96ddcc0a-2d33-40c3-a5e1-6521dda46d6e"
    },
    {
        "author": "趙蕃",
        "paragraphs": [
            "春風次第歸桃李，催得梅花一夜飛。",
            "時序匆匆幾回首，即看紅綻雨添肥。"
        ],
        "title": "梅落二首  其二",
        "id": "e5e1ae38-4dc6-45f1-acfc-c1dfa235aed0"
    },
    {
        "author": "趙蕃",
        "paragraphs": [
            "片片梅花脫雨輕，半飛欲墜更多情。",
            "渾疑春雪林梢墮，輸與詩翁照眼明。"
        ],
        "title": "章少隠嘗有逸句云片片梅花隨雨脫渾疑春雪墮林梢今日雪後梅已有落者偶與公擇清坐舉似此詩欣然聯成一絕",
        "id": "adce80a3-0176-4f4a-bc22-fd9b74cb1012"
    },
    {
        "author": "趙蕃",
        "paragraphs": [
            "一樹梅花古道邊，隨風墮落自年年。",
            "情知所遇合如此，未必春風獨爾偏。"
        ],
        "title": "道傍落梅",
        "id": "ebafb57f-fa31-4bf7-a5d7-ec76da913ec4"
    },
    {
        "author": "趙蕃",
        "paragraphs": [
            "不用溫家玉鏡臺，下臨溪水靜無埃。",
            "若非姑射冰肌至，即是羅浮縞袂來。"
        ],
        "title": "蘭溪溪岸梅花",
        "id": "6a5cf692-3eea-4c35-890e-dec624801e87"
    },
    {
        "author": "趙蕃",
        "paragraphs": [
            "翠篠橫侵鶴膝枝，江南籬落雪殘時。",
            "楊郎筆下烟嵐集，留作晴窗覓句資。"
        ],
        "title": "題楊補之畫梅",
        "id": "1ea1a1e0-c51e-4eb9-80d3-844a86de209b"
    },
    {
        "author": "趙蕃",
        "paragraphs": [
            "公曾數載潮陽掾，筆力怪來韓與蘇。",
            "璧上廟碑當乞我，庶求涓滴潤焦枯。"
        ],
        "title": "簡沈沅陵求潮州韓文公廟碑并抄山谷碑詩二首  其一",
        "id": "31f8c041-a86e-42cb-a5e8-9ac3563d7053"
    },
    {
        "author": "趙蕃",
        "paragraphs": [
            "涪翁昔在黔戎貶，逸翰遺章久更多。",
            "字畫公今元祐脚，擬煩妙手定如何。"
        ],
        "title": "簡沈沅陵求潮州韓文公廟碑并抄山谷碑詩二首  其二",
        "id": "fa0fc8d1-1f65-4988-8467-4f65c31efbe3"
    },
    {
        "author": "趙蕃",
        "paragraphs": [
            "側嶺橫峰面面同，霧空烟掃鳥聲中。",
            "丁寧不用憂泥滑，珍重提壺屢勸翁。"
        ],
        "title": "早晴聞啼鳥作",
        "id": "793aa17c-30f7-4167-9516-75fa461aca9a"
    },
    {
        "author": "趙蕃",
        "paragraphs": [
            "昔日窮崗今竹溪，更生臣向復奚疑。",
            "此中安否渠能說，懶復作書聊寄詩。"
        ],
        "title": "伯山因其姪來惠書報以二絕  其一",
        "id": "75a5d252-6960-4a72-b22d-b8b646c6d15b"
    },
    {
        "author": "趙蕃",
        "paragraphs": [
            "蕙畝蘭開梅吐枝，近來凡有幾篇詩。",
            "已令經紀江頭竹，早晚爲君修短籬。"
        ],
        "title": "伯山因其姪來惠書報以二絕  其二",
        "id": "d3def453-adf7-4802-a7d4-35e63a68ed41"
    },
    {
        "author": "趙蕃",
        "paragraphs": [
            "無屋藏身霧政昏，飯資日谷欠朝暾。",
            "起居飲食難兼享，儻欲不儀須露蹲。"
        ],
        "title": "作五里霧以藏身仰日谷爲朝飯坡谷詩也山中即事頗實斯語作二十八字",
        "id": "a20c1c95-8fab-427c-9f32-5f7557b7824a"
    },
    {
        "author": "趙蕃",
        "paragraphs": [
            "桃源政自人間世，山故蒼蒼水故流。",
            "不是幔亭張席地，卒然風雨卷山頭。"
        ],
        "title": "山中四絕句  其一",
        "id": "5275d93f-ec43-4595-8ea8-615626a0a4ed"
    },
    {
        "author": "趙蕃",
        "paragraphs": [
            "去年徂暑桃源過，今歲秋高到武夷。",
            "不遇名山一來訪，篋中寧有此山詩。"
        ],
        "title": "山中四絕句  其二",
        "id": "00eb8cd2-4444-47d3-bce4-40aa4b590013"
    },
    {
        "author": "趙蕃",
        "paragraphs": [
            "武夷仙伯定能詩，解賞仙人張湛詞。",
            "更誦人間可哀曲，飄飄亦復動人思。"
        ],
        "title": "山中四絕句  其三",
        "id": "86889e25-ad81-4e8e-bf04-f8c4b4b182a2"
    },
    {
        "author": "趙蕃",
        "paragraphs": [
            "欲訪武夷毛洞竹，路窮九曲更山深。",
            "道人知我衰無力，乞與一枝酬素心。"
        ],
        "title": "山中四絕句  其四",
        "id": "22d38853-55e5-44bb-b081-050dfa962655"
    },
    {
        "author": "趙蕃",
        "paragraphs": [
            "辰人只識凌刑部，不識尚書晚歲官。",
            "晚歲功名益堪紀，辰人不識坐荒寒。"
        ],
        "title": "知府提舉訪求前守凌公遺跡忽於庭廡雨壓複壁中得公所題詩賦六絕句  其一",
        "id": "41967298-f48f-46e5-a7ef-6f890d741e79"
    },
    {
        "author": "趙蕃",
        "paragraphs": [
            "使君剖竹繼先賢，四十于今又六年。",
            "每恨無從考遺事，但憑亭檻覽山川。"
        ],
        "title": "知府提舉訪求前守凌公遺跡忽於庭廡雨壓複壁中得公所題詩賦六絕句  其二",
        "id": "6ec572ae-bde9-40f7-9bc0-a007e0e57293"
    },
    {
        "author": "趙蕃",
        "paragraphs": [
            "不因風雨壁寧隳，雅志安和寓此詩。",
            "前此後今寧浪出，豈非顯晦亦關時。"
        ],
        "title": "知府提舉訪求前守凌公遺跡忽於庭廡雨壓複壁中得公所題詩賦六絕句  其三",
        "id": "3b98c164-9977-4588-acc7-78a84e641278"
    },
    {
        "author": "趙蕃",
        "paragraphs": [
            "故相曾興告訐風，一時多坐語言中。",
            "乃知複壁遮防意，是謂知公亦愛公。"
        ],
        "title": "知府提舉訪求前守凌公遺跡忽於庭廡雨壓複壁中得公所題詩賦六絕句  其四",
        "id": "45b34705-e829-450b-b22b-fe1e79266465"
    },
    {
        "author": "趙蕃",
        "paragraphs": [
            "簷淺終防剝蝕灾，好移深奧示將來。",
            "更須刻石行於世，公道只今方大開。"
        ],
        "title": "知府提舉訪求前守凌公遺跡忽於庭廡雨壓複壁中得公所題詩賦六絕句  其五",
        "id": "1ed48d56-c83a-4c61-b14e-c73d14a67fcc"
    },
    {
        "author": "趙蕃",
        "paragraphs": [
            "郡齋新刻總珍藏，得此遺蹤益有光。",
            "再拜從公乞餘本，歸齎不復恨空囊。"
        ],
        "title": "知府提舉訪求前守凌公遺跡忽於庭廡雨壓複壁中得公所題詩賦六絕句  其六",
        "id": "d4e396ea-c341-4cf7-abd0-fce5c2253efd"
    },
    {
        "author": "趙蕃",
        "paragraphs": [
            "臘中要雪逢三白，春日還霑雨似膏。",
            "天意於農亦良厚，何須耒耜我家操。"
        ],
        "title": "立春  其一",
        "id": "80d2b591-039f-4663-8c67-dfbf0463ad5c"
    },
    {
        "author": "趙蕃",
        "paragraphs": [
            "昨日元正今日春，佳辰併作一番新。",
            "試看柳色遽如許，無耐梅花憔悴人。"
        ],
        "title": "立春  其二",
        "id": "5bd6b5a3-e7cc-4bc0-966d-535d9dcc8277"
    },
    {
        "author": "趙蕃",
        "paragraphs": [
            "春日每頒寬大詔，天公意與聖人同。",
            "故於半載焦枯後，一雨聊資土脉通。"
        ],
        "title": "立春  其三",
        "id": "e55b3cff-7327-416b-9811-efa4995026ba"
    },
    {
        "author": "趙蕃",
        "paragraphs": [
            "令君憂樂與民同，燈火隨時祝歲豐。",
            "我亦頗懷歸去樂，田蠶處處逐兒童。"
        ],
        "title": "上元口號呈莫令三首  其一",
        "id": "30d2536c-17a7-4ee2-bfe6-c322a42620e8"
    },
    {
        "author": "趙蕃",
        "paragraphs": [
            "一琖華燈直萬錢，誰知下里取薪然。",
            "綺紈照耀輿臺體，民得褐衣猶破穿。"
        ],
        "title": "上元口號呈莫令三首  其二",
        "id": "6d513f73-61a2-4aef-905e-6343fee7520d"
    },
    {
        "author": "趙蕃",
        "paragraphs": [
            "華燈能得幾時新，明日當爲芻狗陳。",
            "我識令君敦厚意，不能奉己厲吾民。"
        ],
        "title": "上元口號呈莫令三首  其三",
        "id": "cdd9d949-f987-4891-853b-047dd3416c25"
    },
    {
        "author": "趙蕃",
        "paragraphs": [
            "醉狀初如春水船，夢成蝴蝶更翩翩。",
            "覺來已是情無奈，那更急風吹雨顛。"
        ],
        "title": "社日醉起",
        "id": "2866b5dd-2862-4670-90d1-1ffb936bdb1a"
    },
    {
        "author": "趙蕃",
        "paragraphs": [
            "謾說投詩贈汨羅，身今且爾奈渠何。",
            "嘗聞求福木居士，試向艾人成祝呵。"
        ],
        "title": "端午三首  其一",
        "id": "713e8200-ca70-4d8d-97b9-ac43495b68af"
    },
    {
        "author": "趙蕃",
        "paragraphs": [
            "年年端午風兼雨，似爲屈原陳昔冤。",
            "我欲於誰論許事，舍南舍北鵓鳩喧。"
        ],
        "title": "端午三首  其二",
        "id": "53caafa8-f788-4cf4-ba36-88b48b511d13"
    },
    {
        "author": "趙蕃",
        "paragraphs": [
            "忠言不用竟沉死，留得文章星斗羅。",
            "何意更觴昌歜酒，爲君擊節一長歌。"
        ],
        "title": "端午三首  其三",
        "id": "56297991-c164-4f7f-926f-6c96f36d2269"
    },
    {
        "author": "趙蕃",
        "paragraphs": [
            "中秋佳月去年同，卧病還應記此翁。",
            "不但嬋娟千里共，客遊俱在大江東。"
        ],
        "title": "中秋寄上饒赴試親友池陽當塗三沈弟",
        "id": "b81bba44-62b1-4d00-bd73-4d390cf45e3d"
    },
    {
        "author": "趙蕃",
        "paragraphs": [
            "掉船晨出暮知歸，舉網驚呼魚定肥。",
            "傾倒得錢何用許，江頭取醉暮相違。"
        ],
        "title": "漁父詩四首  其一",
        "id": "4beeb20c-90d9-4737-b0d4-9f23130106bb"
    },
    {
        "author": "趙蕃",
        "paragraphs": [
            "泛宅浮家一葉間，長年綠水又青山。",
            "若爲不使兼能賦，始信天公到此慳。"
        ],
        "title": "漁父詩四首  其二",
        "id": "6e94c097-d926-4b40-92c5-fd889d198323"
    },
    {
        "author": "趙蕃",
        "paragraphs": [
            "風色披披手欲龜，日光颭颭鬢成絲。",
            "只今網罟無窮利，樂在竿綸顧未知。"
        ],
        "title": "漁父詩四首  其三",
        "id": "53c9508e-4098-4d74-af4a-854bef3bcc22"
    },
    {
        "author": "趙蕃",
        "paragraphs": [
            "早悟君王物色求，子陵應已棄羊裘。",
            "絕知至德終難掩，女子亦稱韓伯休。"
        ],
        "title": "漁父詩四首  其四",
        "id": "2dedbccd-d980-4b7c-87a3-a12111915bbd"
    },
    {
        "author": "趙蕃",
        "paragraphs": [
            "布穀收聲老盡秧，直緣避潦有今忙。",
            "歌呼嘹亮相讙雜，肯媿悠悠道上商。"
        ],
        "title": "次韻季承聞田歌",
        "id": "080dd82e-14db-40e2-9fcd-f34f48ba4384"
    },
    {
        "author": "趙蕃",
        "paragraphs": [
            "青裙汲水過前溪，白髮譍門兒戯啼。",
            "試問主人何所在，爲言南畝正扶犁。"
        ],
        "title": "晚行田間書事三首  其一",
        "id": "3dadf2ff-ba44-4059-9727-c80ab26a5225"
    },
    {
        "author": "趙蕃",
        "paragraphs": [
            "郎罷肩犂稚子前，牛行熟路不須牽。",
            "歸來飯倒羹初糝，洗脚還將草履穿。"
        ],
        "title": "晚行田間書事三首  其二",
        "id": "3c4d7eae-7c68-47b0-bea6-adbd9dc9d409"
    },
    {
        "author": "趙蕃",
        "paragraphs": [
            "我生飽識田家趣，只坐無田歸計遲。",
            "縱是無田慵可得，莫將畫餠欲充饑。"
        ],
        "title": "晚行田間書事三首  其三",
        "id": "a36d7f0b-870e-4c8f-ae1a-5ab9051b0cef"
    },
    {
        "author": "趙蕃",
        "paragraphs": [
            "紫巖黟歙畧相同，小字緘題寄子公。",
            "縱使分沾能到我，質麤肉緩不堪攻。"
        ],
        "title": "從趙崇道求蜀紙五首  其一",
        "id": "8650a192-bd14-4b5b-b078-e8cab5611232"
    },
    {
        "author": "趙蕃",
        "paragraphs": [
            "舊聞黄雀走頭顱，近歲清江亦與俱。",
            "舒卷定憐無尺枉，敷陳盡可見臣愚。"
        ],
        "title": "從趙崇道求蜀紙五首  其二",
        "id": "729e1d91-7316-42a9-b730-e86f3b73315a"
    },
    {
        "author": "趙蕃",
        "paragraphs": [
            "人僞區區信日窮，楮藤苔竹互爭雄。",
            "自從蜀紙東南見，凡馬真成一洗空。"
        ],
        "title": "從趙崇道求蜀紙五首  其三",
        "id": "f3a52c31-e252-4a12-aabe-f3ecd6441609"
    },
    {
        "author": "趙蕃",
        "paragraphs": [
            "麻紙敷腴色勝銀，冷金凝滑倍精神。",
            "自餘族類猶多有，王謝名家總絕人。"
        ],
        "title": "從趙崇道求蜀紙五首  其四",
        "id": "dc7ec874-f382-442c-abcb-a4d65da6097f"
    },
    {
        "author": "趙蕃",
        "paragraphs": [
            "病起猶餘覓句勤，要題柿葉厭繽紛。",
            "陟釐盡付五十萬，今代誰爲王右軍。"
        ],
        "title": "從趙崇道求蜀紙五首  其五",
        "id": "2b9b5129-c8e6-4258-b93a-a4fc57159820"
    },
    {
        "author": "趙蕃",
        "paragraphs": [
            "雨後翛然欲變秋，意捐絺綌攬衣裘。",
            "林間脫袴催人急，時有炎凉底過憂。"
        ],
        "title": "反禽言二首  其一",
        "id": "ba071a74-14bc-4120-b489-14fc83f22f83"
    },
    {
        "author": "趙蕃",
        "paragraphs": [
            "禦雨無過以瓦爲，古人樸直致君辭。",
            "我今閉戶疎還往，滑滑從深三尺泥。"
        ],
        "title": "反禽言二首  其二",
        "id": "d973e019-de59-40ff-a150-ee3d8424d184"
    },
    {
        "author": "趙蕃",
        "paragraphs": [
            "天公端以鳥鳴春，百族喧喧曉更頻。",
            "最是客中貪聽爾，弄晴憂濕似關人。"
        ],
        "title": "聞禽",
        "id": "f8b5df86-eb50-45ea-81f8-9c0cec906e18"
    },
    {
        "author": "趙蕃",
        "paragraphs": [
            "山禽勸我不如歸，知我西遊有定期。",
            "若使藜羹足供給，衡門之樂肯輕辭。"
        ],
        "title": "聞杜鶻",
        "id": "fbd117f7-5b4a-4d9c-89c5-65369cae39e6"
    },
    {
        "author": "趙蕃",
        "paragraphs": [
            "鷄鳴非時乃禍口，那無荒更同疾徐。",
            "信知南來事總異，不但斯人難並居。"
        ],
        "title": "鷄司晨者而此邦夜鳴爲常不寐聞知作絕句",
        "id": "39bd1f23-f332-4e06-b13e-cc2b349c4678"
    },
    {
        "author": "趙蕃",
        "paragraphs": [
            "雨住山嵐更鬰深，病夫晨起畏岑岑。",
            "可能乞我蓬萊炷，要遣衣襟潤不侵。"
        ],
        "title": "簡梁叔昭覓香",
        "id": "8f8562b0-1608-4056-9308-1effc11351e1"
    },
    {
        "author": "趙蕃",
        "paragraphs": [
            "雨合筠窗書滿床，坐來頗覺欠爐香。",
            "卒然欲買何繇得，問遒倪家有異藏。"
        ],
        "title": "簡倪秘校覓香",
        "id": "97e09f48-5d21-4e7f-a579-603da2f45832"
    },
    {
        "author": "趙蕃",
        "paragraphs": [
            "客去門扃未作眠，續燈添火了殘編。",
            "此時孤絕誰相與，能送幽香亦可憐。"
        ],
        "title": "夜坐讀書聞瓶梅之香口占五絕  其一",
        "id": "2626c787-f724-4d04-bd23-4d2270292a0c"
    },
    {
        "author": "趙蕃",
        "paragraphs": [
            "非風非月自騰香，我亦何心適與當。",
            "此味絕佳誰得解，顧須攀折走林塘。"
        ],
        "title": "夜坐讀書聞瓶梅之香口占五絕  其二",
        "id": "6410f840-a83d-4b38-873d-87a5a41f46a3"
    },
    {
        "author": "趙蕃",
        "paragraphs": [
            "舊說春寒花較遲，况今冰雪已逾時。",
            "一枝借得書窗暖，未許遊蜂戲蝶知。"
        ],
        "title": "夜坐讀書聞瓶梅之香口占五絕  其三",
        "id": "aabb503b-9168-442c-bb40-ad50dafe9ae8"
    },
    {
        "author": "趙蕃",
        "paragraphs": [
            "身落江南不自悲，正欣梅也可供詩。",
            "紛紛桃李胡爲者，政似當年蔡克兒。"
        ],
        "title": "夜坐讀書聞瓶梅之香口占五絕  其四",
        "id": "3a8a5ed1-7b71-40ea-ab41-5a3cb157c536"
    },
    {
        "author": "趙蕃",
        "paragraphs": [
            "一從叢桂落秋風，佳處長孤阿堵中。",
            "及至梅花又冰雪，一枝雖少與多同。"
        ],
        "title": "夜坐讀書聞瓶梅之香口占五絕  其五",
        "id": "8e700e72-21c1-4e08-a656-44ab5151b9a5"
    },
    {
        "author": "趙蕃",
        "paragraphs": [
            "細聽非笛復非蘆，絕訝兒童底所呼。",
            "邂逅因之問何似，鳥鳴竹管自烏烏。"
        ],
        "title": "有聞若管吹者意兒童爲之問之乃鳥有名竹管者其聲政如是云作三絕  其一",
        "id": "536eece2-9de5-4dcb-8575-6aae65cee8ff"
    },
    {
        "author": "趙蕃",
        "paragraphs": [
            "盡日閒窗運禿翁，自憐虛出管城封。",
            "不知爾更何爲者，初聽猶疑似足蛩。"
        ],
        "title": "有聞若管吹者意兒童爲之問之乃鳥有名竹管者其聲政如是云作三絕  其二",
        "id": "dce431a3-a903-40e0-a9df-5818caf0f948"
    },
    {
        "author": "趙蕃",
        "paragraphs": [
            "蠶絲百箔舊曾聞，未說新絲價爾分。",
            "卒歲我無裘褐計，早知勸爾勿多云。"
        ],
        "title": "有聞若管吹者意兒童爲之問之乃鳥有名竹管者其聲政如是云作三絕  其三",
        "id": "749d1341-403d-4500-a4eb-be694ab13665"
    },
    {
        "author": "趙蕃",
        "paragraphs": [
            "憶別白雲筍漸長，而今想見出梢牆。",
            "道人寄我不忘我，盍寄茶甌洗睡肓。"
        ],
        "title": "寄白雲覓茶",
        "id": "eee0d926-e0f4-45ab-9958-c802ead67b4e"
    },
    {
        "author": "趙蕃",
        "paragraphs": [
            "要題尺素問何如，病過春風體益癯。",
            "採得山茶漫持寄，草玄餘暇想時須。"
        ],
        "title": "以茶寄楊溥之二首  其一",
        "id": "bd246932-08c6-4023-914d-24741e7055c9"
    },
    {
        "author": "趙蕃",
        "paragraphs": [
            "憶過君家置酒杯，病予方止只空陪。",
            "而今夢想論文地，柳合沙堤鷗去來。"
        ],
        "title": "以茶寄楊溥之二首  其二",
        "id": "e50448b7-c6a7-49da-9e0e-52a36748d4e6"
    },
    {
        "author": "趙蕃",
        "paragraphs": [
            "園官闕菜猶形諷，年例求茶可欠詩。",
            "爲報蕭郎勿多怪，已令汲澗拾松枝。"
        ],
        "title": "從蕭君來茶二首  其一",
        "id": "2c87451b-b20d-40b7-bb7d-172a3ded1d58"
    },
    {
        "author": "趙蕃",
        "paragraphs": [
            "舊傳漢殿三眠柳，燒燭仍聞照海棠。",
            "草木困春人可奈，政煩茗椀爲禁當。"
        ],
        "title": "從蕭君來茶二首  其二",
        "id": "843749e7-a965-4273-bf24-8801215c4952"
    },
    {
        "author": "趙蕃",
        "paragraphs": [
            "丁蔡紛紛競寵加，底如好事玉溪家。",
            "至今有子能傳業，不待茶精句亦佳。"
        ],
        "title": "從蕭秀才求茶二首  其一",
        "id": "e86ac827-8694-4bfb-9158-04bbe61b5beb"
    },
    {
        "author": "趙蕃",
        "paragraphs": [
            "磊落真同席上珍，憶蒙况我意殊真。",
            "今年尚許分張否，試遣詩筒告及春。"
        ],
        "title": "從蕭秀才求茶二首  其二",
        "id": "37fb749b-788f-4b9f-a4ec-b0e6906a510c"
    },
    {
        "author": "趙蕃",
        "paragraphs": [
            "萬安近說神潭茶，頗似文當屈宋衙。",
            "山中索居睡不足，碾寄盍令舒眼花。"
        ],
        "title": "簡莫令求茶",
        "id": "8fe39783-fe97-4abe-85f3-5e687952b816"
    },
    {
        "author": "趙蕃",
        "paragraphs": [
            "雙罌稍輟焙中茶，好卧黄紬穩聽衙。",
            "禦雨况聞當用瓦，固知不怕落簷花。"
        ],
        "title": "謝莫升之惠茶",
        "id": "3bb149bb-5ec6-45c2-85f6-544ca157fb4b"
    },
    {
        "author": "趙蕃",
        "paragraphs": [
            "正爾耽詩不耐閒，鏡中頻覺瘦欒欒。",
            "曾郎惠我盡清供，椀把春風香並蘭。"
        ],
        "title": "曾秀才送茶",
        "id": "824d3700-6b0e-42bf-b1ea-e8729a0df9b0"
    },
    {
        "author": "趙蕃",
        "paragraphs": [
            "山居每啜社前香，及是清明茶政嘗。",
            "歎我白頭無母遺，一杯持與供高堂。"
        ],
        "title": "送新茶與俞尉",
        "id": "1f3945da-d83b-4d8d-8759-b9836e07d948"
    },
    {
        "author": "趙蕃",
        "paragraphs": [
            "扁舟幾泊洞庭霜，曾見連林橘柚黄。",
            "祇道陋邦無此物，那知種樹有諸王。"
        ],
        "tags": [
            "洞庭湖"
        ],
        "title": "從王彥博覓洞庭柑三首  其一",
        "id": "0fa6c70b-22dd-4998-979d-48e32cf15510"
    },
    {
        "author": "趙蕃",
        "paragraphs": [
            "踰淮爲枳信堪奴，珍植何分楚與吳。",
            "不但居家有遺帖，釀成賦辱長公蘇。"
        ],
        "tags": [
            "洞庭湖"
        ],
        "title": "從王彥博覓洞庭柑三首  其二",
        "id": "fd72f710-cf22-48bc-b7d4-28c9c2e86bed"
    },
    {
        "author": "趙蕃",
        "paragraphs": [
            "聞道居家近橘坡，青黄遥想問疎籬。",
            "可能乞我數包否，仍寄韋郎七字詩。"
        ],
        "tags": [
            "洞庭湖"
        ],
        "title": "從王彥博覓洞庭柑三首  其三",
        "id": "d72e3be6-6ebe-4935-92ea-795c4fdbcdfd"
    },
    {
        "author": "趙蕃",
        "paragraphs": [
            "嚴郎得魚不敢食，走送茅齋嫌步遲。",
            "却媿家貧慣粗糲，無人爲我膾銀絲。"
        ],
        "title": "嚴先輩送鯉魚",
        "id": "3b5f14bf-421f-4f65-ab62-177a2db59100"
    },
    {
        "author": "趙蕃",
        "paragraphs": [
            "花飛忽忽減芳菲，欺我新來詩思遲。",
            "筆底羨君能捷敏，好詞頻許坐中披。"
        ],
        "title": "再蒙簽判丈惠示惜花三絕句因次韻  其一",
        "id": "0a46a274-6937-4569-8815-b3b481762f03"
    },
    {
        "author": "趙蕃",
        "paragraphs": [
            "佛屋支撐僅可間，過門無客客非殘。",
            "公能有意重來否，竹澗松門暖不寒。"
        ],
        "title": "再蒙簽判丈惠示惜花三絕句因次韻  其二",
        "id": "f95bbb30-8798-4dbd-97bf-bf42976e2598"
    },
    {
        "author": "趙蕃",
        "paragraphs": [
            "蘭馨豈亦競春狂，不爲無人廢不芳。",
            "長使幽居在空谷，也勝半額趁時妝。"
        ],
        "title": "再蒙簽判丈惠示惜花三絕句因次韻  其三",
        "id": "fef5855b-79ab-42d9-8480-cb93551263e1"
    },
    {
        "author": "趙蕃",
        "paragraphs": [
            "江南花草易芳菲，今我還家已似遲。",
            "最恨春風苦無思，卷藏紅綺不容披。"
        ],
        "title": "又次簽判丈惜花絕句三首  其一",
        "id": "bd91a704-0671-4050-aa0b-de3939f8cc67"
    },
    {
        "author": "趙蕃",
        "paragraphs": [
            "蚤作抽書對白間，瓦爐猶有宿香殘。",
            "詩來報我羣花盡，亟起巡簷忘帽寒。"
        ],
        "title": "又次簽判丈惜花絕句三首  其二",
        "id": "f47d2d90-da88-47b7-ae01-b76247335032"
    },
    {
        "author": "趙蕃",
        "paragraphs": [
            "春事違人去若狂，便驚鶗鴂怨年芳。",
            "兒童强作留連意，拾去殘花學試粧。"
        ],
        "title": "又次簽判丈惜花絕句三首  其三",
        "id": "f803f473-93c9-41ac-94c5-4f9ce09528cc"
    },
    {
        "author": "趙蕃",
        "paragraphs": [
            "野花吐芳不擇地，幽草吹馥寧只春。",
            "茲日縱爲無事日，此身不是自由身。"
        ],
        "title": "野花  其一",
        "id": "37dfa9a7-e780-4a7e-8066-3bcf540f680c"
    },
    {
        "author": "趙蕃",
        "paragraphs": [
            "野花無數不知名，白白紅紅俱賦情。",
            "縱使不蒙姚魏賞，雨開風落亦何爭。"
        ],
        "title": "野花  其二",
        "id": "6a6963ef-c6ba-4570-8084-aa16e647523a"
    },
    {
        "author": "趙蕃",
        "paragraphs": [
            "幾思載酒問揚雄，不但尊空囊亦空。",
            "枉道荷花有新發，又聞能白勝能紅。"
        ],
        "title": "楊知錄送千葉白蓮",
        "id": "59582a9e-afed-40db-8b39-01c003cd98d6"
    },
    {
        "author": "趙蕃",
        "paragraphs": [
            "一樹幽花見紫荆，杜陵詩句屬吾情。",
            "江東消息關河闊，况我平生寡弟兄。"
        ],
        "title": "見紫荆有懷成父",
        "id": "11c6a59c-016c-4ce0-bfd2-f170b65dad33"
    },
    {
        "author": "趙蕃",
        "paragraphs": [
            "卷藏政爾待時雨，及此發舒天已秋。",
            "已是蕭蕭吹我急，主人寧得厭颼颼。"
        ],
        "title": "題芭蕉",
        "id": "3b474d33-91a1-42c6-b022-30a10040fda2"
    },
    {
        "author": "趙蕃",
        "paragraphs": [
            "珍重江南好事家，老將種蒔作生涯。",
            "似憐寂寞書齋裏，折贈盈籃栗玉花。"
        ],
        "title": "謝人送水僊",
        "id": "a1553f6d-28e5-41d6-aa0c-b333f6f394f3"
    },
    {
        "author": "趙蕃",
        "paragraphs": [
            "肅肅朝寒不自持，暈生因酒似朱施。",
            "向來只夢梨花雨，不見西湖濃抹時。"
        ],
        "tags": [
            "西湖"
        ],
        "title": "海棠",
        "id": "7121660a-1abb-4973-8fb0-c52c90e1a783"
    },
    {
        "author": "趙蕃",
        "paragraphs": [
            "去年已負海棠期，今歲還當卧病時。",
            "造物小兒應見相，恐余無此看花時。"
        ],
        "title": "沅陵見招賞海棠病不能往輒爾言謝三首  其一",
        "id": "535f9415-c837-4895-ace2-fc45f951199f"
    },
    {
        "author": "趙蕃",
        "paragraphs": [
            "四海知名蜀海棠，是邦元與蜀同方。",
            "少陵當日猶無語，而我何人敢漫狂。"
        ],
        "title": "沅陵見招賞海棠病不能往輒爾言謝三首  其二",
        "id": "235fa1a9-8c41-4505-ac7c-4dbf2157ac5b"
    },
    {
        "author": "趙蕃",
        "paragraphs": [
            "二月已盡三月來，計君行日已相催。",
            "奈何病著不能往，豈但看花仍把杯。"
        ],
        "title": "沅陵見招賞海棠病不能往輒爾言謝三首  其三",
        "id": "a777e584-2c79-40cd-8aab-6c2e7ccbee25"
    },
    {
        "author": "趙蕃",
        "paragraphs": [
            "細看秋露黄金蘂，不減春風白玉枝。",
            "人道江南富山水，江南山水富於斯。"
        ],
        "title": "木犀四首  其一",
        "id": "ae4f93e5-cb2b-4ed1-96eb-dda631c0c3d0"
    },
    {
        "author": "趙蕃",
        "paragraphs": [
            "人言山水鍾人物，我道英靈屬此花。",
            "枯死猶堪作香供，不同桃李混泥沙。"
        ],
        "title": "木犀四首  其二",
        "id": "aba7e3dc-1dde-441a-b36b-0dcefc102348"
    },
    {
        "author": "趙蕃",
        "paragraphs": [
            "浪說西京斗大花，赤欄青幄五侯家。",
            "那知林下餘幽物，雨打風吹不怨嗟。"
        ],
        "title": "木犀四首  其三",
        "id": "a10472f9-8826-4da6-bc90-e2a3dc41360b"
    },
    {
        "author": "趙蕃",
        "paragraphs": [
            "我生天與山林相，不羨人間富貴花。",
            "折得幽芳頓何許，紙窗書屋伴煎茶。"
        ],
        "title": "木犀四首  其四",
        "id": "60e12a01-8cbd-45fc-bfef-c1998017ab90"
    },
    {
        "author": "趙蕃",
        "paragraphs": [
            "來時纔賣木犀花，賣到梅花未返家。",
            "作客悠悠有何好，定應詩興在天涯。"
        ],
        "title": "見賣梅花者作賣花行  其一",
        "id": "d89f58fd-b910-435f-9a9f-7c9e418bb8fd"
    },
    {
        "author": "趙蕃",
        "paragraphs": [
            "連日陰風作許寒，晚來妍暖似春闌。",
            "十分待放梅花否，留我數枝歸到看。"
        ],
        "title": "見賣梅花者作賣花行  其二",
        "id": "9221ddcc-bad3-48fe-a3bd-6f54aec9e791"
    },
    {
        "author": "趙蕃",
        "paragraphs": [
            "邦人競說江都勝，一朵千金尚恐非。",
            "自笑寒廳何自得，但餘階砌長苔衣。"
        ],
        "title": "次韻孫溫叟求芍藥二首  其一",
        "id": "54e6963a-dc93-49ef-a9a1-6ac8e4de9195"
    },
    {
        "author": "趙蕃",
        "paragraphs": [
            "送花政自從人乞，名品安能擇是非。",
            "風雨連朝更工厄，便應紅盡綠垂衣。"
        ],
        "title": "次韻孫溫叟求芍藥二首  其二",
        "id": "5ace2944-ccdb-4a90-9c2f-28a594225c75"
    },
    {
        "author": "趙蕃",
        "paragraphs": [
            "涉春風雨見花稀，紅藥開時春已非。",
            "病夫何與知許事，送與緩歌金縷衣。"
        ],
        "title": "送芍藥與周子開",
        "id": "76adce09-ada9-45ef-96bd-7b5815b30430"
    },
    {
        "author": "趙蕃",
        "paragraphs": [
            "三兩芙蓉並水叢，向人能白亦能紅。",
            "浩然不在芍藥下，如何獨占晚秋風。"
        ],
        "title": "木芙蓉",
        "id": "433702a0-c4c9-4036-a78e-f3e302451b0a"
    },
    {
        "author": "趙蕃",
        "paragraphs": [
            "徑荒空道菊猶存，豈不懷歸病苦昏。",
            "乞得鄰花有根撥，带泥栽著定州盆。"
        ],
        "title": "過鄰家看菊乞之以歸",
        "id": "bfa77bb0-9a3e-42a8-a8e1-c85a34383995"
    },
    {
        "author": "趙蕃",
        "paragraphs": [
            "今年爲况添蕭瑟，無菊能酬九日杯。",
            "天意似憐愁欲絕，故令巖桂爲重開。"
        ],
        "title": "重陽甫近菊殊未花而木犀再開遂成一絕",
        "id": "9699b03b-20f6-4f17-b3ac-fb5955fa98d6"
    },
    {
        "author": "趙蕃",
        "paragraphs": [
            "黄花狼籍晚猶香，冷蝶頻來著意忙。",
            "不見東籬千載士，自應埋沒老風霜。"
        ],
        "title": "十月見菊二首  其一",
        "id": "9aeb6a82-c67a-4f71-91fb-6410d361876f"
    },
    {
        "author": "趙蕃",
        "paragraphs": [
            "花前曳杖極徜徉，爲汝臨風一慨慷。",
            "直自東坡僊去後，無人十月作重陽。"
        ],
        "title": "十月見菊二首  其二",
        "id": "00db0e21-1a42-4c58-9408-48547cdf6776"
    },
    {
        "author": "趙蕃",
        "paragraphs": [
            "白菊欹傾擁玉鈿，黄花零亂委金錢。",
            "饑寒未免交爲累，金玉繇來枉現前。"
        ],
        "title": "黄白菊",
        "id": "5996c9cc-a762-4945-b5a9-2910d08f7b75"
    },
    {
        "author": "趙蕃",
        "paragraphs": [
            "柯莖全與臘梅同，色潔香幽梅亦通。",
            "以玉謚之真不僣，何須漢賦楚騷中。"
        ],
        "title": "祝君適中折所居南山巖花二種曰玉梅曰含笑者爲况名乃適中自製人鮮知之題五絕以廣焉  其一",
        "id": "c4eea1eb-e12b-43d4-ae93-b1cf7319184e"
    },
    {
        "author": "趙蕃",
        "paragraphs": [
            "南山含壁盡陽岡，草木朝朝被寵光。",
            "梅事已居桃李上，爾於梅也更前行。"
        ],
        "title": "祝君適中折所居南山巖花二種曰玉梅曰含笑者爲况名乃適中自製人鮮知之題五絕以廣焉  其二",
        "id": "07508c63-943e-45aa-9624-96cebab32b33"
    },
    {
        "author": "趙蕃",
        "paragraphs": [
            "大笑能株小作叢，吐香全似酒微中。",
            "舊觀但比山茶白，無此枝頭破顆紅。"
        ],
        "title": "祝君適中折所居南山巖花二種曰玉梅曰含笑者爲况名乃適中自製人鮮知之題五絕以廣焉  其三",
        "id": "93fb2709-047f-4b79-8273-865c859675a9"
    },
    {
        "author": "趙蕃",
        "paragraphs": [
            "含笑初無巧笑容，未知名字復誰從。",
            "爾今顧有嫣然狀，不笑春風却笑冬。"
        ],
        "title": "祝君適中折所居南山巖花二種曰玉梅曰含笑者爲况名乃適中自製人鮮知之題五絕以廣焉  其四",
        "id": "e238c849-e386-43ce-8553-bd67f181068b"
    },
    {
        "author": "趙蕃",
        "paragraphs": [
            "蠟梅當日過蘇黄，名壓西川舊海棠。",
            "太息此花終未遇，而余與子漫平章。"
        ],
        "title": "祝君適中折所居南山巖花二種曰玉梅曰含笑者爲况名乃適中自製人鮮知之題五絕以廣焉  其五",
        "id": "1e44337a-65b7-4418-9be0-2edaef666a74"
    },
    {
        "author": "趙蕃",
        "paragraphs": [
            "蜜黄初出一枝春，分似堂中得定人。",
            "各各聞香獲三昧，信知文字本非真。"
        ],
        "title": "以蠟梅分供堂頭希盧首座沖南首座惠絕句次韻併簡堂頭二首  其一",
        "id": "f78b392c-1bc7-40f8-ba5e-11fe3efca879"
    },
    {
        "author": "趙蕃",
        "paragraphs": [
            "才盡年來怕及春，上人那說是詩人。",
            "撥殘芋火寧餘事，故欲撩公嬾是真。"
        ],
        "title": "以蠟梅分供堂頭希盧首座沖南首座惠絕句次韻併簡堂頭二首  其二",
        "id": "8383a8cd-5b65-4d5f-85ab-eb74929efc2c"
    },
    {
        "author": "趙蕃",
        "paragraphs": [
            "人人共說梅花好，試問梅花好奈何。",
            "到底物名嫌太甚，市區酒肆盡東坡。"
        ],
        "title": "書案上三種梅三首  其一",
        "id": "045fce13-9172-4966-b956-8350fea446e4"
    },
    {
        "author": "趙蕃",
        "paragraphs": [
            "我貴當由知我希，蠟梅全不事芳菲。",
            "自非牢落山中士，誰可與之同一歸。"
        ],
        "title": "書案上三種梅三首  其二",
        "id": "ab14cb7b-9b40-462b-9644-39b53fb5cfe7"
    },
    {
        "author": "趙蕃",
        "paragraphs": [
            "翠袖佳人倚竹詩，昔人比興乃陳辭。",
            "我今顧欲求真相，綠萼梅花並竹枝。"
        ],
        "title": "書案上三種梅三首  其三",
        "id": "25c277f8-29fd-4555-8e45-e392653993f5"
    },
    {
        "author": "趙蕃",
        "paragraphs": [
            "並湖微徑曲通村，步步看梅遂款門。",
            "犬似不能知客意，苦相唐突吠籬根。"
        ],
        "title": "即事呈斯遠三首  其一",
        "id": "d84bed87-f188-4cd9-93f6-1b7072849c8b"
    },
    {
        "author": "趙蕃",
        "paragraphs": [
            "去却蔫花意轉新，是知疎密總宜人。",
            "正由穢去清虛集，不礙蕭然冠與巾。"
        ],
        "title": "即事呈斯遠三首  其二",
        "id": "f9497cfd-0c2a-4b6a-972e-757c570e3fd7"
    },
    {
        "author": "趙蕃",
        "paragraphs": [
            "一花固覺有餘香，况此寒梢數尺長。",
            "怪底詩來總清絕，始知逸韻與相當。"
        ],
        "title": "即事呈斯遠三首  其三",
        "id": "c105722c-bcf8-458f-ad47-6cba2203542c"
    },
    {
        "author": "趙蕃",
        "paragraphs": [
            "賸欲將梅月下看，却愁風露不勝寒。",
            "有時暫作披衣看，積雪凝霜不可干。"
        ],
        "title": "對梅有作六首  其一",
        "id": "65170528-ad2d-4083-80f3-d745d3169c69"
    },
    {
        "author": "趙蕃",
        "paragraphs": [
            "四十飛騰暮景斜，更云學易數年加。",
            "勿謂衰催便欺我，尚能高興屬梅花。"
        ],
        "title": "對梅有作六首  其二",
        "id": "b68dc2f8-c639-4c16-8a66-0835c975979f"
    },
    {
        "author": "趙蕃",
        "paragraphs": [
            "老來詩興苦無多，折得梅花奈若何。",
            "便恐飄零不堪觸，正須遶樹數婆娑。"
        ],
        "title": "對梅有作六首  其三",
        "id": "9ab3bf25-0f71-4338-973d-c09f6f992e12"
    },
    {
        "author": "趙蕃",
        "paragraphs": [
            "酒惡思茶更炷香，不如梅蘂嚼冰霜。",
            "文園病渴知如此，未遽騎鯨返帝鄉。"
        ],
        "title": "對梅有作六首  其四",
        "id": "7df93974-e4bb-4a06-bca4-acee183a9a7b"
    },
    {
        "author": "趙蕃",
        "paragraphs": [
            "日未落時香未歸，晚風方覺雪霏霏。",
            "月明縱可形模似，不比風流殆庶幾。"
        ],
        "title": "對梅有作六首  其五",
        "id": "1216b9e6-07bf-488c-9106-d3b05f6d1de9"
    },
    {
        "author": "趙蕃",
        "paragraphs": [
            "寥落江山無故人，見梅憶著故園春。",
            "水南水北尋詩地，想見風流一幅巾。"
        ],
        "title": "對梅有作六首  其六",
        "id": "b19c06c8-2960-4112-9227-b79363e43870"
    },
    {
        "author": "趙蕃",
        "paragraphs": [
            "自從籬菊報香衰，便說南枝與北枝。",
            "底事頻來問消息，山翁近日絕無詩。"
        ],
        "title": "經旬不作詩今日霜晴可喜問梅沈園得兩絕句此坡所謂痼疾逢蝦蟹也  其一",
        "id": "de2512ca-65b9-44f4-a169-995562dbec44"
    },
    {
        "author": "趙蕃",
        "paragraphs": [
            "莫問今年與去年，祇應貧病兩依然。",
            "故人滿眼今誰在，且賦梅花第一篇。"
        ],
        "title": "經旬不作詩今日霜晴可喜問梅沈園得兩絕句此坡所謂痼疾逢蝦蟹也  其二",
        "id": "25498f7b-1d3a-44d7-a01c-f82ed1b06342"
    },
    {
        "author": "趙蕃",
        "paragraphs": [
            "兩詠君家兩樣梅，清愁已瘦一分肌。",
            "春風咫尺花無數，更合安排幾首詩。"
        ],
        "title": "謝答嚴用韻送綠萼梅",
        "id": "32f251f4-6df7-40b0-9778-434fb5425617"
    },
    {
        "author": "趙蕃",
        "paragraphs": [
            "片片乾飛已足悲，况堪風雨橫相欺。",
            "卒然此恨何由釋，倚頼重開有背枝。"
        ],
        "title": "殘梅",
        "id": "d6b8987e-1b90-40ae-a5b7-f09f8f97a940"
    },
    {
        "author": "趙蕃",
        "paragraphs": [
            "西軒宜熱竹能藏，雨落何方此自凉。",
            "已對西湖冰雪句，一時頓有更徐王。"
        ],
        "tags": [
            "西湖"
        ],
        "title": "同徐斯遠看王遠父所藏僧圓契梅二首  其一",
        "id": "f070f5d2-c552-4f94-8ca3-6f0faa984e37"
    },
    {
        "author": "趙蕃",
        "paragraphs": [
            "炎天梅蘂簡齋詩，坐勝山村雨雪時。",
            "閔雨正歌雲漢句，忽來爲我起凉思。"
        ],
        "title": "同徐斯遠看王遠父所藏僧圓契梅二首  其二",
        "id": "0b7f5627-9b28-4a55-ace5-7a9d81bfc757"
    },
    {
        "author": "趙蕃",
        "paragraphs": [
            "幾思載酒更携筇，一訪梅花山崦中。",
            "忽念去君三十里，悵然將復與誰同。"
        ],
        "title": "懷梅花及斯遠",
        "id": "4c09460b-4f76-4eb5-8bf5-82c479fb4689"
    },
    {
        "author": "趙蕃",
        "paragraphs": [
            "歲晚梅花未經眼，自嗟枉作近南官。",
            "忽來數朵驚初識，已是先生覓句殘。"
        ],
        "title": "張伯永折梅走筆謝之",
        "id": "43ba2df7-f3a2-4365-adb6-d4b819d51690"
    },
    {
        "author": "趙蕃",
        "paragraphs": [
            "送君祇數梅花節，開到嶺梅君不回。",
            "折得花來有重出，妾惟孤影媿粧臺。"
        ],
        "title": "折梅贈答二首  其一",
        "id": "6bd21c27-6dbe-4198-902d-50fe9268b653"
    },
    {
        "author": "趙蕃",
        "paragraphs": [
            "昔人行役功名誤，嗟我何爲久未回。",
            "落盡繁花有青子，期君煙雨上池臺。"
        ],
        "title": "折梅贈答二首  其二",
        "id": "10ef4371-a0dd-424a-be2d-9217739ebdc4"
    },
    {
        "author": "趙蕃",
        "paragraphs": [
            "嚴冬今日更天風，我與梅花瘦骨同。",
            "我縱寒生猶附火，爾能孤立亂山中。"
        ],
        "title": "感梅屬周文顯二首  其一",
        "id": "87dad1a2-8b45-401a-a230-6a2f044b7f13"
    },
    {
        "author": "趙蕃",
        "paragraphs": [
            "玉薄冰輕不自持，可能當此惡風吹。",
            "要知此物堅牢質，不比渠儂耎脆姿。"
        ],
        "title": "感梅屬周文顯二首  其二",
        "id": "5db2b745-fce2-4abd-935c-1a643519b11b"
    },
    {
        "author": "趙蕃",
        "paragraphs": [
            "長條忍使就斬伐，未信園翁珍此花。",
            "不然造物故料理，宜使飄零到我家。"
        ],
        "title": "次韻明叔送梅",
        "id": "275b3c6e-4c30-4cb1-9822-daf1197f6e24"
    },
    {
        "author": "趙蕃",
        "paragraphs": [
            "紙窗見月影橫斜，不是桃花與李花。",
            "一夜清吟忘客睡，祇愁到曉鬢雙華。"
        ],
        "title": "瓶梅",
        "id": "24508216-0beb-497b-a8af-27cb56f1e749"
    },
    {
        "author": "趙蕃",
        "paragraphs": [
            "江南處士楊無咎，疇昔最工梅寫真。",
            "聞道徐郎得其妙，何妨乞我一枝春。"
        ],
        "title": "從徐處士乞梅二首  其一",
        "id": "b9c577b0-69a7-43f1-ad9b-7117b01b1fd5"
    },
    {
        "author": "趙蕃",
        "paragraphs": [
            "我居舊植千竿竹，賸欲栽梅苦未成。",
            "要寫橫斜須老手，是君頭白眼猶明。"
        ],
        "title": "從徐處士乞梅二首  其二",
        "id": "6bd115ea-6653-4dbe-a019-6178471349ab"
    },
    {
        "author": "趙蕃",
        "paragraphs": [
            "臘前再雪已相侵，年後更連人日陰。",
            "欲問梅花苦無地，把君詩卷得參尋。"
        ],
        "title": "王兆明惠梅花詩二十首口占謝之",
        "id": "28c118dc-3295-488d-b814-0ff3223012ff"
    },
    {
        "author": "趙蕃",
        "paragraphs": [
            "萬里才傳却瘴方，藥囊翻謂橐中裝。",
            "讒人不敢投豺虎，空見壺頭石室荒。"
        ],
        "title": "五月十七日謁伏波廟四首  其一",
        "id": "3d283026-b94f-485b-83b0-a13ffdeb8c67"
    },
    {
        "author": "趙蕃",
        "paragraphs": [
            "仰視飛鳶始欲愁，要之樂死勝懷憂。",
            "功名慷慨吾無志，所願平生馬少游。"
        ],
        "title": "五月十七日謁伏波廟四首  其二",
        "id": "3f191bfd-9a79-4e3a-abfa-9dcd14679b95"
    },
    {
        "author": "趙蕃",
        "paragraphs": [
            "鄔江江上祀陶公，亦以吾孫靖節從。",
            "我謂辰州升德廟，要當併寫少游容。"
        ],
        "title": "五月十七日謁伏波廟四首  其三",
        "id": "74014e66-de0b-4423-a77f-4245a5774b98"
    },
    {
        "author": "趙蕃",
        "paragraphs": [
            "幾從江上望朱欄，今日扁舟徑往還。",
            "潢潦儻收應易耳，白汀翠竹最相關。"
        ],
        "title": "五月十七日謁伏波廟四首  其四",
        "id": "70d412bf-2333-4a3a-a278-39b687b96c6b"
    },
    {
        "author": "趙蕃",
        "paragraphs": [
            "西都何啻萬公卿，紙上空能閲姓名。",
            "桐鄉嗇夫少吏爾，墓木梢雲獨未平。"
        ],
        "title": "拜朱仲卿墓",
        "id": "1e05f238-1dc6-44ff-9642-905fee168dc4"
    },
    {
        "author": "趙蕃",
        "paragraphs": [
            "絕代方能入漢宮，畫圖何必更求工。",
            "縱令得幸因圖畫，已落君王疑信中。"
        ],
        "title": "王昭君",
        "id": "eeb6bca7-02ec-4bab-b492-f2fd892aab56"
    },
    {
        "author": "趙蕃",
        "paragraphs": [
            "成都共逸爲琴心，豈不嘗聞賦麗淫。",
            "重聘茂陵今已晚，不須多賦白頭吟。"
        ],
        "title": "卓文君",
        "id": "01ec7374-f386-4a5f-b78b-b3b0923426fd"
    },
    {
        "author": "趙蕃",
        "paragraphs": [
            "疾風吹雨過前溪，留得餘涼在竹扉。",
            "爲我拂床仍置席，今朝夢穩故山歸。"
        ],
        "title": "雨後二絕句  其一",
        "id": "55342e18-558b-4bc9-ae0d-13d63fe24fd5"
    },
    {
        "author": "趙蕃",
        "paragraphs": [
            "竹樹翛然亦雨餘，便疑秋已到林居。",
            "恨無新月當霄掛，空遣清風爲掃除。"
        ],
        "title": "雨後二絕句  其二",
        "id": "a7638911-679a-4468-a1a5-a22e41e7e2f9"
    },
    {
        "author": "趙蕃",
        "paragraphs": [
            "涉秋得雨便生涼，起我蕭然病在牀。",
            "徑自典衣謀一醉，要令清夢畧還鄉。"
        ],
        "title": "六月二十二日病中得雨頓覺沈疴去體欣然起飲遂成一絕",
        "id": "447407ce-77b1-4744-b314-bf9bdc6190b1"
    },
    {
        "author": "趙蕃",
        "paragraphs": [
            "青山咫尺不容看，豈是山靈意有難。",
            "定自知儂坐詩瘦，故令空霧作漫漫。"
        ],
        "title": "是日雨陰殊甚咫尺如隔然",
        "id": "f6e8c21b-0708-4aea-a44d-efa42d5b1631"
    },
    {
        "author": "趙蕃",
        "paragraphs": [
            "曉起看山謂得真，突然山外見嶙峋。",
            "須臾釋屩渾無迹，絕倒山靈解戲人。"
        ],
        "title": "西軒雜題三首  其一",
        "id": "1d8d4a30-65f1-418c-9ce2-7ae681d8003d"
    },
    {
        "author": "趙蕃",
        "paragraphs": [
            "早風蓬勃不能涼，獨卧幽軒日日長。",
            "頼有圖書慰岑寂，左抽右取畧無妨。"
        ],
        "title": "西軒雜題三首  其二",
        "id": "03360f6e-3b7e-4d6d-acbf-18c2484e64d5"
    },
    {
        "author": "趙蕃",
        "paragraphs": [
            "卧看修筠不見梢，所欣軒戶綠陰交。",
            "蟬吟鳥語盡堪喜，不用先生自解嘲。"
        ],
        "title": "西軒雜題三首  其三",
        "id": "eb477163-b772-405d-8711-f1e40c9cf1f7"
    },
    {
        "author": "趙蕃",
        "paragraphs": [
            "桃樹深紅亦淺紅，竹竿箇箇又叢叢。",
            "兒男在田婦行饁，犬卧鷄啼茅舍空。"
        ],
        "title": "漫興十一首  其一",
        "id": "3f748c37-5c67-4798-b64d-464aa7cd3e19"
    },
    {
        "author": "趙蕃",
        "paragraphs": [
            "風雨屬連殊未休，豫章城中十日留。",
            "江雲有意作晴色，今者薄暮當行舟。"
        ],
        "title": "漫興十一首  其二",
        "id": "97ff4f89-2e9c-4250-85cb-57fdf4442fcc"
    },
    {
        "author": "趙蕃",
        "paragraphs": [
            "風雨蕭蕭病欲侵，雜然啼鳥在中林。",
            "細聽却有黄鸝語，端是當年隔葉音。"
        ],
        "title": "漫興十一首  其三",
        "id": "5a945e76-7ca8-4c09-a2f1-dbc77e6816d4"
    },
    {
        "author": "趙蕃",
        "paragraphs": [
            "截竹鈎絲作釣筒，半纏蒼石著波中。",
            "忽焉快躍知魚中，相語相呼促短篷。"
        ],
        "title": "漫興十一首  其四",
        "id": "c576d3f1-5447-4bf5-8c56-aea14b5b58fd"
    },
    {
        "author": "趙蕃",
        "paragraphs": [
            "釣發關余謂吉徵，長年三老爾何憑。",
            "那知我本江湖士，失脚東來亦墮罾。"
        ],
        "title": "漫興十一首  其五",
        "id": "b77829fd-f6b5-450c-861e-2e30798680ca"
    },
    {
        "author": "趙蕃",
        "paragraphs": [
            "已遭穿頰尚洋洋，爾本何辜餌觸香。",
            "斷肉未能聊戒殺，念將贖爾又空囊。"
        ],
        "title": "漫興十一首  其六",
        "id": "05548541-c57e-4673-b3c7-7b6eae02511c"
    },
    {
        "author": "趙蕃",
        "paragraphs": [
            "望極平湖不得山，水長山遠畫圖間。",
            "賦詩不似王摩詰，湖北湖南空往還。"
        ],
        "title": "漫興十一首  其七",
        "id": "825af445-4dad-43a5-b927-18083fdaf075"
    },
    {
        "author": "趙蕃",
        "paragraphs": [
            "一日風帆數日程，絕知快意亦輕生。",
            "延緣始欲濱湖去，可奈同途莫並行。"
        ],
        "title": "漫興十一首  其八",
        "id": "a8fd08db-ff16-43be-9549-779c81cc513d"
    },
    {
        "author": "趙蕃",
        "paragraphs": [
            "風順風橫總欲乘，傳呼雖數不余譍。",
            "去程渺渺湖邊草，宿伴悠悠水上罾。"
        ],
        "title": "漫興十一首  其九",
        "id": "9b511176-4f7f-44f3-a87a-31d1e6b691c5"
    },
    {
        "author": "趙蕃",
        "paragraphs": [
            "春風吹綠滿天涯，想見山園盡落花。",
            "少日意狂輕節物，祇令流轉謾成嗟。"
        ],
        "title": "漫興十一首  其一○",
        "id": "9c7ead7b-e9c7-449e-8c0a-d9907cf75aef"
    },
    {
        "author": "趙蕃",
        "paragraphs": [
            "寒日蕭蕭上矮窗，竹陰窗影兩舂撞。",
            "是中寓意真無盡，筆底尋詩卒未降。"
        ],
        "title": "漫興十一首  其一一",
        "id": "cf59510a-80a3-4b51-98e6-0d8f8dca8bea"
    },
    {
        "author": "趙蕃",
        "paragraphs": [
            "四月梅黄雨易成，夜來猶是十分晴。",
            "吳山越嶺渾遮盡，惟見江流面面平。"
        ],
        "title": "雨中",
        "id": "2df534be-d2d7-4720-93ea-d4238ae0f4e2"
    },
    {
        "author": "趙蕃",
        "paragraphs": [
            "一雨胡爲限古城，定應留逐使君行。",
            "前驅尚遠毋庸遽，已見蕭蕭破久晴。"
        ],
        "title": "玉山久旱七月一日雨作望者云從常山來時趙吏部赴福州適入境已聞境上大雨取書邦人歡喜之詞爲口號二首呈之  其一",
        "id": "9e2f9154-ef54-4a7c-bede-8500b981a464"
    },
    {
        "author": "趙蕃",
        "paragraphs": [
            "父老爭迎舊使君，使君何以爲吾民。",
            "要須一舉爲霖手，快瀉天瓢洗旱塵。"
        ],
        "title": "玉山久旱七月一日雨作望者云從常山來時趙吏部赴福州適入境已聞境上大雨取書邦人歡喜之詞爲口號二首呈之  其二",
        "id": "729cbb39-f6aa-4bee-9bac-706e72e443c0"
    },
    {
        "author": "趙蕃",
        "paragraphs": [
            "風樹蕭蕭雨若篩，間飄黄葉掛蛛絲。",
            "蟲號亡頼更滿耳，况是病夫新起時。"
        ],
        "title": "病中",
        "id": "bde74f10-e858-4b47-8b6a-d9f10716c46b"
    },
    {
        "author": "趙蕃",
        "paragraphs": [
            "誰云死別已吞聲，此恨何年得遽平。",
            "林響風聲雨蕭瑟，敗人殘夢欲殘更。"
        ],
        "title": "七月十有五夜一再夢故舒州使君侍御公宛如平生且於其案間得若紙若繒者一沓皆公所書或印者繙之有如幟者三有曰苛政曰贓吏忘其一焉問傍立者以何所用云始朝議欲遣公爲某使故建此云覺而賦詩四絕  其一",
        "id": "81eceb9d-8109-4c9c-a413-8de6845f7cc6"
    },
    {
        "author": "趙蕃",
        "paragraphs": [
            "一夕安能再與俱，話言寧覺死生殊。",
            "幟書更識埋輪志，生有不忘如是夫。"
        ],
        "title": "七月十有五夜一再夢故舒州使君侍御公宛如平生且於其案間得若紙若繒者一沓皆公所書或印者繙之有如幟者三有曰苛政曰贓吏忘其一焉問傍立者以何所用云始朝議欲遣公爲某使故建此云覺而賦詩四絕  其二",
        "id": "ddd151f5-6675-4aa7-ad6d-a21724d555e5"
    },
    {
        "author": "趙蕃",
        "paragraphs": [
            "弟過江東得附辭，奠猶乖往慟奚爲。",
            "情真未覺幽明負，貧病牢人甚縶維。"
        ],
        "title": "七月十有五夜一再夢故舒州使君侍御公宛如平生且於其案間得若紙若繒者一沓皆公所書或印者繙之有如幟者三有曰苛政曰贓吏忘其一焉問傍立者以何所用云始朝議欲遣公爲某使故建此云覺而賦詩四絕  其三",
        "id": "ea5f2cc4-7076-4b2f-b051-3ea35720b01d"
    },
    {
        "author": "趙蕃",
        "paragraphs": [
            "夢回始覺死生分，愁詠江東日暮雲。",
            "安得分明再如昨，併須示我玉樓文。"
        ],
        "title": "七月十有五夜一再夢故舒州使君侍御公宛如平生且於其案間得若紙若繒者一沓皆公所書或印者繙之有如幟者三有曰苛政曰贓吏忘其一焉問傍立者以何所用云始朝議欲遣公爲某使故建此云覺而賦詩四絕  其四",
        "id": "ee731c97-1836-429c-b3ea-0a0baa403855"
    },
    {
        "author": "趙蕃",
        "paragraphs": [
            "溪頭弱柳已絲垂，那得江南尚好枝。",
            "從此春風日亡頼，與須排寫付新詩。"
        ],
        "title": "步溪頭  其一",
        "id": "44acb0b3-4a6d-4d31-a6b2-fc51be95381d"
    },
    {
        "author": "趙蕃",
        "paragraphs": [
            "浴鳬拍拍已春聲，相趁雙飛屬玉明。",
            "更待前山一犂足，斷槎號瀨總波平。"
        ],
        "title": "步溪頭  其二",
        "id": "667e2b24-542d-4778-ab56-9742a601c595"
    },
    {
        "author": "趙蕃",
        "paragraphs": [
            "草軟沙平路不泥，岸巾扶策步循隄。",
            "江南春事信能早，正月已聞林鳥啼。"
        ],
        "title": "步溪頭  其三",
        "id": "31e4ed00-9a39-4830-9c23-d445bc534c01"
    },
    {
        "author": "趙蕃",
        "paragraphs": [
            "昨日張帆著翼飛，今朝風送蹇馿騎。",
            "吳淞山水夙所愛，得意還教多賦詩。"
        ],
        "title": "昨日",
        "id": "a0a79b15-1c10-4b1b-aa33-19f05a08d641"
    },
    {
        "author": "趙蕃",
        "paragraphs": [
            "小雨那能救旱禾，定催粟玉放庭柯。",
            "一從賦罷橫斜影，誰復風流似汝多。"
        ],
        "title": "初八日微雨明日猶有賜意作兩絕句  其一",
        "id": "aa24fd56-235e-44dd-bc70-b3a5eef0ea5e"
    },
    {
        "author": "趙蕃",
        "paragraphs": [
            "不堪積暑滯煩疴，幸甚新涼脫網羅。",
            "聞道重陽更逢閠，今年節意屬秋多。"
        ],
        "title": "初八日微雨明日猶有賜意作兩絕句  其二",
        "id": "eb7cd0e8-5c86-4f60-a195-db6a9f8891ed"
    },
    {
        "author": "趙蕃",
        "paragraphs": [
            "梨棗熟時須一雨，江南底忽類中州。",
            "南人不識北人事，懔懔已懷禾黑憂。"
        ],
        "title": "晚秋郊居八首  其一",
        "id": "a8a487a4-8e8b-4418-9be6-07027dc91e13"
    },
    {
        "author": "趙蕃",
        "paragraphs": [
            "宋玉悲秋殆我欺，江南摇落定何時。",
            "不因楓樹顔如渥，松柏連林漫莫知。"
        ],
        "title": "晚秋郊居八首  其二",
        "id": "2b1eabcb-e165-41bb-83a3-3ff25927b41f"
    },
    {
        "author": "趙蕃",
        "paragraphs": [
            "病橘蕭蕭祇古枝，二三酸子間蟲絲。",
            "人言社酒堪醫此，太息於今已後時。"
        ],
        "title": "晚秋郊居八首  其三",
        "id": "50ec1c18-b4c7-423a-9f91-67e44d698736"
    },
    {
        "author": "趙蕃",
        "paragraphs": [
            "九日黄花信昔談，是身何自見江南。",
            "故今開晚方爲貴，失所胡爲浪不堪。"
        ],
        "title": "晚秋郊居八首  其四",
        "id": "50d30679-9e12-4e02-8239-43e45aa9aab6"
    },
    {
        "author": "趙蕃",
        "paragraphs": [
            "病夫慵出長蓬蒿，但見芻薪價益高。",
            "積雨了知寒在候，我方隨事典衣袍。"
        ],
        "title": "晚秋郊居八首  其五",
        "id": "bfe3d41c-00de-4e96-97fd-6985ff353d7b"
    },
    {
        "author": "趙蕃",
        "paragraphs": [
            "霜天柿葉須收拾，咫尺山園底去遲。",
            "不是功名覊絆得，病來筋力費扶持。"
        ],
        "title": "晚秋郊居八首  其六",
        "id": "678be7e9-64cb-4549-8bfc-0d7ed212624a"
    },
    {
        "author": "趙蕃",
        "paragraphs": [
            "蔓草依依網作窠，荒庭寂寂蚓能歌。",
            "人言病久須閒默，習氣相攻未易訶。"
        ],
        "title": "晚秋郊居八首  其七",
        "id": "02eaf391-3a54-484f-a610-8edff7a0ee7c"
    },
    {
        "author": "趙蕃",
        "paragraphs": [
            "鄰父疑爲三徑孫，一生辛苦在田園。",
            "近來交友誰相顧，渠獨頻沾菜把恩。"
        ],
        "title": "晚秋郊居八首  其八",
        "id": "c313d44f-721d-4b61-827a-be2c10d609f3"
    },
    {
        "author": "趙蕃",
        "paragraphs": [
            "舊時元日羨吾廬，稱壽獻觴懽有餘。",
            "今日兒曹還效我，凄然事憶十年初。"
        ],
        "title": "元日寄成父四首  其一",
        "id": "bda46b33-b916-41ae-bbb5-96debed41402"
    },
    {
        "author": "趙蕃",
        "paragraphs": [
            "家家節物競今朝，風俗未分南北遥。",
            "莫向除薪覓如願，且憑爆竹走山魈。"
        ],
        "title": "元日寄成父四首  其二",
        "id": "4fc640d4-6fd8-499b-91b1-2557c02ec348"
    },
    {
        "author": "趙蕃",
        "paragraphs": [
            "冒晨造謁愧悠悠，殘客不來門更幽。",
            "邂逅行人覓花看，春風已屬杏梢頭。"
        ],
        "title": "元日寄成父四首  其三",
        "id": "ac35585f-22e9-41e9-ae3a-62d1f79c39dc"
    },
    {
        "author": "趙蕃",
        "paragraphs": [
            "客裏那知歲月遷，梅花報我又今年。",
            "蘭溪橋下扁舟泊，把筆題詩意惘然。"
        ],
        "title": "元日寄成父四首  其四",
        "id": "5169779b-e438-44bb-bcd6-296af5d71f09"
    },
    {
        "author": "趙蕃",
        "paragraphs": [
            "只道貧無置錐地，根株戢戢自何生。",
            "春風向暖渾宜裌，拋擲殘綿傍砌楹。"
        ],
        "title": "二月初八日",
        "id": "1521028f-3202-4e1d-8be3-3dc56c5d1030"
    },
    {
        "author": "趙蕃",
        "paragraphs": [
            "粵山深歷備辭勞，雖有故人誰贈袍。",
            "歸卧茅齋且休歇，竹風山雨兩蕭騷。"
        ],
        "title": "三月一日",
        "id": "67175293-7335-438e-9417-b81606ab5e7e"
    },
    {
        "author": "趙蕃",
        "paragraphs": [
            "桐花最晚開已落，春色全歸草滿園。",
            "破衲欲捐還未可，炎凉翻覆在朝昏。"
        ],
        "title": "三月六日  其一",
        "id": "ad9a698f-f373-4fd2-ad73-90d458107012"
    },
    {
        "author": "趙蕃",
        "paragraphs": [
            "自把殘書洗睡昏，欲求甚解與誰論。",
            "乍然好鳥聞深樾，忽爾荒雞聽遠村。"
        ],
        "title": "三月六日  其二",
        "id": "7f7d0cca-e7d0-4654-b914-d91f5baf3335"
    },
    {
        "author": "趙蕃",
        "paragraphs": [
            "怪底朝來暖欲昏，故應晚雨劇翻盆。",
            "空齋寂寞催成睡，風爲捲書還閉門。"
        ],
        "title": "三月六日  其三",
        "id": "30e6dd27-4dda-4532-a392-954b9f9bd7ca"
    },
    {
        "author": "趙蕃",
        "paragraphs": [
            "一片花飛春未知，杜陵野客已深悲。",
            "況堪昨夜狂風雨，吹折東家桃樹枝。"
        ],
        "title": "初九日  其一",
        "id": "c2fbcb88-435d-4e8f-9445-fd61a293f8d5"
    },
    {
        "author": "趙蕃",
        "paragraphs": [
            "日日題詩待海棠，要從地主借繩床。",
            "偶因風雨愆期至，已是飄零學退粧。"
        ],
        "title": "初九日  其二",
        "id": "e1d59f4c-4cfd-4f11-8057-50229f46a249"
    },
    {
        "author": "趙蕃",
        "paragraphs": [
            "老眼看花抵霧中，寥寥鼻觀與香通。",
            "水僊蛻去梅成實，只有山礬印此風。"
        ],
        "title": "十一日  其一",
        "id": "820adef5-5795-46fb-9bf2-8ae3a07126f5"
    },
    {
        "author": "趙蕃",
        "paragraphs": [
            "老去讀書非少年，故憐觳觫尚加鞭。",
            "看竹偶然閒半日，歸來還愧腹便便。"
        ],
        "title": "十一日  其二",
        "id": "942d1062-35c8-40c6-99bf-084887cf4437"
    },
    {
        "author": "趙蕃",
        "paragraphs": [
            "獨行曼曼遶江湄，正是春風日暮時。",
            "折得芳馨無所遺，寄懷空誦碧雲詩。"
        ],
        "title": "獨行  其一",
        "id": "16518590-2499-474a-a0ad-1bb6799f8d1a"
    },
    {
        "author": "趙蕃",
        "paragraphs": [
            "春風浩浩水橫波，水遠灘長可奈何。",
            "送盡碧雲人不見，折蘭采若自行歌。"
        ],
        "title": "獨行  其二",
        "id": "f4612f05-5e9d-411b-9683-c3660627bf03"
    },
    {
        "author": "趙蕃",
        "paragraphs": [
            "登山臨水送將歸，攬涕無從日向微。",
            "水遠山高動千里，春風浩浩客吹衣。"
        ],
        "title": "獨行  其三",
        "id": "b0ebd333-bc82-4d33-a50d-45e7f8745fff"
    },
    {
        "author": "趙蕃",
        "paragraphs": [
            "蘭也結根幽且深，若爲容易出山林。",
            "定知亦以香爲累，不爾人於何處尋。"
        ],
        "title": "春日雜言十一首  其一",
        "id": "e602cafd-468d-4d4f-b4f4-f9ab6c17ed14"
    },
    {
        "author": "趙蕃",
        "paragraphs": [
            "山寒花事自遲遲，歸至况當梅謝時。",
            "祇有山櫻能照眼，屬遭風雨又離披。"
        ],
        "title": "春日雜言十一首  其二",
        "id": "fe65317f-b89e-4045-b1e1-ff5cd65cb463"
    },
    {
        "author": "趙蕃",
        "paragraphs": [
            "寒多草亦未抽芽，漫說春今一半加。",
            "試向小園閒點檢，忽逢一樹木瓜花。"
        ],
        "title": "春日雜言十一首  其三",
        "id": "30a17ae6-bc5f-423e-af72-4a85546f9b28"
    },
    {
        "author": "趙蕃",
        "paragraphs": [
            "晚欣斜日照茅檐，意謂新晴已可占。",
            "雨脚曉收雲更合，陽烏將出尚窺覘。"
        ],
        "title": "春日雜言十一首  其四",
        "id": "727a2f6b-c714-4c5e-afd8-aa5c7d426d62"
    },
    {
        "author": "趙蕃",
        "paragraphs": [
            "買得荒園近塢居，但供樵牧廢犁鋤。",
            "漫營籬落今將合，猶恨人工乏剩餘。"
        ],
        "title": "春日雜言十一首  其五",
        "id": "fae6efb1-a656-45be-8ba2-3381f12e8c92"
    },
    {
        "author": "趙蕃",
        "paragraphs": [
            "舊時曾詠木蘭幽，舊藁飄零莫自收。",
            "老境不妨花固發，人今白盡十分頭。"
        ],
        "title": "春日雜言十一首  其六",
        "id": "6c8c329a-a433-416e-9b8f-da812f16c068"
    },
    {
        "author": "趙蕃",
        "paragraphs": [
            "落葉疎疎似雨鳴，莫疑春晚有秋聲。",
            "抽條易葉年年事，看取一番新綠成。"
        ],
        "title": "春日雜言十一首  其七",
        "id": "797bcf59-d15b-4df2-a41d-1aaa7869f776"
    },
    {
        "author": "趙蕃",
        "paragraphs": [
            "山中寂寞少花枝，過盡春風病不知。",
            "未分春歸便無跡，陶瓶聊復浸酴醿。"
        ],
        "title": "春日雜言十一首  其八",
        "id": "ab545a84-06c4-45c0-84f8-b145884b8be0"
    },
    {
        "author": "趙蕃",
        "paragraphs": [
            "春風吹綠綠成陰，新有黄鸝度好音。",
            "我政卷書成坐睡，恍然疑是拂瑶琴。"
        ],
        "title": "春日雜言十一首  其九",
        "id": "0cf74333-9c41-46ab-a44c-80c5d6a21246"
    },
    {
        "author": "趙蕃",
        "paragraphs": [
            "燕子日長宜讀書，若爲病思每欺余。",
            "形骸筋力今如此，慚愧丁年不荷鉏。"
        ],
        "title": "春日雜言十一首  其一○",
        "id": "c436b4b1-88cf-4cbf-af46-b6dbcd2d9ea7"
    },
    {
        "author": "趙蕃",
        "paragraphs": [
            "渺渺春山啼杜鵑，開花解使碧山然。",
            "韓詩李賦紛難考，猶喜知名向謫僊。"
        ],
        "title": "春日雜言十一首  其一一",
        "id": "35fa1706-534a-4321-a0ad-276f4014aecf"
    },
    {
        "author": "趙蕃",
        "paragraphs": [
            "軒小才堪置竹床，晚來新浴快初凉。",
            "掃除諸妄歸真想，薝蔔林中聞妙香。"
        ],
        "title": "晚卧二首  其一",
        "id": "6de92670-3b3e-482c-81af-993347298105"
    },
    {
        "author": "趙蕃",
        "paragraphs": [
            "戲學韓公盆作池，雨來亦解起風漪。",
            "蛙鳴莫作鼓吹想，更問屬官仍屬私。"
        ],
        "title": "晚卧二首  其二",
        "id": "2a6e02c5-b01a-43b8-80be-135f9c49efa4"
    },
    {
        "author": "趙蕃",
        "paragraphs": [
            "雨挾松聲落枕邊，道人巾屨極蕭然。",
            "忽思舊宿廬山寺，曾聽懸崖瀑布泉。"
        ],
        "tags": [
            "庐山"
        ],
        "title": "夜賦",
        "id": "ede8a1f6-6294-4301-a029-0b9f692b1e44"
    },
    {
        "author": "趙蕃",
        "paragraphs": [
            "古屋黄昏蝙蝠飛，爾飛干我竟何爲。",
            "但愁蚊子且生翼，飽爾亦當侵我肌。"
        ],
        "title": "晚作",
        "id": "87ff9207-3f96-4306-a9bc-11f85b2df7e2"
    },
    {
        "author": "趙蕃",
        "paragraphs": [
            "秋入吟窗夜氣清，舊書雖老眼猶明。",
            "悠悠行李空長鋏，落落功名負短檠。"
        ],
        "title": "夜作絕句三首  其一",
        "id": "051b2ddd-0d6b-4113-95f1-d17613fd0f5b"
    },
    {
        "author": "趙蕃",
        "paragraphs": [
            "月明入戶白於霜，林影當簷聳若翔。",
            "睡味不應如許好，不來吟咏答寒螿。"
        ],
        "title": "夜作絕句三首  其二",
        "id": "8d3e7af4-42aa-4814-94b8-0ab0665f9a7e"
    },
    {
        "author": "趙蕃",
        "paragraphs": [
            "高下鐘聲一聽聞，林梢落月亂紛紛。",
            "忽來眼底詩無數，頗念高人與細分。"
        ],
        "title": "夜作絕句三首  其三",
        "id": "8a443a76-b11b-45cd-b564-b9ab63d81c68"
    },
    {
        "author": "趙蕃",
        "paragraphs": [
            "斜陽渺渺下前陂，牛自安眠兒得嬉。",
            "行過中林却回顧，眼邊依約有新詩。"
        ],
        "title": "郊居晚行呈章令四首  其一",
        "id": "b50d7187-a95d-451d-b14f-5fabaf952c4d"
    },
    {
        "author": "趙蕃",
        "paragraphs": [
            "早禾打穀歸高廩，槀秸堆場尚若雲。",
            "目見田廬無此比，勸耕知自令君勤。"
        ],
        "title": "郊居晚行呈章令四首  其二",
        "id": "418753e6-d070-4b18-ad8e-aa522d7a13a1"
    },
    {
        "author": "趙蕃",
        "paragraphs": [
            "人言樂歲好催科，吾今方知自拊摩。",
            "要識田家略無事，殺雞爲黍自相過。"
        ],
        "title": "郊居晚行呈章令四首  其三",
        "id": "3726c8c0-5894-40e3-899f-299a74b39160"
    },
    {
        "author": "趙蕃",
        "paragraphs": [
            "淵明薪水憂兒子，玉川送米煩鄰僧。",
            "我今窮狀不可道，減憂得米憂年登。"
        ],
        "title": "郊居晚行呈章令四首  其四",
        "id": "49688813-13c4-4f39-bc5c-658ef6b89042"
    },
    {
        "author": "趙蕃",
        "paragraphs": [
            "小出端如遠客歸，僕迎兒候犬循衣。",
            "家人不問城中事，但道雨多蔬茹肥。"
        ],
        "title": "還家二絕  其一",
        "id": "25499f97-d49d-4ebb-9c75-360ec8176628"
    },
    {
        "author": "趙蕃",
        "paragraphs": [
            "竹因易葉聽風吹，入屋穿窗縱所之。",
            "我亦閉齋愆掃溉，渠因投隙遂紛披。"
        ],
        "title": "還家二絕  其二",
        "id": "1b698016-1ea6-40e9-9537-2144d72c944b"
    },
    {
        "author": "趙蕃",
        "paragraphs": [
            "湘神知我愛湘中，故遣舟遲匪厄窮。",
            "可笑兒曹不解事，故云常值打頭風。"
        ],
        "title": "八月八日發潭州後得絕句四十首  其一",
        "id": "aeaaf79f-ddc0-45f1-9be7-43ed21f04aa7"
    },
    {
        "author": "趙蕃",
        "paragraphs": [
            "才把離觴已足悲，況哦別句慰相思。",
            "月明未比夜來別，人影已知天外追。"
        ],
        "title": "八月八日發潭州後得絕句四十首  其二",
        "id": "dc2aacef-489b-413e-a965-8b82aa9819ef"
    },
    {
        "author": "趙蕃",
        "paragraphs": [
            "平岸朝陽已映光，高林宿靄尚深藏。",
            "客中亟起繇何事，要趁侵晨數刻凉。"
        ],
        "title": "八月八日發潭州後得絕句四十首  其三",
        "id": "d1e25762-8c83-4805-962b-c4b8d4931a36"
    },
    {
        "author": "趙蕃",
        "paragraphs": [
            "鷗如玉潔鷺霜明，閒意相看了不驚。",
            "乃不悟予非慕者，决然飛背晚煙輕。"
        ],
        "title": "八月八日發潭州後得絕句四十首  其四",
        "id": "a16a2217-6bf8-4e7e-9dca-1b642d0da95c"
    },
    {
        "author": "趙蕃",
        "paragraphs": [
            "罾塘斷港劣容舟，鱍鱍盈籃叫不休。",
            "我亦買之將作腊，要和蔬茹紿饑喉。"
        ],
        "title": "八月八日發潭州後得絕句四十首  其五",
        "id": "813bdb11-2391-4df0-94d2-72567de66bd3"
    },
    {
        "author": "趙蕃",
        "paragraphs": [
            "投罾政爾不能逃，偶逭還遭別網要。",
            "此意豈能知數罟，不論他日且今朝。"
        ],
        "title": "八月八日發潭州後得絕句四十首  其六",
        "id": "d9a03f3f-ac1f-4ba6-9ce0-8de6b8f9cfae"
    },
    {
        "author": "趙蕃",
        "paragraphs": [
            "南風縱急但溫其，小雨雖微却透肌。",
            "永日蓬窗難坐卧，祇隨舷側就陰移。"
        ],
        "title": "八月八日發潭州後得絕句四十首  其七",
        "id": "d224e312-b7e1-4325-b608-a335128dd1a5"
    },
    {
        "author": "趙蕃",
        "paragraphs": [
            "刻木如瓶粉漬之，掛林聊當酒家旗。",
            "我當物色登臨處，亦復因之爲解頤。"
        ],
        "title": "八月八日發潭州後得絕句四十首  其八",
        "id": "947039bf-940d-473d-94c1-416a6b4fe15d"
    },
    {
        "author": "趙蕃",
        "paragraphs": [
            "借居雖陋自如常，舟小安能具斛湯。",
            "却羨沈牛浮鼻去，綠桑陰下趁蒼凉。"
        ],
        "title": "八月八日發潭州後得絕句四十首  其九",
        "id": "6da53f85-a9c7-40e9-8748-303423a65148"
    },
    {
        "author": "趙蕃",
        "paragraphs": [
            "扁舟往作櫧州過，煙霧空濛祇市聲。",
            "今夕再來還小泊，却逢江月正空明。"
        ],
        "title": "八月八日發潭州後得絕句四十首  其一○",
        "id": "e85bfe67-d1b9-4a5b-a6fd-5d4507de472f"
    },
    {
        "author": "趙蕃",
        "paragraphs": [
            "午風吹坼稻花香，晨雨翻掀稻葉凉。",
            "道上塵埃猶浄盡，田間歡樂詎能量。"
        ],
        "title": "八月八日發潭州後得絕句四十首  其一一",
        "id": "fb164ec0-256c-4509-b036-240df52c0ba1"
    },
    {
        "author": "趙蕃",
        "paragraphs": [
            "一年風月屬中秋，今昔相傳無異流。",
            "定自天公亦興此，故教雨脚破雲頭。"
        ],
        "title": "八月八日發潭州後得絕句四十首  其一二",
        "id": "20228878-a931-4522-a329-97410c67115d"
    },
    {
        "author": "趙蕃",
        "paragraphs": [
            "盧溪望望接宣風，景富猶能慰客窮。",
            "已愛熙熙村舍好，更欣漠漠稻田豐。"
        ],
        "title": "八月八日發潭州後得絕句四十首  其一三",
        "id": "91dee393-3f24-4279-8dfe-a5882d5be97d"
    },
    {
        "author": "趙蕃",
        "paragraphs": [
            "晚山能紫復能青，遠嶺猶分近已冥。",
            "好語忽然生眼底，遽將摹寫已無形。"
        ],
        "title": "八月八日發潭州後得絕句四十首  其一四",
        "id": "32be1580-fe73-41c6-a9e6-3f09ffc0f8df"
    },
    {
        "author": "趙蕃",
        "paragraphs": [
            "曉山能淺復能深，淺似朝晴深似陰。",
            "山色豈知朝暮改，行人自費短長吟。"
        ],
        "title": "八月八日發潭州後得絕句四十首  其一五",
        "id": "1eb1528b-bb8c-488e-8048-c6b67ef25c0c"
    },
    {
        "author": "趙蕃",
        "paragraphs": [
            "山驛雖荒亦可安，要眠杉月夜深寒。",
            "昨宵虛落才聞鼓，明夕江臯想枕湍。"
        ],
        "title": "八月八日發潭州後得絕句四十首  其一六",
        "id": "5dc5b54f-67ea-4337-ae72-13eb87c5111a"
    },
    {
        "author": "趙蕃",
        "paragraphs": [
            "露冷初疑是曉霜，風高已覺愛朝陽。",
            "莫云節變能如此，直念吾衰不復强。"
        ],
        "title": "八月八日發潭州後得絕句四十首  其一七",
        "id": "7017d8f7-e1ec-4592-b93b-0cfa82ed8f25"
    },
    {
        "author": "趙蕃",
        "paragraphs": [
            "城上青山遠近橫，城邊草樹亦相縈。",
            "城中臺殿還相倚，畫手其誰爲寫成。"
        ],
        "title": "八月八日發潭州後得絕句四十首  其一八",
        "id": "8740780e-ee65-48b6-a1c6-8ad83f9254dd"
    },
    {
        "author": "趙蕃",
        "paragraphs": [
            "溪上秋來境倍佳，附城猶爾况村賒。",
            "却嗟政爾營行棹，不得於茲理釣車。"
        ],
        "title": "八月八日發潭州後得絕句四十首  其一九",
        "id": "018fc2fc-a687-45a5-851a-aebb4f43a712"
    },
    {
        "author": "趙蕃",
        "paragraphs": [
            "仰山林壑舊曾遊，擬欲重尋不自由。",
            "倚頼艤舟相對處，爲予排闥向城頭。"
        ],
        "title": "八月八日發潭州後得絕句四十首  其二○",
        "id": "45f39e53-1b03-4064-bfce-bdf52221ba93"
    },
    {
        "author": "趙蕃",
        "paragraphs": [
            "晚日才能度兩灘，詰朝應復又成乾。",
            "從來但說泝流苦，到我順流良亦難。"
        ],
        "title": "八月八日發潭州後得絕句四十首  其二一",
        "id": "f64169cf-a202-4751-a722-02c4c5a136c1"
    },
    {
        "author": "趙蕃",
        "paragraphs": [
            "仰山山峙季溪流，知我東歸俾蹔留。",
            "盡日如推復如盪，爲之成喜不成憂。"
        ],
        "title": "八月八日發潭州後得絕句四十首  其二二",
        "id": "0ebda4ef-5a37-4e3d-b335-d707694d4cc6"
    },
    {
        "author": "趙蕃",
        "paragraphs": [
            "兩岸多爲激水輪，創由人力用如神。",
            "山田枯旱湖田澇，惟此豐凶歲歲均。"
        ],
        "title": "八月八日發潭州後得絕句四十首  其二三",
        "id": "765dd743-4b8a-4d5d-a88f-58850157c684"
    },
    {
        "author": "趙蕃",
        "paragraphs": [
            "烟消日出見秋真，政恐却成憔悴人。",
            "頼是倦遊歸去日，扁舟載著自由身。"
        ],
        "title": "八月八日發潭州後得絕句四十首  其二四",
        "id": "32eeec34-a110-4c7b-bbae-51389265fcbd"
    },
    {
        "author": "趙蕃",
        "paragraphs": [
            "鷺鷥雖說擅風標，永日灘頭腹苦枵。",
            "鳬鶩雜居寧自異，鷄羣鶴處更加驕。"
        ],
        "title": "八月八日發潭州後得絕句四十首  其二五",
        "id": "a2ea0b65-c500-4008-80cf-bac63b6fe0ab"
    },
    {
        "author": "趙蕃",
        "paragraphs": [
            "秀植如雲不可窮，長杉鉅竹畧相同。",
            "嗟余詎可如材者，政似飄飄秋後楓。"
        ],
        "title": "八月八日發潭州後得絕句四十首  其二六",
        "id": "e60d4f46-39ad-406a-b6bf-ef5d57b50862"
    },
    {
        "author": "趙蕃",
        "paragraphs": [
            "遥看巨石屹相衝，不道中江有路通。",
            "幾度跨羸行犖确，又成全室寄蓬籠。"
        ],
        "title": "八月八日發潭州後得絕句四十首  其二七",
        "id": "e9f2ecf2-a48c-4fee-a140-4dfc7317c2f4"
    },
    {
        "author": "趙蕃",
        "paragraphs": [
            "昌江直下水能平，却愛瀧流激激聲。",
            "頻歲水災何自拯，政由疏鑿欠流行。"
        ],
        "title": "八月八日發潭州後得絕句四十首  其二八",
        "id": "11e4941e-d758-4b48-9b42-7260fcd9c372"
    },
    {
        "author": "趙蕃",
        "paragraphs": [
            "病思昏昏略未醒，木犀誰遣浸饒瓶。",
            "兀然隨我故山夢，竹故青青雨自零。"
        ],
        "title": "八月八日發潭州後得絕句四十首  其二九",
        "id": "85ce0fb2-7a9c-4134-8fc6-0dbc29cc152e"
    },
    {
        "author": "趙蕃",
        "paragraphs": [
            "三逕雖荒菊尚存，重陽想見露花繁。",
            "那知欲去去不及，病卧他州空斷魂。"
        ],
        "title": "八月八日發潭州後得絕句四十首  其三○",
        "id": "9a960c77-5a12-4762-8c39-ecfec27600b8"
    },
    {
        "author": "趙蕃",
        "paragraphs": [
            "去歲重陽事已訛，今年亦復病蹉跎。",
            "明年想見山中集，弟妹團欒黄菊歌。"
        ],
        "title": "八月八日發潭州後得絕句四十首  其三一",
        "id": "ffe148e4-759f-422e-9954-1a679e1a9688"
    },
    {
        "author": "趙蕃",
        "paragraphs": [
            "老去真成病不禁，炎蒸三日瘧如侵。",
            "江山舊識思新面，佳處真成畧枕衾。"
        ],
        "title": "八月八日發潭州後得絕句四十首  其三二",
        "id": "17d86aa1-2cd1-4b32-8f34-6aedf0db579e"
    },
    {
        "author": "趙蕃",
        "paragraphs": [
            "季月將窮更起風，秋聲亂雜樐聲中。",
            "倦游歸去渾忘事，淹速從渠不計窮。"
        ],
        "title": "八月八日發潭州後得絕句四十首  其三三",
        "id": "8b017ed8-18c1-4f08-9176-02f68fc51052"
    },
    {
        "author": "趙蕃",
        "paragraphs": [
            "煮泉樹石閟幽深，來景欄干敞眺臨。",
            "可是溪山須一面，懷人政爾動哀吟。"
        ],
        "title": "八月八日發潭州後得絕句四十首  其三四",
        "id": "d71cccd8-5db4-482a-9556-5fffd9cc08c5"
    },
    {
        "author": "趙蕃",
        "paragraphs": [
            "暮色蒼然遂不開，我舟亦欲傍崖隈。",
            "不唯帆過誰家宿，水鳥林棲亦並來。"
        ],
        "title": "八月八日發潭州後得絕句四十首  其三五",
        "id": "0e60d9c0-baf8-4eb0-bbaf-1afd9713464a"
    },
    {
        "author": "趙蕃",
        "paragraphs": [
            "落日蒼蒼烟樹林，渚鷗沙鳥更浮沉。",
            "過湖未遠猶空闊，不見遥山出寸岑。"
        ],
        "title": "八月八日發潭州後得絕句四十首  其三六",
        "id": "5ac86f56-cf60-4fe6-a3d6-a9cccbbb0c49"
    },
    {
        "author": "趙蕃",
        "paragraphs": [
            "日之夕矣下羊牛，想見吾廬樹掩幽。",
            "兒自閒行牛自去，溪頭熟路不須求。"
        ],
        "title": "八月八日發潭州後得絕句四十首  其三七",
        "id": "bafb1e04-1f61-4577-b3b4-3d38f3d0522f"
    },
    {
        "author": "趙蕃",
        "paragraphs": [
            "大琛酒價舊知名，樟樹姑洲得並行。",
            "晨起亟思謀一醉，遠鐘已作叫巖聲。"
        ],
        "title": "八月八日發潭州後得絕句四十首  其三八",
        "id": "4148108a-8e51-4d6f-9101-9752a362dce3"
    },
    {
        "author": "趙蕃",
        "paragraphs": [
            "午藹紛紛無奈濃，晚來微歛見山容。",
            "鵝湖舊日經行地，清吹思乘十里松。"
        ],
        "title": "八月八日發潭州後得絕句四十首  其三九",
        "id": "77180f5a-2243-454b-a056-6d39efa69500"
    },
    {
        "author": "趙蕃",
        "paragraphs": [
            "終朝未厭哭灘聲，歸近何妨細作程。",
            "送盡鵝湖青一带，靈山已復遠相迎。"
        ],
        "title": "八月八日發潭州後得絕句四十首  其四○",
        "id": "3ec8ea25-3710-4857-97c4-e9bda0fbfc61"
    },
    {
        "author": "趙蕃",
        "paragraphs": [
            "川行歷覽不知勞，我有新詩聽汝抄。",
            "今日語離還索句，况堪風雨滿江郊。"
        ],
        "title": "與成父自信同舟到饒分路而別以詩送之三首  其一",
        "id": "829b207f-16ce-4334-a7b9-1a56414c8226"
    },
    {
        "author": "趙蕃",
        "paragraphs": [
            "我自飄零更汝憂，賤貧骨肉不相收。",
            "馬家堤上休停騎，愁有居民說故侯。"
        ],
        "title": "與成父自信同舟到饒分路而別以詩送之三首  其二",
        "id": "f6d785f6-2ed4-4821-b8de-9dd8b790284b"
    },
    {
        "author": "趙蕃",
        "paragraphs": [
            "向來三復渭陽詩，羨汝此行親見之。",
            "若問廼兄何樣似，家徒四壁更書癡。"
        ],
        "title": "與成父自信同舟到饒分路而別以詩送之三首  其三",
        "id": "397ac48d-083e-46c3-9082-ff7cee42517f"
    },
    {
        "author": "趙蕃",
        "paragraphs": [
            "鳥飛不盡水黏天，隠隠青山若箇邊。",
            "六幅蒲帆去如箭，江神有意特相憐。"
        ],
        "title": "過湖得便風舟甚駛",
        "id": "5c26a6a7-c513-41b5-b025-67e6325f6b1d"
    },
    {
        "author": "趙蕃",
        "paragraphs": [
            "上水深虞費挽牽，順風似得江神憐。",
            "雲山好處留不得，縱望令人空惘然。"
        ],
        "title": "連日得順風",
        "id": "f2d7af5a-20e9-49db-a012-75ad126e2d13"
    },
    {
        "author": "趙蕃",
        "paragraphs": [
            "逆風忽作大王雄，客岸淹留半日中。",
            "亭午却回張席去，向來駭浪亦潛空。"
        ],
        "title": "風",
        "id": "087577b6-802f-4184-afa9-665b3dffbc1a"
    },
    {
        "author": "趙蕃",
        "paragraphs": [
            "杯水得風猶渺然，况茲章貢遠連天。",
            "一窮坐我靡他問，下水寧聞勞挽牽。"
        ],
        "title": "大風二首  其一",
        "id": "850803f3-a9a8-4a39-a750-486d570e965e"
    },
    {
        "author": "趙蕃",
        "paragraphs": [
            "頗愛峽江江上山，幾回陶冶付毫端。",
            "眼中誰爲善圖貌，貌與桐江相並看。"
        ],
        "title": "大風二首  其二",
        "id": "b5a464c9-2359-4548-bcc0-98e80d35def2"
    },
    {
        "author": "趙蕃",
        "paragraphs": [
            "枕水危磯峙不流，是誰曾此被羊裘。",
            "遺蹤幾覓無從問，落日清風過樹頭。"
        ],
        "title": "過生米市艤舟求浴望山巔有屋巋然至石岸數步宛轉荒級榜曰釣磯入門古壇對江上則有獨柏餘屋悉具體問之云施肩吾嘗垂綸於此柏則唐胡天師所植他無碑記惟華邦直則留題一詩有石刻因用其韻題釣磯又復用小閣壁間韻留題胡柏併書柱間浴罷理棹而去  其一",
        "id": "01b1331d-604a-4cca-9bd3-98629eef5961"
    },
    {
        "author": "趙蕃",
        "paragraphs": [
            "荒壇有柏翠參天，盡道栽從五代前。",
            "仙事茫茫真是否，試當風月聽跫然。"
        ],
        "title": "過生米市艤舟求浴望山巔有屋巋然至石岸數步宛轉荒級榜曰釣磯入門古壇對江上則有獨柏餘屋悉具體問之云施肩吾嘗垂綸於此柏則唐胡天師所植他無碑記惟華邦直則留題一詩有石刻因用其韻題釣磯又復用小閣壁間韻留題胡柏併書柱間浴罷理棹而去  其二",
        "id": "6ffff9aa-45b2-4739-8dc4-7b9ed4a18a25"
    },
    {
        "author": "趙蕃",
        "paragraphs": [
            "洞庭厥大九州間，此地吞潴未覺慳。",
            "一抹遠青爲四望，亦云髣髴似君山。"
        ],
        "tags": [
            "洞庭湖"
        ],
        "title": "過湖偶題書於鄔子之津",
        "id": "97903937-ba02-48ec-b6cc-a2091997a1b9"
    },
    {
        "author": "趙蕃",
        "paragraphs": [
            "風引僊舟去莫同，自知名媿郭林宗。",
            "倦游偶作連朝住，頗覺臨邛費繆恭。"
        ],
        "title": "溧陽書事",
        "id": "67730f7c-5da6-413f-a30e-aac1243d6626"
    },
    {
        "author": "趙蕃",
        "paragraphs": [
            "頻歲崎嶇道路勞，江山妙處屬吾曹。",
            "欲將一籠盛歸去，安得并州快剪刀。"
        ],
        "title": "舟中二首  其一",
        "id": "cc1906d9-d3ea-44b1-ba7a-79ded71eff38"
    },
    {
        "author": "趙蕃",
        "paragraphs": [
            "歲月侵人去若犇，雪消歸水不留痕。",
            "詩情本自無多子，深謝江山稍見存。"
        ],
        "title": "舟中二首  其二",
        "id": "3c0997a7-df48-423e-a50a-cee5674560bd"
    },
    {
        "author": "趙蕃",
        "paragraphs": [
            "平生苕霅又扁舟，尚喜深盟不負鷗。",
            "憶昔詩篇渾漫興，祇今翻覺費冥搜。"
        ],
        "title": "湖州舟中",
        "id": "0bcd23c5-34d0-44c3-aaf8-fcd6fd5a976c"
    },
    {
        "author": "趙蕃",
        "paragraphs": [
            "秋草猶青可放牛，雨林如豁更鳴鳩。",
            "荒雞渺渺三家墅，白鳥悠悠數里洲。"
        ],
        "title": "舟中雨",
        "id": "15c0fd77-ef76-45f3-803f-a94aefbefc79"
    },
    {
        "author": "趙蕃",
        "paragraphs": [
            "縠波亭下一維舟，小對秋風梳白頭。",
            "欲賦新詩欠時體，江河萬古歎風流。"
        ],
        "title": "艤舟龍遊",
        "id": "7df528ba-a87e-493a-8949-2dab28992ba9"
    },
    {
        "author": "趙蕃",
        "paragraphs": [
            "客路不知時節移，忽逢柳色已依依。",
            "無悰却數離家日，臘盡春回方始歸。"
        ],
        "title": "安仁艤舟作",
        "id": "f4e249e8-778d-47fc-8a52-188c917a192a"
    },
    {
        "author": "趙蕃",
        "paragraphs": [
            "雨勢崩騰略未休，澗衝溪惡使人愁。",
            "那知今日松原路，拄杖挑包得自由。"
        ],
        "title": "松原山行七絕  其一",
        "id": "834e689c-25db-47dc-b98a-a1b857678dbb"
    },
    {
        "author": "趙蕃",
        "paragraphs": [
            "莫道松原路不通，擔肩樵斧往來同。",
            "老夫自是山中友，要涉崎嶇盡日中。"
        ],
        "title": "松原山行七絕  其二",
        "id": "0246f284-d642-4105-85c9-33b64ee056e7"
    },
    {
        "author": "趙蕃",
        "paragraphs": [
            "烏噪猿號古樹叢，亂青參倚更撐空。",
            "悠然到處皆詩本，須信山行不負公。"
        ],
        "title": "松原山行七絕  其三",
        "id": "5b180de1-9f0e-4ff9-ad82-8c51a7b774ee"
    },
    {
        "author": "趙蕃",
        "paragraphs": [
            "雨後浮雲更擁山，須臾已作太空還。",
            "了然悟得淵明意，投紱歸來徑掩關。"
        ],
        "title": "松原山行七絕  其四",
        "id": "a7828e37-518d-4adb-92b4-ad83a1da9800"
    },
    {
        "author": "趙蕃",
        "paragraphs": [
            "電激雷犇是處聞，綠週青遶四無分。",
            "哦詩幾側風前帽，縱目閒看雨後雲。"
        ],
        "title": "松原山行七絕  其五",
        "id": "3975ba16-a779-4822-8de0-d601462d7b5a"
    },
    {
        "author": "趙蕃",
        "paragraphs": [
            "涉水穿雲殊好在，自知元是箇中人。",
            "何時粗畢尚平志，衡嶽匡廬收此身。"
        ],
        "tags": [
            "庐山"
        ],
        "title": "松原山行七絕  其六",
        "id": "8c57e092-b240-48ae-bafd-107e2c210fa0"
    },
    {
        "author": "趙蕃",
        "paragraphs": [
            "一日周遭度九溪，快儂雙脚凈無泥。",
            "真同落落石爲枕，寧媿區區沙築堤。"
        ],
        "title": "松原山行七絕  其七",
        "id": "ab70a12f-572f-4c59-a809-05a046f449d8"
    },
    {
        "author": "趙蕃",
        "paragraphs": [
            "斷水橋橫獨木過，西南盡處得山多。",
            "自嗟不及兒童樂，橫笛騎牛穩下坡。"
        ],
        "title": "與碩父沈弟伯仲晚行河堤碩父欲作小亭于其上且云西南得山最多即其語作絕句",
        "id": "087821d9-dc68-42b9-9986-02a845bfdb9c"
    },
    {
        "author": "趙蕃",
        "paragraphs": [
            "天如慳此好江山，故遣風帆送我還。",
            "日暮白鷗猶未宿，衝烟時復度前灣。"
        ],
        "title": "舟中晚作二絕  其一",
        "id": "301ee270-841f-4e8a-a87a-b492abbeac18"
    },
    {
        "author": "趙蕃",
        "paragraphs": [
            "嚴婺江山天下奇，經行凡作幾篇詩。",
            "何當便畢尚平趣，占斷清波垂釣絲。"
        ],
        "title": "舟中晚作二絕  其二",
        "id": "a9ed9e16-5421-4aac-b21c-400d507a0fa7"
    },
    {
        "author": "趙蕃",
        "paragraphs": [
            "蕭蕭風雨急還休，無數倉官立道周。",
            "多少詩情渾漫興，煙雲不隔四山秋。"
        ],
        "title": "江山道中",
        "id": "50a10f80-0f4c-4199-b058-1504be8ec958"
    },
    {
        "author": "趙蕃",
        "paragraphs": [
            "鼠山山下鼠山潭，名字常因艇子談。",
            "幾欲賦詩收拾汝，技窮如我莫多貪。"
        ],
        "title": "鼠山",
        "id": "db632d3d-e856-49e8-9572-bfd663898154"
    },
    {
        "author": "趙蕃",
        "paragraphs": [
            "太史南遊上會稽，愛奇端欲助文辭。",
            "蕭騷白髮離騷國，不到巴陵終欠詩。"
        ],
        "tags": [
            "岳阳楼"
        ],
        "title": "登岳陽樓  其一",
        "id": "7dbc7a94-f905-49d0-b05d-a73fe73c96a1"
    },
    {
        "author": "趙蕃",
        "paragraphs": [
            "自昔騷人半此州，不因放逐即淹留。",
            "我今毋負仍非客，何事汎然還一遊。"
        ],
        "tags": [
            "岳阳楼"
        ],
        "title": "登岳陽樓  其二",
        "id": "8a107f20-420b-42a3-93f8-3dd863a214c2"
    },
    {
        "author": "趙蕃",
        "paragraphs": [
            "幾思假日賦登樓，風雨連連不肯休。",
            "待得晴時又成去，再三舉手謝沙鷗。"
        ],
        "tags": [
            "岳阳楼"
        ],
        "title": "登岳陽樓  其三",
        "id": "998eca98-a2f0-4484-9523-c2d29e4a17fe"
    },
    {
        "author": "趙蕃",
        "paragraphs": [
            "晚風何許遞參差，南望令人思九疑。",
            "渺渺煙波莫能極，誰云一葦可杭之。"
        ],
        "tags": [
            "岳阳楼"
        ],
        "title": "登岳陽樓  其四",
        "id": "22363585-717b-49ab-b693-231c2ff2a34c"
    },
    {
        "author": "趙蕃",
        "paragraphs": [
            "兩道蒼松列翠幢，雨來渾似度桐江。",
            "恨無東絹堪圖此，歸伴蒲團掛北窗。"
        ],
        "title": "鵝湖道中二首  其一",
        "id": "4179aab8-c060-4e7c-8567-38082afb507c"
    },
    {
        "author": "趙蕃",
        "paragraphs": [
            "人間那有萬株松，莫道名山都未逢。",
            "自拄枯藜行不倦，更聽齋後幾聲鐘。"
        ],
        "title": "鵝湖道中二首  其二",
        "id": "788bdbfa-1220-4d13-98ce-bcdd5b75f2c0"
    },
    {
        "author": "趙蕃",
        "paragraphs": [
            "翠阜奔騰似列屯，老松錯落更橫陳。",
            "風高日暖鵝湖路，宜此蕭然兩幅巾。"
        ],
        "title": "鵝湖道中呈斯遠",
        "id": "b82c21fd-38ad-4223-b9f8-4889ba1ee234"
    },
    {
        "author": "趙蕃",
        "paragraphs": [
            "去年十月君行此，今歲茲時我繼君。",
            "黄花赤葉雖如昨，所恨詩壇欠策勳。"
        ],
        "title": "將至辰州走筆寄在伯教授二首  其一",
        "id": "62dd2d60-e3db-4704-8e67-f0a85f0d31ec"
    },
    {
        "author": "趙蕃",
        "paragraphs": [
            "庭前甘菊都開否，記得去年同把觴。",
            "相逢勞苦定愁絕，我哭途窮君悼亡。"
        ],
        "title": "將至辰州走筆寄在伯教授二首  其二",
        "id": "7401979d-2a1a-46f2-931f-6cd247a2a69d"
    },
    {
        "author": "趙蕃",
        "paragraphs": [
            "梅花玉立知何許，回首江東日暮雲。",
            "白髮蕭蕭不歸去，顧徵蠻語作參軍。"
        ],
        "title": "亭午欲過意復淒然偶引杯酒而沅陵丈送詩適至因走筆成兩絕併呈教授兄  其一",
        "id": "53adc7b5-aebc-4dcc-be35-d60398b42814"
    },
    {
        "author": "趙蕃",
        "paragraphs": [
            "寒廳冷日不能暄，杯酒時須手自溫。",
            "頼有好詩頻送我，能教病眼洗眵昏。"
        ],
        "title": "亭午欲過意復淒然偶引杯酒而沅陵丈送詩適至因走筆成兩絕併呈教授兄  其二",
        "id": "4c05ee3e-2abe-488f-a366-a1937b741576"
    },
    {
        "author": "趙蕃",
        "paragraphs": [
            "麥浪摇波柳映津，吳鄉春色見今晨。",
            "欲將何以慰無頼，一酌濁醪如有神。"
        ],
        "title": "姑蘇道中",
        "id": "2921ddef-5d8d-4ab6-b8cb-7baaddeb39ac"
    },
    {
        "author": "趙蕃",
        "paragraphs": [
            "櫸藤束縛竹爲輿，野飯來尋僧所廬。",
            "茅屋正逢飛卷破，夜來風雨問何如。"
        ],
        "title": "早飯龍堂寺",
        "id": "1ff90612-046e-4bd4-8db8-089d303ff45b"
    },
    {
        "author": "趙蕃",
        "paragraphs": [
            "過得旁羅上下灘，望中青出是靈山。",
            "三年此地四來往，老矣向渠成厚顔。"
        ],
        "title": "過旁羅見靈山",
        "id": "59216621-573d-485c-8b2d-d6de5b33429a"
    },
    {
        "author": "趙蕃",
        "paragraphs": [
            "黄溪潭上晚風生，吹我孤舟直又橫。",
            "歸近尚餘三十里，不妨待得月同行。"
        ],
        "title": "歸近",
        "id": "bf16d1c6-f095-4f9c-96f6-437b187c1fc7"
    },
    {
        "author": "趙蕃",
        "paragraphs": [
            "人家簇簇曉煙青，湖上船歸漁市腥。",
            "細雨如絲山色暝，一杯濁酒慰飄零。"
        ],
        "title": "樓步",
        "id": "671a9ab1-0be5-40e8-a481-8c7747ecdc30"
    },
    {
        "author": "趙蕃",
        "paragraphs": [
            "踏土憂疑似踏船，土塍滑汰勝於舷。",
            "川行可怖陸行苦，誰遣爲之空自憐。"
        ],
        "title": "上饒道中",
        "id": "64bd3673-dbf6-47ee-ab81-53b5bd5a74c9"
    },
    {
        "author": "趙蕃",
        "paragraphs": [
            "盧溪溪水接宣風，四面青山圖畫中。",
            "盡日苦吟吟不足，始知才盡景無窮。"
        ],
        "title": "過雨市二首  其一",
        "id": "347c8e3b-3402-45f7-b65e-94f369f2b1e3"
    },
    {
        "author": "趙蕃",
        "paragraphs": [
            "晴裏看山故自佳，雨邊益覺興無涯。",
            "我家正在千山底，每一看山還自嗟。"
        ],
        "title": "過雨市二首  其二",
        "id": "7daf2913-fb69-4a38-ae59-b9e4c1a13493"
    },
    {
        "author": "趙蕃",
        "paragraphs": [
            "昔者曾看紫柞花，今焉梅謝柳生芽。",
            "無窮甲子隨車轂，有限光陰屬鬢華。"
        ],
        "title": "書雙逕鋪",
        "id": "e966789a-fc66-44fd-9939-62f471ced9f8"
    },
    {
        "author": "趙蕃",
        "paragraphs": [
            "四松離立類巖幽，遮我聊爲半日留。",
            "更恨月明清影夜，不能於此聽颼颼。"
        ],
        "title": "題仁坑鋪",
        "id": "e3e9c86b-fa6f-42fc-8bc1-7cce3bb439b6"
    },
    {
        "author": "趙蕃",
        "paragraphs": [
            "石佛如今果有靈，盡驅昏翳作空青。",
            "松原白石今朝過，雲洞月巖明日經。"
        ],
        "title": "發石佛",
        "id": "2d4281c0-196f-4130-9e89-05a679e5675c"
    },
    {
        "author": "趙蕃",
        "paragraphs": [
            "有竹如椽故可佳，况於竹外隠鷗沙。",
            "不嫌官道多車馬，此地端宜著釣車。"
        ],
        "title": "舒村",
        "id": "5b5b39fa-4329-430f-9d31-e1f7983271f7"
    },
    {
        "author": "趙蕃",
        "paragraphs": [
            "楓林滅沒橘林多，酒戶漁家奈若何。",
            "賸欲與渠論久住，一官老矣尚奔波。"
        ],
        "title": "發豫章後二首  其一",
        "id": "f80853e0-4d48-4aa5-9f1b-954313f0cd0e"
    },
    {
        "author": "趙蕃",
        "paragraphs": [
            "詩成欲賦江山好，政爾多言恐害廉。",
            "只恨十分朝日美，可能身獨負茅簷。"
        ],
        "title": "發豫章後二首  其二",
        "id": "19571af1-64ea-409a-ac43-c51168e09e00"
    },
    {
        "author": "趙蕃",
        "paragraphs": [
            "古木陰中屋數椽，下臨縈折幾山川。",
            "晚來快雨仍新浴，端覺飄飄意欲僊。"
        ],
        "title": "登安仁雲錦驛後挹僊亭三首  其一",
        "id": "0c595c7e-bff6-4d2e-af15-e7d8376d2d5e"
    }
]