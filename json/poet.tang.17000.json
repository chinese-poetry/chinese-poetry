[
    {
        "author": "武元衡",
        "paragraphs": [
            "步搖金翠玉搔頭，傾國傾城勝莫愁。",
            "若逞仙姿遊洛浦，定知神女謝風流。"
        ],
        "title": "贈佳人",
        "id": "12b3652c-fcf4-4109-9fa0-3318b6aa26fb"
    },
    {
        "author": "武元衡",
        "paragraphs": [
            "嘗聞聖主得賢臣，三接能令四海春。",
            "月滿禁垣齋沐夜，清吟屬和更何人。"
        ],
        "title": "休暇日中書相公致齋禁省因以寄贈",
        "id": "1b314252-f4df-4c66-aeb1-545a3950294d"
    },
    {
        "author": "武元衡",
        "paragraphs": [
            "楊柳陰陰細雨晴，殘花落盡見流鶯。",
            "春風一枝吹香夢，夢逐春風到洛城。"
        ],
        "tags": [
            "春天",
            "思乡"
        ],
        "title": "春興",
        "id": "9f088449-9e08-4505-ac55-379919d5f89d"
    },
    {
        "author": "武元衡",
        "paragraphs": [
            "豔歌能起關山恨，紅燭偏凝寒塞情。",
            "況是池塘風雨夜，不堪絲管盡離聲。"
        ],
        "title": "酬裴起居西亭留題",
        "id": "e021303d-f151-47aa-a459-2c7237b84037"
    },
    {
        "author": "武元衡",
        "paragraphs": [
            "江南煙雨塞鴻飛，西府文章謝掾歸。",
            "相送汀州蘭棹晚，菱歌一曲淚霑衣。"
        ],
        "title": "送張侍御赴京",
        "id": "780d5e37-4d28-4b8e-bf85-416afe322d0e"
    },
    {
        "author": "武元衡",
        "paragraphs": [
            "雲帆淼淼巴陵渡，煙樹蒼蒼故郢城。",
            "江上梅花無數落，送君南浦不勝情。"
        ],
        "title": "鄂渚送友",
        "id": "16d39ffc-d7f3-4bf3-b94a-cef47b6cf26c"
    },
    {
        "author": "武元衡",
        "paragraphs": [
            "珠履三千醉不歡，玉人猶苦夜冰寒。",
            "送君偏有無言淚，天下關山行路難。"
        ],
        "title": "送裴戡行軍",
        "id": "5e77fae8-1435-4119-abd0-a25d4091acce"
    },
    {
        "author": "武元衡",
        "paragraphs": [
            "空山搖落三秋暮，螢過疎簾月露團。",
            "寂寞銀燈愁不寐，蕭蕭風竹夜窗寒。"
        ],
        "title": "宿青陽驛",
        "id": "ab1e1eab-9dad-4171-949d-368e33f2f538"
    },
    {
        "author": "武元衡",
        "paragraphs": [
            "赤墀同拜紫泥封，駟牡連徵侍九重。",
            "惟有白鬚張司馬，不言名利尚相從。"
        ],
        "title": "送崔舍人起居",
        "id": "be16d2f7-5775-4dbd-afab-079d1b2ce0c3"
    },
    {
        "author": "武元衡",
        "paragraphs": [
            "芳郊欲別闌干淚，故國難期聚散雲。",
            "分手更逢江驛暮，馬嘶猨叫不堪聞。"
        ],
        "title": "路岐重賦",
        "id": "5d25b2fa-42af-4f96-877b-3df08ad3f523"
    },
    {
        "author": "武元衡",
        "paragraphs": [
            "相如擁傳有光輝，何事闌干淚濕衣。",
            "舊府東山餘妓在，重將歌舞送君歸。"
        ],
        "title": "重送盧三十一起居",
        "id": "228913ce-468d-44fd-8ae2-b6b2cedd301a"
    },
    {
        "author": "武元衡",
        "paragraphs": [
            "漢庭從事五人來，回首疆場獨未回。",
            "今日送君魂斷處，寒雲寥落數株梅。"
        ],
        "title": "送張諫議",
        "id": "61dfa1e6-46f8-4644-8824-89f9be332363"
    },
    {
        "author": "武元衡",
        "paragraphs": [
            "五侯門館百花繁，紅燭搖風白雪翻。",
            "不似鳳皇池畔見，飄揚今隔上林園。"
        ],
        "title": "同諸公夜讌監軍翫花之作",
        "id": "2c929045-3fd4-449c-8f6d-eb8da3b1642a"
    },
    {
        "author": "武元衡",
        "paragraphs": [
            "晨趨禁掖暮郊園，松桂蒼蒼煙露繁。",
            "明月上時羣動息，雪峰高處正當軒。"
        ],
        "title": "郊居寓目偶題",
        "id": "7bc60095-c6ed-417f-9b0c-6675900cab51"
    },
    {
        "author": "武元衡",
        "paragraphs": [
            "悠悠風斾繞山川，山驛空濛雨似煙。",
            "路半嘉陵頭已白，蜀門西上更青天。"
        ],
        "title": "題嘉陵驛",
        "id": "ccefee74-c9b6-4cea-9212-23e71dc8f7d7"
    },
    {
        "author": "武元衡",
        "paragraphs": [
            "望鄉臺上秦人在，學射山中杜魄哀。",
            "落日河橋千騎別，春風寂寞斾旌迴。"
        ],
        "title": "送柳郎中裴起居",
        "id": "6f5035f5-5dc6-4915-beb3-86dc32784590"
    },
    {
        "author": "武元衡",
        "paragraphs": [
            "黃花丹葉滿江城，暫愛江頭風景清。",
            "閑步欲舒山野性，貔貅不許獨行人。"
        ],
        "title": "秋日出遊偶作",
        "id": "24c0ca77-5a28-4a38-a773-6b5d9ef9f6db"
    },
    {
        "author": "武元衡",
        "paragraphs": [
            "三年同看錦城花，銀燭連宵照綺霞。",
            "報國從來先意氣，臨岐不用重咨嗟。"
        ],
        "title": "夏夜餞裴行軍赴朝命",
        "id": "a56eb8bb-1b57-4106-a3a6-34be16282ea3"
    },
    {
        "author": "武元衡",
        "paragraphs": [
            "柳暗花明池上山，高樓歌酒換離顏。",
            "他時欲寄相思字，何處黃雲是隴間。"
        ],
        "title": "摩訶池送李侍御之鳳翔",
        "id": "d4103b07-1372-436a-aa34-df797cda442a"
    },
    {
        "author": "武元衡",
        "paragraphs": [
            "商山路接玉山深，古木蒼然盡合陰。",
            "會府登筵君最少，江城秋至肯驚心。"
        ],
        "title": "送魏正則擢第歸江陵",
        "id": "3aa141c1-cabe-4dc5-9031-b47077b558e8"
    },
    {
        "author": "武元衡",
        "paragraphs": [
            "登高望遠自傷情，柳發花開映古城。",
            "全盛已隨流水去，黃鸝空囀舊春聲。"
        ],
        "title": "登闔閭古城",
        "id": "5e485d65-f956-4ddf-a7bd-de1ff08bf0cc"
    },
    {
        "author": "武元衡",
        "paragraphs": [
            "北風吹雪暮蕭蕭，問法尋僧上界遙。",
            "臨水手持筇竹杖，逢君不語指芭蕉。"
        ],
        "title": "尋三藏上人",
        "id": "de9b3ef9-0389-4a01-8808-0200895b53f6"
    },
    {
        "author": "武元衡",
        "paragraphs": [
            "身依泉壑將時背，路入煙蘿得地深。",
            "終歲不知城郭事，手栽林竹盡成陰。"
        ],
        "title": "山居",
        "id": "fa4fc547-36e8-46ae-a781-b0fed35cdc7c"
    },
    {
        "author": "武元衡",
        "paragraphs": [
            "手種茱萸舊井傍，幾迴春露又秋霜。",
            "今來獨向秦中見，攀折無時不斷腸。"
        ],
        "title": "長安賊中寄題江南所居茱萸樹",
        "id": "179f095e-a959-4adf-8a40-355d5ae9b8f0"
    },
    {
        "author": "武元衡",
        "paragraphs": [
            "桃源在在阻風塵，世事悠悠又遇春。",
            "雨滴閑堦清夜久，焚香偏憶白雲人。"
        ],
        "title": "春齋夜雨憶郭通微",
        "id": "9c7e8d3d-9702-48fa-86a7-24e967ecd386"
    },
    {
        "author": "武元衡",
        "paragraphs": [
            "灞滻別離腸已斷，江山迢遰信仍稀。",
            "送君偏下臨岐淚，家在南州身未歸。"
        ],
        "title": "送嚴秀才",
        "id": "32229d8a-92c7-48ca-bf6a-6c255154d6dc"
    },
    {
        "author": "武元衡",
        "paragraphs": [
            "千株桃杏參差發，想見花時人却愁。",
            "曾忝陸機琴酒會，春亭惟願一淹留。"
        ],
        "title": "春日酬熊執易南亭花發見贈",
        "id": "4cb1c6ec-1139-46a6-a563-3d741797da80"
    },
    {
        "author": "武元衡",
        "paragraphs": [
            "廣庭飛雪對愁人，寒谷由來不悟春。",
            "却笑山陰乘興夜，何如今日戴家鄰。"
        ],
        "title": "中春亭雪夜寄西隣韓李二舍人",
        "id": "0433d021-c243-4fb2-abbf-9ff7bf21dfe0"
    },
    {
        "author": "武元衡",
        "paragraphs": [
            "風入昭陽池館秋，片雲孤鶴兩難留。",
            "明朝獨向青山郭，唯有蟬聲催白頭。"
        ],
        "title": "立秋日與陸華原於縣界南館送鄒十八",
        "id": "7f8f3438-0a72-42cb-8c01-d17f52cf096e"
    },
    {
        "author": "武元衡",
        "paragraphs": [
            "青門幾度霑襟淚，併在東林雪外峰。",
            "今日重煩相憶處，春光知繞鳳池濃。"
        ],
        "title": "酬韋胄曹登天長寺上方見寄",
        "id": "f360aa48-666e-415d-a273-847e775c1176"
    },
    {
        "author": "武元衡",
        "paragraphs": [
            "青青南陌柳如絲，柳色鶯聲晚日遲。",
            "何處最傷遊客思，春風三月落花時。"
        ],
        "title": "陌上暮春",
        "id": "e249f461-e5db-4406-a638-3b435663eb77"
    },
    {
        "author": "武元衡",
        "paragraphs": [
            "飛花寂寂燕雙雙，南客衡門對楚江。",
            "惆悵管弦何處發，春風吹到讀書窗。"
        ],
        "title": "春日偶作",
        "id": "21cd5e27-2efa-47f5-8a91-767adea389f4"
    },
    {
        "author": "武元衡",
        "paragraphs": [
            "柳色千家與萬家，輕風細雨落殘花。",
            "數枝瓊玉無由見，空掩柴扉度歲華。"
        ],
        "title": "春暮寄杜嘉興昆弟",
        "id": "713c0702-37ca-423b-af84-4867a96648c3"
    },
    {
        "author": "武元衡",
        "paragraphs": [
            "暮濤凝雪長淮水，細雨飛梅五月天。",
            "行子不須愁夜泊，綠楊多處有人煙。"
        ],
        "title": "渡淮",
        "id": "bf0b1a1f-1756-4089-b981-fce29447d128"
    },
    {
        "author": "武元衡",
        "paragraphs": [
            "梨花落盡柳花時，庭樹流鶯日過遲。",
            "幾度相思不相見，春風何處有佳期。"
        ],
        "title": "與崔十五同訪裴校書不遇",
        "id": "3a7238a5-6a40-493c-be9f-eaa771ab5d1e"
    },
    {
        "author": "武元衡",
        "paragraphs": [
            "士衡兄弟舊齊名，還似當年在洛城。",
            "聞說重門方隱相，古槐高柳夏陰清。"
        ],
        "title": "夏日寄陸三達陸四逢幷王念八仲周",
        "id": "426adf2d-8473-4abc-8705-b7e78a7096b2"
    },
    {
        "author": "武元衡",
        "paragraphs": [
            "木落風高天宇開，秋原一望思悠哉。",
            "邊城今少射鵰騎，連鴈嗷嗷何處來。"
        ],
        "title": "秋原寓目",
        "id": "ab1a164e-f393-42d9-a7d4-a46d65ca3d4e"
    },
    {
        "author": "武元衡",
        "paragraphs": [
            "林鶯一哢四時春，蟬翼羅衣白玉人。",
            "曾逐使君歌舞地，清聲長嘯翠眉顰。"
        ],
        "title": "贈歌人",
        "id": "8262ad50-0a33-4ccf-a513-262bc9be6849"
    },
    {
        "author": "武元衡",
        "paragraphs": [
            "武陵源在朗江東，流水飛花仙洞中。",
            "莫問阮郎千古事，綠楊深處翠霞空。"
        ],
        "title": "同苗郎中送嚴侍御赴黔中因訪仙源之事",
        "id": "84801294-c15b-4d91-87a3-195c19b0fd6e"
    },
    {
        "author": "武元衡",
        "paragraphs": [
            "山川不記何年別，城郭應非昔所經。",
            "欲駐征車終日望，天河雲雨晦冥冥。"
        ],
        "title": "使次盤豆驛望永樂縣",
        "id": "b9d4da7d-6233-4720-8041-6fc3dcb806b9"
    },
    {
        "author": "武元衡",
        "paragraphs": [
            "秋山寂寂秋水清，寒郊木葉飛無聲。",
            "王子白雲仙去久，洛濱行路夜吹笙。"
        ],
        "title": "緱山道中口號",
        "id": "5e30f274-4e0e-407c-856c-f2e06f5314cd"
    },
    {
        "author": "武元衡",
        "paragraphs": [
            "邊城歲暮望鄉關，身逐戎旌未得還。",
            "欲別臨岐無限淚，故園花發寄君攀。"
        ],
        "title": "歲暮送舍人",
        "id": "3fabac5b-0b26-4589-b7d1-2703e951ec57"
    },
    {
        "author": "武元衡",
        "paragraphs": [
            "三月楊花飛滿空，飄颻十里雪如風。",
            "不知何處香醪熟，願醉佳園芳樹中。"
        ],
        "title": "寓興呈崔員外諸公",
        "id": "56815b0d-af85-402c-965c-34eb4b83c349"
    },
    {
        "author": "武元衡",
        "paragraphs": [
            "胡兒吹角漢城頭，月皎霜寒大漠秋。",
            "三奏未終天便曉，何人不起望鄉愁。"
        ],
        "title": "單于曉角",
        "id": "14d0f60f-8688-41c2-b400-273e05445960"
    },
    {
        "author": "武元衡",
        "paragraphs": [
            "何處金笳月裏悲，悠悠邊客夢先知。",
            "單于城下關山曲，今日中原總解吹。"
        ],
        "title": "汴河聞笳",
        "id": "7f1d6e6d-f175-4bf9-a497-67fcdb883b74"
    },
    {
        "author": "武元衡",
        "paragraphs": [
            "東風河外五城喧，南客征袍滿淚痕。",
            "愁至獨登高處望，藹然雲樹重傷魂。"
        ],
        "title": "塞上春懷",
        "id": "0cad40c5-7a28-4b23-a498-172f22ca59ef"
    },
    {
        "author": "武元衡",
        "paragraphs": [
            "南依劉表北劉琨，征戰年年簫鼓喧。",
            "雲雨一乖千萬里，長城秋月洞庭猨。"
        ],
        "tags": [
            "洞庭湖"
        ],
        "title": "塞外月夜寄荆南熊侍御",
        "id": "3af11b19-37ad-40b2-a3c6-220ce5c9661a"
    },
    {
        "author": "武元衡",
        "paragraphs": [
            "單于南去善陽關，身逐歸雲到處閑。",
            "曾是五年蓮府客，每聞胡虜哭陰山。"
        ],
        "title": "單于罷戰却歸題善陽館",
        "id": "42966dbe-63b5-42b8-a5f9-9f357dd48fc0"
    },
    {
        "author": "武元衡",
        "paragraphs": [
            "孤雲永日自徘徊，巖館蒼蒼遍綠苔。",
            "望苑忽驚新詔下，綵鸞歸處玉籠開。"
        ],
        "title": "韋常侍以賓客致仕同諸公題壁",
        "id": "c26a02fa-e19c-442d-993e-810d06d3f345"
    },
    {
        "author": "武元衡",
        "paragraphs": [
            "玉殿笙歌漢帝愁，鸞龍儼駕望瀛洲。",
            "黃金化盡方士死，青天欲上無緣由。"
        ],
        "title": "學仙難",
        "id": "c0608acf-1273-4b33-a4ef-75432cbc542f"
    },
    {
        "author": "武元衡",
        "paragraphs": [
            "琪樹芊芊玉蘂新，洞宮長閉綵霞春。",
            "日暮落英鋪地雪，獻花應過九天人。"
        ],
        "title": "唐昌觀玉蘂花",
        "id": "68a0ab81-87c5-4af5-a27a-9c6032f35b21"
    },
    {
        "author": "武元衡",
        "paragraphs": [
            "寥寥蘭臺曉夢驚，綠林殘月思孤鶯。",
            "猶疑蜀魄千年恨，化作寃禽萬囀聲。"
        ],
        "title": "春曉聞鶯",
        "id": "d7b2cf6c-d8c3-4e6f-99e0-9fa24dc3a111"
    },
    {
        "author": "武元衡",
        "paragraphs": [
            "衡門寥落歲陰窮，露濕莓苔葉厭風。",
            "聞道今宵阮家會，竹林明月七人同。"
        ],
        "title": "聞嚴祕書與正字及諸客夜會因寄",
        "id": "0d2b82b1-d43a-490c-aaca-cda5b53f87e3"
    },
    {
        "author": "武元衡",
        "paragraphs": [
            "名高折桂方年少，心苦爲文命未通。",
            "聞說東堂今有待，飛鳴何處及春風。"
        ],
        "title": "戲贈韓二秀才",
        "id": "2d20674e-0477-4f34-b9c0-5e0035b0de1a"
    },
    {
        "author": "武元衡",
        "paragraphs": [
            "聞說庭花發暮春，長安才子看須頻。",
            "花開花落無人見，借問何人是主人。"
        ],
        "title": "聞王仲周所居牡丹花發因戲贈",
        "id": "d44dcb5d-8d29-4df0-8df3-7ede18b32157"
    },
    {
        "author": "武元衡",
        "paragraphs": [
            "王昌家直在城東，落盡庭花昨夜風。",
            "高興不辭千日醉，隨君走馬向新豐。"
        ],
        "title": "酬王十八見招",
        "id": "396222af-6881-4647-8a15-89bc112edccf"
    },
    {
        "author": "武元衡",
        "paragraphs": [
            "麻衣如雪一枝梅，笑掩微妝入夢來。",
            "若到越溪逢越女，紅蓮池裏白蓮開。"
        ],
        "title": "贈道者",
        "id": "8a707722-b597-4d05-ab3b-b8b417a6607a"
    },
    {
        "author": "武元衡",
        "paragraphs": [
            "紅燭芳筵惜夜分，歌樓管咽思難聞。",
            "早知怨別人間世，不下青山老白雲。"
        ],
        "title": "重送白將軍",
        "id": "50ec944a-86b4-4da6-9044-11805b384ebd"
    },
    {
        "author": "武元衡",
        "paragraphs": [
            "落英飄蘂雪紛紛，啼鳥如悲霍冠軍。",
            "逝水不迴弦管絕，玉樓迢遰鎖浮雲。"
        ],
        "title": "和李丞題李將軍林園",
        "id": "9113a4ff-cf7f-43d4-b9e0-3afcd64ae623"
    },
    {
        "author": "武元衡",
        "paragraphs": [
            "春風簫管怨津樓，三奏行人醉不留。",
            "別後相思江上岸，落花飛處杜鵑愁。"
        ],
        "title": "同張惟送霍總",
        "id": "2dcc415e-5b0e-4fc1-9ed5-2138a36a0859"
    },
    {
        "author": "武元衡",
        "paragraphs": [
            "三十年前會府同，紅顏銷盡兩成翁。",
            "別淚共將何處灑，錦江南渡足春風。"
        ],
        "title": "贈別崔起居",
        "id": "e303e0c4-2c11-4a79-aa5e-42c35340f111"
    },
    {
        "author": "武元衡",
        "paragraphs": [
            "山川百戰古刀州，龍節來分聖主憂。",
            "靜守化條無一事，春風獨上望京樓。"
        ],
        "title": "春日偶題",
        "id": "0383d7f2-5f68-4f59-b0b6-9bc78141ac8d"
    },
    {
        "author": "武元衡",
        "paragraphs": [
            "月上重樓絲管秋，佳人夜唱古梁州。",
            "滿堂誰是知音者，不惜千金與莫愁。"
        ],
        "title": "聽歌",
        "id": "3f9b8c66-73e1-4e8e-bf47-b86227d04865"
    },
    {
        "author": "武元衡",
        "paragraphs": [
            "相逢異縣蹉跎意，無復少年容易歡。",
            "桃李美人攀折盡，何如松柏四時寒。"
        ],
        "title": "酬韋胄曹",
        "id": "c8f03f75-1b1a-4b4c-89d8-838c23527d7d"
    },
    {
        "author": "武元衡",
        "paragraphs": [
            "芳草落花明月榭，朝雲暮雨錦城春。",
            "莫愁紅豔風前散，自有青蛾鏡裏人。"
        ],
        "title": "同幕府夜宴惜花",
        "id": "ae6fed07-a7f9-4283-b5c8-1d330730630f"
    },
    {
        "author": "武元衡",
        "paragraphs": [
            "洛陽佳麗本神仙，冰雪顏容桃李年。",
            "心愛阮郎留不住，獨將珠淚濕紅鉛。"
        ],
        "title": "代佳人贈張郎中",
        "id": "36140ae0-9376-4462-bdcf-89497be3482e"
    },
    {
        "author": "武元衡",
        "paragraphs": [
            "來時聖主假光輝，心恃朝恩計日歸。",
            "誰料忽成雲雨別，獨將邊淚灑戎衣。"
        ],
        "title": "餞裴行軍赴朝命",
        "id": "3276545b-c16b-4f60-a05a-890a32a2f989"
    },
    {
        "author": "武元衡",
        "paragraphs": [
            "昔年曾逐漢征東，三授兵符百戰中。",
            "力保山河嗟下世，秋風牢落故營空。"
        ],
        "title": "秋日經潼關感寓",
        "id": "599f85c6-76cb-4af5-bc51-67b9c36b2ab4"
    },
    {
        "author": "武元衡",
        "paragraphs": [
            "仙歌靜轉玉簫催，疑是流鶯禁苑來。",
            "他日相思夢巫峽，莫敎雲雨晦陽臺。"
        ],
        "title": "贈歌人",
        "id": "e2fe3516-46f7-4dfd-a920-81ea1183946c"
    },
    {
        "author": "武元衡",
        "paragraphs": [
            "萬里楓江偶問程，青苔壁上故人名。",
            "悠悠身世限南北，一別十年空復情。"
        ],
        "title": "見郭侍郎題壁",
        "id": "0f4b11ce-41f7-4601-bf8c-8b71fdffbd85"
    },
    {
        "author": "李吉甫",
        "paragraphs": [
            "淮海同三入，樞衡過六年。",
            "廟齋兢永夕，書府會羣仙。",
            "粉壁連霜曙，冰池對月圓。",
            "歲時憂裏換，鐘漏靜中傳。",
            "蓬髮顏空老，松心契獨全。",
            "贈言因傅說，垂訓在三篇。"
        ],
        "title": "癸巳歲吉甫圜丘攝事合於中書後閣宿齋常負忝媿移止於集賢院會門下相公以七言垂寄亦有所酬短章絕韻不足抒意因敘所懷奉寄相公兼呈集賢院諸學士",
        "id": "44ed1bc9-3783-42a6-bc48-82485dbb977f"
    },
    {
        "author": "李吉甫",
        "paragraphs": [
            "結構非華宇，登臨似古原。",
            "僻殊蕭相宅，蕪勝邵平園。",
            "避暑依南廡，追涼在北軒。",
            "煙霞霄外靜，草露月中繁。",
            "鵲繞驚還止，蟲吟思不喧。",
            "懷君欲有贈，宿昔貴忘言。"
        ],
        "title": "夏夜北園即事寄門下武相公",
        "id": "2ed7ffff-815f-4eb6-a6c6-889e3c0f5726"
    },
    {
        "author": "李吉甫",
        "paragraphs": [
            "小園休沐暇，暫與故山期。",
            "樹杪懸丹棗，苔陰落紫梨。",
            "舞叢新菊徧，繞格古藤垂。",
            "受露紅蘭晚，迎霜白薤肥。",
            "上公留鳳沼，冠劒侍清祠。",
            "應念端居者，長慙補衮詩。"
        ],
        "title": "九日小園獨謠贈門下武相公",
        "id": "fe5c016a-8068-4c6c-884c-673000384992"
    },
    {
        "author": "李吉甫",
        "paragraphs": [
            "龍門南岳盡伊原，草樹人煙目所存。",
            "正是北州梨棗熟，夢魂秋日到郊園。"
        ],
        "title": "懷伊川賦",
        "id": "7fdc955d-2299-4c7f-b87a-70debfcda2cf"
    },
    {
        "author": "鄭絪",
        "paragraphs": [
            "高閣安仁省，名園廣武廬。",
            "沐蘭朝太一，種竹詠華胥。",
            "禁靜疎鐘徹，庭開爽韻虛。",
            "洪鈞齊萬物，縹帙整羣書。",
            "寒露滋新菊，秋風落故蕖。",
            "同懷不同賞，幽意竟何如。"
        ],
        "title": "奉和武相公省中宿齋酬李相公見寄",
        "id": "8e108a00-ae84-4160-8ff3-5248a1e5613d"
    },
    {
        "author": "鄭絪",
        "paragraphs": [
            "霜鐘初應律，寂寂出重林。",
            "拂水宜清聽，凌空散逈音。",
            "舂容時未歇，搖曳夜方深。",
            "月下和虛籟，風前間遠砧。",
            "淨兼寒漏徹，閑畏曙更侵。",
            "遙想千山外，泠泠何處尋。"
        ],
        "title": "寒夜聞霜鐘",
        "id": "09b66e08-96ee-4d27-ad2f-0df7aab9bff8"
    },
    {
        "author": "鄭絪",
        "paragraphs": [
            "中年偶逐鴛鸞侶，弱歲多從麋鹿羣。",
            "紫閣道流今不見，紅樓禪客早曾聞。",
            "松齋月朗星初散，苔砌霜繁夜欲分。",
            "一覽綵牋佳句滿，何人更詠惠休文。"
        ],
        "title": "奉酬宣上人九月十五日東亭望月見贈因懷紫閣舊遊",
        "id": "065ec845-0d17-47f0-92ff-9b433fa200d7"
    },
    {
        "author": "鄭絪",
        "paragraphs": [
            "簪茱泛菊俯平阡，飲過三杯却惘然。",
            "十歲此辰同醉友，登高各處已三年。"
        ],
        "title": "九日登高懷邵二",
        "id": "f7973e61-9631-48b9-853d-839a9b51da9c"
    },
    {
        "author": "鄭絪",
        "paragraphs": [
            "於穆時文，受天明命。",
            "允恭玄默，化成理定。",
            "出震嗣德，應乾傳聖。",
            "猗歟緝熙，千億流慶。"
        ],
        "title": "享太廟樂章",
        "id": "f4c9fd5b-7d00-4a57-9799-f255cf4c34ea"
    },
    {
        "author": "鄭絪",
        "paragraphs": [
            "情人共惆悵，良友不同遊。"
        ],
        "title": "句",
        "id": "1f99ba34-200a-466e-85e8-db551714528c"
    },
    {
        "author": "鄭餘慶",
        "paragraphs": [
            "紫氛隨馬處，黃閣駐車情。",
            "嵌壑驚山勢，周灘戀水聲。",
            "地分三蜀限，關志百牢名。",
            "琬琰攀酬郢，微言鼎飪情。"
        ],
        "title": "和黃門相公詔還題石門洞",
        "id": "48c02ec1-d54a-4a91-8e03-e7e37e7c02d8"
    },
    {
        "author": "鄭餘慶",
        "paragraphs": [
            "開邸除暴，時邁勛尊。",
            "三元告命，四極駿奔。",
            "金枝翠葉，輝燭瑤琨。",
            "象德億載，貽慶湯孫。"
        ],
        "title": "享太廟樂章",
        "id": "59d4fa99-b2bd-4cfa-88a7-3e43888a9173"
    },
    {
        "author": "趙宗儒",
        "paragraphs": [
            "益部恩輝降，同榮漢相還。",
            "韶芳滿歸路，軒騎出重關。",
            "望日朝天闕，披雲過蜀山。",
            "更題風雅韻，永絕翠嵓間。"
        ],
        "title": "和黃門武相公詔還題石門洞",
        "id": "84c837f5-7ccb-4252-8592-d509e7792ced"
    },
    {
        "author": "柳公綽",
        "paragraphs": [
            "此夜年年月，偏宜此地逢。",
            "近看江水淺，遙辨雪山重。",
            "萬井金花肅，千林玉露濃。",
            "不唯樓上思，飛蓋亦陪從。"
        ],
        "title": "和武相公錦樓翫月得濃字",
        "id": "672a206d-370a-4d5a-ad33-fe74689475ba"
    },
    {
        "author": "柳公綽",
        "paragraphs": [
            "一出西城第二橋，兩邊山木晚蕭蕭。",
            "井花淨洗行人耳，留聽溪聲入夜潮。"
        ],
        "title": "題梓州牛頭寺",
        "id": "88cfcd1d-7f8b-48ce-bd8a-f8b24f96b06c"
    },
    {
        "author": "柳公綽",
        "paragraphs": [
            "桃源千里遠，花洞四時春。",
            "中有含真客，長爲不死人。",
            "松高枝葉茂，鶴老羽毛新。",
            "莫遣同籬槿，朝榮暮化塵。"
        ],
        "title": "贈毛仙翁",
        "id": "33aca5e5-8e74-4ba9-8ba1-cc083d6f93f5"
    },
    {
        "author": "張正一",
        "paragraphs": [
            "高秋今夜月，皓色正蒼蒼。",
            "遠水澄如練，孤鴻逈帶霜。",
            "旅人方積思，繁宿稍沈光。",
            "朱檻叨陪賞，尤宜清漏長。"
        ],
        "title": "和武相公中秋錦樓翫月得蒼字",
        "id": "1b9d00c7-3128-4bee-b338-2d354d51c002"
    },
    {
        "author": "徐放",
        "paragraphs": [
            "玉露中秋夜，金波碧落開。",
            "鵲驚初泛濫，鴻思共裴回。",
            "遠月清光徧，高空爽氣來。",
            "此時陪永望，更得上燕臺。"
        ],
        "title": "奉和武相公中秋錦樓翫月得來字",
        "id": "d1647555-1944-4bdb-9515-7ab825db789b"
    },
    {
        "author": "崔備",
        "paragraphs": [
            "清景同千里，寒光盡一年。",
            "竟天多鴈過，通夕少人眠。",
            "照別江樓上，添愁野帳前。",
            "隋侯恩未報，猶有夜珠圓。"
        ],
        "title": "和武相公中秋錦樓翫月 一",
        "id": "26812d7f-e7f0-4936-be69-3dc2cf0bc0c8"
    },
    {
        "author": "崔備",
        "paragraphs": [
            "四時皆有月，一夜獨當秋。",
            "照耀初含露，裴回正滿樓。",
            "遙連雪山淨，逈入錦江流。",
            "願以清光末，年年許從遊。"
        ],
        "title": "和武相公中秋錦樓翫月 二",
        "id": "80e7683d-5fdb-4cb6-96a0-c6fe3caac9fd"
    },
    {
        "author": "崔備",
        "paragraphs": [
            "賓閣玳筵開，通宵遞玉杯。",
            "塵隨歌扇起，雪逐舞衣迴。",
            "剪燭清光發，添香煖氣來。",
            "令君敦宿好，更爲一裴回。"
        ],
        "title": "奉陪武相公西亭夜宴陸郎中",
        "id": "ded1278e-fc9c-4144-a9b8-909dedc80ed1"
    },
    {
        "author": "崔備",
        "paragraphs": [
            "偏郡隔雲岑，迴溪路更深。",
            "少留攀桂樹，長渴望梅林。",
            "野筍資公膳，山花慰客心。",
            "別來無信息，可謂井瓶沈。"
        ],
        "title": "清溪路中寄諸公",
        "id": "7f96292d-2984-443f-bf6e-bf8d9a0bca98"
    },
    {
        "author": "崔備",
        "paragraphs": [
            "典籍開書府，恩榮避鼎司。",
            "郊丘資有事，齋戒守無爲。",
            "宿霧蒙瓊樹，餘香覆玉墀。",
            "進經逢乙夜，展禮值明時。",
            "勳共山河列，名同竹帛垂。",
            "年年佐堯舜，相與致雍熙。"
        ],
        "title": "奉酬中書相公至日圜丘行事合於中書宿直移止於集賢院敘情見寄之什",
        "id": "7535fc40-4a58-4d17-8a62-49ec015d16e5"
    },
    {
        "author": "崔備",
        "paragraphs": [
            "松竹去名嶽，衡茅思舊居。",
            "山君水上印，天女月中書。",
            "舊秩芸香在，空匳藥氣餘。",
            "褐衣寬易攬，白髮少難梳。",
            "病柳傷摧折，殘花惜掃除。",
            "憶巢同倦鳥，避網甚跳魚。",
            "阮巷慚交絕，商嵓愧跡疎。",
            "與君非宦侶，何日共樵漁。"
        ],
        "title": "使院憶山中道侶兼懷李約",
        "id": "69326a4a-873d-48a0-aa55-4b0100b4dbe9"
    },
    {
        "author": "蕭祜",
        "paragraphs": [
            "弘閣陳芳宴，佳賓此會難。",
            "交逢貴日重，醉得少時歡。",
            "舒黛凝歌思，求音足筆端。",
            "一聞清佩動，珠玉夜珊珊。"
        ],
        "title": "奉陪武相公西亭夜[宴]陸郎中",
        "id": "81b16cce-4a73-4c69-9ce0-2064143e3f13"
    },
    {
        "author": "蕭祜",
        "paragraphs": [
            "西山高高何所如，上有古昔真人居。",
            "嶔崖巨石自成室，其下磅礴含清虛。",
            "我來斯邑訪遺迹，乃遇沈生躭載籍。",
            "沈生爲政哀惸[嫠]，又能索隱探靈奇。",
            "欣然向我話佳境，與我崎嶇到山頂。",
            "甘瓜剖綠出寒泉，碧甌浮花酌春茗。",
            "嚼瓜啜茗身清涼，汗消絺綌如迎霜。",
            "胡爲空山百草花，倏爾籩豆肆我旁。",
            "始驚知周無小大，力寡多方驗斯在。",
            "妙用騰聲冠蓋間，勝遊恣意煙霞外。",
            "故碑石像凡幾年，雲鬱雨霏生綠煙。",
            "我知遊此多靈仙，縹緲月中飛下天。",
            "天風微微夕露委，松梢颼颼曉聲起。",
            "鳳去空遺簫管音，星翻寥落銀河水。",
            "勸君學道此時來，結茅獨宿何遼哉。",
            "齋心玄默感靈衛，必見鸞鶴相裴回。",
            "我愛崇山雙劒北，峰如人首拄天黑。",
            "羣仙傴僂勢奔走，壯若歸尊趨有德。",
            "半巖有洞頂有池，出入靈怪潛蛟螭。",
            "我去不得晝夜思，夢遊曾信南風吹。",
            "南風吹我到林嶺，故國不見秦天逈。",
            "山花名藥撲地香，月色泉聲洞心冷。",
            "蔭松散髮逢異人，寂寞曠然口不言。",
            "道陵公遠莫能識，髮短耳長誰獨存。",
            "司農驚覺忽惆悵，可惜所遊俱是妄。",
            "蘊懷耿耿誰與言，直至今來意通形神開。",
            "擁傳又恨斜陽催，一丘人境尚堪戀，何況海上金銀臺。"
        ],
        "title": "遊石堂觀",
        "id": "7c0b2801-38db-4c5a-95c1-9a8f1a65a1b9"
    },
    {
        "author": "王良士",
        "paragraphs": [
            "芳氣襲猗蘭，青雲展舊歡。",
            "仙來紅燭下，花發綵毫端。",
            "海嶽期方遠，松筠歲正寒。",
            "仍聞言贈處，一字重琅玕。"
        ],
        "title": "奉陪武相公西亭夜宴陸郎中",
        "id": "2e1dec45-4d55-43be-a12d-fe17aeee05b8"
    },
    {
        "author": "王良士",
        "paragraphs": [
            "抗殿疏龍首，高高接上玄。",
            "節當南至日，星是北辰天。",
            "寶戟羅仙仗，金爐引御煙。",
            "霏微雙闕麗，容曳九門連。",
            "拂曙祥光滿，分晴瑞色鮮。",
            "一陽今在曆，生植仰陶甄。"
        ],
        "title": "南至日隔霜仗望含元殿爐煙",
        "id": "62e9f763-eff2-4c64-bfcf-e343f318082c"
    },
    {
        "author": "獨孤實",
        "paragraphs": [
            "仙郎膺上才，夜宴接三台。",
            "燭引銀河轉，花連錦帳開。",
            "靜看歌扇舉，不覺舞腰回。",
            "寥落東方曙，無辭盡玉杯。"
        ],
        "title": "奉陪武相公西亭夜宴陸郎中",
        "id": "2d340e52-7750-4d46-a3d8-cc0afcdeead2"
    },
    {
        "author": "盧士政",
        "paragraphs": [
            "華堂良宴開，星使自天來。",
            "舞轉朱絲逐，歌餘素扇回。",
            "水光凌曲檻，夜色靄高臺。",
            "不在賓階末，何由接上台。"
        ],
        "title": "奉陪武相公西亭夜宴陸郎中",
        "id": "0d37fc42-ae4e-40c3-930a-e1f645a78493"
    },
    {
        "author": "于敖",
        "paragraphs": [
            "玉繩河漢曉縱橫，萬籟潛收鶯獨鳴。",
            "能將百囀清心骨，寧止閑窗夢不成。"
        ],
        "title": "聞鶯",
        "id": "0eb43102-8924-4e6d-a2f8-7304c15df2df"
    },
    {
        "author": "皇甫鏞",
        "paragraphs": [
            "華館沈沈曙境清，伯勞初囀月微明。",
            "不知台座宵吟久，猶向花窗驚夢聲。"
        ],
        "title": "和武相公聞鶯",
        "id": "d13cbe7c-4d3e-4ca5-8913-9e71a3de0a7c"
    },
    {
        "author": "顏粲",
        "paragraphs": [
            "悲秋將歲晚，繁露已成霜。",
            "徧渚蘆先白，霑籬菊自黃。",
            "應鐘鳴遠寺，擁雁度三湘。",
            "氣逼襦衣薄，寒侵宵夢長。",
            "滿庭添月色，拂水斂荷香。",
            "獨念蓬門下，窮年在一方。"
        ],
        "title": "白露爲霜",
        "id": "15d66ae7-0b76-4946-be9d-6f6e053cd9f7"
    },
    {
        "author": "顏粲",
        "paragraphs": [
            "有客陳兵畫，功成欲霸吳。",
            "玉顏承將略，金鈿指軍符。",
            "轉佩風雲暗，鳴鼙錦繡趨。",
            "雪花頻落粉，香汗盡流珠。",
            "掩笑誰干令，嚴刑必用誅。",
            "至今孫子術，猶可靜邊隅。"
        ],
        "title": "吳宮敎美人戰",
        "id": "9a912702-845a-4342-a933-c304a12c956a"
    },
    {
        "author": "徐敞",
        "paragraphs": [
            "遙夜淮彌淨，浮空月正明。",
            "虛無含氣白，凝澹暎波清。",
            "見底深還淺，居高缺復盈。",
            "處柔知坎德，持潔表陰精。",
            "利物功難並，和光道已成。",
            "安流方利涉，應鑒此時情。"
        ],
        "title": "月暎清淮流",
        "id": "9bab503a-923c-48d1-b22d-9002d3828eb7"
    },
    {
        "author": "徐敞",
        "paragraphs": [
            "浮光上東洛，楊彩滿圓靈。",
            "明滅淪江水，盈虛逐砌蓂。",
            "不分沙岸白，偏照海山清。",
            "練色臨窗牖，蟾光靄戶庭。",
            "成輪疑璧影，初魄類弓形。",
            "遠近凝清質，娟娟出衆星。"
        ],
        "title": "圓靈水鏡",
        "id": "fa7c671f-a287-48ca-b682-88f0b3a52f5f"
    },
    {
        "author": "徐敞",
        "paragraphs": [
            "迎冬小雪至，應節晚虹藏。",
            "玉氣徒成象，星精不散光。",
            "美人初比色，飛鳥罷呈祥。",
            "石澗收晴影，天津失彩梁。",
            "霏霏空暮雨，杳杳暎殘陽。",
            "舒卷應時令，因知聖曆長。"
        ],
        "title": "虹藏不見",
        "id": "fc1ccfae-5091-4e0a-9b84-2e2cdecd6f78"
    },
    {
        "author": "徐敞",
        "paragraphs": [
            "早寒青女至，零露結爲霜。",
            "入夜飛清景，凌晨積素光。",
            "駟星初皙皙，葭菼復蒼蒼。",
            "色冒沙灘白，威加木葉黃。",
            "鮮輝襲紈扇，殺氣掩干將。",
            "葛屨那堪履，徒令君子傷。"
        ],
        "title": "白露爲霜",
        "id": "9cc0df2b-7f6a-49a4-845a-256909e1640f"
    },
    {
        "author": "徐敞",
        "paragraphs": [
            "武帝貴長生，延年餌玉英。",
            "銅盤貯珠露，仙掌抗金莖。",
            "拂曙氛埃斂，凌空沆瀣清。",
            "岧嶤捧瑞氣，巃嵸出宮城。",
            "勢入浮雲聳，形標霽色明。",
            "大君當御宇，何必去蓬瀛。"
        ],
        "title": "賦得金莖露",
        "id": "f0e11484-7829-42a7-9ba1-fef44fd90e8c"
    },
    {
        "author": "張聿",
        "paragraphs": [
            "鳳池開月鏡，清瑩寫寥天。",
            "影散微波上，光含片玉懸。",
            "菱花凝泛灧，桂樹暎清鮮。",
            "樂廣披雲日，山濤卷霧年。",
            "濯纓何處去，鑒物自堪妍。",
            "迴首看雲液，蟾蜍勢正圓。"
        ],
        "title": "圓靈水鏡",
        "id": "ecd26238-3ff4-426f-991c-db5f7e2fa663"
    },
    {
        "author": "張聿",
        "paragraphs": [
            "何處青蘋末，呈祥起遠空。",
            "曉來搖草樹，輕度淨塵蒙。",
            "水上微波動，林前媚景通。",
            "寥天鳴萬籟，蘭徑長幽藂。",
            "漸颺摶扶勢，應從槖籥功。",
            "開襟若有日，願覩大王風。"
        ],
        "title": "景風扇物",
        "id": "3f1665d5-167e-466e-b78c-205026af40af"
    },
    {
        "author": "張聿",
        "paragraphs": [
            "古劒誠難屈，精明有所從。",
            "沈埋方出獄，合會却成龍。",
            "牛斗光初歇，蜿蜒氣漸濃。",
            "雲濤透百丈，水府躍千重。",
            "拖尾迷蓮鍔，張鱗露錦容。",
            "至今沙岸下，誰得覩玄蹤。"
        ],
        "title": "劒化爲龍",
        "id": "fd2121e3-0b68-418f-ac3e-25f3f8f8d38b"
    },
    {
        "author": "張聿",
        "paragraphs": [
            "瑞麥生堯日，芃芃雨露偏。",
            "兩岐分更合，異畝頴仍連。",
            "冀獲明王慶，寧唯太守賢。",
            "仁風吹靡靡，甘雨長芊芊。",
            "聖德應多稔，皇家配有年。",
            "已聞天下泰，誰爲濟西田。"
        ],
        "title": "餘瑞麥",
        "id": "c0d67b0e-00be-4415-bb75-0a67874a70c9"
    },
    {
        "author": "張聿",
        "paragraphs": [
            "早夏宜春景，和光起禁城。",
            "祝融將御節，炎帝啓朱明。",
            "日送殘花晚，風過御苑清。",
            "郊原浮麥氣，池沼發荷英。",
            "樹影臨山動，禽飛入漢輕。",
            "幸逢堯禹化，全勝谷中情。"
        ],
        "title": "賦得[首夏]猶清和",
        "id": "a5c514d3-ced1-4f5d-a11b-eaee03666fe9"
    },
    {
        "author": "麴信陵",
        "paragraphs": [
            "重林將疊嶂，此處可逃秦。",
            "水隔人間世，花開洞裏春。",
            "荷鋤分地利，縱酒樂天真。",
            "萬事更何有，吾今已外身。"
        ],
        "tags": [
            "洞庭湖"
        ],
        "title": "移居洞庭",
        "id": "113ed055-c563-4624-b599-60de7d6246d2"
    },
    {
        "author": "麴信陵",
        "paragraphs": [
            "亂山吳苑外，臨水讓王祠。",
            "素是傷情處，春非送客時。",
            "不須愁落日，且願駐青絲。",
            "千里會應到，一尊誰共持。"
        ],
        "title": "吳門送客",
        "id": "806341c7-a221-4bbd-bee8-7eab466a2407"
    },
    {
        "author": "麴信陵",
        "paragraphs": [
            "朱門暎綠楊，雙闕抵通莊。",
            "玉珮聲逾遠，紅塵猶自香。"
        ],
        "title": "長安道",
        "id": "11031562-0934-42be-af76-285639fa65b7"
    },
    {
        "author": "麴信陵",
        "paragraphs": [
            "再拜吾師喜復悲，誓心從此永歸依。",
            "浮生恍忽若真夢，何事于中有是非。"
        ],
        "title": "出自賊中謁恒上人",
        "id": "05175d05-24bb-49e9-9dd1-c92703cb2205"
    },
    {
        "author": "麴信陵",
        "paragraphs": [
            "寂然秋院閉秋光，過客閑來禮影堂。",
            "堅冰銷盡還成水，本自無形何足傷。"
        ],
        "title": "過真律師舊院",
        "id": "ea82d3a9-ada3-46ff-8f7a-f9f089f6d955"
    },
    {
        "author": "麴信陵",
        "paragraphs": [
            "真僧相勸外浮華，萬法無常可歎嗟。",
            "但試尋思階下樹，何人種此我看花。"
        ],
        "title": "酬談上人詠海石榴",
        "id": "e7936063-a47b-4210-b514-a7216f177260"
    },
    {
        "author": "麴信陵",
        "paragraphs": [
            "臺笠冒山雨，渚田耕荇花。"
        ],
        "title": "句",
        "id": "ddcdf931-6f87-4344-bd7b-105f5d478859"
    },
    {
        "author": "張正元",
        "paragraphs": [
            "寒日臨清晝，遼天一望時。",
            "未消埋徑雪，先暖讀書帷。",
            "屬思光難駐，舒情影若遺。",
            "晉臣曾比德，謝客昔言詩。",
            "散彩寧偏煦，流陰信不追。",
            "餘輝如可就，迴燭幸無私。"
        ],
        "title": "冬日可愛",
        "id": "01e7f9b0-19a0-4ec7-b334-c12ecc904137"
    },
    {
        "author": "張正元",
        "paragraphs": [
            "有客百愁侵，求魚正在今。",
            "廣川何渺漫，高岸幾登臨。",
            "風水寧相阻，煙霞豈憚深。",
            "不應同逐鹿，詎肯比從禽。",
            "結網非無力，忘筌自有心。",
            "永存芳餌在，佇立思沈沈。"
        ],
        "title": "臨川羨魚",
        "id": "23f4dae2-e951-44ba-896e-790e78c8a291"
    },
    {
        "author": "王履貞",
        "paragraphs": [
            "異方占瑞氣，干呂見青雲。",
            "表聖興中國，來王謁大君。",
            "迎祥殊大樂，叶慶類橫汾。",
            "自感明時起，非因觸石分。",
            "暎霄難辨色，從吹乍成文。",
            "須使流千載，垂芳在典墳。"
        ],
        "title": "青雲干呂",
        "id": "a4d6fab0-17cf-448c-97f9-d1345ad69217"
    },
    {
        "author": "彭伉",
        "paragraphs": [
            "祥輝上干呂，郁郁又紛紛。",
            "遠示無爲化，將明至道君。",
            "勢凝千里靜，色向九霄分。",
            "已見從龍意，寧知觸石文。",
            "狀煙殊散漫，捧日更氛氳。",
            "自使來賓國，西瞻仰瑞雲。"
        ],
        "title": "青雲干呂 一",
        "id": "c620865d-0ff1-4861-9847-114e33be2f18"
    },
    {
        "author": "彭伉",
        "paragraphs": [
            "聖布中區化，祥符異域雲。",
            "含春初應呂，暈碧已成文。",
            "東起隨風暖，西流共日曛。",
            "升時嘉異月，爲慶等凝汾。",
            "輕與晴煙比，高將曉霧分。",
            "飄飄如可致，願此翊明君。"
        ],
        "title": "青雲干呂 二",
        "id": "dd4c60cf-6385-48a0-86b2-2020cdf70f36"
    },
    {
        "author": "彭伉",
        "paragraphs": [
            "莫訝相如獻賦遲，錦書誰道淚沾衣。",
            "不須化作山頭石，待我堂前折桂枝。"
        ],
        "title": "寄妻",
        "id": "5c4ab5cc-b027-4c39-a422-336422b6ac0c"
    },
    {
        "author": "林藻",
        "paragraphs": [
            "應節偏干呂，亭亭在紫氛。",
            "綴空初布影，捧日已成文。",
            "結蓋祥光迥，爲樓翠色分。",
            "還同起封上，更似出橫汾。",
            "作瑞來藩國，呈形表聖君。",
            "裴回如有託，誰道比閑雲。"
        ],
        "title": "青雲干呂",
        "id": "e5a97aba-72cd-4663-81fe-1f0af4375e15"
    },
    {
        "author": "林藻",
        "paragraphs": [
            "強吳矜霸略，講武在深宮。",
            "盡出嬌娥輩，先觀上將風。",
            "揮戈羅袖卷，擐甲汗裝紅。",
            "輕笑分旗下，含羞入隊中。",
            "鼓停行未整，刑舉令方崇。",
            "自可威鄰國，何勞騁戰功。"
        ],
        "title": "吳宮敎戰",
        "id": "b1a8a5bb-0c34-40a7-a065-e90994eff6c0"
    },
    {
        "author": "林藻",
        "paragraphs": [
            "曾向嶺頭題姓字，不穿楊葉不言歸。",
            "弟兄各折一枝桂，還向嶺頭聯影飛。"
        ],
        "title": "梨嶺",
        "id": "82506631-692c-4f17-96a4-9fcb52ca6d5a"
    },
    {
        "author": "李觀",
        "paragraphs": [
            "寒城上秦原，遊子衣飄飄。",
            "黑雲截萬里，獵火從中燒。",
            "陰空蒸長煙，殺氣獨不銷。",
            "冰交石可裂，風疾山如搖。",
            "時無青松心，顧我獨不凋。"
        ],
        "title": "贈馮宿",
        "id": "9da11f1c-210d-4a69-96f9-35afae382cf9"
    },
    {
        "author": "李觀",
        "paragraphs": [
            "臥君山窗下，山鳥與我言。",
            "清風何颼飀，松栢中夜繁。",
            "久遊失歸趣，宿此似故園。",
            "林煙橫近郊，谿月落古原。",
            "穉子不待曉，花間出柴門。"
        ],
        "title": "宿裴友書齋",
        "id": "2fca1edc-5d1c-4217-9fe2-fac9e7f6537a"
    },
    {
        "author": "李觀",
        "paragraphs": [
            "御溝迴廣陌，芳柳對行人。",
            "翠色枝枝滿，年光樹樹新。",
            "畏逢攀折客，愁見別離辰。",
            "近暎章臺騎，遙分禁苑春。",
            "嫩陰初覆水，高影漸離塵。",
            "莫入胡兒笛，還令淚溼巾。"
        ],
        "title": "御溝新柳",
        "id": "2e5826d9-ab69-4819-8157-bd37264e9ec5"
    },
    {
        "author": "李觀",
        "paragraphs": [
            "淑節韶光媚，皇明寵錫崇。",
            "具寮頒玉尺，成器幸良工。",
            "豈止尋常用，將傳度量同。",
            "人何不取利，物亦賴其功。",
            "紫翰宣殊造，丹誠厲匪躬。",
            "奉之無失墜，恩澤自天中。"
        ],
        "title": "試中和節詔賜公卿尺詩",
        "id": "4a1d5bd1-5ed5-4872-a6b9-1536e85ad04e"
    },
    {
        "author": "李絳",
        "paragraphs": [
            "渙汗中天發，殊私海外存。",
            "衰顏逢聖代，華髮受皇恩。",
            "燭物明堯日，垂衣闢禹門。",
            "惜時悲落景，賜帛慰餘魂。",
            "厚澤沾翔泳，微生保子孫。",
            "盛明今尚齒，歡奉九衢罇。"
        ],
        "title": "省試恩賜耆老布帛",
        "id": "1bd0ff02-ddc1-46cb-8684-23c70acb437f"
    },
    {
        "author": "李絳",
        "paragraphs": [
            "高才名價欲凌雲，上駟光華遠贈君。",
            "念舊露垂丞相簡，感知星動客卿文。",
            "縱橫逸氣寧稱力，馳騁長途定出羣。",
            "伏櫪莫令空度歲，黃金結束取功勳。"
        ],
        "title": "和裴相國荅張秘書贈馬詩",
        "id": "66a2150d-f0f0-479f-ac3c-b3b06cc38818"
    },
    {
        "author": "崔樞",
        "paragraphs": [
            "殊私及耆老，聖德賑黎元。",
            "布帛忻天賜，生涯作主恩。",
            "情均皆挾纊，禮異賁丘園。",
            "慶洽時方泰，仁沾月告存。",
            "寧知酬雨露，空識荷乾坤。",
            "擊壤將何幸，裴回望九門。"
        ],
        "title": "賜耆老布帛",
        "id": "8502f5c2-f556-45e4-a3ec-f49fc4517daa"
    },
    {
        "author": "崔樞",
        "paragraphs": [
            "受命籠齊鵠，交歡獻楚王。",
            "惠心先巧辯，戢羽見迴翔。",
            "意適清風遠，憂除白日長。",
            "度雲搖舊影，過樹閱新芳。",
            "直取名翻重，寧唯好不傷。",
            "誰言滑稽理，千載戒禽荒。"
        ],
        "title": "齊優開籠飛去所獻楚王鵠",
        "id": "bc401494-86e9-4133-93fc-b5fa6e701280"
    },
    {
        "author": "陸復禮",
        "paragraphs": [
            "春仲令初吉，歡娛樂大中。",
            "皇恩貞百度，寶尺賜羣公。",
            "欲使方隅法，還令規矩同。",
            "捧觀珍質麗，拜受聖恩崇。",
            "如荷丘山重，思酬方寸功。",
            "從茲度天地，與國慶無窮。"
        ],
        "title": "試中和節詔賜公卿尺詩",
        "id": "b05520d2-309a-490a-8627-74508d568f42"
    },
    {
        "author": "李正辭",
        "paragraphs": [
            "千年泰山頂，雲起漢皇封。",
            "不作奇峯狀，寧分觸石容。",
            "爲霖雖易得，表聖自難逢。",
            "冉冉排空上，依依疊影重。",
            "素光非曳練，靈貺是從龍。",
            "豈學無心出，東西任所從。"
        ],
        "tags": [
            "泰山"
        ],
        "title": "賦得白雲起封中",
        "id": "92f47c36-d77a-4ab5-b5df-893d6ea09e28"
    },
    {
        "author": "張嗣初",
        "paragraphs": [
            "英英白雲起，呈瑞出封中。",
            "表聖寧因地，逢時豈待風。",
            "浮光彌皎潔，流影更沖融。",
            "自叶堯年美，誰云漢日同。",
            "金泥光乍掩，玉檢氣潛通。",
            "欲與非煙並，亭亭不散空。"
        ],
        "title": "賦得白雲起封中",
        "id": "4fd38375-40cc-4666-8ab8-e46b1fd2460f"
    },
    {
        "author": "張嗣初",
        "paragraphs": [
            "何處年華好，皇州淑氣勻。",
            "韶陽潛應律，草木暗迎春。",
            "柳變金堤畔，蘭抽曲水濱。",
            "輕黃垂輦道，微綠映天津。",
            "麗景浮丹闕，晴光擁紫宸。",
            "不知幽遠地，今日幾枝新。"
        ],
        "title": "春色滿皇州",
        "id": "2b151a64-7aad-4661-8b12-2cd02bcb16e2"
    },
    {
        "author": "許康佐",
        "paragraphs": [
            "日際愁陰生，天涯暮雲碧。",
            "重重不辨蓋，沈沈乍如積。",
            "林色黯疑暝，隟光俄已夕。",
            "出岫且從龍，縈空寧觸石。",
            "餘輝澹瑤草，浮影凝綺席。",
            "時景詎能留，幾思輕尺璧。"
        ],
        "title": "日暮碧雲合",
        "id": "8df1473f-b50e-43d1-9320-217239903d4b"
    },
    {
        "author": "許康佐",
        "paragraphs": [
            "英英白雲起，呈瑞出封中。",
            "表聖寧依地，逢時豈待風。",
            "浮輝彌皎潔，流影更沖融。",
            "自叶堯天美，誰言漢日同。",
            "泥金光乍掩，檢玉氣俄通。",
            "猶願非煙瑞，亭亭不散空。"
        ],
        "title": "白雲起封中",
        "id": "eb0d7610-5904-4de0-a7e3-7d2b3c6dd666"
    },
    {
        "author": "許堯佐",
        "paragraphs": [
            "石氏遺文在，淒涼見故園。",
            "輕風思奏樂，衰草憶行軒。",
            "舞榭蒼苔掩，歌臺落葉繁。",
            "斷雲歸舊壑，流水咽新源。",
            "曲沼殘煙斂，叢篁宿鳥喧。",
            "唯餘池上月，猶似對金尊。"
        ],
        "title": "石季倫金谷園",
        "id": "f7e6ff35-96d5-4a24-961c-d06262597051"
    },
    {
        "author": "李君房",
        "paragraphs": [
            "梓澤風流地，淒涼跡尚存。",
            "殘芳迷妓女，衰草憶王孫。",
            "舞態隨人謝，歌聲寄鳥言。",
            "池平森灌木，月落弔空園。",
            "流水悲難駐，浮雲影自翻。",
            "賓階餘蘚石，車馬詎喧喧。"
        ],
        "title": "石季倫金谷園",
        "id": "5627b5d9-f801-4942-9fd2-5b6b9da22dfe"
    },
    {
        "author": "杜羔",
        "paragraphs": [
            "因心克孝，位震遺芬。",
            "賓天道茂，軫懷氣分。",
            "發祇乃祀，咳歎如聞。",
            "二歌斯升，以詠德薰。"
        ],
        "title": "享惠昭太子廟樂章登歌",
        "id": "d5193221-e81f-4603-9afd-26dc0e8f4583"
    },
    {
        "author": "車𬘔",
        "paragraphs": [
            "抗殿疏元首，高高接上元。",
            "節當南至日，星是北辰天。",
            "寶戟羅仙仗，金鑪引瑞煙。",
            "霏微雙闕麗，溶曳九州連。",
            "拂曙祥光滿，分晴曉色鮮。",
            "一陽今在曆，生植願陶甄。"
        ],
        "title": "南至日隔仗望含元殿香鑪",
        "id": "9b07bc6b-8022-4278-a691-a47120a1da16"
    },
    {
        "author": "權德輿",
        "paragraphs": [
            "錫宴朝野洽，追歡堯舜情。",
            "秋堂絲管動，水榭煙霞生。",
            "黃花媚新霽，碧樹含餘清。",
            "同和六律應，交泰萬宇平。",
            "春藻下中天，湛恩闡文明。",
            "小臣諒何以，亦此彯華纓。"
        ],
        "title": "奉和聖製九月十八日賜百寮追賞因書所懷",
        "id": "96df8c5c-0f1a-471f-90f7-7b785f3c9e84"
    },
    {
        "author": "權德輿",
        "paragraphs": [
            "令節在豐歲，皇情喜乂安。",
            "絲竹調六律，簪裾列千官。",
            "煙霜暮景清，水木秋光寒。",
            "筵開曲池上，望盡終南端。",
            "天文麗慶霄，墨妙驚飛鸞。",
            "願言黃花酒，永奉今日歡。"
        ],
        "title": "奉和聖製九日言懷賜中書門下及百寮",
        "id": "3a142d6c-8897-4ed1-80d3-b705d9cba724"
    },
    {
        "author": "權德輿",
        "paragraphs": [
            "玉醴宴嘉節，拜恩歡有餘。",
            "煌煌菊花秀，馥馥萸房舒。",
            "白露秋稼熟，清風天籟虛。",
            "和聲度簫韶，瑞氣深儲胥。",
            "百辟皆醉止，萬方今宴如。",
            "宸衷在化成，藻思煥瓊琚。",
            "微臣徒竊抃，豈足歌唐虞。"
        ],
        "title": "奉和聖製重陽日中外同歡以詩言志因示百僚",
        "id": "4c623213-b98c-4b41-af11-f0206208ac1e"
    },
    {
        "author": "權德輿",
        "paragraphs": [
            "仲春藹芳景，內庭宴羣臣。",
            "森森列干戚，濟濟趨鉤陳。",
            "大樂本天地，中和序人倫。",
            "正聲邁咸濩，易象含羲文。",
            "玉俎映朝服，金鈿明舞茵。",
            "韶光雪初霽，聖藻風自薫。",
            "時泰恩澤溥，功成行綴新。",
            "賡歌仰昭回，竊比華封人。"
        ],
        "title": "奉和聖製中春麟德殿會百寮觀新樂",
        "id": "1f2d3368-1624-4bcb-93ba-9909ff3d9eab"
    },
    {
        "author": "權德輿",
        "paragraphs": [
            "萬方慶嘉節，宴喜皇澤均。",
            "曉開蓂葉初，景麗星鳥春。",
            "藻思貞百度，著明並三辰。",
            "物情舒在陽，時令弘至仁。",
            "衢酒和樂被，薰弦聲曲新。",
            "賡歌武弁側，永荷玄化醇。"
        ],
        "title": "奉和聖製中和節賜百官宴集因示後懷",
        "id": "a754b0bd-8cfc-434c-b56d-17c9c02ecff4"
    },
    {
        "author": "權德輿",
        "paragraphs": [
            "嘉節在陽數，至歡朝野同。",
            "恩隨千鍾洽，慶屬五稼豐。",
            "時菊洗露華，秋池涵霽空。",
            "金絲響仙樂，劒舃羅宗公。",
            "天道光下濟，睿詞敷大中。",
            "多慙撃壤曲，何以荅堯聰。"
        ],
        "title": "奉和聖製重陽日即事六韻",
        "id": "5b8928c7-3964-4370-8eee-5426e1e25eba"
    },
    {
        "author": "權德輿",
        "paragraphs": [
            "寒露應秋杪，清光澄曙空。",
            "澤均行葦厚，年慶華黍豐。",
            "聲明暢八表，宴喜陶九功。",
            "文麗日月合，樂和天地同。",
            "聖言在推誠，臣職惟匪躬。",
            "瑣細何以報，翾飛淳化中。"
        ],
        "title": "奉和聖制豐年多慶九日示懷",
        "id": "3c902514-da71-4264-9cce-a13f36059c29"
    },
    {
        "author": "權德輿",
        "paragraphs": [
            "干旄羽籥相虧蔽，一進一退殊行綴。",
            "昔獻三雍盛禮容，今陳六佾崇儀制。"
        ],
        "title": "贈文敬太子廟時享退文舞迎武舞樂章",
        "id": "e521d234-7da4-4003-95b4-dc726a6dd1ad"
    },
    {
        "author": "權德輿",
        "paragraphs": [
            "荀寅士吉射，誠乃蔽聰明。",
            "奈何趙志父，專舉晉陽兵。",
            "下令漢七國，借此以爲名。",
            "吾嘉徙薪智，禍亂何由生。"
        ],
        "title": "讀穀梁傳二首 一",
        "id": "4fe37e01-7122-47ef-a8f6-cdfae4b5a7f1"
    },
    {
        "author": "權德輿",
        "paragraphs": [
            "憶昔溴梁會，豈伊無諸侯。",
            "羣臣自盟歃，君政如贅旒。",
            "有力則宗楚，何人復尊周。",
            "空文徒爾貶，見此[眥]□血流。"
        ],
        "title": "讀穀梁傳二首 二",
        "id": "a45b0aa0-ad57-4200-8d05-5f428e88abf1"
    },
    {
        "author": "權德輿",
        "paragraphs": [
            "故人愴久別，茲夕欵郊扉。",
            "山僮漉野醖，穉子褰書帷。",
            "清露泫珠瑩，金波流玉徽。",
            "忘言我造適，瞪視君無違。",
            "但令靜勝躁，自使癯者肥。",
            "不待蘧生年，從此知昔非。"
        ],
        "title": "劉紹相訪夜話因書即事",
        "id": "5872eadd-43a8-4f85-9389-25746a2246bd"
    },
    {
        "author": "權德輿",
        "paragraphs": [
            "沈疴結繁慮，臥見書窗曙。",
            "方外三賢人，惠然來相親。",
            "整巾起曳策，喜非車馬客。",
            "支郎有佳文，新句淩碧雲。",
            "霓裳何飄飄，浩志淩紫氛。",
            "復有沈冥士，遠係三茅君。",
            "各言麋鹿性，不與簪組羣。",
            "清言出象繫，曠跡逃玄纁。",
            "心源蹔澄寂，世故方糺紛。",
            "終當逐師輩，巖桂香氳芬。"
        ],
        "title": "臥病喜惠上人李鍊師茅處士見訪因以贈",
        "id": "3bf908a6-4359-4c8a-ae66-43a5911afa29"
    },
    {
        "author": "權德輿",
        "paragraphs": [
            "行年未四十，已覺百病生。",
            "眼眩飛蠅影，耳厭遠蟬聲。",
            "甘辛敗六藏，冰炭交七情。",
            "唯思曲肱枕，搔首擲華纓。"
        ],
        "title": "多病戲書因示長孺",
        "id": "27ad7462-8d75-4ddf-895a-94b244da9487"
    },
    {
        "author": "權德輿",
        "paragraphs": [
            "月中有桂樹，無翼難上天。",
            "海底有龍珠，下隔萬丈淵。",
            "人生大限雖百歲，就中三十稱一世。",
            "晦明烏兔相推遷，雪霜漸到雙鬢邊。",
            "沈憂戚戚多浩歎，不得如意居太半。",
            "一氣暫聚常恐散，黃河清兮白石爛。"
        ],
        "tags": [
            "黄河"
        ],
        "title": "古興",
        "id": "0fdfd45f-a4ae-48c5-8127-d55223988f0d"
    },
    {
        "author": "權德輿",
        "paragraphs": [
            "殘雨倦欹枕，病中時序分。",
            "秋蟲與秋葉，一夜隔窗聞。",
            "虛室對搖落，晤言無與羣。",
            "冥心試觀化，世故如絲棼。",
            "但看鳶戾天，豈見山出雲。",
            "下里徒撃節，朱弦秘南薰。",
            "梧桐秀朝陽，上有威鳳文。",
            "終待九成奏，來儀瑞吾君。"
        ],
        "title": "感寓",
        "id": "4ab6a053-a0d9-4005-a5ce-d82d72340d2a"
    },
    {
        "author": "權德輿",
        "paragraphs": [
            "一杯宜病士，四體委胡牀。",
            "蹔得遺形處，陶然在醉鄉。"
        ],
        "title": "跌傷伏枕有勸醲酒者蹔忘所苦因有一絕",
        "id": "7efba240-bbd8-45d9-b687-4af3a1b140bd"
    },
    {
        "author": "權德輿",
        "paragraphs": [
            "三伏鼓洪爐，支離一病夫。",
            "倦眠身似火，渴歠汗如珠。",
            "悸乏心難定，沈煩氣欲無。",
            "何時灑微雨，因與好風俱。"
        ],
        "title": "病中苦熱",
        "id": "deedbd74-074e-49df-9161-7a524d6d2b36"
    },
    {
        "author": "權德輿",
        "paragraphs": [
            "秋來皎潔白鬚光，試脫朝簪學酒狂。",
            "一曲酣歌還自樂，兒孫嬉笑挽衣裳。"
        ],
        "title": "覽鏡見白髮數莖光鮮特異",
        "id": "add678d3-b662-4c8a-836b-17c30382f378"
    },
    {
        "author": "權德輿",
        "paragraphs": [
            "隱几日無事，風交松桂枝。",
            "園廬含曉霽，草木發華姿。",
            "跡似南山隱，官從小宰移。",
            "萬殊同野馬，方寸即靈龜。",
            "弱質常多病，流年近始衰。",
            "圖書傳授處，家有一男兒。"
        ],
        "title": "南亭曉坐因以示璩",
        "id": "9cefb93d-3695-483a-8ed9-9d15ce5d39b8"
    },
    {
        "author": "權德輿",
        "paragraphs": [
            "退朝此休沐，閉戶無塵氛。",
            "杖策入幽逕，清風隨此君。",
            "琴觴恣偃傲，蘭蕙相氛氳。",
            "幽賞方自適，林西煙景曛。"
        ],
        "title": "竹逕偶然作",
        "id": "a5d3f266-dd2f-4608-a407-2218fff81515"
    },
    {
        "author": "權德輿",
        "paragraphs": [
            "季子乏二頃，楊雄才一廛。",
            "伊予此南畝，數已踰前賢。",
            "頃歲辱明命，銘勳鏤貞堅。",
            "遂茲操書致，內顧增缺然。",
            "乃葺場圃事，迨今三四年。",
            "適因昭陵拜，得抵咸陽田。",
            "田夫競致辭，鄉耋爭來前。",
            "村盤既羅列，雞黍皆珍鮮。",
            "古稱祿代耕，人以食爲天。",
            "自慙廩給厚，諒使井稅先。",
            "塗塗溝塍霧，漠漠桑柘煙。",
            "荒蹊沒古木，精舍臨秋泉。",
            "池籠豈所安，樵牧乃所便。",
            "終當解纓絡，田里諧因緣。"
        ],
        "title": "拜昭陵過咸陽墅",
        "id": "350dc47e-e3c6-4f08-b35d-d71134d35578"
    },
    {
        "author": "權德輿",
        "paragraphs": [
            "虛齋坐清晝，梅坼柳條鮮。",
            "節候開新曆，筋骸減故年。",
            "振衣慙艾綬，闚鏡歎華顛。",
            "獨有開懷處，孫孩戲目前。"
        ],
        "title": "早春南亭即事",
        "id": "f56195d2-9839-487d-b558-2c38488840ec"
    },
    {
        "author": "權德輿",
        "paragraphs": [
            "見爾府中趨，初官足慰吾。",
            "老牛還舐犢，凡鳥亦將雛。",
            "喜至翻成感，癡來或欲殊。",
            "因慙玉潤客，應笑此非夫。"
        ],
        "title": "璩授京兆府參軍戲書以示兼呈獨孤郎",
        "id": "91aec24e-d49f-4f78-a8c0-c2526f271c19"
    },
    {
        "author": "權德輿",
        "paragraphs": [
            "和靜有真質，斯人稱最靈。",
            "感物惑天性，觸里紛多名。",
            "禍機生隱微，智者鑒未形。",
            "敗禮因近習，喆人自居貞。",
            "當令念慮端，鄙嫚不能萌。",
            "苟非不踰矩，焉得遂性情。",
            "謹之在事初，動用各有程。",
            "千里起步武，彗雲自纖莖。",
            "心源一流放，駭浪奔長鯨。",
            "淵木苟端深，枝流則貞清。",
            "和理通性術，悠久方昭明。",
            "先師留中庸，可以導此生。"
        ],
        "title": "書紳詩",
        "id": "70273d46-92cd-40d2-b5c3-e4077a482d3b"
    },
    {
        "author": "權德輿",
        "paragraphs": [
            "絕境殊不遠，湖塘直吾廬。",
            "煙霞旦夕生，泛覽誠可娛。",
            "慈顏俯見喻，輟爾詩與書。",
            "清旭理輕舟，嬉遊散煩劬。",
            "宿雨蕩殘燠，惠風與之俱。",
            "心靈一開曠，機巧眇已疎。",
            "中流有荷花，花實相芬敷。",
            "田田綠葉映，豔豔紅姿舒。",
            "繁香好風結，淨質清露濡。",
            "丹霞無容輝，嫮色亦踟躕。",
            "穠芳射水木，欹葉游龜魚。",
            "化工若有情，生植皆不如。",
            "輕舟任沿泝，畢景乃躊躇。",
            "家人亦恬曠，稚齒皆忻愉。",
            "素弦激淒清，旨酒盈罇壺。",
            "壽觴既頻獻，樂極隨歌呼。",
            "圓月初出海，澄輝來滿湖。",
            "清光照酒酣，頫傾百慮無。",
            "以茲心目暢，敵彼名利途。",
            "輕肥何爲者，漿藿自有餘。",
            "願銷區中累，保此湖上居。",
            "無用誠自適，年年翫芙蕖。"
        ],
        "title": "侍從遊後湖讌坐",
        "id": "c94d51de-dc20-468d-a9ff-bc4fb0bfcc0b"
    },
    {
        "author": "權德輿",
        "paragraphs": [
            "清晨坐虛齋，羣動寂未諠。",
            "泊然一室內，因見萬化源。",
            "得喪心既齊，清淨敎益敦。",
            "境來每自愜，理勝或不言。",
            "亭柯見榮枯，止水知清渾。",
            "悠悠世上人，此理法難論。"
        ],
        "title": "晨坐寓興",
        "id": "02615ab9-cfa6-48f0-8880-373d2c8bc9ab"
    },
    {
        "author": "權德輿",
        "paragraphs": [
            "養拙方去諠，深居絕人事。",
            "返耕忘帝力，樂道疎代累。",
            "翛然衡茅下，便有江海意。",
            "寧知肉食尊，自覺儒衣貴。",
            "煙霜當暮節，水石多幽致。",
            "三徑日閑安，千峯對深邃。",
            "策藜出村渡，岸幘尋古寺。",
            "月魄清夜琴，猨聲警朝寐。",
            "地偏芝桂長，境勝煙霞異。",
            "獨鳥帶晴光，疎篁淨寒翠。",
            "窗前風葉下，枕上溪雲至。",
            "散髮對農書，齋心看道記。",
            "清言覈名理，開卷窮精義。",
            "求譽觀朵頤，危身陷芳餌。",
            "紛吾守孤直，世業常恐墜。",
            "就學緝韋編，銘心對欹器。",
            "元和暢萬物，動植咸使遂。",
            "素履期不渝，永懷丘中志。"
        ],
        "title": "郊居歲暮因書所懷",
        "id": "3966f7e4-c1d9-4f20-848b-5fab69db1d5c"
    },
    {
        "author": "權德輿",
        "paragraphs": [
            "避諠非傲世，幽興樂郊園。",
            "好古每開卷，居貧常閉門。",
            "曙鐘來古寺，旭日上西軒。",
            "稍與清境會，蹔無塵事煩。",
            "靜看雲起滅，閑望鳥飛翻。",
            "乍問山僧偈，時聽漁父言。",
            "體羸諳藥性，事簡見心源。",
            "冠帶驚年長，詩書喜道存。",
            "小池泉脈湊，危棟燕雛喧。",
            "風入松陰靜，花添竹影繁。",
            "灌園輸井稅，學稼奉晨昏。",
            "此外知何有，怡然向一罇。"
        ],
        "title": "暮春閑居示同志",
        "id": "0e34ee41-2947-4078-930d-c337323c95eb"
    },
    {
        "author": "權德輿",
        "paragraphs": [
            "閑臥藜牀對落暉，翛然便覺世情非。",
            "漠漠稻花資旅食，青青荷葉製儒衣。",
            "山僧相訪期中飯，漁父同遊或夜歸。",
            "待學尚平婚稼畢，渚煙溪月共忘機。"
        ],
        "title": "田家即事",
        "id": "c1dbc932-5ffe-4c31-9842-3eb04250ae38"
    },
    {
        "author": "權德輿",
        "paragraphs": [
            "弱冠無所就，百憂鍾一身。",
            "世德既顛墜，素懷亦堙淪。",
            "風煙隔嵩丘，羸疾滯漳濱。",
            "昭代未通籍，豐年猶食貧。",
            "敢求庖有魚，但慮甑生塵。",
            "俛首愧僮僕，蹇步羞親賓。",
            "豈伊當途者，一一由中人。",
            "已矣勿復言，吾將問秋旻。"
        ],
        "title": "寓興",
        "id": "bb895ffd-c47f-4f2a-9372-d537c55a2775"
    },
    {
        "author": "權德輿",
        "paragraphs": [
            "杖策出蓬蓽，浩歌秋興長。",
            "北風吹荷衣，簫颯景氣涼。",
            "通逵抵山郭，里巷連湖光。",
            "孤雲淨遠峯，綠水溢芳塘。",
            "魚鳥樂天性，雜英互芬芳。",
            "我心獨何爲，萬慮縈中腸。",
            "履道身未泰，主家謀不臧。",
            "心爲世敎牽，跡寄翰墨場。",
            "出處兩未定，羈羸空自傷。",
            "沈憂不可裁，佇立河之梁。",
            "晚歸茅簷下，左右陳壺觴。",
            "獨酌復長謠，放心遊八荒。",
            "得喪同一域，是非亦何常。",
            "胡爲苦此生，矻矻徒自強。",
            "乃知杯中物，可使憂患忘。",
            "因茲謝時輩，棲息無何鄉。"
        ],
        "title": "浩歌",
        "id": "dc7ec377-73c4-4253-b590-8006ebefba2c"
    },
    {
        "author": "權德輿",
        "paragraphs": [
            "洞真善救世，守夜看仙經。",
            "俾我外持內，當茲申配庚。",
            "齋心已恬愉，澡身自澂明。",
            "沈沈簾幃下，靄靄燈燭清。",
            "四支動用息，一室虛白生。",
            "收視忘趨舍，叩齒集神靈。",
            "伊予嗜欲寡，居常痾恙輕。",
            "三尸既伏竄，九藏乃和平。",
            "無令耳目勝，則使性命傾。",
            "窅然深夜中，若與元氣幷。",
            "釋宗稱定慧，儒師著誠明。",
            "派分示三敎，理詣無二名。",
            "吉祥能止止，委順則生生。",
            "視履苟無咎，天祐期永貞。",
            "應物智不勞，虛中理自冥。",
            "豈資金丹術，即此駐頹齡。"
        ],
        "title": "與道者同守庚申",
        "id": "25317c49-f336-448b-9a56-2afbf5c4e049"
    },
    {
        "author": "權德輿",
        "paragraphs": [
            "清朝起藜牀，雪霜對枯籬。",
            "家人來告予，今日無晨炊。",
            "鹺醯一已整，薪炭固難期。",
            "厚生彼何人，工拙各異宜。",
            "間歲從使檄，親賓苦川馳。",
            "雖非悖而[入]□，[與出]□□常相随。",
            "吳門與南畝，頗亦持鎡基。",
            "有時[遇豐年]□□□，歲計猶不支。",
            "顏淵諒賢人，陋巷能自怡。",
            "[中憶裴]□□□子野，泰然傾薄糜。",
            "愧非古人心，戚戚愁[朝飢]□□。",
            "[近]□古猶不及，太上那可希。",
            "奈何時風扇，使[我正性]□□□衰。",
            "巧智競憂勞，展轉生澆漓。",
            "吾觀黃金[印]□，[未]□勝青松枝。",
            "麤令有魚菽，豈復求輕肥。",
            "顧慙[主家]□□拙，甘使羣下嗤。",
            "如何致一杯，醉後無所知。"
        ],
        "title": "丙庚歲苦貧戲題",
        "id": "8fefe96e-e5b5-4787-92c5-d94cac659653"
    },
    {
        "author": "權德輿",
        "paragraphs": [
            "獨酌復獨酌，滿盞流霞色。",
            "身外皆虛名，酒中有全德。",
            "風清與月朗，對此情何極。"
        ],
        "title": "獨酌",
        "id": "1195763f-2db9-4952-9590-484f779faed8"
    },
    {
        "author": "權德輿",
        "paragraphs": [
            "名敎自可樂，搢紳貴行道。",
            "何必學狂歌，深山對豐草。"
        ],
        "title": "知非",
        "id": "a13f6647-8e74-49a0-9eac-d66cba88be77"
    },
    {
        "author": "權德輿",
        "paragraphs": [
            "言之或未行，前哲所不取。",
            "方寸雖浩然，因之三緘口。"
        ],
        "title": "誡言",
        "id": "ef17370a-d05e-4929-bbcf-fc07a197c13a"
    },
    {
        "author": "權德輿",
        "paragraphs": [
            "美祿與賢人，相逢自可親。",
            "願將花柳月，盡賞醉鄉春。"
        ],
        "title": "醉後",
        "id": "5afbc76d-f8df-433e-afd9-427578401a1d"
    },
    {
        "author": "權德輿",
        "paragraphs": [
            "五更鐘漏歇，千門扃鑰開。",
            "紫宸殘月下，黃道曉光來。",
            "辨色趨中禁，分班列上台。",
            "祥煙初繚繞，威鳳正裴回。",
            "斧藻歸全德，輪轅適衆材。",
            "化成風偃草，道合鼎調梅。",
            "渥命隨三接，皇恩暢九垓。",
            "嘉言造膝去，喜氣沃心迴。",
            "東閣延多士，南山賦有臺。",
            "陽春那敢和，空此詠康哉。"
        ],
        "title": "奉和李相公早朝於中書候傳點偶書所懷奉呈門下相公中書相公",
        "id": "576d674f-e294-45b1-9cf7-d99a379caf43"
    },
    {
        "author": "權德輿",
        "paragraphs": [
            "一德承昌運，三公翊至尊。",
            "雲龍諧理代，魚水見深恩。",
            "別墅池塘曉，晴郊草木蕃。",
            "溝塍連杜曲，茅土盛于門。",
            "卜築因登覽，經邦每討論。",
            "退朝鳴玉會，入室斷金言。",
            "材俊依東閣，壺觴接後園。",
            "逕深雲自起，風靜葉初翻。",
            "宰物歸心匠，虛中即化源。",
            "巴人寧敢和，空此媿遊藩。"
        ],
        "title": "奉和于司空二十五丈新卜城南郊居接司徒公別墅即事書情奉獻兼呈李裴相公",
        "id": "f0b13a02-62ae-42fe-a743-ab4eb09cb744"
    },
    {
        "author": "權德輿",
        "paragraphs": [
            "上宰坐論道，郊居仍里仁。",
            "六符既昭晰，萬象隨陶鈞。",
            "旭旦下玉墀，鳴騶拂車茵。",
            "軒窗退殘暑，風物迎蕭辰。",
            "山澤蜃雨出，林塘魚鳥馴。",
            "豈同求羊逕，共是羲皇人。",
            "石君五曹重，左戶三壤均。",
            "居止煙火接，逢迎雞黍頻。",
            "大方本無隅，盛德必有鄰。",
            "千年郢曲後，復此聞陽春。"
        ],
        "title": "奉和新卜城南郊居得與衛右丞鄰舍因賦詩寄贈",
        "id": "302ea12d-1497-4d4f-b3f4-86c7c4574197"
    },
    {
        "author": "權德輿",
        "paragraphs": [
            "韋曲冠蓋里，鮮原鬱青蔥。",
            "公台睦中外，墅舍鄰西東。",
            "騶馭出國門，晨曦正曈曨。",
            "燕居平外土，野服參華蟲。",
            "疆畎分古渠，煙霞連灌叢。",
            "長幼序以齒，歡言無不同。",
            "憶昔全盛時，勛劬播休功。",
            "代業擴宇內，光塵藹墟中。",
            "慨息多永歎，歌詩厚時風。",
            "小生忝瓜葛，慕義斯無窮。"
        ],
        "title": "奉和韋曲莊言懷貽東曲外族諸弟",
        "id": "9cc49168-b18c-4c44-aef6-a559c2a407e5"
    },
    {
        "author": "權德輿",
        "paragraphs": [
            "憑檻輟繁務，晴光煙樹分。",
            "中邦均禹貢，上藥驗桐君。",
            "滿逕風轉蕙，卷簾山出雲。",
            "鏘然玉音發，餘興在斯文。"
        ],
        "title": "和王侍郎病中領度支煩迫之餘過西園書堂閑望",
        "id": "6adac152-9779-40b7-a7dd-58a4144a7845"
    },
    {
        "author": "權德輿",
        "paragraphs": [
            "夙駕趨北闕，曉星啓東方。",
            "鳴騶分騎吏，列燭散康莊。",
            "照灼華簪並，逶迤綺陌長。",
            "腰金初辨色，噴玉自生光。",
            "獻替均三壤，貞明集百祥。",
            "下才叨接武，空此媿文昌。"
        ],
        "title": "奉和度支李侍郎早朝",
        "id": "693a0842-0d81-45fc-a1af-5539ffc88e39"
    },
    {
        "author": "權德輿",
        "paragraphs": [
            "玉帳元侯重，黃樞上宰雄。",
            "緣情詞律外，宣力廟謀中。",
            "震耀恭天討，嚴凝助歲功。",
            "行看畫麟閣，凜凜有英風。"
        ],
        "title": "奉和劉侍郎司徒奉詔伐叛書情呈宰相",
        "id": "8bb587f0-50bf-4a26-888f-60b5aa12bcc2"
    },
    {
        "author": "權德輿",
        "paragraphs": [
            "天子愛全才，故人雄外臺。",
            "綠油登上將，青綬亞中台。",
            "亭障鳴笳入，風雲轉斾來。",
            "蘭坊分杳杳，麥壠望莓莓。",
            "月向琱弓滿，蓮依寶劒開。",
            "行師齊鶴列，錫馬盡龍媒。",
            "壯志徵梁甫，嘉招萃楚材。",
            "千尋推直幹，百鍊去纖埃。",
            "間闊勞相望，歡言幸早陪。",
            "每聯花下騎，幾泛竹間杯。",
            "芳訊雙魚遠，流年兩鬢催。",
            "何時介圭覲，攜手詠康哉。"
        ],
        "title": "奉和鄜州劉大夫麥秋出師遮虜有懷中朝親故",
        "id": "bad7958c-eafc-4acb-8c6a-663f745cb133"
    },
    {
        "author": "權德輿",
        "paragraphs": [
            "曉開閶闔出絲言，共喜全才鎮北門。",
            "職重油幢推上略，榮兼革履見深恩。",
            "昔歲經過同二仲，登朝並命慙無用。",
            "曲臺分季奉齋祠，直筆繫年陪侍從。",
            "芬芳雞舌向南宮，伏奏丹墀跡又同。",
            "公望數承黃紙詔，虛懷自號白雲翁。",
            "戎裝躞蹀紛出祖，金印煌煌寵司武。",
            "時看介士閱犀渠，每狎儒生冠章甫。",
            "晉祠汾水古幷州，千騎雙旌居上頭。",
            "新握兵符應感激，遠緘詩句更風流。",
            "緇衣諸侯諒稱美，白衣尚書何可比。",
            "只今麟閣待丹青，努力加餐報天子。"
        ],
        "title": "太原鄭尚書遠寄新詩走筆酬贈因代書賀",
        "id": "5ec3cb79-610a-41c8-ac87-601a64b29d72"
    },
    {
        "author": "權德輿",
        "paragraphs": [
            "文行蘊良圖，聲華挹大巫。",
            "掄才超粉署，駮議在黃樞。",
            "自得環中辨，偏推席上儒。",
            "八音諧雅樂，六轡騁康衢。",
            "密侍仝鏘珮，雄才本棄繻。",
            "爐煙霏瑣闥，宮漏滴銅壺。",
            "舊友雙魚至，新文六義敷。",
            "斷金揮麗藻，比玉詠生芻。",
            "交辟嘗推重，單辭忽受誣。",
            "風波疲賈誼，岐路泣楊朱。",
            "溟漲前程險，炎荒旅夢孤。",
            "空悲鳶跕水，翻羨鴈銜蘆。",
            "故國方迢遰，羈愁自鬱紆。",
            "遠猷來象魏，霈澤過番禺。",
            "盡室扁舟客，還家萬里途。",
            "索居因仕宦，著論擬潛夫。",
            "帆席來應駛，郊園半已蕪。",
            "夕陽尋古逕，涼吹動纖枯。",
            "憶昔同驅傳，忘懷或據梧。",
            "幕庭依古剎，緡稅給中都。",
            "瓜步經過慣，龍沙眺聽殊。",
            "春山嵐漠漠，秋渚露塗塗。",
            "孰謂原思病，非關甯武愚。",
            "方看簪獬豸，俄歎縶騊駼。",
            "芳訊風情在，佳期歲序徂。",
            "二賢歡最久，三益義非無。",
            "柏悅心應爾，松寒志不渝。",
            "子將陪禁掖，亭伯限江湖。",
            "交分終推轂，離憂莫向隅。",
            "分曹日相見，延首憶田蘇。"
        ],
        "title": "奉和許閣老酬淮南崔十七端公見寄",
        "id": "3fcbc9fd-9c0f-4ecd-a97b-0a996f02acb7"
    },
    {
        "author": "權德輿",
        "paragraphs": [
            "常寮幾處伏明光，新詔聯翩夕拜郎。",
            "五夜漏清天欲曙，萬年枝暖日初長。",
            "分曹列侍登文石，促膝閑謠接羽觴。",
            "共說漢朝榮上賞，豈令三友滯馮唐。"
        ],
        "title": "奉和李給事省中書情寄劉苗崔三曹長因呈許陳二閣老",
        "id": "b4be0f59-bf02-4900-a8e2-6bba2e0f9cd8"
    },
    {
        "author": "權德輿",
        "paragraphs": [
            "里仁無外事，徐步一開顏。",
            "荆玉收難盡，齊竽喜暫閑。",
            "秋風傾菊酒，霽景下蓬山。",
            "不用投車轄，甘從倒載還。"
        ],
        "title": "過張監閣老宅對酒奉酬見贈",
        "id": "b25f5fac-fce1-471d-bf7a-3de59c7a6337"
    },
    {
        "author": "權德輿",
        "paragraphs": [
            "紫垣宿清夜，藹藹復沈沈。",
            "圓月衡漢淨，好風松滌深。",
            "軒窗韻虛籟，蘭雪懷幽音。",
            "珠露銷暑氣，玉徽結遐心。",
            "盛才本殊倫，雅誥方在今。",
            "佇見舒彩翮，翻飛歸鳳林。"
        ],
        "title": "奉和張舍人閣老閣中直夜思聞雅琴因以書事通簡僚友",
        "id": "2aabe1f5-d767-4f15-b802-18717c5bfb86"
    },
    {
        "author": "權德輿",
        "paragraphs": [
            "三接履聲退，東亭斯曠然。",
            "風流披鶴氅，操割佩龍泉。",
            "雲卷巖巘疊，雨餘松桂鮮。",
            "豈煩禽尚遊，所貴天理全。"
        ],
        "title": "和兵部李尚書東亭詩",
        "id": "7e511cab-22be-4eaf-bb9e-13bdccd5a8d7"
    },
    {
        "author": "權德輿",
        "paragraphs": [
            "共嗟王粲滯荆州，才子爲郎憶舊遊。",
            "涼夜偏宜粉署直，清言遠待玉人酬。",
            "風生北渚煙波闊，露下南宮星漢秋。",
            "早晚得爲同舍侶，知君兩地結離憂。"
        ],
        "title": "和司門殷員外早秋省中書直夜寄荆南衛象端公",
        "id": "adf0c2fc-4c31-4f42-9a62-08d58d8ac0e0"
    },
    {
        "author": "權德輿",
        "paragraphs": [
            "驄馬別已久，鯉魚來自烹。",
            "殷懃故人意，怊悵中林情。",
            "茫茫重江外，杳杳一枝瓊。",
            "搔首望良覿，爲君華髮生。"
        ],
        "title": "酬陸三十二參浙東見寄",
        "id": "f03f7085-be14-4c97-b540-77f2e8fa5811"
    },
    {
        "author": "權德輿",
        "paragraphs": [
            "寓直久叨榮，新恩倍若驚。",
            "風清五夜永，節換一陽生。",
            "潘鬢年空長，齊竽藝本輕。",
            "常時望連茹，今日劇懸旌。",
            "枉步歡方接，含毫思又縈。",
            "煩君白雪句，歲晏若爲情。"
        ],
        "title": "奉酬張監閣老雪後過中書見贈加兩韻簡南省僚舊",
        "id": "4ca9a7ec-615d-40a3-8bb4-bb3a0e4dc79e"
    },
    {
        "author": "權德輿",
        "paragraphs": [
            "五年承乏奉如綸，才薄那堪侍從臣。",
            "禁署獨聞清漏曉，命書慙對紫泥新。",
            "周班每喜簪裾接，郢曲偏宜諷詠頻。",
            "憶昔曲臺嘗議禮，見君論著最相親。"
        ],
        "title": "酬主客仲員外見賀正除",
        "id": "3fe10fdc-cd5e-4562-a7b2-2f6361695fa9"
    },
    {
        "author": "權德輿",
        "paragraphs": [
            "春山仙掌百花開，九棘腰金有上才。",
            "忽向庭中摹峻極，如從洞裏見昭回。",
            "小松已負干霄狀，片石皆疑縮地來。",
            "都內今朝似方外，仍傳麗曲寄雲臺。"
        ],
        "title": "奉和太府韋卿閣老左藏庫中假山之作",
        "id": "87bc3c81-8852-4d74-9a63-965bec0fd17b"
    },
    {
        "author": "權德輿",
        "paragraphs": [
            "芳訊來江湖，開緘粲瑤碧。",
            "詩因乘黃贈，才擅雕龍格。",
            "深陳名敎本，諒以仁義積。",
            "藻思成采章，雅音聞皦繹。",
            "清時左馮翊，貴士二千石。",
            "前日應星文，今茲敞華戟。",
            "謝公嘗乞墅，甯氏終相宅。",
            "往歲疲草玄，忘年齊舉白。",
            "酒酣吟更苦，夜艾談方劇。",
            "棗巷風雨秋，石頭煙水夕。",
            "多逢長者轍，不屑諸公辟。",
            "酷似仰牢之，雄詞挹亭伯。",
            "老驥念千里，飢鷹舒六翮。",
            "叵能捨郊扉，來偶朝中客。"
        ],
        "title": "奉和崔評事寄外甥劉同州幷呈杜賓客許給事王侍郎昆弟楊少尹李侍御幷見寄之作",
        "id": "2f69baba-03d2-488d-b585-db29502e5d1c"
    },
    {
        "author": "權德輿",
        "paragraphs": [
            "十載別文昌，藩符寄武當。",
            "師貞上介辟，恩擢正員郎。",
            "藻思煙霞麗，歸軒印綬光。",
            "還希駐輦問，莫自嘆馮唐。"
        ],
        "title": "和職方殷郎中留滯江漢初至南宮呈諸公幷見寄",
        "id": "f10668fa-ca18-4fa7-92ff-d0cb7bdc2798"
    },
    {
        "author": "權德輿",
        "paragraphs": [
            "晉季天下亂，安丘佐關中。",
            "德輝靄家牒，侯籍推時功。",
            "簪纓盛西州，清白傳素風。",
            "逢時有舒卷，繕性無窮通。",
            "吾兄挺奇資，向晦道自充。",
            "耕鑿汝山下，退然安困蒙。",
            "詩成三百篇，儒有一畝宮。",
            "琴書滿座右，芝朮生牆東。",
            "麗藻粲相鮮，晨輝豔芳叢。",
            "清光杳無際，皓魄流霜空。",
            "邦有賢諸侯，主盟詞律雄。",
            "薦賢比文舉，理郡邁文翁。",
            "樓中賞不獨，池畔醉每同。",
            "聖朝闢四門，發跡貴名公。",
            "小生何爲者，往歲學雕蟲。",
            "華簪映武弁，一年被微躬。",
            "開緘捧新詩，瓊玉寒青葱。",
            "謬進空內訟，結懷遠忡忡。",
            "時來無自疑，刷翮摩蒼穹。"
        ],
        "title": "奉酬從兄南仲見示十九韻",
        "id": "8dff86ea-eb2f-42d3-8337-c68572d2f3c3"
    },
    {
        "author": "權德輿",
        "paragraphs": [
            "浩歌坐虛室，庭樹生涼風。",
            "碧雲滅奇彩，白露萎芳叢。",
            "感此時物變，悠然遐想通。",
            "偶來被簪組，自覺如池龍。",
            "少年才藻新，金鼎世業崇。",
            "鳳文已彪炳，瓊樹何青蔥。",
            "聯鑣長安道，接武承明宮。",
            "君登玉墀上，我侍彤庭中。",
            "疲病多內愧，切磋常見同。",
            "起予覽新詩，逸韻凌秋空。",
            "相愛每不足，因茲寓深衷。"
        ],
        "title": "酬崔千牛四郎早秋見寄",
        "id": "41eabf19-587b-48be-ab2d-d3eef3fa6b9c"
    },
    {
        "author": "權德輿",
        "paragraphs": [
            "蓮花出水地無塵，中有南宗了義人。",
            "已取貝多翻半字，還將陽燄諭三身。",
            "碧雲飛處詩偏麗，白月圓時信本真。",
            "更喜開緘銷熱惱，西方社裏舊相親。"
        ],
        "title": "酬靈徹上人以詩代書見寄",
        "id": "28667b89-30c5-4ddf-af7f-f3acaec11dbc"
    },
    {
        "author": "權德輿",
        "paragraphs": [
            "蕪城十年別，蓬轉居不足。",
            "終歲白屋貧，獨謠清酒聖。",
            "風塵韋帶減，霜雪松心勁。",
            "何以浣相思，啓元能盡性。"
        ],
        "title": "酬蔡十二博士見寄四韻",
        "id": "47c3e3e3-d13c-4562-a582-caee84ee60f5"
    },
    {
        "author": "權德輿",
        "paragraphs": [
            "墨翟突不黔，范丹甑生塵。",
            "君今復勞歌，鶴髮吹濕薪。",
            "前詔許真秩，何如巾軟輪。"
        ],
        "title": "戲和三韻",
        "id": "dc256848-2b70-483c-9247-71f44b705772"
    },
    {
        "author": "權德輿",
        "paragraphs": [
            "詔下忽臨山水郡，不妨從事恣攀登。",
            "莫言向北千行鴈，別有圖南六月鵬。"
        ],
        "title": "李十韶州寄途中絕句使者取報修書之際口號酬贈",
        "id": "95325255-c38d-4a92-89ac-39205e88a187"
    },
    {
        "author": "權德輿",
        "paragraphs": [
            "臨風結煩想，客至傳好音。",
            "白雪緘郢曲，朱弦亘蜀琴。",
            "泠泠響幽韻，欵欵寄遐心。",
            "歲晚何以報，與君期斷金。"
        ],
        "title": "崔四郎協律以詩見寄兼惠蜀琴因以酬贈",
        "id": "6e0958c1-07da-4a0e-9d69-9e7ff90b42c0"
    },
    {
        "author": "權德輿",
        "paragraphs": [
            "良牧閑無事，層臺思眇然。",
            "六條縈印綬，三晉辨山川。",
            "洗嫧謳謠合，開襟眺聽偏。",
            "秋光連大鹵，霽景下新田。",
            "葉落徑庭樹，人歸曲沃煙。",
            "武符頒美化，亥字訪疑年。",
            "經術推多識，卿曹亦累遷。",
            "齋祠常並冕，官品每差肩。",
            "按部青絲騎，裁詩白露天。",
            "知音媿相訪，商洛正閑眠。"
        ],
        "title": "酬馮絳州早秋絳臺感懷見寄",
        "id": "f17b3820-4da8-4199-a31b-1cb09d6b1cf9"
    },
    {
        "author": "權德輿",
        "paragraphs": [
            "春光深處曲江西，八座風流信馬蹄。",
            "鶴髮杏花相映好，羨君終日醉如泥。"
        ],
        "title": "酬趙尚書杏園花下醉後見寄",
        "id": "b3670d47-5a12-4688-84ed-0eb055ad95a7"
    },
    {
        "author": "權德輿",
        "paragraphs": [
            "杜城韋曲徧尋春，處處繁花滿目新。",
            "日暮歸鞍不相待，與君同是醉鄉人。"
        ],
        "title": "酬趙尚書城南看花日晚先歸見寄",
        "id": "cce2d4e2-5c21-4319-9b7e-10174f10519d"
    },
    {
        "author": "權德輿",
        "paragraphs": [
            "受氏自有殷，樹功緬前秦。",
            "圭田接土宇，侯籍相紛綸。",
            "道義集天爵，菁華極人文。",
            "握蘭中臺並，折桂東堂春。",
            "祖德蹈前哲，家風播清芬。",
            "先公秉明義，大節逢艱屯。",
            "獨立挺忠孝，至誠感神人。",
            "命書備追錫，跡遠道不伸。",
            "小生諒無似，積慶遭昌辰。",
            "九年西掖忝，五轉南宮頻。",
            "司理因曠職，曲臺仍禮神。",
            "愧非夔龍姿，忽佐堯舜君。",
            "內惟負且乘，徒以弱似仁。",
            "豈足議大政，所憂玷彝倫。",
            "叔父貞素履，含章窮典墳。",
            "百氏若珠貫，九流皆翬分。",
            "黃鍾蘊聲調，白玉那緇磷。",
            "清論坐虛室，長謠宜幅巾。",
            "開關接人祠，支策無俗賓。",
            "種杏當暑熱，烹茶含露新。",
            "井徑交碧蘚，軒窗棲白雲。",
            "飛沈禽魚樂，芬馥蘭桂薰。",
            "經術弘義訓，息男茂嘉聞。",
            "筮仕就色養，宴居忘食貧。",
            "四方有翹車，上國有蒲輪。",
            "行當反招隱，豈得常退身。",
            "秦吳路杳杳，朔海望沄沄。",
            "侍坐馳夢寐，結懷積昏昕。",
            "發函捧新詩，慈誨情殷勤。",
            "省躬日三復，拜首書諸紳。"
        ],
        "title": "伏蒙十六叔寄示喜慶感懷三十韻因獻之",
        "id": "fd796b81-4dd2-4b56-8e43-87482b366545"
    },
    {
        "author": "權德輿",
        "paragraphs": [
            "杳杳塵外想，悠悠區中緣。",
            "如何戰未勝，曾是敎所牽。",
            "遠郊有靈峯，夙昔棲真仙。",
            "鸞聲去已久，馬跡空依然。",
            "丹崖轉初旭，碧落凝秋煙。",
            "松風共簫颯，蘿月想嬋娟。",
            "內兄蘊遐心，嘉遯性所便。",
            "不能棲枳棘，且復探雲泉。",
            "中有冥寂人，閑讀逍遙篇。",
            "聯袂共支[策]，摳衣賞絕編。",
            "徐行石上苔，靜韻風中弦。",
            "煙霞濕儒服，日月生寥天。",
            "新詩來起予，璀璨六義全。",
            "能盡含寫意，轉令山水鮮。",
            "若聞笙鶴聲，宛在耳目前。",
            "登攀阻心賞，愁絕空懷賢。",
            "出處豈異途，心冥即真筌。",
            "蹔從西府檄，終臥東菑田。",
            "不嫌予步蹇，但恐君行羶。",
            "如能固曠懷，谷口期窮年。"
        ],
        "title": "酬李二十二兄主簿馬跡山見寄",
        "id": "6dcc533e-01af-48f9-835f-47f087bc81c7"
    },
    {
        "author": "權德輿",
        "paragraphs": [
            "東風變[蘅]薄，時景日妍和。",
            "更想千峯夜，浩然幽意多。",
            "蕙香襲閑趾，松露泫喬柯。",
            "潭影漾霞月，石牀封薜蘿。",
            "夫君非歲時，已負青冥姿。",
            "龍虎一門盛，淵雲四海推。",
            "駸駸步騕褭，婉婉翥長離。",
            "懸圃盡瓊樹，家林輕桂枝。",
            "聲榮徒外獎，恬淡方自適。",
            "逸氣凌顥清，仁祠訪金碧。",
            "芊眠瑤草秀，斷續雲竇滴。",
            "芳訊發幽緘，新詩比良覿。",
            "故人石渠署，美價滿中朝。",
            "落落杉松直，芬芬蘭杜飄。",
            "雄詞鼓溟海，曠達豁煙霄。",
            "營道幸同術，論心皆後凋。",
            "循環伐木詠，緬邈招隱情。",
            "慙茲擁腫才，愛彼潺湲清。",
            "拘牽尚多故，夢想何由幷。",
            "終結方外期，不待華髮生。"
        ],
        "title": "酬陸四十楚源春夜宿虎丘山對月寄梁四敬之兼見貽之作",
        "id": "49a4939a-31cb-47d3-a21e-e320c1609993"
    },
    {
        "author": "權德輿",
        "paragraphs": [
            "耿耿宵欲半，振衣庭戶前。",
            "浩歌撫長劒，臨風泛清弦。",
            "晴霜麗寒蕪，微月露碧鮮。",
            "杉梧韻幽籟，河漢明秋天。",
            "良夜雖可翫，沈憂逾浩然。",
            "樓中遲啓明，林際揮宿煙。",
            "晨風響鐘鼓，曙色映山川。",
            "滔滔天外駛，杲杲朝日懸。",
            "因窮西南永，得見天地全。",
            "動植相糺紛，車從競喧闐。",
            "鱣鮪躍洪流，麕麚倚荒阡。",
            "嗈嗈白雲鴈，嘒嘒清露蟬。",
            "一氣鼓萬殊，晦明相推遷。",
            "羲和無停鞅，不得常少年。",
            "當令志氣神，及此鬢髮玄。",
            "豈唯十六族，今古稱其賢。",
            "夫君才氣雄，振藻何翩翩。",
            "詩輕沈隱侯，賦擬王仲宣。",
            "小鳥搶榆枋，大鵬激三千。",
            "與君期晚歲，方結林棲緣。"
        ],
        "title": "酬穆七侍郎早登使院西樓感懷",
        "id": "14cdc107-6f24-4576-87fd-34160b594b09"
    },
    {
        "author": "權德輿",
        "paragraphs": [
            "達士無外累，隱几依南郭。",
            "茅棟上江開，布帆當砌落。",
            "支頤散華髮，欹枕曝靈藥。",
            "入鳥不亂行，觀魚還自樂。",
            "何時金馬詔，早歲建安作。",
            "往事盡筌蹄，虛懷寄杯杓。",
            "邦君駐千騎，清論時間酌。",
            "憑檻出煙埃，振衣向寥廓。",
            "心源齊彼是，人境勝巖壑。",
            "何必栖冥冥，然爲避矰繳。"
        ],
        "title": "奉和李大夫題鄭評事江樓",
        "id": "4b30e21a-0482-42e4-b8bb-75865ef3b787"
    },
    {
        "author": "權德輿",
        "paragraphs": [
            "喜得賞心處，春山豈計程。",
            "連溪芳草合，半嶺白雲晴。",
            "絕澗漱冰碧，仙壇挹顥清。",
            "懷君在人境，不共此時情。"
        ],
        "title": "春遊茅山酬杜評事見寄",
        "id": "1015196d-d1bc-4d98-89a5-a53328a3ddb7"
    },
    {
        "author": "權德輿",
        "paragraphs": [
            "白髮今朝見，虛齋曉鏡清。",
            "乍分霜簡色，微映鐵冠生。",
            "幕下多能事，周行挹令名。",
            "流年未可歎，正遇太階平。"
        ],
        "title": "和韓侍御白髮",
        "id": "644f3188-fc89-45d4-94a4-6df041708e61"
    },
    {
        "author": "權德輿",
        "paragraphs": [
            "莫羨簷前柳，春風獨早歸。",
            "陽和次第發，桃李更芳菲。"
        ],
        "title": "和邵端公醉後寄于諫議之作",
        "id": "2c4301ad-433e-4016-8db8-2e1d0c83b019"
    },
    {
        "author": "權德輿",
        "paragraphs": [
            "亞相冠貂蟬，分憂統十聯。",
            "火星當永日，雲漢倬炎天。",
            "齋禱期靈貺，精誠契昔賢。",
            "中宵出騶馭，清夜旅牲牷。",
            "觸日看初起，隨車應物先。",
            "雷音生絕巘，雨足晦平阡。",
            "瀟灑四冥合，空濛萬頃連。",
            "歌謠諠澤國，稼穡徧原田。",
            "故事三台盛，新文六義全。",
            "作霖應自此，天下待豐年。"
        ],
        "title": "和李大夫西山祈雨因感張曲江故事十韻",
        "id": "709e3d66-2471-412f-98e4-4d9b0c76c91a"
    },
    {
        "author": "權德輿",
        "paragraphs": [
            "專城書素至留臺，忽報張綱攬轡迴。",
            "共看昨日蠅飛處，併是今朝鵲喜來。"
        ],
        "title": "同陸太祝鴻漸崔法曹載華見蕭侍御留後說得衛撫州報推事使張侍御却迴前刺史戴員外無事喜而有作三首 一",
        "id": "97e1c3a8-79a1-4b90-9516-54b1a18f4378"
    },
    {
        "author": "權德輿",
        "paragraphs": [
            "鶴髮州民擁使車，人人自說受恩初。",
            "如今天下無冤氣，乞爲邦君雪謗書。"
        ],
        "title": "同陸太祝鴻漸崔法曹載華見蕭侍御留後說得衛撫州報推事使張侍御却迴前刺史戴員外無事喜而有作三首 二",
        "id": "5bada341-45a3-4536-8416-cab621e24674"
    },
    {
        "author": "權德輿",
        "paragraphs": [
            "衆人哺啜喜君醒，渭水由來不雜涇。",
            "遮莫雪霜撩亂下，松枝竹葉自青青。"
        ],
        "title": "同陸太祝鴻漸崔法曹載華見蕭侍御留後說得衛撫州報推事使張侍御却迴前刺史戴員外無事喜而有作三首 三",
        "id": "6cd3d0f4-be9d-4fb8-8180-12cc07e4a3dd"
    },
    {
        "author": "權德輿",
        "paragraphs": [
            "中峯雲暗雨霏霏，水漲花塘未得歸。",
            "心憶瓊枝望不見，幾迴虛濕薜蘿衣。"
        ],
        "title": "荅韋秀才寄一首",
        "id": "9a962466-d078-403c-b2a4-a1aaaeca2ebc"
    },
    {
        "author": "權德輿",
        "paragraphs": [
            "忽驚西江侶，共作南宮郎。",
            "宿昔芝蘭室，今茲鴛鷺行。",
            "子猷美風味，左戶推公器。",
            "含毫白雪飛，出匣青萍利。",
            "子雲嘗燕居，作賦似相如。",
            "閑成考課奏，別貢賢良書。",
            "子玉諒貞實，持刑慎丹筆。",
            "秋天鴻鵠姿，晚歲松筠質。",
            "伊予誠薄才，何幸復趨陪。",
            "偶來塵右掖，空此憶中臺。",
            "時節東流駛，悲歡追往事。",
            "待月登庾樓，排雲上蕭寺。",
            "盍簪蓮府讌，落帽龍沙醉。",
            "極浦送風帆，靈山眺煙翠。",
            "解頤通善謔，喻指窮精義。",
            "搦管或飛章，分曹時按吏。",
            "雨散與蓬飄，秦吳兩寂寥。",
            "方期全擁腫，豈望躡扶搖。",
            "夜直分三署，晨趨共九霄。",
            "外庭時接武，廣陌更連鑣。",
            "北極星辰拱，南薰氣序調。",
            "欣隨衆君子，並立聖明朝。"
        ],
        "title": "戶部王曹長楊考功崔刑部二院長並同鍾陵使府之舊因以寄贈又陪郎署喜甚常僚因書所懷且敘所知",
        "id": "bb916e9b-62ff-4906-b776-6d90690c684a"
    },
    {
        "author": "權德輿",
        "paragraphs": [
            "寓宿春闈歲欲除，嚴風密雪絕雙魚。",
            "思君獨步西垣裏，日日含香草詔書。"
        ],
        "title": "貢院對雪以絕句代八行奉寄崔閣老",
        "id": "e984c0b1-e3c0-47d1-a612-0ed51d47dabb"
    },
    {
        "author": "權德輿",
        "paragraphs": [
            "欹枕直廬暇，風蟬迎早秋。",
            "沈沈玉堂夕，皎皎金波流。",
            "對掌喜新命，分曹諧舊遊。",
            "相思翫華彩，因感庾公樓。"
        ],
        "title": "初秋月夜中書宿直因呈楊閣老",
        "id": "5d294e60-8a47-47de-83c1-46008d6b2444"
    },
    {
        "author": "權德輿",
        "paragraphs": [
            "風雨竦庭柯，端憂坐空堂。",
            "多病時節換，所思道里長。",
            "故人朱兩轓，出自尚書郎。",
            "下車今幾時，理行遠芬芳。",
            "瓊瑤覽良訊，芣苢滿素囊。",
            "結根在貴州，蠲疾傳古方。",
            "探擷當五月，慇懃逾八行。",
            "深情婉如此，善祝何可忘。",
            "復有金玉音，煥如龍鳳章。",
            "一聞靈洞說，若覩羣仙翔。",
            "三清飛慶霄，百汰成雄鋩。",
            "體物信無對，灑心願相將。",
            "昔年同旅食，終日窺文房。",
            "春風眺蕪城，秋水渡柳楊。",
            "君爲太史氏，弱質羈楚鄉。",
            "今來忝司諫，千騎遙相望。",
            "歸雲夕鱗鱗，圓魄夜蒼蒼。",
            "遠思結鈴閣，何人交羽觴。",
            "佇見徵穎川，無爲薄淮陽。",
            "政成看再入，列侍爐煙傍。"
        ],
        "title": "唐開州文編遠寄新賦累惠良藥詠嘆仰佩不覺斐然走筆代書聊書還荅",
        "id": "1fe021dd-c5cf-4e34-a60a-ac5a86ee18f9"
    },
    {
        "author": "權德輿",
        "paragraphs": [
            "十年江浦臥郊園，閑夜分明結夢魂。",
            "舍下煙蘿通古寺，湖中雲雨到前軒。",
            "南宗長老知心法，東郭先生識化源。",
            "覺後忽聞清漏曉，又隨簪珮入君門。"
        ],
        "title": "待漏假寐夢歸江東舊居",
        "id": "3322ec4b-bc6b-4cfa-8fd6-a414edba0e26"
    },
    {
        "author": "權德輿",
        "paragraphs": [
            "弱植素寡偶，趨時非所任。",
            "感恩再登龍，求友皆斷金。",
            "彪炳覩奇采，淒鏘聞雅音。",
            "適欣佳期接，遽嘆離思侵。",
            "靡靡遵遠道，忡忡勞寸心。",
            "難成獨酌謠，空奏伐木吟。",
            "泬寥清冬時，蕭索白晝陰。",
            "交歡諒如昨，滯念紛在今。",
            "因風試矯翼，倦飛會歸林。",
            "向晚清淮駛，回首楚雲深。"
        ],
        "title": "祗命赴京途次淮口因書所懷",
        "id": "56efb3a0-a352-47bc-bdb0-f42d989b6bb1"
    },
    {
        "author": "權德輿",
        "paragraphs": [
            "前年冠獬豸，戎府隨賓介。",
            "去年簪進賢，贊導法宮前。",
            "今茲戴武弁，謬列金門彥。",
            "問我何所能，頭冠忽三變。",
            "野性慣疎閑，晨趨興暮還。",
            "花時限清禁，霽後愛南山。",
            "晚景支頤對尊酒，舊遊憶在江湖久。",
            "庾樓柳寺共開襟，楓岸煙塘幾攜手。",
            "結廬常占練湖春，猶寄藜牀與幅巾。",
            "疲羸只欲思三徑，戇直那堪備七人。",
            "更想東南多竹箭，懸圃琅玕共蔥蒨。",
            "裁書且附雙鯉魚，偏恨相思未相見。"
        ],
        "title": "省中春晚忽憶江南舊居戲書所懷因寄兩浙親故雜言",
        "id": "dcc7fec6-a616-49b3-8a99-c1b47b8166cc"
    },
    {
        "author": "權德輿",
        "paragraphs": [
            "片石叢花畫不如，庇身三逕豈吾廬。",
            "主人千騎東方遠，唯望衡陽鴈足書。"
        ],
        "title": "寄李衡州",
        "id": "7d2712ba-cd12-413f-ba59-81123b59361a"
    },
    {
        "author": "權德輿",
        "paragraphs": [
            "美酒步兵廚，古人嘗宦遊。",
            "赤城臨海嶠，君子今督郵。",
            "吏隱豐暇日，琴壺共冥搜。",
            "新詩寒玉韻，曠思孤雲秋。",
            "志士誠勇退，鄙夫自包羞。",
            "終當就知己，莫戀潺湲流。"
        ],
        "title": "寄臨海郡崔穉璋",
        "id": "83b0088c-2d7e-43e9-898d-737fa18a2602"
    },
    {
        "author": "權德輿",
        "paragraphs": [
            "常日區中暇，時聞象外言。",
            "曹溪有宗旨，一爲勘心源。"
        ],
        "title": "李韶州著書常論釋氏之理貴州有能公遺跡詩以問之",
        "id": "82cd7a23-37ac-4ed1-8130-4b6bee62d86b"
    },
    {
        "author": "權德輿",
        "paragraphs": [
            "馬足早塵深，飄纓又滿襟。",
            "吾師有甘露，爲洗此時心。"
        ],
        "title": "馬上贈虛公",
        "id": "e472ec64-b9ac-4d19-b5c1-179623bddbda"
    },
    {
        "author": "權德輿",
        "paragraphs": [
            "緘題桂陽印，持寄朗陵兄。",
            "刺舉官猶屈，風謠政已成。",
            "行看換龜紐，奏最謁承明。"
        ],
        "title": "郴州換印緘遣之際率成三韻因寄李二兄員外使君",
        "id": "ac3d4310-b07b-49fc-aaf3-b2afbf162a21"
    },
    {
        "author": "權德輿",
        "paragraphs": [
            "候曉起徒馭，春江多好風。",
            "白波連青雲，蕩漾晨光中。",
            "四望浩無際，沈憂將此同。",
            "未離奔走途，但恐成悲翁。",
            "俯見觸餌鱗，仰目淩霄鴻。",
            "纓塵日已厚，心累何時空。",
            "區區此人世，所向皆樊籠。",
            "唯應杯中物，醒醉爲窮通。",
            "故人懸圃姿，瓊樹紛青葱。",
            "終當此山去，共結蘭桂叢。"
        ],
        "title": "早發杭州泛富春江寄陸三十一公佐",
        "id": "d74688ac-a691-4410-a3cb-b79279450247"
    },
    {
        "author": "權德輿",
        "paragraphs": [
            "靡靡南軒蕙，迎風轉芳滋。",
            "落落幽澗松，百尺無附枝。",
            "世物自多故，達人心不羈。",
            "偶陳幕中畫，未負林間期。",
            "感恩從慰薦，循性難縶維。",
            "野鶴無俗質，孤雲多異姿。",
            "清[泠]松露泫，照灼巖花遲。",
            "終當稅塵駕，來就東山嬉。"
        ],
        "title": "寄侍御從舅",
        "id": "560496ff-d961-4957-87e7-fa2b987fdb90"
    },
    {
        "author": "權德輿",
        "paragraphs": [
            "湖上煙景好，鳥飛雲自還。",
            "幸因居止近，日覺性情閑。",
            "獨酌乍臨水，清機常見山。",
            "此時何所憶，淨侶話玄關。"
        ],
        "title": "湖上晚眺呈惠上人",
        "id": "7e5b890a-e39b-4e7d-9d1f-b4d791e63274"
    },
    {
        "author": "權德輿",
        "paragraphs": [
            "客心宜靜夜，月色澹新秋。",
            "影落三湘水，詩傳八詠樓。",
            "何窮對酒望，幾處捲簾愁。",
            "若問相思意，隨君萬里遊。"
        ],
        "title": "新秋月夜寄故人",
        "id": "5aaa1ffc-68a1-465c-9825-9ced147d9631"
    },
    {
        "author": "權德輿",
        "paragraphs": [
            "移疾喜無事，卷簾松竹寒。",
            "稍知名是累，日與靜相歡。",
            "蹇淺逢機少，迂疎應物難。",
            "只思閑夜月，共向沃州看。"
        ],
        "title": "自楊子歸丹陽初遂閑居聊呈惠公",
        "id": "4d173a7c-df62-4a18-9e4d-3a1b905aac05"
    },
    {
        "author": "權德輿",
        "paragraphs": [
            "此身會逐白雲去，未洗塵纓還自傷。",
            "今夜幸逢清淨境，滿庭秋月對支郎。"
        ],
        "title": "月夜過靈徹上人房因贈",
        "id": "ac702011-08e5-41d5-9fdd-a89ff50501cc"
    },
    {
        "author": "權德輿",
        "paragraphs": [
            "月帔飄颻摘杏花，相邀洞口勸流霞。",
            "半酣乍奏雲和曲，疑是龜山阿母家。"
        ],
        "title": "戲贈張鍊師",
        "id": "8f5beb73-918d-41e2-a864-05145271987d"
    },
    {
        "author": "權德輿",
        "paragraphs": [
            "石路泉流兩寺分，尋常鐘磬隔山聞。",
            "山僧半在中峰住，共占青巒與白雲。"
        ],
        "title": "戲贈天竺靈隱二寺寺主",
        "id": "8f505e12-13f0-4620-84aa-dac177d6c9d9"
    },
    {
        "author": "權德輿",
        "paragraphs": [
            "身隨猨鳥在深山，早有詩名到世間。",
            "客至上方留盥漱，龍泓洞水晝潺潺。"
        ],
        "title": "贈廣通上人",
        "id": "a3211c47-06df-4ac9-a7fb-1a36bc88ea8a"
    },
    {
        "author": "權德輿",
        "paragraphs": [
            "白草黃雲塞上秋，曾隨驃騎出幷州。",
            "轆轤劒折虬鬚白，轉戰功多獨不侯。"
        ],
        "title": "贈老將",
        "id": "5fc10515-12d3-4cd8-8d2f-bf77179b2e1c"
    },
    {
        "author": "權德輿",
        "paragraphs": [
            "何事年年戀隱淪，成名須遣及青春。",
            "明時早獻甘泉去，若待公車却誤人。"
        ],
        "title": "戲贈表兄崔秀才",
        "id": "6346fd58-f617-41e0-839e-abcdc09fffd0"
    },
    {
        "author": "權德輿",
        "paragraphs": [
            "白首書窗成鉅儒，不知簪組徧屠沽。",
            "勸君莫問長安路，且讀魯山于蔿于。"
        ],
        "title": "醉後戲贈蘇九翛",
        "id": "561a71fb-ee67-4894-a69c-209de8cfb222"
    },
    {
        "author": "權德輿",
        "paragraphs": [
            "威鳳翔紫氣，孤雲出寥天。",
            "奇采與幽姿，縹緲皆自然。",
            "嘗聞陶唐氏，亦有巢由全。",
            "以此聳風俗，豈必效羈牽。",
            "大君遂羣方，左史蹈前賢。",
            "振衣去朝市，賜告歸林泉。",
            "滑和固難久，循性得所便。",
            "有名皆畏途，無事乃真筌。",
            "舊壑窮杳窱，新潭漾淪漣。",
            "嵓花落又開，山月缺復圓。",
            "輕策逗蘿逕，幅巾淩翠煙。",
            "機閑魚鳥狎，體和芝朮鮮。",
            "四皓本違難，二疏猶待年。",
            "況今寰海清，復此鬢髮玄。",
            "顧慙纓上塵，未絕區中緣。",
            "齊竽終自退，心寄嵩峯巔。"
        ],
        "title": "奉送韋起居老舅百日假滿歸嵩陽舊居",
        "id": "d0459c0c-e0ed-47c3-86fd-f741f2e27865"
    },
    {
        "author": "權德輿",
        "paragraphs": [
            "達人曠迹通出處，每憶安居舊山去。",
            "乞身已見抗疏頻，優禮新聞詔書許。",
            "家法遙傳闕里訓，心源早逐嵩丘侶。",
            "南史編年著盛名，東朝侍講常虛佇。",
            "角巾華髮忽自遂，命服金龜君更與。",
            "白雲出岫暫逶迤，鴻鵠入冥無處所。",
            "歸路依依童稚樂，都門藹藹壺觴舉。",
            "能將此道助皇風，自可殊途並伊呂。"
        ],
        "title": "奉送孔十兄賓客承恩致政歸東都舊居",
        "id": "455c8a89-ecfb-4097-96b5-705f90d809c1"
    },
    {
        "author": "權德輿",
        "paragraphs": [
            "蜀國本多士，雄文似相如。",
            "之子西南秀，名在賢能書。",
            "薄祿且未及，故山念歸歟。",
            "迢迢三千里，返駕一羸車。",
            "玉壘長路盡，錦江春物餘。",
            "此行無慍色，知爾戀林廬。"
        ],
        "title": "送密秀才吏部駮放後歸蜀應崔大理序",
        "id": "7e1ab4f4-8a13-44f1-a85c-4cceaa5c51f1"
    },
    {
        "author": "權德輿",
        "paragraphs": [
            "西南使星去，遠徹通朝聘。",
            "煙雨僰道深，麾幢漢儀盛。",
            "途輕五尺險，水愛雙流淨。",
            "上國洽恩波，外臣遵禮命。",
            "離堂駐騶馭，且盡罇中聖。"
        ],
        "title": "送袁中丞持節冊南詔五韻",
        "id": "9f6d507f-5fd4-4036-b62f-7c1d800eb64e"
    },
    {
        "author": "權德輿",
        "paragraphs": [
            "驛騎歸時驄馬蹄，蓮花府映若邪溪。",
            "帝城人日風光早，不惜離堂醉似泥。"
        ],
        "title": "人日送房二十六侍御歸越",
        "id": "60453e5d-57f7-440f-95e6-53db619b33d6"
    },
    {
        "author": "權德輿",
        "paragraphs": [
            "旌斾翩翩擁漢官，君行常得遠人歡。",
            "分職南臺知禮重，輟書東觀見才難。",
            "金章玉節鳴騶遠，白草黃雲出塞寒。",
            "欲散別離唯有醉，暫煩賓從駐征鞍。"
        ],
        "title": "送張閣老中丞持節冊弔回鶻",
        "id": "50344c05-b6e2-4fe6-af05-659fde2dd5b1"
    },
    {
        "author": "權德輿",
        "paragraphs": [
            "拜首直城陰，罇開意不任。",
            "梅仙歸劇縣，阮巷奏離琴。",
            "春草吳門綠，秋濤浙水深。",
            "十年曾旅寓，應愜宦遊心。"
        ],
        "title": "送二十叔赴任餘杭尉",
        "id": "7217f799-249f-4b71-a2b9-462d7fb67b64"
    },
    {
        "author": "權德輿",
        "paragraphs": [
            "隨牒忽離南北巷，解巾都吏有清風。",
            "巴城鏁印六聯靜，盡日閑謠廨署中。"
        ],
        "title": "春送十四叔赴任渝州錄事絕句",
        "id": "ff15b7d9-2977-4881-9ea4-6fba6a4401d2"
    },
    {
        "author": "權德輿",
        "paragraphs": [
            "留連出關騎，斟酌臨岐酒。",
            "舊業傳一經，新官栽五柳。",
            "去去望行塵，青門重迴首。"
        ],
        "title": "送韋十二丈赴襄城令三韻",
        "id": "752765da-dcb1-4d0b-b30d-3e118048b4a6"
    },
    {
        "author": "權德輿",
        "paragraphs": [
            "芊芊遠郊外，杳杳春嵓曲。",
            "愁處映微波，望中連淨綠。",
            "日暮藉離觴，折芳心斷續。"
        ],
        "title": "送薛十九丈授將作主簿分司東都賦得春草",
        "id": "c0c801f6-e310-4215-aefa-a1598b261fa4"
    },
    {
        "author": "權德輿",
        "paragraphs": [
            "命駕相思不爲名，春風歸騎出關程。",
            "離堂莫起臨岐歎，文舉終當薦禰衡。"
        ],
        "title": "送正字十九兄歸江東醉後絕句",
        "id": "1590cafd-ccbd-4034-873d-9608699a69d7"
    },
    {
        "author": "權德輿",
        "paragraphs": [
            "解龜辭漢庭，却憶少微星。",
            "直指常持憲，平反更恤刑。",
            "閑思紫芝侶，歸臥白雲扃。",
            "明詔優筋力，安車適性靈。",
            "羣公來藹藹，獨鶴去冥冥。",
            "想到揮金處，嵩吟枕上青。"
        ],
        "title": "送張詹事致政歸嵩山舊隱",
        "id": "81351fe4-8335-432e-99df-a63661e50726"
    },
    {
        "author": "權德輿",
        "paragraphs": [
            "月旦繼平輿，風流仕石渠。",
            "分曹向瀍洛，守職正圖書。",
            "棣萼榮相映，瓊枝色不如。",
            "賓朋爭漉酒，徒御侍巾車。",
            "異日始離抱，維思烹鯉魚。"
        ],
        "title": "送許著作分司東都",
        "id": "b6e789ff-d82d-4a4a-a553-40cd3cf6cce5"
    },
    {
        "author": "權德輿",
        "paragraphs": [
            "二紀樂簞瓢，煙霞暮與朝。",
            "因君宦遊去，記得春江潮。",
            "遠別更搔首，初官方折腰。",
            "青門望離袂，魂爲阿連銷。"
        ],
        "title": "送少清赴潤州參軍因思練舊居",
        "id": "bc03748b-91c8-4a40-bc0d-3a608c296485"
    },
    {
        "author": "權德輿",
        "paragraphs": [
            "𥗤露宗通法已傳，麻衣筇杖去悠然。",
            "揚州後學應相待，遙想旛花古寺前。"
        ],
        "title": "送濬上人歸揚州禪智寺",
        "id": "3f49ff24-e742-45e8-8e54-fd253095e8dd"
    },
    {
        "author": "權德輿",
        "paragraphs": [
            "一罇歲酒且留歡，三峽黔江去路難。",
            "志士感恩無遠近，異時應戴惠文冠。"
        ],
        "title": "獻歲送李十兄赴黔中酒後絕句",
        "id": "c2e767db-1d29-4027-90c9-d88cc5a38658"
    },
    {
        "author": "權德輿",
        "paragraphs": [
            "青光照目青門曙，玉勒琱戈擁騶馭。",
            "東方連帥南陽公，文武吉甫如古風。",
            "獨奉新恩來謁帝，感深更見新詩麗。",
            "共看三接欲爲霖，却念百城同望歲。",
            "雙旌去去戀儲胥，歸路鶯花伴隼旟。",
            "今日漢庭求上略，留侯自有一編書。"
        ],
        "title": "送張僕射朝見畢歸鎮",
        "id": "a818e3c1-b5a2-4f91-ba9e-d88e6108ff3d"
    },
    {
        "author": "權德輿",
        "paragraphs": [
            "五代武弁侍明光，輟佐中權拜外郎。",
            "記事還同楚倚相，傳經遠自漢扶陽。",
            "離堂處處羅簪組，東望河橋壯鼙鼓。",
            "三城曉角啓軒門，一縣繁花照蓮府。",
            "上略儒風並者稀，翩翩騶騎有光輝。",
            "只今右職多虛位，應待他時伏奏歸。"
        ],
        "title": "送韋行軍員外赴河陽",
        "id": "af167c8e-c7a2-4926-a8f9-9c7f7b27e3db"
    },
    {
        "author": "權德輿",
        "paragraphs": [
            "淳化洽聲明，殊方均惠養。",
            "計書重譯至，錫命雙旌往。",
            "星辭北極遠，水泛東溟廣。",
            "斗柄辨宵程，天琛宜晝賞。",
            "孤光洲島迥，淨綠煙霞敞。",
            "展禮盛賓徒，交歡覿君長。",
            "經途勞視聽，愴別縈夢想。",
            "延頸旬歲期，新恩在歸鞅。"
        ],
        "title": "送韋中丞奉使新羅",
        "id": "bce897c4-8d5e-45a3-9fba-6cb52a94c07b"
    },
    {
        "author": "權德輿",
        "paragraphs": [
            "家風本鉅儒，吏職化雙鳧。",
            "啓事才方愜，臨人政自殊。",
            "地雄韓上黨，秩比魯中都。",
            "拜首春郊夕，離杯莫向隅。"
        ],
        "title": "送從翁赴任長子縣令",
        "id": "aa6a9f02-6ef2-4bc1-8404-0b98ca82c9af"
    },
    {
        "author": "權德輿",
        "paragraphs": [
            "夏雲如火鑠晨輝，欵段羸車整素衣。",
            "知爾業成還出谷，今朝莫愴斷行飛。"
        ],
        "title": "送從弟廣東歸絕句",
        "id": "e2ddb99c-5b82-489d-b708-7d526364a738"
    },
    {
        "author": "權德輿",
        "paragraphs": [
            "稔歲在芝田，歸程入洞天。",
            "白雲辭上國，青鳥會羣仙。",
            "自以碁銷日，寧資藥駐年。",
            "相看話離合，風馭忽泠然。"
        ],
        "title": "送王鍊師赴王屋洞",
        "id": "6e22dbc4-0de1-4128-bdf0-0ae4e3a2a84d"
    },
    {
        "author": "權德輿",
        "paragraphs": [
            "昨日饋連營，今來刺列城。",
            "方期建禮直，忽訪永嘉程。",
            "郡內裁詩暇，樓中遲客情。",
            "憑君減千騎，莫遣海鷗驚。"
        ],
        "title": "送薛溫州",
        "id": "05077568-a41b-41d8-99ba-2fd9282880f4"
    },
    {
        "author": "權德輿",
        "paragraphs": [
            "五諫留中禁，雙旌輟上才。",
            "內臣持鳳詔，天廄錫龍媒。",
            "宴語暌蘭室，輝榮亞柏臺。",
            "懷黃宜命服，舉白歎離杯。",
            "景霽山川迥，風清霧露開。",
            "辰溪分浩淼，僰道接縈迴。",
            "勝理環中得，殊琛徼外來。",
            "行看旬歲詔，傳慶在公台。"
        ],
        "title": "送黔中裴中丞閣老赴任",
        "id": "eadbc859-a2de-45d3-bf08-8f043d84959d"
    },
    {
        "author": "權德輿",
        "paragraphs": [
            "天子坐法宮，詔書下江東。",
            "懿此嘉遯士，蒲車赴丘中。",
            "褐衣入承明，朴略多古風。",
            "直道侍太子，昌言沃宸聰。",
            "嵓居四十年，心與鷗鳥同。",
            "一朝受恩澤，自說如池龍。",
            "乞骸歸故山，累疏明深衷。",
            "大君不奪志，命錫忽以崇。",
            "旭旦出國門，輕裝若秋蓬。",
            "家依白雲嶠，手植丹桂叢。",
            "竹齋引寒泉，霞月相玲瓏。",
            "曠然解赤綬，去逐冥冥鴻。"
        ],
        "title": "送崔諭德致政東歸",
        "id": "18d7abf2-edf9-4875-936c-fdbfe7b877f0"
    },
    {
        "author": "權德輿",
        "paragraphs": [
            "春雲結暮陰，侍坐捧離襟。",
            "黃綬輕裝去，青門芳草深。",
            "十年塵右職，三逕寄遐心。",
            "便道停橈處，應過舊竹林。"
        ],
        "title": "送三十叔赴任晉陵",
        "id": "b7ad52c3-6f5c-4eac-a557-bb93c8426a17"
    },
    {
        "author": "權德輿",
        "paragraphs": [
            "忽佩交州印，初辭列宿文。",
            "莫言方任遠，且貴主憂分。",
            "迥轉朱鳶路，連飛翠羽羣。",
            "戈船航漲海，旌斾卷炎雲。",
            "絕徼褰帷識，名香夾轂焚。",
            "懷來通北戶，長養洽南薰。",
            "暫歎同心阻，行看異績聞。",
            "歸時無所欲，薏苡或煩君。"
        ],
        "title": "送安南裴都護",
        "id": "3ddfa52e-06f0-42e6-bd3c-68ad1ee04ab1"
    },
    {
        "author": "權德輿",
        "paragraphs": [
            "念爾強學殖，非貫早從師。",
            "溫溫稟義方，慥慥習書詩。",
            "計偕來上國，宴喜方怡怡。",
            "經術既修明，藝文亦葳蕤。",
            "伊予諒無取，瑣質荷洪慈。",
            "偶來貳儀曹，量力何可支。",
            "廢業固相受，避嫌誠自私。",
            "徇吾刺促心，婉爾康莊姿。",
            "古人貴直道，內訟乖坦夷。",
            "用茲處大官，無乃玷清時。",
            "羸車出門去，悵望交涕洟。",
            "琢磨貴分陰，歲月若飆馳。",
            "千里起足下，豐年繫鎡䥓。",
            "苟令志氣堅，佇見纓珮隨。",
            "斑斕五綵服，前路春物熙。",
            "舊遊憶江南，環堵留蓬茨。",
            "湖水白於練，蓴羹細若絲。",
            "別來十三年，夢寐時見之。",
            "寵榮忽踰量，荏苒不自知。",
            "晨興愧華簪，止足爲靈龜。",
            "遐路各自愛，大來行可期。",
            "青冥在目前，努力調羽儀。"
        ],
        "title": "送別沅汎",
        "id": "47ac8d02-6a66-4a7c-bb5d-b2356026760c"
    },
    {
        "author": "權德輿",
        "paragraphs": [
            "殊鄰覆露同，奉使小司空。",
            "西候車徒出，南臺節印雄。",
            "弔祠將渥命，導驛暢皇風。",
            "故地山河在，新恩玉帛通。",
            "塞雲凝廢壘，關月照驚蓬。",
            "青史書歸日，翻輕五利功。"
        ],
        "title": "送張曹長工部大夫奉使西番",
        "id": "d0a7f454-0d71-454d-a5ab-e6e03d6fa3e9"
    },
    {
        "author": "權德輿",
        "paragraphs": [
            "炎光三伏晝，洞府宜幽步。",
            "宿雨潤芝田，鮮風搖桂樹。",
            "陰陰臺殿敞，靡靡軒車駐。",
            "晚酌臨水清，晨裝出關路。",
            "偏榮本郡辟，倍感元臣遇。",
            "記室有門人，因君達書素。"
        ],
        "title": "九華觀宴餞崔十七叔判官赴義武幕兼呈書記蕭校書",
        "id": "33fff638-4537-45f4-a33c-8b3e1a48c57c"
    },
    {
        "author": "權德輿",
        "paragraphs": [
            "桑門許辯才，外學接宗雷。",
            "護法麻衣淨，翻經貝葉開。",
            "宗通知不染，妄想自堪哀。",
            "或結西方社，師遊早晚迴。"
        ],
        "title": "送文暢上人東遊",
        "id": "1841f94b-6ea4-4500-9299-2a6afef61afd"
    },
    {
        "author": "權德輿",
        "paragraphs": [
            "上略在安邊，吳鉤結束鮮。",
            "三公臨右地，七萃擁中堅。",
            "舊壘銷烽火，新營辨井泉。",
            "伐謀師以律，賈勇士爭先。",
            "塞迥晴看月，沙平遠際天。",
            "榮薰知屈指，應在盛秋前。"
        ],
        "title": "送靈武范司空",
        "id": "41d9b21b-6f97-4be4-a475-d0cd6adb4430"
    },
    {
        "author": "權德輿",
        "paragraphs": [
            "安康地里接商於，帝命專城總賦輿。",
            "夕拜忽辭青瑣闥，晨裝獨捧紫泥書。",
            "深山古驛分騶騎，芳草閑雲逐隼旟。",
            "綺皓清風千古在，因君一爲謝巖居。"
        ],
        "title": "送商州杜中丞赴任",
        "id": "c0803728-7f49-4b98-a1a1-cd76d917e507"
    },
    {
        "author": "權德輿",
        "paragraphs": [
            "計偕十上竟無成，忽憶嵓居便獨行。",
            "志業嘗探絕編義，風塵虛作棄繻生。",
            "歲儲應歎山田薄，里社詩逢野醞清。",
            "惆悵中年羣從少，相看欲別倍關情。"
        ],
        "title": "送殷卿罷舉歸淮南舊居",
        "id": "21161999-bd74-4cd0-bada-b3a5ba42a112"
    },
    {
        "author": "權德輿",
        "paragraphs": [
            "商於留異績，河洛賀新遷。",
            "朝選吾公守，時推杜尹賢。",
            "如綸披鳳詔，出匣淬龍泉。",
            "風雨交中土，簪裾敞別筵。",
            "清明人比玉，照灼府如蓮。",
            "佇報司州政，徵黃似頴川。"
        ],
        "title": "送杜尹赴東都",
        "id": "804478d7-16f1-4dc8-b539-77bf9249fe1c"
    },
    {
        "author": "權德輿",
        "paragraphs": [
            "九派尋陽郡，分明似畫圖。",
            "秋光連瀑布，晴翠辨香鑪。",
            "才子厭蘭省，邦君榮竹符。",
            "江城多暇日，能寄八行無。"
        ],
        "title": "送孔江州",
        "id": "325be953-64ad-4563-85bc-3d3814ab485d"
    },
    {
        "author": "權德輿",
        "paragraphs": [
            "年少守南陽，新恩印綬光。",
            "輕軒出繞霤，利刃發干將。",
            "風勁初下葉，雲寒方護霜。",
            "想君行縣處，露冕菊潭香。"
        ],
        "title": "送渾鄧州",
        "id": "49bf9535-2495-45a5-bb8b-3c7fdd482848"
    },
    {
        "author": "權德輿",
        "paragraphs": [
            "滿樹鐵冠瓊樹枝，罇前燭下心相知。",
            "明朝又與白雲遠，自古河梁多別離。"
        ],
        "title": "埇橋達奚四于十九陳大三侍御夜宴敘各賦二韻",
        "id": "5254b1f3-d053-455b-a3c3-879225dc4f46"
    },
    {
        "author": "權德輿",
        "paragraphs": [
            "伊人茂天爵，恬澹臥郊園。",
            "傲世方隱几，說經久顓門。",
            "浩歌曳柴車，詎羨丹轂尊。",
            "嚴霜被鶉衣，不知狐白溫。",
            "游心羲文際，愛我相討論。",
            "潢汙忽朝宗，傳騎令載奔。",
            "崢嶸歲陰晚，愀愴離念繁。",
            "別館絲桐清，寒郊煙雨昏。",
            "中飲見逸氣，縱談窮化元。",
            "佇見公車起，聖代待乞言。"
        ],
        "title": "酬別蔡十二見贈",
        "id": "41478cc9-de3f-496c-bea4-fed29865bba7"
    },
    {
        "author": "權德輿",
        "paragraphs": [
            "將軍易道令威仙，華髮清談得此賢。",
            "惆悵今朝廣陵別，遼東後會復何年。"
        ],
        "title": "揚州與丁山人別",
        "id": "689cf3fa-0b49-4452-b010-64c3fc27a0df"
    },
    {
        "author": "權德輿",
        "paragraphs": [
            "不嫌臨海遠，微祿代躬耕。",
            "古郡紀綱職，扁舟山水程。",
            "詩因琪樹麗，心與瀑泉清。",
            "盛府知音在，何時薦政成。"
        ],
        "title": "送台州崔錄事",
        "id": "0be38b1e-84f7-4373-8dec-62667469aa28"
    },
    {
        "author": "權德輿",
        "paragraphs": [
            "相看結離念，盡此林中淥。",
            "夷代輕遠遊，上才隨薄祿。",
            "參卿滯孫楚，隱市同梅福。",
            "吏散時泛弦，賓來閑覆局。",
            "襟情無俗慮，談笑成逸躅。",
            "此路足灘聲，羨君多水宿。"
        ],
        "title": "送信安劉少府",
        "id": "d2320bc2-cbde-4793-9e55-a492e39588db"
    },
    {
        "author": "權德輿",
        "paragraphs": [
            "與君相識處，吏隱在牆東。",
            "啓閉千門靜，逢迎兩掖通。",
            "罷官多暇日，肄業有儒風。",
            "歸去塵寰外，春山桂樹叢。"
        ],
        "title": "送李城門罷官歸嵩陽",
        "id": "5bc7d864-c25e-480b-992a-9db6daf514cb"
    },
    {
        "author": "權德輿",
        "paragraphs": [
            "越郡佳山水，菁江接上虞。",
            "計程航一葦，試吏佐雙鳧。",
            "雲壑窺仙籍，風謠驗地圖。",
            "因尋黃絹字，爲我弔曹盱。"
        ],
        "title": "送上虞丞",
        "id": "5f573273-926f-4767-914e-19cbeb587983"
    },
    {
        "author": "權德輿",
        "paragraphs": [
            "知向東陽去，晨裝見綵衣。",
            "客愁青眼別，家喜玉人歸。",
            "漠漠水煙晚，蕭蕭楓葉飛。",
            "雙溪泊船處，候吏拜胡威。"
        ],
        "title": "送盧評事婺州省覲",
        "id": "92acc42a-a57d-46f8-bf91-2d832174622c"
    },
    {
        "author": "權德輿",
        "paragraphs": [
            "已見風姿美，仍聞藝業勤。",
            "清秋上國路，白皙少年人。",
            "帶月輕帆疾，迎霜綵服新。",
            "過庭若有問，一爲說漳濱。"
        ],
        "title": "送崔端公郎君入京覲省",
        "id": "31e28206-5390-42db-9496-2f88975f5300"
    },
    {
        "author": "權德輿",
        "paragraphs": [
            "儒衣兩少年，春棹轂溪船。",
            "湖月供詩興，嵐風費酒錢。",
            "上帆涵浦岸，欹枕傲晴天。",
            "不用愁羈旅，宣城太守賢。"
        ],
        "title": "送張周二秀才謁宣州薛侍郎",
        "id": "65963428-2425-467a-9114-b7ca50744934"
    },
    {
        "author": "權德輿",
        "paragraphs": [
            "功名不復求，舊業向東周。",
            "白草辭邊騎，青門別故侯。",
            "摧殘寶劒折，羸病綠珠愁。",
            "日暮寒風起，猶疑大漠秋。"
        ],
        "title": "送張將軍歸東都舊業",
        "id": "82be4e8f-42f6-4d54-a809-baa77b082b00"
    },
    {
        "author": "權德輿",
        "paragraphs": [
            "上國路綿綿，行人候曉天。",
            "離亭綠綺奏，鄉樹白雲連。",
            "江露濕征袂，山鶯宜泊船。",
            "春風若爲別，相顧起尊前。"
        ],
        "title": "送句容王少府簿領赴上都",
        "id": "527eebdf-fbba-45da-a5a6-8a27be40006b"
    },
    {
        "author": "權德輿",
        "paragraphs": [
            "異鄉兄弟少，見爾自依然。",
            "來酌林中酒，去耕湖上田。",
            "何朝逢暑雨，幾夜泊魚煙。",
            "餘力當勤學，成名貴少年。"
        ],
        "title": "送從弟謁員外叔父迴歸義興",
        "id": "56164c0c-6a83-4c3b-8f92-4c26a6e8e34e"
    },
    {
        "author": "權德輿",
        "paragraphs": [
            "年少一仙官，清羸駕綵鸞。",
            "洞宮雲渺渺，花路水漫漫。",
            "歲計芝田熟，晨裝月帔寒。",
            "遙知小山桂，五馬待邀歡。"
        ],
        "title": "送梁道士謁壽州崔大夫",
        "id": "e2275360-22a1-4ea7-9983-b3dee2e80575"
    },
    {
        "author": "權德輿",
        "paragraphs": [
            "西笑意如何，知隨貢舉科。",
            "吟詩向月露，驅馬出煙蘿。",
            "晚色平蕪遠，秋聲候鴈多。",
            "自憐歸未得，相送一勞歌。"
        ],
        "title": "送鄭秀才貢舉",
        "id": "43ad07cd-e6fe-4f1f-b218-ba3d9c876dc0"
    },
    {
        "author": "權德輿",
        "paragraphs": [
            "家承晉太傅，身慕魯諸生。",
            "又見一帆去，共愁千里程。",
            "沙平古樹迥，潮滿曉江晴。",
            "從此幽深去，無妨隱姓名。"
        ],
        "title": "送謝孝廉移家越州",
        "id": "89bc54f0-406d-4660-935f-e4c5cdf1f287"
    },
    {
        "author": "權德輿",
        "paragraphs": [
            "貢士去翩翩，如君最少年。",
            "綵衣行不廢，儒服代相傳。",
            "曉月經淮路，繁陰過楚天。",
            "清談遇知己，應訪孝廉船。"
        ],
        "title": "送韓孝廉侍從赴舉",
        "id": "72376846-a6c5-4811-b39b-59f64571d03a"
    },
    {
        "author": "權德輿",
        "paragraphs": [
            "鵷鷺承新命，翻飛入漢庭。",
            "歌詩能合雅，獻納每論經。",
            "月曉蜀江迥，猿啼楚樹青。",
            "幸因焚草暇，書札訪沈冥。"
        ],
        "title": "送陸拾遺秖召赴行在",
        "id": "a01545fb-0ce3-4076-97cc-3c6552eeda38"
    },
    {
        "author": "權德輿",
        "paragraphs": [
            "還歸柳市去，遠遠出人羣。",
            "苔甃桐花落，山窗桂樹薰。",
            "引泉通絕澗，放鶴入孤雲。",
            "幸許宗雷到，清談不易聞。"
        ],
        "title": "送暎師歸本寺",
        "id": "3c9be61b-8aa9-4d7e-89a5-b0528b4336d8"
    },
    {
        "author": "權德輿",
        "paragraphs": [
            "送君當歲暮，斗酒破離顏。",
            "車騎擁寒水，雪雲凝遠山。",
            "且安黃綬屈，莫羨白鷗閑。",
            "從此圖南路，青雲步武間。"
        ],
        "title": "送宇文文府赴行在",
        "id": "8aa3cc5f-da40-45be-b29c-37fb7f27ea9c"
    },
    {
        "author": "權德輿",
        "paragraphs": [
            "解巾州主簿，捧檄不辭遙。",
            "獨鶴九霄翼，寒松百尺條。",
            "晨裝沾雨雪，旅宿候風潮。",
            "爲政閑無事，清談肅郡僚。"
        ],
        "title": "送岳州溫錄事赴任",
        "id": "f12ba051-b790-42ea-9605-a0b0030e584f"
    },
    {
        "author": "權德輿",
        "paragraphs": [
            "工爲楚辭賦，更著魯衣冠。",
            "歲儉山田薄，秋深晨服寒。",
            "武人榮燕頷，志士戀漁竿。",
            "會被公車薦，知君久晦難。"
        ],
        "title": "送山人歸舊隱",
        "id": "4d686b20-c52a-4db8-a034-95f116e7af66"
    },
    {
        "author": "權德輿",
        "paragraphs": [
            "方袍相引到龍華，支策開襟路不賒。",
            "法味已同香積會，禮容疑在少施家。",
            "逸民羽客期皆至，疎竹青苔景半斜。",
            "究竟相依何處好，匡山古社足煙霞。"
        ],
        "tags": [
            "庐山"
        ],
        "title": "惠上人房宴別",
        "id": "92e2f6f4-592a-4aaf-921c-413b768480f2"
    },
    {
        "author": "權德輿",
        "paragraphs": [
            "儒衣風貌清，去抵漢公卿。",
            "賓貢年猶少，篇章藝已成。",
            "臨流惜暮景，話別起鄉情。",
            "離酌不辭醉，西江春草生。"
        ],
        "title": "送裴秀才貢舉",
        "id": "a1c8ad2f-17c8-457c-9f46-95c808e1963d"
    },
    {
        "author": "權德輿",
        "paragraphs": [
            "校緡稅畝不妨閑，清興自隨魚鳥間。",
            "知君此去足佳句，路出桐溪千萬山。"
        ],
        "title": "送袁太祝衢婺巡覆",
        "id": "0f0c3b4b-c0bc-40b7-8623-ca251fe48152"
    },
    {
        "author": "權德輿",
        "paragraphs": [
            "舊俗採菱處，津亭風景和。",
            "沅江收暮靄，楚女發清歌。",
            "曲岸縈湘葉，荒堦上白波。",
            "蘭橈向蓮府，一爲枉帆過。"
        ],
        "title": "送湖南李侍御赴本使賦採菱亭詩",
        "id": "1e577367-dfb5-4a8f-be6f-18f9468a1bac"
    },
    {
        "author": "權德輿",
        "paragraphs": [
            "知君儒服貴，綵繡兩相輝。",
            "婉婉成名後，翩翩擁傳歸。",
            "江深煙嶼沒，山暗雨雲飛。",
            "共待酬恩罷，相將去息機。"
        ],
        "title": "送穆侍御歸東都",
        "id": "5882895b-e584-4587-ab29-30596ecb037c"
    },
    {
        "author": "權德輿",
        "paragraphs": [
            "津亭風雪霽，斗酒留征棹。",
            "星傳指湘江，瑤琴多楚調。",
            "偏愁欲別處，黯黯頹陽照。"
        ],
        "title": "送崔端公赴度支江陵院三韻",
        "id": "127da39a-a1d5-4abc-b32d-ef58ed80341c"
    },
    {
        "author": "權德輿",
        "paragraphs": [
            "不憚征路遙，定緣賓禮重。",
            "新知折柳贈，舊侶乘籃送。",
            "此去佳句多，楓江接雲夢。"
        ],
        "title": "送陸太祝赴湖南幕同用送字",
        "id": "1d354aed-ee73-4a15-a004-23cc713f4eae"
    },
    {
        "author": "權德輿",
        "paragraphs": [
            "暫來城市意何如，却憶葛陽溪上居。",
            "不憚薄田輸井稅，自將嘉句著州閭。",
            "波翻極浦檣竿出，霜落秋郊樹影疎。",
            "想到家山無俗侶，逢迎只是坐籃輿。"
        ],
        "title": "送李處士歸弋陽山居",
        "id": "06172f1f-1a0e-4f75-bff0-86682cbdd4df"
    },
    {
        "author": "權德輿",
        "paragraphs": [
            "暫辭長老去隨緣，候曉輕裝寄客船。",
            "佳句已齊康寶月，清談遠指謝臨川。",
            "灘經水瀨逢新雪，路過漁潭宿暝煙。",
            "暇日若隨千騎出，南巖只在郡樓前。"
        ],
        "title": "送清洨上人謁信州陸員外",
        "id": "ff8e181e-90d3-4ec9-8287-ac2d11d6a2d4"
    },
    {
        "author": "權德輿",
        "paragraphs": [
            "耿耿離念繁，蕭蕭涼葉脫。",
            "緇塵素衣敝，風露秋江闊。",
            "想得讀書窗，巖花對巾褐。"
        ],
        "title": "送別同用闊字",
        "id": "586ce45c-fbf2-4618-a673-91d9cca086a8"
    },
    {
        "author": "權德輿",
        "paragraphs": [
            "嘉招不辭遠，捧檄利攸往。",
            "行役念前程，讌游睽舊賞。",
            "征軺星乍動，江信潮應上。",
            "煙水飛一帆，霜雲搖五兩。",
            "紛紛別袂舉，切切離鴻響。",
            "後會杳何時，悠然勞夢想。"
        ],
        "title": "送人使之江陵",
        "id": "d8902cc4-de96-4f28-bce2-2fb64d29590f"
    },
    {
        "author": "權德輿",
        "paragraphs": [
            "蕪城陌上春風別，干越亭邊歲暮逢。",
            "驅車又愴南北路，返照寒江千萬峯。"
        ],
        "title": "餘干贈別張二十二侍御",
        "id": "c5f2bdd4-1ce0-4776-bc02-19c5728b04db"
    },
    {
        "author": "權德輿",
        "paragraphs": [
            "響深澗，思啼猨。",
            "闇入蘋洲暖，輕隨柳陌暄。",
            "澹蕩乍飄雲影，芳菲徧滿花源。",
            "寂寞春江別君處，和煙帶雨送征軒。"
        ],
        "title": "雜言賦得風送崔秀才歸白田限三五六七言",
        "id": "f28f738e-b50f-4070-9ba3-72f6576d82e9"
    },
    {
        "author": "權德輿",
        "paragraphs": [
            "黯離堂兮日晚，儼壺觴兮送遠。",
            "遠水霽兮微明，杜蘅秀兮白芷生。",
            "波泫泫兮煙冪冪，凝暮色於空碧。",
            "紛離念兮隨君，泝九江兮經七澤。",
            "君之去兮不可留，五采裳兮木蘭舟。"
        ],
        "title": "雜言同用離騷體送張評事襄陽覲省",
        "id": "502830f1-5a57-4e49-a9f7-31e10d9f57b8"
    },
    {
        "author": "權德輿",
        "paragraphs": [
            "十年曾一別，征路此相逢。",
            "馬首向何處，夕陽千萬峯。"
        ],
        "tags": [
            "离别"
        ],
        "title": "嶺上逢久別者又別",
        "id": "99261cc1-a8ea-4f79-b86b-fc06a851dec1"
    },
    {
        "author": "權德輿",
        "paragraphs": [
            "新讀兵書事護羌，腰間寶劒映金章。",
            "少年百戰應輕別，莫笑儒生淚數行。"
        ],
        "title": "贈別表兄韋卿",
        "id": "104e9cfc-6a0e-4e07-a532-36d95074c0ea"
    },
    {
        "author": "權德輿",
        "paragraphs": [
            "人生天地間，瞥若六轡馳。",
            "夭壽既常數，奈何生別離。",
            "跡當中人域，正性日已衰。",
            "是非千萬境，杳靄情塵滋。",
            "出門事何常，暫別亦難期。",
            "冉冉歎流景，悠悠限山陂。",
            "盡此一夕歡，華罇會前墀。",
            "雞鳴東方曙，夙駕臨通逵。",
            "欲出強移步，欲留難致辭。",
            "兩情不得已，念此留何爲。",
            "天明去已遠，寂默居人歸。",
            "入門復上堂，怳怳生驚疑。",
            "經履同遊處，猶言常相隨。",
            "覽物或臨盤，翻怪來何遲。",
            "乃知前日歡，本爲今日悲。",
            "特此別後心，寧及未見時。",
            "則知交疎分，久久翻易持。",
            "報君未別後，別後當自知。"
        ],
        "title": "古離別",
        "id": "83083139-6851-444d-a675-c7f624f5fc83"
    },
    {
        "author": "權德輿",
        "paragraphs": [
            "曉出文昌宮，憩茲青蓮宇。",
            "潔齋奉明祀，憑覽傷夐古。",
            "秦爲三月火，漢乃一抔土。",
            "詐力自湮淪，霸儀終莽鹵。",
            "中南橫峻極，積翠洩雲雨。",
            "首夏諒清和，芳陰接場圃。",
            "仁祠閟嚴淨，稽首洗靈府。",
            "虛室僧正禪，危梁燕初乳。",
            "通莊走聲利，結駟乃旁午。",
            "觀化復何如，刳心信爲愈。",
            "盛時忽過量，弱質本無取。",
            "靜永環中樞，益愧腰下組。",
            "塵勞期抖擻，陟降聊俯僂。",
            "遺韻留壁間，淒然感東武。"
        ],
        "title": "早夏青龍寺致齋憑眺感物因書十四韻",
        "id": "de9b8f59-b45b-406b-a7bb-68b34b255146"
    },
    {
        "author": "權德輿",
        "paragraphs": [
            "清秋壽原上，詔拜承吉卜。",
            "嘗讀貞觀書，及茲幸齋沐。",
            "文皇昔潛耀，隋季自顛覆。",
            "撫運斯順人，救焚非逐鹿。",
            "神祇戴元聖，君父納大麓。",
            "良將授兵符，直臣調鼎餗。",
            "無疆傳慶祚，有截荷亭育。",
            "仙馭淩紫氛，神遊棄黃屋。",
            "方祗護山跡，先正陪巖腹。",
            "杳杳九嵕深，沈沈萬靈肅。",
            "鳥飛田已闢，龍去雲猶簇。",
            "金氣爽林巒，乾岡走崖谷。",
            "吾皇弘孝理，率士蒙景福。",
            "擁佑乃清夷，威靈諒回復。",
            "禮承三公重，心愧二卿祿。",
            "展敬何所伸，曾以斧山木。"
        ],
        "title": "仲秋朝拜昭陵",
        "id": "9d58e2a8-83cd-4a25-90f6-ea67ac260019"
    },
    {
        "author": "權德輿",
        "paragraphs": [
            "仲月當南呂，晨裝拜穀林。",
            "逢君在東觀，不得話離襟。",
            "策馬緣雲路，開緘扣玉音。",
            "還期纔浹日，里社酒同斟。"
        ],
        "title": "拜昭陵出城與張祕監閣老同里臨行別承在史館未歸尋辱清辭輒酬之",
        "id": "200b8b91-bd26-4196-a9ea-d9e9d183fae2"
    },
    {
        "author": "權德輿",
        "paragraphs": [
            "之子共乘軺，清秋拜上霄。",
            "曙霞迎夙駕，零雨濕迴鑣。",
            "甘谷行初盡，軒臺去漸遙。",
            "望中猶可辨，耘鳥下山椒。"
        ],
        "title": "酬馮監拜昭陵迴途中遇雨見示",
        "id": "c29bdc28-bccc-4f83-b399-2abfa812b62f"
    },
    {
        "author": "權德輿",
        "paragraphs": [
            "大明南至慶天正，朔旦圓丘樂六成。",
            "文軌盡同堯曆象，齋祠忝備漢公卿。",
            "星辰列位祥光滿，金石交音曉奏清。",
            "更有觀臺稱賀處，黃雲捧日瑞昇平。"
        ],
        "title": "朔旦冬至攝職南郊因書即事",
        "id": "fc13e5dc-14fa-4315-a91e-c5c222adbaf2"
    },
    {
        "author": "權德輿",
        "paragraphs": [
            "崇飾山園孝理深，萬方同感聖人心。",
            "已聞東閣招從事，每向西垣奉德音。",
            "公府從容談婉婉，賓堦清切景沈沈。",
            "與君跬步如同舍，終日相期此盍簪。"
        ],
        "title": "奉和張監閣老過八陵院題贈杜卿崔員外",
        "id": "53650b3a-84b8-4569-8303-37c9462e69cf"
    },
    {
        "author": "權德輿",
        "paragraphs": [
            "五輅導靈輼，千夫象繚垣。",
            "行宮移曉漏，綵杖下秋原。",
            "莫究希夷理，空懷渙汗恩。",
            "頤神方蹈道，傳聖乃尊尊。",
            "共祝如山壽，俄驚憑几言。",
            "遐荒七月會，肸蠁百靈奔。",
            "豹尾從風直，鸞旗映日翻。",
            "塗芻聯法從，營騎肅旌門。",
            "杳靄虞泉夕，淒清楚挽喧。",
            "不堪程盡處，嗚咽望文園。"
        ],
        "title": "奉和鄭賓客相公攝官豐陵扈從之作",
        "id": "0b85a3ae-c81a-48d4-a416-094ac0eb2587"
    },
    {
        "author": "權德輿",
        "paragraphs": [
            "清齋四體泰，白晝一室空。",
            "摧頹有古樹，騷屑多悲風。"
        ],
        "title": "詹事府宿齋絕句",
        "id": "b1b03860-d390-481d-99fa-4c47f7f163ce"
    },
    {
        "author": "權德輿",
        "paragraphs": [
            "元禮門前勞引望，句龍壇下阻歡娛。",
            "此時對局空相憶，博進何人更樂輸。"
        ],
        "title": "和王祭酒太社宿齋不得赴李尚書宅會戲書見寄",
        "id": "4cbfb138-5cc0-4b7b-9c63-25f7e1735aa6"
    },
    {
        "author": "權德輿",
        "paragraphs": [
            "涼夜清秋半，空庭皓月圓。",
            "動搖隨積水，皎潔滿晴天。",
            "多病嘉期阻，深情麗曲傳。",
            "偏懷賞心處，同望庾樓前。"
        ],
        "title": "酬裴端公八月十五日夜對月見懷",
        "id": "cc88d719-d465-406f-b010-e2d1af6c0017"
    },
    {
        "author": "權德輿",
        "paragraphs": [
            "紫禁宿初迴，清明花亂開。",
            "相招直城外，遠遠上春臺。",
            "諫曹將列宿，幾處期子玉。",
            "深竹與清泉，家家桃李鮮。",
            "折芳行載酒，勝賞隨君有。",
            "愁疾自無悰，臨風一搔首。"
        ],
        "title": "奉和崔閣老清明日候許閣老交直之際辱裴閣老書招云與考功苗曹長先城南遊覽獨行口號因以簡贈",
        "id": "e2604ccf-e0f3-4452-bba6-002ded367eda"
    },
    {
        "author": "權德輿",
        "paragraphs": [
            "二賢同載筆，久次入新年。",
            "焚草淹輕秩，藏書厭舊編。",
            "竹風晴翠動，松雪瑞光鮮。",
            "慶賜行春令，從茲佇九遷。"
        ],
        "title": "和張祕監閣老獻歲過蔣大拾遺因呈兩省諸公幷見示",
        "id": "5728439e-38dc-40cf-a534-875050a52e70"
    },
    {
        "author": "權德輿",
        "paragraphs": [
            "令節一陽新，西垣宿近臣。",
            "曉光連鳳沼，殘漏近雞人。",
            "白雪飛成曲，黃鐘律應均。",
            "層霄翔迅羽，廣陌駐歸輪。",
            "清切晨趨貴，恩華夜直頻。",
            "輟才時所重，分命秩皆真。",
            "左掖期連茹，南宮愧積薪。",
            "九年叨此地，迴首倍相親。"
        ],
        "title": "酬崔舍人閣老冬至日宿直省中奉簡兩掖閣老幷見示",
        "id": "cf52e310-9174-43aa-86cb-6d6f5351199b"
    },
    {
        "author": "權德輿",
        "paragraphs": [
            "嬴女乘鸞已上天，仁祠空在鼎湖邊。",
            "涼風遙夜清秋半，一望金波照粉田。"
        ],
        "tags": [
            "中秋节",
            "月亮",
            "寺庙"
        ],
        "title": "八月十五日夜瑤臺寺對月絕句",
        "id": "ebcfc882-8d5d-4aaa-badf-0cad35bfb770"
    },
    {
        "author": "權德輿",
        "paragraphs": [
            "璿樞無停連，四序相錯行。",
            "寄言赫曦景，今日一陰生。"
        ],
        "title": "夏至日作",
        "id": "295f895c-d021-4ad6-8ce6-1362de0b8662"
    },
    {
        "author": "權德輿",
        "paragraphs": [
            "清晝開簾坐，風光處處生。",
            "看花詩思發，對酒客愁輕。",
            "社日雙飛燕，春分百囀鶯。",
            "所思終不見，還是一含情。"
        ],
        "title": "二月二十七日社兼春分端居有懷簡所思者",
        "id": "6f3d25ae-b4cf-4439-a482-907730ef5592"
    },
    {
        "author": "權德輿",
        "paragraphs": [
            "萬里煙塵合，秦吳遂渺然。",
            "無人來上國，灑淚向新年。",
            "世故看風葉，生涯寄海田。",
            "屠蘇聊一醉，猶賴主人賢。"
        ],
        "title": "甲子歲元日呈鄭侍御明府",
        "id": "0130dcaf-3f27-4a94-b78a-b8a1fe5c56b1"
    },
    {
        "author": "權德輿",
        "paragraphs": [
            "佳期人不見，天上喜新秋。",
            "玉珮霑新露，香車渡淺流。",
            "東西一水隔，迢遰兩年愁。",
            "別有穿針處，微明月暎樓。"
        ],
        "title": "七夕",
        "id": "6113d640-c2f5-4e11-aaae-0368e78f3fb6"
    },
    {
        "author": "權德輿",
        "paragraphs": [
            "窮年路歧客，西望思茫茫。",
            "積水曾南渡，浮雲失舊鄉。",
            "海邊尋別墅，愁裏見重陽。",
            "草露荷衣冷，山風菊酒香。",
            "獨謠看墜葉，遠目徧秋光。",
            "更羨登攀處，煙花滿練塘。"
        ],
        "title": "嘉興九日寄丹陽親故",
        "id": "6e504c01-2618-4387-a624-8f536249bab3"
    },
    {
        "author": "權德輿",
        "paragraphs": [
            "蕭颯秋聲樓上聞，霜風漠漠起陰雲。",
            "不見攜觴王太守，空思落帽孟參軍。",
            "風吟蟋蟀寒偏急，酒泛茱萸晚易醺。",
            "心憶舊山何日見，併將愁淚共紛紛。"
        ],
        "title": "九日北樓宴集",
        "id": "8aaa5bd6-160c-4719-bb82-a5c7b9c9d06d"
    },
    {
        "author": "權德輿",
        "paragraphs": [
            "龍沙重九會，千騎駐旌旗。",
            "水木秋光淨，絲桐雅奏遲。",
            "煙蕪斂暝色，霜菊發寒姿。",
            "今日從公醉，全勝落帽時。"
        ],
        "title": "奉陪李大夫九日龍沙宴會",
        "id": "b7739ddd-9d7c-44c9-b8e0-c61cd4172bb0"
    },
    {
        "author": "權德輿",
        "paragraphs": [
            "簾外寒江千里色，林中罇酒七人期。",
            "寧知臘日龍沙會，却勝重陽落帽時。"
        ],
        "title": "臘日龍沙會絕句",
        "id": "52993d71-7bc0-4371-a84f-f7bdd5546b93"
    },
    {
        "author": "權德輿",
        "paragraphs": [
            "絕頂聳蒼翠，清湍石磷磷。",
            "先生晦其中，天子不得臣。",
            "心靈棲顥氣，纓冕猶緇塵。",
            "不樂禁中臥，却歸江上春。",
            "潛驅東漢風，日使薄者醇。",
            "焉用佐天子，特此報故人。",
            "人知大賢心，不獨私自身。",
            "弛張有深致，耕釣陶天真。",
            "奈何清風後，擾擾論屈伸。",
            "交情同市道，利欲相紛綸。",
            "我行訪遺臺，仰古懷逸民。",
            "矰繳鴻鵠遠，雪霜松桂新。",
            "江流去不窮，山色凌秋旻。",
            "人世自今古，清輝照無垠。"
        ],
        "title": "嚴陵釣臺下作",
        "id": "91892f0d-b686-4349-af07-d43c10a36ef0"
    },
    {
        "author": "權德輿",
        "paragraphs": [
            "清晨策羸車，嘲唽聞村雞。",
            "行將騎吏親，日與情愛暌。",
            "東風變林樾，南畝事耕犂。",
            "青菰冒白水，方塘接廣畦。",
            "雜英被長坂，野草蔓幽蹊。",
            "瀉鹵成沃壤，枯株發柔荑。",
            "芳樹鶯命雛，深林麏引麑。",
            "杳杳途未極，團團日已西。",
            "哲士務纓弁，鄙夫戀蓬藜。",
            "終當稅塵駕，盥濯依春溪。"
        ],
        "title": "曉發武陽館即事書情",
        "id": "df98256a-2092-412d-a6fe-8dff2dcef722"
    },
    {
        "author": "權德輿",
        "paragraphs": [
            "龍劒昔未發，泥沙相晦藏。",
            "向非張茂先，孰辨斗牛光。",
            "神物不自達，聖賢亦彷徨。",
            "我行豐城野，慷慨心內傷。"
        ],
        "title": "豐城劒池驛感題",
        "id": "344f82e5-6f1c-4ea9-a4c2-49041091256e"
    },
    {
        "author": "權德輿",
        "paragraphs": [
            "草草理夜裝，涉江又登陸。",
            "望路殊未窮，指期今已促。",
            "傳呼戒徒御，振轡轉林麓。",
            "陰雲擁嵓端，霔雨當山腹。",
            "震雷如在耳，飛電來照目。",
            "獸跡不敢窺，馬蹄唯務速。",
            "虔心若齋禮，濡體如沐浴。",
            "萬竅相怒號，百泉暗奔瀑。",
            "危梁慮足跌，峻坂憂車覆。",
            "問我何以然，前日受微祿。",
            "轉知人代事，纓組乃徽束。",
            "向若家居時，安枕春夢熟。",
            "遵途稍已近，候吏來相續。",
            "曉霽心始安，林端見初旭。"
        ],
        "title": "奉使宜春夜渡新淦江陸路至黃蘗館路上遇風雨作",
        "id": "30d659f7-fa63-45e9-be47-70bb65c120ef"
    },
    {
        "author": "權德輿",
        "paragraphs": [
            "細柳肅軍令，條侯信殊倫。",
            "棘門乃兒戲，從古多其人。",
            "神武今不殺，介夫如搢紳。",
            "息駕幸茲地，懷哉悚精神。"
        ],
        "title": "細柳驛",
        "id": "cd67fe2d-abeb-48a4-92c1-5bc77dc17189"
    },
    {
        "author": "權德輿",
        "paragraphs": [
            "呂叟年八十，皤然持釣鉤。",
            "意在靜天下，豈唯食營丘。",
            "師臣有家法，小白猶尊周。",
            "日暮駐征策，愛茲清渭流。"
        ],
        "title": "渭水",
        "id": "2e8b850b-8e35-49b3-9a0b-32f667bb8b4e"
    },
    {
        "author": "權德輿",
        "paragraphs": [
            "一路斜分古驛前，陰風切切晦秋煙。",
            "鉛華新舊共冥寞，日暮愁鴟飛野田。"
        ],
        "title": "宮人斜絕句",
        "id": "4e03289f-39d2-4666-91dd-780bdf587f0e"
    },
    {
        "author": "權德輿",
        "paragraphs": [
            "空見水名敷，秦樓昔事無。",
            "臨風駐征騎，聊復捋髭鬚。"
        ],
        "title": "敷水驛",
        "id": "0aa2282d-fa50-4739-bf7c-39a7f7d63913"
    },
    {
        "author": "權德輿",
        "paragraphs": [
            "繚垣複道上層霄，十月離宮萬國朝。",
            "胡馬忽來清蹕去，空餘臺殿照山椒。"
        ],
        "title": "朝元閣",
        "id": "deedefac-7346-48f5-b1dc-e68a2af0761d"
    },
    {
        "author": "權德輿",
        "paragraphs": [
            "石甕靈泉勝寶井，汲人迴挂青絲綆。",
            "廚煙半逐白雲飛，當晝老僧來灌頂。"
        ],
        "title": "石甕寺",
        "id": "e97b9412-50fd-4432-bc95-791ae1da5820"
    },
    {
        "author": "權德輿",
        "paragraphs": [
            "盤豆綠雲上古驛，望思臺下使人愁。",
            "江充得計太子死，日暮戾園風雨秋。"
        ],
        "title": "盤豆驛",
        "id": "d439c255-fa1a-4960-844c-72838a84ed30"
    },
    {
        "author": "權德輿",
        "paragraphs": [
            "返照滿寒流，輕舟任搖漾。",
            "支頤見千里，煙景非一狀。",
            "遠岫有無中，片帆風水上。",
            "天清去鳥滅，浦迥寒沙漲。",
            "樹晚疊秋嵐，江空翻宿浪。",
            "胸中千萬慮，對此一清曠。",
            "迴首碧雲深，佳人不可望。"
        ],
        "title": "晚渡揚子江却寄江南親故",
        "id": "098811c4-25dc-4d8e-8ab4-fb74b78b5f95"
    },
    {
        "author": "權德輿",
        "paragraphs": [
            "深潭與淺灘，萬轉出新安。",
            "人遠禽魚淨，山深水木寒。",
            "嘯起青蘋末，吟矚白雲端。",
            "即事遂幽賞，何心挂儒冠。"
        ],
        "title": "新安江路",
        "id": "ad4e326d-2fca-4520-b3ee-8dc5f428c9c8"
    },
    {
        "author": "權德輿",
        "paragraphs": [
            "扣船不得寐，浩露清衣襟。",
            "彌傷孤舟夜，遠結萬里心。",
            "幽興惜瑤草，素懷寄鳴琴。",
            "三奏月初上，寂寞寒江深。"
        ],
        "tags": [
            "羁旅",
            "思乡"
        ],
        "title": "月夜江行",
        "id": "3b60358a-fcbc-41fe-9751-de4fb2291d34"
    },
    {
        "author": "權德輿",
        "paragraphs": [
            "客程殊未極，艤櫂泊迴塘。",
            "水宿知寒早，愁眠覺夜長。",
            "遠鐘和暗杵，曙月照晴霜。",
            "此夕相思意，搖搖不暫忘。"
        ],
        "title": "江城夜泊寄所思",
        "id": "c47a66da-e4d1-4bfd-a8d9-38fdeda8404b"
    },
    {
        "author": "權德輿",
        "paragraphs": [
            "蕭蕭涼雨歇，境物望中閑。",
            "風際片帆去，煙中獨鳥還。",
            "斷橋通遠浦，野墅接秋山。",
            "更喜陪清興，尊前一解顏。"
        ],
        "title": "陪包諫議湖墅路中舉帆",
        "id": "e40d3f8a-7e0c-47df-b0a4-f2e55fded03a"
    },
    {
        "author": "權德輿",
        "paragraphs": [
            "又入亂峯去，遠程殊未歸。",
            "煙蘿迷客路，山果落征衣。",
            "攲石臨清淺，晴雲出翠微。",
            "漁潭明夜泊，心憶謝玄暉。"
        ],
        "title": "富陽陸路",
        "id": "8b95f8dd-a40a-4000-b102-d4767cbe71e2"
    },
    {
        "author": "權德輿",
        "paragraphs": [
            "曉風搖五兩，殘月映石壁。",
            "稍稍曙光開，片帆在空碧。"
        ],
        "title": "曉",
        "id": "26969ecc-3f9f-454e-9cf2-7fbad838b0c3"
    },
    {
        "author": "權德輿",
        "paragraphs": [
            "孤舟漾曖景，獨鶴下秋空。",
            "安流日正晝，淨綠天無風。"
        ],
        "title": "晝",
        "id": "de1523ff-1ef1-48ee-9e6c-af396bf69f51"
    },
    {
        "author": "權德輿",
        "paragraphs": [
            "古樹夕陽盡，空江暮靄收。",
            "寂寞扣船坐，獨生千里愁。"
        ],
        "title": "晚",
        "id": "09de69c4-5ad3-4c63-b968-41bb9dcd415a"
    },
    {
        "author": "權德輿",
        "paragraphs": [
            "猨聲到枕上，愁夢紛難理。",
            "寂寞深夜寒，青霜落秋水。"
        ],
        "title": "夜",
        "id": "5b16bd2b-ca6b-4643-9c20-b49d5f6180c2"
    },
    {
        "author": "權德輿",
        "paragraphs": [
            "駟牡龍旂慶至今，一門儒服耀華簪。",
            "人望皆同照乘寶，家風不重滿籝金。",
            "護衣直夜南宮靜，焚草清時左掖深。",
            "何幸末班陪兩地，陽春欲和意難任。"
        ],
        "title": "奉和韋諫議奉送水部家兄上後書情寄諸兄弟仍通簡南宮親舊幷呈兩省閣老院長",
        "id": "6d4f7510-5622-46cc-a6ae-71e5d38a0e20"
    },
    {
        "author": "權德輿",
        "paragraphs": [
            "伯仲盡時賢，平輿與潁川。",
            "桂枝嘗徧折，棣萼更相鮮。",
            "丹地晨趨並，黃扉夕拜聯。",
            "豈如分侍從，來就鳳池邊。"
        ],
        "title": "奉和史館張閣老以許陳二閣長愛弟俱爲尚書郎伯仲同時列在南北省會於左掖因而有詠",
        "id": "3dc26314-630f-409f-9e7f-47fd320e1fb5"
    },
    {
        "author": "權德輿",
        "paragraphs": [
            "累抗乞身章，湛恩比上庠。",
            "賓筵徴稷嗣，家法自扶陽。",
            "簪組歡言久，琴壺雅興長。",
            "陰嵐冒苔石，輕籟韻風篁。",
            "佩玉三朝貴，揮金百慮忘。",
            "因知臥商洛，豈勝白雲鄉。"
        ],
        "title": "韋賓客宅與諸博士宴集",
        "id": "e5459473-7394-4e72-a4f3-4658bdc60b0b"
    },
    {
        "author": "權德輿",
        "paragraphs": [
            "珠樹共飛棲，分封受紫泥。",
            "正名推五字，貴仕仰三珪。",
            "繼組心知忝，腰章事頗齊。",
            "蓬山有佳句，喜氣在新題。"
        ],
        "title": "酬張祕監閣老喜太常中書二閣老與德輿同日遷官相代之作",
        "id": "560d3dc3-a4fa-4861-97e0-c01523922830"
    },
    {
        "author": "權德輿",
        "paragraphs": [
            "博士本秦官，求才帖職難。",
            "臨風曲臺淨，對月璧池寒。",
            "講學分陰重，齋祠曉漏殘。",
            "朝衣辨色處，雙綬更宜看。"
        ],
        "title": "國子柳博士兼領太常博士輒申賀贈",
        "id": "343a8541-204f-402b-a55c-5032db136f9e"
    },
    {
        "author": "權德輿",
        "paragraphs": [
            "蝸舍映平湖，皤然一魯儒。",
            "唯將酒作聖，不厭谷名愚。",
            "兵法窺黃石，天官辨白榆。",
            "行看軟輪起，未可號潛夫。"
        ],
        "title": "過隱者湖上所居",
        "id": "39ede6ef-735d-4513-8f5e-a183ba7c98eb"
    },
    {
        "author": "權德輿",
        "paragraphs": [
            "環列從容蹀躞歸，光風駘蕩發紅薇。",
            "鶯藏密葉宜新霽，蝶遶低枝愛晚暉。",
            "豔色當軒迷舞袖，繁香滿逕拂朝衣。",
            "名卿洞壑仍相近，佳句新成和者稀。"
        ],
        "title": "從叔將軍宅薔薇花開太府韋卿有題壁長句因以和作",
        "id": "6f4cf32e-a291-466a-b997-f8534086cf2e"
    },
    {
        "author": "權德輿",
        "paragraphs": [
            "杏林微雨霽，灼灼滿瑤華。",
            "左掖期先至，中園景未斜。",
            "含毫歌白雪，藉草醉流霞。",
            "獨限金閨籍，支頤啜茗花。"
        ],
        "title": "奉和許閣老霽後慈恩寺杏園看花同用花字口號",
        "id": "8369bcbb-f18f-45d5-a1dd-d028d3e6b034"
    },
    {
        "author": "權德輿",
        "paragraphs": [
            "晝漏沈沈倦瑣闈，西垣東觀閱芳菲。",
            "繁花滿樹似留客，應爲主人休澣歸。"
        ],
        "title": "奉和陳閣老寒食初假當直從東省往集賢因過史館看木瓜花寄張蔣二閣老",
        "id": "f6de9d2c-fe81-46c4-84df-14dc5a5727ef"
    },
    {
        "author": "權德輿",
        "paragraphs": [
            "方駕遊何許，仙源去似歸。",
            "縈迴留勝賞，蕭灑出塵機。",
            "泛菊賢人至，燒丹姹女飛。",
            "步虛清曉籟，隱几吸晨暉。",
            "竹逕琅玕合，芝田沆瀣晞。",
            "銀鉤三洞字，瑤笥六銖衣。",
            "麗句翻紅藥，佳期限紫微。",
            "徒然一相望，郢曲和應稀。"
        ],
        "title": "晚秋陪崔閣老張祕監閣老苗考功同遊昊天觀時楊閣老新直未滿以詩見寄斐然酬和有愧蕪音",
        "id": "f2601771-41b9-4b46-91b4-654495bc659a"
    },
    {
        "author": "權德輿",
        "paragraphs": [
            "休沐君相近，時容曳履過。",
            "花間留客久，臺上見春多。",
            "松色明金艾，鶯聲雜玉珂。",
            "更逢新酒熟，相與藉庭莎。"
        ],
        "title": "春日同諸公過兵部王尚書林園",
        "id": "7f15d641-9baa-4f39-9cfd-9af29463f6ad"
    },
    {
        "author": "權德輿",
        "paragraphs": [
            "攝山標勝絕，暇日諧想矚。",
            "縈紆松路深，繚繞雲巖曲。",
            "重樓迴樹杪，古像鑿山腹。",
            "人遠水木清，地深蘭桂馥。",
            "層臺聳金碧，絕頂摩淨綠。",
            "下界誠可悲，南朝紛在目。",
            "焚香入古殿，待月出深竹。",
            "稍覺天籟清，自傷人世促。",
            "宗雷此相遇，偃放從所欲。",
            "清論松枝低，閑吟茗花熟。",
            "一生如土梗，萬慮相桎梏。",
            "永願事潛師，窮年此棲宿。"
        ],
        "title": "與沈十九拾遺同遊棲霞寺上方於亮上人院會宿二首 一",
        "id": "2f71697f-c14d-4a82-a975-0d58dec06e44"
    },
    {
        "author": "權德輿",
        "paragraphs": [
            "偶來人境外，心賞幸隨君。",
            "古殿煙霞夕，深山松桂薰。",
            "巖花點寒溜，石磴掃春雲。",
            "清淨諸天近，喧塵下界分。",
            "名僧康寶月，上客沈休文。",
            "共宿東林夜，清猨徹曙聞。"
        ],
        "title": "與沈十九拾遺同遊棲霞寺上方於亮上人院會宿二首 二",
        "id": "7dc6be34-ad42-47da-b5fa-4236c70c4404"
    },
    {
        "author": "權德輿",
        "paragraphs": [
            "竹徑茆堂接洞天，閑時麈尾漱春泉。",
            "世人車馬不知處，時有歸雲到枕邊。"
        ],
        "title": "題崔山人草堂",
        "id": "b5a7df0b-5fb2-45cb-b1e0-460d80716804"
    },
    {
        "author": "權德輿",
        "paragraphs": [
            "湖上荒亭臨水開，龜文篆字積莓苔。",
            "曲江北海今何處，盡逐東流去不迴。"
        ],
        "title": "徐孺亭馬上口號",
        "id": "3069ccd3-bb21-453b-8a1b-a5fbb40b724b"
    },
    {
        "author": "權德輿",
        "paragraphs": [
            "士友惜賢人，天朝喪守臣。",
            "才華推獨步，聲氣幸相親。",
            "理析寰中妙，儒爲席上珍。",
            "笑言成月旦，風韻挹天真。",
            "丹地膺推擇，青油寄撫循。",
            "豈言朝象魏，翻是臥漳濱。",
            "命賜龍泉重，追榮密印陳。",
            "撤弦驚物故，庀具見家貧。",
            "牢落風悲笛，汍瀾涕泣巾。",
            "只嗟蒿里月，非復柳營春。",
            "黃絹碑文在，青松隧路新。",
            "音容無處所，歸作北邙塵。"
        ],
        "title": "哭劉四尚書",
        "id": "49e36210-6a80-4c85-bd9c-395a526fdd25"
    },
    {
        "author": "權德輿",
        "paragraphs": [
            "書來遠自薄寒山，繚繞洮河出古關。",
            "今日難裁秣陵報，薤歌寥落柳車邊。"
        ],
        "title": "張工部至薄寒山下有書無由馳報輤車之至倍切悲懷",
        "id": "dcb815fe-d0e0-4ac0-a417-10704e338caf"
    },
    {
        "author": "權德輿",
        "paragraphs": [
            "子春傷足日，況有寢門哀。",
            "元伯歸全去，無由白馬來。",
            "笳簫里巷咽，龜筮墓田開。",
            "片石潺湲淚，含悲敘史才。"
        ],
        "title": "工部發引日屬傷足臥疾不遂執紼",
        "id": "1bb6d6ff-585e-4b86-9dc0-7404bd80557d"
    },
    {
        "author": "權德輿",
        "paragraphs": [
            "故人隨化往，倏忽今六霜。",
            "及我就拘限，清風留此堂。",
            "松竹逾映蔚，芝蘭自銷亡。",
            "絕弦罷流水，聞笛同山陽。",
            "熲如冰玉姿，粲若鸞鳳章。",
            "欲翥摧勁翮，先秋落貞芳。",
            "正平賦鸚鵡，文考頌靈光。",
            "二子古不弔，夫君今何傷。",
            "黃墟既杳杳，玄化亦茫茫。",
            "豈必限宿草，含悽灑衣裳。"
        ],
        "title": "從事淮南府過亡友楊校書舊廳感念愀然",
        "id": "e1e289be-bef9-4b6b-b271-0ed1c6f1bc54"
    },
    {
        "author": "權德輿",
        "paragraphs": [
            "華封西祝堯，貴壽多男子。",
            "二賢無主後，貧賤大壯齒。",
            "未成鴻鵠姿，遽頓驊騮趾。",
            "子淵將叔度，自古不得已。"
        ],
        "title": "哭李晦羣崔季文二處士",
        "id": "f7cd0592-1ca7-4c00-a207-098ece1df847"
    },
    {
        "author": "權德輿",
        "paragraphs": [
            "塗芻隨晝哭，數里至松門。",
            "貴盡人間禮，寧知逝者魂。",
            "笳簫出古陌，煙雨閉寒原。",
            "萬古皆如此，傷心反不言。"
        ],
        "title": "觀葬者",
        "id": "54942d0c-7474-4a82-bf00-8480f20a9c40"
    },
    {
        "author": "權德輿",
        "paragraphs": [
            "枯荄沒古基，駮蘚蔽豐碑。",
            "向晚微風起，如聞坐嘯時。"
        ],
        "title": "成南陽墓",
        "id": "bdeae999-8685-469e-a286-1438e4e1e6f9"
    },
    {
        "author": "權德輿",
        "paragraphs": [
            "英威今寂寞，陳跡對崇丘。",
            "壯志清風在，荒墳白日愁。",
            "窮泉那復曉，喬木不知秋。",
            "歲歲寒塘側，無人水自流。"
        ],
        "title": "周平西墓",
        "id": "ccf1691d-8325-4d04-9eda-9d8608216ba7"
    },
    {
        "author": "權德輿",
        "paragraphs": [
            "萬古荒墳在，悠然我獨尋。",
            "寂寥紅粉盡，冥寞黃泉深。",
            "蔓草映寒水，空郊曖夕陰。",
            "風流有佳句，吟眺一傷心。"
        ],
        "title": "蘇小小墓",
        "id": "bd13f463-27b3-4cfd-9d2b-f38d52f0a760"
    },
    {
        "author": "權德輿",
        "paragraphs": [
            "下馬荒堦日欲曛，潺潺石溜靜中聞。",
            "鳥啼花落人聲絕，寂寞山窗掩白雲。"
        ],
        "title": "題柳郎中茅山故居",
        "id": "567cb697-b314-4363-b4d8-7980cd57c9af"
    },
    {
        "author": "權德輿",
        "paragraphs": [
            "芸閣爲郎一命初，桐州寄傲十年餘。",
            "魂隨逝水歸何處，名在新詩衆不如。",
            "蹉跎江浦生華髮，牢落寒原會素車。",
            "更憶八行前日到，含悽爲報秣陵書。"
        ],
        "title": "哭張十八校書",
        "id": "6487761a-51bf-4362-9513-52c1f6c495bb"
    },
    {
        "author": "權德輿",
        "paragraphs": [
            "寥落留三徑，柴扉對楚江。",
            "蠨蛸集暗壁，蜥蜴走寒窗。",
            "松蓋欹書幌，苔衣上酒缸。",
            "平生斷金契，到此淚成雙。"
        ],
        "title": "題亡友江畔舊居",
        "id": "1c41fe3c-494c-4a0c-879e-b17e141c2fa7"
    },
    {
        "author": "權德舆",
        "paragraphs": [
            "覆露雍熙運，澄清敎化源。",
            "賡歌凝庶績，羽舞被深恩。",
            "纂業光文祖，貽謀屬孝孫。",
            "恭聞留末命，猶是愛元元。"
        ],
        "title": "德宗神武孝文皇帝挽歌詞三首 一",
        "id": "2368579c-8961-482d-9699-269921d44381"
    },
    {
        "author": "權德舆",
        "paragraphs": [
            "梯航來萬國，玉帛慶三朝。",
            "湛露恩方浹，薰風曲正調。",
            "晏車悲鹵簿，廣樂遏簫韶。",
            "最愴號弓處，龍髯上紫霄。"
        ],
        "title": "德宗神武孝文皇帝挽歌詞三首 二",
        "id": "fa79bc15-0456-4883-a42f-157d4931bbbd"
    },
    {
        "author": "權德舆",
        "paragraphs": [
            "常時柏梁宴，今日穀林歸。",
            "玉斝恩波徧，靈輼煙雨霏。",
            "喬山森羽騎，渭水擁旌旂。",
            "仙馭何由見，耘田鳥自飛。"
        ],
        "title": "德宗神武孝文皇帝挽歌詞三首 三",
        "id": "914828b6-14dd-4adb-b40f-78c40f049c87"
    },
    {
        "author": "權德舆",
        "paragraphs": [
            "十葉開昌運，三辰麗德音。",
            "薦功期瘞玉，昭儉每捐金。",
            "解澤皇風徧，虞泉白日沈。",
            "仍聞起居注，焚奏感人心。"
        ],
        "title": "順宗至德大安孝皇帝挽歌三首 一",
        "id": "95fb739e-2585-46c3-8023-bc00b2c99165"
    },
    {
        "author": "權德舆",
        "paragraphs": [
            "孝理本憂勤，玄功在嗇神。",
            "睿圖傳上嗣，壽酒比家人。",
            "仙馭三清遠，行宮萬象新。",
            "小臣司吉從，還扈屬車塵。"
        ],
        "title": "順宗至德大安孝皇帝挽歌三首 二",
        "id": "56930e4b-289a-4014-a9aa-18080e622de8"
    },
    {
        "author": "權德舆",
        "paragraphs": [
            "候曉傳清蹕，迎風引綵旒。",
            "共瞻宮輅出，遙想望陵愁。",
            "弓劒隨雲氣，衣冠奉月游。",
            "空餘駕龍處，搖落鼎湖秋。"
        ],
        "title": "順宗至德大安孝皇帝挽歌三首 三",
        "id": "381d5e89-7ca5-410a-b3ea-7c601df4f563"
    },
    {
        "author": "權德舆",
        "paragraphs": [
            "淮水源流遠，塗山禮命升。",
            "往年求故劒，今夕祔初陵。",
            "鸞鏡金波澀，翬衣玉彩凝。",
            "千年子孫慶，孝理在蒸蒸。"
        ],
        "title": "昭德皇后挽歌詞",
        "id": "14eb3310-7dd1-4406-bc53-3f826d431843"
    },
    {
        "author": "權德舆",
        "paragraphs": [
            "筮水靈源濬，因山祔禮崇。",
            "從龍開隧路，合璧向方中。",
            "殿帳金根出，廞衣玉座空。",
            "唯餘文母化，陰德滿公宮。"
        ],
        "title": "大行皇太后挽歌詞三首 一",
        "id": "6045bca2-8b33-4962-b50d-b6527e6ea24f"
    },
    {
        "author": "權德舆",
        "paragraphs": [
            "配禮歸清廟，靈儀出直城。",
            "九虞寧厚載，一惠易尊名。",
            "曉漏銅壺澀，秋風羽翣輕。",
            "容車攀望處，孺慕切皇情。"
        ],
        "title": "大行皇太后挽歌詞三首 二",
        "id": "60b22d72-6e53-4812-99e7-cf7b8681c701"
    },
    {
        "author": "權德舆",
        "paragraphs": [
            "哀笳出長信，寶劒入延津。",
            "嗚咽宮車進，淒涼祠殿新。",
            "青烏靈兆久，白燕瑞書頻。",
            "從此山園夕，金波照玉塵。"
        ],
        "title": "大行皇太后挽歌詞三首 三",
        "id": "19f5fb5a-7849-4a74-8e78-e7c511faf04a"
    },
    {
        "author": "權德舆",
        "paragraphs": [
            "前星落慶霄，薤露逐晨飆。",
            "宮仗黃麾出，仙遊紫府遙。",
            "空嗟鳳吹去，無復雞鳴朝。",
            "今夜西園月，重輪更寂寥。"
        ],
        "title": "惠昭皇太子挽歌詞二首 一",
        "id": "d9e01ea9-b222-43fb-a9e4-423a53eeb242"
    },
    {
        "author": "權德舆",
        "paragraphs": [
            "東朝聞楚挽，羽翿依稀轉。",
            "天歸京兆新，日與長安遠。",
            "蘭芳落故殿，桂影銷空苑。",
            "騎吹咽不前，風悲九旗卷。"
        ],
        "title": "惠昭皇太子挽歌詞二首 二",
        "id": "e351d228-3908-46e1-950d-5eb4de55f042"
    },
    {
        "author": "權德舆",
        "paragraphs": [
            "盤石公封重，瑤山贈禮尊。",
            "歸全榮備物，樂善積深恩。",
            "鴈沼寒波咽，鸞旌夕吹翻。",
            "唯餘西靡樹，千古霸陵原。"
        ],
        "title": "贈文敬太子挽歌詞二首 一",
        "id": "d0393c9a-703b-4c85-9a10-aea7b9aaeb21"
    },
    {
        "author": "權德舆",
        "paragraphs": [
            "銅壺曉漏初，羽翣擁塗車。",
            "方外留鴻寶，人間得善書。",
            "清笳悲畫綬，朱邸散長裾。",
            "還似緱山駕，飄飄向碧虛。"
        ],
        "title": "贈文敬太子挽歌詞二首 二",
        "id": "2e391fb8-f3ae-46db-b83f-d00ddf5ea2a1"
    },
    {
        "author": "權德舆",
        "paragraphs": [
            "追飾崇湯沐，遺芳藹禁闈。",
            "秋原森羽衛，夜壑掩容輝。",
            "睿藻悲難盡，公宮望不歸。",
            "笳簫向煙霧，疑是綵鸞飛。"
        ],
        "title": "贈鄭國莊穆公主挽歌二首 一",
        "id": "e2932509-d3fd-4cea-aecd-68822661f74c"
    },
    {
        "author": "權德舆",
        "paragraphs": [
            "舊館閉平陽，容車啓壽堂。",
            "霜凝蕣英落，風度薤歌長。",
            "淑德圖書在，皇慈禮命彰。",
            "淒涼霸川曲，壟樹已成行。"
        ],
        "title": "贈鄭國莊穆公主挽歌二首 二",
        "id": "d16672f0-646c-4ab1-95d6-4ae1e46fdf4f"
    },
    {
        "author": "權德舆",
        "paragraphs": [
            "漢制榮車服，周詩美肅雍。",
            "禮尊同姓主，恩錫大名封。",
            "外館留圖史，陰堂閉德容。",
            "睿詞悲薤露，千古仰芳蹤。"
        ],
        "title": "贈魏國憲穆公主挽歌詞二首 一",
        "id": "23daec9c-1d95-4365-86c9-95f4cad539d8"
    },
    {
        "author": "權德舆",
        "paragraphs": [
            "秦樓曉月殘，鹵簿列材官。",
            "紅綬蘭桂歇，粉田風露寒。",
            "凝笳悲駟馬，清鏡掩孤鸞。",
            "愍冊徽音在，都人雪涕看。"
        ],
        "title": "贈魏國憲穆公主挽歌詞二首 二",
        "id": "3e68d3e1-3f45-411f-89dd-699d7d6e717c"
    },
    {
        "author": "權德舆",
        "paragraphs": [
            "外館嬪儀貴，中參睿渥深。",
            "初笄橫白玉，盛服鏤黃金。",
            "風度簫聲遠，河低婺彩沈。",
            "夜臺留冊諡，悽愴即徽音。"
        ],
        "title": "贈梁國惠康公主挽歌詞二首 一",
        "id": "e92e574c-8f1d-4b8b-9fb8-689c3be89ee1"
    },
    {
        "author": "權德舆",
        "paragraphs": [
            "杳靄異湘川，飄颻駕紫煙。",
            "鳳樓人已去，鸞鏡月空懸。",
            "霧濕湯沐地，霜凝脂粉田。",
            "音容無處所，應在玉皇前。"
        ],
        "title": "贈梁國惠康公主挽歌詞二首 二",
        "id": "d0ffaa5d-7c3b-4cae-a04a-3c218eb5e990"
    },
    {
        "author": "權德舆",
        "paragraphs": [
            "翊戴推元老，謀猷合大君。",
            "河山封故地，金石表新墳。",
            "劒履歸長夜，笳簫咽暮雲。",
            "還經誓師處，薤露不堪聞。"
        ],
        "title": "故太尉兼中書令贈太師西平王挽詞",
        "id": "11ae732b-6b28-4140-b7ab-d44d21b53561"
    },
    {
        "author": "權德舆",
        "paragraphs": [
            "授律勳庸盛，居中鼎鼐和。",
            "佐時調四氣，盡力淨三河。",
            "忽訪天京兆，空傳漢伏波。",
            "今朝麟閣上，偏軫聖情多。"
        ],
        "title": "故司徒兼侍中贈太傅北平王挽詞",
        "id": "3ed45e35-f04c-4ce2-838c-80fdc0e1f58e"
    },
    {
        "author": "權德舆",
        "paragraphs": [
            "直城朱戶相邐連，九逵丹轂聲闐闐。",
            "春官自有花源賞，終日南山當目前。",
            "晨搖玉佩趨溫室，莫入竹溪疑洞天。",
            "煙銷雨過看不足，晴翠鮮飆逗深谷。",
            "獨謠一曲泛流霞，閑對千竿連淨綠。",
            "縈迴疏鑿隨勝地，石磴巖扉光景異。",
            "虛齋寂寂清籟唫，幽澗紛紛雜英墜。",
            "家承麟趾貴，劒有龍泉賜。",
            "上奉明時事無事，人間方外興偏多。",
            "能以簪纓狎薜蘿，常通內學青蓮偈。",
            "更奏新聲白雪歌，風入松，雲歸棟。",
            "鴻飛滅處猶目送，蝶舞閑時夢忽成。",
            "蘭臺有客敘交情，返照中林曳履聲。",
            "直爲君恩催造膝，東方辨色謁承明。"
        ],
        "title": "奉和禮部尚書酬楊著作竹亭歌",
        "id": "9c2e9bc9-e7a3-459b-8c90-e3aefae8d962"
    },
    {
        "author": "權德舆",
        "paragraphs": [
            "元侯重寄貞師律，三郡四封今靜謐。",
            "丹轂常思闕下來，紫泥忽自天中出。",
            "軍裝喜氣倍趨程，千騎鳴珂入鳳城。",
            "周王致理稱申甫，今日賢臣見明主。",
            "拜恩稽首紛無已，凝旒前席皇情喜。",
            "逢時自是山出雲，獻可還同石投水。",
            "昔歲褒衣梁甫吟，當時已有致君心。",
            "專城一鼓妖氛靜，擁斾十年天澤深。",
            "日日披誠奉昌運，王人織路傳清問。",
            "仙醞嘗分玉斝濃，御閑更輟金羈駿。",
            "元正前殿朝君臣，一人負扆百福新。",
            "宮懸綵仗儼然合，瑞氣爐煙相與春。",
            "萬年枝上東風早，珮玉晨趨光景好。",
            "塗山已見首諸侯，麟閣終當畫元老。",
            "溫室沈沈漏刻移，退朝賓侶每相隨。",
            "雄詞樂職波濤闊，曠度交歡雲霧披。",
            "自古全才貴文武，懦夫只解冠章甫。",
            "見公抽匣百鍊光，試欲磨鉛諒無助。"
        ],
        "title": "奉和張僕射朝天行",
        "id": "0eabe0a2-cd14-4ced-97d2-bffd50579e26"
    },
    {
        "author": "權德舆",
        "paragraphs": [
            "澹蕩韶光三月中，牡丹偏自占春風。",
            "時過寶地尋香徑，已見新花出故叢。",
            "曲水亭西杏園北，濃芳深院紅霞色。",
            "擢秀全勝珠樹林，結根幸在青蓮城。",
            "豔蘂鮮房次第開，含煙洗露照蒼苔。",
            "龐眉依杖禪僧起，輕翅縈枝舞蝶來。",
            "獨坐南臺時共美，閑行古剎情何已。",
            "花間一曲奏陽春，應爲芬芳比君子。"
        ],
        "title": "和李中丞慈恩寺清上人院牡丹花歌",
        "id": "5f07c915-4af5-406f-b475-1b66ed3d8a7d"
    },
    {
        "author": "權德舆",
        "paragraphs": [
            "上人遠自西天竺，頭陁行徧國朝寺。",
            "口翻貝葉古字經，手持金策聲泠泠。",
            "護法護身唯振錫，石瀨雲溪深寂寂。",
            "乍來松徑風更寒，遙映霜天月成魄。",
            "後夜空山禪誦時，寥寥挂在枯樹枝。",
            "真法常傳心不住，東西南北隨緣路。",
            "佛川此去何時迴，應真莫便遊天台。"
        ],
        "title": "錫杖歌送明楚上人歸佛川",
        "id": "1c167a59-3964-4e06-ae49-d65cd16365f5"
    },
    {
        "author": "權德舆",
        "paragraphs": [
            "伯英草聖稱絕倫，後來學者無其人。",
            "白眉年少未弱冠，落紙紛紛運纖腕。",
            "初聞之子十歲餘，當時時輩皆不如。",
            "猶輕昔日墨池學，未許前賢團扇書。",
            "豔彩芳姿相點綴，水映荷花風轉蕙。",
            "三春併向指下生，萬象爭分筆端勢。",
            "有時當暑如清秋，滿堂風雨寒颼颼。",
            "乍疑崩崖瀑水落，又見古木飢鼯愁。",
            "變化縱橫出新意，眼看一字千金貴。",
            "憶昔謝安問獻之，時人雖見那得知。"
        ],
        "title": "馬秀才草書歌",
        "id": "1c32b8dc-af32-4775-b167-6bfaa08fd799"
    },
    {
        "author": "權德舆",
        "paragraphs": [
            "黃葉從風散，暗嗟時節換。",
            "忽見鬢邊霜，勿辭林下觴。",
            "躬行君子道，身負芳名早。",
            "帳殿漢官儀，巾車塞垣草。",
            "交情劇斷金，文律每招尋。",
            "始知蓬山下，如見古人心。"
        ],
        "title": "離合詩贈張監閣老",
        "id": "50074313-0ec0-4b54-b73d-839bea9f1edd"
    },
    {
        "author": "權德舆",
        "paragraphs": [
            "酒杯春醉好，飛雪晚庭閑。",
            "久憶同前賞，中林對遠山。"
        ],
        "title": "春日雪酬潘孟陽迴文",
        "id": "ad3162f3-ffc3-48ff-9746-e4f19c0c1342"
    },
    {
        "author": "權德舆",
        "paragraphs": [
            "五雜組，旗亭客。",
            "往復還，城南陌。",
            "不得已，天涯謫。"
        ],
        "title": "五雜組",
        "id": "387c52cf-4fa1-47ac-87a2-4fe2fc025e86"
    },
    {
        "author": "權德舆",
        "paragraphs": [
            "一區楊雄宅，恬然無所欲。",
            "二頃季子田，歲晏常自足。",
            "三端固爲累，事物反徽束。",
            "四體苟不動，安得豐菽粟。",
            "五侯誠暐曄，榮甚或爲辱。",
            "六翮未鶱翔，虞羅乃相觸。",
            "七人稱作者，杳杳有遐躅。",
            "八桂挺奇姿，森森照初旭。",
            "九歌傷澤畔，怨思徒刺促。",
            "十翼有格言，幽貞謝浮俗。"
        ],
        "title": "數名詩",
        "id": "57788483-fa7b-4908-8315-878211693545"
    },
    {
        "author": "權德舆",
        "paragraphs": [
            "虛懷何所欲，歲晏聊懶逸。",
            "雲翼謝翩翻，松心保貞實。",
            "風秋景氣爽，葉落井逕出。",
            "陶然美酒酣，所謂幽人吉。",
            "自當輕尺璧，豈復埽一室。",
            "安用簪進賢，少微斯可必。"
        ],
        "title": "星名詩",
        "id": "5c81fa14-3388-49bf-af9d-f425ec3b522d"
    },
    {
        "author": "權德舆",
        "paragraphs": [
            "節變忽驚春，臨風騁望頻。",
            "支頤倦書幌，步履整山巾。",
            "時鳥漸成曲，雜芳隨意新。",
            "曙霞連觀闕，綺陌麗咸秦。",
            "天地今交泰，雲雷背遘屯。",
            "中孚諒可樂，書此示家人。"
        ],
        "title": "卦名詩",
        "id": "4d10dc89-51e6-415d-9389-cf5af5d71c73"
    },
    {
        "author": "權德舆",
        "paragraphs": [
            "七澤蘭芳千里春，瀟湘花落石磷磷。",
            "有時浪白微風起，坐釣藤陰不見人。"
        ],
        "title": "藥名詩",
        "id": "8d3cc50a-68bc-482d-b911-171a8e667d1b"
    },
    {
        "author": "權德舆",
        "paragraphs": [
            "藩宣秉戎寄，衡石崇勢位。",
            "年紀信不留，弛張良自愧。",
            "樵蘇則爲愜，瓜李斯可畏。",
            "不顧榮官尊，每陳豐畝利。",
            "家林類巖巘，負郭躬斂積。",
            "忌滿寵生嫌，養蒙恬勝智。",
            "疎鐘皓月曉，晚景丹霞異。",
            "澗谷永不諼，山梁冀無累。",
            "頗符生肇學，得展禽尚志。",
            "從此直不疑，支離疎世事。"
        ],
        "title": "古人名詩",
        "id": "45c3b8e3-0f3a-4f93-bc3e-6e6f9af38482"
    },
    {
        "author": "權德舆",
        "paragraphs": [
            "金蘭同道義，瓊簡復芝田。",
            "平楚白雲合，幽崖丹桂連。",
            "松峯明愛景，石竇納新泉。",
            "冀永南山壽，歡隨萬福延。"
        ],
        "title": "州名詩寄道士",
        "id": "62230011-0a84-4370-8651-879a5a6ad72c"
    },
    {
        "author": "權德舆",
        "paragraphs": [
            "金谷盛繁華，涼臺列簪組。",
            "石崇留客醉，綠珠當座舞。",
            "絲淚可銷骨，冶容竟何補。",
            "竹林諒賢人，滿酌無所苦。",
            "匏居容宴豆，儒室貴環堵。",
            "土鼓與污尊，頤神則爲愈。",
            "革道當在早，謙光斯可取。",
            "木鴈才不才，吾知養生主。"
        ],
        "title": "八音詩",
        "id": "cb9df600-b1c0-447e-ae8d-c6ac86e0d21e"
    },
    {
        "author": "權德舆",
        "paragraphs": [
            "建節出王都，雄雄大丈夫。",
            "除書加右職，騎吏擁前驅。",
            "滿月張繁弱，含霜耀鹿盧。",
            "平明躍騕褭，清夜擊珊瑚。",
            "定遠功那比，平津策乃迂。",
            "執心思報國，效節在忘軀。",
            "破膽銷丹浦，顰蛾舞綠珠。",
            "危冠徒自愛，長轂事應殊。",
            "成績封千室，疇勞使五符。",
            "收功輕驃衛，致埋邁黃虞。",
            "開濟今如此，英威古不侔。",
            "閉關草玄者，無乃誤爲儒。"
        ],
        "title": "建除詩",
        "id": "bb6982c8-4d92-4a8d-8b0c-dbe7b324219c"
    },
    {
        "author": "權德舆",
        "paragraphs": [
            "金罍暎玉俎，賓友紛宴喜。",
            "木蘭泛方塘，桂酒啓皓齒。",
            "水榭臨空迥，酣歌當座起。",
            "火雲散奇峯，瑤瑟韻清徴。",
            "土梗乃虛論，康莊有逸軌。",
            "穀成一編書，談笑佐天子。"
        ],
        "title": "六府詩",
        "id": "2818da83-b661-4ff4-83a1-838a53154938"
    },
    {
        "author": "權德舆",
        "paragraphs": [
            "大婦刺繡文，中婦縫羅裙。",
            "小婦無所作，嬌歌遏行雲。",
            "丈人且安坐，金爐香正薰。"
        ],
        "title": "三婦詩",
        "id": "4a1b83a6-a6fc-48bc-9dca-c1d62cf3fe5b"
    },
    {
        "author": "權德舆",
        "paragraphs": [
            "巖巖五岳鎮方輿，八極廓清氛祲除。",
            "揮金得謝歸里閭，象牀角枕支體舒。"
        ],
        "title": "安語",
        "id": "6492dd68-3e5a-4e0a-9d92-b2af592a5614"
    },
    {
        "author": "權德舆",
        "paragraphs": [
            "被病獨行逢乳虎，狂風駭浪失櫂櫓。",
            "舉人看牓聞曉鼓，孱夫孽子遇妬母。"
        ],
        "title": "危語",
        "id": "a6ac9590-2389-49a5-ace9-5c9e1adc6e6b"
    },
    {
        "author": "權德舆",
        "paragraphs": [
            "華嵩爲佩河爲帶，南交北朔跬步內。",
            "搏鵬作臘巨鼇鱠，伸舒軼出元氣外。"
        ],
        "title": "大言",
        "id": "049fb798-fe8b-44c2-aebd-075a3ee695b9"
    },
    {
        "author": "權德舆",
        "paragraphs": [
            "醯雞伺晨駕蚊翼，毫端棘刺分畛域。",
            "蛛絲結搆聊蔭息，蟻垤崔嵬不可陟。"
        ],
        "title": "小言",
        "id": "397d50fd-79fc-4c11-94fb-237bceee7c30"
    },
    {
        "author": "權德輿",
        "paragraphs": [
            "婉彼嬴氏女。",
            "吹簫偶蕭史，綵鸞駕非煙。",
            "綽約兩僊子，神期諒交感。",
            "相顧乃如此，豈比成都人，琴心中夜起。"
        ],
        "title": "雜詩五首 一",
        "id": "8a451d5f-2d94-4fd7-92d1-335c153312bb"
    },
    {
        "author": "權德輿",
        "paragraphs": [
            "陽臺巫山上，風雨忽清曠。",
            "朝雲與遊龍，變化千萬狀。",
            "魂交復目斷，縹緲難比況。",
            "蘭澤不可親，凝清坐惆悵。"
        ],
        "title": "雜詩五首 二",
        "id": "353993d4-5c9a-422c-a899-dc92bbf6ee6e"
    },
    {
        "author": "權德輿",
        "paragraphs": [
            "淇水春正綠，上宮蘭葉齊。",
            "光風兩搖蕩，鳴珮出中閨。",
            "一顧授橫波，千金呈瓠犀。",
            "徒然路傍子，怳怳復悽悽。"
        ],
        "title": "雜詩五首 三",
        "id": "b431ecf5-b7de-4aed-83d4-d9d58e1c8a77"
    },
    {
        "author": "權德輿",
        "paragraphs": [
            "碧樹泛鮮飆，玉琴含妙曲。",
            "佳人掩鸞鏡，婉婉凝相矚。",
            "文袿映束素，香黛宜𥊑綠。",
            "寂寞遠懷春，何時來比目。"
        ],
        "title": "雜詩五首 四",
        "id": "7725dcec-cef1-4c84-95e7-57b2feaf2a19"
    },
    {
        "author": "權德輿",
        "paragraphs": [
            "含顰倚瑤瑟，丹慊結繁慮。",
            "失身不自還，萬恨隨玉筯。",
            "蘼蕪山下路，團扇秋風去。",
            "君看心斷時，猶在目成處。"
        ],
        "title": "雜詩五首 五",
        "id": "39b28df8-a088-4c04-b5e6-d294e399a9bf"
    },
    {
        "author": "權德輿",
        "paragraphs": [
            "廣陵實佳麗，隋季此爲京。",
            "八方稱輻湊，五達如砥平。",
            "大斾映空色，笳簫發連營。",
            "層臺出重霄，金碧摩顥清。",
            "交馳流水轂，迥接浮雲甍。",
            "青樓旭日映，綠野春風晴。",
            "噴玉光照地，顰蛾價傾城。",
            "燈前互巧笑，陌上相逢迎。",
            "飄飄翠羽薄，掩映紅襦明。",
            "蘭麝遠不散，管弦閑自清。",
            "曲士守文墨，達人隨性情。",
            "茫茫竟同盡，冉冉將何營。",
            "且申今日歡，莫務身後名。",
            "肯學諸儒輩，書窗誤一生。"
        ],
        "title": "廣陵詩",
        "id": "e3646f9c-437b-466f-ad4f-4d7782f7b1aa"
    },
    {
        "author": "權德輿",
        "paragraphs": [
            "家人強進酒，酒後能忘情。",
            "持杯未飲時，衆感紛已盈。",
            "明月照我房，庭柯振秋聲。",
            "空庭白露下，枕席涼風生。",
            "所思萬里餘，水闊山縱橫。",
            "佳期憑夢想，未曉愁雞鳴。",
            "願將一心人，當年歡樂平。",
            "長筵暎玉俎，素手彈秦箏。",
            "𥊑睇呈巧笑，惠音激淒清。",
            "此願良未果，永懷空如酲。"
        ],
        "title": "古意",
        "id": "07ff181a-394f-41cf-9c16-f5e1489cd158"
    },
    {
        "author": "權德輿",
        "paragraphs": [
            "隨風柳絮輕，暎日杏花明。",
            "無奈花深處，流鶯三數聲。"
        ],
        "title": "雜言和常州李員外副使春日戲題十首 一",
        "id": "d38dd760-d139-43dc-b33d-7b6c60aeebbc"
    },
    {
        "author": "權德輿",
        "paragraphs": [
            "蘭橈畫舸轉花塘，水映風搖路漸香。",
            "任興不知行近遠，更憐微月照鳴榔。"
        ],
        "title": "雜言和常州李員外副使春日戲題十首 二",
        "id": "84b01de8-94d9-4bee-be0d-f7f39422efdf"
    },
    {
        "author": "權德輿",
        "paragraphs": [
            "簷前曉色驚雙燕，戶外春風舞百花。",
            "粉署可憐閑對此，唯令碧玉泛流霞。"
        ],
        "title": "雜言和常州李員外副使春日戲題十首 三",
        "id": "759d69ef-add4-44fe-8c76-181ddaddab8e"
    },
    {
        "author": "權德輿",
        "paragraphs": [
            "枕上覺，窗外曉。",
            "怯朝光，驚曙鳥。",
            "花墜露，滿芳沼。",
            "柳如絲，風褭褭。",
            "佳期遠，相見少。",
            "試一望，魂杳渺。"
        ],
        "title": "雜言和常州李員外副使春日戲題十首 四",
        "id": "d5694049-628d-4422-a210-e2e5fdb30944"
    },
    {
        "author": "權德輿",
        "paragraphs": [
            "閑庭無事，獨步春輝。",
            "韶光滿目，落蘂盈衣。",
            "芳樹交柯，文禽並飛。",
            "婉彼君子，悵然有違。",
            "對酒不飲，橫琴不揮。",
            "不揮者何，知音誠稀。"
        ],
        "title": "雜言和常州李員外副使春日戲題十首 五",
        "id": "cb21da51-d0c5-450f-89d4-af3956031dd9"
    },
    {
        "author": "權德輿",
        "paragraphs": [
            "江春好游衍，處處芳菲積。",
            "綵舫入花津，香車依柳陌。",
            "綠楊煙褭褭，紅蘂鶯寂寂。",
            "如何愁思人，獨與風光隔。"
        ],
        "title": "雜言和常州李員外副使春日戲題十首 六",
        "id": "9a54b93e-97b3-4808-ad84-348971be16a4"
    },
    {
        "author": "權德輿",
        "paragraphs": [
            "曙月漸到窗前，移尊更就芳筵。",
            "輕吹乍搖蘭燭，春光暗入花鈿。",
            "絲竹偏宜靜夜，綺羅共占韶年。",
            "不遣通宵盡醉，定知辜負風煙。"
        ],
        "title": "雜言和常州李員外副使春日戲題十首 七",
        "id": "c0f4b3ef-8353-40a7-a27c-37d03e0379ff"
    },
    {
        "author": "權德輿",
        "paragraphs": [
            "露洗百花新，簾開月照人。",
            "綠窗銷暗燭，蘭逕埽清塵。",
            "雙燕頻驚夢，三桃競報春。",
            "相思寂不語，珠淚灑紅巾。"
        ],
        "title": "雜言和常州李員外副使春日戲題十首 八",
        "id": "b8e885f3-6c75-49cd-b044-7e07b376e2ae"
    },
    {
        "author": "權德輿",
        "paragraphs": [
            "雨歇風輕一院香，紅芳綠草接東牆。",
            "春衣試出當軒立，定被鄰家暗斷腸。"
        ],
        "title": "雜言和常州李員外副使春日戲題十首 九",
        "id": "df746464-ff76-4402-a4b6-04bd238b3f1b"
    },
    {
        "author": "權德輿",
        "paragraphs": [
            "春風半，春光徧。",
            "柳如絲，花似霰。",
            "歸心勞夢寐，遠目傷遊眄。",
            "可惜長安無限春，年年空向江南見。"
        ],
        "title": "雜言和常州李員外副使春日戲題十首 十",
        "id": "8b393d92-dcd6-4f32-9aba-f472e8f39493"
    },
    {
        "author": "權德輿",
        "paragraphs": [
            "少小別潘郎，嬌羞倚畫堂。",
            "有時裁尺素，無事約殘黃。",
            "鵲語臨妝鏡，花飛落繡牀。",
            "相思不解說，明月照空房。"
        ],
        "title": "相思曲",
        "id": "e0d628c7-f61a-41e7-8829-ce5c064aef8f"
    },
    {
        "author": "權德輿",
        "paragraphs": [
            "風光澹蕩百花吐，樓上朝朝學歌舞。",
            "身年二八壻侍中，幼妹承恩兄尚主。",
            "綠窗珠箔繡鴛鴦，侍婢先焚百和香。",
            "鶯啼日出不知曙，寂寂羅幃春夢長。"
        ],
        "title": "古樂府",
        "id": "bc6626ba-c184-43f2-93ea-6f8bdc82a4de"
    },
    {
        "author": "權德輿",
        "paragraphs": [
            "秋江平，秋月明，孤舟獨夜萬里情。",
            "萬里情，相思遠，人不見兮淚滿眼。"
        ],
        "title": "渡江秋怨二首 一",
        "id": "97ec1e0e-4be0-4a22-94ac-763f30dce680"
    },
    {
        "author": "權德輿",
        "paragraphs": [
            "渡秋江兮渺然，望秋月兮嬋娟。",
            "色如練，萬里徧，我有所思兮不得見。",
            "不得見兮露寒水深，耿遙夜兮傷心。"
        ],
        "title": "渡江秋怨二首 二",
        "id": "40a92675-3a77-4ce1-9242-17eb287a246a"
    },
    {
        "author": "權德輿",
        "paragraphs": [
            "三五二八月如練，海上天涯應共見。",
            "不知何處玉樓前，乍入深閨玳瑁筵。",
            "露濃香逕和愁坐，風動羅幃照獨眠。",
            "初卷珠簾看不足，斜抱箜篌未成曲。",
            "稍映妝臺臨綺窗，遙知不語淚雙雙。",
            "此時愁望知何極，萬里秋天同一色。",
            "靄靄遙分陌上光，迢迢對此閨中憶。",
            "早晚歸來歡讌同，可憐歌吹月明中。",
            "此夜不堪腸斷絕，願隨流影到遼東。"
        ],
        "title": "秋閨月",
        "id": "929b6afa-418f-416d-921e-bae39cc99039"
    },
    {
        "author": "權德輿",
        "paragraphs": [
            "昔住邯鄲年尚少，只是嬌羞弄花鳥。",
            "青樓碧紗大道邊，綠楊日暮風褭褭。",
            "嬋娟玉貌二八餘，自憐顏色花不如。",
            "麗質全勝秦氏女，藁砧寧用專城居。",
            "歲去年來年漸長，青春紅粉全堪賞。",
            "玉樓珠箔但閑居，南陌東城詎來往。",
            "韶光日日看漸遲，[摽]梅既落行有時。",
            "寧知燕趙娉婷子，翻嫁幽幷游俠兒。",
            "年年結束青絲騎，出門一去何時至。",
            "秋月空懸翡翠簾，春幃嬾臥鴛鴦被。",
            "沙塞經時不寄書，深閨愁獨意何如。",
            "花前拭淚情無限，月下調琴恨有餘。",
            "離別苦多相見少，洞房愁夢何由曉。",
            "閑看雙燕淚霏霏，靜對空牀魂悄悄。",
            "鏡裏紅顏不自禁，陌頭香騎動春心。",
            "爲問佳期早晚是，人人總解有黃金。"
        ],
        "title": "薄命篇",
        "id": "c92216ac-114d-4bda-9c55-89688840f5b0"
    },
    {
        "author": "權德輿",
        "paragraphs": [
            "夕陽不駐東流急，榮名貴在當年立。",
            "青春虛度無所成，白首銜悲亦何及。",
            "拂衣西笑出東山，君臣道合俄頃間。",
            "一言一笑玉墀上，變化生涯如等閑。",
            "朱門杳杳列華戟，座中皆是王侯客。",
            "鳴環動珮暗珊珊，駿馬花驄白玉鞍。",
            "十千斗酒不知貴，半醉留賓邀盡歡。",
            "銀燭煌煌夜將久，侍婢金罍瀉春酒。",
            "春酒盛來琥珀光，暗聞蘭麝幾般香。",
            "乍看皓腕暎羅袖，微聽清歌發杏梁。",
            "雙鬟美人君不見，一一皆勝趙飛燕。",
            "迎杯乍舉石榴裙，勻粉時交合歡扇。",
            "未央鐘漏醉中聞，聯騎朝天曙色分。",
            "雙闕煙雲遙靄靄，五衢車馬亂紛紛。",
            "罷朝鳴珮驟歸鞍，今日還同昨日歡。",
            "歲歲年年恣遊讌，出門滿路光輝徧。",
            "一身自樂何足言，九族爲榮真可羨。",
            "男兒稱意須及時，閉門下帷人不知。",
            "年光看逐轉蓬盡，徒詠東山招隱詩。"
        ],
        "title": "放歌行",
        "id": "96df801d-b5cf-4652-a219-aecf5ecda465"
    },
    {
        "author": "權德輿",
        "paragraphs": [
            "寥寥深夜雪初晴，樓上雲開月漸明。",
            "池中片影依稀見，簾外清光遠近生。",
            "皎皎晴空疑破鏡，廣庭積素偏相映。",
            "珠簾卷却光更深，玉指持來色逾淨。",
            "夢覺青樓最可憐，嬋娟素魄滿寒天。",
            "天地寥寥同一色，秦淮楚江無限極。",
            "歸鴻斷猨何處聲，深閨旅館遙相憶。",
            "長安五侯華閣開，嘉賓列坐傾金罍。",
            "賞明月，翫流雪，纖手蛾眉座中設。",
            "清歌一聲無斷絕，夜已央，樂未闌。",
            "狐裘獸炭不知寒，珠環翠珮聲珊珊。",
            "履舃紛紜桂袖攢，朱顏倚醉盡君歡。",
            "人生少年全不久，相看且勸杯中酒。",
            "丈夫富貴自有期，映雪讀書徒白首。"
        ],
        "title": "旅館雪晴又覩新月衆興所感因成雜言",
        "id": "1318e5a7-c894-4bb0-a1aa-f5760e0b7f63"
    },
    {
        "author": "權德輿",
        "paragraphs": [
            "鶯啼蘭已紅，見出鳳城東。",
            "粉汗宜斜日，衣香逐上風。",
            "情來不自覺，暗駐五花驄。"
        ],
        "title": "玉臺體十二首 一",
        "id": "a2a9c971-c055-47e8-94ba-ab163742f747"
    },
    {
        "author": "權德輿",
        "paragraphs": [
            "嬋娟二八正嬌羞，日暮相逢南陌頭。",
            "試問佳期不肯道，落花深處指青樓。"
        ],
        "title": "玉臺體十二首 二",
        "id": "421ac769-e695-4a94-be7a-d49497838f29"
    },
    {
        "author": "權德輿",
        "paragraphs": [
            "隱映羅衫薄，輕盈玉腕圓。",
            "相逢不肯語，微笑畫屏前。"
        ],
        "title": "玉臺體十二首 三",
        "id": "b011a41b-ac9c-4452-b2a1-95c3adffa701"
    },
    {
        "author": "權德輿",
        "paragraphs": [
            "知向遼東去，由來幾許愁。",
            "破顏君莫怪，嬌小不禁羞。"
        ],
        "title": "玉臺體十二首 四",
        "id": "152d1b43-181b-4e0d-b726-ed75fb11a25e"
    },
    {
        "author": "權德輿",
        "paragraphs": [
            "樓上吹簫罷，閨中刺繡闌。",
            "佳期不可見，盡日淚潺潺。"
        ],
        "title": "玉臺體十二首 五",
        "id": "db250770-5759-41e1-9058-45e4fbad7074"
    },
    {
        "author": "權德輿",
        "paragraphs": [
            "淚盡珊瑚枕，魂銷玳瑁牀。",
            "羅衣不忍著，羞見繡鴛鴦。"
        ],
        "title": "玉臺體十二首 六",
        "id": "e0e11d93-4d60-46f0-ab86-1b2ca8e35f9a"
    },
    {
        "author": "權德輿",
        "paragraphs": [
            "君去期花時，花時君不至。",
            "簷前雙燕飛，落妾相思淚。"
        ],
        "title": "玉臺體十二首 七",
        "id": "14653c00-b703-4beb-8d90-acfce2cd7c0c"
    },
    {
        "author": "權德輿",
        "paragraphs": [
            "空閨滅燭後，羅幌獨眠時。",
            "淚盡腸欲斷，心知人不知。"
        ],
        "title": "玉臺體十二首 八",
        "id": "c63932c0-3d5f-4037-96db-428334fd5aa4"
    },
    {
        "author": "權德輿",
        "paragraphs": [
            "秋風一夜至，吹盡後庭花。",
            "莫作經時別，西鄰是宋家。"
        ],
        "title": "玉臺體十二首 九",
        "id": "8858d3ff-7e41-486a-a236-3c419457ccd1"
    },
    {
        "author": "權德輿",
        "paragraphs": [
            "獨自披衣坐，更深月露寒。",
            "隔簾腸欲斷，爭敢下堦看。"
        ],
        "title": "玉臺體十二首 十",
        "id": "8b35c026-dbc7-4363-8301-5646e8d02adb"
    },
    {
        "author": "權德輿",
        "paragraphs": [
            "昨夜裙帶解，今朝蟢子飛。",
            "鉛華不可棄，莫是藁砧歸。"
        ],
        "tags": [
            "唐诗三百首",
            "思念",
            "五言绝句",
            "女子"
        ],
        "title": "玉臺體十二首 十一",
        "id": "9a5070c8-8b6a-46d3-a976-ce942baf42e7"
    },
    {
        "author": "權德輿",
        "paragraphs": [
            "萬里行人至，深閨夜未眠。",
            "雙眉燈下埽，不待鏡臺前。"
        ],
        "title": "玉臺體十二首 十二",
        "id": "46209cfd-b11b-49df-9623-856528a36167"
    },
    {
        "author": "權德輿",
        "paragraphs": [
            "知向巫山逢日暮，輕袿玉佩暫淹留。",
            "曉隨雲雨歸何處，還是襄王夢覺愁。"
        ],
        "title": "贈友人",
        "id": "c8832732-e7a8-4813-becc-9832af2db960"
    },
    {
        "author": "權德輿",
        "paragraphs": [
            "月入孤舟夜半晴，寥寥霜鴈兩三聲。",
            "洞房燭影在何處，欲寄相思夢不成。"
        ],
        "title": "舟行見月",
        "id": "2f49465c-1669-4b74-bb9b-f3afa519f9d7"
    },
    {
        "author": "權德輿",
        "paragraphs": [
            "叢鬢愁眉時勢新，初笄絕代北方人。",
            "一顰一笑千金重，肯似成都夜失身。"
        ],
        "title": "雜興五首 一",
        "id": "a74e140c-b177-40df-94df-601bfc2d3fcf"
    },
    {
        "author": "權德輿",
        "paragraphs": [
            "乍聽絲聲似竹聲，又疑丹穴九雛驚。",
            "金波露洗淨於晝，寂寞不堪深夜情。"
        ],
        "title": "雜興五首 二",
        "id": "9979b18b-741e-456b-9da8-cf7397cb9df3"
    },
    {
        "author": "權德輿",
        "paragraphs": [
            "琥珀尊開月暎簾，調弦理曲指纖纖。",
            "含羞斂態勸君住，更奏新聲刮骨鹽。"
        ],
        "title": "雜興五首 三",
        "id": "758a74cd-9966-4572-8fb3-6ed51823893c"
    },
    {
        "author": "權德輿",
        "paragraphs": [
            "乳燕雙飛鶯亂啼，百花如繡照深閨。",
            "新妝對鏡知無比，微笑時時出瓠犀。"
        ],
        "title": "雜興五首 四",
        "id": "bd802c06-6d8f-4322-800b-0001fa2b8266"
    },
    {
        "author": "權德輿",
        "paragraphs": [
            "巫山雲雨洛川神，珠襻香腰穩稱身。",
            "惆悵妝成君不見，含情起立問傍人。"
        ],
        "title": "雜興五首 五",
        "id": "61ba3837-99d5-42c5-88de-3840dbba8e40"
    },
    {
        "author": "權德輿",
        "paragraphs": [
            "辛苦事行役，風波倦晨暮。",
            "搖搖結遐心，靡靡即長路。",
            "別來如昨日，每見缺蟾兔。",
            "潮信催客帆，春光變江樹。",
            "宦遊豈云愜，歸夢無復數。",
            "愧非超曠姿，循此跼促步。",
            "笑言思暇日，規勸多遠度。",
            "鶉服我久安，荆釵君所慕。",
            "伊予多昧理，初不涉世務。",
            "適因擁腫材，成此懶慢趣。",
            "一身常抱病，不復理章句。",
            "胸中無町畦，與物且多忤。",
            "既非大川檝，則守南山霧。",
            "胡爲出處間，徒使名利污。",
            "羈孤望予祿，孩穉待我餔。",
            "未能即忘懷，恨恨以此故。",
            "終當稅鞿鞅，豈待畢婚娶。",
            "如何久人寰，俛仰學舉措。",
            "衡茅去迢遰，水陸兩馳騖。",
            "晰晰窺曉星，塗塗踐朝露。",
            "靜聞田鶴起，遠見沙𩾨聚。",
            "怪石不易躋，急湍那可泝。",
            "漁商聞遠岸，煙火明古渡。",
            "下碇夜已深，上碕波不駐。",
            "畏途信非一，離念紛難具。",
            "枕席有餘清，壺觴無與晤。",
            "南方出蘭桂，歸日自分付。",
            "北窗留琴書，無乃委童孺。",
            "春江足魚鴈，彼此勤尺素。",
            "早晚到中閨，怡然兩相顧。"
        ],
        "title": "秖役江西路上以詩代書寄內",
        "id": "65930a39-b7b6-4708-9f8a-8cdc22f59f86"
    },
    {
        "author": "權德輿",
        "paragraphs": [
            "棲鳥向前林，暝色生寒蕪。",
            "孤舟去不息，衆感非一途。",
            "川程方浩淼，離思方鬱紆。",
            "轉枕眼未熟，擁衾淚已濡。",
            "窘然風水上，寢食疲朝晡。",
            "心想洞房夜，知君還向隅。"
        ],
        "title": "夜泊有懷",
        "id": "aa241c43-0b5c-4f97-a416-7c2536ee0484"
    },
    {
        "author": "權德輿",
        "paragraphs": [
            "東南江路舊知名，惆悵春深又獨行。",
            "新婦山頭雲半斂，女兒灘上月初明。",
            "風前蕩颺雙飛蝶，花裏間關百囀鶯。",
            "滿目歸心何處說，欹眠搔首不勝情。"
        ],
        "title": "自桐廬如蘭溪有寄",
        "id": "8e4a66fe-fc87-4169-885f-7f68c69995a2"
    },
    {
        "author": "權德輿",
        "paragraphs": [
            "家寄江東遠，身對江西春。",
            "空見相思樹，不見相思人。"
        ],
        "title": "相思樹",
        "id": "c0a7081a-75d2-4f2f-b7d3-d648bc546eed"
    },
    {
        "author": "權德輿",
        "paragraphs": [
            "石楠紅葉透簾春，憶得妝成下錦茵。",
            "試折一枝含萬恨，分明說向夢中人。"
        ],
        "title": "石楠樹",
        "id": "e12a0e13-71b5-419e-bf17-2af3e1e306f2"
    },
    {
        "author": "權德輿",
        "paragraphs": [
            "斗子灘頭夜已深，月華偏照此時心。",
            "春江風水連天闊，歸夢悠揚何處尋。"
        ],
        "title": "斗子灘",
        "id": "fd5d1e99-7301-464e-a788-8e09419e449a"
    },
    {
        "author": "權德輿",
        "paragraphs": [
            "驅車振楫越山川，候曉通宵冒煙雨。",
            "青楓浦上魂已銷，黃蘗館前心自苦。"
        ],
        "title": "黃蘗館",
        "id": "017c7ff5-d04b-4340-98c9-3ba532bd1913"
    },
    {
        "author": "權德輿",
        "paragraphs": [
            "自歎清明在遠鄉，桐花覆水葛溪長。",
            "家人定是持新火，點作孤燈照洞房。"
        ],
        "title": "清明日次弋陽",
        "id": "8a935cce-b030-4527-a3cc-d6cf9899924a"
    },
    {
        "author": "權德輿",
        "paragraphs": [
            "通籍在金閨，懷君百慮迷。",
            "迢迢五夜永，脈脈兩心齊。",
            "步履疲青瑣，開緘倦紫泥。",
            "不堪風雨夜，轉枕憶鴻妻。"
        ],
        "title": "中書夜直寄贈",
        "id": "ae06c8aa-677c-41ba-b360-ed8a1f19b2cd"
    },
    {
        "author": "權德輿",
        "paragraphs": [
            "愚夫何所任，多病感君深。",
            "自謂青春壯，寧知白髮侵。",
            "寢興勞善祝，疎懶愧良箴。",
            "寂寞聞宮漏，那堪直夜心。"
        ],
        "title": "病中寓直代書題寄",
        "id": "acd61a32-e143-43da-b1d9-61cec3178c73"
    },
    {
        "author": "權德輿",
        "paragraphs": [
            "良辰當五日，偕老祝千年。",
            "綵縷同心麗，輕裾暎體鮮。",
            "寂寥齋畫省，欵曲擘香牋。",
            "更想傳觴處，孫孩徧目前。"
        ],
        "tags": [
            "端午节"
        ],
        "title": "端午日禮部宿齋有衣服綵結之貺以詩還荅",
        "id": "830c5d4c-c70e-4b88-837a-f25efc71be2b"
    },
    {
        "author": "權德輿",
        "paragraphs": [
            "重九共遊娛，秋光景氣殊。",
            "他時頭似雪，還對插茱萸。"
        ],
        "title": "酬九日",
        "id": "c2612953-e483-4f76-9872-00a4270ce131"
    },
    {
        "author": "權德輿",
        "paragraphs": [
            "秋光風露天，令節慶初筵。",
            "易象家人吉，閨門女士賢。",
            "招邀菊酒會，屬和柳花篇。",
            "今日同心賞，全勝落帽年。"
        ],
        "title": "和九日從楊氏姊遊",
        "id": "d1b25f99-305c-4c53-b02e-d1644c528e0f"
    },
    {
        "author": "權德輿",
        "paragraphs": [
            "三日韶光處處新，九華仙洞七香輪。",
            "老夫留滯何由徃，珉玉相和正遶身。"
        ],
        "title": "上巳日貢院考雜文不遂赴九華觀祓禊之會以二絕句申贈 一",
        "id": "169239cc-46c5-4ed6-a8c2-26f270402f61"
    },
    {
        "author": "權德輿",
        "paragraphs": [
            "禊飲尋春興有餘，深情婉婉見雙魚。",
            "同心齊體如身到，臨水煩君便祓除。"
        ],
        "title": "上巳日貢院考雜文不遂赴九華觀祓禊之會以二絕句申贈 二",
        "id": "0cf4ae95-1ee9-4dfb-932a-500501e17f6e"
    },
    {
        "author": "權德輿",
        "paragraphs": [
            "上巳好風景，仙家足芳菲。",
            "地殊蘭亭會，人似山陰歸。",
            "丹竈綴珠掩，白雲巖逕微。",
            "真宮集女士，虛室涵春輝。",
            "拘限心杳杳，歡言望依依。",
            "滯茲文墨職，坐與琴觴違。",
            "麗曲滌煩虛，幽緘發清機。",
            "支頤一吟想，恨不雙翻飛。"
        ],
        "title": "和九華觀見懷貢院八韻",
        "id": "2aecdb8e-46cf-4941-a538-f5b3ed327989"
    },
    {
        "author": "權德輿",
        "paragraphs": [
            "小年嘗讀桃源記，忽覩良工施繪事。",
            "巖逕初欣繚繞通，溪風轉覺芬芳異。",
            "一路鮮雲雜彩霞，漁舟遠遠逐桃花。",
            "漸入空濛迷島道，寧知掩映有人家。",
            "龐眉秀骨爭迎客，鑿井耕田人世隔。",
            "不知漢代有衣冠，猶說秦家變阡陌。",
            "石髓雲英甘且香，仙翁留飯出青囊。",
            "相逢自是松喬侶，良會應殊劉阮郎。",
            "內子閑吟倚瑤瑟，翫此沈沈銷永日。",
            "忽聞麗曲金玉聲，便使老夫思閣筆。"
        ],
        "title": "桃源篇",
        "id": "f19c7864-67cf-4485-9b9d-a02c505ec4c7"
    },
    {
        "author": "權德輿",
        "paragraphs": [
            "泥泥露凝葉，騷騷風入林。",
            "以茲皓月圓，不厭良夜深。",
            "列坐屏輕箑，放懷弦素琴。",
            "兒女各冠笄，孫孩遶衣襟。",
            "乃知大隱趣，宛若滄洲心。",
            "方結偕老期，豈憚華髮侵。",
            "笑語向蘭室，風流傳玉音。",
            "愧君袖中字，價重雙南金。"
        ],
        "title": "新月與兒女夜坐聽琴舉酒",
        "id": "e81f582d-b7b9-4812-817a-515e5a7cdedb"
    },
    {
        "author": "權德輿",
        "paragraphs": [
            "今日雲軿渡鵲橋，應非脈脈與迢迢。",
            "家人競喜開妝鏡，月下穿針拜九霄。"
        ],
        "title": "七夕",
        "id": "32f69392-6fb2-499a-9e8b-55081b5d48e3"
    },
    {
        "author": "權德輿",
        "paragraphs": [
            "合巹交歡二十年，今朝比翼共朝天。",
            "風傳漏刻香車度，日照旌旗綵仗鮮。",
            "顧我華簪鳴玉珮，看君盛服耀金鈿。",
            "相期偕老宜家處，鶴髮魚軒更可憐。"
        ],
        "title": "縣君赴興慶宮朝賀載之奉行冊禮因書即事",
        "id": "2c180065-37ac-4063-8945-1672263179d5"
    },
    {
        "author": "權德輿",
        "paragraphs": [
            "啓土封成紀，宜家縣安喜。",
            "同欣井賦開，共受閨門祉。",
            "珩璜聯采組，琴瑟諧宮徴。",
            "更待懸車時，與君歡暮齒。"
        ],
        "title": "元和元年蒙恩封成紀縣伯時室中封安喜縣君感慶兼懷聊申賀贈",
        "id": "557bcd4c-243a-44dd-adf1-cba7aa89a122"
    },
    {
        "author": "權德輿",
        "paragraphs": [
            "五色金光鸞鳳飛，三川墨妙巧相輝。",
            "尊崇善祝今如此，共待曾玄捧翟衣。"
        ],
        "title": "河南崔尹即安喜從兄宜于室家四十餘歲一昨寓書病傳永寫告身既枉善祝因成絕句",
        "id": "d599371d-553d-409b-a105-4295f7726408"
    },
    {
        "author": "權德輿",
        "paragraphs": [
            "綵仗列森森，行宮夜漏深。",
            "殳鋋方啓路，鉦鼓正交音。",
            "曙月思蘭室，前山辨穀林。",
            "家人念行役，應見此時心。"
        ],
        "title": "奉使豐陵職司鹵簿通宵涉路因寄內",
        "id": "b78941df-0bf5-4961-b770-ed0dbf6466ca"
    },
    {
        "author": "權德輿",
        "paragraphs": [
            "南宮煙景濃，平視中南峯。",
            "官閑似休沐，盡室來相從。",
            "日抱漢陰甕，或成蝴蝶夢。",
            "樹老欲連雲，竹深疑入洞。",
            "歡言交羽觴，列坐儼成行。",
            "歌吟不能去，待此明月光。",
            "好逑蘊明識，內顧多慙色。",
            "不厭梁鴻貧，常譏伯宗直。",
            "予壻信時英，諫垣金玉聲。",
            "男兒纔弱冠，射策幸成名。",
            "偃放斯自足，翛然去營欲。",
            "散木固無堪，虛舟常任觸。",
            "大隱本吾心，喜君流好音。",
            "相期懸車歲，此地即中林。"
        ],
        "title": "酬南園新亭宴會璩新第慰慶之作時任賓客",
        "id": "2a5f6ded-1405-4526-8854-ad5a293b49b8"
    },
    {
        "author": "權德輿",
        "paragraphs": [
            "外孫爭乞巧，內子共題文。",
            "隱暎花匳對，參差綺席分。",
            "鵲橋臨片月，河鼓掩輕雲。",
            "羨此嬰兒輩，歡呼徹曙聞。"
        ],
        "title": "七夕見與諸孫題乞巧文",
        "id": "939d5ee1-0a6a-4a4d-abc8-1566418ae232"
    },
    {
        "author": "權德輿",
        "paragraphs": [
            "轉枕挑燈候曉雞，相君應歎太常妻。",
            "長年多病偏相憶，不遣歸時醉似泥。"
        ],
        "title": "太常寺宿齋有寄",
        "id": "b996fb6a-c0b5-445f-8657-3599a929ab56"
    },
    {
        "author": "權德輿",
        "paragraphs": [
            "子城風煖百花初，樓上龜茲引導車。",
            "曲罷卿卿理騶馭，細君相望意何如。"
        ],
        "title": "朝迴閱樂寄絕句",
        "id": "c98b9892-c6ab-46af-91f2-340e5659034e"
    },
    {
        "author": "權德輿",
        "paragraphs": [
            "銅壺漏滴斗闌干，泛灩金波照露盤。",
            "遙想洞房眠正熟，不堪深夜鳳池寒。"
        ],
        "title": "中書宿齋有寄",
        "id": "4c6ee1a3-3f3a-4d2f-801c-af195d259c38"
    },
    {
        "author": "權德輿",
        "paragraphs": [
            "常日每齊眉，今朝共解頤。",
            "遙知大官膳，應與衆雛嬉。"
        ],
        "title": "中書送勅賜齋饌戲酬",
        "id": "a1b28069-1f1e-44f6-b655-8c6d19edc5b1"
    },
    {
        "author": "權德輿",
        "paragraphs": [
            "恩霑長壽酒，歸遺同心人。",
            "滿酌共君醉，一杯千萬春。"
        ],
        "title": "勅賜長壽酒因口號以贈",
        "id": "97215c41-72ff-4c04-b690-f6586c324f3d"
    },
    {
        "author": "權德輿",
        "paragraphs": [
            "五驅龍虎節，一入鳳皇池。",
            "令尹自無喜，羊公人不疑。",
            "天歸京兆日，葉下洞庭時。",
            "湘水秋風至，淒涼吹素旗。"
        ],
        "tags": [
            "洞庭湖"
        ],
        "title": "湖南觀察使故相國袁公挽歌二首 一",
        "id": "52fe3ab8-8248-46d2-99c7-102d601c4b12"
    },
    {
        "author": "權德輿",
        "paragraphs": [
            "丹旐發江臯，人悲鴈亦號。",
            "湘南罷亥市，漢上改詞曹。",
            "表墓雙碑立，尊名一字襃。",
            "常聞平楚獄，爲報里門高。"
        ],
        "title": "湖南觀察使故相國袁公挽歌二首 二",
        "id": "3b4a1b7f-9c59-43ef-abe2-93047d6b6a0f"
    },
    {
        "author": "權德輿",
        "paragraphs": [
            "悠悠驅匹馬，征路上連岡。",
            "晚翠深雲竇，寒苔淨石梁。",
            "荻花偏似雪，楓葉不禁霜。",
            "愁見前程遠，空郊下夕陽。"
        ],
        "title": "玉山嶺上作",
        "id": "6d8508dc-2a87-446b-8b86-610535a406a6"
    },
    {
        "author": "權德輿",
        "paragraphs": [
            "春光何處好，柱史有林塘。",
            "鶯囀風初暖，花開日欲長。",
            "鑿池通野水，掃徑閱新芳。",
            "更置盈尊酒，時時醉楚狂。"
        ],
        "title": "題邵端公林亭",
        "id": "06682a26-33db-4a60-877d-53f68f6de57f"
    },
    {
        "author": "權德輿",
        "paragraphs": [
            "新果真瓊液，來應宴紫蘭。",
            "圓疑竊龍頷，色已奪雞冠。",
            "遠火微微辨，殘星隱隱看。",
            "茂先知味易，曼倩恨偷難。",
            "忍用烹騂駱，從將翫玉盤。",
            "流年如可駐，何必九華丹。"
        ],
        "title": "酬裴傑秀才新櫻桃",
        "id": "f7c5a05e-436c-4fd9-b093-3886e90cd529"
    },
    {
        "author": "權德輿",
        "paragraphs": [
            "征途無旅館，當晝喜逢君。",
            "羸病仍留客，朝朝掃白雲。"
        ],
        "title": "次滕老莊",
        "id": "0f01c56b-709e-4bfb-b1ff-1d4b9c366802"
    },
    {
        "author": "權德輿",
        "paragraphs": [
            "身羈從事驅征傳，江入新安泛暮濤。",
            "今夜子陵灘下泊，自慙相去九牛毛。"
        ],
        "title": "宿嚴陵",
        "id": "17c8d328-f828-4069-b3a0-6ac70497f3b6"
    },
    {
        "author": "權德輿",
        "paragraphs": [
            "雲公蘭若深山裏，月明松殿微風起。",
            "試問空門清淨心，蓮花不著秋潭水。"
        ],
        "title": "題雲師山房",
        "id": "24699abe-2779-4f87-ac05-50f72f052c77"
    },
    {
        "author": "權德輿",
        "paragraphs": [
            "一徑縈紆至此窮，山僧盥漱白雲中。",
            "閑吟定後更何事，石上松枝常有風。"
        ],
        "title": "棲霞寺雲居室",
        "id": "50adab66-404f-48e4-bcab-f6c11d56846d"
    },
    {
        "author": "權德輿",
        "paragraphs": [
            "蕭蕭落葉送殘秋，寂寞寒波急暝流。",
            "今夜不知何處泊，斷猨晴月引孤舟。"
        ],
        "title": "舟行夜泊",
        "id": "f9388acc-9645-4056-9950-00d258ebcda6"
    },
    {
        "author": "權德輿",
        "paragraphs": [
            "莎柵東行五谷深，千峯萬壑雨沈沈。",
            "細君幾日路經此，應見悲翁相望心。"
        ],
        "title": "發硤石路上却寄內",
        "id": "43f374a9-522c-4e88-92ce-426d01946d7c"
    },
    {
        "author": "權德輿",
        "paragraphs": [
            "清齋獨向丘園拜，盛服想君興慶朝。",
            "明日一陽生百福，不辭相望阻寒宵。"
        ],
        "title": "冬至宿齋時郡君南內朝謁因寄",
        "id": "0b984031-a4e2-4e84-a151-d88548c46042"
    },
    {
        "author": "權德輿",
        "paragraphs": [
            "兄弟泣殊方，天涯指故鄉。",
            "斷雲無定處，歸鴈不成行。",
            "草莽人煙少，風波水驛長。",
            "上虞親渤澥，東楚隔瀟湘。",
            "古戍陰傳火，寒蕪曉帶霜。",
            "海門潮灩灩，沙岸荻蒼蒼。",
            "京輦辭芸閣，衡方憶草堂。",
            "知君始寧隱，還緝舊荷裳。"
        ],
        "title": "和河南羅主簿送校書兄歸江南",
        "id": "28b340d8-51b9-4204-9299-435c52052a79"
    },
    {
        "author": "權德輿",
        "paragraphs": [
            "笑語歡今夕，煙霞愴昔遊。",
            "清羸還對月，遲暮更逢秋。",
            "勝理方自得，浮名不在求。",
            "終當製初服，相與臥林丘。"
        ],
        "title": "與故人夜坐道舊",
        "id": "cc8f6efd-2404-4797-a014-894d28b8ac4b"
    },
    {
        "author": "權德輿",
        "paragraphs": [
            "耒水波紋細，湘江竹葉輕。",
            "古時樓上清明夜，月照樓前撩亂花。",
            "今日成陰復成子，可憐春盡未歸家。",
            "新婦磯頭雲半歛，女兒灘畔月初明。",
            "迴合千峰裏，晴光似畫圖。",
            "征車隨反照，候吏暎白雲。"
        ],
        "title": "句",
        "id": "4e6d9628-9907-4001-986c-5ffd78b68d05"
    },
    {
        "author": "張薦",
        "paragraphs": [
            "移居既同里，多幸陪君子。",
            "弘雅重當朝，弓旌早見招。",
            "植根瓊林圃，直夜金閨步。",
            "勸深子玉銘，力競相如賦。",
            "間闊向春闈，日復想光儀。",
            "格言信難繼，木石強爲詞。"
        ],
        "title": "奉酬禮部閣老轉韻離合見贈",
        "id": "35bc218a-0814-4ae9-bb01-1c33852426d2"
    },
    {
        "author": "張薦",
        "paragraphs": [
            "遲遲日氣暖，漫漫雪天春。",
            "知君欲醉飲，思見此交親。"
        ],
        "title": "和潘孟陽春日雪迴文絕句",
        "id": "8ffca718-321a-48fe-9c7a-d46d59d32934"
    },
    {
        "author": "張薦",
        "paragraphs": [
            "三獻具舉，九旗將旋。",
            "追勞表德，罷享賓天。",
            "風引仙管，堂虛畫筵。",
            "芳馨常在，瞻望悠然。"
        ],
        "title": "享文恭太子廟樂章",
        "id": "829fdca5-f440-4cb0-9f7c-edea5d7b6739"
    },
    {
        "author": "崔邠",
        "paragraphs": [
            "脉脉羨佳期，月夜吟麗詞。",
            "諫垣則隨步，東觀方承顧。",
            "林雪消豔陽，簡冊漏華光。",
            "坐更芝蘭室，千載各芬芳。",
            "節苦文俱盛，即時人竝命。",
            "翩翻紫霄中，羽翮相輝映。"
        ],
        "title": "禮部權侍郎閣老史館張秘監閣老有離合酬贈之什宿直吟翫聊繼此章",
        "id": "959bb5a4-0311-4226-a86f-d057032e62d7"
    },
    {
        "author": "崔邠",
        "paragraphs": [
            "醴齊泛罇彝，軒縣動干戚。",
            "入室僾如在，升階虔所歷。",
            "舊疾合威容，定利舒皦澤。",
            "方崇廟貌禮，永被君恩錫。"
        ],
        "title": "享文恭太子廟樂章",
        "id": "69c51939-a750-47b5-950e-b70fdb31472f"
    },
    {
        "author": "楊於陵",
        "paragraphs": [
            "校德盡珪璋，才臣時所揚。",
            "放情寄文律，方茂經邦術。",
            "王猷符發揮，十載契心期。",
            "晝遊有嘉話，書法無隱辭。",
            "信茲酧和美，言與芝蘭比。",
            "昨來恣吟繹，日覺祛蒙鄙。"
        ],
        "title": "和權載之離合詩",
        "id": "13219d7a-60e9-4869-9de5-aca4d970f369"
    },
    {
        "author": "楊於陵",
        "paragraphs": [
            "晏朝受明命，繼夏走天衢。",
            "逮茲三伏候，息駕萬里途。",
            "省躬既跼蹐，結思多煩紆。",
            "簿領幸無事，宴休誰與娛。",
            "內齋有嘉樹，雙植分庭隅。",
            "綠葉下成幄，紫花紛若鋪。",
            "摛霞晚舒豔，凝露朝垂珠。",
            "炎沴晝方鑠，幽姿閑且都。",
            "夭桃固難匹，芍藥寧爲徒。",
            "懿此時節久，詎同光景驅。",
            "陶甄試一致，品彙乃散殊。",
            "濯質非受彩，無心那奪朱。",
            "粤予負羈縶，留賞益踟躕。",
            "通夕靡云倦，西南山月孤。"
        ],
        "title": "郡齋有紫薇雙本自朱明接于徂暑其花芳馥數旬猶茂庭宇之內逈無其倫予嘉其美而能久因詩紀述",
        "id": "1b706f51-babf-4b3b-bab4-371f66ad586b"
    },
    {
        "author": "楊於陵",
        "paragraphs": [
            "先生赤松侶，混俗遊人間。",
            "崑閬無窮路，何時下故山。",
            "千年猶孺質，秘術救塵寰。",
            "莫便沖天去，雲雷不可攀。"
        ],
        "title": "贈毛仙翁",
        "id": "0bcb1efa-2174-4d1d-9549-4112d208b8fd"
    },
    {
        "author": "許孟容",
        "paragraphs": [
            "史才司秘府，文哲今超古。",
            "亦有擅風騷，六聯文墨曹。",
            "聖賢三代意，工藝千金字。",
            "化識從臣謠，人推仙閣吏。",
            "如登崑閬時，口誦靈真詞。",
            "孫簡下威鳳，系霜瓊玉枝。"
        ],
        "title": "荅權載之離合詩",
        "id": "6445e06e-5ec4-4a46-8b1d-83b492a0fec5"
    },
    {
        "author": "許孟容",
        "paragraphs": [
            "碧樹當窗啼曉鶯，間關入夢聽難成。",
            "千回萬囀盡愁思，疑是血魂哀困聲。"
        ],
        "title": "奉和武相公春曉聞鶯",
        "id": "54f7ec2d-da01-4743-86fa-c6c7a5fb3925"
    },
    {
        "author": "許孟容",
        "paragraphs": [
            "觴牢具品，管弦有節。",
            "祝道寅恭，神儀昭晰。",
            "桐珪早貴，象輅追設。",
            "罄達樂成，降歆豐潔。"
        ],
        "title": "享文恭太子廟樂章",
        "id": "c9a529af-e423-4fa0-958e-71b6758e84fe"
    },
    {
        "author": "馮伉",
        "paragraphs": [
            "車馬退朝後，聿懷在文友。",
            "動詞宗伯雄，重美良史功。",
            "亦曾吟鮑謝，二妙尤增價。",
            "雨霜鴻唳天，匝樹鳥鳴夜。",
            "覃思各縱橫，早擅希代名。",
            "息心欲焚硯，自靦陪羣英。"
        ],
        "title": "和權載之離合詩",
        "id": "954c6e24-7265-46f5-8331-dfe1d59af786"
    },
    {
        "author": "馮伉",
        "paragraphs": [
            "撰日瞻景，誠陳樂張。",
            "禮容秩秩，羽舞煌煌。",
            "肅將滌濯，祗薦芬芳。",
            "永錫繁祉，思深享嘗。"
        ],
        "title": "享文恭太子廟樂章二首 一",
        "id": "37800dd9-895c-4fcc-8bb6-3ce8f3437c21"
    },
    {
        "author": "馮伉",
        "paragraphs": [
            "干旄羽籥相虧蔽，一進一退殊行綴。",
            "昔獻三雍盛禮容，今陳六佾崇儀制。"
        ],
        "title": "享文恭太子廟樂章二首 二",
        "id": "6f50a741-7508-4119-b111-861b797c94c6"
    },
    {
        "author": "潘孟陽",
        "paragraphs": [
            "詠歌有離合，永夜觀酬荅。",
            "笥中操綵牋，竹簡何足編。",
            "意深俱妙絕，心契交情結。",
            "計彼官接聯，言初竝清切。",
            "翔集本相隨，羽儀良在斯。",
            "煙雲競文藻，因喜翫新詩。"
        ],
        "title": "和權載之離合詩",
        "id": "b81a6d29-b9c1-43e4-905f-fe719bfb1d5b"
    },
    {
        "author": "潘孟陽",
        "paragraphs": [
            "春梅雜落雪，發樹幾花開。",
            "真須盡興飲，仁里願同來。"
        ],
        "title": "春日雪以迴文絕句呈張薦權德輿",
        "id": "e2db887c-ebca-4b41-b9d4-d1d47dc960c7"
    },
    {
        "author": "潘孟陽",
        "paragraphs": [
            "至德生成泰，咸歡照育恩。",
            "流輝霑萬物，布澤在三元。",
            "北闋祥雲逈，東方嘉氣繁。",
            "青陽初應律，蒼玉正臨軒。",
            "恩洽因時令，風和比化原。",
            "自慙同草木，無以荅乾坤。"
        ],
        "title": "元日和布澤",
        "id": "ab695a2b-71a4-4c5c-b68e-64a063896add"
    },
    {
        "author": "武少儀",
        "paragraphs": [
            "少年慕時彥，小悟文多變。",
            "木鐸比羣英，八方流德聲。",
            "雷陳美交契，雨雪音塵繼。",
            "恩顧各飛翔，因詩覩瑰麗。",
            "傅野絕遺賢，人希有盛遷。",
            "早欽風與雅，日詠贈酬篇。"
        ],
        "title": "和權載之離合詩",
        "id": "ca50e3f2-e8eb-470f-8acc-5cf5ff6237ae"
    },
    {
        "author": "武少儀",
        "paragraphs": [
            "執簡焚香入廟門，武侯神象儼如存。",
            "因機定蜀延衰漢，以計連吳振弱孫。",
            "欲盡智能傾僭盜，善持忠節轉庸昏。",
            "宣王請戰貽巾幗，始見才吞亦氣吞。"
        ],
        "title": "諸葛丞相廟",
        "id": "3941670d-5a40-4a09-86a1-d920dafae88a"
    },
    {
        "author": "段文昌",
        "paragraphs": [
            "肅肅清廟，登顯至德。",
            "澤周八荒，兵定四極。",
            "生物咸遂，羣盜滅息。",
            "明聖欽承，子孫千億。"
        ],
        "title": "享太廟樂章",
        "id": "95a3b804-29fb-4f39-a970-ae9a24812c90"
    },
    {
        "author": "段文昌",
        "paragraphs": [
            "秋天如鏡空，樓閣盡玲瓏。",
            "水暗餘霞外，山明落照中。",
            "鳥行看漸遠，松韻聽難窮。",
            "今日登臨意，多歡語笑同。"
        ],
        "title": "題武擔寺西臺",
        "id": "53e8b730-e2b2-4d93-8d7b-0db81dd467b4"
    },
    {
        "author": "段文昌",
        "paragraphs": [
            "重樓窗戶開，四望斂煙埃。",
            "遠岫林端出，清波城下迴。",
            "乍疑蟬韻促，稍覺雪風來。",
            "併起鄉關思，銷憂在酒杯。"
        ],
        "title": "晚夏登張儀樓呈院中諸公",
        "id": "5b016a84-fa7c-4d53-a3bd-766c3818c790"
    },
    {
        "author": "段文昌",
        "paragraphs": [
            "十里惟聞松桂風，江山忽轉見龍宮。",
            "正與休師方話舊，風煙幾度入樓中。"
        ],
        "title": "還別業尋龍華山寺廣宣上人",
        "id": "a1d387c0-d2e3-4dd2-8f57-2c787fad16d4"
    },
    {
        "author": "姚向",
        "paragraphs": [
            "秦相架羣材，登臨契上台。",
            "查從銀漢落，江自雪山來。",
            "儷曲親流火，凌風洽小杯。",
            "帝鄉如在目，欲下盡裴回。"
        ],
        "title": "奉陪段相公晚夏登張儀樓",
        "id": "ed70612b-03db-4550-a59b-75224f262aa9"
    },
    {
        "author": "姚向",
        "paragraphs": [
            "開閣錦城中，餘閑訪梵宮。",
            "九層連晝景，萬象寫秋空。",
            "天半將身到，江長與海通。",
            "提攜出塵土，曾是穆清風。"
        ],
        "title": "和段相公登武擔寺西臺",
        "id": "bd81aad1-7619-4289-af5c-7202b3f1be67"
    },
    {
        "author": "溫會",
        "paragraphs": [
            "桑臺煙樹中，臺榭造雲空。",
            "眺聽逢秋興，篇辭變國風。",
            "坐愁高鳥起，笑指遠人同。",
            "始愧才情薄，躋攀繼韻窮。"
        ],
        "title": "和段相公登武擔寺西臺",
        "id": "2455734f-c366-49ee-825e-dc73809af5db"
    },
    {
        "author": "溫會",
        "paragraphs": [
            "危軒重疊開，訪古上裴回。",
            "有舌嗟秦策，飛樑駕楚材。",
            "雲霄隨鳳到，物象爲詩來。",
            "欲和關山意，巴歌調更哀。"
        ],
        "title": "奉陪段相公晚夏登張儀樓",
        "id": "00b52b15-a2a8-4020-bd5f-660331c44495"
    },
    {
        "author": "李敬伯",
        "paragraphs": [
            "臺上起涼風，乘閑覽歲功。",
            "自隨台席貴，盡許羽觴同。",
            "樓殿斜暉照，江山極望通。",
            "賦詩思共樂，俱得詠時豐。"
        ],
        "title": "和段相公登武擔寺西臺",
        "id": "71074f7d-5edb-497c-aaaf-5aa46085beb9"
    },
    {
        "author": "李敬伯",
        "paragraphs": [
            "層屋架城隈，賓筵此日開。",
            "文鋒摧八陣，星分應三台。",
            "望雪煩襟釋，當歡遠思來。",
            "披雲霄漢近，蹔覺出塵埃。"
        ],
        "title": "奉陪段相公晚夏登張儀樓",
        "id": "c5b561ac-2084-4f6a-a2f3-0d9d62f69868"
    },
    {
        "author": "姚康",
        "paragraphs": [
            "登覽值晴開，詩從野思來。",
            "蜀川新草木，秦日舊樓臺。",
            "池景搖中座，山光接上台。",
            "近秋宜晚景，極目斷浮埃。"
        ],
        "title": "奉陪段相公晚夏登張儀樓",
        "id": "bc513435-4f3b-49ab-9bb4-f0c1caf09d1e"
    },
    {
        "author": "姚康",
        "paragraphs": [
            "松逕引清風，登臺古寺中。",
            "江平沙岸白，日下錦川紅。",
            "疎樹山根淨，深雲鳥跡窮。",
            "自慚陪末席，便與九霄通。"
        ],
        "title": "和段相公登武擔寺西臺",
        "id": "3eefcdb6-3fcc-436c-bbd4-3193129e2cb0"
    },
    {
        "author": "姚康",
        "paragraphs": [
            "微暖春潛至，輕明雪尚殘。",
            "銀鋪光漸濕，珪破色仍寒。",
            "無柳花常在，非秋露正團。",
            "素光浮轉薄，皓質駐應難。",
            "幸得依陰處，偏宜帶月看。",
            "玉塵銷欲盡，窮巷起袁安。"
        ],
        "title": "禮部試早春殘雪",
        "id": "8c0b0847-6a32-4c71-a548-5bd2dcba6fe8"
    },
    {
        "author": "姚康",
        "paragraphs": [
            "水府乘閑望，圓波息躍魚。",
            "從來暴泥久，今日脫泉初。",
            "得志寧相忌，無心任宛如。",
            "龍門應可度，鮫室豈常居。",
            "掉尾方窮樂，遊鱗每自舒。",
            "乘流千里去，風力藉吹噓。"
        ],
        "title": "賦得巨魚縱大壑",
        "id": "6a85c6fc-d870-494d-83c1-51ac3bd8878a"
    },
    {
        "author": "羊士諤",
        "paragraphs": [
            "南館垂楊早，東風細雨頻。",
            "輕寒消玉斝，幽賞滯朱輪。",
            "千里巴江守，三年故國春。",
            "含情非遲客，懸榻但生塵。"
        ],
        "title": "早春對雨",
        "id": "40d58e5f-5373-4b3a-8cb2-28904853fd1d"
    },
    {
        "author": "羊士諤",
        "paragraphs": [
            "蕭條梧竹下，秋物映園廬。",
            "宿雨方然桂，朝飢更摘蔬。",
            "陰苔生白石，時菊覆清渠。",
            "陳力當何事，忘言媿道書。"
        ],
        "title": "永寧小園即事",
        "id": "3b4a301e-b540-4d63-867a-31a144117f98"
    },
    {
        "author": "羊士諤",
        "paragraphs": [
            "蟲思庭莎白露天，微風吹竹曉淒然。",
            "今來始悟朝迴客，暗寫歸心向石泉。"
        ],
        "title": "臺中遇直晨覽蕭侍御壁畫山水",
        "id": "07181959-ec40-4958-83d2-57f2c55d6233"
    },
    {
        "author": "羊士諤",
        "paragraphs": [
            "女几山頭春雪消，路傍仙杏發柔條。",
            "心期欲去知何日，惆悵回車上野橋。"
        ],
        "title": "過三鄉望女几山早歲有卜築之志",
        "id": "36c25663-9c88-4f7b-9411-1453dad7065c"
    },
    {
        "author": "羊士諤",
        "paragraphs": [
            "翡翠無窮掩夜泉，猶疑一半作神仙。",
            "秋來還照長門月，珠露寒花是野田。"
        ],
        "title": "和李都官郎中經宮人斜",
        "id": "5624eaa5-331a-418c-a0e1-5cf616e01e43"
    },
    {
        "author": "羊士諤",
        "paragraphs": [
            "臨風玉管吹參差，山塢春深日又遲。",
            "李白桃紅滿城郭，馬融閑臥望京師。"
        ],
        "title": "山閣聞笛",
        "id": "43e725a9-1f56-446c-af8e-61702ec6f27f"
    },
    {
        "author": "羊士諤",
        "paragraphs": [
            "槐柳蕭疎遶郡城，夜添山雨作江聲。",
            "秋風南陌無車馬，獨上高樓故國情。"
        ],
        "title": "登樓",
        "id": "e8fd1a28-064e-44d5-837b-c22087500732"
    },
    {
        "author": "羊士諤",
        "paragraphs": [
            "山陰道上桂花初，王謝風流滿晉書。",
            "曾作江南步從事，秋來還復憶鱸魚。"
        ],
        "title": "憶江南舊遊二首 一",
        "id": "c026b4e0-d430-46a2-a03c-b0cd56ead963"
    },
    {
        "author": "羊士諤",
        "paragraphs": [
            "曲水三春弄綵毫，樟亭八月又觀濤。",
            "金罍幾醉烏程酒，鶴舫閑吟把蟹螯。"
        ],
        "title": "憶江南舊遊二首 二",
        "id": "c6f1a92e-34ce-4410-885f-8eb349ef9149"
    },
    {
        "author": "羊士諤",
        "paragraphs": [
            "曉風山郭雁飛初，霜拂回塘水榭虛。",
            "鼓角清明如戰壘，梧桐搖落似貧居。",
            "青門遠憶中人產，白首閑看太史書。",
            "城下秋江寒見底，賓筵莫訝食無魚。"
        ],
        "title": "郡中即事三首 一",
        "id": "cbf9ab89-3ae8-4dd5-83a5-49ffca306ed0"
    },
    {
        "author": "羊士諤",
        "paragraphs": [
            "紅衣落盡暗香殘，葉上秋光白露寒。",
            "越女含情已無限，莫敎長袖倚闌干。"
        ],
        "title": "郡中即事三首 二",
        "id": "051fd41c-24cf-4995-b76b-4055580aeff6"
    },
    {
        "author": "羊士諤",
        "paragraphs": [
            "登臨何事見瓊枝，白露黃花自繞籬。",
            "惟有樓中好山色，稻畦殘水入秋池。"
        ],
        "title": "郡中即事三首 三",
        "id": "af8e1d25-fcfb-4d07-8536-ee00052216c1"
    },
    {
        "author": "羊士諤",
        "paragraphs": [
            "萋萋麥隴杏花風，好是行春野望中。",
            "日暮不辭停五馬，鴛鴦飛去綠江空。"
        ],
        "title": "野望二首 一",
        "id": "2d23990e-9d41-4356-9c86-92307223979d"
    },
    {
        "author": "羊士諤",
        "paragraphs": [
            "忘懷不使海鷗疑，水映桃花酒滿巵。",
            "亭上一聲歌白苧，野人歸棹亦行遲。"
        ],
        "title": "野望二首 二",
        "id": "2d342c44-d5a6-4c0e-ae05-80d8776a7ecb"
    },
    {
        "author": "羊士諤",
        "paragraphs": [
            "路傍垂柳古今情，春草春泉咽又生。",
            "借問山僧好風景，看花攜酒幾人行。"
        ],
        "title": "遊西山蘭若",
        "id": "13ed7a6a-9980-450f-9140-97720a386182"
    },
    {
        "author": "羊士諤",
        "paragraphs": [
            "東風朝日破輕嵐，仙棹初移酒未酣。",
            "玉笛閑吹折楊柳，春風無事傍魚潭。"
        ],
        "title": "泛舟入後溪 一",
        "id": "baf40934-ac92-4c41-8c0c-8628442881fd"
    },
    {
        "author": "羊士諤",
        "paragraphs": [
            "雨餘芳草淨沙塵，水綠灘平一帶春。",
            "唯有啼鵑似留客，桃花深處更無人。"
        ],
        "title": "泛舟入後溪 二",
        "id": "3b6f27f0-86ee-49a8-86a6-8bd66a887c7b"
    },
    {
        "author": "羊士諤",
        "paragraphs": [
            "一到花間一忘歸，玉桮瑤瑟減光輝。",
            "歌筵更覆青油幕，忽似朝雲瑞雪飛。"
        ],
        "title": "看花",
        "id": "295ad12e-47aa-4d56-979e-0f68b80b730b"
    },
    {
        "author": "羊士諤",
        "paragraphs": [
            "莫問華簪髮已斑，歸心滿目是青山。",
            "獨上層城倚危檻，柳營春盡馬嘶閑。"
        ],
        "title": "春望",
        "id": "6ab17fc2-5d2c-4cd6-b8a0-67d5885531d3"
    },
    {
        "author": "羊士諤",
        "paragraphs": [
            "別來玄鬢共成霜，雲起無心出帝鄉。",
            "蜀國魚箋數行字，憶君秋夢過南塘。"
        ],
        "title": "寄江陵韓少尹",
        "id": "84a76cfe-3f1d-4736-83fc-82f00b9ea903"
    },
    {
        "author": "羊士諤",
        "paragraphs": [
            "九劒盈庭酒滿巵，戍人歸日及瓜時。",
            "元戎靜鎮無邊事，遣向營中偃畫旗。"
        ],
        "title": "賀州宴行營回將",
        "id": "72efa79b-8bc6-4695-8e15-e8935e3a7433"
    },
    {
        "author": "羊士諤",
        "paragraphs": [
            "馬嘶芳草自淹留，別館何人屬細侯。",
            "仙杏破顏逢醉客，綵鴛飛去避行舟。",
            "洞簫日暖移賓榻，垂柳風多掩妓樓。",
            "坐閱清暉不知暮，煙橫北渚水悠悠。"
        ],
        "title": "遊郭駙馬大安山池",
        "id": "81976ec6-c164-4b0d-adfa-6e218f0a0e0c"
    },
    {
        "author": "羊士諤",
        "paragraphs": [
            "柏寢閉何時，瑤華自滿枝。",
            "天清凝積素，風暖動芬絲。",
            "留步蒼苔暗，停觴白日遲。",
            "因吟茂陵草，幽賞待妍詞。"
        ],
        "title": "故蕭尚書癭柏齋前玉蘂樹與王起居吏部孟員外同賞",
        "id": "a83ef032-ad73-46e3-b3ae-64862963c810"
    },
    {
        "author": "羊士諤",
        "paragraphs": [
            "殿省祕清曉，夔龍升紫微。",
            "星辰拱帝座，劒履翊天機。",
            "耿耿金波缺，沉沉玉漏稀。",
            "綵箋蹲鷙獸，畫扇列名翬。",
            "志業丹青重，恩華雨露霏。",
            "三台昭建極，一德慶垂衣。",
            "昌運瞻文敎，雄圖本武威。",
            "殊勳如帶遠，佳氣似煙非。",
            "抗節衷無隱，同心尚弼違。",
            "良哉致君日，維嶽有光輝。"
        ],
        "title": "和武相早朝中書候傳點書懷奉呈",
        "id": "fb571e62-a750-422c-a2e1-8dfa86c8d262"
    },
    {
        "author": "羊士諤",
        "paragraphs": [
            "晚沐金仙宇，迎秋白帝祠。",
            "軒裳煩吏職，風物動心期。",
            "清鏡開塵匣，華簪指髮絲。",
            "南宮有高步，歲晏豈磷緇。"
        ],
        "title": "和蕭侍御監祭白帝城西村寺齋沐覽鏡有懷吏部孟員外幷見贈",
        "id": "6c11807f-5410-4d90-868e-89702e1a7bec"
    },
    {
        "author": "羊士諤",
        "paragraphs": [
            "仙郎佐氏謀，廷議寵元侯。",
            "城郭須來貢，河隍亦順流。",
            "亞夫高壘靜，充國大田秋。",
            "當奮燕然筆，銘功向隴頭。"
        ],
        "title": "送張郎中副使自南省赴鳳翔府幕",
        "id": "425e3fdc-9226-47ec-984f-ac82b8997a71"
    },
    {
        "author": "羊士諤",
        "paragraphs": [
            "瑞花飄朔雪，灝氣滿南宮。",
            "迢遰層城掩，徘徊午夜中。",
            "金閨通籍恨，銀燭直廬空。",
            "誰問烏臺客，家山憶桂叢。"
        ],
        "title": "和竇吏部雪中寓直",
        "id": "9a3b75a9-ca36-4ebc-bc01-9e7c953216b4"
    },
    {
        "author": "羊士諤",
        "paragraphs": [
            "松篠雖苦節，冰霜慘其間。",
            "欣然發佳色，如喜東風還。",
            "幽抱想前躅，冥鴻度南山。",
            "春臺一以眺，達士亦解顏。",
            "偃息非老圃，沉吟閟玄關。",
            "馳暉忽復失，壯氣不得閑。",
            "君子當濟物，丹梯誰共攀。",
            "心期自有約，去掃蒼苔斑。"
        ],
        "title": "小園春至偶呈吏部竇郎中",
        "id": "c8d230ba-fe7e-4d4c-9718-12488ff27195"
    },
    {
        "author": "羊士諤",
        "paragraphs": [
            "解巾侍雲陛，三命早爲郎。",
            "復以雕龍彩，旋歸振鷺行。",
            "玉書期養素，金印已懷黃。",
            "茲夕南宮詠，遐情媿不忘。"
        ],
        "title": "酬吏部竇郎中直夜見寄",
        "id": "ff8cb3dc-dcc5-4be8-8e15-1ee6d54de22d"
    },
    {
        "author": "羊士諤",
        "paragraphs": [
            "雲景含初夏，休歸曲陌深。",
            "幽簾宜永日，珍樹始清陰。",
            "遲客唯長簟，忘言有匣琴。",
            "畫披靈物態，書見古人心。",
            "芳草多留步，鮮飆自滿襟。",
            "勞形非立事，瀟灑媿頭簪。"
        ],
        "title": "永寧里園亭休沐悵然成詠",
        "id": "371ebf75-34dc-4c08-a2c4-27670c6cf19a"
    },
    {
        "author": "羊士諤",
        "paragraphs": [
            "爽節時清眺，秋懷悵獨過。",
            "神臯值宿雨，曲水已增波。",
            "白鳥凌風迥，紅蕖濯露多。",
            "伊川有歸思，君子復如何。"
        ],
        "title": "登樂遊原寄司封孟郎中盧補闕",
        "id": "4d20fa6c-fa53-4f69-abe6-b3201bf0361b"
    },
    {
        "author": "羊士諤",
        "paragraphs": [
            "石座雙峰古，雲泉九曲深。",
            "寂寥疏鑿意，蕪沒歲時侵。",
            "繞席流還壅，浮杯咽復沉。",
            "追懷王謝侶，更似會稽岑誰謂天池翼，相期宅畔吟。",
            "光輝輕尺璧，然諾重黃金。",
            "幾醉東山妓，長懸北闕心。",
            "蕙蘭留雜佩，桃李想華簪。",
            "閉閣余何事，鳴騶亦屢尋。",
            "軒裳遵往轍，風景憩中林。",
            "橫吹多淒調，安歌送好音。",
            "初筵方側弁，故老忽沾襟。",
            "盛世當弘濟，平生諒所欽。",
            "無能愧陳力，惆悵拂瑤琴。"
        ],
        "title": "乾元初嚴黃門自京兆少尹貶牧巴郡以長才英氣固多暇日每遊郡之東山山側精舍有盤石細泉䟽爲浮桮之勝苔深樹老蒼然遺躅士諤謬因出守得繼茲賞乃賦詩十四韻刻於石壁",
        "id": "8bec6b9f-91c5-4883-ae6f-88d4389841b3"
    },
    {
        "author": "羊士諤",
        "paragraphs": [
            "幽蘭誰復奏，閑匣以端憂。",
            "知止慙先覺，歸歟想故侯。",
            "山蟬鈴閣晚，江雨麥田秋。",
            "唯有空門學，相期老一丘。"
        ],
        "title": "閑齋示一二道者",
        "id": "672526d7-45d8-4e03-bcdf-6f0df7c9c3bf"
    },
    {
        "author": "羊士諤",
        "paragraphs": [
            "蟬噪城溝水，芙蓉忽已繁。",
            "紅花迷越豔，芳意過湘沅。",
            "湛露宜清暑，披香正滿軒。",
            "朝朝秖自賞，穠李亦何言。"
        ],
        "title": "南池荷花",
        "id": "b320cb73-b204-4653-b12a-5480f3e0436d"
    },
    {
        "author": "羊士諤",
        "paragraphs": [
            "月滿自高丘，江通無狹流。",
            "軒窗開到曉，風物坐含秋。",
            "鵲警銀河斷，蛩悲翠幕幽。",
            "清光望不極，耿耿下西樓。"
        ],
        "title": "郡中翫月寄江南李少尹虞部孟員外三首 一",
        "id": "c4db6efc-10b5-47cb-8081-e602281a1313"
    },
    {
        "author": "羊士諤",
        "paragraphs": [
            "桂華臨洛浦，如挹李膺仙。",
            "茲夕披雲望，還吟擲地篇。",
            "鳳池分直夜，牛渚泛舟年。",
            "會是風流賞，惟君內史賢。"
        ],
        "title": "郡中翫月寄江南李少尹虞部孟員外三首 二",
        "id": "5cd11e20-5547-48ef-91fc-24bd8bf46140"
    },
    {
        "author": "羊士諤",
        "paragraphs": [
            "圓景曠佳賓，徘徊夜漏頻。",
            "金波徒汎酒，瑤瑟已生塵。",
            "露白移長簟，風清挂幅巾。",
            "西園舊才子，想見洛陽人。"
        ],
        "title": "郡中翫月寄江南李少尹虞部孟員外三首 三",
        "id": "ba1b9b01-80cd-47be-be65-f70fe8e3b35a"
    },
    {
        "author": "羊士諤",
        "paragraphs": [
            "零雨慰斯人，齋心薦綠蘋。",
            "山風簫鼓響，如祭敬亭神。"
        ],
        "title": "城隍廟賽雨二首 一",
        "id": "b028e741-70ba-43a1-851c-6361e47fb09e"
    },
    {
        "author": "羊士諤",
        "paragraphs": [
            "積潤通千里，推誠奠一巵。",
            "回飆經畫壁，忽似偃雲旗。"
        ],
        "title": "城隍廟賽雨二首 二",
        "id": "4de94729-879c-4e15-a1b6-004d27c013a2"
    },
    {
        "author": "羊士諤",
        "paragraphs": [
            "霽色朝雲盡，亭臯露亦晞。",
            "褰開臨曲檻，蕭瑟換輕衣。",
            "地遠秦人望，天晴社燕飛。",
            "無功慙歲晚，唯念故山歸。"
        ],
        "title": "郡樓晴望二首 一",
        "id": "2bb1e503-05e8-4cb7-a331-d0e16fe7ee11"
    },
    {
        "author": "羊士諤",
        "paragraphs": [
            "一雨晴山郭，驚秋碧樹風。",
            "蘭巵誰與薦，玉斾自無悰。",
            "雲景嘶賓雁，嵐陰露彩虹。",
            "閑吟嬾閉閣，旦夕郡樓中。"
        ],
        "title": "郡樓晴望二首 二",
        "id": "f0226faf-8724-49ba-abe6-6c2096447765"
    },
    {
        "author": "羊士諤",
        "paragraphs": [
            "愛此丘中物，煙霜盡日看。",
            "無窮碧雲意，更助綠窗寒。"
        ],
        "title": "初移琪樹",
        "id": "54178e7b-e921-4450-9716-825647f123ef"
    },
    {
        "author": "羊士諤",
        "paragraphs": [
            "秋齋膏沐暇，旭日照軒墀。",
            "露重芭蕉葉，香凝橘柚枝。",
            "簡書隨吏散，寶騎與僧期。",
            "報國得何力，流年已覺衰。"
        ],
        "title": "燕居",
        "id": "884a25ac-d492-45dc-aeb8-d1e7c987ff0a"
    },
    {
        "author": "羊士諤",
        "paragraphs": [
            "漢臣旌節貴，萬里護牂牁。",
            "夏月天無暑，秋風水不波。",
            "朝衣蟠艾綬，戎幕偃雕戈。",
            "滿歲歸龍闕，良哉佇作歌。"
        ],
        "title": "寄黔府竇中丞",
        "id": "93a445d5-7630-4bcf-91ab-bb2b43d8ef20"
    },
    {
        "author": "羊士諤",
        "paragraphs": [
            "何獨文翁化，風流與代深。",
            "泉雲無舊轍，騷雅有遺音。",
            "遠目窮巴漢，閑情閱古今。",
            "忘言意不極，日暮但橫琴。"
        ],
        "title": "書樓懷古",
        "id": "daf422be-010a-4bb0-b4f7-65582d7f949e"
    },
    {
        "author": "羊士諤",
        "paragraphs": [
            "掾史當授衣，郡中稀物役。",
            "嘉辰悵已失，殘菊誰爲惜。",
            "櫺軒一尊泛，天景洞虛碧。",
            "暮節獨賞心，寒江鳴湍石。",
            "歸期北州里，舊友東山客。",
            "飄蕩雲海深，相思桂花白。"
        ],
        "title": "九月十日郡樓獨酌",
        "id": "d9997cdc-ee59-4d48-899c-20ace66b7d9b"
    },
    {
        "author": "羊士諤",
        "paragraphs": [
            "城隅凝綵畫，紅樹帶青山。",
            "遲客金尊晚，談空玉柄閑。",
            "馳暉三峽水，旅夢百勞關。",
            "非是淮陽薄，丘中只望還。"
        ],
        "title": "暮秋言懷",
        "id": "87abd287-ffb5-4f95-bc4b-8cf3df3fa96f"
    },
    {
        "author": "羊士諤",
        "paragraphs": [
            "珍樹寒始花，氛氳九秋月。",
            "佳期若有待，芳意常無絕。",
            "嫋嫋碧海風，濛濛綠枝雪。",
            "急景自餘妍，春禽幸流悅。"
        ],
        "title": "題枇杷樹",
        "id": "af11fe29-0546-40fb-be10-2ef8bb92c3fe"
    },
    {
        "author": "羊士諤",
        "paragraphs": [
            "山郭通衢隘，瑤壇紫府深。",
            "燈花助春意，舞綬織歡心。",
            "閑似淮陽臥，恭聞樂職吟。",
            "唯將聖明化，聊以達飛沈。"
        ],
        "title": "上元日紫極宮門觀州民然燈張樂",
        "id": "f4ff4cbf-b005-4524-b64e-2fb81538e07b"
    },
    {
        "author": "羊士諤",
        "paragraphs": [
            "雲天宜北戶，塔廟似西方。",
            "林下僧無事，江清日復長。",
            "石泉盈掬冷，山實滿枝香。",
            "寂寞傳心印，玄言亦已忘。"
        ],
        "title": "西郊蘭若",
        "id": "57d0ccf1-c4d7-4dca-a1a3-adea540990ca"
    },
    {
        "author": "羊士諤",
        "paragraphs": [
            "二毛非騎省，朝鏡忽秋風。",
            "絲縷寒衣上，霜華舊簡中。",
            "承明那足厭，車服媿無功。",
            "日日山城守，淹留巖桂叢。"
        ],
        "title": "在郡三年今秋見白髮聊以書事",
        "id": "94778466-139c-45bb-8d06-f9c341062163"
    },
    {
        "author": "羊士諤",
        "paragraphs": [
            "憶作同門友，承明奉直廬。",
            "禁闈人自異，休澣跡非疎。",
            "珥筆金華殿，三朝玉璽書。",
            "恩光榮侍從，文彩應符徐。",
            "青眼真知我，玄談愧起予。",
            "蘭巵招促膝，松砌引長裾。",
            "麗日流鶯早，涼天墜露初。",
            "前山臨紫閣，曲水眺紅蕖。",
            "誰爲音塵曠，俄驚歲月除。",
            "風波移故轍，符守忽離居。",
            "濟物陰功在，分憂盛業餘。",
            "弱翁方大用，延首遲雙魚。"
        ],
        "title": "郡中端居有懷袁州王員外使君",
        "id": "2b85824f-cde8-4fdb-887b-f10b1d263675"
    },
    {
        "author": "羊士諤",
        "paragraphs": [
            "物外真何事，幽廊步不窮。",
            "一燈心法在，三世影堂空。",
            "山果青苔上，寒蟬落葉中。",
            "歸來還閉閣，棠樹幾秋風。"
        ],
        "tags": [
            "山",
            "寺庙",
            "写景"
        ],
        "title": "山寺題壁",
        "id": "8abbe576-b214-4c1d-8a04-d47900743de5"
    },
    {
        "author": "羊士諤",
        "paragraphs": [
            "碧落風如洗，清光鏡不分。",
            "弦歌方對酒，山谷盡無雲。",
            "振臥淮陽病，悲秋宋玉文。",
            "今來強攜妓，醉舞石榴裙。"
        ],
        "title": "暇日適值澄霽江亭遊宴",
        "id": "316b7da2-d0f1-471b-959e-ad7b18a8403d"
    },
    {
        "author": "羊士諤",
        "paragraphs": [
            "何乃詩人興，妍詞屬舜華。",
            "風流感異代，窈窕比同車。",
            "凝豔垂清露，驚秋隔絳紗。",
            "蟬鳴復蟲思，惆悵竹陰斜。"
        ],
        "title": "玩槿花",
        "id": "62100c8e-32f1-4d7c-be75-bfdf446e6add"
    },
    {
        "author": "羊士諤",
        "paragraphs": [
            "壯齡非濟物，柔翰誤爲儒。",
            "及此齋心暇，翛然與道俱。",
            "散材誠獨善，正覺豈無徒。",
            "半偈蓮生水，幽香桂滿爐。",
            "息陰慙蔽芾，講義得醍醐。",
            "跡似桃源客，身攖竹使符。",
            "華夷參吏事，巴漢混州圖。",
            "偃草懷君子，移風念嗇夫。",
            "翳桑俄有績，宿麥復盈租。",
            "圓寂期超詣，凋殘幸已蘇。",
            "解空囊不智，滅景谷何愚。",
            "幾日遵歸轍，東菑殆欲蕪。"
        ],
        "title": "郡齋讀經",
        "id": "9ab3d7fd-5db8-48d7-a40d-21bcf3c85c61"
    },
    {
        "author": "羊士諤",
        "paragraphs": [
            "雨霜以成歲，看舊感前聞。",
            "愛景隨朝日，凝陰積暮雲。",
            "囗囗囗囗囗，忘言酒暫醺。",
            "囗囗囗囗囗，囗囗囗囗囗。"
        ],
        "title": "州民自言巴土冬濕且多陰晦今茲晴朗苦寒霜頗甚故老或異之因示寮吏",
        "id": "0c60f223-6df4-496d-97b9-60446bcaf422"
    },
    {
        "author": "羊士諤",
        "paragraphs": [
            "逸才豈凡獸，服猛愚人得。",
            "山澤生異姿，蒙戎蔚佳色。",
            "青氈持與藉，重錦裁爲飾。",
            "臥閣幸相宜，溫然承宴息。"
        ],
        "title": "齋中有獸皮茵偶成詠",
        "id": "1a2497cd-1f17-4ed7-9ba8-6a51e436a4ea"
    },
    {
        "author": "羊士諤",
        "paragraphs": [
            "追風豈無策，持斧有遐想。",
            "鳳去留孤根，嵓懸非朽壤。",
            "苔斑自天生，玉節垂雲長。",
            "勿謂山之幽，丹梯亦可上。"
        ],
        "title": "野夫採鞭於東山偶得元者",
        "id": "92388528-e94c-4eb4-acab-f105f4423e9b"
    },
    {
        "author": "羊士諤",
        "paragraphs": [
            "南國疑逋客，東山作老夫。",
            "登朝非大隱，出谷是真愚。",
            "氣直慙龍劒，心清愛玉壺。",
            "聊持循吏傳，早晚囗爲徒。"
        ],
        "title": "守郡累年俄及知命聊以言志",
        "id": "b59f9bb3-8f6b-4b3f-bcfb-8a36dd1df2f7"
    },
    {
        "author": "羊士諤",
        "paragraphs": [
            "暇日留囗事，期雲亦囗開。",
            "鄉心持歲酒，津下賞山梅。",
            "晚實和商鼎，濃香拂壽杯。",
            "唯應招北客，日日踏青來。"
        ],
        "title": "東渡早梅一樹歲華如雪酣賞成詠",
        "id": "25b83882-d6df-4662-9463-fdde2af46b26"
    },
    {
        "author": "羊士諤",
        "paragraphs": [
            "傳聞黃閣守，茲地賦長沙。",
            "少壯稱時傑，功名惜歲華。",
            "巖廊初建剎，賓從亟鳴笳。",
            "玉帳空嚴道，甘棠見野花。",
            "碑殘猶墮淚，城古自歸鴉。",
            "籍籍清風在，懷人諒不遐。"
        ],
        "title": "題郡南山光福寺寺即嚴黃門所置時自給事中京兆少尹出守年三十性樂山水故老云每旬數至後分閫川州門有去思碑即郄拾遺之詞也",
        "id": "10ec309b-8ab4-47c7-b67c-d39a70bf91c1"
    },
    {
        "author": "羊士諤",
        "paragraphs": [
            "令節逢煙雨，園亭但掩關。",
            "佳人宿妝薄，芳樹綵繩閑。",
            "歸思偏消酒，春寒爲近山。",
            "花枝不可見，別恨灞陵間。"
        ],
        "title": "雨中寒食",
        "id": "1d7c2618-c8d8-4ff5-a7b6-88ffb05263fe"
    },
    {
        "author": "羊士諤",
        "paragraphs": [
            "事外心如寄，虛齋臥更幽。",
            "微風生白羽，畏日隔青油。",
            "用拙懷歸去，沉痾畏借留。",
            "東山自有計，蓬鬢莫先秋。"
        ],
        "title": "晚夏郡中臥疾",
        "id": "89786f64-930e-45ab-81a2-3d07dd6b050d"
    },
    {
        "author": "羊士諤",
        "paragraphs": [
            "自嘆淮陽臥，誰知去國心。",
            "幽亭來北戶，高韻得南金。",
            "苔甃窺泉少，籃輿愛竹深。",
            "風蟬一清暑，應喜脫朝簪。"
        ],
        "title": "酬盧司門晚夏過永寧里弊居林亭見寄",
        "id": "e8557007-0d0a-48b2-913b-679da7a3e6ab"
    },
    {
        "author": "羊士諤",
        "paragraphs": [
            "桐竹離披曉，涼風似故園。",
            "驚秋對旭日，感物坐前軒。",
            "江燕飛還盡，山榴落尚繁。",
            "平生信有意，衰久已忘言。"
        ],
        "title": "山郭風雨朝齋悵然秋思",
        "id": "a588e1ad-df02-4431-af6f-55091191d890"
    },
    {
        "author": "羊士諤",
        "paragraphs": [
            "郡閣山斜對，風煙隔短牆。",
            "清池如寫月，珍樹盡凌霜。",
            "行樂知無悶，加餐頗自強。",
            "心期空歲晚，魚意久相忘。"
        ],
        "title": "南館林塘",
        "id": "1d1a0edc-1423-4056-939a-01c32cc2de7d"
    },
    {
        "author": "羊士諤",
        "paragraphs": [
            "琥珀盃中物，瓊枝席上人。",
            "樂聲方助醉，燭影已含春。",
            "自顧行將老，何辭坐達晨。",
            "傳觴稱厚德，不問吐車茵。"
        ],
        "title": "臘夜對酒",
        "id": "44e2a297-1c3c-4756-9c82-5096aa853854"
    },
    {
        "author": "羊士諤",
        "paragraphs": [
            "玉立出巖石，風清曲囗囗。",
            "偶成聊近意，靜對想凝神。",
            "牛渚中流月，蘭亭上道春。",
            "古來心可見，寂寞爲斯人。"
        ],
        "title": "池上搆小山詠懷",
        "id": "694da900-155b-4c6c-844a-c0b806318797"
    },
    {
        "author": "羊士諤",
        "paragraphs": [
            "南國冰霜晚，年華已暗歸。",
            "閑招別館客，遠念故山薇。",
            "野艇虛還觸，籠禽倦更飛。",
            "忘言亦何事，酣賞步清輝。"
        ],
        "title": "林塘臘候",
        "id": "30fc43da-e775-4d1f-a40e-a3fb15cd9fc3"
    },
    {
        "author": "羊士諤",
        "paragraphs": [
            "守土親巴俗，腰章囗漢儀。",
            "春行樂職詠，秋感伴牢詞。",
            "舊里藏書閣，閑門閉槿籬。",
            "遙慙退朝客，下馬獨相思。"
        ],
        "title": "酬禮部崔員外備獨永寧里弊居見寄來詩云圖書鎖塵閣符節守山城",
        "id": "49b8585e-7aec-4518-ad10-190fc67fe9ab"
    },
    {
        "author": "羊士諤",
        "paragraphs": [
            "湯沐成陳跡，山林遂寂寥。",
            "鵲飛應織素，鳳起獨吹簫。",
            "玉殿中參罷，雲軿上漢遙。",
            "皇情非不極，空輟未央朝。"
        ],
        "title": "梁國惠康公主挽歌詞二首 一",
        "id": "f454b1c8-d40f-4655-968b-da935b14c351"
    },
    {
        "author": "羊士諤",
        "paragraphs": [
            "授冊榮天使，陳詩感聖恩。",
            "山河啓梁國，縞素及于門。",
            "泉向金巵咽，霜來玉樹繁。",
            "都人聽哀挽，淚盡望寒原。"
        ],
        "title": "梁國惠康公主挽歌詞二首 二",
        "id": "f5d8ff7f-0f16-4883-a63e-37c5080d3efb"
    },
    {
        "author": "羊士諤",
        "paragraphs": [
            "起來林上月，瀟灑故人情。",
            "鈴閣人何事，蓮塘曉獨行。",
            "衣沾竹露爽，茶對石泉清。",
            "鼓吹前賢薄，羣蛙試一鳴。"
        ],
        "title": "南池晨望",
        "id": "b7cad7a5-e28e-4248-b122-4467ec9a7bbd"
    },
    {
        "author": "羊士諤",
        "paragraphs": [
            "池島清陰裏，無人泛酒船。",
            "山蜩金奏響，荷露水精圓。",
            "靜勝朝還暮，幽觀白已玄。",
            "家林正如此，何事賦歸田。"
        ],
        "title": "林館避暑",
        "id": "06df9495-9c5a-4893-8ac8-a520c5cd8ea8"
    },
    {
        "author": "羊士諤",
        "paragraphs": [
            "夷落朝雲候，王正小雪辰。",
            "緬懷朝紫陌，曾是灑朱輪。",
            "氣耿簪裾肅，風嚴刻漏頻。",
            "暗飛金馬仗，寒舞玉京塵。",
            "豸角隨中憲，龍池列近臣。",
            "蘂珠凝瑞彩，懸圃淨華茵。",
            "帝澤千箱慶，天顏萬物春。",
            "明廷猶咫尺，高詠愧巴人。"
        ],
        "title": "巴南郡齋雨中偶看長曆是日小雪有懷昔年朝謁因成八韻",
        "id": "c51254d8-3d87-4ee3-94e0-eb31365bbd05"
    },
    {
        "author": "羊士諤",
        "paragraphs": [
            "夜長秋始半，圓景麗銀河。",
            "北渚清光溢，西山爽氣多。",
            "鶴飛聞墜露，魚戲見增波。",
            "千里家林望，涼飆換綠蘿。"
        ],
        "title": "褒城驛池塘翫月",
        "id": "047a85c3-cc56-463d-9ed2-c43cd0c3b542"
    },
    {
        "author": "羊士諤",
        "paragraphs": [
            "腰章非達士，閉閣是潛夫。",
            "匣劒寧求試，籠禽但自拘。",
            "江清牛渚鎮，酒熟步兵廚。",
            "唯此前賢意，風流似不孤。"
        ],
        "title": "資陽郡中詠懷",
        "id": "9e5cb175-a788-4583-95ba-711b8a12ba63"
    },
    {
        "author": "羊士諤",
        "paragraphs": [
            "別館青山郭，遊人折柳行。",
            "落花經上巳，細雨帶清明。",
            "鶗鴂流芳暗，鴛鴦曲水平。",
            "歸心何處醉，寶瑟有餘聲。"
        ],
        "title": "寒食宴城北山池即故郡守榮陽鄭鋼目爲折柳亭",
        "id": "0e6f466c-3fc6-4930-a25b-3c14172c1b41"
    },
    {
        "author": "羊士諤",
        "paragraphs": [
            "右職移青綬，雄藩拜紫泥。",
            "江回玉壘下，氣爽錦城西。",
            "臯鶴驚秋律，琴烏怨夜啼。",
            "離居同舍念，宿昔奉金閨。"
        ],
        "tags": [
            "秋天"
        ],
        "title": "酬彭州蕭使君秋中言懷",
        "id": "067c9fbc-344f-4505-82f4-9a06fd042851"
    },
    {
        "author": "羊士諤",
        "paragraphs": [
            "一雨東風晚，山鶯獨報春。",
            "淹留巫峽夢，惆悵洛陽人。",
            "柳意籠丹檻，梅香覆錦茵。",
            "年華行可惜，瑤瑟莫生塵。"
        ],
        "title": "資中早春",
        "id": "07665546-70cf-4577-a765-e5adaea4a6d4"
    },
    {
        "author": "羊士諤",
        "paragraphs": [
            "殘暑三巴地，沈陰八月天。",
            "氣昏高閣雨，夢倦下簾眠。",
            "愁鬢華簪小，歸心社燕前。",
            "相思杜陵野，溝水獨潺湲。"
        ],
        "title": "郡樓懷長安親友",
        "id": "fed29882-43d1-43b7-86ca-1fa4c1999975"
    },
    {
        "author": "羊士諤",
        "paragraphs": [
            "十畝蒼苔遶畫廊，幾株紅樹過清霜。",
            "高情還似看花去，閑對南山步夕陽。"
        ],
        "title": "王起居獨遊青龍寺翫紅葉因寄",
        "id": "f515aba3-5d02-403d-b829-c550e84156db"
    },
    {
        "author": "羊士諤",
        "paragraphs": [
            "掩抑危絃咽又通，朔雲邊月想朦朧。",
            "當時誰佩將軍印，長使蛾眉怨不窮。"
        ],
        "title": "夜聽琵琶三首 一",
        "id": "bc2d507b-d3f7-46da-9b54-2e8a5b9e8d67"
    },
    {
        "author": "羊士諤",
        "paragraphs": [
            "一曲徘徊星漢稀，夜闌幽怨重依依。",
            "忽似摐金來上馬，南枝棲鳥盡驚飛。"
        ],
        "title": "夜聽琵琶三首 二",
        "id": "42c97f41-c035-4417-93e4-68430beb37a7"
    },
    {
        "author": "羊士諤",
        "paragraphs": [
            "破撥聲繁恨已長，低鬟斂黛更摧藏。",
            "潺湲隴水聽難盡，併覺風沙繞杏梁。"
        ],
        "title": "夜聽琵琶三首 三",
        "id": "79d1b5e4-7deb-41df-9758-3cfb9c5007d4"
    },
    {
        "author": "羊士諤",
        "paragraphs": [
            "玉顏紅燭忽驚春，微步凌波暗拂塵。",
            "自是當歌歛眉黛，不因惆悵爲行人。"
        ],
        "tags": [
            "离别",
            "写人"
        ],
        "title": "彭州蕭使君出妓夜宴見送",
        "id": "7d7be9fe-531f-466b-85b8-5f35da37240d"
    },
    {
        "author": "羊士諤",
        "paragraphs": [
            "津柳江風白浪平，棹移高館古今情。",
            "扁舟一去鴟夷子，應笑分符計日程。"
        ],
        "title": "題松江館",
        "id": "5e49b0fa-c528-427e-a47b-2f22ce3b2c26"
    },
    {
        "author": "羊士諤",
        "paragraphs": [
            "病起淮陽自有時，秋來未覺長年悲。",
            "坐逢在日唯相望，嫋嫋涼風滿桂枝。"
        ],
        "title": "偶題寄獨孤使君",
        "id": "48bb2e9d-c59b-4718-9292-caad75646bef"
    },
    {
        "author": "羊士諤",
        "paragraphs": [
            "故里心期奈別何，手移芳樹憶庭柯。",
            "東臯黍熟君應醉，梨葉初紅白露多。"
        ],
        "title": "永寧里小園與沈校書接近悵然題寄",
        "id": "1a6b59be-f9f2-47cf-b9e3-3dcf04d7e651"
    },
    {
        "author": "羊士諤",
        "paragraphs": [
            "無心唯有白雲知，閑臥高齋夢蝶時。",
            "不覺東風過寒食，雨來萱草出巴籬。"
        ],
        "title": "齋中詠懷",
        "id": "41dd5fd7-8183-45f5-9f0e-ba43d4d39065"
    },
    {
        "author": "羊士諤",
        "paragraphs": [
            "洛陽歸客滯巴東，處處山櫻雪滿叢。",
            "峴首當時爲風景，豈將官舍作池籠。"
        ],
        "title": "登郡前山",
        "id": "690a3750-d7d5-40e0-9826-e4dcf7f02db6"
    },
    {
        "author": "羊士諤",
        "paragraphs": [
            "才子長沙暫左遷，能將意氣慰當年。",
            "至今猶有東山妓，長使歌詩被管弦。"
        ],
        "title": "客有自渠州來說常諫議使君故事悵然成詠",
        "id": "9f9e50f5-c661-4ffd-92e2-b39c8f06c032"
    },
    {
        "author": "羊士諤",
        "paragraphs": [
            "退食鵷行振羽儀，九霄雙闕迥參差。",
            "雲披綵仗春風度，日暖香堦晝刻移。",
            "玉樹籠煙鳷鵲觀，石渠流水鳳凰池。",
            "時清執法慚無事，未有長楊漢主知。"
        ],
        "title": "春日朝罷呈臺中寮友",
        "id": "9353a746-6d8e-4308-8338-f8ed2f384420"
    },
    {
        "author": "羊士諤",
        "paragraphs": [
            "南郭東風賞杏壇，幾株芳樹昨留歡。",
            "却憶落花飄綺席，忽驚如實滿雕盤。",
            "蛾眉半歛千金薄，鷤鴂初鳴百草闌。",
            "志士古來悲節換，美人啼鳥亦長嘆。"
        ],
        "title": "州民有獻杏者瑰麗溢目因感花未幾聊以成詠",
        "id": "0a1b0474-eac3-402f-9199-b3de34900240"
    },
    {
        "author": "羊士諤",
        "paragraphs": [
            "百雉層城上將壇，列營西照雪峰寒。",
            "文章立事須銘鼎，談笑論功恥據鞍。",
            "草檄清油推健筆，曳裾黃閣聳危冠。",
            "雙金未比三千字，負弩空慙知者難。"
        ],
        "title": "西川獨孤侍御見寄七言四韻一首爲郡翰墨都捐逮此詶答誠乖拙速",
        "id": "121c87f7-c989-49a3-b25c-fd198002a0e2"
    },
    {
        "author": "羊士諤",
        "paragraphs": [
            "珠履行臺擁附蟬，外郎高步似神仙。",
            "陳詞今見唐風盛，從事遙瞻衛國賢。",
            "擲地好詞凌綵筆，浣花春水膩魚箋。",
            "東山芳意須同賞，子看囊盛幾日傳。"
        ],
        "title": "都城從事蕭員外寄海梨花詩盡綺麗至惠然遠及",
        "id": "1a7842f2-0253-4acd-9995-f328fd55c532"
    },
    {
        "author": "羊士諤",
        "paragraphs": [
            "寧辭舊路駕朱轓，重使疲人感漢恩。",
            "今日鳴騶到嶓峽，還勝博望至河源。"
        ],
        "title": "赴資陽經嶓冢山",
        "id": "d2f39e83-ead0-49e3-8a3b-17b30991be14"
    },
    {
        "author": "羊士諤",
        "paragraphs": [
            "功名無力愧勤王，已近終南得草堂。",
            "身外盡歸天竺偈，腰間唯有會稽章。",
            "何時臘酒逢山客，可惜梅枝亞石牀。",
            "歲晚我知仙客意，懸心應在白雲鄉。"
        ],
        "title": "郡中言懷寄西川蕭員外",
        "id": "3f8541ff-dbdd-42db-b0e5-3c53567b6c5d"
    },
    {
        "author": "羊士諤",
        "paragraphs": [
            "晴天春意併無窮，過臘江樓日日風。",
            "瓊樹花香故人別，蘭巵酒色去年同。",
            "閑吟鈴閣巴歌裏，回首神臯瑞氣中。",
            "自愧朝衣猶在篋，歸來應是白頭翁。"
        ],
        "title": "郡齋感物寄長安親友",
        "id": "3ef33157-b307-4b67-afea-bfa3ca1f9ae0"
    },
    {
        "author": "羊士諤",
        "paragraphs": [
            "結纜蘭香渚，柴車上連岡。",
            "晏溫值初霽，去遶山河長。",
            "獻歲冰雪盡，細泉生路傍。",
            "行披煙杉入，激澗橫石梁。",
            "層閣表精廬，飛甍切雲翔。",
            "沖襟得高步，清眺極遠方。",
            "潭嶂積佳氣，荑英多早芳。",
            "具觀澤國秀，重使春心傷。",
            "念遵煩促途，榮利騖隟光。",
            "勉君脫冠意，共匿無何鄉。"
        ],
        "title": "息舟荆溪入陽羨南山遊善權寺呈李功曹巨",
        "id": "89055736-d733-4953-896e-d9fbd99221ae"
    },
    {
        "author": "羊士諤",
        "paragraphs": [
            "憶昔曾遊曲水濱，春來長有探春人。",
            "遊春人靜空地在，直至春深不似春。"
        ],
        "title": "亂後曲江",
        "id": "fc069bee-3dc3-4408-9f7d-aedf5490a89b"
    },
    {
        "author": "羊士諤",
        "paragraphs": [
            "獨訪山家歇還涉，茅屋斜連隔松葉。",
            "主人聞語未開門，繞籬野菜飛黃蝶。"
        ],
        "title": "尋山家",
        "id": "8b41ba79-5526-43ea-8fe6-ed1f2c451370"
    },
    {
        "author": "羊士諤",
        "paragraphs": [
            "登高何處見瓊枝，白露黃花自繞籬。",
            "惟有樓中好山色，稻畦殘水入秋池。"
        ],
        "title": "寄裴校書",
        "id": "6682f8fc-ac0a-4ac0-89b9-09efe55db3c1"
    },
    {
        "author": "羊士諤",
        "paragraphs": [
            "風泉留古韻，笙磬想遺音。",
            "桂朽有遺馥，鸞飛安可待。",
            "塵沙藹如霧，長波驚飆度。",
            "雁起汀洲寒，馬嘶高城暮。",
            "銀釭倦秋館，綺瑟瞻永路。",
            "重有攜手期，清光倚玉樹。"
        ],
        "title": "句",
        "id": "8f76ee2e-ef33-42e9-baa1-03cdcd51c9e6"
    },
    {
        "author": "楊巨源",
        "paragraphs": [
            "憂思繁未整，良辰會無由。",
            "引領遲佳音，星紀屢以周。",
            "蓬閬絕華耀，況乃處窮愁。",
            "墜葉寒擁砌，燈火夜悠悠。",
            "開琴弄清弦，窺月俯澄流。",
            "冉冉鴻鴈度，蕭蕭帷箔秋。",
            "悵懷石門詠，緬慕碧雞遊。",
            "髣髴蒙顏色，崇蘭隱芳洲。"
        ],
        "tags": [
            "庐山"
        ],
        "title": "秋夜閑居即事寄廬山鄭員外蜀郡符處士",
        "id": "7d6d4ba9-75d7-4ba7-8301-774273cde941"
    },
    {
        "author": "楊巨源",
        "paragraphs": [
            "東風豔陽色，柳綠花如霰。",
            "競理同心鬟，爭持合歡扇。",
            "香傳賈娘手，粉離何郎面。",
            "最恨卷簾時，含情獨不見。"
        ],
        "title": "獨不見",
        "id": "aebc840d-b60a-43ad-8a42-40e37645435b"
    },
    {
        "author": "楊巨源",
        "paragraphs": [
            "管鮑化爲塵，交友存如線。",
            "升堂俱自媚，得路難相見。",
            "懿君敦三益，頹俗期一變。",
            "心同襲芝蘭，氣合回霜霰。",
            "石門雲臥久，玉洞花尋遍。",
            "王濬愛旌旗，梁竦勞州縣。",
            "煙鴻秋更遠，天馬寒愈健。",
            "願事郭先生，青囊書幾卷。"
        ],
        "title": "題趙孟莊",
        "id": "1179db7f-af39-42de-a692-14574c10df9f"
    },
    {
        "author": "楊巨源",
        "paragraphs": [
            "薦書及龍鍾，此事鏤心骨。",
            "親知殊悢悢，徒御方咄咄。",
            "藂臺邯鄲郭，臺上見新月。",
            "離恨始分明，[歸思]□□更超忽。",
            "懷仁淚空盡，感事情又發。",
            "他時躧履聲，曉日照丹闕。"
        ],
        "title": "辭魏博田尚書出境後感恩戀德因登藂臺",
        "id": "74f4363c-5782-47ec-9dc6-38dd37fc1bd7"
    },
    {
        "author": "楊巨源",
        "paragraphs": [
            "火入天地罏，南方正何劇。",
            "四郊長雲紅，六合太陽赤。",
            "爀爀沸泉壑，燄燄燋砂石。",
            "思減祝融權，期匡諸子宅。",
            "因投竹林寺，一問青蓮客。",
            "心空得清涼，理證等喧寂。",
            "開襟天籟回，步履雨花積。",
            "微風動珠簾，惠氣入瑤席。",
            "境閑性方謐，塵遠趣皆適。",
            "淹駕殊未還，朱欄敞虛碧。"
        ],
        "title": "夏日苦熱同長孫主簿過仁壽寺納涼",
        "id": "595e0520-f7da-4db7-958c-c175cecba4ec"
    },
    {
        "author": "楊巨源",
        "paragraphs": [
            "高翼閑未倦，孤雲曠無期。",
            "晴霞海西畔，秋草燕南時。",
            "鄴中多上才，耿耿丹霄姿。",
            "顧我於逆旅，與君發光儀。",
            "同將儒者方，獲忝攜人知。",
            "幽蘭與芳佩，寒玉鏘美詞。",
            "舊友在伊洛，鳴蟬思山陂。",
            "到來再春風，夢盡雙瓊枝。",
            "素業且無負，青冥殊未遲。",
            "南橋天氣好，脈脈一相思。"
        ],
        "title": "送李虞仲秀才歸東都因寄元李二友",
        "id": "eef8f8d0-8f59-456b-9c07-088bcefcd367"
    },
    {
        "author": "楊巨源",
        "paragraphs": [
            "寵位資寂用，回頭憐二疎。",
            "超遙比鶴性，皎潔同僧居。",
            "華組澹無累，單牀歡有餘。",
            "題詩天風灑，屬思紅霞舒。",
            "藹藹延閤東，晨光映林初。",
            "爐香深內殿，山色明前除。",
            "對客默焚稾，何人知諫書。",
            "全仁氣逾勁，大辨言甚徐。",
            "逸步寄青璅，閑吟親綺疏。",
            "清輝被鸞渚，瑞藹含龍渠。",
            "謝監營野墅，陶公愛吾廬。",
            "悠然遠者懷，聖代飄長裾。",
            "端弼緝元化，至音生太虛。",
            "一戎殄欃槍，重譯充儲胥。",
            "借地種寒竹，看雲憶春蔬。",
            "靈機棲杳冥，談笑登軒車。",
            "晚迹識麒麟，秋英見芙蕖。",
            "危言直且莊，曠抱鬱以攄。",
            "志業耿冰雪，光容粲璠璵。",
            "時賢儼仙掖，氣謝心何如。"
        ],
        "title": "和盧諫議朝回書情即事寄兩省閣老兼呈二起居諫院諸院長",
        "id": "498f3303-9455-45fb-a789-a4af2f1ae201"
    },
    {
        "author": "楊巨源",
        "paragraphs": [
            "玄冥怒含風，羣物戒嚴節。",
            "空山頑石破，幽澗層冰裂。",
            "題詩金華彥，接武丹霄烈。",
            "曠懷玉京雲，孤唱粉垣雪。",
            "窮陰總凝沍，正氣直肅殺。",
            "天狼看墜地，霜兔敢拒穴。",
            "悠然蓬蒿士，亦得奉朝謁。",
            "羸驂苦遲遲，單僕怨切切。",
            "端闈仙階邃，廣陌凍橋滑。",
            "旭日鴛鴦行，瑞煙芙蓉闕。",
            "司寒申鄭重，成歲在凜冽。",
            "謝監逢酒時，袁生閉門月。",
            "漸思霜霰減，欲報陽和發。",
            "誰家挾纊心，何地當罏熱。",
            "慘舒能一改，恭聽遠者說。"
        ],
        "title": "奉酬竇郎中早入省苦寒見寄",
        "id": "d38a3179-65f5-4314-a9dd-5b99454d713b"
    },
    {
        "author": "楊巨源",
        "paragraphs": [
            "西園果初熟，上客心逾愜。",
            "凝粉乍辭枝，飄紅仍帶葉。",
            "幽姿寫瓊實，殷彩呈妝頰。",
            "持此贈佳期，清芬羅袖裛。"
        ],
        "title": "野園獻果呈員外",
        "id": "db0b70c0-b894-426a-b7a1-e5136dedd031"
    },
    {
        "author": "楊巨源",
        "paragraphs": [
            "二八嬋娟大堤女，開壚相對依江渚。",
            "待客登樓向水看，邀郎捲幔臨花語。",
            "細雨濛濛濕芰荷，巴東商侶挂帆多。",
            "自傳芳酒涴紅袖，誰調妍妝回翠娥。",
            "珍簟華燈夕陽後，當壚理瑟矜纖手。",
            "月落星微五鼓聲，春風搖蕩牕前柳。",
            "歲歲逢迎沙岸間，北人多識綠雲鬟。",
            "無端嫁與五陵少，離別煙波傷玉顏。"
        ],
        "title": "大堤曲",
        "id": "bddf2874-e96b-43b9-85d9-e4d7d89d25b9"
    },
    {
        "author": "楊巨源",
        "paragraphs": [
            "北斗南回春物老，紅英落盡綠尚早。",
            "韶風澹蕩無所依，偏惜垂楊作春好。",
            "此時可憐楊柳花，滎盈豔曳滿人家。",
            "人家女兒出羅幕，靜掃玉庭待花落。",
            "寶環纖手捧更飛，翠羽輕裾承不著。",
            "歷歷瑤琴舞金陳，菲紅拂黛憐玉人。",
            "東園桃李芳已歇，獨有楊花嬌暮春。"
        ],
        "tags": [
            "春天",
            "喜悦",
            "花",
            "写花"
        ],
        "title": "楊花落",
        "id": "328b8671-623b-4496-9d14-8db6fe0e79ee"
    },
    {
        "author": "楊巨源",
        "paragraphs": [
            "宮中月明何所似，如積如流滿田地。",
            "逈過前殿曾學眉，回照長門慣催淚。",
            "昭陽昨夜秋風來，綺閣金鋪情影開。",
            "藻井浮花共陵亂，玉階零露相裴回。",
            "稍映明河泛仙馭，滿牕猶在更衣處。",
            "管弦回燭無限情，環珮憑欄不能去。",
            "皎皎蒼蒼千里同，穿煙飄葉九門通。",
            "珠簾欲卷畏成水，瑤席初陳驚似空。",
            "復值君王事歡宴，宮女三千一時見。",
            "飛蓋愁看素暈低，稱觴願踏清輝遍。",
            "江上無雲夜可憐，冒沙披浪自嬋娟。",
            "若共心賞風流夜，那比高高太液前。"
        ],
        "title": "月宮詞",
        "id": "d0be6b0d-6be7-4235-9db2-55ab10e437fd"
    },
    {
        "author": "楊巨源",
        "paragraphs": [
            "吾從驥足楊茂卿，性靈且奇才甚清。",
            "海內方微風雅道，鄴中更有文章盟。",
            "扣寂由來在淵思，搜奇本自通禪智。",
            "王維證時符水月，杜甫狂處遺天地。",
            "流水東西岐路分，幽州迢遰舊來聞。",
            "若爲向北驅疲馬，山似寒空塞似雲。"
        ],
        "title": "贈從弟茂卿",
        "id": "4d2f261c-4519-45c6-b0a4-202baf147773"
    },
    {
        "author": "楊巨源",
        "paragraphs": [
            "可憐楊葉復楊花，雪淨煙深碧玉家。",
            "烏棲不定枝條弱，城頭夜半聲啞啞。",
            "浮萍流蕩門前水，任罥芙蓉莫墮沙。"
        ],
        "title": "烏啼曲贈張評事",
        "id": "3cefcd9d-136e-441e-ad94-113b8c15181b"
    },
    {
        "author": "楊巨源",
        "paragraphs": [
            "綵縷纖仍麗，凌風卷復開。",
            "方應五日至，應自九天來。",
            "在笥清光發，當軒暑氣回。",
            "遙知及時節，刀尺火雲催。"
        ],
        "title": "端午日伏蒙內侍賜晨服",
        "id": "93dc913e-1b3a-4406-90a7-d9f4149bc1ef"
    },
    {
        "author": "楊巨源",
        "paragraphs": [
            "妍豔照江頭，春風好客留。",
            "當壚知妾慣，送酒爲郎羞。",
            "香渡傳蕉扇，妝成上竹樓。",
            "數錢憐皓腕，非是不能留。"
        ],
        "title": "胡姬詞",
        "id": "b3078c95-ad0b-4381-9d0f-767484fac386"
    },
    {
        "author": "楊巨源",
        "paragraphs": [
            "堤暖柳絲斜，風光屬謝家。",
            "晚心應戀水，春恨定因花。",
            "步遠憐芳草，歸遲見綺霞。",
            "由來感情思，獨自惜年華。"
        ],
        "title": "春日有贈",
        "id": "a67ba24d-99e2-43d0-8366-a60811bfa7ae"
    },
    {
        "author": "楊巨源",
        "paragraphs": [
            "閑隨少年去，試上大堤遊。",
            "畫角棲烏起，清弦過客愁。",
            "碑沈楚山石，珠徹漢江秋。",
            "處處風情好，盧家更上樓。"
        ],
        "title": "襄陽樂",
        "id": "9245cc97-4e85-4619-9437-afc450f43f1e"
    },
    {
        "author": "楊巨源",
        "paragraphs": [
            "蒼茫臨故關，迢遰照秋山。",
            "萬里平蕪靜，孤城落葉閑。",
            "露濃棲鴈起，天遠戍兵還。",
            "復映征西府，光深組練間。"
        ],
        "title": "關山月",
        "id": "02bd5366-b3b8-4d23-92f9-5857e9256ce2"
    },
    {
        "author": "楊巨源",
        "paragraphs": [
            "孤城笛滿林，斷續共霜砧。",
            "夜月降羌淚，秋風老將心。",
            "靜過寒壘遍，暗入故關深。",
            "惆悵梅花落，山川不可尋。"
        ],
        "title": "長城聞笛",
        "id": "1853d1e9-e305-49d9-894f-5ff235b537c1"
    },
    {
        "author": "楊巨源",
        "paragraphs": [
            "芳田岐路斜，脈脈惜年華。",
            "雲路青絲騎，香含翠幰車。",
            "歌聲仍隔水，醉色未侵花。",
            "唯有懷鄉客，東飛羨曙鵶。"
        ],
        "title": "春晚東歸留贈李功曹",
        "id": "089973d6-706d-44a0-8a2f-31924e6045fb"
    },
    {
        "author": "楊巨源",
        "paragraphs": [
            "二軒將雨露，萬里入煙沙。",
            "和氣生中國，薰風屬外家。",
            "塞蘆隨鴈影，關柳拂駝花。",
            "努力黃雲北，僊曹有雉車。"
        ],
        "title": "送殷員外使北蕃",
        "id": "364a33f8-53ef-46c3-92df-7ae656cca792"
    },
    {
        "author": "楊巨源",
        "paragraphs": [
            "萬里永昌城，威儀奉聖明。",
            "冰心瘴江冷，霜憲漏天晴。",
            "荒外開亭候，雲南降斾旌。",
            "他時功自許，絕域轉哀榮。"
        ],
        "title": "送許侍御充雲南哀冊使判官",
        "id": "28d3990e-8a80-4c9f-b24e-b72f01eb2cd0"
    },
    {
        "author": "楊巨源",
        "paragraphs": [
            "曾隨何水部，待月東亭宿。",
            "今日重凭欄，清風空在竹。",
            "前山依舊碧，閑草經秋綠。",
            "時物方宛然，蛛絲一何速。"
        ],
        "title": "秋日題陳宗儒圃亭悽然感舊",
        "id": "dd03ef17-b6d9-42de-afd8-89faa7d76e27"
    },
    {
        "author": "楊巨源",
        "paragraphs": [
            "舊寺長桐孫，朝天是聖恩。",
            "謝公詩更老，蕭傅道方尊。",
            "白法知深得，蒼生要重論。",
            "若爲將此望，心地向空門。"
        ],
        "title": "和鄭少師相公題慈恩寺禪院",
        "id": "a2fd13a1-7e42-4a9c-a4f8-ffdeb9d40f17"
    },
    {
        "author": "楊巨源",
        "paragraphs": [
            "東門高處天，一望幾悠然。",
            "白浪過城下，青山滿寺前。",
            "塵光分驛道，嵐色到人煙。",
            "氣象須文字，逢君大雅篇。"
        ],
        "title": "同趙校書題普救寺",
        "id": "f8b2dd6c-6fed-4b8b-b847-be25c04b059a"
    },
    {
        "author": "楊巨源",
        "paragraphs": [
            "曾共劉諮議，同時事道林。",
            "與君方掩淚，來客是知心。",
            "堦雪凌春積，鐘煙向夕深。",
            "依然舊童子，相送出花陰。"
        ],
        "title": "春日與劉評事過故證上人院",
        "id": "11ba6660-7fdc-431c-9c8d-8c95b37bb50c"
    },
    {
        "author": "楊巨源",
        "paragraphs": [
            "皎潔青蓮客，焚香對雪朝。",
            "竹風催淅瀝，花雨讓飄颻。",
            "觸石和雲積，縈池拂水消。",
            "只應將日月，顏色不相饒。"
        ],
        "title": "春雪題興善寺廣宣上人竹院",
        "id": "6c18667b-708f-4a2a-9c20-d4a104e36904"
    },
    {
        "author": "楊巨源",
        "paragraphs": [
            "清明千萬家，處處是年華。",
            "榆柳芳辰火，梧桐今日花。",
            "祭祠結雲綺，遊陌擁香車。",
            "惆悵田郎去，原回煙樹斜。"
        ],
        "title": "清明日后土祠送田徹",
        "id": "a96f1b0d-7c85-4f6a-98f9-b26e3ca2dfd2"
    },
    {
        "author": "楊巨源",
        "paragraphs": [
            "花枝暖欲舒，粉署夜方初。",
            "世職推傳盛，春刑是減餘。",
            "芸香能護字，鉛槧善呈書。",
            "此地從頭白，經年望雉車。"
        ],
        "title": "酬令狐員外直夜書懷見寄",
        "id": "3c4f87ef-3508-44ca-9d12-a6bf110a81e8"
    },
    {
        "author": "楊巨源",
        "paragraphs": [
            "盛府自蓮花，羣公是歲華。",
            "蘭姿丈人圃，松色大夫家。",
            "素卷堆瑤席，朱弦映絳紗。",
            "詩題三百首，高韻照春霞。"
        ],
        "title": "題表丈三大夫書齋",
        "id": "c31fbe9c-bc54-455e-9c18-bf7c065eee35"
    },
    {
        "author": "楊巨源",
        "paragraphs": [
            "潯陽阮咸宅，九派竹林前。",
            "花嶼高如浪，雲峰遠似天。",
            "江聲在南巷，海氣入東田。",
            "才子今朝去，風濤思渺然。"
        ],
        "title": "春日送沈贊府歸潯陽覲叔父",
        "id": "d719fd0e-bbf4-49b5-83f7-e04ad1d1b9d3"
    },
    {
        "author": "楊巨源",
        "paragraphs": [
            "若道春無賴，飛花合逐風。",
            "巧知人意裏，解入酒杯中。",
            "香濕勝含露，光搖似泛空。",
            "請君回首看，幾片舞芳叢。"
        ],
        "title": "與李文仲秀才同賦泛酒花詩",
        "id": "27d08ec0-f76c-4855-9671-c2b4a4559795"
    },
    {
        "author": "楊巨源",
        "paragraphs": [
            "宋玉本悲秋，今朝更上樓。",
            "清波城下去，此意重悠悠。",
            "晚菊臨杯思，寒山滿郡愁。",
            "故關非內地，一爲漢家羞。"
        ],
        "title": "登寧州城樓",
        "id": "c67b0e78-53ba-4ed1-96d4-da38c7e0809f"
    },
    {
        "author": "楊巨源",
        "paragraphs": [
            "倚檻恣流目，高城臨大川。",
            "九回紆白浪，一半在青天。",
            "氣肅晴空外，光翻曉日邊。",
            "開襟值佳景，懷抱更悠然。"
        ],
        "tags": [
            "黄河"
        ],
        "title": "同薛侍御登黎陽縣樓眺黃河",
        "id": "7cf67235-a1bb-402f-bd49-4b6c03d83a0c"
    },
    {
        "author": "楊巨源",
        "paragraphs": [
            "浩氣抱天和，閑園載酒過。",
            "步因秋景曠，心向晚雲多。",
            "翠玉思回鳳，玄珠肯在鵝。",
            "問師登幾地，空性奈詩何。"
        ],
        "title": "和權相公南園閑涉寄廣宣上人",
        "id": "03832c09-0b93-4df0-b4b5-39b6f8208d46"
    },
    {
        "author": "楊巨源",
        "paragraphs": [
            "故鄉南越外，萬里白雲峰。",
            "經論辭天去，香花入海逢。",
            "鷺濤清梵徹，蜃閣化城重。",
            "心到長安陌，交州後夜鐘。"
        ],
        "title": "供奉定法師歸安南",
        "id": "0ab2e477-66f2-4f1d-a642-ff3f157b1cde"
    },
    {
        "author": "楊巨源",
        "paragraphs": [
            "一叢嬋娟色，四面清冷波。",
            "氣潤晚煙重，光閑秋露多。",
            "翠筠入疎柳，清影拂圓荷。",
            "歲晏琅玕實，心期有鳳過。"
        ],
        "title": "池上竹",
        "id": "a2833e0a-d45e-4103-9604-e22a620a016b"
    },
    {
        "author": "楊巨源",
        "paragraphs": [
            "鳳城春報曲江頭，上客年年是勝遊。",
            "日暖雲山當廣陌，天清絲管在高樓。",
            "蘢蔥樹色分僊閣，縹緲花香汎御溝。",
            "桂壁朱門新邸第，漢家恩澤問酇侯。"
        ],
        "title": "長安春遊",
        "id": "21bdc7ed-bb33-4021-a078-7e5aab4c44d1"
    },
    {
        "author": "楊巨源",
        "paragraphs": [
            "鳳城初日照紅樓，禁寺公卿識惠休。",
            "詩引棣華沾一雨，經分貝葉向雙流。",
            "孤猿學定前山夕，遠鴈傷離幾地秋。",
            "空性碧雲無處所，約公曾許剡溪遊。"
        ],
        "title": "送定法師歸蜀法師即紅樓院供奉廣宣上人兄弟",
        "id": "1ca57010-dc25-47bf-8811-a84c71023ddb"
    },
    {
        "author": "楊巨源",
        "paragraphs": [
            "鐘聲清禁纔應徹，漏報仙闈儼已開。",
            "雙闕薄煙籠菡萏，九成初日照蓬萊。",
            "朝時但向丹墀拜，仗下方從碧殿回。",
            "聖道逍遙更何事，願將巴曲贊康哉。"
        ],
        "title": "早朝",
        "id": "5c08602c-77e8-4f62-b04c-8312f8783443"
    },
    {
        "author": "楊巨源",
        "paragraphs": [
            "關西諸將揖容光，獨立營門劒有霜。",
            "知愛魯連歸海上，肯令王翦在頻陽。",
            "天晴紅幟當山滿，日暮清笳入塞長。",
            "年少功高人最羨，漢家壇樹月蒼蒼。"
        ],
        "title": "贈張將軍",
        "id": "b7637c62-e5ce-45cb-a092-a9b31da8fc3b"
    },
    {
        "author": "楊巨源",
        "paragraphs": [
            "兩河戰罷萬方清，原上軍回識舊營。",
            "立馬望雲秋塞靜，射鵰臨水晚天晴。",
            "戍閑部伍分岐路，地遠家鄉寄斾旌。",
            "聖代止戈資廟略，諸侯不復更長征。"
        ],
        "title": "和侯大夫秋原山觀征人回",
        "id": "fea12b95-a957-43ee-9e8e-d5949c20b205"
    },
    {
        "author": "楊巨源",
        "paragraphs": [
            "憶昔征南府內遊，君家東閤最淹留。",
            "縱橫聯句長侵曉，次第看花直到秋。",
            "論舊舉杯先下淚，傷離臨水更登樓。",
            "相思前路幾回首，滿眼青山過衛州。"
        ],
        "title": "送人過衛州",
        "id": "8131ca14-2dba-4241-8bd1-89a1c91911e1"
    },
    {
        "author": "楊巨源",
        "paragraphs": [
            "晴明紫閣最高峰，仙掖開簾范彥龍。",
            "五色天書詞煥爛，九華春殿語從客。",
            "綵毫應染爐煙細，清珮仍含玉漏重。",
            "二十年前同日喜，碧霄何路得相逢。"
        ],
        "title": "寄中書同年舍人",
        "id": "f13eab4c-c322-4d11-9c66-5054847c1301"
    },
    {
        "author": "楊巨源",
        "paragraphs": [
            "綺陌塵香曙色分，碧山如畫又逢君。",
            "蛟藏秋月一片水，驥鎖晴空千尺雲。",
            "戚里舊知何駙馬，詩家今得鮑參軍。",
            "陽和本是煙霄曲，須向花間次第聞。"
        ],
        "title": "酬于駙馬二首 一",
        "id": "025d356a-a58e-4b6b-a8b0-85d8e541c99b"
    },
    {
        "author": "楊巨源",
        "paragraphs": [
            "芳時碧落心應斷，今日清詞事不同。",
            "瑤草秋殘仙圃在，綵雲天遠鳳樓空。",
            "晴花煖送金羈影，涼葉寒生玉簟風。",
            "長得聞詩歡自足，會看春露濕蘭叢。"
        ],
        "title": "酬于駙馬二首 二",
        "id": "e97554f5-b802-487a-97bd-22d16887ceb2"
    },
    {
        "author": "楊巨源",
        "paragraphs": [
            "綠楊紅杏滿城春，一騎悠悠萬井塵。",
            "岐路未關今日事，風光欲醉長年人。",
            "閑過綺陌尋高寺，強對朱門謁近臣。",
            "多病晚來還有策，雒陽山色舊相親。"
        ],
        "title": "將歸東都寄令狐舍人",
        "id": "a5b26daa-bc57-4760-9966-a50d6f5a7175"
    },
    {
        "author": "楊巨源",
        "paragraphs": [
            "江州司馬平安否，惠遠東林住得無。",
            "湓浦曾聞似衣帶，廬峰見說勝香爐。",
            "題詩歲晏離鴻斷，望闕天遙病鶴孤。",
            "莫謾拘牽雨花社，青雲依舊是前途。"
        ],
        "title": "寄江州白司馬",
        "id": "a0ee48d6-4af5-4bc8-87c0-cfec42caacc2"
    },
    {
        "author": "楊巨源",
        "paragraphs": [
            "天眷君陳久（一作「舊」）在東，歸朝人看大司空。",
            "黃河岸畔長無事，滄海東邊獨有功。",
            "已變畏途成雅俗，仍過舊里揖秋風。",
            "一門累葉凌煙閣，次第儀形漢上公。"
        ],
        "tags": [
            "黄河"
        ],
        "title": "薛司空自青州歸朝",
        "id": "49af4682-5a7e-4f86-8035-471cc839d8f9"
    },
    {
        "author": "楊巨源",
        "paragraphs": [
            "曾過靈隱江邊寺，獨宿東樓看海門。",
            "潮色銀河鋪碧落，日光金柱出紅盆。",
            "不妨公事資高臥，無限詩情要細論。",
            "若訪郡人徐孺子，應須騎馬到沙村。"
        ],
        "title": "送章孝標校書歸杭州因寄白舍人",
        "id": "d8ed792c-b061-4e84-8d14-c3f3164128f3"
    },
    {
        "author": "楊巨源",
        "paragraphs": [
            "玉塞含悽見鴈行，北垣新詔拜龍驤。",
            "弟兄間世真飛將，貔虎歸時似故鄉。",
            "鼓角因風飄朔氣，旌旗映水發秋光。",
            "河源收地心猶壯，笑向天西萬里霜。"
        ],
        "title": "述舊紀勳太原寄李光顏侍中二首 一",
        "id": "0e85e47b-336d-4c32-a797-ddbff22177a2"
    },
    {
        "author": "楊巨源",
        "paragraphs": [
            "倚天長劒截雲孤，報國縱橫見丈夫。",
            "五載登壇真宰相，六重分閫正司徒。",
            "曾聞轉戰平堅寇，共說題詩壓腐儒。",
            "料敵知機在方寸，不勞心力講陰符。"
        ],
        "title": "述舊紀勳太原寄李光顏侍中二首 二",
        "id": "6c9acc43-e0e0-4509-94b9-2f877ea705e1"
    },
    {
        "author": "楊巨源",
        "paragraphs": [
            "謝傅旌旗控上游，盧郎罇俎借前籌。",
            "舜城風土臨清廟，魏國山川在白樓。",
            "雲寺當時接高步，水亭今日又同遊。",
            "滿筵舊府笙歌在，獨有羊曇最淚流。"
        ],
        "title": "酬盧員外",
        "id": "473000b9-20f8-4dd5-a7c6-8943aa51e756"
    },
    {
        "author": "楊巨源",
        "paragraphs": [
            "繡戶紗窗北里深，香風暗動鳳凰簪。",
            "組紃常在佳人手，刀尺空搖寒女心。",
            "欲學齊謳逐雲管，還思楚練拂霜砧。",
            "東家少婦當機織，應念無衣雪滿林。"
        ],
        "title": "古意贈王常侍",
        "id": "e70f0a58-0ea9-4fba-ade5-57a4657f44e4"
    },
    {
        "author": "楊巨源",
        "paragraphs": [
            "一清淮甸假朝綱，金印初迎細柳黃。",
            "辭闕天威和雨露，出關春色避風霜。",
            "龍韜何必陳三略，虎旅由來肅萬方。",
            "宣諭生靈真重任，回軒應問石渠郎。"
        ],
        "title": "送裴中丞出使",
        "id": "e67dde25-ec74-4d61-91c9-451a7fbef56b"
    },
    {
        "author": "楊巨源",
        "paragraphs": [
            "應將清淨結心期，又共陽和到郡時。",
            "絳老問年須算字，庾公逢月要題詩。",
            "朱欄迢遰因高勝，粉堞清明欲下遲。",
            "他日徴還作霖雨，不須求賽敬亭祠。"
        ],
        "title": "送絳州盧使君",
        "id": "f273bbf4-e006-4910-96e3-9a4a039110ed"
    },
    {
        "author": "楊巨源",
        "paragraphs": [
            "知因公望掩能文，誓激明誠在致君。",
            "曾罷雙旌瞻白日，猶將一劒許黃雲。",
            "搖牕竹色留僧語，入院松聲共鶴聞。",
            "莫被此心生晚計，鎮南人憶杜將軍。"
        ],
        "title": "贈李傅",
        "id": "198fe56d-802d-4f47-ae39-6e99956200ea"
    },
    {
        "author": "楊巨源",
        "paragraphs": [
            "六年西掖弘湯誥，三捷東堂總漢科。",
            "政引風霜成物色，語回天地到陽和。",
            "清威更助朝端重，聖澤曾隨筆下多。",
            "應笑白鬚揚執戟，可憐春日老如何。"
        ],
        "title": "上裴中丞",
        "id": "684f5ff0-0ef2-4639-ad16-ec08ca6e6209"
    },
    {
        "author": "楊巨源",
        "paragraphs": [
            "天水藏來玉墮空，先頒密署幾人同。",
            "映盤皎潔非資月，披扇清涼不在風。",
            "瑩質方從綸閣內，凝輝更向畫堂中。",
            "麗詞珍貺難雙有，迢遰金輿殿角東。"
        ],
        "title": "和人與人分惠賜冰",
        "id": "68a1a7f0-df25-4c99-aa6e-9040cbb67964"
    },
    {
        "author": "楊巨源",
        "paragraphs": [
            "親掃毬場如砥平，龍驤驟馬曉光晴。",
            "入門百拜瞻雄勢，動地三軍唱好聲。",
            "玉勒回時霑赤汗，花鬉分處拂紅纓。",
            "欲令四海氛煙靜，杖底纖塵不敢生。"
        ],
        "title": "觀打毬有作",
        "id": "2b6a59fe-a78a-4fd7-bbf3-d3c208deb63d"
    },
    {
        "author": "楊巨源",
        "paragraphs": [
            "明朝晴暖即相隨，肯信春光被雨欺。",
            "且任文書堆案上，免令杯酒負花時。",
            "馬蹄經歷須應徧，鶯語叮嚀已怪遲。",
            "更待雜芳成豔錦，鄴中爭唱仲宣詩。"
        ],
        "title": "早春即事呈劉員外",
        "id": "ecd926ae-08d4-436e-af8c-dbd3af3dba93"
    },
    {
        "author": "楊巨源",
        "paragraphs": [
            "衛多君子魯多儒，七歲聞天笑舞雩。",
            "光彩春風初轉蕙，性靈秋水不藏珠。",
            "兩經在口知名小，百拜垂髫稟氣殊。",
            "況復元侯旌爾善，桂林枝上得鵷雛。"
        ],
        "title": "送司徒童子",
        "id": "62105508-0128-49a3-b02d-8e0a68c7149b"
    },
    {
        "author": "楊巨源",
        "paragraphs": [
            "武皇金輅輾香塵，每歲朝元及此辰。",
            "光動泉心初浴日，氣蒸山腹總成春。",
            "謳歌已入雲韶曲，詞賦方歸侍從臣。",
            "瑞靄朝朝猶望幸，天敎赤縣有詩人。"
        ],
        "title": "寄昭應王丞",
        "id": "a8293f49-0cba-47a8-9f1f-6e08a83ee973"
    },
    {
        "author": "楊巨源",
        "paragraphs": [
            "自知頑叟更何能，唯學雕蟲謬見稱。",
            "長被有情邀唱和，近來無力更祗承。",
            "青松樹杪三千鶴，白玉壺中一片冰。",
            "今日爲君書壁右，孤城莫怕世人憎。"
        ],
        "title": "酬崔博士",
        "id": "ffd9a717-6d20-447f-b45c-509bef3291e2"
    },
    {
        "author": "楊巨源",
        "paragraphs": [
            "誰道重遷是舊班，自將霄漢比鄉關。",
            "二妃樓下宜臨水，五老祠西好看山。",
            "再葺吾廬心已足，每來公府路常閑。",
            "詩陪亞相逾三紀，石笥煙霞不共攀。"
        ],
        "title": "酬裴舍人見寄",
        "id": "961c2d6b-321d-4dd6-9abb-ad9c507f6945"
    },
    {
        "author": "楊巨源",
        "paragraphs": [
            "好客風流玳瑁簪，重簷高幕曉沈沈。",
            "綺筵霜重旌旗滿，玉帳天清絲管聲。",
            "繁戲徒過魯儒目，衆歡方集漢郎心。",
            "寒笳一曲嚴城暮，雲騎連嘶香外林。"
        ],
        "title": "和劉員外陪韓僕射野亭公宴",
        "id": "2e2e8b3a-7eda-4add-bb4a-c13a05e3035a"
    },
    {
        "author": "楊巨源",
        "paragraphs": [
            "百張雲樣亂花開，七字文頭豔錦回。",
            "浮碧空從天上得，殷紅應自日邊來。",
            "捧持價重凌雲葉，封裹香深笑海苔。",
            "滿篋清光應照眼，欲題凡韻輒裴回。"
        ],
        "title": "酬崔駙馬惠箋百張兼貽四韻",
        "id": "a8ddc5ef-63e7-4857-b165-6372ec3f2852"
    },
    {
        "author": "楊巨源",
        "paragraphs": [
            "天低荒草誓師壇，鄧艾心知戰地寬。",
            "鼓角逈臨霜野曙，旌旗高對雪峰寒。",
            "五營向水紅塵起，一劒當風白日看。",
            "曾從伏波征絕域，磧西蕃部怯金鞍。"
        ],
        "title": "贈史開封",
        "id": "26d41f5f-d0fa-43d3-8a90-0b254d1f9e99"
    },
    {
        "author": "楊巨源",
        "paragraphs": [
            "大明宮殿鬱蒼蒼，紫禁龍樓直署香。",
            "九陌華軒爭道路，一枝寒玉任煙霜。",
            "須聽瑞雪傳心語，莫被啼猨續淚行。",
            "共說聖朝容直氣，期君新歲奉恩光。"
        ],
        "title": "奉寄通州元九侍御",
        "id": "d8f41582-077a-4ded-892e-cacb96194359"
    },
    {
        "author": "楊巨源",
        "paragraphs": [
            "公子髫年四海聞，城南侍獵雪雰雰。",
            "馬盤曠野弦開月，鴈落寒原箭在雲。",
            "曾向天西穿虜陣，慣遊花下領儒羣。",
            "一枝瓊萼朝光好，綵服飄飄從冠軍。"
        ],
        "title": "贈渾鉅中允",
        "id": "c7843577-ded5-4519-a7b7-fd384d98ece4"
    },
    {
        "author": "楊巨源",
        "paragraphs": [
            "向年擢桂儒生業，今日分茅聖主恩。",
            "旌斾仍將過鄉路，軒車爭看出都門。",
            "人間文武能雙捷，天下安危待一論。",
            "布惠宣威大夫事，不妨詩思許琴尊。"
        ],
        "title": "重送胡大夫赴振武",
        "id": "4bd2bb04-2396-431d-9eeb-84ed85ee615d"
    },
    {
        "author": "楊巨源",
        "paragraphs": [
            "練思多時冰雪清，拂衣無語別書生。",
            "莫將甲乙爲前累，不廢煙霄是此行。",
            "定愛紅雲燃楚色，應看白雨打江聲。",
            "心期玉帳親台位，魏勃因君說姓名。"
        ],
        "title": "送陳判官罷舉赴江外",
        "id": "efab7c09-c36f-4cbc-b10c-0ab2fd32dd22"
    },
    {
        "author": "楊巨源",
        "paragraphs": [
            "竹寺題名一半空，衰榮三十六人中。",
            "在生本要求知己，垂老應憐值相公。",
            "敢望燮和回舊律，任應時節到春風。",
            "若爲問得蒼蒼意，造化無言自是功。"
        ],
        "title": "奉和裴相公",
        "id": "f8d11ac8-d2bc-40db-b959-fec9911df427"
    },
    {
        "author": "楊巨源",
        "paragraphs": [
            "嚴城吹笛思寒梅，二月冰河一半開。",
            "紫陌詩情依舊在，黑山弓力畏春來。",
            "遊人曲岸看花發，走馬平沙獵雪回。",
            "旌斾朝天不知晚，將星高處近三台。"
        ],
        "title": "和大夫邊春呈長安親故",
        "id": "3b548cc1-f164-4eee-a85e-e639d17a5333"
    },
    {
        "author": "楊巨源",
        "paragraphs": [
            "秋空如練瑞雲明，天上人間莫問程。",
            "丹鳳詞頭供二妙，金鑾殿角直三清。",
            "方瞻北極臨星月，猶向南班滯姓名。",
            "啓沃朝朝深禁裏，香爐煙外是公卿。"
        ],
        "title": "張郎中段員外初直翰林報寄長句",
        "id": "b3faddf1-cd7b-460f-87d3-e17fc2cc92d5"
    },
    {
        "author": "楊巨源",
        "paragraphs": [
            "造化多情狀物親，剪花鋪玉萬重新。",
            "閑飄上路呈豐歲，狂舞中庭學醉春。",
            "興逸何妨尋剡客，唱高還肯寄巴人。",
            "遙知獨立芝蘭閣，滿眼清光壓俗塵。"
        ],
        "title": "奉酬端公春雪見寄",
        "id": "1143a4c3-a712-42e6-a5b0-07d4d664809d"
    },
    {
        "author": "楊巨源",
        "paragraphs": [
            "南宮使者有光輝，欲拜諸陵瑞雪飛。",
            "蘋葉已修青玉薦，柳花仍拂赤車衣。",
            "應同谷口尋春去，定似山陰帶月歸。",
            "寒冷出郊猶未得，羨公將事看芳菲。"
        ],
        "title": "盧郎中拜陵遇雪蒙見召因寄",
        "id": "8dbcc618-65cb-4f0c-9325-590bcb99f022"
    },
    {
        "author": "楊巨源",
        "paragraphs": [
            "雪滿中庭月映林，謝家幽賞在瑤琴。",
            "楚妃波浪天南遠，蔡女煙沙漠北深。",
            "顧盼何曾因誤曲，殷勤終是感知音。",
            "若將雅調開詩興，未抵丘遲一片心。"
        ],
        "title": "冬夜陪丘侍御先輩聽崔校書彈琴",
        "id": "62aa9125-a433-4f39-9c5a-85aee1be1b03"
    },
    {
        "author": "楊巨源",
        "paragraphs": [
            "天垂台耀掃欃槍，壽獻香山祝聖明。",
            "丹鳳樓前歌九奏，金雞竿下鼓千聲。",
            "衣冠南面薰風動，文字東方喜氣生。",
            "從此登封資廟略，兩河連海一時清。"
        ],
        "title": "元日含元殿下立仗丹鳳樓門下宣赦相公稱賀二首 一",
        "id": "3cced284-9452-486d-9721-9bde4caa33c8"
    },
    {
        "author": "楊巨源",
        "paragraphs": [
            "臨軒啓扇似雲收，率土朝天劇水流。",
            "瑞色含春當正殿，香煙捧日在高樓。",
            "三朝氣蚤迎恩澤，萬歲聲長繞冕旒。",
            "請問漢家功第一，麒麟閣上識酇侯。"
        ],
        "title": "元日含元殿下立仗丹鳳樓門下宣赦相公稱賀二首 二",
        "id": "7fc66539-b184-47ee-8a8f-cc8beae12002"
    },
    {
        "author": "楊巨源",
        "paragraphs": [
            "北極長尊報聖期，周家何用問元龜。",
            "天顏入曙千官拜，元日迎春萬物知。",
            "閶闔迴臨黃道正，衣裳高對碧山垂。",
            "微臣願獻堯人祝，壽酒年年太液池。"
        ],
        "title": "元日觀朝",
        "id": "c7c59319-bb0e-4250-8a6d-4ce2dfb836cf"
    },
    {
        "author": "楊巨源",
        "paragraphs": [
            "白鳥閑棲亭樹枝，綠罇仍對菊花籬。",
            "許詢本愛交禪侶，陳寔由來是好兒。",
            "明月出雲秋館思，遠泉經雨夜牕知。",
            "門前長者無虛轍，一片寒光動水池。"
        ],
        "title": "題賈巡官林亭",
        "id": "7c2fd9c3-7847-463c-902c-7a71028930aa"
    },
    {
        "author": "楊巨源",
        "paragraphs": [
            "自知休沐諸幽勝，遂肯高齋枕廣衢。",
            "舊地已開新玉圃，春山仍展綠雲圖。",
            "心源邀得閑詩證，肺氣宜將慢酒扶。",
            "此外唯應任真宰，同塵敢是道門樞。"
        ],
        "title": "和元員外題昇平里新齋",
        "id": "59f461d6-4cec-496f-8a52-22c12169b7b6"
    },
    {
        "author": "楊巨源",
        "paragraphs": [
            "野煙秋水蒼茫遠，禪境真機去住閑。",
            "雙樹爲家思舊壑，千花成塔禮寒山。",
            "洞宮曾向龍邊宿，雲徑應從鳥外還。",
            "莫戀本師金骨地，空門無處復無關。"
        ],
        "title": "送澹公歸嵩山龍潭寺葬本師",
        "id": "a831a090-6fc7-4424-b36e-8eaa1270bfde"
    },
    {
        "author": "楊巨源",
        "paragraphs": [
            "西塞無塵多玉筵，貔貅鴛鷺儼相連。",
            "紅茵照水開罇俎，翠幕當雲發管弦。",
            "歌態曉臨團扇靜，舞容春映薄衫妍。",
            "魯儒縱使他時有，不似歡娛及少年。"
        ],
        "title": "邵州陪王郎中宴",
        "id": "e1d66952-9960-4122-afa2-67caf07c3494"
    },
    {
        "author": "楊巨源",
        "paragraphs": [
            "滿院冰姿粉籜殘，一莖青翠近簾端。",
            "離叢自欲親香火，抱節何妨共歲寒。",
            "能讓繁聲任真籟，解將孤影對芳蘭。",
            "范雲許訪西林寺，枝葉須和彩鳳看。"
        ],
        "title": "和令狐舍人酬峰上人題山欄孤竹",
        "id": "8e2f586b-9ef4-4672-af24-723a5ec87773"
    },
    {
        "author": "楊巨源",
        "paragraphs": [
            "芳蘭媚庭除，灼灼紅英舒。",
            "身爲陋巷客，門有絳轅車。",
            "朝覽夷吾傳，暮習潁陽書。",
            "眄雲高羽翼，待賈蘊璠璵。",
            "纓弁雖云阻，音塵豈復疎。",
            "若因風雨晦，應念寂寥居。"
        ],
        "title": "寄贈田倉曹灣",
        "id": "884c530d-c487-4626-81e2-514c065aff9a"
    },
    {
        "author": "楊巨源",
        "paragraphs": [
            "命代生申甫，承家翊禹湯。",
            "廟謨膺間氣，師律動清霜。",
            "鐘鼎勳庸大，山河誡誓長。",
            "英姿凌虎視，逸步壓龍驤。",
            "道協陶鈞力，恩回日月光。",
            "一言弘社稷，九命備珪璋。",
            "政洽軍逾肅，仁敷物已康。",
            "朱門重棨戟，丹詔半縑緗。",
            "位總雲龍野，師臨涿鹿鄉。",
            "射雕天更碧，吹角塞仍黃。",
            "深入平夷路，橫行闢漢疆。",
            "功垂貞石遠，名映色絲香。",
            "斷磧瞻貔武，臨池識鳳凰。",
            "舞腰凝綺榭，歌響拂彫梁。",
            "杯淨傳鸚鵡，裘鮮照鷫鸘。",
            "吟詩白羽扇，校獵綠沈槍。",
            "風景佳人地，煙沙壯士場。",
            "幕中邀謝鑒，麾下得周郎。",
            "珠影含空徹，瓊枝映座芳。",
            "王渾知武子，陳寔獎元方。",
            "富貴春無限，歡娛夜未央。",
            "管弦隨玉帳，尊俎奉金章。",
            "俗理寧因勸，邊城詎假防。",
            "軍容雄朔漠，公望冠巖廊。",
            "分野鄰孤島，京坻溢萬廂。",
            "曙華分碣石，秋色入衡陽。",
            "城遠迷玄兔，川明辯白狼。",
            "忠賢多感激，今古共蒼茫。",
            "堤擁紅蕖豔，橋分翠柳行。",
            "軒車紛自至，亭館鬱相當。",
            "珍簟回煩暑，層軒引早涼。",
            "聽琴知思靜，說劒覺神揚。",
            "佳景燕臺上，清輝鄭驛傍。",
            "鼓鼙喧北里，珪玉映東牀。",
            "敢衒由之瑟，甘循賜也牆。",
            "官微思假路，戰勝忝升堂。",
            "欲奮三年翼，頻迴一夕腸。",
            "消憂期酒聖，乘興任詩狂。",
            "海內栽桃李，天涯荷稻粱。",
            "昇沈門下意，誰道在蒼蒼。"
        ],
        "title": "上劉侍中",
        "id": "bfef684c-5c4c-41ce-9d13-d87a676190ee"
    },
    {
        "author": "楊巨源",
        "paragraphs": [
            "步逸辭羣迹，機真結遠心。",
            "敦詩揚大雅，映古酌高音。",
            "逃禍棲蝸舍，因醒解豸簪。",
            "紫蘭秋露濕，黃鶴晚天陰。",
            "舊業餘荒草，寒山出遠林。",
            "月明多宿寺，世亂重悲琴。",
            "霄漢時應在，詩書道未沈。",
            "坐期閶闔霽，雲暖一開襟。"
        ],
        "title": "贈侯侍御",
        "id": "89086a0f-8cb5-4f91-91cb-de3b532e0439"
    },
    {
        "author": "楊巨源",
        "paragraphs": [
            "五馬江天郡，諸生淚共垂。",
            "讌餘明主德，恩在侍臣知。",
            "悵望緘雙鯉，龍鍾假一枝。",
            "玉峰遙寄夢，雲海暗傷離。",
            "幢蓋全家去，琴書首路隨。",
            "滄州值康樂，明月向元規。",
            "鵷鳳終凌漢，蛟龍會出池。",
            "蕙香因曙發，松色肯寒移。",
            "舉世瞻風藻，當朝揖羽儀。",
            "加餐門下意，溪水綠逶迤。"
        ],
        "title": "懷德抒情寄上信州座主",
        "id": "9cb063de-38ae-4189-b4e9-1d8ed3e7d75d"
    },
    {
        "author": "楊巨源",
        "paragraphs": [
            "迢遰南康路，清輝得使君。",
            "虎符秋領俗，鵷署早辭羣。",
            "地遠仍連戍，城嚴本帶軍。",
            "傍江低檻月，當嶺滿牕雲。",
            "境勝閭閻間，天清水陸分。",
            "和詩將惠政，頌述九衢聞。"
        ],
        "title": "送杜郎中使君赴虔州",
        "id": "7075f90a-bd11-4c1a-b346-8b65e2b8bc20"
    },
    {
        "author": "楊巨源",
        "paragraphs": [
            "海鶴一爲別，高程方窅然。",
            "影搖江漢路，思結瀟湘天。",
            "皎然仰白日，真姿棲紫煙。",
            "含情九霄際，顧侶五雲前。",
            "遐心屬清都，淒響激朱弦。",
            "超遙聞風雨，迢遰各山川。",
            "東南信多水，會合當有年。",
            "雌飛唳冥冥，此意何由傳。"
        ],
        "title": "別鶴詞送令狐校書之桂府",
        "id": "7dd4cb50-450f-4d79-a73f-2fb80f98e1c5"
    },
    {
        "author": "楊巨源",
        "paragraphs": [
            "笑向東來客，看花枉在前。",
            "始知清夏月，更勝豔陽天。",
            "露濕呈妝汙，風吹畏火燃。",
            "蔥蘢和葉盛，爛熳壓枝鮮。",
            "紅彩當[鈴]閣，清香到玉筵。",
            "蝶棲驚曙色，鶯語滯晴煙。",
            "得地殊堪賞，過時倍覺妍。",
            "芳菲遲最好，唯是謝家憐。"
        ],
        "title": "夏日裴尹員外西齋看花",
        "id": "fde9c6ba-5144-40b7-a5c8-284a4ac67b80"
    },
    {
        "author": "楊巨源",
        "paragraphs": [
            "白首羽林郎，丁年戍朔方。",
            "陰天瞻磧落，秋日渡遼陽。",
            "大漠寒山黑，孤城夜月黃。",
            "十年依蓐食，萬里帶金瘡。",
            "拂雪陳師祭，衝風立敎場。",
            "箭飛瓊羽合，旗動火雲張。",
            "虎翼分營勢，魚鱗擁陣行。",
            "誓心清塞色，鬬血雜沙光。",
            "戰地晴輝薄，軍門曉氣長。",
            "寇深爭暗襲，關逈勒春防。",
            "身賤竟何訴，天高徒自傷。",
            "功成封寵將，力盡到貧鄉。",
            "雀老方悲海，鷹衰却念霜。",
            "空餘孤劒在，開匣一霑裳。"
        ],
        "title": "贈鄰家老將",
        "id": "2eba7eb3-5f7b-4790-9d19-7092da5806a4"
    },
    {
        "author": "楊巨源",
        "paragraphs": [
            "割愛天文動，敦和國步安。",
            "仙姿歸舊好，戎意結新歡。",
            "並命瞻鵷鷺，同心揖蕙蘭。",
            "玉簫臨祖帳，金牓引征鞍。",
            "廣陌雙旌去，平沙萬里看。",
            "海雲侵鬢起，邊月向眉殘。",
            "突兀陰山迥，蒼茫朔野寬。",
            "毳廬同甲帳，韋橐比琱盤。",
            "義著親胡俗，儀全識漢官。",
            "地鄰冰鼠淨，天映燭龍寒。",
            "節異蘇卿執，弦殊蔡女彈。",
            "磧分黃渺渺，塞極黑漫漫。",
            "歡味羶腥列，徴聲佅僸攢。",
            "歸期先鴈候，登路劇鵬搏。",
            "上客離心遠，西宮草詔殫。",
            "麗詞傳錦綺，珍價掩琅玕。",
            "百兩開戎壘，千蹄入御欄。",
            "瑞光麟閣上，喜氣鳳城端。",
            "尚德曾辭劒，柔凶本舞干。",
            "茫茫斗星北，威服古來難。"
        ],
        "title": "和呂舍人喜張員外自北番回至境上先寄二十韻",
        "id": "656213da-6880-4334-8d4f-889a846a229b"
    },
    {
        "author": "楊巨源",
        "paragraphs": [
            "文物京華盛，謳歌國步康。",
            "瑤池供壽酒，銀漢麗宸章。",
            "靈雨含雙闕，雷霆肅萬方。",
            "代推仙祚遠，春共聖恩長。",
            "鳳扆臨花暖，龍罏旁日香。",
            "遙知千萬歲，天意奉君王。"
        ],
        "title": "春日奉獻聖壽無疆詞十首 一",
        "id": "c5bc9791-07cd-4386-8028-4101ad7412dd"
    },
    {
        "author": "楊巨源",
        "paragraphs": [
            "鴛鷺彤庭際，軒車綺陌前。",
            "九城多好色，萬井半祥煙。",
            "人醉逢堯酒，鶯歌荅舜弦。",
            "花明御溝水，香暖禁城天。",
            "賜宴文逾盛，徴歌物更妍。",
            "無窮豔陽月，長照太平年。"
        ],
        "title": "春日奉獻聖壽無疆詞十首 二",
        "id": "c4e27f9d-3fb9-4963-b2ec-53f33c617bee"
    },
    {
        "author": "楊巨源",
        "paragraphs": [
            "雲陛臨黃道，天門在碧虛。",
            "大明含睿藻，元氣抱宸居。",
            "戈偃征苗後，詩傳宴鎬初。",
            "年華富仙苑，時哲滿公車。",
            "化入絪緼大，恩垂渙汗餘。",
            "悠然萬方靜，風俗揖華胥。"
        ],
        "title": "春日奉獻聖壽無疆詞十首 三",
        "id": "938159b0-ec3c-45ca-97f4-1d2868ec9b52"
    },
    {
        "author": "楊巨源",
        "paragraphs": [
            "玉漏飄青璅，金鋪麗紫宸。",
            "雲山九門曙，天地一家春。",
            "瑞靄方呈賞，暄風本配仁。",
            "巖廊開鳳翼，水殿壓鼇身。",
            "文雅逢明代，歡娛及賤臣。",
            "年年未央闕，恩共物華新。"
        ],
        "title": "春日奉獻聖壽無疆詞十首 四",
        "id": "2de91cae-cb48-44e4-9f7f-7559c2a47419"
    },
    {
        "author": "楊巨源",
        "paragraphs": [
            "垂拱乾坤正，歡心品類同。",
            "紫煙含北極，玄澤付東風。",
            "珠綴留晴景，金莖直曉空。",
            "發生資盛德，交泰讓全功。",
            "間氣登三事，祥光啓四聰。",
            "遐荒似川水，天外亦朝宗。"
        ],
        "title": "春日奉獻聖壽無疆詞十首 五",
        "id": "6d22a64c-c978-4d39-b00b-f9998d2bdc37"
    },
    {
        "author": "楊巨源",
        "paragraphs": [
            "代是文明晝，春當宴喜時。",
            "罏煙添柳重，宮漏出花遲。",
            "漢典方寬律，周官正採詩。",
            "碧宵傳鳳吹，紅旭在龍旗。",
            "造化膺神契，陽和沃聖思。",
            "無因隨百獸，率舞奉丹墀。"
        ],
        "title": "春日奉獻聖壽無疆詞十首 六",
        "id": "36356bd0-5a81-457f-ba21-89aaabe9190a"
    },
    {
        "author": "楊巨源",
        "paragraphs": [
            "睿德符玄化，芳情翊太和。",
            "日輪皇鑒遠，天仗聖朝多。",
            "曙色含金牓，晴光轉玉珂。",
            "中宮陳廣樂，元老進賡歌。",
            "蓮葉看龜上，桐花識鳳過。",
            "小臣空擊壤，滄海是恩波。"
        ],
        "title": "春日奉獻聖壽無疆詞十首 七",
        "id": "ee05d7f0-55b0-446d-8624-13ac06f5e860"
    },
    {
        "author": "楊巨源",
        "paragraphs": [
            "物象朝高殿，簪裾溢上京。",
            "春當九衢好，天向萬方明。",
            "樂報簫韶發，杯看沆瀣生。",
            "芙蓉丹闕暖，楊柳玉樓晴。",
            "閶闔開中禁，衣裳儼太清。",
            "南山同聖壽，長對鳳皇城。"
        ],
        "title": "春日奉獻聖壽無疆詞十首 八",
        "id": "02148c8b-5445-4c35-bf56-7787ccec972c"
    },
    {
        "author": "楊巨源",
        "paragraphs": [
            "日上蒼龍闕，香含紫禁林。",
            "晴光五雲疊，春色九重深。",
            "賞叶元和德，文垂雅頌音。",
            "景雲隨御輦，顥氣在宸襟。",
            "永保無疆壽，長懷不戰心。",
            "聖朝多慶賜，瓊樹粉牆陰。"
        ],
        "title": "春日奉獻聖壽無疆詞十首 九",
        "id": "668e1376-fc01-490e-ab20-09b81e663792"
    },
    {
        "author": "楊巨源",
        "paragraphs": [
            "化洽生成遂，功宣動植知。",
            "瑞凝三秀草，春入萬年枝。",
            "鳳掖嘉言進，鴛行喜氣隨。",
            "仗臨丹地近，衣對碧山垂。",
            "渥澤方柔遠，聰明本聽卑。",
            "願同東觀士，長對漢威儀。"
        ],
        "title": "春日奉獻聖壽無疆詞十首 十",
        "id": "eeeeeb98-2769-44bd-82b7-0efe63346c5c"
    },
    {
        "author": "楊巨源",
        "paragraphs": [
            "有意蓮葉間，瞥然下高樹。",
            "擘破得全魚，一點翠光去。"
        ],
        "title": "銜魚翠鳥",
        "id": "fa239c0f-618e-4907-bb00-c1bae5253bc5"
    },
    {
        "author": "楊巨源",
        "paragraphs": [
            "方尋蓮境去，又值竹房空。",
            "幾韻飄寒玉，餘清不在風。"
        ],
        "title": "和鄭相公尋宣上人不遇",
        "id": "2a5a1280-f6fe-4ef2-ab16-477a76e79235"
    },
    {
        "author": "楊巨源",
        "paragraphs": [
            "六國唯求客，千金遂築臺。",
            "若令逢聖代，憔悴郭生回。"
        ],
        "title": "題范陽金臺驛",
        "id": "2acc5a00-860e-4556-b57c-c1067baaf226"
    },
    {
        "author": "楊巨源",
        "paragraphs": [
            "世上無窮事，生涯莫廢詩。",
            "何曾好風月，不是憶君時。"
        ],
        "title": "寄薛侍御",
        "id": "6661c096-e1ec-4f32-837f-1083ff079269"
    },
    {
        "author": "楊巨源",
        "paragraphs": [
            "楊柳含煙灞岸春，年年攀折爲行人。",
            "好風儻借低枝便，莫遣青絲掃路塵。"
        ],
        "title": "賦得灞岸柳留辭鄭員外",
        "id": "cf1004cf-3917-4820-9997-4a561ca0231f"
    },
    {
        "author": "楊巨源",
        "paragraphs": [
            "水邊楊柳麴塵絲，立馬煩君折一枝。",
            "惟有春風最相惜，殷勤更向手中吹。"
        ],
        "tags": [
            "折柳",
            "送别",
            "惜别"
        ],
        "title": "折楊柳",
        "id": "e304a48f-1dae-47df-835b-ca5067182979"
    },
    {
        "author": "楊巨源",
        "paragraphs": [
            "玉柱泠泠對寒雪，清商怨徴聲何切。",
            "誰憐楚客向隅時，一片愁心與弦絕。"
        ],
        "title": "雪中聽箏",
        "id": "274b344d-ab48-4980-bd2a-525fe00dda88"
    },
    {
        "author": "楊巨源",
        "paragraphs": [
            "雨雪粉粉黑水外。",
            "行人共指盧龍塞，萬里飛沙壓鼓鼙。",
            "三軍殺氣凝旌斾。"
        ],
        "title": "盧龍塞行送韋掌記二首 一",
        "id": "2835b1b4-eb6e-4f3e-863e-53eec479943a"
    },
    {
        "author": "楊巨源",
        "paragraphs": [
            "陳琳書記本翩翩，料敵能兵奪酒泉。",
            "聖主好文兼好武，封侯莫比漢皇年。"
        ],
        "title": "盧龍塞行送韋掌記二首 二",
        "id": "f7a7d5b1-5027-499d-9dd2-324fbd10a08a"
    },
    {
        "author": "楊巨源",
        "paragraphs": [
            "解向花間栽碧松，門前不負老人峰。",
            "已將心事隨身隱，認得溪雲第幾重。"
        ],
        "title": "題五老峰下費君書院",
        "id": "5ab2021b-5249-46d6-9bc9-1b1d65ed1283"
    },
    {
        "author": "楊巨源",
        "paragraphs": [
            "禪思何妨在玉琴，真僧不見聽時心。",
            "離聲怨調秋堂夕，雲向蒼梧湘水深。"
        ],
        "title": "僧院聽琴",
        "id": "e37713ed-c386-4d3e-80c0-b64cc30fc014"
    },
    {
        "author": "楊巨源",
        "paragraphs": [
            "語恨飛遲天欲明，殷勤似訴有餘情。",
            "仁風已及芳菲節，猶向花溪鳴幾聲。"
        ],
        "title": "和武相公春曉聞鶯",
        "id": "5f07c371-ee22-44c7-9c3a-9afa1bb028bf"
    },
    {
        "author": "楊巨源",
        "paragraphs": [
            "晴空素豔照霞新，香灑天風不到塵。",
            "持贈昔聞將白雪，蘂珠宮上玉花春。"
        ],
        "title": "唐昌觀玉蘂花",
        "id": "579c6c7f-d7c9-4926-9fa1-bec76cbd30d8"
    },
    {
        "author": "楊巨源",
        "paragraphs": [
            "十里青山有一家，翠屏深處更添霞。",
            "若爲說得溪中事，錦石和煙四面花。"
        ],
        "title": "山中主人",
        "id": "e132d470-4f32-4fcb-b4d8-2cd75f95ae17"
    },
    {
        "author": "楊巨源",
        "paragraphs": [
            "路入桑乾塞鴈飛，棗郎年少有光輝。",
            "春風走馬三千里，不廢看花君繡衣。"
        ],
        "title": "太原贈李屬侍御",
        "id": "4ec62cc0-90c2-4aa3-9f82-391697829fd6"
    },
    {
        "author": "楊巨源",
        "paragraphs": [
            "清潤潘郎玉不如，中庭蕙草雪消初。",
            "風流才子多春思，腸斷蕭娘一紙書。"
        ],
        "title": "崔娘詩",
        "id": "3247080d-bd0e-4e72-8419-1b94416972cc"
    },
    {
        "author": "楊巨源",
        "paragraphs": [
            "雲公蘭若深山裏，月明松殿微風起。",
            "試問空門清淨心，蓮花不著秋潭水。"
        ],
        "title": "題雲師山房",
        "id": "8803af85-ca60-49fd-a3d6-2e9154ff885c"
    },
    {
        "author": "楊巨源",
        "paragraphs": [
            "詩家清景在新春，綠柳纔黃半未勻。",
            "若待上林花似錦，出門俱是看花人。"
        ],
        "tags": [
            "哲理",
            "春天",
            "写景"
        ],
        "title": "城東早春",
        "id": "15cb1b7c-d295-49e3-a1a8-e596d5add553"
    },
    {
        "author": "楊巨源",
        "paragraphs": [
            "潦倒從軍何取益，東西走馬暫同遊。",
            "梁王舊客皆能賦，今日因何獨怨秋。"
        ],
        "title": "秋日登亭贈薛侍御",
        "id": "704bd164-4532-4515-8864-ec2233553d87"
    },
    {
        "author": "楊巨源",
        "paragraphs": [
            "銀罌深鏁貯清光，無限來人不得嘗。",
            "知共金丹爭氣力，一杯全勝五雲漿。"
        ],
        "title": "石水詞二首 一",
        "id": "d01527bb-853e-44cc-9676-62b63e635774"
    },
    {
        "author": "楊巨源",
        "paragraphs": [
            "山叟和雲斸翠屏，煎時分日檢仙經。",
            "天人持此扶衰病，勝得瑤池水一瓶。"
        ],
        "title": "石水詞二首 二",
        "id": "eb271943-c601-4207-8b5a-c3ac170c1569"
    },
    {
        "author": "楊巨源",
        "paragraphs": [
            "近來時輩都無興，把酒皆言肺病同。",
            "唯有單于李評事，不將華髮負春風。"
        ],
        "title": "荅振武李逢吉判官",
        "id": "e8db7a58-9ef1-40fa-ac91-fea395888ba1"
    },
    {
        "author": "楊巨源",
        "paragraphs": [
            "毛衣似錦語如弦，日煖爭高綺陌天。",
            "幾處野花留不得，雙雙飛向御爐前。"
        ],
        "title": "宮燕詞",
        "id": "a640ca36-8003-477d-baf9-1e306c257a20"
    },
    {
        "author": "楊巨源",
        "paragraphs": [
            "百尺梧桐畫閣齊，簫聲落處翠雲低。",
            "平陽不惜黃金埒，細雨花驄踏作泥。"
        ],
        "title": "贈崔駙馬",
        "id": "172c8af8-df46-4fe3-93fa-f6aacfc8a355"
    },
    {
        "author": "楊巨源",
        "paragraphs": [
            "聽奏繁弦玉殿清，風傳曲度禁林明。",
            "君王聽樂棃園煖，翻到雲門第幾聲。"
        ],
        "title": "聽李憑彈箜篌二首 一",
        "id": "5c50fb26-2ba6-46ba-9cef-a5248f262832"
    },
    {
        "author": "楊巨源",
        "paragraphs": [
            "花咽嬌鶯玉漱泉，名高半在御筵前。",
            "漢王欲助人間樂，從遣新聲墜九天。"
        ],
        "title": "聽李憑彈箜篌二首 二",
        "id": "84e2b526-43e6-4cf6-8f4d-2124b5583bac"
    },
    {
        "author": "楊巨源",
        "paragraphs": [
            "一樹紅花暎綠波，晴明騎馬好經過。",
            "今朝幾許風吹落，聞道蕭郎最惜多。"
        ],
        "title": "臨水看花",
        "id": "a76e6729-3841-4964-a0c5-dfe57469922e"
    },
    {
        "author": "楊巨源",
        "paragraphs": [
            "荀令歌鐘北里亭，翠娥紅粉敞雲屏。",
            "舞衣施盡餘香在，今日花前學誦經。"
        ],
        "title": "觀妓人入道二首 一",
        "id": "dc77b7b9-f1ae-4a47-9a43-1d72471a1c10"
    },
    {
        "author": "楊巨源",
        "paragraphs": [
            "碧玉芳年事冠軍，清歌空得隔花聞。",
            "春來削髮芙蓉寺，蟬鬢臨風墮綠雲。"
        ],
        "title": "觀妓人入道二首 二",
        "id": "794028d7-8844-447d-9d0d-f5d14ccf06a4"
    },
    {
        "author": "楊巨源",
        "paragraphs": [
            "走馬溫湯直隼飛，相逢矍鑠理征衣。",
            "軍中得力兒男事，入驛從容見落暉。"
        ],
        "title": "方城驛逢孟侍御",
        "id": "ac2180be-799b-4116-b6f8-6d0501572a38"
    },
    {
        "author": "楊巨源",
        "paragraphs": [
            "憑檻霏微松樹煙，陶潛曾用道林錢。",
            "一聲寒磬空心曉，花雨知從第幾天。"
        ],
        "title": "題清涼寺",
        "id": "d55ccd0b-3c31-4426-a9e4-d1af082bd642"
    },
    {
        "author": "楊巨源",
        "paragraphs": [
            "曉禁蒼蒼換直還，暫低鸞翼向人間。",
            "亦知受業公門事，數仞丘牆不見山。"
        ],
        "title": "酬令狐舍人",
        "id": "fa9bde41-de31-4a73-8589-c923ae74ed10"
    },
    {
        "author": "楊巨源",
        "paragraphs": [
            "題詩一代占清機，秉筆三年直紫微。",
            "自稟道情齠齓異，不同蘧玉學知非。"
        ],
        "title": "和令狐郎中",
        "id": "36c04e97-8fb5-42bc-b123-fd4aa108f884"
    },
    {
        "author": "楊巨源",
        "paragraphs": [
            "妾家巫峽陽，羅幌寢蘭堂。",
            "曉日臨窗久，春風引夢長。",
            "落釵仍挂鬢，微汗欲銷黃。",
            "縱便朦朧覺，魂猶逐楚王。"
        ],
        "title": "美人春怨",
        "id": "5bd3f70d-8d74-4f43-b562-60e42970e500"
    },
    {
        "author": "楊巨源",
        "paragraphs": [
            "露井桃花發，雙雙燕並飛。",
            "美人姿態裏，春色上羅衣。",
            "自愛頻開鏡，時羞欲掩扉。",
            "心知行路客，遙惹五香歸。"
        ],
        "title": "豔女詞",
        "id": "6b2ae326-c8b4-4224-8cc2-11beebbd941b"
    },
    {
        "author": "楊巨源",
        "paragraphs": [
            "阿嬌年未多，體弱性能和。",
            "怕重愁拈鏡，憐輕喜曳羅。",
            "臨津雙洛浦，對月兩嫦娥。",
            "獨有荆王殿，時時暮雨過。"
        ],
        "title": "名姝詠",
        "id": "d5e0c4a8-2946-45c7-96ac-3a99370a9b55"
    },
    {
        "author": "楊巨源",
        "paragraphs": [
            "北路古來難，年光獨認寒。",
            "朔雲侵鬢起，邊月向眉殘。",
            "蘆井尋沙到，花門度磧看。",
            "薰風一萬里，來處是長安。"
        ],
        "title": "送太和公主和蕃",
        "id": "afdbc718-fc07-45f8-8d16-c292396e6b7d"
    },
    {
        "author": "楊巨源",
        "paragraphs": [
            "主人得幽石，日覺公堂清。",
            "一片池上色，孤峰雲外情。",
            "舊溪紅蘚在，秋水綠痕生。",
            "何必澄湖徹，移來有令名。"
        ],
        "title": "秋日韋少府廳池上詠石",
        "id": "4bd37eb1-7e6a-40c7-87d4-339753904fbe"
    },
    {
        "author": "楊巨源",
        "paragraphs": [
            "何事慰朝夕，不踰詩酒情。",
            "山河空道路，蕃漢共刀兵。",
            "禮樂新朝市，園林舊弟兄。",
            "向風一點淚，塞晚暮江平。"
        ],
        "title": "失題",
        "id": "d0d4bf68-5b1c-4645-a7db-1054b921c7dd"
    },
    {
        "author": "楊巨源",
        "paragraphs": [
            "衆香天上梵王宮，鐘磬寥寥半碧空。",
            "清景乍開松嶺月，亂流長響石樓風。",
            "山河杳映春雲外，城闕參差曉樹中。",
            "欲盡出尋那可得，三千世界本無窮。"
        ],
        "title": "春日題龍門香山寺",
        "id": "f076e777-de3d-4c3f-bd69-5aac890e9ab8"
    },
    {
        "author": "楊巨源",
        "paragraphs": [
            "領郡仍聞總虎貔，致身還是見男兒。",
            "小船隔水催桃葉，大鼓當風舞柘枝。",
            "酒坐微酣諸客倒，毬場慢撥幾人隨。",
            "從來樂事憎詩苦，莫放窗中遠岫知。"
        ],
        "title": "寄申州盧拱使君",
        "id": "a8add04a-83cc-4e89-a9b8-85a61071cf7b"
    },
    {
        "author": "楊巨源",
        "paragraphs": [
            "繁菊照深居，芳香春不如。",
            "聞尋周觸士，知伴庾尚書。",
            "日晚汀洲曠，天晴草木疎。",
            "閑言揮麈柄，清步掩蝸廬。",
            "野老能親牧，高人念遠漁。",
            "幽叢臨古岸，輕葉度寒渠。",
            "暮色無狂蝶，秋華有嫩蔬。",
            "若爲酬郢曲，從此愧璠璵。"
        ],
        "title": "郊居秋日酬奚贊府見寄",
        "id": "8c9bb358-89d9-4880-92db-57b0b9da5084"
    },
    {
        "author": "楊巨源",
        "paragraphs": [
            "天借春光洗綠林，戰塵收盡見花陰。",
            "好生本是君王德，忍死何妨壯士心。",
            "曾賀截雲翻柵遠，仍聞劚凍下營深。",
            "井陘昨日雙旗入，蕭相無言淚濕襟。"
        ],
        "title": "聖恩洗雪鎮州寄獻裴相公",
        "id": "2ba7943e-8d62-4fe0-97c1-546431f6a3c5"
    },
    {
        "author": "楊巨源",
        "paragraphs": [
            "五侯恩澤不同年，叔姪朱門䂍矟連。",
            "鳳沼九重相喜氣，鴈行一半入祥煙。",
            "街衢燭影侵寒月，文武珂聲疊曉天。",
            "爲數麒麟高閣上，誰家父子勒燕然。"
        ],
        "title": "賀田僕射子弟榮拜金吾",
        "id": "4b9d7ccd-0943-4e41-9146-6df9d2e7870e"
    },
    {
        "author": "楊巨源",
        "paragraphs": [
            "聖代司空比玉清，雄藩觀獵見皇情。",
            "雲禽已覺高無益，霜兔應知狡不成。",
            "飛鞚擁塵寒草盡，彎弓開月朔風生。",
            "今朝始賀將軍貴，紫禁詩人看斾旌。"
        ],
        "title": "和裴舍人觀田尚書出獵",
        "id": "bb2710f0-6afb-4c19-a1f4-634e6378d655"
    },
    {
        "author": "楊巨源",
        "paragraphs": [
            "清詞舉世皆藏篋，美酒當山爲滿罇。",
            "三畝嫩蔬臨綺陌，四行高樹擁朱門。",
            "家貧境勝心無累，名重官閑口不論。",
            "惟有道情常自足，啓期天地易知恩。"
        ],
        "title": "送李舍人歸蘭陵里",
        "id": "11dc4672-dfe8-40b0-97e2-419133063297"
    },
    {
        "author": "楊巨源",
        "paragraphs": [
            "沈沈延閣抱丹墀，松色苔花顥露滋。",
            "爽氣曉來青玉甃，薰風宿在翠花旗。",
            "方瞻御陌三條廣，猶覺仙門一刻遲。",
            "此地含香從白首，馮唐何事怨明時。"
        ],
        "title": "同太常尉遲博士闕下待漏",
        "id": "40155463-e840-4235-a854-1150a58cd190"
    },
    {
        "author": "楊巨源",
        "paragraphs": [
            "潘郎對青鏡，烏帽似新裁。",
            "曉露鴉初洗，春荷葉半開。",
            "堪將護巾櫛，不獨隔塵埃。",
            "已見籠蟬翼，無因映鹿胎。",
            "何人呈巧思，好手自西來。",
            "有意憐衰醜，煩君致一枚。"
        ],
        "title": "見薛侍御戴不損裹帽子因贈",
        "id": "05f0715e-52e0-460b-958f-2349f14154c7"
    },
    {
        "author": "楊巨源",
        "paragraphs": [
            "清機果被公材撓，雄拜知承聖主恩。",
            "廟略已調天府實，國征方覺地官尊。",
            "徒言玉節將分閫，定是沙隄欲到門。",
            "爲愛山前新卜第，不妨風月事琴罇。"
        ],
        "title": "胡二十拜戶部兼判度支",
        "id": "04fc2f75-917c-414d-af2f-e3dfe04fdaae"
    },
    {
        "author": "楊巨源",
        "paragraphs": [
            "華夷文物賀新年，霜仗遙排鳳闕前。",
            "一片彩霞迎曙日，萬條紅燭動春天。",
            "稱觴山色和元氣，端冕爐香疊瑞煙。",
            "共說正初當聖澤，試過西掖問羣賢。"
        ],
        "title": "元日呈李逢吉舍人",
        "id": "32e7e766-c424-4232-8188-8f65fdceead0"
    },
    {
        "author": "楊巨源",
        "paragraphs": [
            "一林堆錦映千燈，照眼牽情欲不勝。",
            "知倚晴明嬌自足，解將顏色醉相仍。",
            "好風輕引香煙入，甘露纔和粉豔凝。",
            "深處最憐鶯蹂踐，嬾時先被蝶侵凌。",
            "對持真境應無取，分付空門又未能。",
            "迎日似翻紅燒斷，臨流疑映綺霞層。",
            "幽含晚態憐丹桂，盛績春光識紫藤。",
            "每到花枝獨惆悵，山東惟有杜中丞。"
        ],
        "title": "和杜中丞西禪院看花",
        "id": "cb4fd2ed-c987-4317-af07-59ba076ea2a1"
    },
    {
        "author": "楊巨源",
        "paragraphs": [
            "三刀夢益州，一箭取遼城。",
            "伊陟無聞祖，韋賢不到孫。"
        ],
        "title": "句",
        "id": "39698dc7-0888-4fa9-9972-56430754c3f5"
    },
    {
        "author": "令狐楚",
        "paragraphs": [
            "一來江城守，七見江月圓。",
            "齒髮將六十，鄉關越三千。",
            "褰帷罕遊觀，閉閤多沉眠。",
            "新節還復至，故交盡相捐。",
            "何時羾閶闔，上訴高高天。"
        ],
        "title": "夏至日衡陽郡齋書懷",
        "id": "470907da-027c-466a-bf33-15db8d8377a1"
    },
    {
        "author": "令狐楚",
        "paragraphs": [
            "三五既不留，二八又還過。",
            "金蟾著未出，玉樹悲稍破。",
            "誰向西園遊，空歸北堂臥。",
            "佳期信難得，永夕無可奈。",
            "撫枕獨高歌，煩君爲予和。"
        ],
        "title": "八月十七日夜書懷",
        "id": "73f537b4-febf-4032-8737-e1be2e1f681f"
    },
    {
        "author": "令狐楚",
        "paragraphs": [
            "二九即重陽，天清野菊黃。",
            "近來逢此日，多是在他鄉。",
            "晚色霞千片，秋聲鴈一行。",
            "不能高處望，恐斷老人腸。"
        ],
        "title": "九日言懷",
        "id": "67f144e3-8928-46c7-b95f-168c6a2657c7"
    },
    {
        "author": "令狐楚",
        "paragraphs": [
            "仙吏秦峨別，新詩鄂渚來。",
            "才推今北斗，職賦舊三台。",
            "雕鏤心偏許，緘封手自開。",
            "何年相贈荅，却得到中臺。"
        ],
        "title": "和寄竇七中丞",
        "id": "3c33f395-b5aa-47d5-aff5-6480bce2df80"
    },
    {
        "author": "令狐楚",
        "paragraphs": [
            "清曉上高臺，秋風今日來。",
            "又添新節恨，猶抱故年哀。",
            "淚豈揮能盡，泉終閉不開。",
            "更傷春月過，私服示無縗。"
        ],
        "title": "立秋日悲懷",
        "id": "826794a6-84fd-43a1-af20-4375d0839e35"
    },
    {
        "author": "令狐楚",
        "paragraphs": [
            "晚歲俱爲郡，新秋各異鄉。",
            "燕鴻一聲呌，郢樹盡青蒼。",
            "山霞侵衣潤，江風捲簟涼。",
            "相思如漢水，日夜向潯陽。"
        ],
        "title": "秋懷寄錢侍郎",
        "id": "a0a6f0fe-e5dd-43f8-85ea-36d6f915f584"
    },
    {
        "author": "令狐楚",
        "paragraphs": [
            "平日本多恨，新秋偏易悲。",
            "燕詞如惜別，柳意已呈衰。",
            "事國終無補，還家未有期。",
            "心中舊氣味，苦校去年時。"
        ],
        "title": "立秋日",
        "id": "42ee9d0e-3e52-42f6-9776-4bafea4d2bf6"
    },
    {
        "author": "令狐楚",
        "paragraphs": [
            "宣州渾是上清宮，客有真人貌似童。",
            "紺髮垂纓光髧髧，細髯緣頷綠茸茸。",
            "壺中藥物梯霞訣，肘後方書縮地功。",
            "既許焚香爲弟子，願敎年紀共椿同。"
        ],
        "title": "贈毛仙翁",
        "id": "1124628e-1cfc-4f5a-86d7-be07cb307e73"
    },
    {
        "author": "令狐楚",
        "paragraphs": [
            "柳營無事詣蓮宮，步步猶疑是夢中。",
            "勞役徒爲萬夫長，閑遊曾與二人同。",
            "鳳鸞飛去仙巢在，龍象潛來講席空。",
            "松下花飛頻佇立，一心千里憶梁公。"
        ],
        "title": "遊義興寺寄上李逢吉相公",
        "id": "791da1d7-ca84-47fa-aa2a-fda1635a2f79"
    },
    {
        "author": "令狐楚",
        "paragraphs": [
            "不立晉祠三十年，白頭重到一淒然。",
            "泉聲自昔鏘寒玉，草色雖秋耀翠鈿。",
            "少壯同遊寧有數，尊榮再會便無緣。",
            "相思臨水下雙淚，寄入幷汾向洛川。"
        ],
        "title": "遊晉祠上李逢吉相公",
        "id": "bca74224-6f2d-4d98-8513-f79c95596188"
    },
    {
        "author": "令狐楚",
        "paragraphs": [
            "蓬萊仙監客曹郎，曾枉高車客大梁。",
            "見擁旌旄治軍旅，知親筆硯事文章。",
            "愁看柳色懸離恨，憶遞花枝助酒狂。",
            "洛下相逢肯相寄，南金璀錯玉淒涼。"
        ],
        "title": "節度宣武酬樂天夢得",
        "id": "435ff308-9160-4964-96ad-0eaa26fa8258"
    },
    {
        "author": "令狐楚",
        "paragraphs": [
            "謝公秋思渺天涯，蠟屐登高爲菊花。",
            "貴重近臣光綺席，笑憐從事落烏紗。",
            "萸房暗綻紅珠朵，茗碗寒供白露芽。",
            "詠碎龍山歸出號，馬奔流電妓奔車。"
        ],
        "title": "奉和嚴司空重陽日同崔常侍崔郎及諸公登龍山落帽臺佳宴",
        "id": "c38714c1-2218-4035-8026-d433f8b9d34f"
    },
    {
        "author": "令狐楚",
        "paragraphs": [
            "閑齋夜擊唾壺歌，試望夷門奈遠何。",
            "每聽塞笳離夢斷，時窺清鑑旅愁多。",
            "初驚宵漏丁丁促，已覺春風習習和。",
            "海內故人君最老，花開鞭馬更相過。"
        ],
        "title": "立春後言懷招汴州李匡衙推",
        "id": "4bd43eca-d6ea-45f6-9cda-7baa44bbe426"
    },
    {
        "author": "令狐楚",
        "paragraphs": [
            "麗藻飛來自相庭，五文相錯八音清。",
            "初瞻綺色連霞色，又聽金聲繼玉聲。",
            "才出山西文與武，歡從塞北弟兼兄。",
            "白頭老尹三川上，雙和陽春喜復驚。"
        ],
        "title": "奉和僕射相公酬忠武李相公見寄之作",
        "id": "5092435e-edbc-4702-8493-d938128db1ee"
    },
    {
        "author": "令狐楚",
        "paragraphs": [
            "齋居栽竹北窗邊，素壁新開映碧鮮。",
            "青藹近當行藥處，綠陰深到臥帷前。",
            "風驚曉葉如聞雨，月過春枝似帶煙。",
            "老子憶山心暫緩，退公閑坐對嬋娟。"
        ],
        "title": "郡齋左偏栽竹百餘竿炎涼已周青翠不改而爲墻垣所蔽有乖愛賞假日命去齋居之東墻由是俯臨軒階低映帷戶日夕相對頗有翛然之趣",
        "id": "cf912dac-30ed-4f16-a951-ddecd90387ed"
    },
    {
        "author": "令狐楚",
        "paragraphs": [
            "密雪紛初降，重城杳未開。",
            "雜花飛爛熳，連蝶舞徘徊。",
            "灑散千株葉，銷凝九陌埃。",
            "素華凝粉署，清氣繞霜臺。",
            "明覺侵窗積，寒知度塞來。",
            "謝家爭擬絮，越嶺悞驚梅。",
            "暗魄微茫照，嚴飆次第催。",
            "稍封黃竹亞，先集紫蘭摧。",
            "孫室臨書幌，梁園泛酒杯。",
            "靜懷瓊樹倚，醉憶玉山頹。",
            "翠陌飢烏噪，蒼雲遠鴈哀。",
            "此時方夜直，想望意悠哉。"
        ],
        "title": "省中直夜對雪寄李師素侍郎",
        "id": "4919ada6-5b90-4a82-9cec-81b67f64c524"
    },
    {
        "author": "令狐楚",
        "paragraphs": [
            "番直同遙夜，嚴扃限幾重。",
            "青編書白雀，黃紙降蒼龍。",
            "北極絲綸句，東垣翰墨蹤。",
            "尚垂玄露點，猶濕紫泥封。",
            "炫眼凝仙燭，馳心裊禁鍾。",
            "定應形夢寐，暫似接音容。",
            "玉樹春枝動，金樽臘釀醲。",
            "在朝君最舊，休澣許過從。"
        ],
        "title": "南宮夜直宿見李給事封題其所下制敕知奏直在東省因以詩寄",
        "id": "d5232b91-25fb-4ebf-ab67-e96902f4376a"
    },
    {
        "author": "令狐楚",
        "paragraphs": [
            "台室名曾繼，旌門節暫過。",
            "歡情老去少，苦事別離多。",
            "便爲開樽俎，應憐出網羅。",
            "百憂今已失，一醉孰知他。",
            "帝德千年日，君恩萬里波。",
            "許隨黃綺輩，閑唱紫芝歌。",
            "龍衮期重補，梅羹佇再和。",
            "嵩丘來攜手，君子意如何。"
        ],
        "title": "將赴洛下旅次漢南獻上相公二十兄言懷八韻",
        "id": "2e5a9fc9-3055-486a-8eb4-4c641670a93b"
    },
    {
        "author": "令狐楚",
        "paragraphs": [
            "郁郁復紛紛，青霄干呂雲。",
            "色令天下見，候向管中分。",
            "遠覆無人境，遙彰有德君。",
            "瑞容驚不散，冥感信稀聞。",
            "湛露羞依草，南風耻帶薰。",
            "恭惟漢武帝，餘烈尚氛氳。"
        ],
        "title": "青雲干呂",
        "id": "f03a6855-e60d-4b75-8881-e59ea03599a7"
    },
    {
        "author": "令狐楚",
        "paragraphs": [
            "海浪恬丹徼，邊塵靜異山。",
            "從今萬里外，不復鎖蕭關。"
        ],
        "title": "聖明樂",
        "id": "9656e10f-301d-40c1-86a9-54ce992f86cb"
    },
    {
        "author": "令狐楚",
        "paragraphs": [
            "戴勝飛晴野，凌澌下濁河。",
            "春風樓上望，誰見淚痕多。"
        ],
        "title": "春閨思",
        "id": "e320cbef-225b-4d78-a2e9-ac02e9a092aa"
    },
    {
        "author": "令狐楚",
        "paragraphs": [
            "楚塞金陵靖，巴山玉壘空。",
            "萬方無一事，端拱大明宮。"
        ],
        "title": "宮中樂五首 一",
        "id": "b7f0ad38-9713-4ae2-8697-c04a1429bbef"
    },
    {
        "author": "令狐楚",
        "paragraphs": [
            "雪霽長楊苑，冰開太液池。",
            "宮中行樂日，天下盛明時。"
        ],
        "title": "宮中樂五首 二",
        "id": "5b8245c6-adaa-49cf-a1ce-9037c01a4311"
    },
    {
        "author": "令狐楚",
        "paragraphs": [
            "柳色煙相似，梨花雪不如。",
            "春風真有意，一一麗皇居。"
        ],
        "title": "宮中樂五首 三",
        "id": "86676d89-8a49-49c5-a5e4-a72a260eb0be"
    },
    {
        "author": "令狐楚",
        "paragraphs": [
            "月上宮花靜，煙含苑樹深。",
            "銀臺門已閉，仙漏夜沉沉。"
        ],
        "title": "宮中樂五首 四",
        "id": "83e4c143-6765-4a3b-941a-20af4e623317"
    },
    {
        "author": "令狐楚",
        "paragraphs": [
            "九重青瑣闥，百尺碧雲樓。",
            "明月秋風起，珠簾上玉鉤。"
        ],
        "title": "宮中樂五首 五",
        "id": "9d78410c-e75c-4af5-8729-4a8ebe0891a7"
    },
    {
        "author": "令狐楚",
        "paragraphs": [
            "曉遊臨碧殿，日上望春亭。",
            "芳樹羅仙仗，晴山展翠屏。"
        ],
        "title": "春遊曲三首 一",
        "id": "1d221d17-e090-435c-9745-7299f5c27efa"
    },
    {
        "author": "令狐楚",
        "paragraphs": [
            "一夜好風吹，新花一萬枝。",
            "風前調玉管，花下簇金羈。"
        ],
        "title": "春遊曲三首 二",
        "id": "21ed4fe8-65f1-4c6c-b812-749768b549af"
    },
    {
        "author": "令狐楚",
        "paragraphs": [
            "閶闔春風起，蓬萊雪水消。",
            "相將折楊柳，爭取最長條。"
        ],
        "title": "春遊曲三首 三",
        "id": "fdd140eb-32ee-4ae9-b073-5ee77ef21123"
    },
    {
        "author": "令狐楚",
        "paragraphs": [
            "楊柳黃金穗，梧桐碧玉枝。",
            "春來消息斷，早晚是歸期。"
        ],
        "title": "遠別離二首 一",
        "id": "1d7d1b5d-eb29-43d5-b118-4f67e94b5fac"
    },
    {
        "author": "令狐楚",
        "paragraphs": [
            "玳織鴛鴦履，金裝翡翠篸。",
            "畏人相問著，不擬到城南。"
        ],
        "title": "遠別離二首 二",
        "id": "e7a8d208-1c29-42c8-9702-3409395028be"
    },
    {
        "author": "令狐楚",
        "paragraphs": [
            "君行登隴上，妾夢在閨中。",
            "玉筯千行落，銀牀一半空。"
        ],
        "title": "閨人贈遠二首 一",
        "id": "f9902f83-33d4-426e-abe1-7599b7213602"
    },
    {
        "author": "令狐楚",
        "paragraphs": [
            "綺席春眠覺，紗窗曉望迷。",
            "朦朧殘夢裏，猶自在遼西。"
        ],
        "title": "閨人贈遠二首 二",
        "id": "8d7c97b7-554f-41c8-8bda-4905568bff87"
    },
    {
        "author": "令狐楚",
        "paragraphs": [
            "荒雞隔水啼，汗馬逐風嘶。",
            "終日隨征斾，何時罷鼓鼙。"
        ],
        "title": "從軍詞五首 一",
        "id": "61881aae-99b0-421a-9e40-461b5577bdd0"
    },
    {
        "author": "令狐楚",
        "paragraphs": [
            "孤心眠夜雪，滿眼是秋沙。",
            "萬里猶防塞，三年不見家。"
        ],
        "title": "從軍詞五首 二",
        "id": "4ac3a05c-e82c-4618-ba14-baa5e81fb52a"
    },
    {
        "author": "令狐楚",
        "paragraphs": [
            "却望冰河闊，前登雪嶺高。",
            "征人幾多在，又擬戰臨洮。"
        ],
        "title": "從軍詞五首 三",
        "id": "d18e1018-c4c2-43e6-9d84-59d72479ba32"
    },
    {
        "author": "令狐楚",
        "paragraphs": [
            "胡風千里驚，漢月五更明。",
            "縱有還家夢，猶聞出塞聲。"
        ],
        "title": "從軍詞五首 四",
        "id": "5d27bc90-4397-414b-838b-351dae2db9e0"
    },
    {
        "author": "令狐楚",
        "paragraphs": [
            "暮雪連青海，陰霞覆白山。",
            "可憐班定遠，生入玉門關。"
        ],
        "title": "從軍詞五首 五",
        "id": "5957c111-ca5d-4fd9-bb2a-2bbeb2c999ec"
    },
    {
        "author": "令狐楚",
        "paragraphs": [
            "小苑鶯歌歇，長門蝶舞多。",
            "眼看春又去，翠輦不經過。"
        ],
        "title": "思君恩",
        "id": "7f035b62-bdd6-43fd-a6bf-0ddd1152974d"
    },
    {
        "author": "令狐楚",
        "paragraphs": [
            "錦車天外去，毳幕雪中開。",
            "魏闕蒼龍遠，蕭關赤鴈哀。"
        ],
        "title": "王昭君",
        "id": "fcb5eda2-fc75-45ba-9688-78a84da4765c"
    },
    {
        "author": "令狐楚",
        "paragraphs": [
            "君今侍紫垣，我已墮青天。",
            "委廢從茲日，旋歸在幾年。",
            "心爲西靡樹，眼是北流泉。",
            "更過長沙去，江風滿驛船。"
        ],
        "title": "發潭州寄李寧常侍",
        "id": "06dc389e-07c6-4cb8-b989-01f814d70569"
    },
    {
        "author": "令狐楚",
        "paragraphs": [
            "一覽斷金集，載悲埋玉人。",
            "牙弦千古絕，珠淚萬行新。"
        ],
        "title": "李相薨後題斷金集",
        "id": "71241dbb-d128-4c4f-ad76-6ab8d2a25659"
    },
    {
        "author": "令狐楚",
        "paragraphs": [
            "少小邊州慣放狂，驏騎蕃馬射黃羊。",
            "如今年老無筋力，猶倚營門數鴈行。"
        ],
        "title": "年少行四首 一",
        "id": "dc298162-a2f5-4294-83ac-d9d4802324ed"
    },
    {
        "author": "令狐楚",
        "paragraphs": [
            "家本清河住五城，須憑弓箭得功名。",
            "等閑飛鞚秋原上，獨向寒雲試射聲。"
        ],
        "title": "年少行四首 二",
        "id": "3d99244c-884a-4fdb-8e5e-1f28f4916dd3"
    },
    {
        "author": "令狐楚",
        "paragraphs": [
            "弓背霞明劒照霜，秋風走馬出咸陽。",
            "未收天子河湟地，不擬回頭望故鄉。"
        ],
        "tags": [
            "爱国",
            "出征",
            "壮志"
        ],
        "title": "年少行四首 三",
        "id": "63ff323f-75cb-4c3b-9b10-7a6581ef3f6f"
    },
    {
        "author": "令狐楚",
        "paragraphs": [
            "霜滿中庭月滿樓，金樽玉柱對清秋。",
            "當年稱意須行樂，不到天明不肯休。"
        ],
        "title": "年少行四首 四",
        "id": "1186edbd-673b-4513-8940-d72170efa4d3"
    },
    {
        "author": "令狐楚",
        "paragraphs": [
            "雪滿衣裳冰滿鬚，曉隨飛將伐單于。",
            "平生意氣今何在，把得家書淚似珠。"
        ],
        "title": "塞下曲二首 一",
        "id": "10d6554f-1643-4b92-9755-710cfa425a3d"
    },
    {
        "author": "令狐楚",
        "paragraphs": [
            "邊草蕭條塞鴈飛，征人南望淚沾衣。",
            "黃塵滿面長須戰，白髮生頭未得歸。"
        ],
        "title": "塞下曲二首 二",
        "id": "07a5b7af-0096-4a0c-ba4f-a4f972e9e365"
    },
    {
        "author": "令狐楚",
        "paragraphs": [
            "高樓曉見一花開，便覺春光四面來。",
            "暖日晴雲知次第，東風不用更相催。"
        ],
        "title": "遊春詞",
        "id": "d65a0f84-3f75-4d4e-bb8b-1a275c1cf586"
    },
    {
        "author": "令狐楚",
        "paragraphs": [
            "雲霞五采浮天闕，梅柳千般夾御溝。",
            "不上黃花南北望，豈知春色滿神州。"
        ],
        "title": "漢苑行",
        "id": "cff4c658-ee2e-42d6-9d1e-4a336e80047d"
    },
    {
        "author": "令狐楚",
        "paragraphs": [
            "偶來人世值中元，不獻玄都永日閑。",
            "寂寂焚香在仙觀，知師遙禮玉京山。"
        ],
        "title": "中元日贈張尊師",
        "id": "853bcd83-f155-4a45-ad4f-491ba6cd0eaa"
    },
    {
        "author": "令狐楚",
        "paragraphs": [
            "十年不見小庭花，紫萼臨開又別家。",
            "上馬出門回首望，何時更得到京華。"
        ],
        "title": "赴東都別牡丹",
        "id": "057539ad-9727-429a-8be1-f292f65e6fd6"
    },
    {
        "author": "令狐楚",
        "paragraphs": [
            "一別三年在上京，仙垣終日選羣英。",
            "除書每下皆先看，唯有劉郎無姓名。"
        ],
        "title": "寄禮部劉郎中",
        "id": "d445f406-1dc3-4fb6-a450-9de1e5cf5c36"
    },
    {
        "author": "令狐楚",
        "paragraphs": [
            "年年不見帝鄉春，白日尋思夜夢頻。",
            "上酒忽聞吹此曲，坐中惆悵更何人。"
        ],
        "title": "坐中聞思帝鄉有感",
        "id": "f18c052e-4df5-4c24-ae21-eac858b65ed8"
    },
    {
        "author": "令狐楚",
        "paragraphs": [
            "花滿中庭酒滿樽，平明獨坐到黃昏。",
            "春來詩思偏何處，飛過函關入鼎門。"
        ],
        "title": "春思寄夢得樂天",
        "id": "a83b0b1a-e2d2-4c3a-be9d-f63eff04d1ad"
    },
    {
        "author": "令狐楚",
        "paragraphs": [
            "五鳳樓西花一園，低枝小樹盡芳繁。",
            "洛陽才子何曾愛，下馬貪趨廣運門。"
        ],
        "title": "皇城中花園譏劉白賞春不及",
        "id": "cd9b3b55-83f4-4931-9520-5c78ba2dc073"
    },
    {
        "author": "令狐楚",
        "paragraphs": [
            "誰把相思號比河，塞垣車馬往來多。",
            "只應自古征人淚，灑向空洲作碧波。"
        ],
        "title": "相思河",
        "id": "c9ff6835-1024-4b44-bbbd-e89cb8913ffa"
    },
    {
        "author": "令狐楚",
        "paragraphs": [
            "三月唯殘一日春，玉山傾倒白鷗馴。",
            "不辭便學山公醉，花下無人作主人。"
        ],
        "title": "三月晦日會李員外座中頻以老大不醉見譏因有此贈",
        "id": "9ccdcda9-4793-4bc5-863b-00c69dc7d692"
    },
    {
        "author": "令狐楚",
        "paragraphs": [
            "山，聳峻，回環。",
            "滄海上，白雲間。",
            "商老深尋，謝公遠攀。",
            "古巖泉滴滴，幽谷鳥關關。",
            "樹島西連隴塞，猨聲南徹荆蠻。",
            "世人只向簪裾老，芳草空餘麋鹿閑。"
        ],
        "tags": [
            "写山",
            "山",
            "描写山"
        ],
        "title": "賦山",
        "id": "5ac3e55f-2010-415a-b261-59355c6e4756"
    },
    {
        "author": "令狐楚",
        "paragraphs": [
            "何日居三署，終年尾百僚。",
            "移石幾迴敲廢印，開箱何處送新圖。",
            "唯應四仲祭，使者暫悲嗟。",
            "偶逢蒲家郎，乃是葛仙客。",
            "行常乘青竹，飢即煮白石。",
            "腰間嫌大組，心內保尺宅。",
            "我願從之遊，深卜鍊上液。"
        ],
        "title": "句",
        "id": "8d00f416-f540-421b-95b2-0cdb5fe21daa"
    },
    {
        "author": "裴度",
        "paragraphs": [
            "重輪始發祥，齒胄方興學。",
            "冥然升紫府，鏗爾薦清樂。",
            "奠斝致馨香，在庭紛羽籥。",
            "禮成神既醉，髣髴緱山鶴。"
        ],
        "title": "享惠昭太子廟樂章",
        "id": "d3994414-ab96-48c8-ad91-dc2755cd96e5"
    },
    {
        "author": "裴度",
        "paragraphs": [
            "登樓逃盛夏，萬象正埃塵。",
            "對面雷嗔樹，當街雨趁人。",
            "簷疎蛛網重，地溼燕泥新。",
            "吟罷清風起，荷香滿四鄰。"
        ],
        "title": "夏日對雨",
        "id": "5dcc7d56-6cb5-40fe-8261-18b2923542bb"
    },
    {
        "author": "裴度",
        "paragraphs": [
            "聞君有雙鶴，羈旅洛城東。",
            "未放歸仙去，何如乞老翁。",
            "且將臨野水，莫閉在樊籠。",
            "好是長鳴處，西園白露中。"
        ],
        "title": "白二十二侍郎有雙鶴留在洛下予西園多野水長松可以栖息遂以詩請之",
        "id": "fc08e47a-6fac-4073-b5e0-1f035dee25d0"
    },
    {
        "author": "裴度",
        "paragraphs": [
            "出佐青油幕，來吟白雪篇。",
            "須爲九臯鶴，莫上五湖船。",
            "故態君應在，新詩我亦便。",
            "元侯看再入，好被暫流連。"
        ],
        "title": "竇七中丞見示初至夏口獻元戎詩輒戲和之",
        "id": "e3027811-f99a-444a-b8dd-378cd05be12f"
    },
    {
        "author": "裴度",
        "paragraphs": [
            "滿城馳逐皆求馬，古寺閑行獨與君。",
            "代步本慙非逸足，緣情何幸枉高文。",
            "若逢佳麗從將換，莫共駑駘角出羣。",
            "飛控著鞭能顧我，當時王粲亦從軍。"
        ],
        "title": "酬張秘書因寄馬贈詩",
        "id": "dc10fb4f-5e6c-4ab4-82ee-904929155fbf"
    },
    {
        "author": "裴度",
        "paragraphs": [
            "遍尋真蹟躡莓苔，世事全拋不忍回。",
            "上界不知何處去，西天移向此間來。",
            "巖前芍藥師親種，嶺上青松佛手栽。",
            "更有一般人不見，白蓮花向半天開。"
        ],
        "title": "真慧寺",
        "id": "82fd4dc3-e911-4f44-aaba-0124c39d363b"
    },
    {
        "author": "裴度",
        "paragraphs": [
            "有意效承平，無功荅聖明。",
            "灰心緣忍事，霜鬢爲論兵。",
            "道直身還在，恩深命轉輕。",
            "鹽梅非擬議，葵藿是平生。",
            "白日長懸照，蒼蠅謾發聲。",
            "高陽舊田里，終使謝歸耕。"
        ],
        "title": "中書即事",
        "id": "c483097d-225a-4508-b8f2-2d0a055e9d2d"
    },
    {
        "author": "裴度",
        "paragraphs": [
            "陽和行慶賜，尺度及羣公。",
            "荷寵承佳節，傾心立大中。",
            "短長思合製，遠近貴攸同。",
            "共仰財成德，將酬分寸功。",
            "作程施有政，垂範播無窮。",
            "願續南山壽，千春奉聖躬。"
        ],
        "title": "中和節詔賜公卿尺",
        "id": "561556a9-9bd2-450a-9d38-622e35baa029"
    },
    {
        "author": "裴度",
        "paragraphs": [
            "陰律隨寒改，陽和應節生。",
            "祥雲觀魏闕，瑞氣映秦城。",
            "驗炭論時政，書雲受歲盈。",
            "晷移長日至，霧斂遠霄清。",
            "景暖仙梅動，風柔御柳傾。",
            "那堪封得意，空對物華情。"
        ],
        "title": "至日登樂遊園",
        "id": "0f4d92f2-7130-41c1-a5f9-dcb72c9c42ad"
    },
    {
        "author": "裴度",
        "paragraphs": [
            "翼亮登三命，謨猷本一心。",
            "致齋移秘府，祗事見沖襟。",
            "皓月當延閣，祥風自禁林。",
            "相庭方積玉，王度已如金。",
            "運偶唐虞盛，情同丙魏深。",
            "幽蘭與白雪，何處寄庸音。"
        ],
        "title": "奉酬中書相公至日圓丘攝事合於中書後閣宿齋移止於集賢院敘懷見寄之作",
        "id": "3f7c03e7-3e18-4e74-ba29-7d1dd2ab1963"
    },
    {
        "author": "裴度",
        "paragraphs": [
            "危事經非一，浮榮得是空。",
            "白頭官舍裏，今日又春風。"
        ],
        "title": "太原題廳壁",
        "id": "9cee4958-7cfa-47af-b997-474f07026a79"
    },
    {
        "author": "裴度",
        "paragraphs": [
            "門徑俯清溪，茅簷古木齊。",
            "紅塵飄不到，時有水禽[啼]。"
        ],
        "title": "溪居",
        "id": "2758358b-0b09-4d28-a760-c7bad0e24604"
    },
    {
        "author": "裴度",
        "paragraphs": [
            "病來佳興少，老去舊遊稀。",
            "笑語縱橫作，盃觴絡繹飛。"
        ],
        "title": "喜遇劉二十八",
        "id": "9cf58d4c-891c-428a-aded-f7a152f484c4"
    },
    {
        "author": "裴度",
        "paragraphs": [
            "不歸丹掖去，銅竹漫云云。",
            "惟喜因過我，須知未賀君。"
        ],
        "title": "送劉",
        "id": "bcd50811-3a5f-4243-b5c6-76142813cf1f"
    },
    {
        "author": "裴度",
        "paragraphs": [
            "頃來多謔浪，此夕任喧紛。",
            "故態猶應在，行期未要聞。"
        ],
        "title": "再送",
        "id": "0738c2d1-fb75-4b8b-855e-55a75fa55f79"
    },
    {
        "author": "裴度",
        "paragraphs": [
            "飽食緩行新睡覺，一甌新茗侍兒煎。",
            "脫巾斜倚繩牀坐，風送水聲來耳邊。"
        ],
        "title": "涼風亭睡覺",
        "id": "cfd56ceb-779a-4207-b29b-252041b08edb"
    },
    {
        "author": "裴度",
        "paragraphs": [
            "憶昨雨多泥又深，猶能攜妓遠過尋。",
            "滿空亂雪花相似，何事居然無賞心。"
        ],
        "title": "雪中訝諸公不相訪",
        "id": "0e3a9d6c-5437-4b81-93f6-ccb33c11bdbd"
    },
    {
        "author": "裴度",
        "paragraphs": [
            "閑餘何處覺身輕，暫脫朝衣傍水行。",
            "鷗鳥亦知人意靜，故來相近不相驚。"
        ],
        "title": "傍水閑行",
        "id": "9fbd455e-35f0-4785-9671-9b31bdd3db9d"
    },
    {
        "author": "裴度",
        "paragraphs": [
            "兩人同日事征西，今日君先奉紫泥。",
            "待平賊壘報天子，莫指仙山示武夫。",
            "野人不識中書令，喚作陶家與謝家。",
            "君若有心求逸足，我還留意在名姝。"
        ],
        "title": "句",
        "id": "e95c7ae1-b846-4b76-b889-3b8ab60bfa15"
    },
    {
        "author": "韓愈",
        "paragraphs": [
            "皇帝即阼，物無違拒。",
            "曰暘而暘，曰雨而雨。",
            "維是元年，有盜在夏。",
            "欲覆其州，以踵近武。",
            "皇帝曰嘻，豈不在我。",
            "負鄙爲艱，縱則不可。",
            "出師征之，其衆十旅。",
            "軍其城下，告以福禍。",
            "腹敗枝披，不敢保聚。",
            "擲首陴外，降旛夜豎。",
            "疆外之險，莫過蜀土。",
            "韋臯去鎮，劉闢守後。",
            "血人於牙，不肯吐口。",
            "開庫啗士，曰隨所取。",
            "汝張汝弓，汝鼓汝鼓。",
            "汝爲表書，求我帥汝。",
            "事始上聞，在列咸怒。",
            "皇帝曰然，嗟遠士女。",
            "苟附而安，則且付與。",
            "讀命於庭，出節少府。",
            "朝發京師，夕至其部。",
            "闢喜謂黨，汝振而伍。",
            "蜀可全有，此不當受。",
            "萬牛臠炙，萬甕行酒。",
            "以錦纏股，以紅帕首。",
            "有恇其兇，有餌其誘。",
            "其出穰穰，隊以萬數。",
            "遂劫東川，遂據城阻。",
            "皇帝曰嗟，其又可許。",
            "爰命崇文，分卒禁禦。",
            "有安其驅，無暴我野。",
            "日行三十，徐壁其右。",
            "闢黨聚謀，鹿頭是守。",
            "崇文奉詔，進退規矩。",
            "戰不貪殺，擒不濫數。",
            "四方節度，整兵頓馬。",
            "上章請討，俟命起坐。",
            "皇帝曰嘻，無汝煩苦。",
            "荆幷洎梁，在國門戶。",
            "出師三千，各選爾醜。",
            "四軍齊作，殷其如阜。",
            "或拔其角，或脫其距。",
            "長驅洋洋，無有齟齬。",
            "八月壬午，闢棄城走。",
            "載妻與妾，包裹稚乳。",
            "是日崇文，入處其宇。",
            "分散逐捕，搜原剔藪。",
            "闢窮見窘，無地自處。",
            "俯視大江，不見洲渚。",
            "遂自顛倒，若杵投臼。",
            "取之江中，枷脰械手。",
            "婦女纍纍，啼哭拜叩。",
            "來獻闕下，以告廟社。",
            "周示城市，咸使觀覩。",
            "解脫攣索，夾以砧斧。",
            "婉婉弱子，赤立傴僂。",
            "牽頭曳足，先斷腰膂。",
            "次及其徒，體骸撐拄。",
            "末乃取闢，駭汗如寫。",
            "揮刀紛紜，爭刌膾脯。",
            "優賞將吏，扶珪綴組。",
            "帛堆其家，粟塞其庾。",
            "哀憐陣沒，廩給孤寡。",
            "贈官封墓，周帀宏溥。",
            "經戰伐地，寬免租簿。",
            "施令酬功，急疾如火。",
            "天地中間，莫不順序。",
            "幽恒青魏，東盡海浦。",
            "南至徐蔡，區外雜虜。",
            "怛威赧德，踧踖蹈舞。",
            "掉棄兵革，私習簋簠。",
            "來請來覲，十百其耦。",
            "皇帝曰吁，伯父叔舅。",
            "各安爾位，訓厥甿畮。",
            "正月元日，初見宗祖。",
            "躬執百禮，登降拜俯。",
            "薦於新宮，視瞻梁梠。",
            "慼見容色，淚落入俎。",
            "侍祠之臣，助我惻楚。",
            "乃以上辛，於郊用牡。",
            "除於國南，鱗筍毛簴。",
            "廬幕周施，開揭磊砢。",
            "獸盾騰挐，圓壇帖妥。",
            "天兵四羅，旂常婀娜。",
            "駕龍十二，魚魚雅雅。",
            "宵昇於丘，奠璧獻斝。",
            "衆樂驚作，轟豗融冶。",
            "紫焰噓呵，高靈下墮。",
            "羣星從坐，錯落侈哆。",
            "日君月妃，煥赫婐㛂。",
            "瀆鬼濛鴻，嶽祗嶪峩。",
            "飫沃羶薌，產祥降嘏。",
            "鳳皇應奏，舒翼自拊。",
            "赤麟黃龍，逶陀結糾。",
            "卿士庶人，黃童白叟。",
            "踴躍歡呀，失喜噎歐。",
            "乾清坤夷，境落褰舉。",
            "帝車回來，日正當午。",
            "幸丹鳳門，大赦天下。",
            "滌濯剗磢，磨滅瑕垢。",
            "續功臣嗣，拔賢任耉。",
            "孩養無告，仁滂施厚。",
            "皇帝神聖，通達今古。",
            "聽聰視明，一似堯禹。",
            "生知法式，動得理所。",
            "天錫皇帝，爲天下主。",
            "幷包畜養，無異細鉅。",
            "億載萬年，敢有違者。",
            "皇帝儉勤，盥濯陶瓦。",
            "斥遣浮華，好此綈紵。",
            "勅戒四方，侈則有咎。",
            "天錫皇帝，多麥與黍。",
            "無召水旱，耗於雀鼠。",
            "億載萬年，有富無窶。",
            "皇帝正直，別白善否。",
            "擅命而狂，既翦既去。",
            "盡逐羣姦，靡有遺侶。",
            "天錫皇帝，厖臣碩輔。",
            "博問遐觀，以置左右。",
            "億載萬年，無敢余侮。",
            "皇帝大孝，慈祥悌友。",
            "怡怡愉愉，奉太皇后。",
            "浹於族親，濡及九有。",
            "天錫皇帝，與天齊壽。",
            "登茲太平，無怠永久。",
            "億載萬年，爲父爲母。",
            "博士臣愈，職是訓詁。",
            "作爲歌詩，以配吉甫。"
        ],
        "title": "元和聖德詩",
        "id": "0fe7cee2-1f29-42af-84f5-c464844e1e0c"
    },
    {
        "author": "韓愈",
        "paragraphs": [
            "秋之水兮，其色幽幽。",
            "我將濟兮，不得其由。",
            "涉其淺兮，石齧我足。",
            "乘其深兮，龍入我舟。",
            "我濟而悔兮，將安歸尤。",
            "歸兮歸兮，無與石鬬兮，無應龍求。"
        ],
        "title": "琴操十首",
        "id": "654b2cd5-a026-4e0c-94a1-4353e22f66fe"
    },
    {
        "author": "韓愈",
        "paragraphs": [
            "蘭之猗猗，揚揚其香。",
            "不採而佩，於蘭何傷。",
            "今天之旋，其曷爲然。",
            "我行四方，以日以年。",
            "雪霜貿貿，薺麥之茂。",
            "子如不傷，我不爾覯。",
            "薺麥之茂，薺麥之有。",
            "君子之傷，君子之守。"
        ],
        "title": "琴操十首",
        "id": "b575e455-6047-48b7-9324-944c351954d9"
    },
    {
        "author": "韓愈",
        "paragraphs": [
            "龜之氛兮，不能雲雨。",
            "龜之枿兮，不中梁柱。",
            "龜之大兮，祗以奄魯。",
            "知將隳兮，哀莫余伍。",
            "周公有鬼兮，嗟余歸輔。"
        ],
        "title": "琴操十首",
        "id": "a346c963-e9c5-4eb9-a051-ce9713bd5aac"
    },
    {
        "author": "韓愈",
        "paragraphs": [
            "雨之施物以孳，我何意於彼爲。",
            "自周之先，其艱其勤。",
            "以有疆宇，私我後人。",
            "我祖在上，四方在下。",
            "厥臨孔威，敢戲以侮。",
            "孰荒於門，孰治於田。",
            "四海既均，越裳是臣。"
        ],
        "title": "琴操十首",
        "id": "d21c567b-1289-4d1d-9587-62086220f8e1"
    },
    {
        "author": "韓愈",
        "paragraphs": [
            "目窈窈兮，其凝其盲。",
            "耳肅肅兮，聽不聞聲。",
            "朝不日出兮，夜不見月與星。",
            "有知無知兮，爲死爲生。",
            "嗚呼！臣罪當誅兮，天王聖明。"
        ],
        "title": "琴操十首",
        "id": "82c329e7-e0e2-44ab-b767-b522a9eef1b3"
    },
    {
        "author": "韓愈",
        "paragraphs": [
            "我家於豳，自我先公。",
            "伊我承序，敢有不同。",
            "今狄之人，將土我疆。",
            "民爲我戰，誰使死傷。",
            "彼岐有岨，我往獨處。",
            "爾莫余追，無思我悲。"
        ],
        "title": "琴操十首",
        "id": "b1cd230f-4948-445a-af00-52b2b8553815"
    },
    {
        "author": "韓愈",
        "paragraphs": [
            "父兮兒寒，母兮兒飢。",
            "兒罪當笞，逐兒何爲。",
            "兒在中野，以宿以處。",
            "四無人聲，誰與兒語。",
            "兒寒何衣，兒飢何食。",
            "兒行於野，履霜以足。",
            "母生衆兒，有母憐之。",
            "獨無母憐，兒寧不悲。"
        ],
        "title": "琴操十首",
        "id": "b8891be4-edc5-48ef-9720-42d2f9cc9557"
    },
    {
        "author": "韓愈",
        "paragraphs": [
            "雉之飛，於朝日。",
            "羣雌孤雄，意氣橫出。",
            "當東而西，當啄而飛。",
            "隨飛隨啄，羣雌粥粥。",
            "嗟我雖人，曾不如彼雉雞。",
            "生身七十年，無一妾與妃。"
        ],
        "title": "琴操十首",
        "id": "c04667c7-3b68-477e-9fd6-a4119e40fcca"
    },
    {
        "author": "韓愈",
        "paragraphs": [
            "雄鵠銜枝來，雌鵠啄泥歸。",
            "巢成不生子，大義當乖離。",
            "江漢水之大，鵠身鳥之微。",
            "更無相逢日，且可繞樹相隨飛。"
        ],
        "title": "琴操十首",
        "id": "0c6e4aa0-b89a-47ba-9b1e-df99778e0de5"
    },
    {
        "author": "韓愈",
        "paragraphs": [
            "有獸維貍兮，我夢得之。",
            "其身孔明兮，而頭不知。",
            "吉凶何爲兮，覺坐而思。",
            "巫咸上天兮，識者其誰。"
        ],
        "title": "琴操十首",
        "id": "41df718e-bcaf-4cef-8b2d-3ea668ddac93"
    },
    {
        "author": "韓愈",
        "paragraphs": [
            "吾聞京城南，茲惟羣山囿。",
            "東西兩際海，巨細難悉究。",
            "山經及地志，茫昧非受授。",
            "團辭試提挈，挂一念萬漏。",
            "欲休諒不能，粗敘所經覯。",
            "嘗昇崇丘望，戢戢見相湊。",
            "晴明出稜角，縷脈碎分繡。",
            "蒸嵐相澒洞，表裏忽通透。",
            "無風自飄簸，融液煦柔茂。",
            "橫雲時平凝，點點露數岫。",
            "天空浮修眉，濃綠畫新就。",
            "孤撐有巉絕，海浴褰鵬噣。",
            "春陽潛沮洳，濯濯吐深秀。",
            "巖巒雖嵂崒，軟弱類含酎。",
            "夏炎百木盛，蔭鬱增埋覆。",
            "神靈日歊歔，雲氣爭結構。",
            "秋霜喜刻轢，磔卓立癯瘦。",
            "參差相疊重，剛耿陵宇宙。",
            "冬行雖幽墨，冰雪工琢鏤。",
            "新曦照危峨，億丈恒高袤。",
            "明昏無停態，頃刻異狀候。",
            "西南雄太白，突起莫間簉。",
            "藩都配德運，分宅占丁戊。",
            "逍遙越坤位，詆訐陷乾竇。",
            "空虛寒兢兢，風氣較搜漱。",
            "朱維方燒日，陰霰縱騰糅。",
            "昆明大池北，去覿偶晴晝。",
            "緜聯窮俯視，倒側困清漚。",
            "微瀾動水面，踴躍躁猱狖。",
            "驚呼惜破碎，仰喜呀不仆。",
            "前尋徑杜墅，岔蔽畢原陋。",
            "崎嶇上軒昂，始得觀覽富。",
            "行行將遂窮，嶺陸煩互走。",
            "勃然思坼裂，擁掩難恕宥。",
            "巨靈與夸蛾，遠賈期必售。",
            "還疑造物意，固護蓄精祐。",
            "力雖能排斡，雷電怯呵詬。",
            "攀緣脫手足，蹭蹬抵積甃。",
            "茫如試矯首，堛塞生怐愗。",
            "威容喪蕭爽，近新迷遠舊。",
            "拘官計日月，欲進不可又。",
            "因緣窺其湫，凝湛閟陰嘼。",
            "魚蝦可俯掇，神物安敢寇。",
            "林柯有脫葉，欲墮鳥驚救。",
            "爭銜彎環飛，投棄急哺鷇。",
            "旋歸道回睨，達枿壯復奏。",
            "吁嗟信奇怪，峙質能化貿。",
            "前年遭譴謫，探歷得邂逅。",
            "初從藍田入，顧盻勞頸脰。",
            "時天晦大雪，淚目苦矇瞀。",
            "峻塗拖長冰，直上若懸溜。",
            "褰衣步推馬，顛蹶退且復。",
            "蒼黃忘遐睎，所矚纔左右。",
            "杉篁咤蒲蘇，杲耀攢介胄。",
            "專心憶平道，脫險逾避臭。",
            "昨來逢清霽，宿願忻始副。",
            "崢嶸躋冢頂，倏閃雜鼯鼬。",
            "前低劃開闊，爛漫堆衆皺。",
            "或連若相從，或蹙若相鬬。",
            "或妥若弭伏，或竦若驚雊。",
            "或散若瓦解，或赴若輻湊。",
            "或翩若船遊，或決若馬驟。",
            "或背若相惡，或向若相佑。",
            "或亂若抽筍，或嵲若注灸。",
            "或錯若繪畫，或繚若篆籀。",
            "或羅若星離，或蓊若雲逗。",
            "或浮若波濤，或碎若鋤耨。",
            "或如賁育倫，賭勝勇前購。",
            "先強勢已出，後鈍嗔䛠譳。",
            "或如帝王尊，叢集朝賤幼。",
            "雖親不褻狎，雖遠不悖謬。",
            "或如臨食案，肴核紛飣餖。",
            "又如遊九原，墳墓包槨柩。",
            "或纍若盆甖，或揭若㽅豆。",
            "或覆若曝鼈，或頹若寢獸。",
            "或蜿若藏龍，或翼若搏鷲。",
            "或齊若友朋，或隨若先後。",
            "或迸若流落，或顧若宿留。",
            "或戾若仇讐，或密若婚媾。",
            "或儼若峩冠，或翻若舞袖。",
            "或屹若戰陣，或圍若蒐狩。",
            "或靡然東注，或偃然北首。",
            "或如火熺焰，或若氣饙餾。",
            "或行而不輟，或遺而不收。",
            "或斜而不倚，或弛而不彀。",
            "或赤若禿鬝，或燻若柴槱。",
            "或如龜拆兆，或若卦分繇。",
            "或前橫若剝，或後斷若姤。",
            "延延離又屬，夬夬叛還遘。",
            "喁喁魚闖萍，落落月經宿。",
            "誾誾樹牆垣，巘巘駕庫廄。",
            "參參削劍戟，煥煥銜瑩琇。",
            "敷敷花披萼，闟闟屋摧霤。",
            "悠悠舒而安，兀兀狂以狃。",
            "超超出猶奔，蠢蠢駭不懋。",
            "大哉立天地，經紀肖營腠。",
            "厥初孰開張，僶俯誰勸侑。",
            "創茲樸而巧，戮力忍勞疚。",
            "得非施斧斤，無乃假詛咒。",
            "鴻荒竟無傳，功大莫酬僦。",
            "嘗聞於祠官，芬苾降歆嗅。",
            "斐然作歌詩，惟用贊報酭。"
        ],
        "tags": [
            "写山",
            "描写山"
        ],
        "title": "南山詩",
        "id": "e6a2da11-7374-4d2c-abce-6029793c24e5"
    },
    {
        "author": "韓愈",
        "paragraphs": [
            "果州南充縣，寒女謝自然。",
            "童騃無所識，但聞有神僊。",
            "輕生學其術，乃在金泉山。",
            "繁華榮慕絕，父母慈愛捐。",
            "凝心感魑魅，慌惚難具言。",
            "一朝坐空室，雲霧生其間。",
            "如聆笙竽韻，來自冥冥天。",
            "白日變幽晦，蕭蕭風景寒。",
            "簷楹蹔明滅，五色光屬聯。",
            "觀者徒傾駭，躑躅詎敢前。",
            "須臾自輕舉，飄若風中煙。",
            "茫茫八紘大，影響無由緣。",
            "里胥上其事，郡守驚且歎。",
            "驅車領官吏，甿俗爭相先。",
            "入門無所見，冠履同蛻蟬。",
            "皆云神僊事，灼灼信可傳。",
            "余聞古夏后，象物知神姦。",
            "山林民可入，魍魎莫逢旃。",
            "逶迤不復振，後世恣欺謾。",
            "幽明紛雜亂，人鬼更相殘。",
            "秦皇雖篤好，漢武洪其源。",
            "自從二主來，此禍竟連連。",
            "木石生怪變，狐貍騁妖患。",
            "莫能盡性命，安得更長延。",
            "人生處萬類，知識最爲賢。",
            "奈何不自信，反欲從物遷。",
            "往者不可悔，孤魂抱深冤。",
            "來者猶可誡，余言豈空文。",
            "人生有常理，男女各有倫。",
            "寒衣及飢食，在紡績耕耘。",
            "下以保子孫，上以奉君親。",
            "苟異於此道，皆爲棄其身。",
            "噫乎彼寒女，永託異物羣。",
            "感傷遂成詩，昧者宜書紳。"
        ],
        "title": "謝自然詩",
        "id": "0ba5fed4-43d1-4d38-a68e-a791b68c2a9e"
    },
    {
        "author": "韓愈",
        "paragraphs": [
            "窗前兩好樹，衆葉光薿薿。",
            "秋風一拂披，策策鳴不已。",
            "微燈照空牀，夜半偏入耳。",
            "愁憂無端來，感歎成坐起。",
            "天明視顏色，與故不相似。",
            "羲和驅日月，疾急不可恃。",
            "浮生雖多塗，趨死惟一軌。",
            "胡爲浪自苦，得酒且歡喜。"
        ],
        "title": "秋懷詩十一首 一",
        "id": "03afc4d5-6c21-4d39-b6f8-2b3065f74216"
    },
    {
        "author": "韓愈",
        "paragraphs": [
            "白露下百草，蕭蘭共雕悴。",
            "青青四牆下，已復生滿地。",
            "寒蟬暫寂寞，蟋蟀鳴自恣。",
            "運行無窮期，稟受氣苦異。",
            "適時各得所，松栢不必貴。"
        ],
        "title": "秋懷詩十一首 二",
        "id": "22b831d2-e67b-442e-95d6-88f2247bfa0a"
    },
    {
        "author": "韓愈",
        "paragraphs": [
            "彼時何卒卒，我志何曼曼。",
            "犀首空好飲，廉頗尚能飯。",
            "學堂日無事，驅馬適所願。",
            "茫茫出門路，欲去聊自勸。",
            "歸還閱書史，文字浩千萬。",
            "陳跡竟誰尋，賤嗜非貴獻。",
            "丈夫意有在，女子乃多怨。"
        ],
        "title": "秋懷詩十一首 三",
        "id": "d3791123-b34e-48cf-a640-e28e3d52609f"
    },
    {
        "author": "韓愈",
        "paragraphs": [
            "秋氣日惻惻，秋空日凌凌。",
            "上無枝上蜩，下無盤中蠅。",
            "豈不感時節，耳目去所憎。",
            "清曉卷書坐，南山見高稜。",
            "其下澄湫水，有蛟寒可罾。",
            "惜哉不得往，豈謂吾無能。"
        ],
        "title": "秋懷詩十一首 四",
        "id": "d9ceb6a0-47e1-436d-bb9a-adbcda63dd80"
    },
    {
        "author": "韓愈",
        "paragraphs": [
            "離離挂空悲，慼慼抱虛警。",
            "露泫秋樹高，蟲弔寒夜永。",
            "歛退就新懦，趨營悼前猛。",
            "歸愚識夷塗，汲古得修綆。",
            "名浮猶有耻，味薄真自幸。",
            "庶幾遺悔尤，即此是幽屏。"
        ],
        "title": "秋懷詩十一首 五",
        "id": "ddf17534-3921-4fa9-bbff-258ef28fa1ee"
    },
    {
        "author": "韓愈",
        "paragraphs": [
            "今晨不成起，端坐盡日景。",
            "蟲鳴室幽幽，月吐窗冏冏。",
            "喪懷若迷方，浮念劇含梗。",
            "塵埃慵伺候，文字浪馳騁。",
            "尚須勉其頑，王事有朝請。"
        ],
        "title": "秋懷詩十一首 六",
        "id": "b885b956-4a98-4db3-8095-236c932c5c06"
    },
    {
        "author": "韓愈",
        "paragraphs": [
            "秋夜不可晨，秋日苦易暗。",
            "我無汲汲志，何以有此憾。",
            "寒雞空在棲，缺月煩屢瞰。",
            "有琴具徽絃，再鼓聽愈淡。",
            "古聲久埋滅，無由見真濫。",
            "低心逐時趨，苦勉祗能暫。",
            "有如乘風船，一縱不可纜。",
            "不如覰文字，丹鉛事點勘。",
            "豈必求贏餘，所要石與甔。"
        ],
        "title": "秋懷詩十一首 七",
        "id": "9907f486-7772-410b-8c3e-70bd19cdbe0d"
    },
    {
        "author": "韓愈",
        "paragraphs": [
            "卷卷落地葉，隨風走前軒。",
            "鳴聲若有意，顛倒相追奔。",
            "空堂黃昏暮，我坐默不言。",
            "童子自外至，吹燈當我前。",
            "問我我不應，饋我我不餐。",
            "退坐西壁下，讀詩盡數編。",
            "作者非今士，相去時已千。",
            "其言有感觸，使我復悽酸。",
            "願謂汝童子，置書且安眠。",
            "丈夫屬有念，事業無窮年。"
        ],
        "title": "秋懷詩十一首 八",
        "id": "0476e322-b94e-4a68-85fe-972017812b8d"
    },
    {
        "author": "韓愈",
        "paragraphs": [
            "霜風侵梧桐，衆葉著樹乾。",
            "空堦一片下，琤若摧琅玕。",
            "謂是夜氣滅，望舒霣其團。",
            "青冥無依倚，飛轍危難安。",
            "驚起出戶視，倚楹久汍瀾。",
            "憂愁費晷景，日月如跳丸。",
            "迷復不計遠，爲君駐塵鞍。"
        ],
        "title": "秋懷詩十一首 九",
        "id": "741bfdb1-9279-4bb5-977f-0b063dcd43db"
    },
    {
        "author": "韓愈",
        "paragraphs": [
            "暮暗來客去，羣囂各收聲。",
            "悠悠偃宵寂，斖斖抱秋明。",
            "世累忽進慮，外憂遂侵誠。",
            "強懷張不滿，弱念缺已盈。",
            "詰屈避語穽，冥茫觸心兵。",
            "敗虞千金棄，得比寸草榮。",
            "知耻足爲勇，晏然誰汝令。"
        ],
        "title": "秋懷詩十一首 十",
        "id": "3f2ec192-f117-4f53-a433-844d8f56052e"
    },
    {
        "author": "韓愈",
        "paragraphs": [
            "鮮鮮霜中菊，既晚何用好。",
            "揚揚弄芳蝶，爾生還不早。",
            "運窮兩值遇，婉孌死相保。",
            "西風蟄龍蛇，衆木日凋槁。",
            "由來命分爾，泯滅豈足道。"
        ],
        "title": "秋懷詩十一首 十一",
        "id": "11fe203c-8fbb-4287-b319-0eff081a3e1c"
    },
    {
        "author": "韓愈",
        "paragraphs": [
            "孤臣昔放逐，血泣追愆尤。",
            "汗漫不省識，怳如乘桴浮。",
            "或自疑上疏，上疏豈其由。",
            "是年京師旱，田畝少所收。",
            "上憐民無食，征賦半已休。",
            "有司恤經費，未免煩徵求。",
            "富者既云急，貧者固已流。",
            "傳聞閭里間，赤子棄渠溝。",
            "持男易斗粟，掉臂莫肯酬。",
            "我時出衢路，餓者何其稠。",
            "親逢道邊死，佇立久咿嚘。",
            "歸舍不能食，有如魚中鉤。",
            "適會除御史，誠當得言秋。",
            "拜疏移閤門，爲忠寧自謀。",
            "上陳人疾苦，無令絕其喉。",
            "下陳畿甸內，根本理宜優。",
            "積雪騐豐熟，幸寬待蠶麰。",
            "天子惻然感，司空歎綢繆。",
            "謂言即施設，乃反遷炎州。",
            "同官盡才俊，偏善柳與劉。",
            "或慮語言洩，傳之落冤讐。",
            "二子不宜爾，將疑斷還不。",
            "中使臨門遣，頃刻不得留。",
            "病妹臥牀褥，分知隔明幽。",
            "悲啼乞就別，百請不頷頭。",
            "弱妻抱稚子，出拜忘慚羞。",
            "僶俛不回顧，行行詣連州。",
            "朝爲青雲士，暮作白頭囚。",
            "商山季冬月，冰凍絕行輈。",
            "春風洞庭浪，出沒驚孤舟。",
            "逾嶺到所任，低顏奉君侯。",
            "酸寒何足道，隨事生瘡疣。",
            "遠地觸途異，吏民似猨猴。",
            "生獰多忿很，辭舌紛嘲啁。",
            "白日屋簷下，雙鳴鬬鵂鶹。",
            "有蛇類兩首，有蠱羣飛遊。",
            "窮冬或搖扇，盛夏或重裘。",
            "颶起最可畏，訇哮簸陵丘。",
            "雷霆助光怪，氣象難比侔。",
            "癘疫忽潛遘，十家無一瘳。",
            "猜嫌動置毒，對案輙懷愁。",
            "前日遇恩赦，私心喜還憂。",
            "果然又羈縶，不得歸鋤耰。",
            "此府雄且大，騰凌盡戈矛。",
            "棲棲法曹掾，何處事卑陬。",
            "生平企仁義，所學皆孔周。",
            "早知大理官，不列三后儔。",
            "何況親犴獄，敲搒發姦偷。",
            "懸知失事勢，恐自罹罝罘。",
            "湘水清且急，涼風日脩脩。",
            "胡爲首歸路，旅泊尚夷猶。",
            "昨者京使至，嗣皇傳冕旒。",
            "赫然下明詔，首罪誅共吺。",
            "復聞顛夭輩，峨冠進鴻疇。",
            "班行再肅穆，璜珮鳴琅璆。",
            "佇繼貞觀烈，邊封脫兜鍪。",
            "三賢推侍從，卓犖傾枚鄒。",
            "高議參造化，清文煥皇猷。",
            "協心輔齊聖，致理同毛輶。",
            "小雅詠鹿鳴，食苹貴呦呦。",
            "遺風邈不嗣，豈憶嘗同裯。",
            "失志早衰換，前期擬蜉蝣。",
            "自從齒牙缺，始慕舌爲柔。",
            "因疾鼻又塞，漸能等薰蕕。",
            "深思罷官去，畢命依松楸。",
            "空懷焉能果，但見歲已遒。",
            "殷湯閔禽獸，解網祝蛛蝥。",
            "雷煥掘寶劍，冤氛消斗牛。",
            "茲道誠可尚，誰能借前籌。",
            "殷勤答吾友，明月非暗投。"
        ],
        "tags": [
            "洞庭湖"
        ],
        "title": "赴江陵途中寄贈王二十補闕李十一拾遺李二十六員外翰林三學士",
        "id": "c325ca32-5efc-4c90-89d3-853ca1782713"
    },
    {
        "author": "韓愈",
        "paragraphs": [
            "暮行河堤上，四顧不見人。",
            "衰草際黃雲，感歎愁我神。",
            "夜歸孤舟臥，展轉空及晨。",
            "謀計竟何就，嗟嗟世與身。"
        ],
        "title": "暮行河堤上",
        "id": "ac10786c-b760-4114-bc0a-ef4b4a8169f1"
    },
    {
        "author": "韓愈",
        "paragraphs": [
            "靜夜有清光，閑堂仍獨息。",
            "念身幸無恨，志氣方自得。",
            "樂哉何所憂，所憂非我力。"
        ],
        "title": "夜歌",
        "id": "c5d58781-aacb-4f28-b3c2-03c8b81d820c"
    },
    {
        "author": "韓愈",
        "paragraphs": [
            "天行失其度，陰氣來干陽。",
            "重雲閉白日，炎燠成寒涼。",
            "小人但咨怨，君子惟憂傷。",
            "飲食爲減少，身體豈寧康。",
            "此志誠足貴，懼非職所當。",
            "藜羹尚如此，肉食安可嘗。",
            "窮冬百草死，幽桂乃芬芳。",
            "且況天地間，大運自有常。",
            "勸君善飲食，鸞鳳本高翔。"
        ],
        "title": "重雲李觀疾贈之",
        "id": "e99bb3c6-6ea1-4d0c-b50d-dd9c9a401566"
    },
    {
        "author": "韓愈",
        "paragraphs": [
            "江漢雖云廣，乘舟渡無艱。",
            "流沙信難行，馬足常往還。",
            "淒風結衝波，狐裘能禦寒。",
            "終宵處幽室，華燭光爛爛。",
            "苟能行忠信，可以居夷蠻。",
            "嗟余與夫子，此義每所敦。",
            "何爲復見贈，繾綣在不諼。"
        ],
        "title": "江漢答孟郊",
        "id": "bd67771f-6ce5-4d1a-bf33-b9aeae8cf25b"
    },
    {
        "author": "韓愈",
        "paragraphs": [
            "長安交遊者，貧富各有徒。",
            "親朋相過時，亦各有以娛。",
            "陋室有文史，高門有笙竽。",
            "何能辨榮悴，且欲分賢愚。"
        ],
        "title": "長安交遊者贈孟郊",
        "id": "d39658f3-b254-4985-abf0-48751db03198"
    },
    {
        "author": "韓愈",
        "paragraphs": [
            "誰謂我有耳，不聞鳳皇鳴。",
            "朅來岐山下，日暮邊鴻驚。"
        ],
        "title": "岐山下二首 一",
        "id": "88a4d16e-ae4f-4e05-b202-2e87d05ddb2f"
    },
    {
        "author": "韓愈",
        "paragraphs": [
            "丹穴五色羽，其名爲鳳皇。",
            "昔周有盛德，此鳥鳴高岡。",
            "和聲隨祥風，窅窕相飄揚。",
            "聞者亦何事，但知時俗康。",
            "自從公旦死，千載閟其光。",
            "吾君亦勤理，遲爾一來翔。"
        ],
        "title": "岐山下二首 二",
        "id": "4dc40063-1872-4321-9f83-dd57dd94c52e"
    },
    {
        "author": "韓愈",
        "paragraphs": [
            "北極有羈羽，南溟有沈鱗。",
            "川源浩浩隔，影響兩無因。",
            "風雲一朝會，變化成一身。",
            "誰言道里遠，感激疾如神。",
            "我年二十五，求友昧其人。",
            "哀歌西京市，乃與夫子親。",
            "所尚苟同趨，賢愚豈異倫。",
            "方爲金石姿，萬世無緇磷。",
            "無爲兒女態，憔悴悲賤貧。"
        ],
        "title": "北極贈李觀",
        "id": "4fce632a-061a-469b-b5f8-7dd73ba93127"
    },
    {
        "author": "韓愈",
        "paragraphs": [
            "此日足可惜，此酒不足嘗。",
            "捨酒去相語，共分一日光。",
            "念昔未知子，孟君自南方。",
            "自矜有所得，言子有文章。",
            "我名屬相府，欲往不得行。",
            "思之不可見，百端在中腸。",
            "維時月魄死，冬日朝在房。",
            "驅馳公事退，聞子適及城。",
            "命車載之至，引坐於中堂。",
            "開懷聽其說，往往副所望。",
            "孔丘歿已遠，仁義路久荒。",
            "紛紛百家起，詭怪相披猖。",
            "長老守所聞，後生習爲常。",
            "少知誠難得，純粹古已亡。",
            "譬彼植園木，有根易爲長。",
            "留之不遣去，館置城西旁。",
            "歲時未云幾，浩浩觀湖江。",
            "衆夫指之笑，謂我知不明。",
            "兒童畏雷電，魚鼈驚夜光。",
            "州家舉進士，選試繆所當。",
            "馳辭對我策，章句何煒煌。",
            "相公朝服立，工席歌鹿鳴。",
            "禮終樂亦闋，相拜送於庭。",
            "之子去須臾，赫赫流盛名。",
            "竊喜復竊歎，諒知有所成。",
            "人事安可恒，奄忽令我傷。",
            "聞子高第日，正從相公喪。",
            "哀情逢吉語，惝怳難爲雙。",
            "暮宿偃師西，徒展轉在牀。",
            "夜聞汴州亂，遶壁行徬徨。",
            "我時留妻子，倉卒不及將。",
            "相見不復期，零落甘所丁。",
            "驕兒未絕乳，念之不能忘。",
            "忽如在我所，耳若聞啼聲。",
            "中途安得返，一日不可更。",
            "俄有東來說，我家免罹殃。",
            "乘船下汴水，東去趨彭城。",
            "從喪朝至洛，還走不及停。",
            "假道經盟津，出入行澗岡。",
            "日西入軍門，羸馬顛且僵。",
            "主人願少留，延入陳壺觴。",
            "卑賤不敢辭，忽忽心如狂。",
            "飲食豈知味，絲竹徒轟轟。",
            "平明脫身去，決若驚鳧翔。",
            "黃昏次汜水，欲過無舟航。",
            "號呼久乃至，夜濟十里黃。",
            "中流上灘潬，沙水不可詳。",
            "驚波暗合沓，星宿爭翻芒。",
            "轅馬蹢躅鳴，左右泣僕童。",
            "甲午憩時門，臨泉窺鬬龍。",
            "東南出陳許，陂澤平茫茫。",
            "道邊草木花，紅紫相低昂。",
            "百里不逢人，角角雄雉鳴。",
            "行行二月暮，乃及徐南疆。",
            "下馬步堤岸，上船拜吾兄。",
            "誰云經艱難，百口無夭殤。",
            "僕射南陽公，宅我睢水陽。",
            "篋中有餘衣，盎中有餘糧。",
            "閉門讀書史，窗戶忽已涼。",
            "日念子來遊，子豈知我情。",
            "別離未爲久，辛苦多所經。",
            "對食每不飽，共言無倦聽。",
            "連延三十日，晨坐達五更。",
            "我友二三子，宦遊在西京。",
            "東野窺禹穴，李翱觀濤江。",
            "蕭條千萬里，會合安可逢。",
            "淮之水舒舒，楚山直叢叢。",
            "子又捨我去，我懷焉所窮。",
            "男兒不再壯，百歲如風狂。",
            "高爵尚可求，無爲守一鄉。"
        ],
        "title": "此日足可惜贈張籍",
        "id": "c70ab6f4-5915-40f9-84c3-beaefa04c55b"
    },
    {
        "author": "韓愈",
        "paragraphs": [
            "幽懷不能寫，行此春江潯。",
            "適與佳節會，士女競光陰。",
            "凝妝耀洲渚，繁吹蕩人心。",
            "間關林中鳥，亦知和爲音。",
            "豈無一尊酒，自酌還自吟。",
            "但悲時易失，四序迭相侵。",
            "我歌君子行，視古猶視今。"
        ],
        "title": "幽懷",
        "id": "75e8e864-7f92-42e9-9467-8988475bdf49"
    },
    {
        "author": "韓愈",
        "paragraphs": [
            "君子法天運，四時可前知。",
            "小人惟所遇，寒暑不可期。",
            "利害有常勢，取捨無定姿。",
            "焉能使我心，皎皎遠憂疑。"
        ],
        "title": "君子法天運",
        "id": "8564b270-5b39-41d3-a7ab-78fb21eb9784"
    },
    {
        "author": "韓愈",
        "paragraphs": [
            "落葉不更息，斷蓬無復歸。",
            "飄颻終自異，邂逅暫相依。",
            "悄悄深夜語，悠悠寒月輝。",
            "誰云少年別，流淚各沾衣。"
        ],
        "title": "落葉送陳羽",
        "id": "1f411fea-83c6-4e86-aadb-3e0fd0827366"
    },
    {
        "author": "韓愈",
        "paragraphs": [
            "天下兵又動，太平竟何時。",
            "訏謨者誰子，無乃失所宜。",
            "前年關中旱，閭井多死飢。",
            "去歲東郡水，生民爲流屍。",
            "上天不虛應，禍福各有隨。",
            "我欲進短策，無由至彤墀。",
            "刳肝以爲紙，瀝血以書辭。",
            "上言陳堯舜，下言引龍夔。",
            "言詞多感激，文字少葳蕤。",
            "一讀已自怪，再尋良自疑。",
            "食芹雖云美，獻御固已癡。",
            "緘封在骨髓，耿耿空自奇。",
            "昨者到京城，屢陪高車馳。",
            "周行多俊異，議論無瑕疵。",
            "見待頗異禮，未能去毛皮。",
            "到口不敢吐，徐徐俟其巘。",
            "歸來戎馬間，驚顧似羈雌。",
            "連日或不語，終朝見相欺。",
            "乘閑輙騎馬，茫茫詣空陂。",
            "遇酒即酩酊，君知我爲誰。"
        ],
        "title": "歸彭城",
        "id": "2897aade-bb54-46a4-83c1-c27b6060bbf1"
    },
    {
        "author": "韓愈",
        "paragraphs": [
            "煌煌東方星，奈此衆客醉。",
            "初喧或忿爭，中靜雜嘲戲。",
            "淋漓身上衣，顛倒筆下字。",
            "人生如此少，酒賤且勤置。"
        ],
        "title": "醉後",
        "id": "683c0d72-400f-4807-9cd9-b619b5e80c85"
    },
    {
        "author": "韓愈",
        "paragraphs": [
            "人皆勸我酒，我若耳不聞。",
            "今日到君家，呼酒持勸君。",
            "爲此座上客，及余各能文。",
            "君詩多態度，藹藹春空雲。",
            "東野動驚俗，天葩吐奇芬。",
            "張籍學古淡，軒鶴避雞羣。",
            "阿買不識字，頗知書八分。",
            "詩成使之寫，亦足張吾軍。",
            "所以欲得酒，爲文俟其醺。",
            "酒味既冷冽，酒氣又氛氳。",
            "性情漸浩浩，諧笑方云云。",
            "此誠得酒意，餘外徒繽紛。",
            "長安衆富兒，盤饌羅羶葷。",
            "不解文字飲，惟能醉紅裙。",
            "雖得一餉樂，有如聚飛蚊。",
            "今我及數子，固無蕕與薰。",
            "險語破鬼膽，高詞嫓皇墳。",
            "至寶不雕琢，神功謝鋤耘。",
            "方今向太平，元凱承華勛。",
            "吾徒幸無事，庶以窮朝曛。"
        ],
        "title": "醉贈張秘書",
        "id": "4518d55f-9277-4e8a-a975-2790eac6b3c9"
    },
    {
        "author": "韓愈",
        "paragraphs": [
            "南方二月半，春物亦已少。",
            "維舟山水間，晨坐聽百鳥。",
            "宿雲尚含姿，朝日忽升曉。",
            "羇旅感和鳴，囚拘念輕矯。",
            "潺湲淚久迸，詰曲思增繞。",
            "行矣且無然，蓋棺事乃了。"
        ],
        "title": "同冠峽",
        "id": "ac52d797-2192-4024-a66f-7e5749f3d08c"
    },
    {
        "author": "韓愈",
        "paragraphs": [
            "惠師浮屠者，乃是不羇人。",
            "十五愛山水，超然謝朋親。",
            "脫冠翦頭髮，飛步遺蹤塵。",
            "發跡入四明，梯空上秋旻。",
            "遂登天台望，衆壑皆嶙峋。",
            "夜宿最高頂，舉頭看星辰。",
            "光芒相照燭，南北爭羅陳。",
            "茲地絕翔走，自然嚴且神。",
            "微風吹木石，澎湃聞韶鈞。",
            "夜半起下視，溟波銜日輪。",
            "魚龍驚踴躍，呌嘯成悲辛。",
            "怪氣或紫赤，敲磨共輪囷。",
            "金鴉既騰翥，六合俄清新。",
            "常聞禹穴奇，東去窺甌閩。",
            "越俗不好古，流傳失其真。",
            "幽蹤邈難得，聖路嗟長堙。",
            "回臨浙江濤，屹起高峨岷。",
            "壯志死不息，千年如隔晨。",
            "是非竟何有，棄去非吾倫。",
            "凌江詣廬嶽，浩蕩極遊巡。",
            "崔崒沒雲表，陂陀浸湖淪。",
            "是時雨初霽，懸瀑垂天紳。",
            "前年往羅浮，步戛南海漘。",
            "大哉陽德盛，榮茂恒留春。",
            "鵬鶱墮長翮，鯨戲側脩鱗。",
            "自來連州寺，曾未造城闉。",
            "日攜青雲客，探勝窮崖濱。",
            "太守邀不去，羣官請徒頻。",
            "囊無一金資，翻謂富者貧。",
            "昨日忽不見，我令訪其隣。",
            "奔波自追及，把手問所因。",
            "顧我却興歡，君寧異於民。",
            "離合自古然，辭別安足珍。",
            "吾聞九疑好，夙志今欲伸。",
            "斑竹啼舜婦，清湘沈楚臣。",
            "衡山與洞庭，此固道所循。",
            "尋崧方抵洛，歷華遂之秦。",
            "浮游靡定處，偶往即通津。",
            "吾言子當去，子道非吾遵。",
            "江魚不池活，野鳥難籠馴。",
            "吾非西方敎，憐子狂且醇。",
            "吾嫉惰遊者，憐子愚且諄。",
            "去矣各異趣，何爲浪霑巾。"
        ],
        "tags": [
            "衡山",
            "洞庭湖"
        ],
        "title": "送惠師",
        "id": "252b4e33-b8d1-462d-a8e9-55a9766df5cf"
    },
    {
        "author": "韓愈",
        "paragraphs": [
            "佛法入中國，爾來六百年。",
            "齊民逃賦役，高士著幽禪。",
            "官吏不之制，紛紛聽其然。",
            "耕桑日失隸，朝署時遣賢。",
            "靈師皇甫姓，胤胄本蟬聯。",
            "少小涉書史，早能綴文篇。",
            "中間不得意，失跡成延遷。",
            "逸志不拘敎，軒騰斷牽攣。",
            "圍棊鬬白黑，生死隨機權。",
            "六博在一擲，梟盧叱回旋。",
            "戰詩誰與敵，浩汗橫戈鋋。",
            "飲酒盡百𧣴，嘲詣思逾鮮。",
            "有時醉花月，高唱清且緜。",
            "四座咸寂默，杳如奏湘弦。",
            "尋勝不憚險，黔江屢洄沿。",
            "瞿塘五六月，驚電讓歸船。",
            "怒水忽中裂，千尋墮幽泉。",
            "環回勢益急，仰見團團天。",
            "投身豈得計，性命甘徒捐。",
            "浪沫蹙翻涌，漂浮再生全。",
            "同行二十人，魂骨俱坑填。",
            "靈師不挂懷，冒涉道轉延。",
            "開忠二州牧，詩賦時多傳。",
            "失職不把筆，珠璣爲君編。",
            "強留費日月，密席羅嬋娟。",
            "昨者至林邑，使君數開筵。",
            "逐客三四公，盈懷贈蘭荃。",
            "湖游泛漭沆，溪宴駐潺湲。",
            "別語不許出，行裾動遭牽。",
            "隣州競招請，書札何翩翩。",
            "十月下桂嶺，乘寒恣窺緣。",
            "落落王員外，爭迎獲其先。",
            "自從入賓館，占恡久能專。",
            "吾徒頗攜被，接宿窮歡妍。",
            "聽說兩京事，分明皆眼前。",
            "縱橫雜謠俗，瑣屑咸羅穿。",
            "材調真可惜，朱丹在磨研。",
            "方將歛之道，且欲冠其顛。",
            "韶陽李太守，高步凌雲烟。",
            "得客輙忘食，開囊乞繒錢。",
            "手持南曹敘，字重青瑤鐫。",
            "古氣參彖繫，高標摧太玄。",
            "維舟事干謁，披讀頭風痊。",
            "還如舊相識，傾壺暢幽悁。",
            "以此復留滯，歸驂幾時鞭。"
        ],
        "title": "送靈師",
        "id": "5bca537d-3b97-4aec-bcb3-1884ce9ca87b"
    },
    {
        "author": "韓愈",
        "paragraphs": [
            "少小尚奇偉，平生足悲吒。",
            "猶嫌子夏儒，肯學樊遲稼。",
            "事業窺臯稷，文章蔑曹謝。",
            "濯纓起江湖，綴佩雜蘭麝。",
            "悠悠指長道，去去策高駕。",
            "誰爲傾國媒，自許連城價。",
            "初隨計吏貢，屢入澤宮射。",
            "雖免十上勞，何能一戰霸。",
            "人情忌殊異，世路多權詐。",
            "蹉跎顏遂低，摧折氣愈下。",
            "冶長信非罪，侯生或遭駡。",
            "懷書出皇都，銜淚渡清灞。",
            "身將老寂寞，志欲死閑暇。",
            "朝食不盈腸，冬衣纔掩髂。",
            "軍書既頻召，戎馬乃連跨。",
            "大梁從相公，彭城赴僕射。",
            "弓箭圍狐兔，絲竹羅酒{炙火=肉}。",
            "兩府變荒涼，三年就休假。",
            "求官去東洛，犯雪過西華。",
            "塵埃紫陌春，風雨靈臺夜。",
            "名聲荷朋友，援引乏姻婭。",
            "雖陪彤庭臣，詎縱青冥靶。",
            "寒空聳危闕，曉色曜脩架。",
            "捐軀辰在丁，鎩翮時方蜡。",
            "投荒誠職分，領邑幸寬赦。",
            "湖波翻日車，嶺石坼天罅。",
            "毒霧恒熏晝，炎風每燒夏。",
            "雷威固已加，颶勢仍相借。",
            "氣象杳難測，聲音吁可怕。",
            "夷言聽未慣，越俗循猶乍。",
            "指摘兩憎嫌，睢盱互猜訝。",
            "祗緣恩未報，豈謂生足藉。",
            "嗣皇新繼明，率土日流化。",
            "惟思滌瑕垢，長去事桑柘。",
            "斸嵩開雲扃，壓潁抗風榭。",
            "禾麥種滿地，梨棗栽繞舍。",
            "兒童稍長成，雀鼠得驅嚇。",
            "官租日輸納，村酒時邀迓。",
            "閑愛老農愚，歸弄小女姹。",
            "如今便可爾，何用畢婚嫁。"
        ],
        "title": "縣齋有懷",
        "id": "4e9ac5c4-8f12-40f3-acce-39567d0bdfc5"
    },
    {
        "author": "韓愈",
        "paragraphs": [
            "紅亭枕湘江，蒸水會其左。",
            "瞰臨眇空闊，綠淨不可唾。",
            "維昔經營初，邦君實王佐。",
            "翦林遷神祠，買地費家貨。",
            "梁棟宏可愛，結構麗匪過。",
            "伊人去軒騰，茲宇遂頹挫。",
            "老郎來何暮，高唱久乃和。",
            "樹蘭盈九畹，栽竹逾萬个。",
            "長綆汲滄浪，幽蹊下坎坷。",
            "波濤夜俯聽，雲樹朝對臥。",
            "初如遺宦情，終乃最郡課。",
            "人生誠無幾，事往悲豈奈。",
            "蕭條緜歲時，契闊繼庸懦。",
            "勝事誰復論，醜聲日已播。",
            "中丞黜凶邪，天子閔窮餓。",
            "君侯至之初，閭里自相賀。",
            "淹滯樂閑曠，勤苦勸慵惰。",
            "爲余掃塵階，命樂醉衆座。",
            "窮秋感平分，新月憐半破。",
            "願書巖上石，勿使泥塵涴。"
        ],
        "title": "合江亭",
        "id": "5cb1d784-de31-45d5-a95d-0f1e92b00341"
    },
    {
        "author": "韓愈",
        "paragraphs": [
            "長沙千里平，勝地猶在險。",
            "況當江闊處，斗起勢匪漸。",
            "深林高玲瓏，青山上琬琰。",
            "路窮臺殿闢，佛事煥且儼。",
            "剖竹走泉源，開廊架崖广。",
            "是時秋之殘，暑氣尚未歛。",
            "羣行忘後先，朋息棄拘檢。",
            "客堂喜空涼，華榻有清簟。",
            "澗蔬煮蒿芹，水果剝菱芡。",
            "伊余夙所慕，陪賞亦云忝。",
            "幸逢車馬歸，獨宿門不掩。",
            "山樓黑無月，漁火燦星點。",
            "夜風一何喧，杉檜屢磨颭。",
            "猶疑在波濤，怵惕夢成魘。",
            "靜思屈原沈，遠憶賈誼貶。",
            "椒蘭爭妬忌，絳灌共讒諂。",
            "誰令悲生腸，坐使淚盈臉。",
            "翻飛乏羽翼，指摘困瑕玷。",
            "珥貂藩維重，政化類分陝。",
            "禮賢道何優，奉己事苦儉。",
            "大廈棟方隆，巨川檝行剡。",
            "經營誠少暇，遊宴固已歉。",
            "旅程愧淹留，徂歲嗟荏苒。",
            "平生每多感，柔翰遇頻染。",
            "展轉嶺猿鳴，曙燈青睒睒。"
        ],
        "title": "陪杜侍御遊湘西兩寺獨宿有題一首因獻楊常侍",
        "id": "07bec374-ff61-4d05-842c-c57c25f1d888"
    },
    {
        "author": "韓愈",
        "paragraphs": [
            "洞庭九州間，厥大誰與讓。",
            "南匯羣崖水，北注何奔放。",
            "瀦爲七百里，吞納各殊狀。",
            "自古澄不清，環混無歸向。",
            "炎風日搜攪，幽怪多冗長。",
            "軒然大波起，宇宙隘而妨。",
            "巍峩拔嵩華，騰踔較健壯。",
            "聲音一何宏，轟輵車萬兩。",
            "猶疑帝軒轅，張樂就空曠。",
            "蛟螭露筍簴，縞練吹組帳。",
            "鬼神非人世，節奏頗跌踼。",
            "陽施見誇麗，陰閉感悽愴。",
            "朝過宜春口，極北缺隄障。",
            "夜纜巴陵洲，叢芮纔可傍。",
            "星河盡涵泳，俯仰迷下上。",
            "餘瀾怒不已，喧聒鳴甕盎。",
            "明登岳陽樓，輝煥朝日亮。",
            "飛廉戢其威，清晏息纖纊。",
            "泓澄湛凝綠，物影巧相況。",
            "江豚時出戲，驚波忽蕩瀁。",
            "時當冬之孟，隙竅縮寒漲。",
            "前臨指近岸，側坐眇難望。",
            "滌濯神魂醒，幽懷舒以暢。",
            "主人孩童舊，握手乍忻悵。",
            "憐我竄逐歸，相見得無恙。",
            "開筵交履舃，爛漫倒家釀。",
            "杯行無留停，高柱送清唱。",
            "中盤進橙栗，投擲傾脯醬。",
            "歡窮悲心生，婉孌不能忘。",
            "念昔始讀書，志欲干霸王。",
            "屠龍破千金，爲藝亦云亢。",
            "愛才不擇行，觸事得讒謗。",
            "前年出官由，此禍最無妄。",
            "公卿採虛名，擢拜識天仗。",
            "姦猜畏彈射，斥逐恣欺誑。",
            "新恩移府庭，逼側廁諸將。",
            "于嗟苦駑緩，但懼失宜當。",
            "追思南渡時，魚腹甘所葬。",
            "嚴程迫風帆，劈箭入高浪。",
            "顛沈在須臾，忠鯁誰復諒。",
            "生還真可喜，尅己自懲創。",
            "庶從今日後，粗識得與喪。",
            "事多改前好，趣有獲新尚。",
            "誓耕十畝田，不取萬乘相。",
            "細君知蠶織，稚子已能餉。",
            "行當掛其冠，生死君一訪。"
        ],
        "tags": [
            "洞庭湖",
            "岳阳楼"
        ],
        "title": "岳陽樓別竇司直",
        "id": "262d09ef-c986-4c06-81a4-9a75c6d83719"
    },
    {
        "author": "韓愈",
        "paragraphs": [
            "昔在四門館，晨有僧來謁。",
            "自言本吳人，少小學城闕。",
            "已窮佛根源，粗識事輗軏。",
            "攣拘屈吾真，戒轄思遠發。",
            "薦紳秉筆徒，聲譽耀前閥。",
            "從求送行詩，屢造忍顛蹶。",
            "今成十餘卷，浩汗羅斧鉞。",
            "先生閟窮巷，未得窺剞劂。",
            "又聞識大道，何路補剠刖。",
            "出其囊中文，滿聽實清越。",
            "謂僧當少安，草序頗排訐。",
            "上論古之初，所以施賞罰。",
            "下開迷惑胸，窙豁劚株橜。",
            "僧時不聽瑩，若飲水救暍。",
            "風塵一出門，時日多如髮。",
            "三年竄荒嶺，守縣坐深樾。",
            "徴租聚異物，詭製怛巾襪。",
            "幽窮誰共語，思想甚含噦。",
            "昨來得京官，照壁喜見蝎。",
            "況逢舊親識，無不比鶼蟨。",
            "長安多門戶，弔慶少休歇。",
            "而能勤來過，重惠安可揭。",
            "當今聖政初，恩澤完{羽戊}狘。",
            "胡爲不自暇，飄戾逐鸇𪆙。",
            "僕射領北門，威德壓胡羯。",
            "相公鎮幽都，竹帛爛勳伐。",
            "酒場舞閨姝，獵騎圍邊月。",
            "開張篋中寶，自可得津筏。",
            "從茲富裘馬，寧復茹藜蕨。",
            "余期報恩後，謝病老耕垡。",
            "庇身指蓬茅，逞志縱獫猲。",
            "僧還相訪來，山藥煮可掘。"
        ],
        "title": "送文暢師北遊",
        "id": "42a51a2c-f1b6-4e71-a991-23f0d1f9804e"
    },
    {
        "author": "韓愈",
        "paragraphs": [
            "辱贈不知報，我歌爾其聆。",
            "首敘始識面，次言後分形。",
            "道途緜萬里，日月垂十齡。",
            "浚郊避兵亂，睢岸連門停。",
            "肝膽一古劒，波濤兩浮萍。",
            "漬墨竄舊史，磨丹注前經。",
            "義苑手秘寶，文堂耳驚霆。",
            "暄晨躡露舃，暑夕眠風櫺。",
            "結友子讓抗，請師我慚丁。",
            "初味猶噉蔗，遂通斯建瓴。",
            "搜奇日有富，嗜善心無寧。",
            "石梁平侹侹，沙水光泠泠。",
            "乘枯摘野豔，沈細抽潛腥。",
            "遊寺去陟巘，尋徑返穿汀。",
            "緣雲竹竦竦，失路麻冥冥。",
            "淫潦忽翻野，平蕪眇開溟。",
            "防泄塹夜塞，懼衝城晝扃。",
            "及去事戎轡，相逢宴軍伶。",
            "觥秋縱兀兀，獵旦馳駉駉。",
            "從賦始分手，朝京忽同舲。",
            "急時促暗櫂，戀月留虛亭。",
            "畢事驅傳馬，安居守窗螢。",
            "梅花灞水別，宮燭驪山醒。",
            "省選逮投足，鄉賓尚摧翎。",
            "塵祛又一摻，淚眥還雙熒。",
            "洛邑得休告，華山窮絕陘。",
            "倚巖睨海浪，引袖拂天星。",
            "日駕此迴轄，金神所司刑。",
            "泉紳拖修白，石劒攢高青。",
            "磴蘚澾拳跼，梯颷颭伶俜。",
            "悔狂已咋指，垂誡仍鐫銘。",
            "峩豸忝備列，伏蒲愧分涇。",
            "微誠慕橫草，瑣力摧撞筵。",
            "疊雪走商嶺，飛波航洞庭。",
            "下險疑墮井，守官類拘囹。",
            "荒餐茹獠蠱，幽夢感湘靈。",
            "刺史肅蓍蔡，吏人沸蝗螟。",
            "點綴簿上字，趨蹌閤前鈴。",
            "賴其飽山水，得以娛瞻聽。",
            "紫樹雕斐亹，碧流滴瓏玲。",
            "暎波鋪遠錦，插地列長屏。",
            "愁狖酸骨死，怪花醉魂馨。",
            "潛苞絳實坼，幽乳翠毛零。",
            "赦行五百里，月變三十蓂。",
            "漸階羣振鷺，入學誨螟蛉。",
            "苹甘謝鳴鹿，罍滿慚罄瓶。",
            "冏冏抱瑚璉，飛飛聯鶺鴒。",
            "魚鬣欲脫背，虬光先照硎。",
            "豈獨出醜類，方當動朝廷。",
            "勤來得唔語，勿憚宿寒廳。"
        ],
        "tags": [
            "洞庭湖"
        ],
        "title": "答張徹",
        "id": "4b1eba88-6a05-45fa-a6a5-fdc07f93d248"
    },
    {
        "author": "韓愈",
        "paragraphs": [
            "周詩三百篇，雅麗理訓誥。",
            "曾經聖人手，議論安敢到。",
            "五言出漢時，蘇李首更號。",
            "東都漸瀰漫，派別百川導。",
            "建安能者七，卓犖變風操。",
            "逶迤抵晉宋，氣象日凋耗。",
            "中間數鮑謝，比近最清奧。",
            "齊梁及陳隋，衆作等蟬噪。",
            "搜春摘花卉，沿襲傷剽盜。",
            "國朝盛文章，子昂始高蹈。",
            "勃興得李杜，萬類困陵暴。",
            "後來相繼生，亦各臻閫奧。",
            "有窮者孟郊，受材實雄驁。",
            "冥觀洞古今，象外逐幽好。",
            "橫空盤硬語，妥帖力排奡。",
            "敷柔肆紆餘，奮猛卷海潦。",
            "榮華肖天秀，捷疾逾響報。",
            "行身踐規矩，甘辱恥媚竈。",
            "孟軻分邪正，眸子看瞭眊。",
            "杳然粹而清，可以鎮浮躁。",
            "酸寒溧陽尉，五十幾何耄。",
            "孜孜營甘旨，辛苦久所冒。",
            "俗流知者誰，指注競嘲慠。",
            "聖皇索遺逸，髦士日登造。",
            "廟堂有賢相，愛遇均覆燾。",
            "況承歸與張，二公迭嗟悼。",
            "青冥送吹噓，強箭射魯縞。",
            "胡爲久無成，使以歸期告。",
            "霜風破佳菊，嘉節迫吹帽。",
            "念將決焉去，感物增戀嫪。",
            "彼微水中荇，尚煩左右芼。",
            "魯侯國至小，廟鼎猶納郜。",
            "幸當擇珉玉，寧有棄珪瑁。",
            "悠悠我之思，擾擾風中纛。",
            "上言媿無路，日夜惟心禱。",
            "鶴翎不天生，變化在啄菢。",
            "通波非難圖，尺地易可漕。",
            "善善不汲汲，後時徒悔懊。",
            "救死具八珍，不如一簞犒。",
            "微詩公勿誚，愷悌神所勞。"
        ],
        "title": "薦士",
        "id": "2083af19-c093-4389-8493-46de8922dbea"
    },
    {
        "author": "韓愈",
        "paragraphs": [
            "昔我在南時，數君常在念。",
            "搖搖不可止，諷詠日喁噞。",
            "如以膏濯衣，每漬垢逾染。",
            "又如心中疾，鍼石非所砭。",
            "常思得遊處，至死無倦厭。",
            "地遐物奇怪，水鏡涵石劒。",
            "荒花窮漫亂，幽獸工騰閃。",
            "礙目不忍窺，忽忽坐昏墊。",
            "逢神多所祝，豈忘靈即驗。",
            "依依夢歸路，歷歷想行店。",
            "今者誠自幸，所懷無一欠。",
            "孟生去雖索，侯氏來還歉。",
            "欹眠聽新詩，屋角月豔豔。",
            "雜作承間騁，交驚舌互舚。",
            "繽紛指瑕疵，拒捍阻城塹。",
            "以余經摧挫，固請發鉛槧。",
            "居然妄推讓，見謂爇天燄。",
            "比疎語徒妍，悚息不敢占。",
            "呼奴具盤餐，飣餖魚菜贍。",
            "人生但如此，朱紫安足僭。"
        ],
        "title": "喜侯喜至贈張籍張徹",
        "id": "b17e7f46-07c8-4596-9a54-6e6e88f40bae"
    },
    {
        "author": "韓愈",
        "paragraphs": [
            "今日曷不樂，幸時不用兵。",
            "無曰既蹙矣，乃尚可以生。",
            "彼州之賦，去汝不顧。",
            "此州之役，去我奚適。",
            "一邑之水，可走而違。",
            "天下湯湯，曷其而歸。",
            "好我衣服，甘我飲食。",
            "無念百年，聊樂一日。"
        ],
        "title": "古風",
        "id": "200b2b04-581a-4327-bb3e-aab077bf8c37"
    },
    {
        "author": "韓愈",
        "paragraphs": [
            "駑駘誠齷齪，市者何其稠。",
            "力小若易制，價微良易酬。",
            "渴飲一斗水，飢食一束芻。",
            "嘶鳴當大路，志氣若有餘。",
            "騏驥生絕域，自矜無匹儔。",
            "牽驅入市門，行者不爲留。",
            "借問價幾何，黃金比嵩丘。",
            "借問行幾何，咫尺視九州。",
            "飢食玉山禾，渴飲醴泉流。",
            "問誰能爲御，曠世不可求。",
            "惟昔穆天子，乘之極遐遊。",
            "王良執其轡，造父挾其輈。",
            "因言天外事，茫惚使人愁。",
            "駑駘謂騏驥，餓死余爾羞。",
            "有能必見用，有德必見收。",
            "孰云時與命，通塞皆自由。",
            "騏驥不敢言，低徊但垂頭。",
            "人皆劣騏驥，共以駑駘優。",
            "喟余獨興歎，才命不同謀。",
            "寄詩同心子，爲我商聲謳。"
        ],
        "title": "駑驥",
        "id": "70f9e020-b7c4-42d5-8986-ae2f7f8b30e0"
    },
    {
        "author": "韓愈",
        "paragraphs": [
            "馬厭穀兮，士不厭糠籺。",
            "土被文繡兮，士無短褐。",
            "彼其得志兮，不我虞。",
            "一朝失志兮，其何如。",
            "已焉哉，嗟嗟乎鄙夫！。"
        ],
        "title": "馬厭穀",
        "id": "f0f85e4e-6083-4d1a-ae90-e8623eeb1c21"
    },
    {
        "author": "韓愈",
        "paragraphs": [
            "長安百萬家，出門無所之。",
            "豈敢尚幽獨，與世實參差。",
            "古人雖已死，書上有其辭。",
            "開卷讀且想，千載若相期。",
            "出門各有道，我道方未夷。",
            "且於此中息，天命不吾欺。"
        ],
        "title": "出門",
        "id": "fe8d13c5-7dbc-419c-b628-19508a95e2ac"
    },
    {
        "author": "韓愈",
        "paragraphs": [
            "淮水出桐柏，山東馳遙遙。",
            "千里不能休，淝水出其側。",
            "不能千里百里入淮流，壽州屬縣有安豐。",
            "唐貞元時縣人董生召南隱居行義於其中，刺史不能薦。",
            "天子不聞名聲，爵祿不及門。",
            "門外惟有吏，日來徴租更索錢。",
            "嗟哉董生朝出耕，夜歸讀古人書。",
            "盡日不得息，或山而樵。",
            "或水而漁，入廚具甘旨。",
            "上堂問起居，父母不慼慼。",
            "妻子不咨咨，嗟哉董生孝且慈。",
            "人不識，惟有天翁知。",
            "生祥下瑞無時期，家有狗乳出求食。",
            "雞來哺其兒，啄啄庭中拾蟲蟻。",
            "哺之不食鳴聲悲，徬徨躑躅久不去。",
            "以翼來覆待狗歸，嗟哉董生。",
            "誰將與儔，時之人。",
            "夫妻相虐，兄弟爲讐。",
            "食君之祿，而令父母愁。",
            "亦獨何心，嗟哉董生無與儔。"
        ],
        "title": "嗟哉董生行",
        "id": "3750468c-5a67-4cbb-a237-77444d2163dc"
    },
    {
        "author": "韓愈",
        "paragraphs": [
            "登高望烽火，誰謂塞塵飛。",
            "王城富且樂，曷不事光輝。",
            "勿言日已暮，相見恐行稀。",
            "願君熟念此，秉燭夜中歸。",
            "我歌寧自感，乃獨淚霑衣。"
        ],
        "title": "烽火",
        "id": "b49395d3-2826-4e8d-a78f-b9ac7b4a8629"
    },
    {
        "author": "韓愈",
        "paragraphs": [
            "汴州城門朝不開，天狗墮地聲如雷。",
            "健兒爭誇殺留後，連屋累棟燒成灰。",
            "諸侯咫尺不能救，孤士何者自興哀。"
        ],
        "title": "汴州亂二首 一",
        "id": "2b596522-409c-4275-946f-c2d690037e4c"
    },
    {
        "author": "韓愈",
        "paragraphs": [
            "母從子走者爲誰，大夫夫人留後兒。",
            "昨日乘車騎大馬，坐者起趨乘者下。",
            "廟堂不肯用干戈，嗚呼奈汝母子何。"
        ],
        "title": "汴州亂二首 二",
        "id": "53e33fb7-1422-4979-a25e-54d4ca820c76"
    },
    {
        "author": "韓愈",
        "paragraphs": [
            "利劒光耿耿，佩之使我無邪心。",
            "故人念我寡徒侶，持用贈我比知音。",
            "我心如冰劒如雪，不能刺讒夫。",
            "使我心腐劒鋒折，決雲中斷開青天。",
            "噫，劒與我俱變化歸黃泉。"
        ],
        "title": "利劒",
        "id": "4457599b-144f-4707-85f1-efd47cc89c03"
    },
    {
        "author": "韓愈",
        "paragraphs": [
            "齪齪當世士，所憂在飢寒。",
            "但見賤者悲，不聞貴者歎。",
            "大賢事業異，遠抱非俗觀。",
            "報國心皎潔，念時涕汍瀾。",
            "妖姬坐左右，柔指發哀彈。",
            "酒肴雖日陳，感激寧爲歡。",
            "秋陰欺白日，泥潦不少乾。",
            "河堤決東郡，老弱隨驚湍。",
            "天意固有屬，誰能詰其端。",
            "願辱太守薦，得充諫諍官。",
            "排雲呌閶闔，披腹呈琅玕。",
            "致君豈無術，自進誠獨難。"
        ],
        "title": "齪齪",
        "id": "b4a96752-93b2-4088-bdb3-4c45a5584e78"
    },
    {
        "author": "韓愈",
        "paragraphs": [
            "河之水，去悠悠，我不如，水東流。",
            "我有孤姪在海陬，三年不見兮使我生憂。",
            "日復日，夜復夜，三年不見汝，使我鬢髮未老而先化。"
        ],
        "title": "河之水二首寄子姪老成 一",
        "id": "b5c8234e-7102-45e6-91cf-9409e797be87"
    },
    {
        "author": "韓愈",
        "paragraphs": [
            "河之水，悠悠去，我不如，水東注。",
            "我有孤姪在海浦，三年不見兮使我心苦。",
            "采蕨於山，緡魚於淵。",
            "我徂京師，不遠其還。"
        ],
        "title": "河之水二首寄子姪老成 二",
        "id": "ac2a0a60-ef91-46f9-8cc5-85e53ab6cb6e"
    },
    {
        "author": "韓愈",
        "paragraphs": [
            "山石犖確行徑微，黃昏到寺蝙蝠飛。",
            "升堂坐階新雨足，芭蕉葉大支子肥。",
            "僧言古壁佛畫好，以火來照所見稀。",
            "鋪牀拂席置羹飯，疎糲亦足飽我飢。",
            "夜深靜臥百蟲絕，清月出嶺光入扉。",
            "天明獨去無道路，出入高下窮煙霏。",
            "山紅澗碧紛爛漫，時見松櫪皆十圍。",
            "當流赤足蹋澗石，水聲激激風吹衣。",
            "人生如此自可樂，豈必局束爲人鞿。",
            "嗟哉吾黨二三子，安得至老不更歸。"
        ],
        "tags": [
            "唐诗三百首",
            "纪游",
            "写景",
            "抒情",
            "七言古诗"
        ],
        "title": "山石",
        "id": "e73e2743-3752-4ba3-938a-fb59cd3965ee"
    },
    {
        "author": "韓愈",
        "paragraphs": [
            "天星牢落雞喔咿，僕夫起餐車載脂。",
            "正當窮冬寒未已，借問君子行安之。",
            "會朝元正無不至，受命上宰須及期。",
            "侍從近臣有虛位，公今此去歸何時。"
        ],
        "title": "天星送楊凝郎中賀正",
        "id": "20dea002-e0ee-453b-89a0-f54b746aa435"
    },
    {
        "author": "韓愈",
        "paragraphs": [
            "汴泗交流郡城角，築場十步平如削。",
            "短垣三面繚逶迤，擊鼓騰騰樹赤旗。",
            "新秋朝涼未見日，公早結束來何爲。",
            "分曹決勝約前定，百馬攢蹄近相暎。",
            "毬驚杖奮合且離，紅牛纓紱黃金羈。",
            "側身轉臂著馬腹，霹靂應手神珠馳。",
            "超遙散漫兩閑暇，揮霍紛紜爭變化。",
            "發難得巧意氣麤，讙聲四合壯士呼。",
            "此誠習戰非爲劇，豈若安坐行良圖。",
            "當今忠臣不可得，公馬莫走須殺賊。"
        ],
        "title": "汴泗交流贈張僕射",
        "id": "b331937f-9771-430b-a036-810ffc42bc17"
    },
    {
        "author": "韓愈",
        "paragraphs": [
            "忽忽乎余未知生之爲樂也，願脫去而無因。",
            "安得長翮大翼如雲生我身，乘風振奮出六合，絕浮塵。",
            "死生哀樂兩相棄，是非得失付閑人。"
        ],
        "title": "忽忽",
        "id": "0ca666d1-7adb-409b-97d6-ec3761cb62b1"
    },
    {
        "author": "韓愈",
        "paragraphs": [
            "嗷嗷鳴雁鳴且飛，窮秋南去春北歸。",
            "去寒就暖識所依，天長地闊棲息稀。",
            "風霜酸苦稻粱微，毛羽摧落身不肥。",
            "裴回反顧羣侶違，哀鳴欲下洲渚非。",
            "江南水闊朝雲多，草長沙軟無網羅。"
        ],
        "title": "鳴雁",
        "id": "ba0e5915-5198-4cf2-b744-7e09636ed846"
    },
    {
        "author": "韓愈",
        "paragraphs": [
            "天昏地黑蛟龍移，雷驚電激雄雌隨。",
            "清泉百丈化爲土，魚鼈枯死吁可悲。"
        ],
        "title": "龍移",
        "id": "b039de2e-47b6-4186-aae8-a127314e75a6"
    },
    {
        "author": "韓愈",
        "paragraphs": [
            "原頭火燒靜兀兀，野雉畏鷹出復沒。",
            "將軍欲以巧伏人，盤馬彎弓惜不發。",
            "地形漸窄觀者多，雉驚弓滿勁箭加。",
            "衝人決起百餘尺，紅翎白鏃相傾斜。",
            "將軍仰笑軍吏賀，五色離披馬前墮。"
        ],
        "title": "雉帶箭",
        "id": "f9447c07-1419-4545-81e2-7b172defd810"
    },
    {
        "author": "韓愈",
        "paragraphs": [
            "條山蒼，河水黃。",
            "浪波沄沄去，松柏在山岡。"
        ],
        "tags": [
            "描写水",
            "描写山",
            "写山",
            "写水"
        ],
        "title": "條山蒼",
        "id": "0a7096f2-fea3-4d20-856c-dc77eec999b4"
    },
    {
        "author": "韓愈",
        "paragraphs": [
            "尊酒相逢十載前，君爲壯夫我少年。",
            "尊酒相逢十載後，我爲壯夫君白首。",
            "我材與世不相當，戢鱗委翅無復望。",
            "當今賢俊皆周行，君何爲乎亦遑遑。",
            "桮行到君莫停手，破除萬事無過酒。"
        ],
        "title": "贈鄭兵曹",
        "id": "563399e5-c9e7-4d62-9bc9-002d005e95ae"
    },
    {
        "author": "韓愈",
        "paragraphs": [
            "神僊有無何渺茫，桃源之說誠荒唐。",
            "流水盤迴山百轉，生綃數幅垂中堂。",
            "武陵太守好事者，題封遠寄南宮下。",
            "南宮先生忻得之，波濤入筆驅文辭。",
            "文工畫妙各臻極，異境恍惚移於斯。",
            "架巖鑿谷開宮室，接屋連牆千萬日。",
            "嬴顛劉蹶了不聞，地坼天分非所恤。",
            "種桃處處惟開花，川原近遠蒸紅霞。",
            "初來猶自念鄉邑，歲久此地還成家。",
            "漁舟之子來何所，物色相猜更問語。",
            "大蛇中斷喪前王，羣馬南渡開新主。",
            "聽終辭絕共悽然，自說經今六百年。",
            "當時萬事皆眼見，不知幾許猶流傳。",
            "爭持酒食來相饋，禮數不同樽俎異。",
            "月明伴宿玉堂空，骨冷魂清無夢寐。",
            "夜半金雞啁哳鳴，火輪飛出客心驚。",
            "人間有累不可住，依然離別難爲情。",
            "船開櫂進一迴顧，萬里蒼蒼煙水暮。",
            "世俗寧知僞與真，至今傳者武陵人。"
        ],
        "title": "桃源圖",
        "id": "746089bc-7a9d-46f1-8ff4-7636f0403347"
    },
    {
        "author": "韓愈",
        "paragraphs": [
            "東方半明大星沒，獨有太白配殘月。",
            "嗟爾殘月勿相疑，同光共影須臾期。",
            "殘月暉暉，太白睒睒。",
            "雞三號，更五點。"
        ],
        "title": "東方半明",
        "id": "59dd1b2c-1a22-4b38-b7e3-317385d03d69"
    },
    {
        "author": "韓愈",
        "paragraphs": [
            "虎有爪兮牛有角，虎可搏兮牛可觸。",
            "奈何君獨抱奇材，手把鋤犁餓空谷。",
            "當今天子急賢良，匭函朝出開明光。",
            "胡不上書自薦達，坐令四海如虞唐。"
        ],
        "title": "贈唐衢",
        "id": "76fe79f6-b932-454a-bc36-c44768ec3b1e"
    },
    {
        "author": "韓愈",
        "paragraphs": [
            "江盤峽束春湍豪，風雷戰鬬魚龍逃。",
            "懸流轟轟射水府，一瀉百里翻雲濤。",
            "漂船擺石萬瓦裂，咫尺性命輕鴻毛。"
        ],
        "title": "貞女峽",
        "id": "f7ff814c-b1c6-4b1a-bbb5-c6ebc3c0611c"
    },
    {
        "author": "韓愈",
        "paragraphs": [
            "吾黨侯生字叔起，呼我持竿釣溫水。",
            "平明鞭馬出都門，盡日行行荆棘裏。",
            "溫水微茫絕又流，深如車轍闊容輈。",
            "蝦蟆跳過雀兒浴，此縱有魚何足求。",
            "我爲侯生不能已，盤針擘粒投泥滓。",
            "晡時堅坐到黃昏，手倦目勞方一起。",
            "暫動還休未可期，蝦行蛭渡似皆疑。",
            "舉竿引線忽有得，一寸纔分鱗與鬐。",
            "是日侯生與韓子，良久歎息相看悲。",
            "我今行事盡如此，此事正好爲吾規。",
            "半世遑遑就舉選，一名始得紅顏衰。",
            "人間事勢豈不見，徒自辛苦終何爲。",
            "便當提攜妻與子，南入箕潁無還時。",
            "叔起君今氣方銳，我言至切君勿嗤。",
            "君欲釣魚須遠去，大魚豈肯居沮洳。"
        ],
        "title": "贈侯喜",
        "id": "a8a78c3e-05d9-4ccd-823b-6014df3fc388"
    },
    {
        "author": "韓愈",
        "paragraphs": [
            "太華峰頭玉井蓮，開花十丈藕如船。",
            "冷比雪霜甘比蜜，一片入口沈痾痊。",
            "我欲求之不憚遠，青壁無路難夤緣。",
            "安得長梯上摘實，下種七澤根株連。"
        ],
        "title": "古意",
        "id": "7be03a6d-ac09-47a6-a6e3-0df5447664ad"
    },
    {
        "author": "韓愈",
        "paragraphs": [
            "纖雲四卷天無河，清風吹空月舒波。",
            "沙平水息聲影絕，一桮相屬君當歌。",
            "君歌聲酸辭且苦，不能聽終淚如雨。",
            "洞庭連天九疑高，蛟龍出沒猩鼯號。",
            "十生九死到官所，幽居默默如藏逃。",
            "下牀畏蛇食畏藥，海氣濕蟄熏腥臊。",
            "昨者州前搥大鼓，嗣皇繼聖登夔臯。",
            "赦書一日行萬里，罪從大辟皆除死。",
            "遷者追廻流者還，滌瑕蕩垢清朝班。",
            "州家申名使家抑，坎軻祗得移荆蠻。",
            "判司卑官不堪說，未免捶楚塵埃間。",
            "同時輩流多上道，天路幽險難追攀。",
            "君歌且休聽我歌，我歌今與君殊科。"
        ],
        "tags": [
            "唐诗三百首",
            "洞庭湖",
            "中秋节",
            "七言古诗",
            "抒怀",
            "饮酒"
        ],
        "title": "八月十五夜贈張功曹",
        "id": "88e98bed-27fa-4dbe-8d6e-e7cb8c3e4d97"
    },
    {
        "author": "韓愈",
        "paragraphs": [
            "五嶽祭秩皆三公，四方環鎮嵩當中。",
            "火維地荒足妖怪，天假神柄專其雄。",
            "噴雲泄霧藏半腹，雖有絕頂誰能窮。",
            "我來正逢秋雨節，陰氣晦昧無清風。",
            "潛心默禱若有應，豈非正直能感通。",
            "須臾靜掃衆峰出，仰見突兀撐青空。",
            "紫蓋連延接天柱，石廩騰擲堆祝融。",
            "森然魄動下馬拜，松柏一逕趨靈宮。",
            "粉牆丹柱動光彩，鬼物圖畫填青紅。",
            "升階傴僂薦脯酒，欲以菲薄明其衷。",
            "廟令老人識神意，睢盱偵伺能鞠躬。",
            "手持桮珓導我擲，云此最吉餘難同。",
            "竄逐蠻荒幸不死，衣食纔足甘長終。",
            "侯王將相望久絕，神縱欲福難爲功。",
            "夜投佛寺上高閣，星月掩暎雲朣朧。",
            "猿鳴鐘動不知曙，杲杲寒日生於東。"
        ],
        "tags": [
            "唐诗三百首",
            "登高",
            "七言古诗",
            "寺庙"
        ],
        "title": "謁衡嶽廟遂宿嶽寺題門樓",
        "id": "14ae27a0-2641-41e6-8c0a-60a9185f8b6d"
    },
    {
        "author": "韓愈",
        "paragraphs": [
            "岣嶁山尖神禹碑，字青石赤形模奇。",
            "科斗拳身薤倒披，鸞飄鳳泊拏虎螭。",
            "事嚴跡秘鬼莫窺，道人獨上偶見之。",
            "我來咨嗟涕漣洏，千搜萬索何處有，森森綠樹猿猱悲。"
        ],
        "title": "岣嶁山",
        "id": "fbf39485-2f70-4257-b954-dfbbad49b405"
    },
    {
        "author": "韓愈",
        "paragraphs": [
            "君不見太皇諒陰未出令，小人乘時偷國柄。",
            "北軍百萬虎與貔，天子自將非他師。",
            "一朝奪印付私黨，懍懍朝士何能爲。",
            "狐鳴梟噪爭署置，睗睒跳踉相嫵媚。",
            "夜作詔書朝拜官，超資越序曾無難。",
            "公然白日受賄賂，火齊磊落堆金盤。",
            "元臣故老不敢語，晝臥涕泣何汍瀾。",
            "董賢三公誰復惜，侯景九錫行可歎。",
            "國家功高德且厚，天位未許庸夫干。",
            "嗣皇卓犖信英主，文如太宗武高祖。",
            "膺圖受禪登明堂，共流幽州鯀死羽。",
            "四門肅穆賢俊登，數君匪親豈其朋。",
            "郎官清要爲世稱，荒郡迫野嗟可矜。",
            "湖波連天日相騰，蠻俗生梗瘴癘烝。",
            "江氛嶺祲昏若凝，一蛇兩頭見未曾。",
            "怪鳥鳴喚令人憎，蟲蟲羣飛夜撲燈。",
            "雄虺毒螫墮股肱，食中置藥肝心崩。",
            "左右使令詐難憑，慎勿浪信常兢兢。",
            "吾嘗同僚情可勝，具書目見非妄徵，嗟爾既往宜爲懲。"
        ],
        "title": "永貞行",
        "id": "a2f34256-4855-4cd4-9687-7f469e349afa"
    },
    {
        "author": "韓愈",
        "paragraphs": [
            "十月陰氣盛，北風無時休。",
            "蒼茫洞庭岸，與子維雙舟。",
            "霧雨晦爭泄，波濤怒相投。",
            "犬雞斷四聽，糧絕誰與謀。",
            "相去不容步，險如礙山丘。",
            "清談可以飽，夢想接無由。",
            "男女喧左右，飢啼但啾啾。",
            "非懷北歸興，何用勝羇愁。",
            "雲外有白日，寒光自悠悠。",
            "能令暫開霽，過是吾無求。"
        ],
        "tags": [
            "洞庭湖",
            "离别",
            "风",
            "写风"
        ],
        "title": "洞庭湖阻風贈張十一署",
        "id": "d9892fa9-0e3e-499c-8351-97cfb1b21f6d"
    },
    {
        "author": "韓愈",
        "paragraphs": [
            "江陵城西二月尾，花不見桃惟見李。",
            "風揉雨練雪羞比，波濤翻空杳無涘。",
            "君知此處花何似，白花倒燭天夜明。",
            "羣雞驚鳴官吏起，金烏海底初飛來。",
            "朱輝散射青霞開，迷魂亂眼看不得。",
            "照耀萬樹繁如堆，念昔少年著遊燕。",
            "對花豈省曾辭桮，自從流落憂感集。",
            "欲去未到先思廻，祗今四十已如此。",
            "後日更老誰論哉，力攜一尊獨就醉，不忍虛擲委黃埃。"
        ],
        "title": "李花贈張十一署",
        "id": "8236d0ab-42ac-46ca-bc05-8d925e2e1145"
    },
    {
        "author": "韓愈",
        "paragraphs": [
            "居鄰北郭古寺空，杏花兩株能白紅。",
            "曲江滿園不可到，看此寧避雨與風。",
            "二年流竄出嶺外，所見草木多異同。",
            "冬寒不嚴地恒泄，陽氣發亂無全功。",
            "浮花浪蘂鎮長有，纔開還落瘴霧中。",
            "山榴躑躅少意思，照耀黃紫徒爲叢。",
            "鷓鴣鉤輈猿呌歇，杳杳深谷攢青楓。",
            "豈如此樹一來翫，若在京國情何窮。",
            "今旦胡爲忽惆悵，萬片飄泊隨西東。",
            "明年更發應更好，道人莫忘鄰家翁。"
        ],
        "title": "杏花",
        "id": "23700eca-9b4c-4f1d-a75d-3ea1c8b70909"
    },
    {
        "author": "韓愈",
        "paragraphs": [
            "我所思兮在何所，情多地遐兮徧處處。",
            "東西南北皆欲往，千江隔兮萬山阻。",
            "春風吹園雜花開，朝日照屋百鳥語。",
            "三桮取醉不復論，一生長恨奈何許。"
        ],
        "title": "感春四首 一",
        "id": "5e4dbc15-db20-492e-9de7-d5ebb5111e15"
    },
    {
        "author": "韓愈",
        "paragraphs": [
            "皇天平分成四時，春氣漫誕最可悲。",
            "雜花妝林草蓋地，白日坐上傾天維。",
            "蜂喧鳥咽留不得，紅萼萬片從風吹。",
            "豈如秋霜雖慘冽，摧落老物誰惜之。",
            "爲此徑須沽酒飲，自外天地棄不疑。",
            "近憐李杜無檢束，爛漫長醉多文辭。",
            "屈原離騷二十五，不肯餔啜糟與醨。",
            "惜哉此子巧言語，不到聖處寧非癡。",
            "幸逢堯舜明四目，條理品彙皆得宜。",
            "平明出門暮歸舍，酩酊馬上知爲誰。"
        ],
        "title": "感春四首 二",
        "id": "91833140-4a32-4508-b50e-2d5e57c4940d"
    },
    {
        "author": "韓愈",
        "paragraphs": [
            "朝騎一馬出，暝就一牀臥。",
            "詩書漸欲拋，節行久已惰。",
            "冠敧感髮禿，語誤驚齒墮。",
            "孤負平生心，已矣知何奈。"
        ],
        "title": "感春四首 三",
        "id": "921befa8-bb39-4bf2-962d-62e91fa15c50"
    },
    {
        "author": "韓愈",
        "paragraphs": [
            "我恨不如江頭人，長網橫江遮紫鱗。",
            "獨宿荒陂射鳧雁，賣納租賦官不嗔。",
            "歸來歡笑對妻子，衣食自給寧羞貧。",
            "今者無端讀書史，智慧祗足勞精神。",
            "畫蛇著足無處用，兩鬢霜白趨埃塵。",
            "乾愁漫解坐自累，與衆異趣誰相親。",
            "數桮澆腸雖暫醉，皎皎萬慮醒還新。",
            "百年未滿不得死，且可勤買拋青春。"
        ],
        "title": "感春四首 四",
        "id": "0c77e255-86e3-4307-b43b-d0c05a85103e"
    },
    {
        "author": "韓愈",
        "paragraphs": [
            "李花初發君始病，我往看君花轉盛。",
            "走馬城西惆悵歸，不忍千株雪相暎。",
            "邇來又見桃與梨，交開紅白如爭競。",
            "可憐物色阻攜手，空展霜縑吟九詠。",
            "紛紛落盡泥與塵，不共新妝比端正。",
            "桐華最晚今已繁，君不強起時難更。",
            "關山遠別固其理，寸步難見始知命。",
            "憶昔與君同貶官，夜渡洞庭看斗柄。",
            "豈料生還得一處，引袖拭淚悲且慶。",
            "各言生死兩追隨，直置心親無貌敬。",
            "念君又署南荒吏，路指鬼門幽且敻。",
            "三公盡是知音人，曷不薦賢陛下聖。",
            "囊空甑倒誰救之，我今一食日還併。",
            "自然憂氣損天和，安得康強保天性。",
            "斷鶴兩翅鳴何哀，縶驥四足氣空橫。",
            "今朝寒食行野外，綠楊帀岸蒲生迸。",
            "宋玉庭邊不見人，輕浪參差魚動鏡。",
            "自嗟孤賤足瑕疵，特見放縱荷寬政。",
            "飲酒寧嫌𧣴底深，題詩尚倚筆鋒勁。",
            "明宵故欲相就醉，有月莫愁當火令。"
        ],
        "tags": [
            "洞庭湖"
        ],
        "title": "寒食日出遊",
        "id": "2ae550b6-e1b7-406d-9834-8ffeb33e8824"
    },
    {
        "author": "韓愈",
        "paragraphs": [
            "憶昨夾鍾之呂初吹灰，上公禮罷元侯廻。",
            "車載牲牢甕舁酒，並召賓客延鄒枚。",
            "腰金首翠光照耀，絲竹迥發清以哀。",
            "青天白日花草麗，玉斝屢舉傾金罍。",
            "張君名聲座所屬，起舞先醉長松摧。",
            "宿酲未解舊痁作，深室靜臥聞風雷。",
            "自期殞命在春序，屈指數日憐嬰孩。",
            "危辭苦語感我耳，淚落不揜何漼漼。",
            "念昔從君渡湘水，大帆夜劃窮高桅。",
            "陽山鳥路出臨武，驛馬拒地驅頻隤。",
            "踐蛇茹蠱不擇死，忽有飛詔從天來。",
            "伾文未揃崖州熾，雖得赦宥恒愁猜。",
            "近者三姦悉破碎，羽窟無底幽黃能。",
            "眼中了了見鄉國，知有歸日眉方開。",
            "今君縱署天涯吏，投檄北去何難哉。",
            "無妄之憂勿藥喜，一善自足禳千災。",
            "頭輕目朗肌骨健，古劒新劚磨塵埃。",
            "殃消禍散百福併，從此直至耉與鮐。",
            "嵩山東頭伊洛岸，勝事不假須穿栽。",
            "君當先行我待滿，沮溺可繼窮年推。"
        ],
        "title": "憶昨行和張十一",
        "id": "1ce009e2-990c-44a5-b952-c2a8f6e66a65"
    },
    {
        "author": "韓愈",
        "paragraphs": [
            "生名師命其姓劉，自少軒輊非常儔。",
            "棄家如遺來遠遊，東走梁宋暨揚州。",
            "遂凌大江極東陬，洪濤舂天禹穴幽。",
            "越女一笑三年留，南逾橫嶺入炎州。",
            "青鯨高磨波山浮，怪魅炫曜堆蛟虬。",
            "山㺑讙譟猩猩遊，毒氣爍體黃膏流。",
            "問胡不歸良有由，美酒傾水{炙火=肉}肥牛。",
            "妖歌慢舞爛不收，倒心廻腸爲青眸。",
            "千金邀顧不可酬，乃獨遇之盡綢繆。",
            "瞥然一餉成十秋，昔鬚未生今白頭。",
            "五管歷徧無賢侯，迴望萬里還家羞。",
            "陽山窮邑惟猿猴，手持釣竿遠相投。",
            "我爲羅列陳前修，芟蒿斬蓬利鋤耰。",
            "天星廻環數纔周，文學穰穰囷倉稠。",
            "車輕御良馬力優，咄哉識路行勿休，往取將相酬恩讐。"
        ],
        "title": "劉生詩",
        "id": "a72f002a-1c4a-4196-8f07-53c3465a185f"
    },
    {
        "author": "韓愈",
        "paragraphs": [
            "蘄州笛竹天下知，鄭君所寶尤瓌奇。",
            "攜來當晝不得臥，一府傳看黃琉璃。",
            "體堅色淨又藏節，盡眼凝滑無瑕疵。",
            "法曹貧賤衆所易，腰腹空大何能爲。",
            "自從五月困暑濕，如坐深甑遭蒸炊。",
            "手磨袖拂心語口，慢膚多汗真相宜。",
            "日暮歸來獨惆悵，有賣直欲傾家資。",
            "誰謂故人知我意，卷送八尺含風漪。",
            "呼奴掃地鋪未了，光彩照耀驚童兒。",
            "青蠅側翅蚤蝨避，肅肅疑有清飆吹。",
            "倒身甘寢百疾愈，却願天日恒炎曦。",
            "明珠青玉不足報，贈子相好無時衰。"
        ],
        "title": "鄭羣贈簟",
        "id": "2d58b48b-9486-4f1a-bbef-7d62b62a9104"
    }
]