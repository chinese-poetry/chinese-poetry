[
    {
        "author": "李新",
        "paragraphs": [
            "增添庾郎方丈，掇拾儀休棄遺。",
            "但令門人學圃，不妨夫子下帷。"
        ],
        "title": "送菜徐秀才  其四",
        "id": "b3972788-6f40-4a28-8156-a8403b043b39"
    },
    {
        "author": "李新",
        "paragraphs": [
            "濃掃清陰一壑秋，眼光新困仲宣樓。",
            "等閒欲作東山醉，却爲蒼生不破愁。"
        ],
        "title": "秋日登樓  其一",
        "id": "40dd1e86-861e-4c8c-b792-6c6026cf7bed"
    },
    {
        "author": "李新",
        "paragraphs": [
            "洗遍山光暮雨收，落霞孤鶩點清秋。",
            "蜀天地暖知無雁，不怕愁聲稳上樓。"
        ],
        "title": "秋日登樓  其二",
        "id": "18e7d721-acde-4f84-9ea6-16dd267adec3"
    },
    {
        "author": "李新",
        "paragraphs": [
            "身離梁苑初蠶月，脚蹈秦雲已麥秋。",
            "要見使君恩惠久，滔滔長伴漢江流。"
        ],
        "title": "送呂興元  其一",
        "id": "c01abc21-3be2-47a6-8182-1e77038190d4"
    },
    {
        "author": "李新",
        "paragraphs": [
            "梯天懸閣馬行空，旌旆悠悠照谷紅。",
            "靈鳯陰寒春過晚，萬山猶有牡丹風。"
        ],
        "title": "送呂興元  其二",
        "id": "e8f4f06c-9a4c-41c9-9389-9389602b4770"
    },
    {
        "author": "李新",
        "paragraphs": [
            "冰壺舊映藍溪玉，璧乘曾依白帝城。",
            "明日武林山下路，過橋唯有杜鵑聲。"
        ],
        "title": "送呂興元  其三",
        "id": "78d02d19-9928-4e2c-b4b9-649232fbc4ac"
    },
    {
        "author": "李新",
        "paragraphs": [
            "太平天子事東封，洛苑回鑾訪侍中。",
            "自古相門終出相，試持圭璧近重瞳。"
        ],
        "title": "送呂興元  其四",
        "id": "8a0b48df-aaba-4cde-a4f2-8b657e52299f"
    },
    {
        "author": "李新",
        "paragraphs": [
            "霧豹平時豈一班，定將清對領威顔。",
            "東南民病知多少，莫把皇華誤出關。"
        ],
        "title": "送呂興元  其五",
        "id": "eca3f882-4521-4df5-a5e6-f6b32307d48b"
    },
    {
        "author": "李新",
        "paragraphs": [
            "行入雲衢路未通，主人明日復觀風。",
            "幾聲寒鵲江村暮，煙雨瀟瀟失去鴻。"
        ],
        "title": "送呂興元  其六",
        "id": "34c2f9d9-74a3-469e-ab9d-e6417d39bace"
    },
    {
        "author": "李新",
        "paragraphs": [
            "懸知九折自成醫，痩骨綿綿尚勝肥。",
            "引睡文書滿床榻，病兒猶枕樂天詩。"
        ],
        "title": "目擊",
        "id": "9d2017b0-8b11-4136-955f-74ac98bae59f"
    },
    {
        "author": "李新",
        "paragraphs": [
            "莫倚行臺怯酒醺，一盃父老送慇懃。",
            "白雲嶺上雖無數，未敢持來玷使君。"
        ],
        "title": "送程公明  其一",
        "id": "7d5e4203-6e62-4b6e-8ab8-cae50828e070"
    },
    {
        "author": "李新",
        "paragraphs": [
            "漸横碧落快秋風，回首雲山幾萬重。",
            "明夕長亭新夢破，亂鴉殘月五更鐘。"
        ],
        "title": "送程公明  其二",
        "id": "0f2bae25-627d-4f72-997b-33fd494d9fce"
    },
    {
        "author": "李新",
        "paragraphs": [
            "解頤詩訓憶趨庭，四十專城髮尚青。",
            "屈指世間無此樂，路行争看老人星。"
        ],
        "title": "送程公明  其三",
        "id": "516d4166-e1a2-47ee-b926-8a96307e6fa2"
    },
    {
        "author": "李新",
        "paragraphs": [
            "不羈風韻有蕭郎，白傅新詩已滿筐。",
            "煙薄露寒雖寫痩，自應清節也凌霜。"
        ],
        "title": "送程公明  其四",
        "id": "8d9ad47a-ab33-4ac0-8a2d-0af11fe3b439"
    },
    {
        "author": "李新",
        "paragraphs": [
            "金闔銅樞喚仗開，越班侍從薦高才。",
            "一鞭野色身何處，芸閣清風待客來。"
        ],
        "title": "送程公明  其五",
        "id": "3b392ca8-6fe7-440a-bd3e-24a6964669ac"
    },
    {
        "author": "李新",
        "paragraphs": [
            "玉鐙驚驦趁早朝，天香成陣暗蟬貂。",
            "平雲無復偷閒到，溪闊煙深鎻市橋。"
        ],
        "title": "送程公明  其六",
        "id": "98a70b60-6ea3-4603-801b-0f00530141b7"
    },
    {
        "author": "李新",
        "paragraphs": [
            "無限秋容入跨鼇，使君山色兩相高。",
            "半生笑盡迎逢輩，俯仰隨人效桔橰。"
        ],
        "title": "送程公明  其七",
        "id": "c048041e-bd11-46b9-9e56-e83e6cbb825f"
    },
    {
        "author": "李新",
        "paragraphs": [
            "自憐痩骨飲冰寒，惆悵相逢下眼看。",
            "閒想顯人應笑我，道傍初試折腰官。"
        ],
        "title": "送程公明  其八",
        "id": "580c11ba-ada5-49d6-8834-db1922c2c510"
    },
    {
        "author": "李新",
        "paragraphs": [
            "青草山頭一萬家，那分下澤有龍蛇。",
            "不知明日都門客，肯與東風緩頰牙。"
        ],
        "title": "送程公明  其九",
        "id": "1ddb031c-09b1-42f6-b29f-617072b07d18"
    },
    {
        "author": "李新",
        "paragraphs": [
            "登山臨水送將歸，身蔭甘棠手挽衣。",
            "不似塞垣來泣别，傍轅猶怯使君威。"
        ],
        "title": "送程公明  其一○",
        "id": "076ccb89-daa7-41b7-8c43-647b02af1c0e"
    },
    {
        "author": "李新",
        "paragraphs": [
            "錦里園官供菜把，草堂詩客重傷貧。",
            "一盃野老誇芹美，笑煞從來食肉人。"
        ],
        "title": "送菜徐秀才",
        "id": "f096274d-9615-40a5-b125-2b4d7f17aa80"
    },
    {
        "author": "李新",
        "paragraphs": [
            "雪絲霧幕晚陰濃，還隔家山幾許重。",
            "引睡憑君一樽酒，欲將歸夢過鼇峰。"
        ],
        "title": "馮秀才宅晚飲",
        "id": "7598797f-a165-4c45-aec7-90009e59bf85"
    },
    {
        "author": "李新",
        "paragraphs": [
            "避雨燕兒晴又去，趁衙蜂子晚還歸。",
            "西軒一枕無人喚，零落桃花繞夢飛。"
        ],
        "title": "西齋睡起  其一",
        "id": "5039ade6-a1b0-4ded-a8c4-a0cceb65daa5"
    },
    {
        "author": "李新",
        "paragraphs": [
            "綠雲山麥層層綠，紅雨谿桃處處殘。",
            "老去見花如隔霧，可堪不得霧中看。"
        ],
        "title": "西齋睡起  其二",
        "id": "8d680d35-9109-4c65-a159-91e1850c1abd"
    },
    {
        "author": "李新",
        "paragraphs": [
            "松嶺晴煙明冉冉，石橋融水暖涓涓。",
            "老翁百事無心計，秪有尋春似去年。"
        ],
        "title": "題北巖定林院方丈戊戌正月二十四日攜諸童稚來遊藉草而飲既醉書方丈小垣以去  其一",
        "id": "98c4e96d-9d22-42bc-9156-433a5d766bc1"
    },
    {
        "author": "李新",
        "paragraphs": [
            "東風桃李年年在，化國光陰日日長。",
            "試數開元到今夕，幾經繁盛幾凄涼。"
        ],
        "title": "題北巖定林院方丈戊戌正月二十四日攜諸童稚來遊藉草而飲既醉書方丈小垣以去  其二",
        "id": "d0089b59-2045-4417-9631-e49b0514c652"
    },
    {
        "author": "李新",
        "paragraphs": [
            "年少劉郎初見時，似笑東風三兩枝。",
            "劉郎白髮欲再見，前溪落盡迷佳期。"
        ],
        "title": "桃花",
        "id": "9f1b833a-a1df-4802-885d-7581a01e5c97"
    },
    {
        "author": "李新",
        "paragraphs": [
            "小桃弄色仍千本，流水飄香又一年。",
            "何必人如花灼灼，但教情似水涓涓。"
        ],
        "title": "正月末再來渡石橋見桃花盛開有感而賦",
        "id": "802aa34f-310e-415f-9226-1cc79c09fd27"
    },
    {
        "author": "李新",
        "paragraphs": [
            "太真欲泣君王羞，一枝帯雨春梢頭。",
            "年來樂府不栽種，淡月青煙無處求。"
        ],
        "title": "梨花",
        "id": "5a3ee6c5-499d-4c2e-a4b6-4c5c531cb4b1"
    },
    {
        "author": "李新",
        "paragraphs": [
            "分得清潯白玉芽，旋抽綠柄信欹斜。",
            "當時蕩槳耶谿女，可是無情笑隔花。"
        ],
        "title": "種蓮",
        "id": "21cd103d-8f47-4c06-b683-8611b8af13f4"
    },
    {
        "author": "李新",
        "paragraphs": [
            "斜雨逆風昏舊字，是中能有幾人知。",
            "未言温室栽何木，先向忠州教竹枝。"
        ],
        "title": "題純益壁記",
        "id": "92019efc-009b-4741-9a2d-b2070c91431e"
    },
    {
        "author": "李新",
        "paragraphs": [
            "遙天孤雁泣離羣，疊疊秋山更莫雲。",
            "孤雁足添遷客恨，相逢賴有小馮君。"
        ],
        "title": "晚飲馮秀才宅",
        "id": "c618f601-4d02-45ca-8292-f90cddc67db3"
    },
    {
        "author": "李新",
        "paragraphs": [
            "巴山雪樹慘黄雲，劍甲參差百萬軍。",
            "不用寒光苦凌鑠，若論官況冷於君。"
        ],
        "title": "雪樹",
        "id": "39113108-6984-4687-8a5e-b000cbea178a"
    },
    {
        "author": "李新",
        "paragraphs": [
            "江雲不與山雲接，土雨還因夜雨消。",
            "獨上天台肆遐矚，故鄉只隔一山遙。"
        ],
        "title": "登天台",
        "id": "aa77e6e0-c239-4f37-b715-1656d2602b0d"
    },
    {
        "author": "李新",
        "paragraphs": [
            "漢苑何人侍翠輿，鏘鏘環珮雜璆瓐。",
            "劉郎带笑大誇客，此是予家千里駒。"
        ],
        "title": "送劉祠部  其一",
        "id": "2d058b0d-016a-4825-86e2-89f9d9fc2bf4"
    },
    {
        "author": "李新",
        "paragraphs": [
            "玉腕騰雲黑霧開，穆王八駿如駑駘。",
            "逸氣飄飄長不已，重聞汗血下天來。"
        ],
        "title": "送劉祠部  其二",
        "id": "53a472aa-c73a-4d3e-b5f4-63f479ed208b"
    },
    {
        "author": "李新",
        "paragraphs": [
            "芙蓉城下多埃土，却逐劉郎上天去。",
            "峨眉一顧一回頭，明月東風在何處。"
        ],
        "title": "送劉祠部  其三",
        "id": "48f6430d-cff8-48a6-82a4-e4b950ed0473"
    },
    {
        "author": "李新",
        "paragraphs": [
            "冷飯殘羮屬與誰，其他消息問誰知。",
            "竿頭一步饒師進，不是當年去得遲。"
        ],
        "title": "立化童子",
        "id": "ec062d52-8fc1-47f5-a9f0-b8d505bd54c1"
    },
    {
        "author": "李新",
        "paragraphs": [
            "浪激冰花潄大堤，山回雲影照寒溪。",
            "一生懷抱無人見，又躍蘆梢困馬蹄。"
        ],
        "title": "泛松溪",
        "id": "f44dd5b8-676f-4cb9-b5a7-23dbad0b5a6b"
    },
    {
        "author": "李新",
        "paragraphs": [
            "浪仙句法得全功，崔子區區立下風。",
            "客塜相望歸不得，青衫憔悴兩君同。"
        ],
        "title": "過賈浪仙崔秀才故祠  其一",
        "id": "3ef304b6-9506-48f1-9a22-219b17bf3317"
    },
    {
        "author": "李新",
        "paragraphs": [
            "倦飛好鳥下荒陂，不見騎驢主簿歸。",
            "林杳笛寒聲愈細，爲尋牛背一簑衣。"
        ],
        "title": "過賈浪仙崔秀才故祠  其二",
        "id": "9d160115-0987-4857-9084-2140e20be7a6"
    },
    {
        "author": "李新",
        "paragraphs": [
            "塵埋鬼笑有無間，多少真癡不貴閒。",
            "白日舒長問誰老，幾將春夢到三山。"
        ],
        "title": "題貴閒軒",
        "id": "91f49dfa-6c0d-495a-a269-362578e496f4"
    },
    {
        "author": "李新",
        "paragraphs": [
            "綠茵春葄暖無加，醉眼蒙茸纈萬花。",
            "聞道芟夷殊不惡，直須着意認蘭芽。"
        ],
        "title": "除草",
        "id": "d2d5f62a-6fba-4547-a5bb-554cb041aa16"
    },
    {
        "author": "李新",
        "paragraphs": [
            "浄室歸來自冷冰，矜持筆硯更非能。",
            "假令一笑人間事，大似當年碧眼僧。"
        ],
        "title": "還書室",
        "id": "1cd862d3-8f44-467a-bb36-0e649658b6d6"
    },
    {
        "author": "李新",
        "paragraphs": [
            "茂林侵路能藏寺，喬木參天却見樓。",
            "山石因循雲外老，江聲掀撲屋梢流。"
        ],
        "title": "綠陰亭",
        "id": "d9a79ea9-5914-4a97-9d1b-cd17f7ef6160"
    },
    {
        "author": "李新",
        "paragraphs": [
            "杜宇啼愁連谷暗，嘉陵流恨接天長。",
            "路人要見行人喜，看取眉間一點黄。"
        ],
        "title": "題望喜驛黄夷仲詩後",
        "id": "c801c95d-a4f2-4d61-a8a1-aa3d2d179a8c"
    },
    {
        "author": "李新",
        "paragraphs": [
            "碧流未到小池開，半畝篔簹蔭紫苔。",
            "遲日暖風留不得，亂紅飛去燕衘來。"
        ],
        "title": "春深過黄亭",
        "id": "f6261a59-655c-4b93-8857-ee807f700f48"
    },
    {
        "author": "李新",
        "paragraphs": [
            "眼纈蒙茸真草木，春歸廣莫自文章。",
            "妙回玉指香羅密，秖許楊花傍小床。"
        ],
        "title": "秀野亭二首  其一",
        "id": "4417fcd9-6bb8-44e0-adbe-f039b983b8b2"
    },
    {
        "author": "李新",
        "paragraphs": [
            "溪光山色淺無痕，荒樹平蕪見幾村。",
            "秖恐重來春自去，梨花吹盡月黄昏。"
        ],
        "title": "秀野亭二首  其二",
        "id": "c5166da9-25a0-4ab5-8745-9f8f06b5e5cc"
    },
    {
        "author": "李新",
        "paragraphs": [
            "田界紋楸看綠玉，池分龜兆渴清泉。",
            "水曺載酒非無意，小雨留人信有緣。"
        ],
        "title": "題興化小閣  其一",
        "id": "25969a9d-e7f9-4c79-9316-5a31ab9890aa"
    },
    {
        "author": "李新",
        "paragraphs": [
            "迎馬玉簪看作竹，浸籬鴨綠已盈溝。",
            "田園秀潤吾無着，却要江湖一小舟。"
        ],
        "title": "題興化小閣  其二",
        "id": "4b67990a-7e3a-49c0-9979-0abbc46bac43"
    },
    {
        "author": "李新",
        "paragraphs": [
            "鉢囊有潤何癯瘠，魚鼓無聲太寂寥。",
            "更向衝衢見車馬，可能不過虎溪橋。"
        ],
        "title": "題興化小閣  其三",
        "id": "1e496137-b97a-451b-bc54-75c83f33ea16"
    },
    {
        "author": "李新",
        "paragraphs": [
            "梅雨冥冥濕釣船，失羣寒鷺下江天。",
            "一聲長笛無窮意，自疊漁簑白日眠。"
        ],
        "title": "舟中漫興  其一",
        "id": "5b836384-ea89-47cf-8419-1b0912fec01d"
    },
    {
        "author": "李新",
        "paragraphs": [
            "篷窗幾點落梅花，旋覺春容放草芽。",
            "莫上江樓發歸興，斷霞衰照起寒鴉。"
        ],
        "title": "舟中漫興  其二",
        "id": "9359609d-97b3-497f-8813-18d76c294131"
    },
    {
        "author": "李新",
        "paragraphs": [
            "小溝水縠漾晴暉，上學兒童短褐衣。",
            "猶記飛泉山下路，會成春服舞雩歸。"
        ],
        "title": "盧舍那僧舍留别  其一",
        "id": "f9b8c8e1-04e9-4f5c-b765-56f7e1b01d1a"
    },
    {
        "author": "李新",
        "paragraphs": [
            "筠尖側側度朝暉，别淚潸潸漬客衣。",
            "兒女慇懃憐我老，登山臨水送將歸。"
        ],
        "title": "盧舍那僧舍留别  其二",
        "id": "82d5a660-cb29-42c6-9454-ed1f2e92dd7c"
    },
    {
        "author": "李新",
        "paragraphs": [
            "脆柳飛花弄晚暉，雲羅雲紵試春衣。",
            "箇身未便長爲客，化鶴千年亦一歸。"
        ],
        "title": "盧舍那僧舍留别  其三",
        "id": "7ea4bcb5-8209-43ff-aefb-7d47e27e2ce6"
    },
    {
        "author": "李新",
        "paragraphs": [
            "薔薇老麝隔雲香，濡袖陰嵐翠滴牆。",
            "花樹參差山月出，欲尋幽逕導韓郎。"
        ],
        "title": "幽意  其一",
        "id": "f250b4d3-8a5c-4310-96a6-5292b1ceae97"
    },
    {
        "author": "李新",
        "paragraphs": [
            "迢迢不斷古江聲，何似當年奉倩情。",
            "小玉拂屏沉火滅，便隨閒夢唾虚名。"
        ],
        "title": "幽意  其二",
        "id": "b7e76930-a0d1-4a9a-91cc-645c2576a96f"
    },
    {
        "author": "李新",
        "paragraphs": [
            "綠帢纒頭錦束腰，陣前誰數霍嫖姚。",
            "何人與掃紅蕖嶂，留得周郎伴小喬。"
        ],
        "title": "幽意  其三",
        "id": "b2ee6dcd-0d15-4319-9f97-3e0283cbc6a9"
    },
    {
        "author": "李新",
        "paragraphs": [
            "步步金蓮何可得，朝朝瓊樹有無新。",
            "那能寇錄逃名姓，早醉長安一息春。"
        ],
        "title": "幽意  其四",
        "id": "72af0b33-10e4-404a-b77a-1a76fba46019"
    },
    {
        "author": "李新",
        "paragraphs": [
            "玉人鶴骨馬龜腸，白日貪晴夜趁涼。",
            "誰道飄零大荒遠，此間猶是蜀封疆。"
        ],
        "title": "過金牛自勞  其一",
        "id": "5d1e95aa-c7bd-4f4f-9c27-75c70fa8188c"
    },
    {
        "author": "李新",
        "paragraphs": [
            "帖嶮緣虚知幾蟠，小山細水入平寛。",
            "云何癭婦翻相笑，土木形骸亦屬官。"
        ],
        "title": "過金牛自勞  其二",
        "id": "01f7f34a-984c-49e9-9f88-054dda0eb4d7"
    },
    {
        "author": "李新",
        "paragraphs": [
            "初排閶闔欲朝天，流電追鋒急召賢。",
            "延閣鳯池風月好，不須回首望籌邊。"
        ],
        "title": "送張少卿赴召十首  其一",
        "id": "693ea55c-0157-4fb8-9bfa-d42e2a89e7c6"
    },
    {
        "author": "李新",
        "paragraphs": [
            "四海傾瞻調鼎手，朝廷側席待伊周。",
            "江城父老休遮道，可是星車肯少留。"
        ],
        "title": "送張少卿赴召十首  其二",
        "id": "ff163d60-ec8e-478a-829e-dce62a14ed5d"
    },
    {
        "author": "李新",
        "paragraphs": [
            "張公論事力回天，明日延英席自前。",
            "秦甸江西勞馬策，此回不計地流錢。"
        ],
        "title": "送張少卿赴召十首  其三",
        "id": "da29fb1e-8f02-4766-863d-8ee3896241de"
    },
    {
        "author": "李新",
        "paragraphs": [
            "公子詩成輕萬戶，將軍諾重過千金。",
            "不煩縣令前驅去，回采堅珉刻醉吟。"
        ],
        "title": "送張少卿赴召十首  其四",
        "id": "f1ace4c0-3457-424f-bc85-d75ed3fe9995"
    },
    {
        "author": "李新",
        "paragraphs": [
            "天子清閒問侍臣，當年張姓復其名。",
            "金甌已灑銀鈎字，庭下宣麻不用驚。"
        ],
        "title": "送張少卿赴召十首  其五",
        "id": "cfe8b571-03e9-4f64-866c-14c96e93fc29"
    },
    {
        "author": "李新",
        "paragraphs": [
            "燕子樓成月滿欄，縷金衣就酒翻瀾。",
            "從前樂府知多少，再到東山記謝安。"
        ],
        "title": "送張少卿赴召十首  其六",
        "id": "ffe8ad24-a987-4095-9e81-2b13d9fa014b"
    },
    {
        "author": "李新",
        "paragraphs": [
            "光芒先已動台躔，子舍修書正妙年。",
            "奏對八磚看白日，文章萬選敵青錢。"
        ],
        "title": "送張少卿赴召十首  其七",
        "id": "f088b247-c550-4d78-bcca-adcb74d15b1e"
    },
    {
        "author": "李新",
        "paragraphs": [
            "誰將蜀柳贈行人，曾伴靈和殿下春。",
            "笑煞後來門下客，風流不似迺翁身。"
        ],
        "title": "送張少卿赴召十首  其八",
        "id": "c46c6df4-f08f-47ad-a188-b1455a95f600"
    },
    {
        "author": "李新",
        "paragraphs": [
            "龍蛇飛動從椽筆，昔看公孫舞劍來。",
            "何得却知顛草妙，爲隨賓客到金臺。"
        ],
        "title": "送張少卿赴召十首  其九",
        "id": "6bbe7f7d-66d5-41b4-a5f6-70a7a5036481"
    },
    {
        "author": "李新",
        "paragraphs": [
            "傾倒憐才出至公，吹嘘牙頰自春風。",
            "寛和肯問車裀吐，涵養須知內史聾。"
        ],
        "title": "送張少卿赴召十首  其一○",
        "id": "6d0976b6-16e4-4827-84e4-d9e6e2db0952"
    },
    {
        "author": "李新",
        "paragraphs": [
            "林園暖日注蔫紅，啼鳥重来樹亦空。",
            "莫道主人無意在，解將籬落護春風。"
        ],
        "title": "題馮園三首  其一",
        "id": "ce3da47d-8e38-45f0-bec6-6cbc3c278505"
    },
    {
        "author": "李新",
        "paragraphs": [
            "已將歸騎逐東風，家在岷峨第幾峰。",
            "應是故山猿鶴嘯，主人歸得已龍鍾。"
        ],
        "title": "題馮園三首  其二",
        "id": "bfe1a306-8531-4a86-bf3b-5a59d04b626a"
    },
    {
        "author": "李新",
        "paragraphs": [
            "渾道無情易别離，袖痕看取泪燕脂。",
            "陽關三疊何須唱，正是征鞍欲去時。"
        ],
        "title": "題馮園三首  其三",
        "id": "fb029ca6-9497-4186-ab75-0609126b29ef"
    },
    {
        "author": "李新",
        "paragraphs": [
            "且倚東風拚酒酣，莫將食口配春蠶。",
            "還家更有無窮興，曲水飄香滿舍南。"
        ],
        "title": "即席次必强六絕句  其一",
        "id": "3c538f41-eab7-44d1-aa95-12e19786c33f"
    },
    {
        "author": "李新",
        "paragraphs": [
            "暖霧團雲晚氣酣，柅車遊女密于蠶。",
            "錦城行樂忘歸客，家在魚鳬碧水南。"
        ],
        "title": "即席次必强六絕句  其二",
        "id": "e8963596-8938-4fa8-9301-380c4c37b717"
    },
    {
        "author": "李新",
        "paragraphs": [
            "夾道紅英碎纈鞍，文園春滿带圍寛。",
            "雙輪不解生方角，祗作繁城數日歡。"
        ],
        "title": "即席次必强六絕句  其三",
        "id": "9b51fc99-2bc7-48a5-87f1-f956f9f26221"
    },
    {
        "author": "李新",
        "paragraphs": [
            "市酒郫筒去未還，宗人厚德敵劉寛。",
            "田歌社舞生惆悵，聊向樽前佐客歡。"
        ],
        "title": "即席次必强六絕句  其四",
        "id": "c4720f73-c098-42c1-8819-b3131fd19b38"
    },
    {
        "author": "李新",
        "paragraphs": [
            "憐君醉裏賦新詩，皎皎風前玉樹枝。",
            "在處相逢開口笑，一生能有幾多時。"
        ],
        "title": "即席次必强六絕句  其五",
        "id": "812851aa-b1d2-4885-99f5-d3cde8ac67c4"
    },
    {
        "author": "李新",
        "paragraphs": [
            "樓前燕子不知歸，樓下鶯啼碧樹枝。",
            "絲管未收空梓澤，恐君還有斷腸時。"
        ],
        "title": "即席次必强六絕句  其六",
        "id": "af410609-8b40-4025-9fe2-10850cff4352"
    },
    {
        "author": "李新",
        "paragraphs": [
            "去歲龍城樂事多，樓頭乞巧傍青娥。",
            "今年織女知何處，不見星郎送渡河。"
        ],
        "tags": [
            "长江"
        ],
        "title": "七夕日宿長江",
        "id": "4afd334f-eb46-4695-b1c4-1e2130760abb"
    },
    {
        "author": "李新",
        "paragraphs": [
            "江楓搖落市煙青，石壁方嚴水面平。",
            "若問灘流何太咽，定隨行客學吞聲。"
        ],
        "title": "中江道中",
        "id": "a08f79d9-2337-4845-a7c2-da94b375cf73"
    },
    {
        "author": "李新",
        "paragraphs": [
            "三年兩到只忙忙，誰道雲山得久長。",
            "松竹有孫龍蛻骨，人生頭白是尋常。"
        ],
        "title": "龍洞",
        "id": "fa6482be-11f6-4f97-b636-544fce4e99a2"
    },
    {
        "author": "李新",
        "paragraphs": [
            "風卷寒雲雪壓船，樓臺隱約隔明煙。",
            "黄庭掩映桃紅篆，静看雙鵝一水天。"
        ],
        "title": "甲辰正月二十三日夕壬申夢坐一江樓上見雪月輝映汀洲高下澄流金碧林野疏迥景物清華絕非人間世所有因賦數詩既覺止記一首",
        "id": "6361aba8-1473-4650-84bf-a53db67d9f4b"
    },
    {
        "author": "李新",
        "paragraphs": [
            "洛陽二月三月春，車輪馬足飄香塵。",
            "金錢散盡花不見，買得桃李猶非真。"
        ],
        "title": "次趙繼公得未開牡丹之什",
        "id": "8e138428-dc37-4647-b7bc-b8d7c18206fd"
    },
    {
        "author": "李新",
        "paragraphs": [
            "祇許青松約歲寒，姚黄魏紫偶盈盤。",
            "晨粧休插無鹽鬢，送與文君卷帳看。"
        ],
        "title": "送牡丹與趙元思",
        "id": "83344c82-c8ac-4472-880c-34bd8cee8730"
    },
    {
        "author": "李新",
        "paragraphs": [
            "彈殺能言笑解頤，載歸招謗問誰知。",
            "難隨白鶴同時放，且伴黄粱一處炊。"
        ],
        "title": "居中饋薏苡青頭雞小詩代簡",
        "id": "6d6b227a-ebc5-4a2d-bf1c-d4a477dfdb54"
    },
    {
        "author": "李新",
        "paragraphs": [
            "曾泛黄花竹葉輕，更循籬下數繁英。",
            "主人已後荒三徑，狂客從前號四明。"
        ],
        "title": "問田尉公俞丐菊栽",
        "id": "0075346d-9837-4393-ae17-a47991af9327"
    },
    {
        "author": "李新",
        "paragraphs": [
            "垂天雲影暗溪橋，寺野人稀自寂寥。",
            "遊夢已隨飛葉落，亂風吹雨竹蕭蕭。"
        ],
        "title": "静鄰寺",
        "id": "dbefe6a7-7e99-4eaa-8d91-5d1b05c108d2"
    },
    {
        "author": "李新",
        "paragraphs": [
            "茂林何事鎻孤煙，開出澄光見碧天。",
            "江水不流廉節去，清名長解勝貪泉。"
        ],
        "title": "過廉水渡二首  其一",
        "id": "cebe9de2-c295-4c87-a1d0-a16d9e269964"
    },
    {
        "author": "李新",
        "paragraphs": [
            "黄金六印豈關身，寶藏盈居亦訴貧。",
            "不到蓋棺終未定，可憐多少過橋人。"
        ],
        "title": "過廉水渡二首  其二",
        "id": "5b50bf7c-78da-4b58-9866-1b803760c407"
    },
    {
        "author": "李新",
        "paragraphs": [
            "世路沉迷正厭醒，故山洗出纈龜屏。",
            "已因麗句迎門笑，更得疏篁作眼青。"
        ],
        "title": "寂照院",
        "id": "36431b97-c3cf-4b18-907d-9e6aecb8ecd3"
    },
    {
        "author": "李新",
        "paragraphs": [
            "手舉離筵第一杯，鼕鼕船鼓看忙催。",
            "恰將幽夢歸山谷，苦殺篷窗雨喚回。"
        ],
        "title": "安居瀕江小藍留三小詩  其一",
        "id": "4e99ba1d-8e6b-4348-b993-205998271fe8"
    },
    {
        "author": "李新",
        "paragraphs": [
            "觀水觀瀾見會同，人情難似水朝東。",
            "寄聲囑付王家老，深鎖堂前翡翠籠。"
        ],
        "title": "安居瀕江小藍留三小詩  其二",
        "id": "95d8671f-5f57-464a-9ad3-8ae2ad0a9260"
    },
    {
        "author": "李新",
        "paragraphs": [
            "江干平日重回首，樓閣參差目飽秋。",
            "世事從來錯經意，一生幾誤轉船頭。"
        ],
        "title": "安居瀕江小藍留三小詩  其三",
        "id": "86d3582c-754a-49d0-8d54-fe5a95de4603"
    },
    {
        "author": "李新",
        "paragraphs": [
            "桂華已出海邊山，雨葉翻光作夜寒。",
            "陶令骨清無鼻息，苦吟休倦倚闌干。"
        ],
        "title": "月下口占戲子温  其一",
        "id": "3672c378-6682-4979-9a9f-62825445b616"
    },
    {
        "author": "李新",
        "paragraphs": [
            "萬里層陰宿霧消，冰輪初上鏡天遙。",
            "此時仙漢欄干曲，竹影梅風笑寂寥。"
        ],
        "title": "月下口占戲子温  其二",
        "id": "e9a8bde7-7c13-438f-bd6e-db9062a3cac9"
    },
    {
        "author": "李新",
        "paragraphs": [
            "朝朝騎馬走江城，晚弄輕煙暮帯星。",
            "應笑北堂窮處士，遶牆空覓聚書螢。"
        ],
        "title": "貽高執中",
        "id": "55542ef8-d0be-4550-978d-d9814d0706fb"
    },
    {
        "author": "李新",
        "paragraphs": [
            "空使秦人笑沐猴，錦衣東去更何求。",
            "可憐了了重瞳子，不見山河遶雍州。"
        ],
        "title": "項羽廟",
        "id": "093d4264-1d70-49d5-acff-eb65103b5771"
    },
    {
        "author": "李新",
        "paragraphs": [
            "美人怪我長爲客，青雁傳書不肯開。",
            "向道在家貧亦好，惡教風雨送歸來。"
        ],
        "title": "永吉院阻雨",
        "id": "be62a6d2-57e9-4f29-acbd-fa778911e9fa"
    },
    {
        "author": "李新",
        "paragraphs": [
            "獨詠滄浪古岸邊，牽風柳帯綠凝煙。",
            "得魚且斫金絲鱠，醉折桃花倚釣船。"
        ],
        "title": "錦江思",
        "id": "726b676b-62f2-4e4c-9abe-e95b8f29ebf5"
    },
    {
        "author": "李新",
        "paragraphs": [
            "曲崦藏雲樹老藤，碧山秧稻一層層。",
            "回尋二十年前夢，猶是當時識面僧。"
        ],
        "title": "書懶摶寺壁",
        "id": "bd690160-67ef-494b-a798-4d92f4827d67"
    },
    {
        "author": "李新",
        "paragraphs": [
            "遠碧涵空暮天闊，落日愁人船不發。",
            "多情何處雁西飛，憑寄天涯尺素歸。"
        ],
        "title": "書垂柳鋪壁",
        "id": "892a9c2b-e180-4e33-affb-57dd2fe58720"
    },
    {
        "author": "李新",
        "paragraphs": [
            "伯紹壁間遺跡在，雨昏炱蝕逆風吹。",
            "何人借與雲巖石，化作人間堕淚碑。"
        ],
        "title": "書孔伯紹題壁後",
        "id": "2915e361-c7ad-4eca-9e10-196af2f7ae16"
    },
    {
        "author": "李新",
        "paragraphs": [
            "漲急灘流隨眼落，市忙烏合轉頭空。",
            "一年三百六十日，却有半年閒守窮。"
        ],
        "title": "戲書元明廳壁",
        "id": "ff3ded3a-6b46-4879-bec4-b8cfc1882033"
    },
    {
        "author": "李新",
        "paragraphs": [
            "主簿騎驢雲外去，山僧吹笛夢中來。",
            "行人不用重回首，自有東風播鳯臺。"
        ],
        "title": "題東高院壁",
        "id": "9dabfcdf-daeb-4b93-acfb-2c5de636c6ff"
    },
    {
        "author": "李新",
        "paragraphs": [
            "疏雨輕煙憶故林，一生難愜子由心。",
            "未須逕化陂龍去，留作甘棠異日陰。"
        ],
        "title": "和李少卿",
        "id": "c3a6d755-0614-4a48-b610-7871098f17fa"
    },
    {
        "author": "李新",
        "paragraphs": [
            "淺梢疏節任蕭郎，正向祁寒敵曉霜。",
            "清興未窮僧已老，自遺山色與溪光。"
        ],
        "title": "程公明駕部墨竹",
        "id": "a0bcae14-f333-46ce-895d-5eddfd723d38"
    },
    {
        "author": "李新",
        "paragraphs": [
            "矮陌穹廬青匝地，垂楊步幛綠藏橋。",
            "無端驚耳西江漲，十里雄聲學海潮。"
        ],
        "title": "自西縣趨南鄭道中雜詠三首  其一",
        "id": "9a5f9d4c-d1ed-4e8d-b256-116f625ec73f"
    },
    {
        "author": "李新",
        "paragraphs": [
            "愛山不道妨行色，礙眼仍須徹帽裙。",
            "願借仙人白鷴尾，自家親掃北山雲。"
        ],
        "title": "自西縣趨南鄭道中雜詠三首  其二",
        "id": "1b59f6e5-ccf0-4507-a7d6-750ae81151c5"
    },
    {
        "author": "李新",
        "paragraphs": [
            "茂林修竹平夷地，牧馬藏兵戰鬬塲。",
            "死節不知師李固，溺冠惟解法高皇。"
        ],
        "title": "自西縣趨南鄭道中雜詠三首  其三",
        "id": "81ee95fa-bf2a-41ae-b765-dccdccc62927"
    },
    {
        "author": "李新",
        "paragraphs": [
            "石竇涓涓函丈冷，海雲疊疊暮山低。",
            "秋風早晚驚禪定，肯爲陶潛一過溪。"
        ],
        "title": "禪房",
        "id": "ed162b24-313b-49e9-b227-6586320235af"
    },
    {
        "author": "李新",
        "paragraphs": [
            "雲夢擒王終獵狗，芒碭龍子詎蟠泥。",
            "前知婦女磨英氣，亦率蕭公早過溪。"
        ],
        "title": "題韓溪",
        "id": "8c1c73ca-3ebe-478a-bd34-4cdac2156be4"
    },
    {
        "author": "李新",
        "paragraphs": [
            "葉葉飛秋聲自來，蕭郎國有不羈才。",
            "西山昨夜虎風惡，大折一枝無處栽。"
        ],
        "title": "墨竹",
        "id": "6d9ef823-c55d-4d87-b876-eb64a0fb7677"
    },
    {
        "author": "李新",
        "paragraphs": [
            "亂石崖邊花蹙錦，鬬雞峰下麥翻雲。",
            "青螺着地山渾翠，丹餅乘天日半曛。"
        ],
        "title": "題賴盤市法雲院二首  其一",
        "id": "0e873874-4905-4323-92fb-6df7bf94cac8"
    },
    {
        "author": "李新",
        "paragraphs": [
            "石壁冷磨閒日月，松櫺平覺遠山川。",
            "便將小紐雙龜印，試換禪床一覺眠。"
        ],
        "title": "題賴盤市法雲院二首  其二",
        "id": "66d58a22-70d9-413b-87d6-2850a4e9b742"
    },
    {
        "author": "李新",
        "paragraphs": [
            "醉頭兀兀接籬斜，客宦歸來賦白華。",
            "小洞方池初着意，坐看梅雨數殘花。"
        ],
        "title": "用劉子默韻題瘼亭",
        "id": "917e493c-c9da-4bc2-8756-6642656590a5"
    },
    {
        "author": "李新",
        "paragraphs": [
            "青蓋行春踏雁沙，連山舊燒起新芽。",
            "馬蹄何處窮餘興，猶有谿山一樹花。"
        ],
        "title": "芝溪院",
        "id": "a0acd4f9-af68-4608-95a3-7dbbb82fd560"
    },
    {
        "author": "李新",
        "paragraphs": [
            "底事安仁易白頭，一鞭行色伴清鷗。",
            "抽身簿領窮清興，唯有江天倒射眸。"
        ],
        "title": "次韻崔同年馬上口占二首  其一",
        "id": "ad0cf751-2600-4bab-967f-8dd9a8bd1210"
    },
    {
        "author": "李新",
        "paragraphs": [
            "柳花榆莢半飛空，燕子銜來盡落紅。",
            "日與長安俱未遠，可能提榼問東風。"
        ],
        "title": "次韻崔同年馬上口占二首  其二",
        "id": "8cb584fd-fe44-4d1b-b38f-904310698e8c"
    },
    {
        "author": "李新",
        "paragraphs": [
            "西風晴野快揚鞭，臨水驦駒惜錦韀。",
            "蕭寺凄涼幾不到，巨楠蒼檜碧參天。"
        ],
        "title": "白塔院",
        "id": "ea51fb5b-d97b-4b63-b419-7c54c8a16014"
    },
    {
        "author": "李新",
        "paragraphs": [
            "長天雲掃碧龍鱗，黄鶴樓前白玉輪。",
            "秋意正隨羌笛怨，夜深愁殺倚欄人。"
        ],
        "title": "龍笛",
        "id": "f2476e2c-6ef2-4820-816c-cdbf76a78836"
    },
    {
        "author": "李新",
        "paragraphs": [
            "溪邊竹瘦暮雲昏，愛客頭陀未掩門。",
            "問我年來何所事，袖邊朱墨幾多痕。"
        ],
        "title": "天王院",
        "id": "86c3cd34-8d3e-46c6-9203-dd7a71eca12a"
    },
    {
        "author": "李新",
        "paragraphs": [
            "紅英渾似識劉郎，迎笑干株夾路傍。",
            "曙色松窗留不得，斷雲無處覓殘香。"
        ],
        "title": "戲子常攜妓見訪",
        "id": "30c5a7b8-5f98-4c88-9776-9d98c143a7d8"
    },
    {
        "author": "李新",
        "paragraphs": [
            "霜多未葉大孤寒，欲向春前倒樹開。",
            "莫道東風無意在，餘香看即度牆來。"
        ],
        "title": "次韻子温早梅",
        "id": "d1054f3b-57c2-4d9e-b0ff-2c4aa8c995a7"
    },
    {
        "author": "李新",
        "paragraphs": [
            "幛地翠煙猶惜曉，乳花小雨却翻晴。",
            "去年春恨依前到，先得東風捲入城。"
        ],
        "title": "新春道中口占  其一",
        "id": "9e3ddc99-4824-4f14-84d5-c6f15b85fe02"
    },
    {
        "author": "李新",
        "paragraphs": [
            "挑人柳目空依路，喚客鶯聲又隔林。",
            "病渴相如今已老，悔將春事入琴心。"
        ],
        "title": "新春道中口占  其二",
        "id": "97befd2d-5b1e-48f4-8a0c-70f09dfc739b"
    },
    {
        "author": "李新",
        "paragraphs": [
            "老去難禁數别離，一樽春酒爲誰悲。",
            "綠楊深院花飛處，秪有東風獨自知。"
        ],
        "title": "新春道中口占  其三",
        "id": "92fc8506-cbfe-4036-bbd8-edc29feb0a91"
    },
    {
        "author": "李新",
        "paragraphs": [
            "千本春桃行石顔，暖風扶袖入雲端。",
            "庾郎食菜今多少，但看行厨白璧盤。"
        ],
        "title": "新春道中口占  其四",
        "id": "acf2989f-9fae-4997-b8b3-551065fa8a07"
    },
    {
        "author": "李新",
        "paragraphs": [
            "白馬蹄輕氣亦驕，嘶風嘶日上山椒。",
            "迺翁不似楊光禄，與汝披霜趁早朝。"
        ],
        "title": "新春道中口占  其五",
        "id": "128da729-1f19-40dd-b114-548a1a6de101"
    },
    {
        "author": "李新",
        "paragraphs": [
            "榆莢已吹鵝眼去，柳綿不帯繭香來。",
            "輕霜未度劉郎鬢，更看春桃幾度開。"
        ],
        "title": "新春道中口占  其六",
        "id": "7bb386e6-b139-4d84-8003-31ebed5bf637"
    },
    {
        "author": "李新",
        "paragraphs": [
            "幾家桃李高低樹，一望江山表裏春。",
            "寂寞無心看花去，懸知自有看花人。"
        ],
        "title": "春閒戲書三首  其一",
        "id": "4523ed5c-dc46-467f-a510-8d566bcbdbd6"
    },
    {
        "author": "李新",
        "paragraphs": [
            "春天行樂若爲傷，青鬢吹蓬半染霜。",
            "莫道一生甘淡薄，十年前亦爲春狂。"
        ],
        "title": "春閒戲書三首  其二",
        "id": "f4d8e5fb-e385-4dd6-bdd4-3dfefbb4b390"
    },
    {
        "author": "李新",
        "paragraphs": [
            "老病空懷雲水鄉，涪江春浪接天長。",
            "扁舟擬下巫陽去，不聽巴猿已斷腸。"
        ],
        "title": "春閒戲書三首  其三",
        "id": "c3c8ebb8-20c8-4e9f-8837-a8dc25fbb156"
    },
    {
        "author": "李新",
        "paragraphs": [
            "拔山蓋世何爲者，三尺青龍不切泥。",
            "且向斷崖聊一試，如聞鬼母夜悲啼。"
        ],
        "title": "高祖試劍石",
        "id": "ec5bdf42-7fd3-4e48-b337-075820e2859e"
    },
    {
        "author": "李新",
        "paragraphs": [
            "夜郎北兮雲蒼蒼，辛夷落兮木葉黄。",
            "兵佖路兮凱歌闋，渡瀘歸兮馬汗血。",
            "宅靈安所兮嶺之西，鼓角殷地兮烏夜啼。",
            "倐而來兮鼓舞迎將，苾芬蘭羞兮泠泠桂漿。",
            "羅拜兮堂皇，神之樂兮未央。"
        ],
        "title": "普州鐵山福濟廟祀神曲 迎神",
        "id": "7316e528-80a5-4568-9ee1-1a657faafbce"
    },
    {
        "author": "李新",
        "paragraphs": [
            "伐鼓兮隆隆，風雨時兮歲豐。",
            "刲羊炰羔兮旨酒清潔，相與答神兮繼日以月。",
            "肉掩豆兮中禮，盞斝酢兮告終。",
            "神之福汝兮百室攸同，神歡以留兮塵囂而蒙，靈旂雲馬兮或時返乎離宮。"
        ],
        "title": "普州鐵山福濟廟祀神曲 送神",
        "id": "5f3394b8-142b-4412-8901-d8d43cd6bb7c"
    },
    {
        "author": "李新",
        "paragraphs": [
            "東風來何時，百花已飄零。",
            "獨餘堤上柳，慘淡含春榮。",
            "扁舟復何適，延客江上亭。",
            "顧無青玉案，何以送子行。",
            "攀條欲相贈，上有雙流鶯。",
            "流鶯正求友，奈此別離情。"
        ],
        "title": "折楊柳",
        "id": "d5a94022-9da7-426c-82e9-71cf118f161f"
    },
    {
        "author": "李新",
        "paragraphs": [
            "獨自行藏莫倚欄，市廛野色不相干。",
            "是中門戶也羅雀，何處身心更夢棺。",
            "錦水背人朝暮去，雪山隨我久長寒。",
            "一生著作驚磨滅，欲借君家鐵硯看。"
        ],
        "title": "登西樓呈桑彥周",
        "id": "9eb8ae45-8bd1-4636-8553-331f45e3df6c"
    },
    {
        "author": "李新",
        "paragraphs": [
            "六出飛霙歲或愆，喜觀瓊礫曉滂然。",
            "水官休隸一時慘，木帝已誇羣物妍。",
            "斗換石田皆沃壞，暗催雲稼入豐年。",
            "吾君誠禱通旻昊，願聽氓謠被管絃。"
        ],
        "title": "立春前密雪應祈呈范內翰",
        "id": "b842e9aa-552b-4249-b120-a4001526b501"
    },
    {
        "author": "李新",
        "paragraphs": [
            "芳物及時難，良辰曠野歡。",
            "古園荒草莽，秋雨禿闌干。",
            "香桂風流減，紅萸氣味單。",
            "書紳懲淡飲，活取宿根寒。"
        ],
        "title": "九日無菊",
        "id": "705ddc91-ad94-4c11-b5d6-21a5292ebcea"
    },
    {
        "author": "李新",
        "paragraphs": [
            "白酒賢人趣，黄花道貌粧。",
            "物情殊未厭，時節不加長。",
            "自是良辰往，何妨後會張。",
            "試看人化鬼，不異露爲霜。"
        ],
        "title": "重陽後有作",
        "id": "6face638-0691-441b-8e55-aa5acf830ff2"
    },
    {
        "author": "李新",
        "paragraphs": [
            "芳樽畢獻酬，世態等閑休。",
            "金蕊香猶在，騷人意重留。",
            "泛觴詩老座，作古飲家流。",
            "從此重陽後，殷勤送暮秋。"
        ],
        "title": "重陽已後折菊泛酒",
        "id": "6c5ed356-598e-4002-b725-907cbf356b7c"
    },
    {
        "author": "李新",
        "paragraphs": [
            "鳳曆推移二十霜，一回重見閏重陽。",
            "糯田收早醪將熟，朔氣來時菊整香。",
            "綠鬢不堪禁晚景，醉盃聊可浣愁腸。",
            "幽人百萬揚州鶴，鼎足成歡未易當。"
        ],
        "title": "閨重陽",
        "id": "4a6c0683-7761-4abc-a19c-7bc3d950f0cf"
    },
    {
        "author": "李新",
        "paragraphs": [
            "蜂愁節去已焉哉，賓友追稱上宴臺。",
            "詩韻此時傳我和，酒樽當日爲誰開。",
            "光陰碌碌駒奔過，氣候新新轂轉來。",
            "身赴令辰如舞袖，急忙須趁管絃催。"
        ],
        "title": "次韻重陽二首  其一",
        "id": "4aa9050e-0837-4a77-8b3c-153f261d47f1"
    },
    {
        "author": "李新",
        "paragraphs": [
            "故事登高會，流風落帽文。",
            "客樽常滿滿，籬菊任紛紛。",
            "馬埒攄豪氣，萸囊想舊聞。",
            "不須蘭作佩，騷客恨如雲。"
        ],
        "title": "次韻重陽二首  其二",
        "id": "136537a3-7f0d-4e4b-82f4-f7d347968817"
    },
    {
        "author": "李新",
        "paragraphs": [
            "二十年中一度逢，百年能見幾回重。",
            "幽人樂事無由併，且醉良辰瑪瑙鍾。"
        ],
        "title": "又三絕戲老友  其一",
        "id": "a8176850-e25e-4fc5-96e9-5cce7c66fd71"
    },
    {
        "author": "李新",
        "paragraphs": [
            "西風學得不風流，每怪衰逢末伏秋。",
            "一陣清風吹醉帽，故教人見老人頭。"
        ],
        "title": "又三絕戲老友  其二",
        "id": "650c4260-da16-43ac-b8be-a64bdce6937c"
    },
    {
        "author": "李新",
        "paragraphs": [
            "摘盡霜髭禿蝟髯，年來地閣不任尖。",
            "芙蓉爲惜斑斑鬢，着力風前壓帽簷。"
        ],
        "title": "又三絕戲老友  其三",
        "id": "aac1f40f-1f5e-4cde-87ac-e3762c8c41c6"
    },
    {
        "author": "李新",
        "paragraphs": [
            "露寒黄菊怯芬芳，入甕新醅未可嘗。",
            "痛飲不須撞令節，花開酒熟是重陽。"
        ],
        "title": "重陽醖未熟無菊絕句",
        "id": "c581aed5-0eb3-4fe6-8ff6-df50ba6cc00c"
    },
    {
        "author": "李新",
        "paragraphs": [
            "途遠舟程未到家，此身誰念客天涯。",
            "東籬乍破黄金蕊，舊鬢新添白雲牙。",
            "蓴美不須添醤豉，蟹肥無復羨魚蝦。",
            "白衣送酒知何在，疏放終難學孟嘉。"
        ],
        "title": "重陽舟次高郵",
        "id": "823bb52c-1dd4-4e8f-ad60-607675b188e5"
    },
    {
        "author": "李新",
        "paragraphs": [
            "簟篷辭勞始乞身，夾衣溫麗燕私辰。",
            "秋客刮黛披天姣，秫米長腰潄螘囷。",
            "黄菊明朝爲長菊，江山今日笑醒人。",
            "不煩孫盛貽嘲弄，預對西風脫醉巾。"
        ],
        "title": "重陽",
        "id": "ed6a4b38-c59f-4034-95b9-6ac3a2a784b8"
    },
    {
        "author": "李新",
        "paragraphs": [
            "山程十驛策駑來，中路幾成興盡回。",
            "旅次白醪饒客醉，故園黄菊爲誰開。",
            "漏長更箭遲翻鼓，生久燈花細落煤。",
            "不是學無經濟術，道書教我壯心灰。"
        ],
        "title": "九日羅江旅情呈文孺",
        "id": "d448970e-54a5-4c1f-bcb2-8b2f3bdda71f"
    },
    {
        "author": "李新",
        "paragraphs": [
            "短晷西風冷，殘秋令節頻。",
            "菊花無幾日，竹葉勸何人。",
            "飽稻黄雞矮，拋房紫栗新。",
            "時來持此備，未覺野夫貧。"
        ],
        "title": "重陽近有作",
        "id": "0e4b7c5d-2151-4b73-b5aa-473f0bfcf32b"
    },
    {
        "author": "李新",
        "paragraphs": [
            "寧辭舉棹頻，不覺又黄昏。",
            "有感逢冬節，無窮宿水村。",
            "客心愁待旦，盃酒強開樽。",
            "共祝同歡慶，亨途莫我論。"
        ],
        "title": "冬至夜宿顒口市",
        "id": "9b41ffd7-d33e-4d20-b649-3fa8229e6503"
    },
    {
        "author": "李新",
        "paragraphs": [
            "讘人未得老三山，半作方壺憶夜壇。",
            "鶴本令威來漢表，鳳翔蕭史下瓊欄。",
            "到門佳客雙鳬落，入座清風六月寒。",
            "破竈黄金已無數，定知雲翼說燒丹。"
        ],
        "title": "半方壺詩",
        "id": "1e619706-bcb3-4e27-883e-52a85c429810"
    },
    {
        "author": "李新",
        "paragraphs": [
            "真有鬼謠藏古錦，曷須塵閥眩鳥衣。",
            "但看湖上波光裏，不欠當年小院歸。"
        ],
        "title": "和李少卿游北湖六首  其一",
        "id": "039529de-d487-4c66-b658-13014e6c8317"
    },
    {
        "author": "李新",
        "paragraphs": [
            "碧搖虹影橋橫水，翠漏林光日薄山。",
            "本絕機心成野步，卻驚鷗鷺不知還。"
        ],
        "title": "和李少卿游北湖六首  其二",
        "id": "24e21961-a0fc-4c03-adef-dfd14d458337"
    },
    {
        "author": "李新",
        "paragraphs": [
            "東山歌扇圓荷動，北海瓊酥竹葉開。",
            "笑擘輕紅堆玉碗，衝塵亦有荔枝來。"
        ],
        "title": "和李少卿游北湖六首  其三",
        "id": "c6533369-aaf1-4a99-a8f1-ea214038189e"
    },
    {
        "author": "李新",
        "paragraphs": [
            "芙蕖照水晚粧明，綵鷁無風自在行。",
            "爭席要人相爾汝，新來翻爲玉漿驚。"
        ],
        "title": "和李少卿游北湖六首  其四",
        "id": "af31c826-d039-4aaf-839d-91bddccd8dd2"
    },
    {
        "author": "李新",
        "paragraphs": [
            "紋楸圓玉鬬清堅，陣馬雲屯絕復連。",
            "坐據胡床消永日，此身今逐地行仙。"
        ],
        "title": "和李少卿游北湖六首  其五",
        "id": "43bbda6f-592c-4b44-9d61-733ba6a7a51a"
    },
    {
        "author": "李新",
        "paragraphs": [
            "麤疏犢鼻卻閑身，莫道吾家北院貧。",
            "自是江湖釣竿手，不妨煙水卻知人。"
        ],
        "title": "和李少卿游北湖六首  其六",
        "id": "dbbb032a-88e2-498d-997b-f142c9a0a5a4"
    },
    {
        "author": "李新",
        "paragraphs": [
            "消熱層冰遠，投涼嘉樹稀。",
            "雨晴瀟灑去，夢與泬寥歸。",
            "禽靜谷無語，雲生山有衣。",
            "路行知水好，終不療長饑。"
        ],
        "title": "漢源館",
        "id": "113594df-11ea-4f7c-b23d-addb88ef8a89"
    },
    {
        "author": "李新",
        "paragraphs": [
            "少健有力入雲耕，耕雲不怕山重重。",
            "歲時伏臘追社集，照水自愛雙頰紅。",
            "三十餘年廢田舍，芋魁豆飯忘迺翁。",
            "誓歸復講舊生計，無謂我不如老農。"
        ],
        "title": "一曉發射洪循江而行書二詩州堆館  其一",
        "id": "38226d1e-73a9-457c-9a64-d503f6fbb318"
    },
    {
        "author": "李新",
        "paragraphs": [
            "翠麥鋪茸不罅土，白白紅紅花日許。",
            "我行未盡天之涯，馬足輿肩已辛苦。",
            "時名入手無一掬，昔年虎章今化鼠。",
            "疾歸灌畦蔬換肉，無謂我不如老圃。"
        ],
        "title": "一曉發射洪循江而行書二詩州堆館  其二",
        "id": "605685b8-348d-4bb6-9064-19dfaae1a391"
    },
    {
        "author": "李新",
        "paragraphs": [
            "在昔岷峨神，龍文而馬首。"
        ],
        "title": "句  其一",
        "id": "269cd81c-f488-410c-af6c-7eccf0752494"
    },
    {
        "author": "李新",
        "paragraphs": [
            "雲迷夏禹從前宅，雪壓姜維最後城。"
        ],
        "title": "句  其二",
        "id": "3e9ef519-a6aa-4db4-808e-b5e295bdbc88"
    },
    {
        "author": "李新",
        "paragraphs": [
            "山外浮雲雲外城，江邊羌角水中聲。"
        ],
        "title": "句  其三",
        "id": "f2b5c2f6-618c-4af2-8d52-997b2df6e664"
    },
    {
        "author": "李新",
        "paragraphs": [
            "誰道圖書府，不通氈罽鄉。"
        ],
        "title": "句  其四",
        "id": "0a92f66f-f5f8-4f82-9685-98c300d92b0c"
    },
    {
        "author": "張覺民",
        "paragraphs": [
            "風威带雪連秦樹，山勢將寒入蜀門。"
        ],
        "title": "句",
        "id": "35878df5-4eca-48ed-a60f-08fbc0e27353"
    },
    {
        "author": "張孝純",
        "paragraphs": [
            "疇昔中朝士，簪紳仰令名。",
            "恩威彰輔郡，忠孝衛都城。",
            "許國志何壯，爲山功莫成。",
            "西風故林道，蕭瑟感秋聲。"
        ],
        "title": "挽張叔夜二首  其一",
        "id": "42f64835-9463-4b9b-ac28-8d16702c1e10"
    },
    {
        "author": "張孝純",
        "paragraphs": [
            "季世遭奇禍，煩冤痛可論。",
            "交情傷死別，親屬慟遺言。",
            "空想還家夢，難招去國魂。",
            "一朝成萬古，斜日下平原。"
        ],
        "title": "挽張叔夜二首  其二",
        "id": "85c75364-b354-4fb5-a52a-1847f9d76c79"
    },
    {
        "author": "張孝純",
        "paragraphs": [
            "芳樽到日恰清明，似與嘉辰默計程。",
            "擬助林園延勝賞，肯容桃李落繁英。",
            "老來官爵渾無味，閑裏杯盤卻有情。",
            "見說使車臨岱麓，倘能相過共飛觥。"
        ],
        "title": "中運使寄酒清明日到以詩謝之",
        "id": "49a99f0c-5b52-4a5b-923b-383582f0a37b"
    },
    {
        "author": "高荷",
        "paragraphs": [
            "妄作非吾事，罷官饑爾曹。",
            "此心常去住，何日遂孤高。",
            "雁伴烏瘡脫，蠅營狗跛勞。",
            "不如張仲蔚，門外長蓬蒿。"
        ],
        "title": "詩一首",
        "id": "5c2d6ea8-713d-4ddd-8660-e250aa1c3320"
    },
    {
        "author": "高荷",
        "paragraphs": [
            "萬里南溪郡，黄香得賜環。",
            "盛名喧海內，摧翮返雲間。",
            "太史資誠峻，郎官選亦慳。",
            "朝廷才特起，堂奧援誰扳。",
            "一夢追前事，羣公厄後艱。",
            "中傷皆死禍，放逐罕生還。",
            "別駕之戎僰，僑居傍草菅。",
            "想知諳鳥道，聞說異人寰。",
            "楊子家元窘，王維室久鰥。",
            "鵩來心破碎，猨叫淚湲潺。",
            "達觀終難得，羈愁必易刪。",
            "衆情相惻憫，靈物自恬憪。",
            "迥閣澄秋晚，幽窗聳夜跧。",
            "蜀天何處盡，巴月幾回彎。",
            "墜履魂空斷，遺弓涕忽潸。",
            "石門凄殿楯，銅雀慘宮鬟。",
            "帝統聯仁聖，皇恩感艷頑。",
            "網羅疏黨禁，誅蔓掃朋姦。",
            "點檢金閨彥，凋零玉筍班。",
            "尚令宗廟器，遙隔鬼門關。",
            "拊髀咨詢及，含香誥命頒。",
            "笑談趨赤縣，吟詠落烏蠻。",
            "奏記懷東觀，移文頷北山。",
            "應將九遷待，未補七年閑。",
            "士愧千鈞弩，身謀五兩綸。",
            "退藏欣望氣，延仰竊窺斑。",
            "昌谷詞源窄，浯溪筆力孱。",
            "斵輪深類扁，投斧欲隨般。",
            "鵠卵真能伏，龍鱗敢冀攀。",
            "不嗔無紹介，試遣略承顔。"
        ],
        "title": "上黄太史",
        "id": "4f494cfd-9ce7-4775-8d38-5e156d9b8664"
    },
    {
        "author": "高荷",
        "paragraphs": [
            "南溪太史還朝晚，息駕江陵頗從款。",
            "綵毫曾詠水仙花，可惜國香天不管。",
            "將花託意爲羅敷，十七未有十五餘。",
            "宋玉門牆紆貴從，藍橋庭戶怪貧居。",
            "十年目色遙成處，公更不來天上去。",
            "已嫁鄰姬窈窕姿，空傳墨客殷勤句。",
            "聞道離鸞別鶴悲，藁碪無賴鬻蛾眉。",
            "桃花結子風吹後，巫峽行雲夢足時。",
            "田郎好事知渠久，酬贈明珠同石友。",
            "憔悴猶疑洛浦妃，風流固可章臺柳。",
            "寶髻犀梳金鳳翹，尊前初識董嬌饒。",
            "來遲杜牧應須恨，愁殺蘇州也合銷。",
            "卻把水仙花說似，猛省西家黄學士。",
            "乃能知妾妾當時，悔不書空作黄字。",
            "王子初聞話此祥，索詩裁與漫凄涼。",
            "只今驅豆無方法，徒使田郎號國香。"
        ],
        "title": "國香",
        "id": "ccf56d2f-17e9-472e-9af7-27df639f6469"
    },
    {
        "author": "高荷",
        "paragraphs": [
            "丹青有神藝，周郎獨能兼。",
            "圖畫絕世人，真態不可添。",
            "卻憐如畫者，相與落誰手。",
            "想像猶可言，雨重煙籠柳。"
        ],
        "title": "和山谷題李亮功家周昉畫美人琴阮圖",
        "id": "8af9e730-0f76-4526-a4b2-17a138bea1c4"
    },
    {
        "author": "高荷",
        "paragraphs": [
            "浪頭送過皇天蕩，夕陽引到烏衣巷。",
            "惡風退作六鷁飛，清秋不成一鶚上。",
            "故人情親在千里，萬金不如一番紙。",
            "望斷雲邊鴻影稀，似聽枝間鵲聲喜。"
        ],
        "title": "詩一首",
        "id": "2b8599f2-e53f-4e47-968a-90447cb745fa"
    },
    {
        "author": "高荷",
        "paragraphs": [
            "四篇詩得褭蹄金，妙旨初臨法語尋。",
            "要我盡除兒子氣，知公全用老婆心。",
            "平章許事真難可，付囑斯文豈易任。",
            "感激面東垂涕泗，高山從此少知音。"
        ],
        "title": "答山谷先生",
        "id": "21bfcc62-b4fc-40ba-8b82-a4e55a999df5"
    },
    {
        "author": "高荷",
        "paragraphs": [
            "少鎔蠟淚裝應似，多爇龍涎臭不如。",
            "只恐春風有機事，夜來開破幾丸書。"
        ],
        "title": "蠟梅",
        "id": "65fdb54d-c9d7-4916-8865-357182684098"
    },
    {
        "author": "高荷",
        "paragraphs": [
            "所喜江陵得真處，沮漳依舊兩川橫。"
        ],
        "title": "句  其一",
        "id": "ab8eea73-f108-448a-bf94-e4c9108bf008"
    },
    {
        "author": "高荷",
        "paragraphs": [
            "親祠堂主鸞曾駐，善夢先生蝶不歸。"
        ],
        "title": "句  其二",
        "id": "c176f7a1-f663-4856-a842-8b4ad4482504"
    },
    {
        "author": "高荷",
        "paragraphs": [
            "沙軟綠頭相並鴨，水深紅尾自跳魚。"
        ],
        "title": "句  其三",
        "id": "f16dec85-5d70-45ae-a8c6-a5984fdaf1b2"
    },
    {
        "author": "高荷",
        "paragraphs": [
            "威強九鼎懼，喪亂一臺成。"
        ],
        "title": "句  其四",
        "id": "dddb8f06-a209-4f16-9756-88566f0aa19d"
    },
    {
        "author": "高荷",
        "paragraphs": [
            "勃興連穀雨，閏位次花王。"
        ],
        "title": "句  其五",
        "id": "0e8f063c-d9d3-4740-960e-c887b2f832ef"
    },
    {
        "author": "高荷",
        "paragraphs": [
            "佳人鬬草百，稚子擊毬雙。"
        ],
        "title": "句  其六",
        "id": "5ecc410d-46c3-4242-b69e-32ee32615221"
    },
    {
        "author": "高荷",
        "paragraphs": [
            "辨雖豪白馬，讒亦困青蠅。"
        ],
        "title": "句  其七",
        "id": "5cb87208-30fe-4745-90c2-6b36f8a02f8b"
    },
    {
        "author": "晁詠之",
        "paragraphs": [
            "靄靄初蒸雲，落落欲墜石。",
            "山深多晚花，照水自紅碧。",
            "漁艇入煙小，松竹凌煙直。",
            "西風漾碧波，扁舟恣崎側。",
            "客從北方來，苦遭世俗迫。",
            "登臨雖夙願，山川多未識。",
            "浩蕩涉寒流，躋攀並蒼壁。",
            "捫蘿窺發道，踏逕窮人迹。",
            "清泉洗塵心，山鳥慣幽客。",
            "逸興良未已，日下千崖赤。",
            "十載孫承公，好具登山屐。"
        ],
        "title": "初行山",
        "id": "52559533-5cf9-45e3-94b3-cfd3209d991d"
    },
    {
        "author": "晁詠之",
        "paragraphs": [
            "沙場尺箠致羌渾，玉陛朝趨雨露恩。",
            "自笑百年家鳳闕，一生腸斷國西門。"
        ],
        "title": "見降羌感事",
        "id": "5e265887-e2c0-4e01-9188-e4f6cca032e2"
    },
    {
        "author": "晁詠之",
        "paragraphs": [
            "石磴插青雲，禪宮入渺冥。",
            "歸雲侵客座，流水亂松聲。",
            "天近月逾白，竹多山更青。",
            "從來丘壑志，不獨付孫登。"
        ],
        "title": "壽星寺",
        "id": "06288a5d-22e2-418e-a6e6-7fb93b902aa6"
    },
    {
        "author": "晁詠之",
        "paragraphs": [
            "丘壑情無盡，田園興有餘。",
            "何當厭澤國，不奈憶君廬。",
            "庭戶草應長，江山木已疏。",
            "何時整歸棹，八月洞庭湖。"
        ],
        "tags": [
            "洞庭湖"
        ],
        "title": "杭州思歸",
        "id": "681eeea9-b20b-4b6a-aae8-2007d2c1deeb"
    },
    {
        "author": "晁詠之",
        "paragraphs": [
            "朱簾高檻俯幽芳，露浥煙霏玉褪粧。",
            "月冷素娥偏有態，夜寒青女不禁香。",
            "從教春事年年晚，要使詩人日日狂。",
            "替取秋蘭紉佩好，忍隨風雨受凄涼。"
        ],
        "title": "木香花",
        "id": "ad6c73b4-f33e-4813-b792-381a9bde17e4"
    },
    {
        "author": "晁詠之",
        "paragraphs": [
            "沒興主司逢葛八，賢弟被黜兄薦發。",
            "細思堪惜又堪嫌，一壁有眼半壁瞎。"
        ],
        "title": "戲葛試官",
        "id": "cd5e141b-f4bd-4287-98ac-f865bb064bb7"
    },
    {
        "author": "晁詠之",
        "paragraphs": [
            "兩松鬰蒼蒼，夭矯發奇峭。",
            "翛然龍蛇姿，勢欲排巖嶠。",
            "老禪猶會心，默坐觀萬竅。",
            "我亦發深省，倚檻一長嘯。",
            "此興含千古，孰謂韋偃少。"
        ],
        "title": "題韋偃雙松老僧圖",
        "id": "0dd57bb3-6680-4469-b41f-24f0afb718c5"
    },
    {
        "author": "晁詠之",
        "paragraphs": [
            "當時雞犬皆霄漢，自是劉郎不得仙。"
        ],
        "title": "句  其一",
        "id": "ddce6e21-13ec-474c-9967-ff69acfc69f6"
    },
    {
        "author": "晁詠之",
        "paragraphs": [
            "傷心有恨關存歿，袖手無人問姓名。"
        ],
        "title": "句  其二",
        "id": "b42efde4-31e0-4b2e-9cba-d33e669fb04a"
    },
    {
        "author": "晁詠之",
        "paragraphs": [
            "旌旗太一三山外，車馬長楊五柞中。",
            "柳外雕鞍公子醉，水邊紈扇麗人行。"
        ],
        "title": "句  其三",
        "id": "b2f14650-cc4a-4ca9-85a3-518963ed7aab"
    },
    {
        "author": "晁詠之",
        "paragraphs": [
            "喚得梅蕊要同韻，羞殺梨花不解香。"
        ],
        "title": "句  其四",
        "id": "8bd7945d-ddc2-4fe7-a768-54e902fcc38b"
    },
    {
        "author": "王當",
        "paragraphs": [
            "門無車馬喧，逕有松菊陰。",
            "前窗面清泚，後戶依嶔岑。",
            "就使世俗工，猶足寫幽深。",
            "況今令尹賢，洞照先哲心。",
            "出處異軌轍，丘壑同胸襟。",
            "予知淡筆墨，良似無弦琴。",
            "先生如明月，瑩潔照古今。",
            "形模或能寫，光彩詎可臨。",
            "寥寥千古意，當向筆下尋。",
            "人心去典午，朝柄歸卯金。",
            "豈無康濟心，且賦歸來吟。",
            "天生卓犖姿，豈是甘山林。",
            "當今急英賢，四海待商霖。",
            "勉哉就功名，枯槁不足欽。"
        ],
        "title": "德清宰俞居安自畫淵明圖",
        "id": "aef6044e-e521-48c2-85dc-40452cf64244"
    },
    {
        "author": "王當",
        "paragraphs": [
            "禿髪管城書不中，麝煤滿硯隨輕濃。",
            "煙雲變怪本無定，丹青故匪能形容。",
            "解衣盤礴無人久，妙迹於今復何有。",
            "揮毫要使真宰泣，嘆息初非癡絕手。",
            "遼東有人丁令威，去家得仙人暫歸。",
            "上界繁做異丘壑，安得長林大麓長追隨。",
            "聯翩大軸要予寫，敲冰不在鵝溪下。",
            "吾既不能爲喬松直幹摩蒼天，又不能爲小童一線飛紙鳶。",
            "萬里江山入平遠，喚取畫師閻立本。"
        ],
        "title": "表兄丁行之俾予作山水一軸",
        "id": "69cdd402-531a-4e78-8568-c93cc5f00a3b"
    },
    {
        "author": "王當",
        "paragraphs": [
            "江侯樂山水，誓卜山水居。",
            "遊戲天目道，箬帽跨蹇驢。",
            "村童習識之，拍手笑且呼。",
            "行行不知顧，心與山水俱。",
            "于茲且幾年，所得應有餘。",
            "云胡不知厭，要予寫諸圖。",
            "昔者少壯日，戲墨謾妻奴。",
            "今衰眼目暗，筆硯久已疏。",
            "書來不得謝，督迫疇敢徐。",
            "圖成不自識，濃談恣所如。",
            "雲深霧莫測，中恐藏於菟。",
            "人生孰非幻，作觀隨有無。",
            "江侯樂山水，何考其真歟。",
            "作詩調江侯，江侯其曉諸。",
            "觀畢勿遽棄，醤瓿尚可糊。"
        ],
        "title": "江侯邀予作山水書以贈之",
        "id": "fb47c7c5-a3d3-4fb0-b164-de7ca342d8ef"
    },
    {
        "author": "王當",
        "paragraphs": [
            "孤峰特立何巉巉，勢與霄漢高兩參。",
            "左蟠右列分嶺岫，儼若至尊朝子男。",
            "怪予蝸室不盈丈，欲有異境超塵凡。",
            "素縑掛壁故妥帖，平地作此千嵌巖。",
            "雲蒸霧結深莫測，長林大麓亂不芟。",
            "想當變怪蟄龍虎，中有窟穴誰能探。",
            "將崩未崩江動石，欲去不去風滿帆。",
            "山坳林闕見天際，隱約萬里橫煙嵐。",
            "嗟予質性素山野，視此丘壑心益耽。",
            "斗升之粟真秣莝，野馬垂耳就轡銜。",
            "西山爽氣日在望，吏卒侍側嚴若監。",
            "青鞋布襪棄不著，誰令自苦披青衫。",
            "頗羞漁父駐短櫂，似笑大夫新被讒。",
            "寄言鳥獸倘可侶，吾將從汝棲林巒。"
        ],
        "title": "何源秀才爲予畫山水圖覓詩",
        "id": "c0a26e54-549d-4886-96be-5308b6633aec"
    },
    {
        "author": "王當",
        "paragraphs": [
            "輪囷復離奇，不柏亦不栗。",
            "吾廬非夏社，嘉樹伊誰植。",
            "刳心謝吹噓，強骨餘霹靂。",
            "崢嶸歷風霜，偃蹇豈朝夕。",
            "客從何方來，一睹心眼惑。",
            "怪此蒼蛟龍，落莫依屋壁。",
            "不知造物工，輸寫入筆力。",
            "輕明絕纖埃，冥晦滴濃黑。",
            "皮堅皵鱗甲，葉老攢予戟。",
            "古工予不師，揮掃恣淋瀝。",
            "盤礴醉且狂，詎識韋與畢。",
            "雖云不造極，要自出胸臆。",
            "當知後凋操，不在翰墨跡。",
            "地瘠山骨出，天低雲氣逼。",
            "俯仰輒有礙，巨幹那能直。",
            "翻令棟梁姿，鬰屈自跼蹐。",
            "安得少陵絹，一掃二千尺。",
            "會看十八公，高壓三品石。"
        ],
        "title": "戲畫古松真清齋前",
        "id": "6fa4c154-f242-45f0-9612-cc303da52580"
    },
    {
        "author": "王當",
        "paragraphs": [
            "窮山數家聚，官況羈若旅。",
            "冰廳晝日永，眇眇誰與語。",
            "眷彼蒼髯生，結友得新甫。",
            "奮筆寫瑰姿，雙虬見牆堵。",
            "飽霜柯葉老，積日皮骨枯。",
            "上有雲垂天，慘淡閣寒雨。",
            "下有溪潄石，牽牛確絕埃土。",
            "材奇生長艱，根瘦卓立苦。",
            "交柯寒相依，雷陳共然許。",
            "分幹或相避，廉藺馴兩虎。",
            "信非同根生，要是歲寒侶。",
            "衆木猥連林，噲等何足伍。",
            "君看桃與李，穠麗相媚嫵。",
            "情態能幾時，紛紛可堪數。"
        ],
        "title": "戲畫松柏壁",
        "id": "3cc66050-bf77-489d-857d-d426191272f2"
    },
    {
        "author": "歐陽獻",
        "paragraphs": [
            "守節固窮匪易事，鐵中誰許鬬錚錚。",
            "聞道新除右僕射，難留高臥老先生。",
            "能令餘黨留殘息，必有昌言佐盛明。",
            "我欲效顰嗟老矣，西風回首涕縱橫。"
        ],
        "title": "贈田端彥",
        "id": "cabcd031-c436-47c1-8d7d-059c762a4b27"
    },
    {
        "author": "歐陽獻",
        "paragraphs": [
            "莫嗟騏驥老，不識雲臺仗。",
            "此驥天所月，未易論得喪。"
        ],
        "title": "答田端彥",
        "id": "03b9d96f-418b-4df8-a81e-3c22bc6cab1f"
    },
    {
        "author": "徐大正",
        "paragraphs": [
            "光武初從血戰回，故人長短尚論材。",
            "中霄若起唐虞興，未必先生戀釣臺。"
        ],
        "title": "題釣臺",
        "id": "e10635c0-77c7-4160-b17a-dd86a6045895"
    },
    {
        "author": "李存賢",
        "paragraphs": [
            "野雲閑带雨，林木靜無風。",
            "村落一溪外，民田四望中。"
        ],
        "title": "和林東喬東禪院",
        "id": "ce92db01-f536-4460-a8f4-ca9d263dc465"
    },
    {
        "author": "冤亭卞",
        "paragraphs": [
            "屈指數四絕，四絕中最優。",
            "此景冠天下，不獨奇東州。",
            "夜月透巖白，亂雲和雨收。",
            "甘泉瀉山腹，聖日穿崖頭。",
            "大暑不知夏，爽氣常如秋。",
            "風高松子落，天外鐘聲浮。",
            "祖師生朗石，古殿名般舟。",
            "人巧不可至，天意何所留。",
            "老僧笑相語，此事常窮求。",
            "移出蓬萊島，侍吾仙子遊。"
        ],
        "title": "留題靈巖古詩十韻",
        "id": "4a40ab76-a72d-40bb-9425-c59e7d44bb86"
    },
    {
        "author": "韋旻",
        "paragraphs": [
            "白雲靉靉結相緣，半夜鏌鋣舞醉仙。",
            "五百年來得書記，羅洪溪畔浴沂年。"
        ],
        "title": "和陶弼思柳亭韻",
        "id": "108ff8cf-d24d-4696-92f8-2308cc6c538b"
    },
    {
        "author": "陳俌",
        "paragraphs": [
            "大不手持卿相印，小無人擁使君符。",
            "門前溪水綠如許，好把一竿秋釣鱸。"
        ],
        "title": "閑居",
        "id": "28721507-09ed-4162-8564-ac510c86d2e7"
    },
    {
        "author": "高景山",
        "paragraphs": [
            "雪霽寒威峻，山空晚色新。",
            "我來何所羨，一夕暫閑身。",
            "法鼓震虛空，靈巖紹祖風。",
            "老僧禪定後，龍虎自相逢。"
        ],
        "title": "留宿靈巖",
        "id": "e65ac9d3-63eb-42f9-990c-35490269b249"
    },
    {
        "author": "郭景祥",
        "paragraphs": [
            "久持使節別堯天，故起朱樓北斗邊。",
            "勢壓江淮盤厚地，影分吳楚與雲連。"
        ],
        "title": "題清風樓",
        "id": "6917e7fd-1efb-415a-916a-6974557fe195"
    },
    {
        "author": "劉蕭仲",
        "paragraphs": [
            "深藏密葉人難見，斷送春光夢一空。",
            "啼後血流成底事，只應都作映山紅。"
        ],
        "title": "子規",
        "id": "de151c80-1101-4804-91c3-543e55aa8f12"
    },
    {
        "author": "劉蕭仲",
        "paragraphs": [
            "招客飲治聾，聊復盡余盃。"
        ],
        "title": "句",
        "id": "02a777ed-eac1-4efa-bf4d-1428cb5596e2"
    },
    {
        "author": "元勛",
        "paragraphs": [
            "放懷對客初尋笑，滿目開花未放愁。",
            "望遠此情天不盡，名山何得逐窮幽。"
        ],
        "title": "和朱利賓題妙智院",
        "id": "126fd308-7a11-446d-bcc7-3932cd6bef04"
    },
    {
        "author": "元勛",
        "paragraphs": [
            "歷翠捫蒼堅，不犯塵衣涴。",
            "暗香何處花，松下微風過。",
            "當有道人來，霏煙承寶坐。"
        ],
        "title": "題靈巖各景 紫雲巖",
        "id": "e2caef13-2856-46b4-8e73-69814ff480ff"
    },
    {
        "author": "元勛",
        "paragraphs": [
            "東風送花歸，曳杖雲可倚。",
            "泉石符宿緣，相見作歡喜。",
            "西瞻少遲留，天末霞成綺。"
        ],
        "title": "題靈巖各景 夕陽洞",
        "id": "5e5e5587-ed46-4cf3-9e78-31541df61ce4"
    },
    {
        "author": "元勛",
        "paragraphs": [
            "煙磴入風路，欹危轉深冥。",
            "通明忽到眼，石自太古青。",
            "仙人故臺在，何處乘雲駢。"
        ],
        "title": "題靈巖各景 朝陽巖",
        "id": "50668ea4-faec-476b-a306-ac9722e935b1"
    },
    {
        "author": "元勛",
        "paragraphs": [
            "僧房尚聞聲，雲扃已通步。",
            "觀身空翠間，宿靄避巾屨。",
            "不須躡回蹤，徑自通仙路。"
        ],
        "title": "題靈巖各景 明心洞",
        "id": "daa9261b-0e9a-4c1b-9c37-cce82f9748d5"
    },
    {
        "author": "元勛",
        "paragraphs": [
            "畏心恐靈居，空渺不可際。",
            "奇石墜驚雲，涼坐得少憩。",
            "何曾落花流，自隔人間世。"
        ],
        "title": "題靈巖各景 漣漪洞",
        "id": "6ae8d38f-d99f-417f-a7b4-64ae4461add2"
    },
    {
        "author": "元勛",
        "paragraphs": [
            "踏流遡風寒，危徑僅可傴。",
            "中空遂閎深，翠潤欲垂雨。",
            "人間知何時，石乳觀萬古。"
        ],
        "title": "題靈巖各景 碧雲洞",
        "id": "77e9f068-186c-44cf-bdca-685c238beeb6"
    },
    {
        "author": "元勛",
        "paragraphs": [
            "諸仙深窟宅，石門限塵寰。",
            "空洞初不礙，風扉敞雲關。",
            "高廣幾何許，百夫可回環。",
            "誰託遺蹟在，溟濛煙霧間。",
            "羽駕此來往，朝貢想清班。",
            "西風翠屏近，藤蘿莫容攀。",
            "因循再閱歲，建見亦以艱。",
            "舊聞劍門好，形勢摧夷蠻。",
            "今茲固殊特，獨冠江南山。",
            "少陵惜未到，我語憑誰刪。"
        ],
        "title": "靈巖",
        "id": "3270b386-00a1-4926-891d-64ec5ea10b5a"
    },
    {
        "author": "元勛",
        "paragraphs": [
            "楚山中到三峽開，長江浩浩從西來。",
            "奫淪巨浸吞萬派，淫預傑立高崔嵬。",
            "鯨波回薄山羊角，征鼙摻疊鳴春雷。",
            "蹴石巖壁勢益狠，怒濤駭浪爭鳴豗。",
            "舟師絕叫不容瞬，風滿孰敢施檣桅。",
            "龍驤蒙衝量萬斛，梢濆撇漩如枯荄。",
            "昔聞有神司正直，江潭祠宇留山隈。",
            "羞牢釃斝薦誠懇，幽鑒冀蒙神所哀。",
            "跋柁鼓檝駛東騖，忽忽已過巫陽臺。",
            "巴徼炎瘴晝如霧，湯燖赫日昏風霾。",
            "欻然晴皎射峭壁，翠光冶灧無纖埃。",
            "聯娟嵐光落衣袂，飛雲容與風䬐䬐。",
            "祝融之祥古亦有，神之報與良豐哉。",
            "嗟余陷阱豈無謂，九死寧知禍有胎。",
            "觸機直前靡顧後，壬人資從或嫌猜。",
            "燎原之勢既炎烈，垂涎膏血如狼豺。",
            "盻刀陰顧肆舞勇，脅肩諂笑如詼俳。",
            "違道奸徑躐禁橐，盡網異議爲梯媒。",
            "旋踵已爲鬼矙室，俄驚白骨到蒼苔。",
            "人勝有時天亦宜定，肸蠁疏網常恢恢。",
            "險夷百折堅一節，君恩浩蕩天昭回。"
        ],
        "tags": [
            "长江"
        ],
        "title": "題白帝廟詩並序",
        "id": "5a170de2-61f8-4895-8261-f2c70fb0f7c1"
    },
    {
        "author": "朱利賓",
        "paragraphs": [
            "有官增吏役，無事愛僧家。",
            "不憚山頭路，來煎飯後茶。",
            "鐘魚雖闃寂，松竹自交加。",
            "掃榻須盤薄，吾生會有涯。"
        ],
        "title": "題妙覺寺",
        "id": "c7cbb3f8-fa49-449f-9b5a-c19a34f662f5"
    },
    {
        "author": "朱利賓",
        "paragraphs": [
            "江南景物可人意，夢裏家山喚客愁。",
            "歲月幾何春欲暮，水雲深處寺偏幽。"
        ],
        "title": "題妙智院",
        "id": "58b1bd15-d85f-4a7a-b199-7c0114533c54"
    },
    {
        "author": "王公亮",
        "paragraphs": [
            "足穀醫還驗，占桑夢已靈。"
        ],
        "title": "句",
        "id": "cef59c08-b629-4904-8448-287154437423"
    },
    {
        "author": "張元孝",
        "paragraphs": [
            "君不見齊城城西范公泉，曾照當年范公影。",
            "范公一去不復返，異時此地成佳景。",
            "先賢口澤氣尚存，甘棠遺愛誰能並。",
            "貌公遺像龕公泉，千年恒對佗山嶺。",
            "惟有此山見此公，後樂不廢林泉景。",
            "古來豪傑宦轍經，山川草木皆引領。",
            "不獨照耀翰墨光，抑且品題丹青炳。",
            "顧予昔忝宗伯省，諧世無術傷骨鯁。",
            "一年謫官此羈棲，數向寒泉挽修綆。",
            "冰壺日日潄瓊液，涓滴解使心常醒。",
            "平生頗味海內水，此與金山可並鶚。",
            "膏澤定有鬼神護，清流自與乾坤永。",
            "忽復飄然當去茲，泉聲引韻若爲哽。",
            "坎漥詎測源流深，鳥鵲空噪梧桐冷。",
            "君不見古人飲水必廉泉，臨流洗耳須清潁。",
            "嗟哉此水可洗心，往來祠下宜深省。"
        ],
        "title": "醴泉歌",
        "id": "53767d04-b159-4d2b-95f6-1a312ef3aa3f"
    },
    {
        "author": "高衛",
        "paragraphs": [
            "翠竇連空跂可攀，飛仙時下五雲端。",
            "公車不暇頻遊此，今日纔來可謂難。"
        ],
        "title": "題碧落洞",
        "id": "e43b7a7b-8e87-49c0-8379-0d721b6bed3d"
    },
    {
        "author": "高衡",
        "paragraphs": [
            "仙府沈沈日開，霓旌鶴駕幾徘徊。",
            "青雲有路容人到，煮茗浮觴不忍迴。"
        ],
        "title": "題碧落洞",
        "id": "515a6d1e-2cda-4093-b139-0afba2ff02e3"
    },
    {
        "author": "張熙",
        "paragraphs": [
            "大豁□幽徹洞天，分明平地有蓬山。",
            "朝元□□歸何晚，故敞瑤扃白日閑。"
        ],
        "title": "題碧落洞",
        "id": "80201a83-b8db-40a0-aeb8-d01b3d1241e3"
    },
    {
        "author": "何彥國",
        "paragraphs": [
            "山留灌木冬長茂，巖抱陰雲凍不開。",
            "滄海未乾徐福死，更於何處覓蓬萊。"
        ],
        "title": "景福寺",
        "id": "ce43bf58-ae4d-4930-9816-52fd36454199"
    },
    {
        "author": "何彥國",
        "paragraphs": [
            "誰向山陰謾刻鎸，雨淋日炙隸文全。",
            "依稀記得升平事，天寶猶題十二年。"
        ],
        "title": "大蓬山天寶碑",
        "id": "9f76d9ca-9d70-4e9d-9ce5-10c7d95d67b0"
    },
    {
        "author": "何彥國",
        "paragraphs": [
            "暗量無限人間事，難概不平天下心。"
        ],
        "title": "句",
        "id": "e3534e7d-fd1a-455d-a6b3-a5a963f45829"
    },
    {
        "author": "倪適",
        "paragraphs": [
            "下列羣山谷萬道，霞瑞重重絕頂高。",
            "獨判天涯第一□，洞天深影無人□。"
        ],
        "title": "留題太山",
        "id": "1f688953-f313-44b3-bc30-10806b72692f"
    },
    {
        "author": "宋景年",
        "paragraphs": [
            "上方危閣化無蹤，平顧摩空萬桂叢。",
            "自有蓮華發泥下，何須芝草遍山中。",
            "石橋暮隔霏霏雨，翠壁寒供凜凜風。",
            "彈指憑誰開戶牖，向來禪觀仰羣公。"
        ],
        "title": "題萬年妙蓮閣",
        "id": "cea7a075-7ef2-4228-8625-62a28ef9a1f3"
    },
    {
        "author": "祁彭年",
        "paragraphs": [
            "昔有高人示化權，曾隨杖錫湧甘泉。",
            "巖穿細孔成池沼，香積僧庖待滌蠲。"
        ],
        "title": "錫杖泉",
        "id": "55e534e8-d78c-4a4c-ab35-b5f8c53d1dcb"
    },
    {
        "author": "祁彭年",
        "paragraphs": [
            "枯槁形容七十餘，見人無力出禪居。",
            "蕭然丈室常扃戶，一炷清香萬慮除。"
        ],
        "title": "不執寶大師房",
        "id": "cf4434e2-68e7-4bbe-bc07-e44b59fc054a"
    },
    {
        "author": "榮倪",
        "paragraphs": [
            "草廬卜築小如巢，翠竹離離檻外交。",
            "鄰米乞來分鶴飽，醫書編就借僧鈔。",
            "經年閉戶窮幽討，晴日攜筇出近郊。",
            "爲問練湖高隱地，可容杯水泛堂坳。"
        ],
        "title": "答蘇後湖",
        "id": "ca3bdcf5-7a49-4489-bba4-36a2817c232a"
    },
    {
        "author": "榮倪",
        "paragraphs": [
            "多謝喧喧雀，時來破寂寥。"
        ],
        "title": "句",
        "id": "4016cf05-ec11-4702-bb33-d5f989f00f1d"
    },
    {
        "author": "陳二叔",
        "paragraphs": [
            "金刀劈破紫穰瓢，撒下丹砂數白粒。"
        ],
        "title": "句",
        "id": "df77ca9d-6ad3-49b5-84cd-07891fb5b09a"
    },
    {
        "author": "王莊",
        "paragraphs": [
            "楊花撩亂繞煙村，感觸離人更斷魂。",
            "江上歸來無好思，滿庭風雨易黄昏。"
        ],
        "title": "送客",
        "id": "e8b97799-afbf-4a49-9ad4-a1da57fe161a"
    },
    {
        "author": "王松",
        "paragraphs": [
            "舊菊籬邊又開了，故人天際未歸來。"
        ],
        "title": "句",
        "id": "766e1d51-b005-431c-89a2-7774453ddeb2"
    },
    {
        "author": "釋妙總",
        "paragraphs": [
            "不遲一步，不疾一刻。",
            "明眼衲僧，如何會得。",
            "粉骨碎身未足酬，一句了然超百億。"
        ],
        "title": "產難",
        "id": "2ad7c24a-c8b7-4abe-9141-0252d6bd069d"
    },
    {
        "author": "釋妙總",
        "paragraphs": [
            "鐵壁銀山，一箭穿過。",
            "潦倒趙州，口能招禍。"
        ],
        "title": "狗子無佛性",
        "id": "40ba2dde-a10d-49e0-992d-59ba9f558846"
    },
    {
        "author": "釋妙總",
        "paragraphs": [
            "一葉扁舟泛渺落，呈橈舞棹別宮商。",
            "雲山海月都拋卻，嬴得莊周蝶夢長。"
        ],
        "title": "杲禪師以巖頭婆子話相問作偈以答",
        "id": "b689c0fa-939e-445d-9f0e-bb02ff90cea3"
    },
    {
        "author": "釋妙總",
        "paragraphs": [
            "日日是好日，佛法世法盡周畢。",
            "不須特地覓幽玄，祇管鉢盂兩度濕。"
        ],
        "title": "偈",
        "id": "a01f20ab-6f64-4007-8cd5-472f1c0e40dc"
    },
    {
        "author": "嚴希孟",
        "paragraphs": [
            "小橋通南浦，夾道桑榆綠。",
            "水繞若連珠，風傳芰荷馥。"
        ],
        "title": "連珠池",
        "id": "18180476-6cdf-41d5-8ca4-bbb87325ec1b"
    },
    {
        "author": "王璹",
        "paragraphs": [
            "有一仙翁號隱仙，要知□□又生賢。",
            "好將隱德無家意，賀□仙坡萬古傳。"
        ],
        "title": "寄題隱仙坡",
        "id": "3e927666-4c4c-488d-be2d-b43e1b86c1d4"
    },
    {
        "author": "毛衷",
        "paragraphs": [
            "幾年宦跡浪江湖，到此功名心已無。",
            "獨上高樓翹首望，江郎山下白雲孤。"
        ],
        "title": "賀州作",
        "id": "5140637a-eeb1-420c-8a01-fc1ceb39befa"
    },
    {
        "author": "顔幾",
        "paragraphs": [
            "龜不靈兮禍有胎，刀從林甫笑中來。",
            "憂惶囚繫二十日，辜負醺酣三百杯。",
            "病鶴雖甘低羽翼，罪龍尤很多望風雷。",
            "諸豪俱是知心友，誰遣尊罍向北開。"
        ],
        "title": "獄中寄酒友",
        "id": "7257d30e-51cd-4a67-a668-3dce2689d3de"
    },
    {
        "author": "顔幾",
        "paragraphs": [
            "白日尊中短，青山枕上高。"
        ],
        "title": "句",
        "id": "dc4f8682-0f0e-4a97-8ba6-76d7d67bbe2c"
    },
    {
        "author": "劉衍",
        "paragraphs": [
            "重興古廟一新成，推福昭然□□誠。",
            "和氣繕調□歲稔，嘉祥通化國風清。",
            "共誇□□明時盛，未算堯蓂按月榮。",
            "不獨詩人讚功德，奏□朝治賀昇平。"
        ],
        "title": "老叟奉和枝孫仲潛佳作",
        "id": "22b6f586-f3c8-45a7-8947-9afba5f96520"
    },
    {
        "author": "鄭氏",
        "paragraphs": [
            "夏日林間風，汝父心樊籠。",
            "冬寒一爐火，嚴凝我獨坐。",
            "汝父爲官逋，四海鎮區區。",
            "別汝始經年，汝父鬢皤然。",
            "歲寒霜雪落，此景誰能覺。",
            "近聞汝知音，兩補未入學。",
            "親戚無常心，以此加輕薄。",
            "兄姊暗攢眉，父母非驚愕。",
            "知汝負天才，誤失不爲錯。",
            "遠遠報汝知，旅懷保安樂。",
            "經史多貫串，德業加磨琢。",
            "交友用慎擇，出處當執卓。",
            "京國繁華地，人心險丘壑。",
            "切切遵予言，勿爲外物鑠。",
            "文行天所祐，仙桂在掌握。",
            "衣錦歸故鄉，雙親乃歡躍。"
        ],
        "title": "勉子",
        "id": "3deb2157-78fa-4cd8-83d9-0f4f7f11819c"
    },
    {
        "author": "上官仲恭",
        "paragraphs": [
            "君不見喬木參天獨樂園，至今猶是溫公宅。"
        ],
        "title": "句",
        "id": "e373d693-9c32-4e70-8177-0b21d268d37f"
    },
    {
        "author": "釋文準",
        "paragraphs": [
            "雞鳴丑，念佛起來懶開口。",
            "上樓敲磬兩三聲，驚散飛禽方丈後。"
        ],
        "title": "十二時頌  其一",
        "id": "8d848791-f787-44b6-8213-6595d10912ad"
    },
    {
        "author": "釋文準",
        "paragraphs": [
            "平旦寅，當人有道事須親。",
            "不聞先聖有慈訓，莫認狂癡作近鄰。"
        ],
        "title": "十二時頌  其二",
        "id": "c77b4afc-d87c-4ec5-8dec-e95d701ff3f6"
    },
    {
        "author": "釋文準",
        "paragraphs": [
            "日出卯，大道分明莫外討。",
            "日月縱橫在目前，逢原左右拈來草。"
        ],
        "title": "十二時頌  其三",
        "id": "c6c7c1e4-75ce-4783-9252-86bf3ff20256"
    },
    {
        "author": "釋文準",
        "paragraphs": [
            "食時辰，更無一法可當情。",
            "千里出山雲有色，一源投澗水無聲。"
        ],
        "title": "十二時頌  其四",
        "id": "bac80fd2-376d-4a19-bffa-b2895b92bfdf"
    },
    {
        "author": "釋文準",
        "paragraphs": [
            "禺中巳，龍象須觀第一義。",
            "若向其中覓是非，見解何曾有李二。"
        ],
        "title": "十二時頌  其五",
        "id": "7880f28c-e0d4-4180-b529-745ff3b27047"
    },
    {
        "author": "釋文準",
        "paragraphs": [
            "日南午，理事相諳更相互。",
            "三門拈向燈籠頭，休問他家覓歸路。"
        ],
        "title": "十二時頌  其六",
        "id": "fe4937aa-9e1e-44c9-b0a5-29e1cf7a0795"
    },
    {
        "author": "釋文準",
        "paragraphs": [
            "日昳未，法身清浄絕方比。",
            "乾坤遐邇盡東西，千山萬山翠相倚。"
        ],
        "title": "十二時頌  其七",
        "id": "884c5be4-a914-4dec-8fe7-4a5c46611259"
    },
    {
        "author": "釋文準",
        "paragraphs": [
            "晡時申，由來大道絕疏親。",
            "陽和九月百花發，須信壺中別有春。"
        ],
        "title": "十二時頌  其八",
        "id": "4a30e80b-8a80-4753-ae1f-cd70dc128a57"
    },
    {
        "author": "釋文準",
        "paragraphs": [
            "日入酉，凈室焚香孤坐久。",
            "忽然月上滿東窗，照我牀頭瑞香斗。"
        ],
        "title": "十二時頌  其九",
        "id": "1910aaa6-2fe2-406c-a626-b9295494fb9e"
    },
    {
        "author": "釋文準",
        "paragraphs": [
            "黄昏戌，樓上鳴鐘已落日。",
            "行人旅店宿長途，花上游蜂罷采蜜。"
        ],
        "title": "十二時頌  其一○",
        "id": "7938c0a0-700b-4a11-a7a6-d7e286e541b2"
    },
    {
        "author": "釋文準",
        "paragraphs": [
            "人定亥，老鼠此時正無礙。",
            "忽然燈滅寢堂前，牀前咬我靸鞋袋。"
        ],
        "title": "十二時頌  其一一",
        "id": "7a12d1c8-264f-4f04-a8f0-2cfbf1f03577"
    },
    {
        "author": "釋文準",
        "paragraphs": [
            "半夜子，夢裏分明被人使。",
            "連宵合藥到天光，起來何處有白芷。"
        ],
        "title": "十二時頌  其一二",
        "id": "a30552d1-ff03-4217-b932-589043dcda14"
    },
    {
        "author": "釋文準",
        "paragraphs": [
            "寒來暑往古今同，萬別十差不礙空。",
            "昨夜鐵牛頭角露，滿庭松栢撼秋風。"
        ],
        "title": "偈十二首  其一",
        "id": "674d6770-7602-4609-93f4-b086f0c9a6ff"
    },
    {
        "author": "釋文準",
        "paragraphs": [
            "八月九月天，白露寒露節。",
            "門外在處山，秋風落黄葉。"
        ],
        "title": "偈十二首  其二",
        "id": "72fe94eb-ff37-4db6-86db-f05674f9e7d3"
    },
    {
        "author": "釋文準",
        "paragraphs": [
            "夜雨斂重雲，曉鴻鳴寥沈。",
            "可憐祖師意，頭頭都漏泄。"
        ],
        "title": "偈十二首  其三",
        "id": "dcc91385-6a37-4fef-8f94-22ea3fe305cd"
    },
    {
        "author": "釋文準",
        "paragraphs": [
            "祖師關棙子，幽隱罕人知。",
            "不是悟心者，如何舉向伊。"
        ],
        "title": "偈十二首  其四",
        "id": "f8be3eac-28d3-4cca-9f48-f45b6f7daa87"
    },
    {
        "author": "釋文準",
        "paragraphs": [
            "高吟大笑意猖狂，潘閬騎驢出故鄉。",
            "驚起暮天沙上雁，海門斜去兩三行。",
            "古人道，不看經，不念佛，看經念佛是何物。",
            "自從識得轉經人，龍藏聖賢都一拂。"
        ],
        "title": "偈十二首  其五",
        "id": "abb295e7-8840-48c0-a88b-c2562caf33ac"
    },
    {
        "author": "釋文準",
        "paragraphs": [
            "四月人家麥正收，連綿陰雨不能休。",
            "沿溪處處生深草，飽殺南泉水牯牛。"
        ],
        "title": "偈十二首  其六",
        "id": "9c03e6e7-aea1-4043-83c7-833643a8b196"
    },
    {
        "author": "釋文準",
        "paragraphs": [
            "雞鳴丑，三四五六七八九。",
            "象骨峰頭木馬嘶，新豐洞口石牛吼。",
            "山之前，水之後，吳道僧繇畫不就。",
            "斷頭船子下南康，彷彿天明到湖口。"
        ],
        "title": "偈十二首  其七",
        "id": "5b58fccc-0fbc-4bce-8481-b64fb885fa68"
    },
    {
        "author": "釋文準",
        "paragraphs": [
            "大道縱橫，觸事現成。",
            "雲開日發，水綠山青。"
        ],
        "title": "偈十二首  其八",
        "id": "99807d90-4d0d-4c3c-8a3d-76f13df3c671"
    },
    {
        "author": "釋文準",
        "paragraphs": [
            "鑽真珠解玉板即易，看窟籠著楔卻難。",
            "月色和雲白，松聲带露寒。"
        ],
        "title": "偈十二首  其九",
        "id": "451ad7d9-0031-4236-a3d0-dc1ad53c83dc"
    },
    {
        "author": "釋文準",
        "paragraphs": [
            "八月中秋天涼，芙蓉花發題目禪房。",
            "老胡大道分明在，不必諸方問短長。",
            "短不是短，長不是長。",
            "短長不是處，是道非思量。",
            "思量不及，文彩愈彰。",
            "秋山兮秋雲片片，秋江兮秋水洋洋。",
            "風悲蘭社，天澹滄浪。",
            "欲言言不及，林下好商量。"
        ],
        "title": "偈十二首  其一○",
        "id": "99b880a3-4dfc-49b5-b529-6d653cb8c628"
    },
    {
        "author": "釋文準",
        "paragraphs": [
            "今朝臘月十五，切忌葛藤露布。",
            "者事直下分明，當處超佛越祖。",
            "便與麽去，苦苦。",
            "寒山子能莽齒，十年歸不得，忘卻來時路。",
            "呵呵呵。"
        ],
        "title": "偈十二首  其一一",
        "id": "d8421f4c-6465-48ae-85f5-db1e3193c967"
    },
    {
        "author": "釋文準",
        "paragraphs": [
            "天道運行，節氣頻更。",
            "五日爲候，十日爲旬。",
            "三十日爲月，十二月爲年。",
            "一日一日，因循因循。",
            "五九盡，又逢春。"
        ],
        "title": "偈十二首  其一二",
        "id": "0ac4e8db-a012-434e-b247-9770a8148755"
    },
    {
        "author": "釋文準",
        "paragraphs": [
            "老胡徹底老婆心，爲阿難陀意轉深。",
            "韓幹馬嘶青草渡，戴嵩牛臥綠楊陰。"
        ],
        "title": "頌古五首  其一",
        "id": "6e693874-5628-464e-ba44-71bbdf732995"
    },
    {
        "author": "釋文準",
        "paragraphs": [
            "我手佛手，十八十九。",
            "雲散月明，癡人夜走。"
        ],
        "title": "頌古五首  其二",
        "id": "89c10604-39c9-46d3-aa18-c8a51399e450"
    },
    {
        "author": "釋文準",
        "paragraphs": [
            "我脚驢脚，放過一著。",
            "龐公笊籬，清平木杓。"
        ],
        "title": "頌古五首  其三",
        "id": "c882e142-a954-4113-b318-1af2cf5d8215"
    },
    {
        "author": "釋文準",
        "paragraphs": [
            "人人生緣，北律南禪。",
            "道吾打鼓，華亭撐船。"
        ],
        "title": "頌古五首  其四",
        "id": "78fcd696-c16e-41a9-b001-da61a218d4f1"
    },
    {
        "author": "釋文準",
        "paragraphs": [
            "之乎者也，衲僧鼻孔，大頭向下。",
            "若也不會，問取東林王大姐。"
        ],
        "title": "頌古五首  其五",
        "id": "64c36bbb-4ad2-4f73-ac74-c62f955fb4b4"
    },
    {
        "author": "釋文準",
        "paragraphs": [
            "行路難，行路難，最難難是過臺山。",
            "唯有趙州公驗正，昂頭掉臂總閑閑。"
        ],
        "title": "頌古五首  其六",
        "id": "a616f12d-06b1-4fdf-9dfd-3e8f3fc674ea"
    },
    {
        "author": "釋文準",
        "paragraphs": [
            "好笑提婆達多，入捺落十小劫波。",
            "然得三禪妙樂，吹布毛須還鳥窼。"
        ],
        "title": "頌古五首  其七",
        "id": "4cd8e5c7-fbdb-4047-9c0e-97662b312096"
    },
    {
        "author": "釋文準",
        "paragraphs": [
            "鳥窼吹布毛，老婆爲侍者。",
            "今古道雖同，賓峰不然也。",
            "二月三月時，和風滿天下。",
            "是處百華開，遠近山如畫。",
            "歧路春禽喧，高巖春水瀉。",
            "頭頭三昧門，虛明周大野。",
            "好箇真消息，書送汝歸舍。",
            "衲僧末後句，噓是何言歟。"
        ],
        "title": "送雲侍者",
        "id": "dbe7d168-7b1a-4b2f-a9bd-dd6dd4f5cda8"
    },
    {
        "author": "釋文準",
        "paragraphs": [
            "開眼合眼，道契寰中。",
            "東行西行，禪非物外。",
            "大仰插鍬叉手，靴裏動指頭。",
            "南泉把鎌刈茅，誰人知此意。",
            "今也道不及古，僧僧解數滿肚。",
            "但尋雪月風華，失卻昔年活路。",
            "不能返照回光，法界毗盧全露。",
            "阿呵阿，笑倒利頭陀，風前月下囉哩囉。",
            "深夜處分諸火客，你看甚麽火色。"
        ],
        "title": "送利監收",
        "id": "cf4d97f5-d561-42a2-9fb5-35c359402977"
    },
    {
        "author": "釋文準",
        "paragraphs": [
            "我若自贊，雲居羅漢。",
            "我若自毀，無主餓鬼。",
            "贊之不欣，毀之不嗔。",
            "毀譽不動，東魯西秦。"
        ],
        "title": "自贊  其一",
        "id": "a2890d13-058f-444a-892c-a9b3ecd1db51"
    },
    {
        "author": "釋文準",
        "paragraphs": [
            "爾圖我真，又求我贊。",
            "我真我贊，兩重公案。",
            "家醜不外揚，己德不自談。",
            "寄之以數，六九五十三。"
        ],
        "title": "自贊  其二",
        "id": "3ffc3da9-a17b-4bc1-8e37-9936ec19739e"
    },
    {
        "author": "釋文準",
        "paragraphs": [
            "我已是妄，爾更妄寫。",
            "妄我妄寫，兩重虛假。",
            "欲傳吾真，須泯見聞。",
            "聲色不礙，相似十分。"
        ],
        "title": "自贊  其三",
        "id": "835ead7a-5934-453b-806a-798606b8bc5f"
    },
    {
        "author": "釋文準",
        "paragraphs": [
            "種松道者道情孤，往箇茅庵事事無。",
            "屋內鋤頭三兩柄，煙熏一隻醋葫蘆。",
            "問渠禪，回首指山前。",
            "問渠道，戴箇篛笠去鋤艸。",
            "再三再四再問渠，拍手呵呵笑欲倒。",
            "卻言昔日老雲門，參見睦州陳長老。"
        ],
        "title": "贈奇松頭歌",
        "id": "7caed506-22a6-4336-bbe8-0c54987d60b6"
    },
    {
        "author": "釋文準",
        "paragraphs": [
            "五九四十五，聖人作而萬物睹。",
            "秦時𨍏轢鑽頭尖，漢祖殿前攀噲怒。"
        ],
        "title": "偈二首  其一",
        "id": "082bcc38-4122-4e0f-8549-ecf1beba49ec"
    },
    {
        "author": "釋文準",
        "paragraphs": [
            "今朝臘月十，夜來天落雪。",
            "羣峰極目高低白，綠竹青松難辨別。",
            "必是來年蠶麥熟，張公李公皆忻悅。",
            "皆忻悅，鼓腹謳歌笑不徹。",
            "把得雲簫繚亂吹，依稀有如楊柳枝。",
            "又不覺手之舞之，足之蹈之，左之右之。"
        ],
        "title": "偈二首  其二",
        "id": "74ec67ba-ffb0-43ab-8268-b364e69907a1"
    },
    {
        "author": "僧某",
        "paragraphs": [
            "寒食因悲郭外春，墅田無處不傷神。",
            "林間壘壘添新塚，半是去年來哭人。"
        ],
        "tags": [
            "寒食节",
            "人生",
            "感叹"
        ],
        "title": "以偈問文準禪師",
        "id": "bcc7d830-3abb-45f0-a485-be72624e92c8"
    },
    {
        "author": "釋梵言",
        "paragraphs": [
            "吾心似秋月，碧潭清浩潔。",
            "無物堪比倫，教我如何說。"
        ],
        "title": "偈三首  其一",
        "id": "69c68114-8da8-4113-81a8-aaa8fa564469"
    },
    {
        "author": "釋梵言",
        "paragraphs": [
            "一生二，二生三，遏捺不住，廓周沙界。",
            "德靈直上妙峰，善財卻入樓閣。",
            "新婦騎驢阿家牽，山青水綠。",
            "桃華紅，李華白，一塵一佛土，一葉一釋迦。"
        ],
        "title": "偈三首  其二",
        "id": "a4db18c9-f2a8-45a6-9d00-cd7c56b63ea7"
    },
    {
        "author": "釋梵言",
        "paragraphs": [
            "臘月二十日，一年將欲盡，萬里未歸人。",
            "門前殘雪日輪消，室內紅塵遣誰掃。"
        ],
        "title": "偈三首  其三",
        "id": "44bd5671-2104-4ce1-8d04-f071cab7810d"
    },
    {
        "author": "釋梵言",
        "paragraphs": [
            "趙州老，對面人難曉。",
            "一歸何處，青州布襖。",
            "金銀琉璃，硨磲瑪瑙。"
        ],
        "title": "頌古九首  其一",
        "id": "80cb184f-7d80-4d1d-a5f1-16df8c17281c"
    },
    {
        "author": "釋梵言",
        "paragraphs": [
            "春風二月半，桃華紅爛熳。",
            "靈雲到處逢，衲僧著眼看。",
            "看，看，短棹孤舟，誰居彼岸。"
        ],
        "title": "頌古九首  其二",
        "id": "dede2861-a31b-4f00-9b41-5a7f3419651d"
    },
    {
        "author": "釋梵言",
        "paragraphs": [
            "田中插鍬，床上推枕。",
            "千手千眼，不審不審。"
        ],
        "title": "頌古九首  其三",
        "id": "9043c5db-c767-414d-8ca3-759b4fda7d5e"
    },
    {
        "author": "釋梵言",
        "paragraphs": [
            "風雲會合又相期，覿面難明第一機。",
            "霹靂一聲天地迥，西河師子卻生兒。"
        ],
        "title": "頌古九首  其四",
        "id": "dae2dbc3-a1dc-45ab-8b9b-0af861a93873"
    },
    {
        "author": "釋梵言",
        "paragraphs": [
            "庭前柏樹子，不是祖師心。",
            "莫執一時見，便忘千古音。"
        ],
        "title": "頌古九首  其五",
        "id": "e1034280-45ff-4e69-b77f-cea447351001"
    },
    {
        "author": "釋梵言",
        "paragraphs": [
            "汗馬功勞要立身，將軍一等掃邊塵。",
            "全身只待英雄士，不遇英雄愁殺人。"
        ],
        "title": "頌古九首  其六",
        "id": "e3ea1fd9-68e8-4d51-ba85-437e3d3d8b7f"
    },
    {
        "author": "釋梵言",
        "paragraphs": [
            "查渡湖南涉路歧，雲門不惜兩莖眉。",
            "萬古碧潭空界月，再三撈摝始應知。"
        ],
        "title": "頌古九首  其七",
        "id": "e9f76969-ced6-490c-8ba5-c0ab66ba15a2"
    },
    {
        "author": "釋梵言",
        "paragraphs": [
            "仰之彌高，鑽之彌固。",
            "昭昭明明，如藤倚樹。",
            "大笑呵呵誇白牛，碧雲繚繞無尋處。"
        ],
        "title": "頌古九首  其八",
        "id": "d7bf3dd9-1091-47ff-bb96-4034556a86bc"
    },
    {
        "author": "釋梵言",
        "paragraphs": [
            "當日臨崖看滸眼，至今觀水憶南泉。",
            "趙州頭戴草鞋去，漁翁腰带好牽船。"
        ],
        "title": "頌古九首  其九",
        "id": "5070ad51-b6df-42e6-b768-a618b1fca33d"
    },
    {
        "author": "釋梵言",
        "paragraphs": [
            "清世朝賢難會面，巖堂語道霜風扇。",
            "借問何時出帝鄉，笑云西蜀烏頭賤。",
            "阿呵阿，誰人薦裴相。",
            "當年典豫章，不惜眉毛又相見。"
        ],
        "title": "張提舉到山有作",
        "id": "53c0b4e7-ab88-488d-9077-21ea61600e3a"
    },
    {
        "author": "釋梵言",
        "paragraphs": [
            "豁靈明，開正道，脫卻多年骯臭破布襖。",
            "頂門一劄，眼睛便定動，如今識得無能老天。",
            "真智現，非作造，卷衲攜筇下雲嶠。",
            "直去廬陵化有緣，萬戶千門須徧到。",
            "禾山鼓，清平調，俯仰順從心一照。",
            "那邊若遇本色人，點著皆知妙不妙。",
            "子莫學，石頭老，書信不通行太早。",
            "得箇清源鈯斧兒，南臺石上鋤荒草。"
        ],
        "title": "送務紳禪者分衛歌",
        "id": "992c3aae-2a63-4acc-8159-921e6e802f01"
    },
    {
        "author": "釋梵言",
        "paragraphs": [
            "儂家牧箇白牛，年來可縱可收。",
            "不用鼻頭絭索，任渠放蕩林丘。",
            "風清月瑩，蹤跡難儔。",
            "香嚴鞭杖，鞏放繩頭，跨入白雲深處游。",
            "直得通身無影象，時吹木笛有來由。",
            "小牛兒，莫容易，淺草平田且隨意。",
            "勿令逐隊上高坡，筋力未能登嶮巇。",
            "傍水依山養，令頭角完備。",
            "叱，豈不見貍奴白牯解作師子游戲。"
        ],
        "title": "示曇清侍者牧牛歌",
        "id": "8a0f9c14-e270-404a-bec4-44140379d7b8"
    },
    {
        "author": "釋善資",
        "paragraphs": [
            "諸方五日一參，壽寧日日陞座。",
            "莫怪重說偈言，過在西來達磨。",
            "上士處處逢渠，後學時時蹉過。"
        ],
        "title": "偈",
        "id": "14518d68-c179-4045-b0f9-c6beace27e1e"
    },
    {
        "author": "釋本",
        "paragraphs": [
            "五峰家風，南北西東。",
            "要用便用，以橛釘空。"
        ],
        "title": "偈",
        "id": "d96e6a5d-dcc0-4dac-89f2-d3420410822c"
    },
    {
        "author": "釋進英",
        "paragraphs": [
            "報慈有一公案，諸方未曾結斷。",
            "幸遇改旦拈出，各請高著眼看。"
        ],
        "title": "偈三首  其一",
        "id": "fc4f1cef-bd8f-4bad-8c7f-ee904cc86e10"
    },
    {
        "author": "釋進英",
        "paragraphs": [
            "與麽上來，猛虎出林。",
            "與麽下去，驚蛇入草。",
            "不上不下，日輪杲杲。",
            "瀟瀟江水碧溶溶，出門便是長安道。"
        ],
        "title": "偈三首  其二",
        "id": "85188815-476f-46f3-8827-3e64b2102684"
    },
    {
        "author": "釋進英",
        "paragraphs": [
            "三世一切佛，同入這窼窟。",
            "衲僧喚作遼天鶻。"
        ],
        "title": "偈三首  其三",
        "id": "6abfaf6e-2e91-467e-b038-3aefcc453557"
    },
    {
        "author": "釋靜",
        "paragraphs": [
            "聲前認得，已涉廉纖。",
            "句下承當，猶爲鈍漢。",
            "電光石火，尚在遲疑。",
            "點著不來，橫屍萬里。"
        ],
        "title": "偈",
        "id": "61ae6bcb-1b9f-48ad-b8cf-c80782816742"
    },
    {
        "author": "吳則禮",
        "paragraphs": [
            "秋老萬木脫，浮雲暮連空。",
            "落景不可挽，冥冥有飛鴻。",
            "偶與二三友，返轡釋子宮。",
            "幽事固可喜，逸興殊未窮。",
            "更期霜華隕，黄菊開舊叢。",
            "濁醪倘可載，浩歌凌西風。"
        ],
        "title": "唐處厚邀同歐陽元老彭志南遊金鑾寺",
        "id": "31b3d46d-da69-4e63-b191-d7239b661cc0"
    },
    {
        "author": "吳則禮",
        "paragraphs": [
            "春事豈堪論，桃花遽如許。",
            "薄暮短墻頭，已作迴風舞。",
            "翛然斷經過，睡足南窗雨。",
            "幽夢與誰言，迢遞墮三楚。"
        ],
        "title": "春事",
        "id": "a09b0c12-951a-4ab2-bbef-7fade314d726"
    },
    {
        "author": "吳則禮",
        "paragraphs": [
            "投策上前坂，薄暮寒雲滋。",
            "華轂不可停，奈此長相思。",
            "鴈影正疾逝，馬鳴一何悲。",
            "歸期無淹留，黄花殊未衰。"
        ],
        "title": "送曾公卷之汶陽",
        "id": "ac813782-12c9-458b-9bcd-1824e709f69a"
    },
    {
        "author": "吳則禮",
        "paragraphs": [
            "一丘當快營，五車要盡捐。",
            "宿昔有足欣，卿去我欲眠。",
            "層層江上峰，頗欲窮其巔。",
            "誰令雨冥冥，復作雷填填。",
            "不讀離騷經，罷參祖師禪。",
            "獨奈執熱何，西南有寒泉。"
        ],
        "title": "次韓子蒼韻",
        "id": "01dc9e23-70c9-47f3-9d12-8ffa8d8fbbb6"
    },
    {
        "author": "吳則禮",
        "paragraphs": [
            "老夫藜糝債，宿昔圭竇姿。",
            "人或謂醜拙，儂亦自笑之。",
            "沈侯江左士，端肯相携持。",
            "即時一盃酒，到手慎莫遲。"
        ],
        "title": "次沈坦之簡周開祖韻",
        "id": "6e037e28-c72f-4847-8443-3432121d4dc9"
    },
    {
        "author": "吳則禮",
        "paragraphs": [
            "白月在湖底，脫冠睇微雲。",
            "從來雍門恨，世上惟有君。",
            "往時東坡老，爲子持一樽。",
            "東坡只飯豆，未辦汁滓醺。",
            "獨愛三昩語，昵昵出斷紋。",
            "東坡拍手笑，俗耳曾不聞。",
            "延州亦窮相，坐睡徒昏昏。",
            "都梁固高徹，淮水元自渾。"
        ],
        "tags": [
            "西湖"
        ],
        "title": "無著以東坡西湖觀月聽琴詩示予因次韻",
        "id": "137036ec-af60-4bc3-a100-8958de8c6e2b"
    },
    {
        "author": "吳則禮",
        "paragraphs": [
            "玉澗安在哉，注目匡山雲。",
            "都梁有奇特，渠自能挽君。",
            "伏雌端可烹，豈惟酒盈樽。",
            "老子堪料理，枯腸爲之醺。",
            "奕奕弦上語，大似機中紋。",
            "白頭得勝妙，歎咤初未聞。",
            "更彈醉翁操，洗我蒲團昏。",
            "且復瀹龍焙，誰言淮水渾。"
        ],
        "tags": [
            "庐山"
        ],
        "title": "再用前韻",
        "id": "fb9f3589-6c87-4330-96ad-511585055571"
    },
    {
        "author": "吳則禮",
        "paragraphs": [
            "脫我頭上巾，星星復種種。",
            "聊欲對可人，洗此塵事冗。",
            "歸受一大錢，知渠笑劉寵。",
            "且當澆渴心，長江岌翻動。",
            "辦君諸方脚，擬尋小有洞。",
            "黄帽與青鞋，甘作五湖夢。",
            "鴻飛強冥冥，姑以白眼送。",
            "兒輩無足論，急流未爲勇。"
        ],
        "tags": [
            "长江"
        ],
        "title": "次子仁贈永翁韻",
        "id": "5c15fc2e-5a0d-45f1-a8c8-2988fe33d424"
    },
    {
        "author": "吳則禮",
        "paragraphs": [
            "劇談要且置，麈尾寧用長。",
            "從來一大事，吾曹可稱量。",
            "世上有何好，投身淨名坊。",
            "老夫百不如，摩腹魚稻鄉。",
            "緬懷眼中人，跛跛豈易忘。",
            "尚欲投羽扇，無心問糟牀。",
            "端笑說拍浮，疇昔取腐腸。"
        ],
        "title": "次寄綠莎翁韻",
        "id": "52d5e1e6-f8ff-4f72-aa39-f0423e41675f"
    },
    {
        "author": "吳則禮",
        "paragraphs": [
            "隱侯天下士，早從北山遊。",
            "至今華屋處，淚眥嬰西州。",
            "予實老且病，聞螘類鬬牛。",
            "力不任毛頴，况能佩吳鈎。",
            "蟲鳴夜復久，試起商聲謳。",
            "姑置鐵如意，珊瑚爲君投。"
        ],
        "title": "次坦之韻",
        "id": "a39d4f77-4902-4853-8f9f-a675cc1381e0"
    },
    {
        "author": "吳則禮",
        "paragraphs": [
            "黄菊濕不鮮，白鴈寒更哀。",
            "何由穿雨屐，一登宋王臺。",
            "眷予良友生，南山安在哉。",
            "行將北湖鬢，投老炤清淮。"
        ],
        "title": "九日過宋遇雨呈曾元矩并先寄呂少馮",
        "id": "6b23301e-1a6a-41d3-8d74-2c6e978c6b84"
    },
    {
        "author": "吳則禮",
        "paragraphs": [
            "王孫我輩人，著身一雲壑。",
            "五斗炊官倉，糟丘初不惡。",
            "天公亦好奇，與著尋山屫。",
            "大笑杜陵翁，不嗔驢失脚。",
            "一來看都梁，幾見胡鴈泊。",
            "我昔邊頭歸，淮南秋水落。",
            "白魚能許肥，宿昔鱠葉薄。",
            "棖香已思儂，吳虀真可作。",
            "誰言會面初，晤語如有昨。",
            "丹青可盡年，此事要商略。"
        ],
        "title": "向趙聖源請賦雲壑詩會余東去西來匆匆不暇今追寄之",
        "id": "4edefdf1-498b-4278-bb1e-b57f0c99a4a4"
    },
    {
        "author": "吳則禮",
        "paragraphs": [
            "白露幾時下，凉秋晚蕭蕭。",
            "已辭尾涏涏，况復聲咬咬。",
            "捉麈坐清樾，扶藜經短橋。",
            "雲邊有鳴鴈，過去不可招。"
        ],
        "title": "窺園",
        "id": "fa1ab8a2-d5e8-42c6-8911-62abdc73bcca"
    },
    {
        "author": "吳則禮",
        "paragraphs": [
            "纖雲卷窮秋，天宇凈如洗。",
            "輕飈入高梧，筞筞鳴不已。",
            "浩歌步前楹，俛仰多可喜。",
            "暉夜如相親，輝輝過書几。"
        ],
        "title": "露坐",
        "id": "b4df8136-4734-4c69-bb20-08a96cd4bb91"
    },
    {
        "author": "吳則禮",
        "paragraphs": [
            "劇談解人頤，湖海鮑工部。",
            "端能於口前，截斷第二句。",
            "瘦藤尋上方，住此鼓鐘暮。",
            "快辦呼酒尊，梅花已無數。"
        ],
        "title": "簡鮑欽止",
        "id": "f6a084fe-261c-4a03-bb06-de5b57de20b2"
    },
    {
        "author": "吳則禮",
        "paragraphs": [
            "翛然策羸馬，偶造釋子居。",
            "欣與遯世士，共閲瞿曇書。",
            "脫屐弄清泚，曲肱翳扶疏。",
            "鳥起短笻外，鐘鳴幽夢餘。",
            "高論信絕俗，磊落包六虚。",
            "萬古纔一瞬，天地真蘧廬。",
            "逸興殊未已，恨彼白日徂。",
            "詎覺厭塵滓，徜徉方自娛。"
        ],
        "title": "過開寶謁田端彦",
        "id": "df717253-a404-4c68-b538-cc5735340e5e"
    },
    {
        "author": "吳則禮",
        "paragraphs": [
            "軒軒大鷹腦，落落饑鶻拳。",
            "忽張六翮去，勢拉淮南天。",
            "賈侯實老俊，文字初著鞭。",
            "平生坐高飛，孤吟餞流年。",
            "收身事鞍馬，未愛冕有蟬。",
            "歸來對名妾，含笑脫兩鞬。",
            "能復飯斗米，白眼捉彘肩。",
            "玩世今種種，掉頭羞乞憐。",
            "儂也飽憂患，慣視跕跕鳶。",
            "澆寒一盃足，撐腸謝三鱣。",
            "惟樂不可過，快臂烏號還。",
            "徑横鐵如意，露頂催烹鮮。"
        ],
        "title": "觀賈表之獵",
        "id": "2a423e18-7c5b-47cd-8567-9a4e5c5a1e76"
    },
    {
        "author": "吳則禮",
        "paragraphs": [
            "放船秋正佳，日落鴈噭初。",
            "晨炊儻無米，寧尋謝胡奴。",
            "督郵端可揮，從事良欲呼。",
            "大是陶淵明，且還讀我書。"
        ],
        "title": "遣興  其一",
        "id": "17db32e4-a543-4a23-bb81-0bf8fdceb60b"
    },
    {
        "author": "吳則禮",
        "paragraphs": [
            "鮮鮮黄金花，種種白髪人。",
            "晚歲色不改，宿昔情相親。",
            "浪因五斗米，愧此流轉身。",
            "我輩有能事，大笑非伯倫。"
        ],
        "title": "遣興  其二",
        "id": "44df6c9c-8301-4355-ac1c-d328879c1e91"
    },
    {
        "author": "吳則禮",
        "paragraphs": [
            "船頭看淮南，去入蓮芡海。",
            "九年窮不死，魚鳥怪我在。",
            "昨日别友人，鬢髪忽已改。",
            "溥溥白露多，初濕柁樓背。"
        ],
        "title": "離淮南寄公卷",
        "id": "d0839de8-18d3-4101-9ee7-dbe693e723f3"
    },
    {
        "author": "吳則禮",
        "paragraphs": [
            "良辰入奇懷，端欲挽我行。",
            "幽花迎人笑，欣然媚柴荆。",
            "春醪處處佳，姑瀉濁與清。",
            "好鳥何許來，日暮獨一鳴。",
            "江山雨新洗，坐使老眼明。",
            "天公喑鵓鴣，要作爛熳晴。",
            "平生木上坐，莫逆惟有卿。",
            "歸尋茅三間，遙取烏几憑。",
            "長腰雪不如，付兹腹彭亨。",
            "短蔬勝肥肉，甘哉北湖羮。",
            "一飽便可足，此外豈所營。",
            "莫語兒子輩，吾儕寧要名。"
        ],
        "title": "良辰",
        "id": "966e8c8b-8aa0-4973-9b8e-11a112c25ec8"
    },
    {
        "author": "吳則禮",
        "paragraphs": [
            "耿耿坐不寐，浩歌睇流雲。",
            "寒商動清夜，落木何紛紛。",
            "幽閨納華月，宴几停餘薰。",
            "聊復飲蘭露，無因持寄君。"
        ],
        "title": "寄歐陽元老",
        "id": "0492557d-d039-471f-b51f-4a13a5a3c1a1"
    },
    {
        "author": "吳則禮",
        "paragraphs": [
            "吏抱簿書去，聊兹駐屏星。",
            "亦復喚名酒，脫巾姑細傾。",
            "慎勿閉我門，要著屐齒痕。",
            "悠然見南山，疇昔初不言。"
        ],
        "title": "悠然閣",
        "id": "910b70ee-2eea-4a7a-bcd3-7f80b7c9f869"
    },
    {
        "author": "吳則禮",
        "paragraphs": [
            "僧伽憐我來，娛我六出英。",
            "又復憂我寒，迎我以好晴。",
            "何以謝僧伽，汲水添淨缾。"
        ],
        "title": "將至泗上微雪快晴",
        "id": "a87f3be0-9b1b-4efd-a8e2-da741d772de4"
    },
    {
        "author": "吳則禮",
        "paragraphs": [
            "先生箇中人，百骸一破甑。",
            "端憎屐滿門，姑現維摩病。",
            "枕邊黄帝書，大笑毉多盧。",
            "酬對雖種種，而我初如如。",
            "要喫十方飯，不擔叢林板。",
            "久入無碍禪，遂具通身眼。",
            "客來據胡床，喚婢傳酒觴。",
            "深藏世諦舌，浩歌看屋梁。",
            "孔兄掉頭去，寧復挽渠住。",
            "未辦作癡兒，戶樞以鐵鑄。"
        ],
        "title": "贈泗州楊吉老",
        "id": "ab224a85-969d-4920-8f7a-b5feb7957a70"
    },
    {
        "author": "吳則禮",
        "paragraphs": [
            "貼貼淮不動，翻翻雁能鳴。",
            "強垂投老鬢，又過盱眙城。",
            "僧伽飽知我，大小身後名。",
            "快作鼓考考，要聽隨堂聲。",
            "都梁呂少馮，維吾佳友生。",
            "更招虞仲子，共看金盆傾。"
        ],
        "title": "發龜山先寄少馮亢之",
        "id": "e6824c8a-dc42-401e-a9f3-fbca5ef4421c"
    },
    {
        "author": "吳則禮",
        "paragraphs": [
            "跛跛踐危磴，行行把長蘿。",
            "拊兹都梁岑，睨彼淮水波。",
            "花木春娬麗，杖屨吾蹉跎。",
            "輦轂端不遠，舟檝今如何。",
            "寒泉聚陰竇，落景輸陽坡。",
            "求羣有頡頏，捉臂無詆訶。",
            "峰巒會撩客，腰脚強作魔。",
            "送眺吳楚迥，遐想江湖多。",
            "情親故人健，齒脫老語訛。",
            "拍手蒼翠上，一笑忘負痾。"
        ],
        "title": "泗州南山贈呂少馮",
        "id": "b5e76ef8-7d78-41d3-9c54-5f1aa4727d4b"
    },
    {
        "author": "吳則禮",
        "paragraphs": [
            "冀馬日馳突，無地制奔放。",
            "來爭天東南，束手莫與抗。",
            "我航指四百，去之迷所向。",
            "十里望雲屋，遠意屬崑閬。",
            "尺五跬步天，丈六歡喜相。",
            "更參船子師，稽首問無恙。",
            "平生客江湖，半世狎烟浪。",
            "漁監選常登，釣尹職不曠。",
            "此手誤遮日，久矣翳塵妄。",
            "願師賜金篦，試與開眼障。"
        ],
        "title": "朱涇寺",
        "id": "e326cdd7-283b-4492-805e-8e502ecf8731"
    },
    {
        "author": "吳則禮",
        "paragraphs": [
            "君看太行高，歷井安足道。",
            "回頭看禹門，砥柱一何小。",
            "歇鞍坐蒼崖，九地俯飛鳥。",
            "瑰詭平生無，摧車亦復好。",
            "白輝作許奇，梁宋紅未了。",
            "兀然流轉軀，甘與君王老。"
        ],
        "title": "登太行",
        "id": "caf360df-49e9-45ae-aca6-2737163d60b6"
    },
    {
        "author": "吳則禮",
        "paragraphs": [
            "初辭戎馬邊，紺宇忽如此。",
            "突兀青巒几，故作巖谷紫。",
            "三年夢招提，一笑來脫屣。",
            "天憐乘障歸，勞之以奇詭。",
            "門前古澗流，甘滑無與比。",
            "衲僧初不知，中有曹溪水。"
        ],
        "title": "過紫巖寺",
        "id": "9f4164d7-92ed-463d-a804-62ad7cb18cc6"
    },
    {
        "author": "吳則禮",
        "paragraphs": [
            "荆南黄濟川，少小但兩屐。",
            "長大身轉窮，四壁只麽立。",
            "書來可憐人，苦說遙相憶。",
            "兒輩滿眼前，吾髪何由黑。",
            "幾時打僧包，爲子去得得。",
            "要論十年夢，已復話疇昔。"
        ],
        "title": "得黄濟川書",
        "id": "3d6ecec1-9536-4e96-a5a8-2d47e9a25984"
    },
    {
        "author": "吳則禮",
        "paragraphs": [
            "前身坐衲僧，積此葵莧債。",
            "今朝偶烹鮮，居士輒破戒。",
            "摩挲羈臣腹，商略九州大。",
            "平生折脚鐺，箇裏有妙解。",
            "關郎作底忙，使我一長喟。",
            "明發得得來，猶較些子在。"
        ],
        "title": "至楚約諸人飯而聖功不來翌旦乃見過",
        "id": "2731ff3c-f21d-47d5-8558-d4c46dc2e4e0"
    },
    {
        "author": "吳則禮",
        "paragraphs": [
            "解鞍就塵榻，聊與幽人期。",
            "寒花受微雨，清香散前墀。",
            "箯輿杳不來，坐恨白日遲。",
            "茗甌無復共，何以慰相思。"
        ],
        "title": "法雲期曾存之不至",
        "id": "a1ad0e2d-7264-47e4-b7ed-6f3de4dfd564"
    },
    {
        "author": "吳則禮",
        "paragraphs": [
            "布襪元不破，霜雪遮頭顱。",
            "政自要老醜，肯剃頷底鬚。",
            "經卷聊關身，帳座種種無。",
            "安用古銅缾，捉以高鼻奴。",
            "草鞋掛龍牀，九州一蚍蜉。",
            "如何是木平，初落斤斧歟。",
            "龐眉宣道人，緬想骨已枯。",
            "舊炊玉粒飯，洗鉢獨我呼。",
            "跛跛遷臣歸，饑面黧且癯。",
            "至今說法處，井索纒轆轤。",
            "唐時李衛公，鑄鐵爲浮圖。",
            "此塔有壞滅，是事端弗渝。"
        ],
        "title": "木平像吾友宣老所藏宣示寂久矣余因歸朱方遇其徒慈俊乞得之喜而作此",
        "id": "57743454-6ca2-4eec-b2d1-44e48202cb78"
    },
    {
        "author": "吳則禮",
        "paragraphs": [
            "北湖真大癡，醜拙人共憎。",
            "宿昔有鼻孔，不穿牯牛繩。",
            "亭亭僧伽塔，要以兩脚登。",
            "折腰怕督郵，此事豈吾能。"
        ],
        "title": "北湖",
        "id": "4749677b-2824-4b7a-81b5-4681a4227c76"
    },
    {
        "author": "吳則禮",
        "paragraphs": [
            "北湖河西來，繫船清洛尾。",
            "老眼便許奇，日日南山紫。",
            "脫身戎馬間，見此佳公子。",
            "手捉有錦嚢，胡牀教脫屣。",
            "劇談倚蒲團，勝處輒啟齒。",
            "非關偶追尋，臭味有相似。",
            "不知官如何，但說丘壑事。",
            "俗子初未侵，喚醒雲壑睡。",
            "古圖開巨然，茗椀同料理。",
            "落日望長空，西風鴈行起。"
        ],
        "title": "贈趙聖源",
        "id": "74d05934-60be-4bef-bd3f-ceaa87287dc2"
    },
    {
        "author": "吳則禮",
        "paragraphs": [
            "二年紫塞頭，日日思都梁。",
            "歸來向清淮，白魚初飽霜。",
            "走馬脫轡頭，搴旗向沙場。",
            "不如把蟹螯，欹帽呼酒觴。",
            "要聽阿燕歌，頹然倚胡床。",
            "姮娥一笑粲，韻此九月凉。",
            "緬懷去從軍，隻影天一方。",
            "誰令投老夢，猶咤登太行。",
            "采采東籬花，其香何揚揚。",
            "昭華喚驚鸞，玉支况在傍。",
            "自慚老不解，著句說小粧。",
            "獨知折齒屐，尚可追二王。"
        ],
        "title": "贈王子和",
        "id": "aa057487-de6d-4e36-8a33-a6cefc850053"
    },
    {
        "author": "吳則禮",
        "paragraphs": [
            "董侯湖海俊，短小精悍姿。",
            "梁園固多士，末至獨好辭。",
            "相逢要作語，老語竟不奇。",
            "飽知匡鼎來，我曹無說詩。"
        ],
        "title": "贈董無求",
        "id": "7729a3e8-c501-44b2-9006-d5d1371fcf55"
    },
    {
        "author": "吳則禮",
        "paragraphs": [
            "頃游古新秦，打包過黄河。",
            "跛跛登摧車，白髪仍荷戈。",
            "行人十七八，兒女載駱駞。",
            "戍鼓已斷腸，况乃有邊歌。",
            "歸來見二老，壞衲夙昔磨。",
            "舉頭僧伽塔，便如到補陀。",
            "軟語作許甘，耄矣所得多。",
            "隨堂一鉢飯，捫腹端無他。",
            "度淮太早生，船鼓將鳴鼉。",
            "且置茶鐺事，誰獨相詆訶。"
        ],
        "title": "贈夷白介然",
        "id": "ca38dcac-0e14-4692-8c23-dca316bd80c3"
    },
    {
        "author": "吳則禮",
        "paragraphs": [
            "北湖錐也無，四海一兒子。",
            "此生吾知之，不過老病死。",
            "五斗一強謀，要飽聊爾耳。",
            "禿髪猶讀書，盡勝種種事。",
            "初解行脚包，問訊長淮水。",
            "端欲洗枯腸，相見輒歡喜。",
            "將借官屋居，聊復置牀几。",
            "更煮楚州糜，尚欠淮南睡。",
            "手中楞嚴經，咀嚼真有味。",
            "姑降老鼻雷，豈復論字義。"
        ],
        "title": "再至山陽",
        "id": "1b940875-f89d-4fe6-a1e6-7e8d3aacabc0"
    },
    {
        "author": "吳則禮",
        "paragraphs": [
            "田郎具眼人，會遣披雲嘯。",
            "翺也未絕參，儼公初不笑。",
            "聊須論翰墨，寧數金粟妙。",
            "全體已見前，大是頂門竅。"
        ],
        "title": "田不伐遺披雲圖",
        "id": "82d9eb63-774d-4a7b-b09d-b74e965ee674"
    },
    {
        "author": "吳則禮",
        "paragraphs": [
            "知子廊廟器，誅茅楚江邊。",
            "緬懷靖節意，心遠地自偏。",
            "綠髪走關塞，蹭蹬成華顛。",
            "老益抱孤操，冥鴻正翩翩。",
            "草堂足幽趣，茗飲共留連。",
            "新詩出錦囊，火齊堆我前。",
            "芙蕖頗秀發，灼灼初爭妍。",
            "解衣俯方塘，潑潑鮪與鱣。",
            "屋角升赤日，長空隨飛鳶。",
            "羽扇無停揮，聒耳憚鳴蟬。",
            "蠻簟敷龍牙，曲肱偶欹眠。",
            "輕風灑梁棟，爽氣回九天。",
            "壁間湖灘圖，百仞懸驚泉。",
            "詎復畏執熱，况若聞潺湲。",
            "時延遯世人，坐鼓薫風絃。",
            "得意委萬類，高軼象帝先。",
            "惟兹霜露零，黄菊輸金鈿。",
            "白眼望河漢，雲收月娟娟。",
            "濁酒可消憂，况乃數擊鮮。",
            "聊持魚枕蕉，脫屣秋水壖。",
            "商略周八極，落落遺簡編。",
            "誰言厭羈旅，便欲終殘年。"
        ],
        "title": "過歐陽元老草堂",
        "id": "92e003cd-582f-4ee0-a36f-44a471fe4e18"
    },
    {
        "author": "吳則禮",
        "paragraphs": [
            "西風動湖海，木落蓬戶幽。",
            "稍回長者車，聊以銷我憂。",
            "脫巾哦新詩，爽氣凌高秋。",
            "蕭然漂轉餘，文字慵雕鎪。",
            "老驥語尤壯，屹屹孰與儔。",
            "一笑曾莫逆，未覺悲淹留。",
            "歲晚餘稉稻，呼兒具肴羞。",
            "蔬畦綠可擷，濁酒供獻酬。",
            "平生山林姿，絕意宮錦裘。",
            "黄雞忽登俎，豈羡烹全牛。",
            "念昔佐帷幄，飲甘佩吳鈎。",
            "滄波會入手，此事非人謀。",
            "羲和驅白日，疾遊無停輈。",
            "散髪倚前檻，江天雲自愁。"
        ],
        "title": "元老見過因誦新詩",
        "id": "ddcce837-d434-4171-924b-1f9cb6765686"
    },
    {
        "author": "吳則禮",
        "paragraphs": [
            "偶煩孔方兄，聘此高妙姿。",
            "粲然顧我笑，佳哉今何時。",
            "維摩初不病，坐獲大奇勝。",
            "便拈楖栗來，祖師有律令。"
        ],
        "title": "買菊",
        "id": "a07f63a0-6c20-4fa9-b40c-18b65006831d"
    },
    {
        "author": "吳則禮",
        "paragraphs": [
            "愛此秋氣凉，捐書坐北戶。",
            "黄花手自栽，開花忽無數。",
            "朔風吹寒雲，色映茅簷暮。",
            "起立佇幽香，泥衣有零露。",
            "旋移霜中花，娛此羈旅人。",
            "白髮圖一笑，天公初不嗔。",
            "平生飽參鼻，宿昔應供身。",
            "老大無所著，幽花如絕倫。",
            "勝處那可已，聊復運意根。",
            "漉彼汁滓酒，澆兹葵莧唇。",
            "憑君辦好語，與招江海魂。",
            "端欲道逸想，緬焉難具論。"
        ],
        "title": "移菊",
        "id": "34881b62-522d-47cb-a309-b8ea1f10c509"
    },
    {
        "author": "吳則禮",
        "paragraphs": [
            "平生饒德操，飽讀世上書。",
            "坐斷諸方舌，脊梁儂不如。",
            "去耕鄧州田，要作青鞋錢。",
            "忽然騎聖僧，我子真天然。",
            "胸中姑一吐，戲說無義語。",
            "端有本分椎，莫打老師鼓。"
        ],
        "title": "讀德操詩文",
        "id": "feb2a7af-ca29-4395-ab4d-458959feb932"
    },
    {
        "author": "吳則禮",
        "paragraphs": [
            "枵腹強自滿，日愛幾合陳。",
            "豆粥咄嗟辦，豈是吾曹人。",
            "故應彭亨腹，稱此病痩身。",
            "君從東海來，便便作雲根。",
            "我有紫玉璧，氣壓連城珍。",
            "要渠作蟹眼，一洗胸次塵。",
            "王郎實好奇，宿昔飽幽事。",
            "莫逆無與疇，端以同臭味。"
        ],
        "title": "王和鼎石銚甚佳以詩丐之",
        "id": "6fde8ef7-a11a-467a-b1a6-7abcb89242ac"
    },
    {
        "author": "吳則禮",
        "paragraphs": [
            "子規日日啼，凋我兩鬢毛。",
            "鄰家洗甕盎，漸欲見濁醪。",
            "飽聞荆江邊，古柳繫酒船。",
            "沙頭昨夜夢，一笑水浮天。"
        ],
        "title": "即事",
        "id": "b661fc09-2845-4242-b0c5-38424defef5f"
    },
    {
        "author": "吳則禮",
        "paragraphs": [
            "頃聞趙伯山，亦復哦其詩。",
            "今者得會面，真能解人頤。",
            "往時黄宜州，句法天下奇。",
            "平生老婆相，不救枯腸饑。",
            "或架屋下屋，辛苦僅得皮。",
            "君看趙伯山，獨將聖僧騎。",
            "維舟都梁岸，捉手那復疑。",
            "歡然悅情話，似有宿昔期。",
            "吾友呂少馮，辦此一笑嬉。",
            "莫論夜如何，明發當語誰。"
        ],
        "title": "少馮約同趙伯山飲贈伯山",
        "id": "ffb564c7-b77b-41d0-9be9-75eb563f785d"
    },
    {
        "author": "吳則禮",
        "paragraphs": [
            "平生三毛爾，鬢髪眉與鬚。",
            "奈何忽霜雪，星星欲無餘。",
            "手中木上座，枯槁正類渠。",
            "而我方兩忘，隱几者誰歟。",
            "是身那有堅，寢飯姑如如。",
            "舊持祖師令，似守商君書。",
            "老夫亦耄矣，戒律今全除。",
            "惟兹笑及嗔，二法元不殊。",
            "獨當招故人，濁酒滿眼沽。",
            "非徒洗離羣，且復澆索居。",
            "白魚良已佳，黄菊端未疏。",
            "肯來共情話，寧辭辦籃輿。"
        ],
        "title": "招李漢臣飲與漢臣别九年相視癯然各已翁矣",
        "id": "0d70ba43-83fa-4bf2-9d0a-65b8dee31260"
    },
    {
        "author": "吳則禮",
        "paragraphs": [
            "我以無作語，刊彼月面背。",
            "遣似呂南山，未要餘子會。",
            "平生太玄雄，猶有一語在。",
            "只憐粥飯和，已復不驚怪。"
        ],
        "title": "比以補陀刻寄少馮有詩復答之并示楊吉老釋介然",
        "id": "5f069020-3f94-40fc-aaa7-b2ef2b9594d6"
    },
    {
        "author": "吳則禮",
        "paragraphs": [
            "平生作許奇，三匝繞茅舍。",
            "白髪右掖門，朝參隨萬馬。",
            "覺也鐵脊梁，兒子笑諸方。",
            "時時容子美，來過贊公房。",
            "袖書僕射府，打包鹿門去。",
            "獨有田恊律，知渠逸羣句。",
            "余方在泥滓，妄意水傳器。",
            "他年著行纒，一鉢有能事。"
        ],
        "title": "送覺老住鹿門",
        "id": "d6ad1bbc-a356-4b5e-8ebd-c259f91d7870"
    },
    {
        "author": "吳則禮",
        "paragraphs": [
            "前年泝洛水，楊花白如氈。",
            "今年泝洛水，青青未三眠。",
            "猶喫嵩福飯，強尋梁宋船。",
            "一笑真自喜，蒲團媚癯仙。"
        ],
        "title": "入汴示坰",
        "id": "8cb38588-cf19-4f8a-b4b8-6d8bc97afcc1"
    },
    {
        "author": "吳則禮",
        "paragraphs": [
            "屋頭風雨交，喚此耋老夢。",
            "粥魚腹遽鳴，來作枕中供。",
            "底處有可人，齋鉢是日用。",
            "時時要同盤，穿雪菜甲動。"
        ],
        "title": "懷妙老",
        "id": "fd6110d0-d43c-4493-826c-076e4d91643e"
    },
    {
        "author": "吳則禮",
        "paragraphs": [
            "凈明端可人，日用一僧鉢。",
            "覓句殊未休，平生箇中活。",
            "眷我梁宋遊，茗椀屢澆潑。",
            "淮南霜露寒，轉柁何由達。"
        ],
        "title": "代書寄凈明道人",
        "id": "90d54472-80e0-4d51-a995-ca86f23e8ff2"
    },
    {
        "author": "吳則禮",
        "paragraphs": [
            "半生阿印奇，不作俗子見。",
            "罷說北固禪，去喫長蘆飯。",
            "堂中壁道人，大是一好漢。",
            "遣意有或來，誰云可招喚。"
        ],
        "title": "寄印老并招壁公",
        "id": "4054d1e8-a72e-4bda-9670-ad8a8b8d70c8"
    },
    {
        "author": "吳則禮",
        "paragraphs": [
            "聊挾儒生書，更打衲子包。",
            "五斗亦何直，老夫今二毛。",
            "道邊霜鬢翁，煮茗澆我勞。",
            "大笑陶淵明，罷官緣折腰。",
            "奴輩不解事，歎息腹屢枵。",
            "歸來買大甑，炊飯謝汝曹。"
        ],
        "title": "永城道中",
        "id": "b22f0fd9-4df9-4a3c-9d30-c8620513a914"
    },
    {
        "author": "吳則禮",
        "paragraphs": [
            "阿堵安用多，十年著一冠。",
            "且作楚州夢，從人憎鼻鼾。",
            "柴桑閑居詩，讀罷始永歎。",
            "鶬鶊幾時鳴，眷此春事闌。",
            "何以韻今日，朱絲發清彈。",
            "大部華嚴經，字字要飽觀。",
            "鞭筍真肥白，媚我晨炊盤。",
            "小君孟德耀，老夫梁伯鸞。",
            "端須如龐公，妻兒坐團欒。",
            "好作竹漉籬，未憂終歲餐。",
            "濃煎飯後茶，箇中良可安。",
            "宿昔逸羣句，慰渠舉似看。"
        ],
        "title": "閑居",
        "id": "1a01eb7c-9854-4390-8299-c3ca185f83f1"
    },
    {
        "author": "吳則禮",
        "paragraphs": [
            "從來謝幼輿，宜置丘壑中。",
            "虎頭有妙理，誰謂毛頴工。",
            "崎崎磊磊間，聊復着此翁。",
            "平生烏皮几，不與兒曹同。"
        ],
        "title": "巖齋",
        "id": "ae1b8c01-c9cc-4ec4-a249-80b6da763aea"
    },
    {
        "author": "吳則禮",
        "paragraphs": [
            "羅幃繡箔凌蒼穹，揚飛白雪初濛濛。",
            "雲收海面吐朝日，漸射碧瓦光曈曨。",
            "聊停隼旆駐雙節，琥珀瀲灧黄金鍾。",
            "雛鶯乳燕弄清晝，幽香薄暮飄殘紅。",
            "遊絲芳草入望眼，天低旅鴈鳴嗈嗈。",
            "溪深漲渌浮畫棟，雨餘山色虚無中。",
            "修眉翠袖倚長笛，五馬矯首嘶春風。",
            "輕煙漠漠暝蘭檝，鷗鳥静不驚笙鏞。",
            "玉堂念昔掌帝制，文彩詎獨如醉翁。",
            "夜聽宮漏對蓮燭，突兀萬卷蟠心胸。",
            "雄辭妙語委椽筆，波濤洶洶來何窮。",
            "法嚴義古跨兩漢，磊落未許盤誥工。",
            "晚握銅魚坐虎帳，錦衣鐵騎懸刀弓。",
            "熊羆俯仰隨杖屨，棘門覇上真兒童。",
            "葛巾羽扇姑自適，指麾俎豆威羌戎。",
            "飲酣隱几騁談辯，逸氣凛凛侔銛鋒。",
            "氈裘辮髪豈足數，終使萬物歸埏鎔。",
            "塞垣佳景寄新詠，璀璨千丈垂晴虹。",
            "章江倦客謾歎息，轉徙八極猶孤蓬。",
            "登臨暫喜脱人境，安得健翮超寒空。"
        ],
        "title": "魯侯以上巳日宴高陽偶成長句",
        "id": "82bcda30-805e-41cf-9f26-01bc78d5cd90"
    },
    {
        "author": "吳則禮",
        "paragraphs": [
            "飽聞疇昔設供帳，祖道都門車百兩。",
            "脱冠著屐良有人，五鼎一毛真邁往。",
            "彭澤縣令亦勝流，徑捐五斗因督郵。",
            "著書頗復恨枯槁，臭味絕知殊二老。",
            "龍眠一世論丹青，不數輞川王右丞。",
            "丹青之引誠落寞，世上只今無少陵。",
            "二疏妙致不可孤，昔人亦作二疏圖。",
            "龍眠捉筆守圭竇，兒輩亦復知廣受。",
            "昔人獨能圖二疏，圖以韻語至今無。",
            "丹青之引有句眼，昨者少陵今隱居。",
            "龍眠平生有妙思，筆如周商鐘鼎字。",
            "二疏之迹定不磨，照人真若前日事。"
        ],
        "title": "二疏遺榮圖",
        "id": "6238eaba-17b9-4018-82ee-6adbb0ee5bf4"
    },
    {
        "author": "吳則禮",
        "paragraphs": [
            "孤城慘淡臨寒水，戰馬不收眠隴底。",
            "戍鼓吹角夜迢迢，霜月徘徊夢驚起。",
            "遙知横槊興方新，綠入沙塲細草春。",
            "憔悴誰憐蘇季子，貂裘空復敝黄塵。"
        ],
        "title": "寄尚志",
        "id": "e6586253-ca22-4560-889a-08e5cc1f5516"
    },
    {
        "author": "吳則禮",
        "paragraphs": [
            "忍饑徹困聊上書，世故如許可復耐。",
            "孔兄有底喚不來，人意政緣俗物敗。",
            "撐腸一鉢十方糜，要是堅持衲僧戒。",
            "失身文字因果中，黄髪猶還毛頴債。"
        ],
        "title": "寄韓子蒼",
        "id": "4bae44b6-bcee-4cd2-9ba9-3407fb766d34"
    },
    {
        "author": "吳則禮",
        "paragraphs": [
            "嗷嗷沙磧鴈鳴初，淮南已復憐春餘。",
            "梅邊白雲莫謾好，桃底紅雨嗟何如。",
            "今者無端近戎馬，遠方不復呼籃輿。",
            "江頭也有東橋竹，作報獨少將軍書。"
        ],
        "title": "寄天牖元翰",
        "id": "4456a770-1f26-4902-acd8-7da477eb4239"
    },
    {
        "author": "吳則禮",
        "paragraphs": [
            "田侯玉磬何瑰奇，吳子見之俄朵頤。",
            "宣王石鼓氣忽喪，摩挲篆刻還嗟咨。",
            "作止休論惟柷敔，曾窺兩階舞干羽。",
            "常臨罍洗薦清廟，獲邇天球親簋簠。",
            "緬懷戛擊良匪遙，少師汝曹疑可招。",
            "老儒詎復知肉味，惝怳便欲聞簫韶。",
            "正聲初滛器益訛，九州漸漸嬰兵戈。",
            "鬼神憤惋莫得秘，直恐世上遭詆訶。",
            "田侯憫我形影孤，明眼常云絕代無。",
            "是事寧殊衲衣底，啓齒須逢袒臂胡。",
            "即今陛下聖且仁，律呂從來惡奪倫。",
            "克諧八音有夔在，獨驚堯顙如高辛。",
            "人間詎睹荆山璞，碔砆難言合雕琢。",
            "憑君持入古銀臺，似說太常修雅樂。"
        ],
        "title": "田不伐玉磬歌",
        "id": "d9f87d16-0e4b-4bd1-93f2-62be11dde2c0"
    },
    {
        "author": "吳則禮",
        "paragraphs": [
            "宮様纈羅舞袖長，纖眉巧學時世粧。",
            "薫爐夜燒司衣香，酒杯到手天雨霜。",
            "檀槽徐作春雷轉，龍紋撥打黄金面。",
            "梨園妙處世不知，爲君弹徹霓裳遍。",
            "淮南日日花信風，新聲投老愛輕攏，試與小桃催小紅。"
        ],
        "title": "聽梁聖民家琵琶",
        "id": "9d7c2574-95c7-47d8-b204-529bebfb8b98"
    },
    {
        "author": "吳則禮",
        "paragraphs": [
            "關河落落孤鴻飛，燕然山南霜草齊。",
            "邊笳戍角自悲壯，千里不聞邊馬嘶。",
            "刁斗夜急虎帳静，皎皎隴月臨牙旗。",
            "轅門柳色壓毳幕，鐵甲十萬真熊羆。",
            "少年公子身許國，請佐帷幄辭龍墀。",
            "屯雲漸對白玉斝，密雪欲犯黄金覊。",
            "晚風蕭蕭近昜水，想見懷古當傾曦。",
            "連城笙鏞斷羽檄，往往横槊多新詩。",
            "雙輪稍蹉隔前坂，轉眄各在天一涯。",
            "吳鈎錦帯豈足贈，寄聲但有長相思。"
        ],
        "title": "送曾公善赴定武",
        "id": "3f78afce-cbe6-4552-b1cf-cdf02eb96350"
    },
    {
        "author": "吳則禮",
        "paragraphs": [
            "淮魚潑潑初飽霜，赬尾寧數河之魴。",
            "即今誰獨可寄似，風味高徹惟曾郎。",
            "曾郎結髪傍輦轂，黄羊舊厭官廚肉。",
            "藜藿奚爲便作魔，九年雷繞羈臣腹。",
            "羈臣曩者僕射兒，裘馬詎省論輕肥。",
            "詩書堆牀四壁立，疇昔裋褐操鉏犁。",
            "儂亦大是窮相人，小黠不足癡無倫。",
            "江南江北白月底，簸弄扁舟天不嗔。",
            "正須晚菘冒香棖，餘生要此一釜羮。",
            "别來曷如姑問訊，看取老子終騎鯨。"
        ],
        "title": "以淮白寄公卷",
        "id": "cd0e5be1-97f0-4f65-a559-68aa6774fc9d"
    },
    {
        "author": "吳則禮",
        "paragraphs": [
            "少陵昨者百憂集，但言兒啼四壁空。",
            "覉臣即今百憂集，永痛母氏崩心胸。",
            "疇昔罪臣投荆州，板輿惴惴那得留。",
            "老人端已怕勞事，况乃離别酸鼻頭。",
            "荆州破屋冷似鐵，眼邊種種那堪說。",
            "縛竹爲瓦安得完，往往稀間過霜雪。",
            "母氏癯然由暑熱，喘卧十日遽死訣。",
            "至斯極矣其予乎，毎輙念此骨欲折。",
            "九重陛下仁如天，逢赦却上沙市船。",
            "飽聞荆江西江惡，舉家性命實可憐。",
            "餘生休論飯不足，今費君王嶽祠禄。",
            "母氏棄我如許時，殊方只有看雲哭。",
            "賀公吳語慎莫嫌，渠自山陰一茅屋。",
            "痩妻稚子姑團欒，此叟堆灰未窮獨。"
        ],
        "title": "續百憂集行",
        "id": "e89d0615-a36b-44e3-a37d-b3886a2d6cac"
    },
    {
        "author": "吳則禮",
        "paragraphs": [
            "從來畫馬稱神妙，至今只說江都王。",
            "將軍曹覇實仲季，沙苑丞輩猶諸郎。",
            "龍眠老人亦畫馬，獨與三子遙相望。",
            "兩馬駢立真驌驦，一馬脱去仍騰驤。",
            "龍眠老人今則亡，嗚呼三馬誰平章。",
            "北湖居士兩鬢蒼，初無長吉古錦囊。",
            "飯豆不足將遊梁，手持三馬三太息，檣烏已復催船檣。"
        ],
        "title": "伯時三馬圖",
        "id": "6e8a883b-32b4-4970-b54d-78075b193ce8"
    },
    {
        "author": "吳則禮",
        "paragraphs": [
            "龍顱豹股貌者誰，將軍曹覇韓幹師。",
            "權奇倜儻得殊相，筆墨真似沙中錐。",
            "監牧攻駒張太僕，曾令大奴守天育。",
            "豈如九馬百戰餘，高氣硉兀初不除。",
            "太宗結髪定天下，蹴踏九州惟九馬。",
            "太宗廣顙復高鼻，去驂九馬隨羣帝。",
            "將軍畫肉兼畫骨，跼蹐長楸欲馳突。",
            "爲儂喚取拳毛來，要遣老儒雙眼開。",
            "追飛細綺與輕紈，可但殷紅馬腦盤。",
            "將軍拜舞矜絕藝，兒輩于今說能事。",
            "緬懷疇昔玉花驄，畫工如山貌不同。",
            "將軍侍立遽承詔，江都那得稱神妙。",
            "毎嗟將軍嘗引見，何人更上南薫殿。",
            "褒公鄂公安在哉，淮泗羈臣想生面。",
            "羈臣馬癖無與鄰，苦心阿遁真前身。",
            "生憎駑駘喜汗血，歷塊寧須論一蹶。",
            "賈侯射虎嗤猨臂，錦囊九馬仍瑰異。",
            "終甘飽死聽奚官，八鸞六轡君姑置。"
        ],
        "title": "題賈表之所藏九馬圖",
        "id": "3bb6e5e0-0a94-4ad8-a229-75d3feb00572"
    },
    {
        "author": "吳則禮",
        "paragraphs": [
            "君不見唐時畫馬曹將軍，肯道江都也絕倫。",
            "又不見即今陳郎論句法，頭頭未背少陵人。",
            "往時屢費曾郎酒，作意澆潑昭亭春。",
            "一丘一壑正著相，慎勿來喚天公嗔。"
        ],
        "title": "曾公卷誦陳子南昭亭詩因次韻",
        "id": "8970580c-d9f1-4353-9602-da8c16a483b1"
    },
    {
        "author": "吳則禮",
        "paragraphs": [
            "江郎平生筆五色，戲遣秀句爲奇石。",
            "好絹自作凌亂光，萬里須論才咫尺。",
            "大兒小兒何足誇，右丞北苑有等差。",
            "孤舟自横天拍水，江南江北多雲沙。"
        ],
        "title": "從貫道求雙幅圖",
        "id": "b16933d9-eb5d-4d5b-a716-c41eee6b60a5"
    },
    {
        "author": "吳則禮",
        "paragraphs": [
            "江邊一樹垂垂花，酒杯曾覓黄公家。",
            "誰教五出作黄蠟，六出休論屬尤物。",
            "鼻端有竅儂自知，羣兒空誦詩人詩。",
            "天公與花不與葉，要遣孤芳作超絕。",
            "緬懷南徐江上山，醉入梅花海中眠。",
            "梅花亂落青鳥去，大是天公送君句。",
            "天公定不辜吾人，蠟梅句法聊付君。",
            "禅牀僧几夢吳越，煮菜從來滿齋鉢。"
        ],
        "title": "和蠟梅詩",
        "id": "5cbb97f8-81dc-43b5-b5e7-28a0dbfd8f71"
    },
    {
        "author": "吳則禮",
        "paragraphs": [
            "阿常爲官真拓落，胸次平生著丘壑。",
            "權奇突兀要舉似，毛頴從來有能事。",
            "老子於此興不淺，孤鴻斜日秋江遠。",
            "忘懷丹青以句鳴，只數輞川王右丞。"
        ],
        "title": "從王謹常求墨戲",
        "id": "74ccba13-44ef-46c5-9fb2-63a9a5e08046"
    },
    {
        "author": "吳則禮",
        "paragraphs": [
            "北窗永日捐羣書，自憐所得才腐餘。",
            "東風吹花欲爛熳，强自羈縶同轅駒。",
            "曲肱静聽百鳥語，圭竇甕牖思吾廬。",
            "遙憐春水帯刳艇，歸鴈已應辭五湖。"
        ],
        "title": "偶作呈曾存子",
        "id": "5d5cb3a8-ba74-4261-b70e-5bdd9c1e4ad4"
    },
    {
        "author": "吳則禮",
        "paragraphs": [
            "鵓鴣争鳴燕方乳，飛絮忽來縈短麈。",
            "眼底桃花且向人，薄暮東風卷紅雨。",
            "江南春盡水如天，誰呼艇子石城邊。",
            "急觴到手聊一噱，識字須悲有投閣。"
        ],
        "title": "呈王濟川",
        "id": "b7fa308a-e2f5-4e7b-8d09-44c097cc0287"
    },
    {
        "author": "吳則禮",
        "paragraphs": [
            "吾人著作翰墨塲，得此三昧惟阿常。",
            "平生韻語真戲劇，化作輪囷抱孤石。",
            "胸中塊磊安用澆，端要吐出驚兒曹。",
            "疇能與渠辦兹事，喚取從來管城子。"
        ],
        "title": "謹常以墨戲見遺作此答之",
        "id": "ebb26d86-6c22-41c4-9919-c77c6227cb18"
    },
    {
        "author": "吳則禮",
        "paragraphs": [
            "天邊疊巘雲濤外，南人啟齒北人怪。",
            "給事筆力鼎可扛，九鼎初如一毛細。",
            "曲肱左省清夢餘，長江拍拍天一隅。",
            "後車聊載高陽徒，行復持被承明廬。",
            "即今司業誰姓蘇，還能辦人酒錢無。",
            "生憎枯槁屈大夫，金盤鱠縷日可須。",
            "公也慎莫言歸歟，美姿要作凌烟圖。"
        ],
        "tags": [
            "长江"
        ],
        "title": "知府毛公顯謨以詩寵還書軸謹次嚴韻以叙拳拳服膺之萬一",
        "id": "a81689b4-0917-49ca-b780-a8c8b3e1fa85"
    },
    {
        "author": "吳則禮",
        "paragraphs": [
            "李成既死作者誰，元豐以來惟郭熙。",
            "江郎遽出繼二老，自有三昧非毛錐。",
            "江郎挽弓要射虎，心醉覇陵石飲羽。",
            "論交一世越與秦，白眼終甘守環堵。",
            "君不見昔者崑崙方壺圖，筆墨妙好絕代無。",
            "十日五日歲月徂，豈如江郎咄嗟雲出岫，石上松老楓樹枯。"
        ],
        "title": "貫道惠其所作屏料理爲大軸題之以詩",
        "id": "d85233d3-307c-429e-898a-557e7f95f79c"
    },
    {
        "author": "吳則禮",
        "paragraphs": [
            "粲粲忽來紅粉晚，故入吾人醉時眼。",
            "吾人宿昔翰墨場，消得文君作小粧。",
            "莫遣邊頭風雨惡，驚破文君夢伊洛。",
            "孤芳勝韻明年春，坐中誰作伊洛人。"
        ],
        "title": "郭因芍藥洛中本",
        "id": "c4313257-2782-42f5-bd3f-246f19bbe888"
    },
    {
        "author": "吳則禮",
        "paragraphs": [
            "安得不教青鬢老，飛雁年年太行道。",
            "低吟一曲歎疆場，獨遣老子驚絕倒。",
            "句法吾人莫細論，天教阿傑解玄文。",
            "衡門飽飯脱兩屨，此事玄文初不與。"
        ],
        "title": "不伐寄長短句因答之",
        "id": "1c5f43fd-2042-43f8-9f1b-0fa2197e9d91"
    },
    {
        "author": "吳則禮",
        "paragraphs": [
            "眼邊寒策良可親，我曹齪齪渠笑人。",
            "青鞋布襪有能事，喚取子西來細論。",
            "老夫箇裏得妙解，挈挈獨提彌勒袋。",
            "他日還炊何許糜，只今且煮南徐菜。",
            "八年吳頭并楚尾，痿痿羸羸饑不死。",
            "端無一物娱此生，天公乞與毛錐子。",
            "莫嗔朱顔漸殊故，且以粗言作依處。",
            "幾時雪片似車輪，著屐梅花海中去。"
        ],
        "title": "懷子西",
        "id": "be439458-f96c-4e96-8846-46080e329aa7"
    },
    {
        "author": "吳則禮",
        "paragraphs": [
            "北風吹雨鳴船篷，高岸泥滑愁老翁。",
            "少陵病骨端欲折，扶杖無因尋贊公。",
            "贊公從來懶剃頭，破衲未禦寒颼颼。",
            "東窗朝日會晴好，共看雪霧翻茶甌。"
        ],
        "title": "小雨倦出懷介然",
        "id": "fa8038b7-0eb3-4b13-afdb-4e9d535dd6e9"
    },
    {
        "author": "吳則禮",
        "paragraphs": [
            "江頭雪花一尺圍，不妨屋角梅垂垂。",
            "江頭三日浪簸船，不妨老子被底眠。",
            "權奇突兀衆所嗔，大是箇中英特人。",
            "何曾論渠破與墮，餘生且辦擔板過。",
            "嗟我星星復種種，四十八年環堵夢。",
            "君看後省粱肉盤，只似蓽門葵莧供。",
            "莫云儂詩太愁絕，半世全凴毛頴脱。",
            "熟處難忘却自嫌，面目堪憎爲饒舌。",
            "腐儒諸方飽行脚，習氣偶存言語縛。",
            "獨憂湯餅喚睡魔，背貼蒲團鼻雷惡。",
            "拈時勿著文字相，肯對癡兒誇伎倆。",
            "屈宋真眼向前會，阿球端知有此事。"
        ],
        "title": "戲作簡朱天球",
        "id": "70b540f8-8282-40c4-89f1-170c60280307"
    },
    {
        "author": "吳則禮",
        "paragraphs": [
            "青鞋布襪茲何時，江邊杏花渾欲飛。",
            "銅鉼恰受斗酒許，亟呼長鬚令抱持。",
            "要尋楚郎與啟齒，有底鵓鴣鳴不已。",
            "解事提壺却喚人，兩脚尚輕聊爾耳。",
            "楚郎天生五車書，以錐畫沙絕世無。",
            "窮年飽喫衲子飯，粱肉臭腐寧關渠。",
            "衛家一兒誰復似，更遣韻語論胸次。",
            "獨付匡山教外傳，端合從之問奇字。",
            "白髪南徐覉旅臣，江湖幾載捐冠巾。",
            "且扶痩藤隨行好，安能齪齪守煆竈。"
        ],
        "tags": [
            "庐山"
        ],
        "title": "江邊簡新之",
        "id": "1007b166-41b8-40a2-a9a6-72364d6320c2"
    },
    {
        "author": "吳則禮",
        "paragraphs": [
            "諸方妙手嗟誰何，舊聞江東卜頭陀。",
            "即今世上稱絕倫，只數錢塘陳道人。",
            "宣和日試龍焙香，獨以勝韻媚君王。",
            "平生底處虀鹽眼，飽識斕斑翰林椀。",
            "腐儒慣燒折脚鐺，兩耳要聽蒼蠅聲。",
            "苦遭湯餅作魔事，坐睡只教渠喚醒。",
            "豈如公子不論價，千金争買都堂胯。",
            "心知二叟操鈐鎚，種種幻出真瑰奇。",
            "何當爲我調雲腴，豆飯藜羮與掃除。",
            "箇中風味太高徹，問取老師三昧舌。"
        ],
        "title": "同李漢臣賦陳道人茶匕詩",
        "id": "c963a674-fb73-4191-a17c-c266136af395"
    },
    {
        "author": "吳則禮",
        "paragraphs": [
            "楚州紅梅如許紅，作魔猶有幾信風。",
            "天公笑人但飽飯，不辨青春看花眼。",
            "呼兒徑買北湖酒，澆我瀾翻說詩口。",
            "莫教一片飛黄昏，喚取百舌來細論。"
        ],
        "title": "紅梅",
        "id": "fb8e0ffe-dfad-4caf-8dc2-27f6a893a875"
    },
    {
        "author": "吳則禮",
        "paragraphs": [
            "飽知阿隱有妙處，未負從來丘壑謀。",
            "徑呼管城辦能事，長江貼貼仍晚秋。",
            "白頭故作西河夢，獨遣老眼酬南州。",
            "邊笳牧馬豈不好，平安火過消人憂。"
        ],
        "tags": [
            "长江"
        ],
        "title": "題鍾隱簡寂觀圖",
        "id": "1f172ff2-ae1c-459b-97d5-d925d1ad81b2"
    },
    {
        "author": "吳則禮",
        "paragraphs": [
            "君不見上公之鼎烹養牛，高足巨耳誰與儔。",
            "又不見便便瓦釡煮黄獨，媚此枵然轉雷腹。",
            "養牛大嚼良快意，老儒那有王侯鼻。",
            "黄獨飽火正可憐，自捉長鑱寧用錢。",
            "太希先，阿坰贈君北湖歙州鉢，天遣吾人箇中活。",
            "撐腸等取一生足，養牛何曾異黄獨。",
            "要須以鐵爲脊梁，才可提渠示諸方。",
            "應笑連牀並頭顱，五更戢戢聽木魚。",
            "太希先，爾時勿作隨堂解，真是窮年粥飯債。",
            "覊臣白髪無住著，瀹腐舂陳殊未錯。",
            "客來摩挲渾不嗔，慎勿觸我紅麒麟。",
            "南徐祖令儂自知，雪打西安嘗豆糜。"
        ],
        "title": "阿坰以歙鉢供太希先偶成",
        "id": "e15166a3-532b-48ec-9e21-b8432ee6be48"
    },
    {
        "author": "吳則禮",
        "paragraphs": [
            "道人祝融屩，胡爲墮南州。",
            "都無作相但粥飯，平生衲被姑蒙頭。",
            "曾郎手中大圓鏡，朵頤贈之非暗投。",
            "快燒銅缾作蟹眼，鑄成八載心如抽。",
            "吾行踽踽飽閲世，葵莧獨與衲子游。",
            "君來適逢小搖落，水天拍拍團滄州。",
            "喚醒北固龕底夢，擬披袈裟上扁舟。",
            "且澆玉川七椀句，仍洗船子三寸鈎。",
            "摩挲正焙連城璧，少林老僧初不識。",
            "他時一笑示靈源，五百比丘端失色。",
            "幽叢鮮鮮凉雨餘，亦有黄花净供無。",
            "知渠肉團久炯炯，玷翳渾滅如大珠。"
        ],
        "title": "次公采贈太希先密雲團韻",
        "id": "5695e6f5-4547-4546-b9b7-64ccfe61801d"
    },
    {
        "author": "吳則禮",
        "paragraphs": [
            "太兄遠從方廣來，緊打脚綳帩草鞋。",
            "堂頭老人未相見，道眼心知如覿面。",
            "山間五百大弟子，僕射魯公辦能事。",
            "且燒湯鼎試中𤃩，憑仗阿先歸舉似。",
            "叢林梁棟權與洪，戲爲韻語亦復工。",
            "曾參陶謝得一滴，漆盂蔬筍要洗滌。",
            "白髪佳縗只要閒，夢想連牀六尺单。",
            "豈徒衲帔痿羸坐，共守團爐黄獨火。"
        ],
        "title": "贈希先",
        "id": "cf4ce0d6-3336-44af-95fb-646d99be5c2c"
    },
    {
        "author": "吳則禮",
        "paragraphs": [
            "北湖先生作許癡，閉門覓句嗔人知。",
            "日炊官米著處飽，獨憎飯頭行飯遲。",
            "天教五車與癯痩，大笑阿蒼如瓠肥。",
            "小糟秫糜已溜溜，老子捧甖聊朵頤。"
        ],
        "title": "次坰韻",
        "id": "bbfc320d-8c69-43bf-a476-7bc3a16747bb"
    },
    {
        "author": "吳則禮",
        "paragraphs": [
            "從來三仕及三已，總落道人坐定裏。",
            "滑稽社中黄髪將，詎與阿朔論輩行。",
            "平生芋魁曾未錯，粱肉寧殊腐腸藥。",
            "百年兀兀且飽睡，夢事有無渾不記。",
            "久甘袖手菩提坊，餓死肯踏狙公鄉。",
            "山林誰云跡如掃，天乞江湖娱此老。",
            "癯然且喫諸方飯，汝自矻矻儂晏晏。",
            "坐聽木魚人笑癡，政復朵頤成屢莞。",
            "要隨煙霧入窮溟，或置一牀如浄名。",
            "生憎阿秦六國印，蒲團禪板猶關情。",
            "眼邊雖言有黄卷，絕知口不談書傳。",
            "舊拈槌拂吾已許，喚取渠來姑語語。",
            "相望幾時懷抱惡，白玉爲丹堪咀嚼。",
            "且試車聲銅鼎湯，瀹茗徑可撩枯腸。",
            "此言何可束高閣，自謂過之一丘壑。"
        ],
        "title": "次子蒼寄余清老韻",
        "id": "adbbf1ba-4c42-44e6-931a-c5c30e2c8254"
    },
    {
        "author": "吳則禮",
        "paragraphs": [
            "君名詎要書黄紙，兒曹安能相汝爾。",
            "平生胸中著丘壑，何曾輙作數日惡。",
            "看渠老死争名場，肩摩轂擊非儂郷。",
            "從來俗子貪著帽，露頂心知寡同好。",
            "可不與飯惟有卿，白眼未分遭題評。",
            "蘇郎六印蠶作蠒，劇飲濁醪適吾願。",
            "此事未容人遽知，百醜千拙人笑之。",
            "勝處豈徒論得髓，覿面端如傳器水。",
            "典刑真有阿度風，世上眼目無王龔。",
            "滄波老樹我亦愛，聞說津頭有船賣。",
            "斯人要是江左人，逕入坐牀寧肯嗔。",
            "星星種種旋非故，禪板蒲團只如許。"
        ],
        "title": "次天啟贈浄名吳道人韻",
        "id": "fa2a550a-efe7-426f-853e-41de4678c8e0"
    },
    {
        "author": "吳則禮",
        "paragraphs": [
            "暮年挈挈儂與君，端覺高歌有鬼神。",
            "平生王恭無長物，此事逼人殊咄咄。",
            "戲談韁馬決鼻牛，夫子大是孫殷流。",
            "休言他日隨計上，且看南徐拍天浪。",
            "阿球高氣寧用論，爲卿三倒實飽聞。",
            "眼邊詎肯作懸特，葵藿撐腸方自嘿。",
            "屋頭雲錦秋水明，兀然隱几渠寧貧。",
            "詩書撩人姑把玩，只與毛錐爲老伴。",
            "紅塵著脚笑參差，索食祖仁那更疑。",
            "於世無堪大瓠種，獨可剖心如叔仲。",
            "江湖作意從之遊，老夫頗欲學操舟。",
            "清言解頤未云已，兒子屢驚雷遶齒。",
            "好事誰過揚子雲，一樽聊與細論文。",
            "政須林宗巾角折，仍要時時見顔色。"
        ],
        "title": "次朱天球贈吳茂先韻",
        "id": "6984568b-1569-45b2-80a4-dffb47acef94"
    },
    {
        "author": "吳則禮",
        "paragraphs": [
            "淮山誰言鈍滯人，沙鴈求羣正如許。",
            "先生掉頭嗟奚爲，要著行纒抱琴去。",
            "徑須摺折楖栗杖，我曹窮措有妙處。",
            "時時覆鉢過橋來，白頭看打僧伽鼓。"
        ],
        "title": "無著有還玉澗之意作詩留之",
        "id": "b28bf112-e1e8-4acf-a83b-0a83f8e07d2b"
    },
    {
        "author": "吳則禮",
        "paragraphs": [
            "都梁日日招吾人，梅花已復矜小春。",
            "胡爲要隨白鴈去，莫起此念僧伽嗔。",
            "彈琴幾時鬢毛脱，端是天教箇中活。",
            "僧伽初不負先生，久辦淮山作衣鉢。"
        ],
        "title": "無著復欲去再作此留之",
        "id": "bbfabb9e-c1c1-411c-82df-c67a96858662"
    },
    {
        "author": "吳則禮",
        "paragraphs": [
            "阿坰手持都堂胯，百千硨磲未論價。",
            "渇心知我生塵埃，故遣一甌官茗來。",
            "上方井水絕世無，中𤃩谷簾定庸奴。",
            "徑當澆汝三尺喙，要著胸中萬卷書。",
            "外家典刑有諸老，封胡羯末端復好。",
            "皎如珊瑚在琳房，况迺薫以正焙香。",
            "阿坰性獨愛文字，望見俗物輒走避。",
            "雖然此事已可久，莫負從來鐵御史。"
        ],
        "title": "坰邀公卷煎茶",
        "id": "fb054ca3-b8c0-4eac-a423-817c3590c4ed"
    },
    {
        "author": "吳則禮",
        "paragraphs": [
            "吾人老懷丘壑情，洗君石銚盱眙城。",
            "要煎淮水作蟹眼，飯飽睡魔聊一醒。",
            "僧伽孤塔何亭亭，試喚僧伽真肯譍。",
            "擬向山陽買白菜，圍爐爛煮北湖羮。"
        ],
        "title": "周介然所惠石銚取淮水瀹茶",
        "id": "dc140383-90d6-4392-83aa-3ddd64a3ab47"
    },
    {
        "author": "吳則禮",
        "paragraphs": [
            "即今海內丹青妙，只有南徐江貫道。",
            "孤峰疊巘真自奇，老樹滄波亦復好。",
            "扶杖時來問麴生，戲捉毛錐吾絕倒。",
            "龍眠居士喚不譍，世上從交韋偃少。",
            "一生管城良有味，彈琴寧論老會至。",
            "時調白羽臂烏號，楊葉曾穿有能事。",
            "獨憐老子跛跛歸，故遣七絃聲作雷。",
            "老子從來知賀若，爲我剩彈烏夜啼。"
        ],
        "title": "贈江貫道",
        "id": "4918af87-ac7e-44d5-a021-517ef1221e71"
    },
    {
        "author": "吳則禮",
        "paragraphs": [
            "種種未似哦北窗，頭頭不如喚酒觴。",
            "論文處度過裴迪，覓句介然真佛光。",
            "曲肱飽作南山夢，提鉢徑坐僧伽床。",
            "時時裹脛著兩履，盱眙城底淮聲長。"
        ],
        "title": "贈醉吟先生許體之",
        "id": "e02e50b9-233a-426e-aa90-ec85348a9279"
    },
    {
        "author": "吳則禮",
        "paragraphs": [
            "先生行年今七十，植杖端如孤鶴立。",
            "江天小雨作許奇，洲渚横斜鴈行濕。",
            "先生隸法老更精，未要中郎作典刑。",
            "筆含鍾鼎小篆意，啟齒要須斯與冰。",
            "先生宿昔愛彈琴，不愛越琴愛雷琴。",
            "摩挲龜背蛇蚹紋，太和欵識尤出倫。",
            "先生真已棄百事，舊參堯典舜典字。",
            "端有江湖著老儒，笑大耳兒長結眊。",
            "學書初不論永和，書到石鼓才不磨。",
            "不見吏部石鼓歌，往載安得數駱駞。"
        ],
        "title": "贈江器博",
        "id": "071cc8f1-1951-40cd-a98c-fff9535ae7a9"
    },
    {
        "author": "吳則禮",
        "paragraphs": [
            "南宮先生晚爲郎，學語小兒說元章。",
            "屋下架屋安足數，突過鍾王妙如許。",
            "平生韻語何處有，瀾翻舊識論詩口。",
            "不落鈐鎚或自憎，舉似癡兒真敝帚。",
            "誰當料理晉馬曹，詎復酬答視愈高。",
            "憑君快寫拄板相，政應頰上加三毛。",
            "阿暉詎獨愛奇字，徑割全牛烹大胾。",
            "筆墨須論顧陸間，豈止遠過楊契丹。",
            "痿癯我作老摩詰，惟子堪任來問疾。",
            "是事且置默然坐，舌端種種一時墮。"
        ],
        "title": "贈元暉",
        "id": "a673836a-899d-4395-b034-de58ed804ccf"
    },
    {
        "author": "吳則禮",
        "paragraphs": [
            "金銅仙人辭漢歌，近時作者嗟誰何。",
            "王侯之種合瑰詭，君復鼻高胸塊磊。",
            "著身丘壑謝幼輿，此事端憐卿輩無。",
            "口譚名理脚穿屐，手捉毛錐家四壁。",
            "平生三尺古錦嚢，掉頭不愛尚書郎。",
            "飽知得句要得眼，肯道挽弓須挽强。",
            "老夫天與覊臣骨，大笑癡兒曾咄咄。",
            "折牀舊喜存烏皮，渇釡初欣識黔突。",
            "未辦澆渠酒一尊，藜羮且可細論文。",
            "政思横說與豎說，莫廢本來微妙舌。"
        ],
        "title": "贈子發",
        "id": "96e7af9c-b43f-4f1c-9b39-669d92eeac99"
    },
    {
        "author": "吳則禮",
        "paragraphs": [
            "薫爐好妙非吾欲，古銅惟憐鼎三足。",
            "手中一瓣非碌碌，傳語此君驚世俗。",
            "快燒篤耨置一牀，枕上齁齁氣味長。",
            "似是馬曹真未會，不喚此君聞妙香。"
        ],
        "title": "竹爐次韻",
        "id": "aab6d4f1-99b7-4c35-9d5b-2e3b03c9143d"
    },
    {
        "author": "吳則禮",
        "paragraphs": [
            "銜蟬慣惱平頭奴，遙取魚肉豐其膚。",
            "胡爲掉尾懶相乳，化作青士形已枯。",
            "試拈支頭當陶瓦，不許卞璞登氍毹。",
            "猶能攫拏翻鼎無，踞視穿墉疑欲圖。",
            "涎流潑潑穿長蒲，夫人一笑呼與娱。",
            "摩挲初欲論夢事，有底耽耽而睢盱。",
            "偶從蠻藤落吳會，鄊縣直過青草湖。",
            "老夫得此良自稱，熟睡不管癡兒呼。"
        ],
        "title": "又次竹枕韻",
        "id": "f673a9f3-69b2-4879-8e69-9e703fcd53f1"
    },
    {
        "author": "吳則禮",
        "paragraphs": [
            "北湖居士端已老，後日懸知有老壊。",
            "此生何處辦庵糧，忽然老壊可復奈。",
            "不如罷讀瞿曇書，二時粥飯學予餬。",
            "都無筋力堪井臼，睡起飽聽鶬鶊呼。"
        ],
        "title": "已老",
        "id": "c0cd6cec-82e7-407c-9d92-ba95fd4e94ab"
    },
    {
        "author": "吳則禮",
        "paragraphs": [
            "阿坰自說棗飲法，請我試吟棗飲詩。",
            "手提北湖折脚鼎，北湖見之已解頤。",
            "罌粟作腐杏成酪，來問白蘇儂飽知。",
            "他時携去尋衲子，通紅更撥騏驎兒。"
        ],
        "title": "坰請作棗飲詩",
        "id": "48b7d262-68ba-4078-ab2a-aa37c219734b"
    },
    {
        "author": "吳則禮",
        "paragraphs": [
            "先生寧負虀鹽口，歲歲來沽春社酒。",
            "好事晴鳩喚睡醒，與人穀穀論花柳。",
            "白頭强作懷抱寛，我曹未辦憎儒冠。",
            "不知無米知覓句，大似騎驢杜工部。"
        ],
        "title": "即事",
        "id": "48754c02-1011-4c08-82d1-03254610abb2"
    },
    {
        "author": "吳則禮",
        "paragraphs": [
            "正憎風雨暗炊熟，朝日似爲寒食晴。",
            "樹頭樹底作許好，舉揚春事憐音聲。",
            "聊呼上坐行飽飯，著處小立惟青青。",
            "更無花片近老眼，快遣鶬鶊來一鳴。"
        ],
        "title": "寒食",
        "id": "6ed48772-f4b4-4c96-a420-112a2cc5c22f"
    },
    {
        "author": "吳則禮",
        "paragraphs": [
            "讀書聊爾只欲眠，半世浪比邊孝先。",
            "白頭來煮阿弓糜，偶然甘寢如許奇。",
            "醍醐酥乳無上味，方我飽眠方掩鼻。",
            "諸天種種妙伎樂，方我飽眠堪作惡。",
            "北湖久參真法器，老年端入睡三昧。",
            "齁齁休遣鶯喚醒，妙處只今兒輩聽。"
        ],
        "title": "北湖飽飯徑寢頽然甘甚殆疇昔所未有也作此以示阿坰",
        "id": "367f739e-8814-487c-a4e6-f2119861798a"
    },
    {
        "author": "吳則禮",
        "paragraphs": [
            "擊舟落尾端復佳，獨恐幽人費招喚。",
            "老鼻行參宴坐香，晨炊飽喫連牀飯。",
            "巾邊白髪已星星，霜底黄華猶粲粲。",
            "從來一事大因緣，塔裏僧伽爲儂辦。"
        ],
        "title": "已至都梁簡介然時介然欲至城北而食言",
        "id": "eb849135-d1a3-478b-a436-3741b414062b"
    },
    {
        "author": "吳則禮",
        "paragraphs": [
            "北湖老矣不事事，日割黄羊分大胾。",
            "底物堪澆塊磊胸，即今鬬焙惟高峰。",
            "邊頭那知見阿八，端笑吾人號癡絕。",
            "喚取阿八來細評，沙泉水甘似中𤃩。"
        ],
        "title": "徐八聖猷碾茶有作因酬之",
        "id": "9b61c803-80a0-47e5-b174-c90e940a958a"
    },
    {
        "author": "吳則禮",
        "paragraphs": [
            "鳥聲已迎一百五，野逕微行誰復嗔。",
            "放飯要穿花底屐，捐書聊著頭上巾。",
            "老夫踽踽只白眼，爛蘂細細徒青春。",
            "憑仗石槽三昧水，浴茲從昔無垢人。"
        ],
        "title": "由刁園步至因勝求浴",
        "id": "5b2789d4-c4bd-49a9-a067-83ddc58345dd"
    },
    {
        "author": "吳則禮",
        "paragraphs": [
            "介然平生三隻襪，意行跛跛復挈挈。",
            "上堂懶把椎拂拏，却過淮來伴僧伽。"
        ],
        "title": "有懷介然偶作因記之",
        "id": "e3c7545b-3ee9-4847-b7db-86650dfa6a22"
    },
    {
        "author": "吳則禮",
        "paragraphs": [
            "太史滯周南，醇儒去廣川。",
            "功名欺白髪，風雨送流年。",
            "故國悲歌裏，滄洲醉夢邊。",
            "平生心似鐵，相對肯凄然。"
        ],
        "title": "次韻林初心先輩  其一",
        "id": "4e87717a-91ec-48c0-834e-5864e14450f7"
    },
    {
        "author": "吳則禮",
        "paragraphs": [
            "倦客無人問，逢人祗自嗟。",
            "孤舟在江漢，老夢繞京華。",
            "聽雨閒扉掩，看雲短幘斜。",
            "固窮吾已定，莫向五侯家。"
        ],
        "title": "次韻林初心先輩  其二",
        "id": "d1e9ed2d-4914-4d9d-8fe9-d9b78f94e442"
    },
    {
        "author": "吳則禮",
        "paragraphs": [
            "落景孤雲共，清商戍角和。",
            "蒼煙澹伊洛，白露濕關河。",
            "牧馬隨鴻鴈，行人掣駱駞。",
            "暮年餘習在，猶欲聽邊歌。"
        ],
        "title": "登北樓",
        "id": "d8beaaa3-7acd-4997-ae4b-5cd4176de497"
    },
    {
        "author": "吳則禮",
        "paragraphs": [
            "曉角催行鼓，儒生也據鞍。",
            "轅門天漢入，幕屋塞雲蟠。",
            "馳山一騎落，拔幟萬人觀。",
            "湖海鷗羣老，空餘子夏冠。"
        ],
        "title": "曉角",
        "id": "a6c9cc91-f7de-40d3-9578-b0fa8ffe1991"
    },
    {
        "author": "吳則禮",
        "paragraphs": [
            "秋老歲忽晚，登臨清興賒。",
            "孤鴻鳴宴几，落日在高牙。",
            "木脱戍樓寂，雲低寒水斜。",
            "扁舟與倦客，相望各天涯。"
        ],
        "title": "陪劉仲馮登城樓",
        "id": "8a97cc9a-1663-4c56-bc81-eb2523dbab50"
    },
    {
        "author": "吳則禮",
        "paragraphs": [
            "從來十八拍，笛裏更清新。",
            "著處是淺笑，可人惟晚春。",
            "末扳紅簌簌，且掲碧鱗鱗。",
            "小雨爲我止，鵓鴣長自馴。"
        ],
        "title": "神堂道中聽後騎短笛妙甚而花柳已有思澗流濺濺可喜",
        "id": "dc3080f6-b8e6-4e4c-a905-01f506ac084c"
    },
    {
        "author": "吳則禮",
        "paragraphs": [
            "酒罇元有味，絕倒更能麽。",
            "昨夢不堪說，白頭無奈多。",
            "底時辭部曲，著處尚關河。",
            "相見好歡喜，當如遲暮何。"
        ],
        "title": "謁陳尚志於太原之清凉",
        "id": "5467612b-c0f7-4f71-98c1-14c45e3600b5"
    },
    {
        "author": "吳則禮",
        "paragraphs": [
            "木落關河淡，天高更鴈翔。",
            "凝笳亂流水，歸馬得斜陽。",
            "尊罍當白露，旗旆卷清商。",
            "山徑作許好，寒花渾欲黄。"
        ],
        "title": "游昆羅山寺二首  其一",
        "id": "09076348-b182-4526-86ec-305a80932b63"
    },
    {
        "author": "吳則禮",
        "paragraphs": [
            "據鞍風嫋嫋，横策水泠泠。",
            "華屋聳雲谷，朱闌依翠屏。",
            "偶携千騎出，更爲九秋停。",
            "何必論黑月，歸途聊戴星。"
        ],
        "title": "游昆羅山寺二首  其二",
        "id": "0d761d71-982f-4dab-a05c-378e5694ab57"
    },
    {
        "author": "吳則禮",
        "paragraphs": [
            "空山無人境，汛掃寺兩廊。",
            "毎荷佛下榻，更蒙天與凉。",
            "沉瓜冷出井，澆汗暖注湯。",
            "落日下山去，好風如許長。"
        ],
        "title": "吳山寺汛",
        "id": "7436136c-a4b9-4fbc-a64f-0aedff290e87"
    },
    {
        "author": "吳則禮",
        "paragraphs": [
            "繫馬後河川，可人冬景妍。",
            "要看花到晚，付與水浮天。",
            "未覺隨戎馬，端來喚酒船。",
            "誰云是關塞，勝事總堪傳。"
        ],
        "title": "偶憩",
        "id": "346e174a-2c02-44f2-924f-8171ed3b559e"
    },
    {
        "author": "吳則禮",
        "paragraphs": [
            "凝笳作悲壯，細馬載嬋娟。",
            "可是杏花晚，只教楊柳眠。",
            "酒醆漢旌底，清歌春雁邊。",
            "不須催部曲，聊欲酌寒泉。"
        ],
        "title": "勸耕神堂快活林",
        "id": "05c1c636-6898-467e-ba2b-0ccbd19a4ac0"
    },
    {
        "author": "吳則禮",
        "paragraphs": [
            "少日負書笈，老年看戰車。",
            "此生渾覓句，隨處有烹茶。",
            "乞我炊黍米，煩君問蕨芽。",
            "斕斑赤銅椀，渠輩久名家。"
        ],
        "title": "和劉坰并簡楊虞卿",
        "id": "f971296f-a960-4c49-90fb-699219f78c63"
    },
    {
        "author": "吳則禮",
        "paragraphs": [
            "久坐懶成癖，誰令老作魔。",
            "逢人說江海，著處是關河。",
            "隴底烽燧暗，海門鴻鴈多。",
            "西樓雲水白，猶奈酒樽麽。"
        ],
        "title": "三堂道中寄公卷",
        "id": "2665bf9c-cc8c-4862-b055-842a719f8a06"
    },
    {
        "author": "吳則禮",
        "paragraphs": [
            "作業定相似，懷君徒惋傷。",
            "解包真有處，展鉢且隨方。",
            "月出淮天白，梅繁水國香。",
            "垂垂老工部，獨少贊公房。"
        ],
        "title": "寄曾公卷",
        "id": "e040175d-d7eb-4e03-b71d-fb259f521556"
    },
    {
        "author": "吳則禮",
        "paragraphs": [
            "飯飽團欒坐，前身或姓龐。",
            "痴雲黏楚甸，小雪著荆江。",
            "尚要評詩律，何因喚酒缸。",
            "歸來底處好，脱屐弄艂艭。"
        ],
        "title": "同坰寄黄濟川五首  其一",
        "id": "eedebd2d-083e-4324-8332-7655f7f2c029"
    },
    {
        "author": "吳則禮",
        "paragraphs": [
            "平生黄卷裏，老罷白鷗邊。",
            "莫作驚人語，深參飽睡禪。",
            "隨堂姑一鉢，喚客或三鱣。",
            "寧要蘇司業，時時與酒錢。"
        ],
        "title": "同坰寄黄濟川五首  其二",
        "id": "52e460b6-5bc4-437c-86bf-a268672ff7d2"
    },
    {
        "author": "吳則禮",
        "paragraphs": [
            "今年一尺雪，大盎想春沽。",
            "烏帽有何好，青鞋絕世無。",
            "老泓元有韻，瘦頴要時呼。",
            "跛跛沒伎倆，歸來真老盧。"
        ],
        "title": "同坰寄黄濟川五首  其三",
        "id": "2a00b068-d079-4872-b055-194688290ada"
    },
    {
        "author": "吳則禮",
        "paragraphs": [
            "甘作華顛老，聊尋潁上梅。",
            "長鬚喚舟檝，赤脚洗尊罍。",
            "白日要可挽，清香不受摧。",
            "若爲教騕褭，載得阿川來。"
        ],
        "title": "同坰寄黄濟川五首  其四",
        "id": "523044a4-d886-45a4-958a-adb1087bbf43"
    },
    {
        "author": "吳則禮",
        "paragraphs": [
            "齋盂隨處有，阿堵半生無。",
            "不作論文杜，姑爲踏磑盧。",
            "清言韻舌本，殘雪著頭顱。",
            "請說楚州菜，白菘如臂粗。"
        ],
        "title": "同坰寄黄濟川五首  其五",
        "id": "2ce47c90-d35e-4054-98e1-4e19299c8c4c"
    },
    {
        "author": "吳則禮",
        "paragraphs": [
            "俛仰塞境斷，追隨春事幽。",
            "碧山朝曳屐，白浪晚維舟。",
            "鐘鼓鳴江渚，煙雲暗郡樓。",
            "下簾煮新茗，聊爲道人留。"
        ],
        "title": "呈余清老",
        "id": "b53ee28a-1ffa-46e8-93e9-0ec8bd00d09b"
    },
    {
        "author": "吳則禮",
        "paragraphs": [
            "懸榻有妙致，脱冠論古情。",
            "羈愁一杯盡，好句萬人驚。",
            "談麈初未厭，檣烏俄小征。",
            "遙憐柁樓底，别夜月孤明。"
        ],
        "title": "次李德充别劉長因韻",
        "id": "69066ac8-5d6a-4280-9afd-d2895a6d5023"
    },
    {
        "author": "吳則禮",
        "paragraphs": [
            "煮茗月纔上，觀棋興未央。",
            "綸巾墮清夜，羽扇委初凉。",
            "玉露飛蓮沼，銀河帯草堂。",
            "聊憑明浄几，那覺是他鄉。"
        ],
        "title": "晚過元老",
        "id": "d262cefa-a46d-4ffd-9d5d-d8071fabb5e5"
    },
    {
        "author": "吳則禮",
        "paragraphs": [
            "籬落秋逾晚，鷄豚地更偏。",
            "何時有蓬戶，無處著金錢。",
            "芒屨林邊石，茶鐺澗底泉。",
            "心知鴻鴈到，老子愛江天。"
        ],
        "title": "出城道傍决明甚開可喜",
        "id": "6765172e-f95e-49d8-9a95-f677af56cf39"
    },
    {
        "author": "吳則禮",
        "paragraphs": [
            "不奈淮南熱，遙知秋可憐。",
            "烏皮垂老事，白髪半生禪。",
            "井水從兒汲，茶鐺姑自煎。",
            "何時决明好，堂下晚鮮鮮。"
        ],
        "title": "不奈",
        "id": "ff70b718-f0cb-450d-9300-943d0bb1906e"
    },
    {
        "author": "吳則禮",
        "paragraphs": [
            "暮林帯斜日，隱隱聞疏鐘。",
            "息憊有孤石，扶衰憐短笻。",
            "垂楊暖自綠，春事老渾慵。",
            "正念余影獨，忽與幽鳥逢。"
        ],
        "title": "晚步",
        "id": "9ce5a737-360e-4457-8b00-6a4b87035b98"
    },
    {
        "author": "吳則禮",
        "paragraphs": [
            "老夫無住相，大是箇中人。",
            "聊作宰官相，偶名居士身。",
            "拍手與公笑，同牀憐我真。",
            "端來趁齋鼓，共坐不曾嗔。"
        ],
        "title": "過静老",
        "id": "1d8c7f6d-20a1-454e-b71c-eacbc7bc2e81"
    },
    {
        "author": "吳則禮",
        "paragraphs": [
            "百年久付一毫端，異縣追隨得自寛。",
            "聲入浦雲歌扇麗，影浮江月酒罇寒。",
            "黄花窈窕且經眼，白髪蕭條初映冠。",
            "共倚檣竿竚歸鴈，西風嫋嫋露漙漙。"
        ],
        "title": "與曾公路呂少馮飲曾公卷舟中",
        "id": "efc31152-6a91-4600-8e79-9c0145a66e3d"
    },
    {
        "author": "吳則禮",
        "paragraphs": [
            "滹沱流水抱城斜，旌節重來鬢欲華。",
            "春雨一溪藏釣艇，秋風十里對荷花。",
            "銅符舊總山西將，鐵騎還吹塞北笳。",
            "魚蟹初肥稻粱熟，他時歸向楚人誇。"
        ],
        "title": "呈曾侯",
        "id": "d72ee36a-145a-4a2c-8833-d01962be4cfb"
    },
    {
        "author": "吳則禮",
        "paragraphs": [
            "暫展經奩試茗芽，共憐日日困塵沙。",
            "木魚夢覺響晴景，鐵鳯雨餘翔落霞。",
            "漠漠清香縈暮竹，蕭蕭晏几近幽花。",
            "道人槌拂總無用，身世俱忘鬢已華。"
        ],
        "title": "過智海呈陳無己",
        "id": "cd975872-4e7e-4dde-be5b-90814b87b273"
    },
    {
        "author": "吳則禮",
        "paragraphs": [
            "兒童疇昔看揮毫，未覺雄辭愧廣騷。",
            "談塵縱横走雪電，詩壇磊落建麾旄。",
            "捐身魚鳥黄塵遠，隱几江湖白浪高。",
            "短褐婆娑弄明月，紛紛冔冕一鴻毛。"
        ],
        "title": "贈郭功父",
        "id": "e4fd11fe-3234-4368-b5ae-3cfedd5d9b02"
    },
    {
        "author": "吳則禮",
        "paragraphs": [
            "留連京洛未成歸，行及北潭花絮時。",
            "樓外孤蟾吐華月，帳前小隊簇春旗。",
            "夜闌白雪回歌扇，舞徹紅燈照酒巵。",
            "更有風流峴山客，明珠百斛坐題詩。"
        ],
        "title": "上元寄魯侯道輔時二公在真定",
        "id": "52ef7a56-b555-4224-936f-8b3178b5fe8a"
    },
    {
        "author": "吳則禮",
        "paragraphs": [
            "年光六馬去駸駸，末路漂流愧此心。",
            "玉佩金貂自鐘鼎，綸巾羽扇本山林。",
            "舟横落月梅花淡，鴈貼寒雲春水深。",
            "漠漠東風閉蓬戶，相思華髪忽盈簪。"
        ],
        "title": "懷彭志南因寄之",
        "id": "1bdc8b86-e9bc-48b2-b73b-9ca599b3adbe"
    },
    {
        "author": "吳則禮",
        "paragraphs": [
            "紛紛舉世事輕肥，三徑蕭條獨可依。",
            "壯志未隨黄髪改，故山將伴白雲歸。",
            "林泉定落幽人手，塵土空侵病客衣。",
            "明月滿帆秋水碧，扁舟去逐鴈南飛。"
        ],
        "title": "和至之秋宴感懷時至之已有歸休意",
        "id": "239d6515-1b64-40c3-a6c2-962aae79cc4d"
    },
    {
        "author": "吳則禮",
        "paragraphs": [
            "小雨尚復連清明，晴鳩撩我争喚晴。",
            "餘寒不奈殘春酒，遲日初斜細柳營。",
            "黑貂强脱行作吏，白髪渾生來勸耕。",
            "樹底樹頭牽老眼，幾時喬木有鶯鳴。"
        ],
        "title": "勸耕神堂快活林",
        "id": "290b029b-ff69-49f3-961c-8218d1866246"
    },
    {
        "author": "吳則禮",
        "paragraphs": [
            "撩我千巖固好在，未論應接徒惋欷。",
            "湖山飽窺使者節，魚鳥不避霜臺威。",
            "坐罷清言良亹亹，來朝爽氣殊霏霏。",
            "鷗羣非鬥舞不下，要略滄州如打圍。"
        ],
        "title": "爲盧天驥作",
        "id": "4f10a2b5-d47f-41e1-bf80-6e9a7bd81156"
    },
    {
        "author": "吳則禮",
        "paragraphs": [
            "河西諸將氣食牛，白羽雕弧錦臂韝。",
            "他日粥飯真衲子，莫年酒肉雜氈裘。",
            "坐上儒冠揮麈尾，帳前羌種看刀頭。",
            "吳檣楚柁自江海，聊復看雲倚戍樓。"
        ],
        "title": "登城樓",
        "id": "cb7fd4a4-fb43-473c-b540-9b1d61e3d1be"
    },
    {
        "author": "吳則禮",
        "paragraphs": [
            "汾河水落雁南飛，一馬蕭蕭木脱時。",
            "蒼鬢寧堪異鄉别，幽人况有故園悲。",
            "山頭日没邊笳斷，隴底駞鳴塞草衰。",
            "千里黄雲太行路，自憐北望獨相思。"
        ],
        "title": "送公桓行",
        "id": "2fc4c7ee-89e2-4ed0-af4d-4381cb8c8712"
    },
    {
        "author": "吳則禮",
        "paragraphs": [
            "青春已復作許妙，蜀錦輕覆千林殷。",
            "愧無好語贈秦嶺，猶想柁樓縈戍山。",
            "少日清尊兼白墮，暮年華髪與蒼顔。",
            "自憐飽作三堂夢，不在邊笳牧馬閒。"
        ],
        "title": "三堂書懷",
        "id": "c8b94bd4-e39f-446e-912e-298f6256f26d"
    },
    {
        "author": "吳則禮",
        "paragraphs": [
            "問舍求田話昔時，共憂南北未安枝。",
            "青山笑我空成夢，白髪憐君苦作詩。",
            "風月誰教太瀟灑，功名自是小差池。",
            "要須附驥還金馬，晝錦歸來亦未遲。"
        ],
        "title": "送王詩客莊依湖外使者",
        "id": "a58eb873-4eaf-4d39-8541-8188a24dbf37"
    },
    {
        "author": "吳則禮",
        "paragraphs": [
            "毛侯曾子有新句，鳴籟素秋相與清。",
            "我若邶鄘甘退舍，君如秦楚正連衡。",
            "一尊鴻鴈到時酒，萬里江湖别後情。",
            "魚目驪珠固非敵，搴旗况已慴先聲。"
        ],
        "title": "次毛澤民曾公卷韻",
        "id": "babec607-1ddb-48ae-9267-ddea4bd6d7ee"
    },
    {
        "author": "吳則禮",
        "paragraphs": [
            "疇昔一丘安在哉，馬鳴笳響有奇懷。",
            "嬛嬛試遣鴈催發，濯濯已憑春喚回。",
            "獨憐短槊横未已，端恨長江扳不來。",
            "看取東風姹然笑，北湖老眼爲渠開。"
        ],
        "tags": [
            "长江"
        ],
        "title": "銀城道中",
        "id": "13102f44-fbf5-4786-b0da-691875eb5a6e"
    },
    {
        "author": "吳則禮",
        "paragraphs": [
            "漢節亭亭晻靄間，邦人多看錦鵰還。",
            "初傳使者驅千騎，俄見將軍定百蠻。",
            "雲盡月光依組練，雪消春信滿湖山。",
            "佇聞禁掖催頗牧，玉陛歸親咫尺顔。"
        ],
        "title": "送陳漕時權帥還自静州",
        "id": "fe8e0cf6-8349-40a2-aa0e-220ddaebb4e5"
    },
    {
        "author": "吳則禮",
        "paragraphs": [
            "出舟跛跛爲情親，催遣籃輿煩故人。",
            "九死僅全真去楚，百年未了更游秦。",
            "晨炊要索祖仁飯，老鬢舊著淵明巾。",
            "傳語淮山元好在，初捐一笑與覉臣。"
        ],
        "title": "至龜山先寄呂少馮",
        "id": "b9b5f81b-322a-4d80-b7a5-96796ed11ef8"
    },
    {
        "author": "吳則禮",
        "paragraphs": [
            "軟煮芋魁初不饑，天教吐出胸中奇。",
            "追隨且褁子輿飯，持似只有香巖錐。",
            "刺船迎客菊笑處，覓句懷人霜落時。",
            "我輩阿馮真解事，與儂細舉南山詩。"
        ],
        "title": "入汴先寄韓子蒼",
        "id": "ec00fbca-51a4-4a01-8d0b-a956dcc8717d"
    },
    {
        "author": "吳則禮",
        "paragraphs": [
            "老夫得酒有何好，且飲中秋白露團。",
            "已戒奴人送斗米，更呼友生共盤飱。",
            "坐談稍覺佳月出，起舞不知清夜寒。",
            "明發垂垂向梁宋，軒然禿髪映儒冠。"
        ],
        "title": "寄呂少馮時余單騎入都將發楚",
        "id": "1e5edd6f-bd09-4f92-961d-326ca6ee91f8"
    },
    {
        "author": "吳則禮",
        "paragraphs": [
            "一片桃花有底急，咬咬已復韻春懷。",
            "痿羸不覺楊花罷，欵久忽然蝴蝶來。",
            "如許快人帆腹飽，絕如撩我浪頭開。",
            "異時古錦囊中事，回首赤狐安在哉。"
        ],
        "title": "寄黄濟川",
        "id": "4ef2cd6b-f95f-418a-88a8-deec81e2d6af"
    },
    {
        "author": "吳則禮",
        "paragraphs": [
            "一飲一石陶靖節，誰言此理可消憂。",
            "飽知渭北黄花酒，不似淮南白鴈秋。",
            "快解檣竿倒檣尾，要鳴船鼓轉船頭。",
            "魏郎宿昔要覓句，有語定能撩阿游。"
        ],
        "title": "寄相之并示坰",
        "id": "f509a58c-1923-4672-9e20-32921328f306"
    },
    {
        "author": "吳則禮",
        "paragraphs": [
            "來往都梁真有期，瘦藤挈挈要追隨。",
            "獨憐老子蒙頭睡，不見梅花如雪時。",
            "經爐飽附僧伽火，齋鉢長分庾氏糜。",
            "歲暮東窗好晴日，傳聲阿遁正相思。"
        ],
        "title": "至洪澤寄呂少馮介然",
        "id": "4555b0d6-62bc-4706-9a30-b592c6310651"
    },
    {
        "author": "吳則禮",
        "paragraphs": [
            "南國誰云貴公子，肯共野人葵莧盤。",
            "獨許二毛有句眼，仍憐九死坐儒冠。",
            "自知胸次丘壑在，敢負海門天水寛。",
            "後夜淮南一杯酒，白頭付與菊花團。"
        ],
        "title": "離朱方寄懷子和",
        "id": "c494695d-0a83-4196-8d82-480030fe8d75"
    },
    {
        "author": "吳則禮",
        "paragraphs": [
            "五斗莫作糴太倉，幽事關人殊未央。",
            "白鴈撩人下清洛，黄花喚夢著都梁。",
            "平生浪喜得詩瘦，投老相從要酒狂。",
            "欲到淮南先一笑，蟹螯渾已飽新霜。"
        ],
        "title": "發陳留寄智夫姪",
        "id": "37500c36-ecc9-45e4-b116-a3c043ac7af9"
    },
    {
        "author": "吳則禮",
        "paragraphs": [
            "莫咤别愁關老鬢，且論幽討入奇懷。",
            "忽思白魚淮海去，付與清秋鴻鴈來。",
            "不爲督郵聊轉柁，要呼從事試登臺。",
            "老夫正想西風笛，江北江南安在哉。"
        ],
        "title": "泛汴寄清姪",
        "id": "eddf8a14-253b-49a2-ab0d-77aa761dd480"
    },
    {
        "author": "吳則禮",
        "paragraphs": [
            "逐客藜糝大官羊，蓬廬畫省遙相望。",
            "囊中錐處吾罷矣，地上錢流君未央。",
            "一身投老雞豚社，百戰平生翰墨塲。",
            "拍拍水天高著眼，海門乞與雁隨陽。"
        ],
        "title": "到朱方寄智夫智夫時爲戶部官",
        "id": "974d25e2-2241-411b-8d87-1e9992c3dd73"
    },
    {
        "author": "吳則禮",
        "paragraphs": [
            "貌齊隆凖伏危機，辦爲君王解急圍。",
            "楚炬無情燎黄屋，晉城有土瘞遺衣。",
            "功名不與山河誓，義烈終同日月輝。",
            "新廟落成牲醴盛，千年魂魄想依依。"
        ],
        "title": "寄題紀信廟",
        "id": "2d86c540-2394-4c09-b962-63492bd2062a"
    },
    {
        "author": "吳則禮",
        "paragraphs": [
            "露濕船篷今夜凉，秋風端已灑衣裳。",
            "漸炊大甑長腰米，共說平生細肋羊。",
            "試問錦貂看射虎，何如烏几聽鳴桹。",
            "真須快捉蟹螯去，處處休吟古戰場。"
        ],
        "title": "歸自河西泛舟東下示坰",
        "id": "8e9cd593-2a80-4c74-815a-d8fdf7818d08"
    },
    {
        "author": "吳則禮",
        "paragraphs": [
            "建業風流端可憐，石城江色曉鮮鮮。",
            "鳥窺漢節梅花底，雨濕柁樓春水邊。",
            "霜髪讐書有東觀，錦囊覓句屬南天。",
            "枯腸不飽大官肉，我種芋魁今十年。"
        ],
        "title": "簡田升之時升之赴金陵",
        "id": "5a0a6ae2-e975-434a-adf8-c109f49d895d"
    },
    {
        "author": "吳則禮",
        "paragraphs": [
            "湖海歸來近釣筒，此身南北一飄蓬。",
            "船頭已壓三山浪，檣尾初回五雨風。",
            "天淡鼓聲催落日，雲高帆影趁飛鴻。",
            "道林窣堵自崷崒，隱几寒光連暮空。"
        ],
        "title": "發金陵",
        "id": "3b1d328b-5456-4685-8183-217edf1f8369"
    },
    {
        "author": "吳則禮",
        "paragraphs": [
            "吐心著地誰復識，只有平生韓子蒼。",
            "端恨茅屋付秋草，試吟玉繩低建章。",
            "枯腸君飽大官肉，秃鬢我老尚書郎。",
            "愛酒不論天下士，快來脱帽持一觴。"
        ],
        "title": "劉明適屢欲子蒼過其居小酌以詩招之",
        "id": "64df10cc-0c7a-464a-b90f-131ad4cb1929"
    },
    {
        "author": "吳則禮",
        "paragraphs": [
            "漠漠長煙暝戍樓，登臨永日强消憂。",
            "殊方日落青山暮，舊國雲深碧樹秋。",
            "向老江湖雙病眼，此身天地一浮鷗。",
            "高談早晚對犀麈，衮衮遙憐湘漢流。"
        ],
        "title": "寄魏道輔",
        "id": "a3a73db2-aeea-466a-9301-90e32154de47"
    },
    {
        "author": "吳則禮",
        "paragraphs": [
            "寂寞漳河遶故宮，悠悠千古付飛蓬。",
            "當時流落干戈際，今日埋藏塵土中。",
            "楚岫月明芒屩遠，湘江春盡草堂空。",
            "提携願逐先生去，閒詠灘頭一笛風。"
        ],
        "title": "和魏道輔銅雀硯",
        "id": "dcd0801e-3ada-4440-8534-c64dcab899a6"
    },
    {
        "author": "吳則禮",
        "paragraphs": [
            "禪版蒲團俱似誰，電光石火竟奚爲。",
            "儻能徑作白鼻去，未信只教黄面知。",
            "柁樓故略鳬鴈海，月魄端護兼葭池。",
            "一語休論偶相契，粗言且擬寒山詩。"
        ],
        "title": "次李漢臣韻漢臣有超然絕棄百事深入祖門之意而語與予合",
        "id": "e235d708-32e0-47ee-bfb7-1e1ff3a01b72"
    },
    {
        "author": "吳則禮",
        "paragraphs": [
            "鬢毛蕭瑟强儒冠，塵土追隨意已闌。",
            "午枕夢回書帙亂，暮林秋老雨聲寒。",
            "百骸久悟歲月速，一室詎知天地寛。",
            "忽憶玉虹孤笛夜，曲肱終約聽鳴湍。"
        ],
        "title": "黄伯鈞示詩因次韻",
        "id": "ace40578-e5fe-4451-a8b1-ec2ede515bd6"
    },
    {
        "author": "吳則禮",
        "paragraphs": [
            "酒杯到手慎莫停，江月已復連疏星。",
            "豈謂灌園三徑老，來逢横槊萬人英。",
            "飛花不作我鬢白，韻語政如公眼青。",
            "宿昔瀾翻說詩口，真慚肯與醉時聽。"
        ],
        "title": "簡翟密州",
        "id": "1b588000-d9b2-4ff1-ba98-1456e82f4725"
    },
    {
        "author": "吳則禮",
        "paragraphs": [
            "此生不說老婆禪，兀兀坐睡忘永嘆。",
            "要聽車聲出銅鼎，故教鼻竅吼蒲團。",
            "淮山宿昔面目好，葵藿從來骨相寒。",
            "白髪軒然同一笑，未嫌跛跛著南冠。"
        ],
        "title": "簡呂少馮",
        "id": "91598dd6-e660-4c9b-9044-6b9094858b99"
    },
    {
        "author": "吳則禮",
        "paragraphs": [
            "底時待詔辭公車，疇昔胸中著異書。",
            "端愧騎鯨老正字，會尋覓句舊題輿。",
            "春殘詎有花經眼，夢罷試教鶯喚雛。",
            "徑欲追隨說情話，即今猶奈酒尊無。"
        ],
        "title": "簡子蒼",
        "id": "a79a0c18-29d0-419e-82b2-7d6387e347b0"
    },
    {
        "author": "吳則禮",
        "paragraphs": [
            "天公與此强健身，故遣雨洗南徐春。",
            "梅柳暮年經老眼，江湖疇昔著羈臣。",
            "要穿遙集脚底屐，不負淵明頭上巾。",
            "頗欲扶笻說幽事，漫郎端肯恕醉人。"
        ],
        "title": "簡蔡天任",
        "id": "7a32135e-e0ce-4913-a252-cf736da0f561"
    },
    {
        "author": "吳則禮",
        "paragraphs": [
            "自斷餘生更不疑，三間茅屋大江垂。",
            "會降前代李長吉，只有後身韓退之。",
            "羣羊正飽官厨肉，野飯寧忘環堵葵。",
            "能事阿穰今落寞，何人便捉畫沙錐。"
        ],
        "title": "閒居",
        "id": "f663c05c-46ca-4c4c-812b-ecdcfe66f0ff"
    },
    {
        "author": "吳則禮",
        "paragraphs": [
            "疇昔清都步武聯，軒軒鶴骨稱癯仙。",
            "君横七弦可忘老，我得一丘端盡年。",
            "白首終成裹飯去，青燈更作曲肱眠。",
            "步虚聲裏雲旗下，病眼心知有勝緣。"
        ],
        "title": "同澄之器博飯浮玉",
        "id": "56cad082-dd1b-44da-8d89-88afc0383298"
    },
    {
        "author": "吳則禮",
        "paragraphs": [
            "洛水微寒澹晚秋，從教風雨打船頭。",
            "莫嗔宿昔愛霜菊，可是平生怕督郵。",
            "未辦作詩論句法，且當貰酒消人憂。",
            "白眉清眼見小阮，共卧淮山百尺樓。"
        ],
        "title": "舟行對菊寄智夫姪",
        "id": "cb20a238-72a8-4e5e-9ced-634bc6a4ddb1"
    },
    {
        "author": "吳則禮",
        "paragraphs": [
            "是身久付一蒲團，半世讀書真畫墁。",
            "喚取平生三語掾，來分投老五辛盤。",
            "猶堪白墮樽邊笑，端奈紅梅花底寒。",
            "莫問侏儒飽欲死，從教霜雪映南冠。"
        ],
        "title": "元日呈王長元次元關聖功",
        "id": "4e161ecb-0a89-469b-874f-d87f8eaaf8a3"
    },
    {
        "author": "吳則禮",
        "paragraphs": [
            "杳杳東風吹雁行，淡煙疏柳暗河梁。",
            "邊笳忽起暮天遠，塞鴈不鳴春草長。",
            "野館夢回花似霰，戍樓詩就月如霜。",
            "應憐投老尚漂泊，白鳥青山堪斷腸。"
        ],
        "title": "送子仁兄赴定武倅",
        "id": "a0bc1526-fd71-4239-a769-9a6f5aed6892"
    },
    {
        "author": "吳則禮",
        "paragraphs": [
            "衡門宿昔只棲遲，慚愧三堂春事奇。",
            "爲有叢筠傍流水，故教疏影作横枝。",
            "香羅未辦凌波去，素魄休論啼鴂時。",
            "乞與江南風格在，鼻端聊遣廣文知。"
        ],
        "title": "新亭梅偶作",
        "id": "43ba71e0-6c6c-450f-b32b-33358566e3a0"
    },
    {
        "author": "吳則禮",
        "paragraphs": [
            "秃髪羈臣百不憂，樹頭樹底鳴栗留。",
            "遊方便具屈宋眼，出世真成陶謝流。",
            "著冠來糴太倉米，捩柁故轉長淮舟。",
            "莫問銅錢恰三百，澆腸一斗與君謀。"
        ],
        "title": "至青陽先寄韓子蒼",
        "id": "f73d63b0-535a-4612-bf5c-3ce6105641f2"
    },
    {
        "author": "吳則禮",
        "paragraphs": [
            "抱甕何許欲灌園，獨憐帆腹會孤掀。",
            "雙輪有蒲良未好，束帛加璧安足論。",
            "少日讀書守貧巷，異時簪茟登修門。",
            "相思徒吟老駞句，不見君來欲斷魂。"
        ],
        "title": "至楚懷慎漢公",
        "id": "8c67d551-2d9a-4ccc-b654-0b7cd2bd8ace"
    },
    {
        "author": "吳則禮",
        "paragraphs": [
            "篷背有霜篷底眠，夢中猶念草鞋錢。",
            "强炊五斗官倉米，也趁千艘落水船。",
            "居士禿巾撩楚鴈，僧伽孤塔供淮天。",
            "盱眙城在石色古，浪打至今端可憐。"
        ],
        "title": "夢過盱眙城追寄普照老",
        "id": "c6d2004d-6243-431d-9346-0f9750282e4f"
    },
    {
        "author": "吳則禮",
        "paragraphs": [
            "手捉長藤懶坐禪，起行飽飯且欹冠。",
            "稍憐臘後霜畦色，已落春前湯餅盤。",
            "快過鄰墻無量酒，可奈淮楚如許寒。",
            "一樹梅花合催發，垂垂要遣腐儒看。"
        ],
        "title": "奉酬漢臣見簡之什",
        "id": "0447b957-b72b-4990-9a01-440248006963"
    },
    {
        "author": "吳則禮",
        "paragraphs": [
            "柁樓澹沲冬日斜，半世三鍾并五車。",
            "處處談禪作居士，年年行脚見僧伽。",
            "偶然摩腹船鳴鼓，聊復捐書雁聚沙。",
            "先遣毛錐交說似，即今鏡裏有霜華。"
        ],
        "title": "放船先寄普照老夷白",
        "id": "ed916331-b492-44ab-bd44-a143b01ae89b"
    },
    {
        "author": "吳則禮",
        "paragraphs": [
            "秋晚銅爐一炷香，人間餘習未全忘。",
            "雲溪尚想穿幽屐，雪屋猶憐共折牀。",
            "山林投老成漂轉，文字他時妄揣量。",
            "憔悴少陵空白髪，敢期重賦贊公房。"
        ],
        "title": "寄因勝觀老",
        "id": "cf3d6b8d-c64f-48d6-a7cc-f02c022e24a9"
    },
    {
        "author": "吳則禮",
        "paragraphs": [
            "此生端與衲僧期，折脚茶鐺能解頤。",
            "君對幽人洗銀轂，我書春事有毛錐。",
            "喚醒飽睡真痴絕，驚倒羣兒要語奇。",
            "想爲梅花從定出，横擔拄杖傍疏籬。"
        ],
        "title": "有懷介然偶作因寄之",
        "id": "b157465a-b458-48dd-a913-d1a3f9148175"
    },
    {
        "author": "吳則禮",
        "paragraphs": [
            "莫遣殊方一片飛，風光有底肯相遺。",
            "含愁要作紅雨去，絕恨獨眠清晝時。",
            "古井猶窺光燦燦，儒冠不道鬢垂垂。",
            "鳥歌長日偏稱意，辦得喚人來朵頤。"
        ],
        "title": "題沙泉鵲梨古柳",
        "id": "af41dc8c-613d-42ca-993d-fa0be5a8c5db"
    },
    {
        "author": "吳則禮",
        "paragraphs": [
            "爛爛白眼安在哉，只今懷抱向誰開。",
            "端知脊梁只似鐵，想見舌本長如雷。",
            "茅屋關心句突兀，藜羮不糝胸崔嵬。",
            "江頭日日望好語，有底都無驛使來。"
        ],
        "title": "懷子蒼",
        "id": "872b3535-daef-46eb-95c4-a422b3b89ebf"
    },
    {
        "author": "吳則禮",
        "paragraphs": [
            "破除午夢晴鳥呼，起喚奴人轉轆轤。",
            "半世奇奇兼怪怪，一春白白與朱朱。",
            "生憎張儀舌尚在，大笑香巖錐也無。",
            "矻矻休論抱關事，快來相對說江湖。"
        ],
        "title": "懷關聖功",
        "id": "14a4c28f-7ebe-441c-8f43-53d906df4976"
    },
    {
        "author": "吳則禮",
        "paragraphs": [
            "年年御焙試春風，白玉宮人拆絳封。",
            "疇昔饑腸知脱粟，即今老眼見翔龍。",
            "笑持俊逸無雙句，去上東南第一峰。",
            "却倚柁樓搔短髪，回頭青闕五雲濃。"
        ],
        "title": "性之以團茶贈行並遺新詩因次其韻",
        "id": "04fd7a59-91d6-4929-9621-ebb24b6a371a"
    },
    {
        "author": "吳則禮",
        "paragraphs": [
            "千秋北固舊知名，想見禪房掩晝扃。",
            "坐上休論失匕筯，定中那復駭雷霆。",
            "圖書遮榻青燈暗，鐘鼓喧江白浪腥。",
            "天外樓臺近浮玉，與誰飛錫過南𤃩。"
        ],
        "title": "寄甘露傳祖宣老二首  其一",
        "id": "566a13f2-8222-49ae-8de4-9dff472bbcfa"
    },
    {
        "author": "吳則禮",
        "paragraphs": [
            "鐵塔亭亭石徑斜，參差樓殿倚青霞。",
            "秋江曾試中𤃩水，春焙仍分北苑芽。",
            "隱几飛帆過别浦，翻經孤雁起寒沙。",
            "禪龕坐隔幾千里，想見煙雲亂雨花。"
        ],
        "title": "寄甘露傳祖宣老二首  其二",
        "id": "a632ab53-2c78-4fc4-a816-6db5541b3a27"
    },
    {
        "author": "吳則禮",
        "paragraphs": [
            "沙尾潮生浪影微，東風洲渚蕨芽肥。",
            "西江水借銅缾潤，北闕雲隨錫杖飛。",
            "日煖鳬鷖迎宴几，春深花絮護禪衣。",
            "遙知一榻諸天外，歸夢時時近紫闈。"
        ],
        "tags": [
            "长江"
        ],
        "title": "送純師赴黄檗用李師顔韻",
        "id": "0e26d510-f649-4586-becf-262b1d7bddba"
    },
    {
        "author": "吳則禮",
        "paragraphs": [
            "著處籃輿得小停，偶尋奇詭對屏星。",
            "山南山北有幽囀，樹底樹頭惟落英。",
            "兩鬢已脱吾種種，三眠欲罷渠青青。",
            "招提故作疏鐘晚，更約杖藜來細聽。"
        ],
        "title": "同曾公卷出南城",
        "id": "de158c2b-3476-43e3-8084-65dc80dc6df3"
    },
    {
        "author": "吳則禮",
        "paragraphs": [
            "久傍修門乏壯圖，侵尋華髪欲捐書。",
            "貂裘平日敝塵土，茅屋晚歲依江湖。",
            "落落青天月上後，蕭蕭紅葉鴈來初。",
            "故人載酒端好事，遣我陶然忘舊廬。"
        ],
        "title": "遷居",
        "id": "aa6a900a-925b-4349-895f-91a46c795549"
    },
    {
        "author": "吳則禮",
        "paragraphs": [
            "都梁山色楊柳青，天乞羈臣如許情。",
            "不嫌野褐垂垂老，故作春風踽踽行。",
            "幽花傍水有孤笑，好鳥隨人時一鳴。",
            "晚飯招提且僧鉢，關心七尺瘦藤輕。"
        ],
        "title": "携家遊南山",
        "id": "d33aadce-83db-493d-95c4-b1f8bf324c57"
    },
    {
        "author": "吳則禮",
        "paragraphs": [
            "攀翻聊復得晴景，抖擻貂裘季子塵。",
            "豈有好事來載酒，獨憐幽鳥解喚人。",
            "二毛衰晚端不恨，五鼎宿昔元未珍。",
            "剩把小紅娱老眼，他時細說淮南春。"
        ],
        "title": "次坰尋春韻",
        "id": "a30e80af-f933-40da-955b-7033fb63c553"
    },
    {
        "author": "吳則禮",
        "paragraphs": [
            "消渇茂陵端倦遊，穿雲踏石良未休。",
            "諸天辦供林谷曉，一寺鳴鐘江海秋。",
            "吾曹大是許詢輩，道人豈非支遁流。",
            "莫因妻兒要歸去，杖藜聊爲茶鐺留。"
        ],
        "title": "次周開祖遊鶴林韻",
        "id": "b7f8dd77-34fb-49ea-af5a-8ec2b32e98ee"
    },
    {
        "author": "吳則禮",
        "paragraphs": [
            "十日天寒守圭竇，今朝對客何佳哉。",
            "春催江上紅梅發，雪喚淮南青子來。",
            "從兒作相論句法，乞我澆饞持酒杯。",
            "半世儒冠今種種，端須拽取鼻頭回。"
        ],
        "title": "客有自南徐來者云紅梅已開作此",
        "id": "54867bb5-9b36-4e43-83da-ea50903c0e52"
    },
    {
        "author": "吳則禮",
        "paragraphs": [
            "玉妃從以萬玉女，正倚廣寒琪樹柯。",
            "端憐横笛隴頭罷，不恨落梅江上多。",
            "翠袖清尊知老矣，薫爐茗椀奈儂何。",
            "夢驚篷背遽如許，會喚陽春有豔歌。"
        ],
        "title": "和人梅詩",
        "id": "a76764b8-a99c-459b-a141-24eeb53cbd86"
    },
    {
        "author": "吳則禮",
        "paragraphs": [
            "青春已辭淮水湄，底物遺我堪解頤。",
            "風味不除惟白墮，典刑猶在有黄鸝。",
            "老夫只覺禪坐好，兒輩争論句法奇。",
            "到處何曾問炊米，半生人笑北湖癡。"
        ],
        "title": "懷春",
        "id": "ef03c520-3292-45ae-a5d8-070198a0d229"
    },
    {
        "author": "吳則禮",
        "paragraphs": [
            "春風如許可復奈，扶藜與子一笑懷。",
            "初緣晴日垂垂發，更爲吾人細細開。",
            "莫憎白眼校尉老，快喚青州從事來。",
            "徑欲尋君說幽意，夕陽故挽一枝回。"
        ],
        "title": "同聖功南園探春",
        "id": "02e335c7-8f81-426c-92c5-2822cad20089"
    },
    {
        "author": "吳則禮",
        "paragraphs": [
            "飽聞會稽道中好，未似隱几來歸舟。",
            "衰鬢猶堪扶檻笑，長江故作拍天流。",
            "知容遙集幾兩屐，絕勝元龍百尺樓。",
            "時換薫爐辦幽事，孤鴻落處有汀洲。"
        ],
        "tags": [
            "长江"
        ],
        "title": "識舟亭",
        "id": "4033c9f8-4741-4cf0-9734-b4ff1e14208d"
    },
    {
        "author": "吳則禮",
        "paragraphs": [
            "牀頭白羽已相親，茗椀才嘗正焙新。",
            "透出老禪三昧眼，喚醒逋客二毛身。",
            "坐聞考考赴堂鼓，起覓垂垂洗鉢人。",
            "稍有黄鸝來舉似，似憐老子獨知真。"
        ],
        "title": "携茶過智海",
        "id": "2aaf2c80-4eb2-4f9b-b3e6-42f35f9af875"
    },
    {
        "author": "吳則禮",
        "paragraphs": [
            "枕邊夢事忽蘧蘧，起着青鞋喚竹輿。",
            "投老惟堪聽齋鼓，此生端愧坐儒書。",
            "十年枵腹猶堪在，一鉢連床便有餘。",
            "驀直從來大舟路，横擔拄杖正憐渠。"
        ],
        "title": "赴大舟投老齋",
        "id": "62e45579-1dbb-4b9d-9978-b555895a3f98"
    },
    {
        "author": "吳則禮",
        "paragraphs": [
            "暮年流落偶相親，握臂難忘一語真。",
            "茗椀齋盂成昨夢，蒲團禪板記前身。",
            "塵埃雲衲翛翛敝，歲月霜毛種種新。",
            "遊戲諸天無復返，自嗟青眼更何人。"
        ],
        "title": "宣老示寂有懷",
        "id": "9a762fd9-25b1-4225-a7b7-f02835bdb126"
    },
    {
        "author": "吳則禮",
        "paragraphs": [
            "永夏追凉得午陰，扶藜仍有小叢林。",
            "應憐老子腰脚健，可是禪房花木深。",
            "卷簾高竹與佳色，隱几黄鸝供好音。",
            "更遣驚人十様錦，并澆宿昔江湖心。"
        ],
        "title": "同王子和過張氏小園",
        "id": "0b7333ee-b244-44e9-8bfe-fabd7d0a3e95"
    },
    {
        "author": "吳則禮",
        "paragraphs": [
            "小雨渾晴不作泥，老年澆舌要如飴。",
            "應憐長日只麽過，故遣飛英如許奇。",
            "澗底涓涓催着屐，屋頭聒聒喚支頤。",
            "孰云烏几獨少味，看盡朱朱白白時。"
        ],
        "title": "書事  其一",
        "id": "682dfa21-c701-40d7-a47e-73ec3be8c015"
    },
    {
        "author": "吳則禮",
        "paragraphs": [
            "溪北溪南梅樹枝，斬新華蕚出疏籬。",
            "獨憐醉處錦成幄，端恨愁時雪打圍。",
            "老夫不奈羽觴急，幽討未辜春日遲。",
            "慚愧鄰翁會人意，殺鷄炊黍要追隨。"
        ],
        "title": "書事  其二",
        "id": "b1e7deae-755f-41d0-8719-f11c1b548b62"
    },
    {
        "author": "吳則禮",
        "paragraphs": [
            "憶昨南宮戰，鶱騰實妙年。",
            "操戈萬人廢，受鎧百城連。",
            "器敵南溟大，姿逾白璧堅。",
            "一官聊負弩，四部合磨鉛。",
            "取友何蕃俊，論交鮑叔賢。",
            "未聆歌出谷，俄忽愧沉淵。",
            "識字今奚補，能詩昔謾傳。",
            "且酬持釣手，那問買山錢。",
            "軒冕亦姑爾，林泉寧偶然。",
            "鳴蛙當鼓吹，短褐等貂蟬。",
            "蹭蹬甘垂翅，虺尵罷著鞭。",
            "紉蘭徒自好，懷瑾復誰憐。",
            "末路成悲咤，微軀任棄捐。",
            "塵埃避烏几，香火付華顛。",
            "泫露滋籬槿，飛霜墮渚蓮。",
            "幽畦方寂歷，寒蝶正便嬛。",
            "揮麈晚洲外，騎鯨高浪前。",
            "尚思終夜語，獨想對牀眠。",
            "鴈逝聞號月，漁歸覺扣舷。",
            "劇談容促膝，痛飲或差肩。",
            "江闊尊罍净，樓空雲水鮮。",
            "解衣尋窈窕，脱足弄潺湲。",
            "柁轉峰巒碎，帆收橘柚圓。",
            "捫蘿且扶憊，曳策毎争先。",
            "茗椀遇清賞，齊盂逄舊緣。",
            "偶拈居士句，嘗悟祖師禪。",
            "風雨侵芳棟，荆榛翳石田。",
            "病宜籃輿穩，嬾任角巾偏。",
            "飯共長腰米，羮分縮項鯿。",
            "故情才欵欵，隻影遽翩翩。",
            "落木非淮樹，殘霞只楚天。",
            "感時腸屢絕，望遠涕頻懸。",
            "古堞哀笳動，平沙倦翼還。",
            "野流晴衮衮，汀日淡涓涓。",
            "豈謂遊梁駕，來看下峽船。",
            "詎慚門有席，敢嘆坐無氈。",
            "陶謝格彌老，歐虞體更妍。",
            "定應隨驛使，時到草堂邊。"
        ],
        "title": "寄江仲嘉",
        "id": "56db1bde-f8f8-4495-9336-42cc56e7b197"
    },
    {
        "author": "吳則禮",
        "paragraphs": [
            "白髪不奈短，青春何太奇。",
            "酒尊花雨後，茶鼎柳綿時。",
            "痩莧枯腸慣，清香老鼻知。",
            "胡牀元自穩，羽扇未應遲。",
            "情話要可紀，吾人真自癡。",
            "且揮孫氏麈，更費阿弓麋。",
            "稍覺燕迎社，莫嗔鶯哺兒。",
            "老夫行去國，船掠漲淮湄。"
        ],
        "title": "白髪",
        "id": "405de507-1e8d-4adb-b5ef-d598626750c4"
    },
    {
        "author": "吳則禮",
        "paragraphs": [
            "憶昨參戎幕，交情子獨真。",
            "共爲關塞客，各負水雲身。",
            "跡遠金閨藉，衣沾玉壘塵。",
            "雕鞍暮横槊，錦幄曉行春。",
            "隱几軍書斷，登樓隴月新。",
            "鳴笳孤障底，落鴈古河濱。",
            "魯酒寒醅薄，燕姬翠黛頻。",
            "沙場供寫睇，戍角解傷神。",
            "白首投南國，青冥望北辰。",
            "山林方自屏，雞黍復相親。",
            "道舊嗟遊楚，論文偉過秦。",
            "高標識麟鳯，壯節見松筠。",
            "陋巷無車轍，扁舟有釣綸。",
            "悲秋把黄菊，取醉墮烏巾。",
            "藜藿良易足，圖書端不貧。",
            "一廛如可借，煩爲闢荆榛。"
        ],
        "title": "憶昨呈元老",
        "id": "ca083ac8-131e-414d-89fc-4906694d55fa"
    },
    {
        "author": "吳則禮",
        "paragraphs": [
            "跛跛鬢毛短，娟娟春日長。",
            "繁花麗澤國，疊鼓摻漁陽。",
            "喚婢理雙屩，遣兒謀一觴。",
            "惟知作寒食，那復問殊方。",
            "石鼎官芽滑，銅盆井水凉。",
            "有時拈拄杖，隨意坐胡牀。",
            "涏涏定巢尾，咬咬求友吭。",
            "籃輿元落眼，豆飯或撐腸。",
            "楚柁連江色，淮天著鴈行。",
            "關儂五斗粟，老子復游梁。"
        ],
        "title": "簡王長元次元時復欲入都",
        "id": "655d23d9-adf2-4711-a16f-ad2d68af1d61"
    },
    {
        "author": "吳則禮",
        "paragraphs": [
            "老去龍紋匕，平生獸錦袍。",
            "端知有奇語，大雪滿弓刀。"
        ],
        "title": "自太和衝雪歸據鞍偶作書贈令權元凱",
        "id": "fa114e07-2f7c-4c5a-b552-d2caea200f9e"
    },
    {
        "author": "吳則禮",
        "paragraphs": [
            "疏影只横斜，覊臣真耄耋。",
            "觀渠小開落，得此大夢覺。"
        ],
        "title": "仁老畫梅二首  其一",
        "id": "094edd57-0a53-426e-80eb-d6ec9617373f"
    },
    {
        "author": "吳則禮",
        "paragraphs": [
            "玄牝要飽知，六出端不死。",
            "妙高一瓣香，付與毛錐子。"
        ],
        "title": "仁老畫梅二首  其二",
        "id": "c81af113-c237-4bc3-a02e-e8ffc7930c5e"
    },
    {
        "author": "吳則禮",
        "paragraphs": [
            "三年放逐臣，今復得歸去。",
            "夢已到南徐，船回正鳴櫓。"
        ],
        "title": "予謫居荆南賦詩百餘篇書爲兩軸丙戌夏泛舟歸潤道由漢陽廖明略邀予飲于郎官湖因攜示之明略堅欲抄錄會予舟行甚速期以他日見歸不幸明略死矣此本不復可得今將可記者錄之忘者將復乞於渚宮諸友然平生作語老不自已又安用如許汙後人耳目乎因感而有作",
        "id": "d239e832-781a-4bfc-b176-11ef3cbc7dcf"
    },
    {
        "author": "吳則禮",
        "paragraphs": [
            "今晨詎復嬾，要與阿戎談。",
            "寒温事且置，竟論後三三。"
        ],
        "title": "懷謹常三首  其一",
        "id": "e81368a6-e67e-44ce-b031-8e8600abc178"
    },
    {
        "author": "吳則禮",
        "paragraphs": [
            "高氣初不羣，咄咄端逼人。",
            "妙處欲絕倒，未怕兒輩嗔。"
        ],
        "title": "懷謹常三首  其二",
        "id": "4eb8c439-9015-481d-a200-b27cc9026f30"
    },
    {
        "author": "吳則禮",
        "paragraphs": [
            "我有銅鼎湯，快瀹龍焙香。",
            "政使澆舌本，君無問糟牀。"
        ],
        "title": "懷謹常三首  其三",
        "id": "f90cbd87-3658-4a3b-bc75-4e7f2e790021"
    },
    {
        "author": "吳則禮",
        "paragraphs": [
            "吾人真鐵人，疇昔已百鍊。",
            "携家過殘年，來喫隨堂飯。"
        ],
        "title": "十二月八日携家過因勝",
        "id": "cb423d70-33af-42df-a834-cf059453e859"
    },
    {
        "author": "吳則禮",
        "paragraphs": [
            "不見虎頭墨妙，聊尋燕頷將軍。",
            "興來未妨覓句，勝處端須策勳。"
        ],
        "title": "呈希道兼寄不伐  其一",
        "id": "9fcd9b53-5303-432f-93cf-88003a111cb1"
    },
    {
        "author": "吳則禮",
        "paragraphs": [
            "試問邊頭花柳，不忘夢處江湖。",
            "横槊要尋塞雁，磨刀仍膾河魚。"
        ],
        "title": "呈希道兼寄不伐  其二",
        "id": "4949a782-08d9-4084-8489-78a4a7013c8f"
    },
    {
        "author": "吳則禮",
        "paragraphs": [
            "胸中豈止丘壑，更有洞庭瀟湘。",
            "傳語東坡居士，後來惟教江郎。"
        ],
        "tags": [
            "洞庭湖"
        ],
        "title": "書江貫道所畫扇",
        "id": "3ebcef11-00f2-4667-9e4b-e38b89de50d7"
    },
    {
        "author": "吳則禮",
        "paragraphs": [
            "惠崇桃塢鵝鴨，春老不畫風煙。",
            "看取團團璧月，中吞萬里江天。"
        ],
        "title": "題惠崇小景扇  其一",
        "id": "6f30bf82-6738-423d-8609-e296899e6371"
    },
    {
        "author": "吳則禮",
        "paragraphs": [
            "綠鴨白鵝並戲，桃花不隔蒼煙。",
            "烏去自顰孤影，斷魂春水連天。"
        ],
        "title": "題惠崇小景扇  其二",
        "id": "1b594c8d-5f2e-43b4-bc26-c89a9253bf8b"
    },
    {
        "author": "吳則禮",
        "paragraphs": [
            "風雨放船不惡，淮南九月未霜。",
            "一色黄花十里，後身猶作柴桑。"
        ],
        "title": "風雨不止而夾岸黄花盛開偶成",
        "id": "9fd5bc0c-b2dd-43ec-bc07-aa2df3b8f612"
    },
    {
        "author": "吳則禮",
        "paragraphs": [
            "窺徑紫苔娬麗，入門黄卷縱横。",
            "欲知箇裏妙處，時遣鶬鶊一鳴。"
        ],
        "title": "過寶晉齋贈元暉",
        "id": "d4273eab-77be-469b-aa5c-f49833e29432"
    },
    {
        "author": "吳則禮",
        "paragraphs": [
            "平生胸中丘壑，天公乞與覊臣。",
            "要遣毛錐舉似，此事兒輩不嗔。"
        ],
        "title": "題米元暉臨北苑山水",
        "id": "b041f114-4769-4164-8702-d689c893b1e5"
    },
    {
        "author": "吳則禮",
        "paragraphs": [
            "生事石田茅屋，世家青瑣金鑾。",
            "崇福略無王事，自慚也費縣官。"
        ],
        "title": "寄介然二首  其一",
        "id": "a25f208a-8e75-441a-b493-84e9e5c4685c"
    },
    {
        "author": "吳則禮",
        "paragraphs": [
            "昨者偶持漢節，白頭未識烏蠻。",
            "飽飯癯然摩腹，笑聽船鼓過灣。"
        ],
        "title": "寄介然二首  其二",
        "id": "23b21863-c63d-425b-900a-4e8edbd542fb"
    },
    {
        "author": "吳則禮",
        "paragraphs": [
            "寄聲吾黨阿介，米賤惟有淮南。",
            "更無一語不契，前身定是同參。"
        ],
        "title": "又寄介然",
        "id": "b885e7eb-1c69-4707-a091-262ead9df901"
    },
    {
        "author": "吳則禮",
        "paragraphs": [
            "阿暉戲拈禿筆，便與北苑争雄。",
            "幻出幼輿丘壑，仍現一漚影中。"
        ],
        "title": "題吳道人庵壁間米元暉畫",
        "id": "e289292f-9477-48d2-9e8e-a1b0ff1b7c73"
    },
    {
        "author": "吳則禮",
        "paragraphs": [
            "休論駞背錦糢糊，且試腰間金僕姑。",
            "邊頭可是憐儂輩，忽作徐熙雪鴈圖。"
        ],
        "title": "自太和衝雪歸而旅鴈數鳴據鞍偶作書贈令權元凱",
        "id": "8a474043-c935-4cf1-8a23-8c4694a98f4b"
    },
    {
        "author": "吳則禮",
        "paragraphs": [
            "蘢葱峭蒨朝日微，時出奇詭解我頤。",
            "已聽胡笳有韻曲，更行摩詰無聲詩。"
        ],
        "title": "太和道中和頤字韻",
        "id": "cd97f45e-d92e-44e6-a757-130098ee613e"
    },
    {
        "author": "吳則禮",
        "paragraphs": [
            "興來下馬索酒觴，雪打戰袍殊未央。",
            "有底須尋戴安道，端憐吳語賀知章。"
        ],
        "title": "太和道中雪作因與諸友下馬索酒快飲率爾成詩",
        "id": "24f6b757-49b7-479e-8bea-8daacd65bb23"
    },
    {
        "author": "吳則禮",
        "paragraphs": [
            "塞上歸來兩鬢蓬，飽知邊馬依北風。",
            "從他垂棘連城璧，乞我僧伽古殿紅。"
        ],
        "title": "古殿珠",
        "id": "3fe0fed4-bc41-444c-8b87-3b3530505250"
    },
    {
        "author": "吳則禮",
        "paragraphs": [
            "盱眙水落秋鴈回，都梁霜薄梅花開。",
            "極知玄文不浪與，踽踽故作侯芭來。"
        ],
        "title": "簡吉老",
        "id": "888c12ce-12f3-4f4c-8b37-d2e742102264"
    },
    {
        "author": "吳則禮",
        "paragraphs": [
            "江頭洲渚晚陽斜，宿鴈已復取圓沙。",
            "老子尚堪巾屨在，憑君著意問梅花。"
        ],
        "title": "簡友人  其一",
        "id": "d9e25e78-1003-4c4e-ac8f-7cb2403ffab9"
    },
    {
        "author": "吳則禮",
        "paragraphs": [
            "溪水遶屋初鱗鱗，溪邊桃花正迎人。",
            "桃花迎人可復奈，幽事如許難具陳。"
        ],
        "title": "簡友人  其二",
        "id": "16db6756-be4a-44f7-a559-4a6aac1e2a2e"
    },
    {
        "author": "吳則禮",
        "paragraphs": [
            "江山端無適俗韻，曳屐出門忘負痾。",
            "林花工辦作紅雨，其奈一年春老何。"
        ],
        "title": "簡友人  其三",
        "id": "ef69e622-49f2-4076-8483-a037cd88c91e"
    },
    {
        "author": "吳則禮",
        "paragraphs": [
            "從來老子興不淺，未怕霜鬢渾欲斑。",
            "安得希有大勇健，盡尋南徐江上山。"
        ],
        "title": "簡友人  其四",
        "id": "e66c7476-e9d6-4a41-8355-1943752c4cfb"
    },
    {
        "author": "吳則禮",
        "paragraphs": [
            "軒軒禿髪穀城孫，有底天寒不出門。",
            "肯說今年閒貴賤，只將丘壑共人論。"
        ],
        "title": "簡張子偉",
        "id": "69ff48bf-db25-4691-aba5-dadb1bc95aae"
    },
    {
        "author": "吳則禮",
        "paragraphs": [
            "簾捲秋風燭影紅，少年公子倒金鍾。",
            "艷歌聲入流雲去，肯問西鄰有病翁。"
        ],
        "title": "戲簡狄周臣",
        "id": "222d8854-4cb4-44f7-859f-441fc9ac5421"
    },
    {
        "author": "吳則禮",
        "paragraphs": [
            "攀緣夢境欲何爲，身相從渠現五衰。",
            "任運騰騰只麽過，休論跛蹶與痿羸。"
        ],
        "title": "簡承天琛老",
        "id": "247d3205-3b60-45bf-8d7b-fe740aa0a777"
    },
    {
        "author": "吳則禮",
        "paragraphs": [
            "今年雪花大如許，已作淮南萬點梅。",
            "北湖頭白得飽飯，故爲淮南風月來。"
        ],
        "title": "還山陽簡相之并示炯",
        "id": "4ee1984a-4e3e-4d58-9fcf-81b4eb2e6887"
    },
    {
        "author": "吳則禮",
        "paragraphs": [
            "岸花著雨晚鮮鮮，老眼怕開真自憐。",
            "樹底鳴鳩來說法，會人意處有因緣。"
        ],
        "title": "岸花",
        "id": "e28f5f4c-bfe0-458a-ab62-a73b08007f76"
    },
    {
        "author": "吳則禮",
        "paragraphs": [
            "三年竄逐去荆州，豈料重爲此寺遊。",
            "鐘鼓山林渾好在，獨驚老子雪蒙頭。"
        ],
        "title": "余自離荆渚遍身生瘡了無佳思至金陵捨舟登陸之朱方道游鍾山",
        "id": "30f3da4a-8e7d-452d-965b-cb182bb12bc4"
    },
    {
        "author": "吳則禮",
        "paragraphs": [
            "九載星星復種種，投荒不死趨大梁。",
            "西州華屋那可見，黄鶴臺南堪斷腸。"
        ],
        "title": "題瓜州黄鶴臺",
        "id": "5ac8ad8d-83a9-45cc-9304-6f180d10d206"
    },
    {
        "author": "吳則禮",
        "paragraphs": [
            "霜著船頭八月凉，故教寒蝶韻幽芳。",
            "傳語西州華屋處，端須戲取阿玄囊。"
        ],
        "title": "汴岸紫花叢生狀如香囊間出黄菊於其側",
        "id": "2e859e62-d147-4b72-87c2-93493346a897"
    },
    {
        "author": "吳則禮",
        "paragraphs": [
            "秃雪盈巾面欲黧，三間茅屋傍淮湄。",
            "北湖不道無炊米，也向衡門貼畫鷄。"
        ],
        "title": "元日",
        "id": "07b9b9d8-5e33-4d80-bb42-11fec4fd47f6"
    },
    {
        "author": "吳則禮",
        "paragraphs": [
            "春盡盱眙天水昏，一年幽事要人論。",
            "阿馮端起北湖想，故遣九荂來晤言。"
        ],
        "title": "少馮得蕙二本分一見供",
        "id": "abd8ec4c-8bcd-4f81-a369-28802ac7fc8e"
    },
    {
        "author": "吳則禮",
        "paragraphs": [
            "楚橘秋高千樹黄，赤湖城畔晚煙長。",
            "風塵滿地麒麟老，血汗無因汙錦韁。"
        ],
        "title": "次韻道輔丈荆州吟四首  其一",
        "id": "454c11b2-85ab-4216-a224-3fe160f3e630"
    },
    {
        "author": "吳則禮",
        "paragraphs": [
            "故人高枕閉柴荆，應恨平生謾一經。",
            "下榻毎憐揮白羽，挽溪仍喜得紅菱。"
        ],
        "title": "次韻道輔丈荆州吟四首  其二",
        "id": "2aa07b82-fba6-4391-8ada-7cf85c77acd4"
    },
    {
        "author": "吳則禮",
        "paragraphs": [
            "田園歲晚欲榛蕪，短褐蒼顔與世疏。",
            "華屋徒驚棲萬卷，傷心投老已捐書。"
        ],
        "title": "次韻道輔丈荆州吟四首  其三",
        "id": "a8710c91-d1e8-4751-8b55-da2e204853a0"
    },
    {
        "author": "吳則禮",
        "paragraphs": [
            "散髪南風書曲肱，衰疲真自笑無能。",
            "劇談稍負茅簷月，强賦荆州學少陵。"
        ],
        "title": "次韻道輔丈荆州吟四首  其四",
        "id": "354fd317-d65c-4984-8bc1-747964c43a5d"
    },
    {
        "author": "吳則禮",
        "paragraphs": [
            "秃髪敢言文字工，半生端在覉旅中。",
            "君詩底物似妙麗，墮蘂起舞春濛濛。"
        ],
        "title": "王持中讀余近詩跋以五絕因次其韻  其一",
        "id": "2494811c-9d08-4d13-952f-f238db9c0fdd"
    },
    {
        "author": "吳則禮",
        "paragraphs": [
            "羈臣未覺詩無敵，老境誰言思不羣。",
            "自有阿持提律令，且看山衲度江雲。"
        ],
        "title": "王持中讀余近詩跋以五絕因次其韻  其二",
        "id": "153ee0fd-0f8e-4a6d-aa95-6fae5085fc1e"
    },
    {
        "author": "吳則禮",
        "paragraphs": [
            "我句如許一生過，君詩政應萬人傳。",
            "但言寒温置餘語，可是從來子敬賢。"
        ],
        "title": "王持中讀余近詩跋以五絕因次其韻  其三",
        "id": "788dfb93-7b17-4835-99e6-ab95e340d379"
    },
    {
        "author": "吳則禮",
        "paragraphs": [
            "摩挲飽腹看飛鴻，脱屐海門篷底風。",
            "君方著足登飯顆，嗟我老矣無由同。"
        ],
        "title": "王持中讀余近詩跋以五絕因次其韻  其四",
        "id": "233f67ca-97bf-471b-abae-85b82fc9c530"
    },
    {
        "author": "吳則禮",
        "paragraphs": [
            "一錢無有但覓句，百事不聞知讀書。",
            "投荒歸來老將死，要聽孤猿聊荷鋤。"
        ],
        "title": "王持中讀余近詩跋以五絕因次其韻  其五",
        "id": "41342b3a-ba51-4547-bafe-b2e595f3a6f1"
    },
    {
        "author": "吳則禮",
        "paragraphs": [
            "故人已去逐飛蓬，醉墨新辭手自封。",
            "欲識暮年魂斷處，從今不忍聽霜鐘。"
        ],
        "title": "次公卷韻",
        "id": "8984bd5e-9484-46a9-b1cb-15010dd8d208"
    },
    {
        "author": "吳則禮",
        "paragraphs": [
            "久著南冠殊未癡，長淮水暖鱭魚肥。",
            "更無一點蔫紅在，只有楊花作陣飛。"
        ],
        "title": "龜山道中",
        "id": "036af4b0-35b1-45b7-b6dc-a16cafe12a09"
    },
    {
        "author": "吳則禮",
        "paragraphs": [
            "磊磊長蒲穿巨魚，蟹螯如臂米如珠。",
            "端憐不死與飽飯，一噫真成戲老夫。"
        ],
        "title": "高郵阻風",
        "id": "207ef9c7-66fa-4018-b3d4-443e93466323"
    },
    {
        "author": "吳則禮",
        "paragraphs": [
            "投老長亭更短亭，翩翩楚柁正關情。",
            "黄鸝要是知人意，猶作他時求友聲。"
        ],
        "title": "至南京道中尚有鶯聲",
        "id": "d8867255-3c24-4204-bd1f-9acdb3838d5b"
    },
    {
        "author": "吳則禮",
        "paragraphs": [
            "老分符竹髪疏疏，手把南徐一紙書。",
            "端恨相望隔函谷，故應時展鳯林圖。"
        ],
        "title": "題鳯林園圖寄魯公卷",
        "id": "bdb2875a-f255-469c-96dd-4884aad21be8"
    },
    {
        "author": "吳則禮",
        "paragraphs": [
            "長堤一千一百里，榆莢楊花照眼明。",
            "十載投荒真作夢，却憑烏几聽鶯鳴。"
        ],
        "title": "聞鶯",
        "id": "d8995354-38f7-43c7-8c8c-ab11b21a6e2d"
    },
    {
        "author": "吳則禮",
        "paragraphs": [
            "付與春風不復言，箇中端有玉妃魂。",
            "憑君細說梟盧事，暫借生香到酒盆。"
        ],
        "title": "次子方題游春圖韻",
        "id": "464edda9-ad58-4c8e-9fec-f85ae288bdfe"
    },
    {
        "author": "吳則禮",
        "paragraphs": [
            "鳥語茅簷午夢回，柴荆寂寂掩蒼苔。",
            "落紅萬點春江綠，歸鴈空傳秀句來。"
        ],
        "title": "得友人詩因寄之",
        "id": "7a1fa373-cd47-43d5-99d3-50ef6ae63d3c"
    },
    {
        "author": "吳則禮",
        "paragraphs": [
            "樹底樹頭無落英，晴鳩得得喚晚晴。",
            "玉芽方入小分盞，故有鶬鶊來一鳴。"
        ],
        "title": "將至宋先寄相之二首  其一",
        "id": "790403f1-a1eb-4422-a313-a58dd7127193"
    },
    {
        "author": "吳則禮",
        "paragraphs": [
            "清洛日日換好懷，飛英又掠帆影來。",
            "說似同行木上坐，眼中阿相安在哉。"
        ],
        "title": "將至宋先寄相之二首  其二",
        "id": "fa679f43-aab5-4896-8f1e-dff2d3c77754"
    },
    {
        "author": "吳則禮",
        "paragraphs": [
            "荻花楓葉秋江晚，底事扁舟不肯留。",
            "濁酒共沽清夜月，空餘小字落滄洲。"
        ],
        "title": "寄公卷",
        "id": "dbba7406-2981-4821-b85a-f37b4be2b9a6"
    },
    {
        "author": "吳則禮",
        "paragraphs": [
            "團欒棗熟官焙奇，澆我清秋鴈鶩池。",
            "絕聞人說宋城令，真是南豐僕射兒。"
        ],
        "title": "過宋呈曾公冕",
        "id": "bc5b7657-a710-448b-ab2c-152941718cab"
    },
    {
        "author": "吳則禮",
        "paragraphs": [
            "歲月匆匆催白髪，風塵漠漠敝青衫。",
            "早晚扁舟逐孤鴈，一江秋色掛吴帆。"
        ],
        "title": "呈陳尚志",
        "id": "4cd716f5-6ee7-4e5f-9951-abb2ef12842e"
    },
    {
        "author": "吳則禮",
        "paragraphs": [
            "池面輕風卷碧羅，殘英寂寂委微波。",
            "暗香又逐落英去，奈此疏雲淡月何。"
        ],
        "title": "李氏園詩",
        "id": "7395cf44-f50b-46c5-8216-272d49b6e07a"
    },
    {
        "author": "吳則禮",
        "paragraphs": [
            "今朝天氣撩老夫，紅杏一枝那可孤。",
            "端須羯鼓與判斷，世上久覺無花奴。"
        ],
        "title": "今朝",
        "id": "8655254a-ac63-415c-872e-a8e7bc8e7b27"
    },
    {
        "author": "吳則禮",
        "paragraphs": [
            "歸來脱帽但蒼華，一叚風流屬外家。",
            "猶有故時從事在，銀鈎仍落小流沙。"
        ],
        "title": "謝曹公善酒",
        "id": "aed5af85-86f3-4eb0-acf0-0cbd03a910de"
    },
    {
        "author": "吳則禮",
        "paragraphs": [
            "屋頭瀾翻聞布穀，驚怪兒童問餳粥。",
            "争向衡門插柳條，要遣老子知炊熟。"
        ],
        "title": "二月二十九日作",
        "id": "4043d26a-aa5e-4f89-8149-23a1730ba782"
    },
    {
        "author": "吳則禮",
        "paragraphs": [
            "鵓鴣端復喚雨來，韻此朱朱兼白白。",
            "試問游梁餘幾錢，今朝且作官寒食。"
        ],
        "title": "二月三十日作",
        "id": "ab85db47-7cf3-4e74-bb3c-66f793a1a308"
    },
    {
        "author": "吳則禮",
        "paragraphs": [
            "半生藜糝只麽過，鐵作脊梁真自强。",
            "偶煩衲子分齋鉢，慚愧龜山春笋長。"
        ],
        "title": "晚飯龜山",
        "id": "293035fc-3e5d-4e54-95d0-cc2ef068a102"
    },
    {
        "author": "吳則禮",
        "paragraphs": [
            "老子端有衲子緣，獨喜時時聽三下。",
            "莫向諸方說久參，白頭且結淮南夏。"
        ],
        "title": "四月十五日飯于因勝",
        "id": "0dccf17e-5836-4300-9943-d518bc379be4"
    },
    {
        "author": "吳則禮",
        "paragraphs": [
            "北湖頭白懶覓官，只辦諸方尋衲子。",
            "要擁經寮一丈爐，煩渠好作來蘇水。"
        ],
        "title": "偶懷普照經寮附火寄夷白老",
        "id": "f41aba3d-485f-418f-951f-b9c088e94df5"
    },
    {
        "author": "吳則禮",
        "paragraphs": [
            "江南風雨餘幾信，有底淮南春事遲。",
            "憑君料理玉妃面，快作酒紅生暈時。"
        ],
        "title": "賈動之盍簪堂紅梅欲發作此問訊",
        "id": "1a043ad9-99fe-49c2-8d50-f9a3310a93cf"
    },
    {
        "author": "吳則禮",
        "paragraphs": [
            "梅花元不怕春寒，想見垂垂雪作團。",
            "藤枝芒屩猶堪在，試爲吾人料理看。"
        ],
        "title": "探梅",
        "id": "543081b8-c998-41be-a19d-3e77e4671d34"
    },
    {
        "author": "吳則禮",
        "paragraphs": [
            "玉妃春行不落莫，授館獨有青玻璃。",
            "是身未辦墮雜染，高自標致真希奇。"
        ],
        "title": "郁李甚開其花如雪以珍瓶貯之",
        "id": "0a640fff-b1cb-41c4-85c9-994bc8443ff4"
    },
    {
        "author": "吳則禮",
        "paragraphs": [
            "九年脚不踏梁宋，踽踽歸來成靦顔。",
            "禿髪覉臣端飽在，淮南天遣米如山。"
        ],
        "title": "歸途口占",
        "id": "ac958964-8cb5-4908-89b5-6678f3919c5c"
    },
    {
        "author": "吳則禮",
        "paragraphs": [
            "不復硉兀如堵墻，索河水甘殊未央。",
            "天工作意與一飽，端是今年春草長。"
        ],
        "title": "圃田道中牧馬",
        "id": "7ea18df6-1ec4-418e-8aff-f5747a3ce4fb"
    },
    {
        "author": "吳則禮",
        "paragraphs": [
            "疇昔九死干典刑，誰言復過流光亭。",
            "關河向人兩鬢老，敢與楊柳論青青。"
        ],
        "title": "流光亭",
        "id": "7b7c43c6-ddd6-44ca-a86a-3cc66e3bc839"
    },
    {
        "author": "吳則禮",
        "paragraphs": [
            "生憎長紅涴淺白，只有疏影連暗香。",
            "憑君且置風月事，一笑姑爲時世粧。"
        ],
        "title": "題劉常梅",
        "id": "f067e3bc-f069-4dfc-8429-b3b102cd7f9b"
    },
    {
        "author": "吳則禮",
        "paragraphs": [
            "寒林淡墨人争看，對面奇峰孰會心。",
            "可是世人唯識假，只緣清景少人尋。"
        ],
        "title": "戲嘲壁上畫軸",
        "id": "d0f3ab04-e3f4-438e-9a0b-2316c31a353c"
    },
    {
        "author": "吳則禮",
        "paragraphs": [
            "湖北湖南天水寛，道人付此一毫端。",
            "魏郎得之不自供，要遺西山老眼看。"
        ],
        "title": "賦魏相之所收花光老小景",
        "id": "17c570f0-c4a1-487b-81c5-4e2fd791d95a"
    },
    {
        "author": "吳則禮",
        "paragraphs": [
            "石先戲作忍酸相，未信從來嘗醋難。",
            "頭毛鬅鬙面白皺，老夫笑作嬰兒看。"
        ],
        "title": "又畫嘗醋翁",
        "id": "a48b47ea-fe4f-46ac-b3b0-4df6d32eb3e7"
    },
    {
        "author": "吳則禮",
        "paragraphs": [
            "楚州白菘大於臂，天乞吾曹作好春。",
            "北湖食來如食肉，塔裏僧伽不笑人。"
        ],
        "title": "又再至山陽作",
        "id": "d0089bf9-7dd4-4d64-aae3-077eff0a0e49"
    },
    {
        "author": "吳則禮",
        "paragraphs": [
            "快燒銅鼎欹胡牀，邊頭初試蟹眼湯。",
            "竟陵谷簾定少味，喚取阿羽來說嘗。"
        ],
        "title": "清谷水煎茶",
        "id": "b3654b95-be3c-4d4a-8793-c365df2be04d"
    },
    {
        "author": "吳則禮",
        "paragraphs": [
            "掠水纖纖紫燕斜，聊憑烏几竚幽花。",
            "今年未識雲腴面，且撥去年官焙芽。"
        ],
        "title": "蘭臯煎茶",
        "id": "98a428b5-3cfc-4132-9f27-7534a76f504d"
    },
    {
        "author": "吳則禮",
        "paragraphs": [
            "夷白不應忘北湖，住持事繁無近書。",
            "北湖頭白更饞相，何日從之聽木魚。"
        ],
        "title": "寄夷白坦然二首  其一",
        "id": "0b1f1b10-e88b-4871-b47c-81f300f55d5b"
    },
    {
        "author": "吳則禮",
        "paragraphs": [
            "北湖飯飽初不知，惟見從來方朵頤。",
            "天公大似撩我輩，不遣細和夔州詩。"
        ],
        "title": "寄夷白坦然二首  其二",
        "id": "1a2f9ffb-ebde-40f8-88df-694713a00baf"
    },
    {
        "author": "吳則禮",
        "paragraphs": [
            "從教白浪長浮天，脚跟飽踏吳江船。",
            "晉人初不知祖令，拍手施與龍山禪。"
        ],
        "title": "奉聖念老得法於大通禪師游行十年歸以其法接引晉人北湖見而喜之贈一絕句",
        "id": "05b68429-a0b9-436a-81b1-c837f1ff94d2"
    },
    {
        "author": "吳則禮",
        "paragraphs": [
            "縱横古帙散繩牀，卧對疏簾卷夕陽。",
            "春去殘花已無跡，姢娟新綠上篔簹。"
        ],
        "title": "簡航禪師",
        "id": "12f1cca9-ae17-4886-92b2-d74197503766"
    },
    {
        "author": "吳則禮",
        "paragraphs": [
            "倒街卧路誰復嗔，粥魚齋鼓强喚人。",
            "莫疑只今五斗醉，要會從來三昧身。"
        ],
        "title": "石恪畫醉僧",
        "id": "12f59683-a5aa-4150-9768-20ba614cf5cd"
    },
    {
        "author": "吳則禮",
        "paragraphs": [
            "夷白諸法只麽會，不作奇奇并怪怪。",
            "人來施與僧伽禪，事到付之彌勒袋。"
        ],
        "title": "夷白",
        "id": "952a0eed-f1c4-4939-abd2-7f9a7d7aebd3"
    },
    {
        "author": "吳則禮",
        "paragraphs": [
            "去年臘雪一尺圍，著處梅花如許肥。",
            "道人定復有幻法，莫遣都梁萬點飛。"
        ],
        "title": "又偶作寄夷白老",
        "id": "44e45409-8df4-423a-bc15-4a66870483f0"
    },
    {
        "author": "吳則禮",
        "paragraphs": [
            "白灰如雪麒麟紅，一老已打齋時鐘。",
            "衲子末來且坐睡，蒲團與我作新冬。"
        ],
        "title": "坐睡",
        "id": "d8f31bc3-9998-45d5-9428-99ef0b94eafa"
    },
    {
        "author": "吳則禮",
        "paragraphs": [
            "撩天鼻孔蟠雷車，世間諸法種種壞。",
            "飽參飯後蒲團禪，北湖端爲第一代。"
        ],
        "title": "舟行坐睡",
        "id": "c67b6ab9-38b7-41bf-836c-fd230d0f0b02"
    },
    {
        "author": "吳則禮",
        "paragraphs": [
            "華館相望接使星，長淮南北已休兵。",
            "便須買酒催行樂，更覓何時是太平。"
        ],
        "title": "絕句二首  其一",
        "id": "0e081963-46f6-4d33-a7c6-fadd916fe6b0"
    },
    {
        "author": "吳則禮",
        "paragraphs": [
            "滿船買了洞庭柑，雪色新裁白苧衫。",
            "喚得吳姬同一醉，春風相送過江南。"
        ],
        "tags": [
            "洞庭湖"
        ],
        "title": "絕句二首  其二",
        "id": "677c59f0-6382-4fbf-a16c-ad9600301a7d"
    },
    {
        "author": "吳則禮",
        "paragraphs": [
            "楓葉蘆花滿釣船，水風清處椀琴眠。",
            "覺來失卻瀟湘月，卻問青山覓酒錢。"
        ],
        "title": "詩一首",
        "id": "e5511243-4586-4760-b18d-7bf16291b535"
    },
    {
        "author": "吳則禮",
        "paragraphs": [
            "北湖飯豆病且癯，經年不問觴爲壺。",
            "誰令如許彭亨腹，時喚麴生澆老儒。",
            "此君風味美無有，會與淵明著名酒。",
            "侏儒飽死死非締交，仍挽皤罌作寮友。",
            "堂上燭滅渠快哉，一飲一石今塵埃。",
            "此君莫遣太孤絕，更須喚取鴟夷來。",
            "老年經丘尋壑意，痿痿羸羸殊少味。",
            "惟思著句與摩挲，徑就便便圖一醉。"
        ],
        "title": "次竹樽韻",
        "id": "b72abb62-6feb-4d2c-9d36-d0ee9839b804"
    },
    {
        "author": "吳則禮",
        "paragraphs": [
            "老子只堪持蟹螯。"
        ],
        "title": "句",
        "id": "9e8a2066-c9b2-44d3-a518-88b49e1b1149"
    },
    {
        "author": "翁彥約",
        "paragraphs": [
            "西溪漂渺接明河，鼓棹仙人泛立波。",
            "却御長風天上去，虛舟千古插嵯峨。"
        ],
        "title": "武夷仙架船巖",
        "id": "99c6e97a-8d68-489d-b159-72254358b241"
    },
    {
        "author": "翁彥約",
        "paragraphs": [
            "辛苦支機耐寂寥，肯同嬴女只吹簫。",
            "金梭昨夜成龍去，上與天孫織絳綃。"
        ],
        "title": "武夷仙機石",
        "id": "5d8cd9bb-cf8e-4025-b3ed-de15821ddc4a"
    },
    {
        "author": "翁彥約",
        "paragraphs": [
            "仙人清磬讀黄庭，長聽金雞半夜聲。",
            "一夕都隨黄鶴去，滿巢明月白雲生。"
        ],
        "title": "武夷雞窠巖",
        "id": "82b649cd-36a9-4236-bef2-3b75a3dabaa5"
    },
    {
        "author": "翁彥約",
        "paragraphs": [
            "層峰三疊倚青冥，霧宿雲飛自有程。",
            "杳靄又因關造化，故教人世驗陰晴。"
        ],
        "title": "武夷三層峰",
        "id": "cef12f54-21d0-4d80-89db-82fc006b179b"
    },
    {
        "author": "翁彥約",
        "paragraphs": [
            "毛竹連雲路欲迷，洞門深鎖落花遲。",
            "魯孫幾度春風老，未了仙人一局棋。"
        ],
        "title": "武夷毛竹洞",
        "id": "cfa70921-6710-43f0-a5e7-40b53afb7b9b"
    },
    {
        "author": "翁彥約",
        "paragraphs": [
            "百粵堯時路未通，曲溪春水沒長松。",
            "老仙臺上無明月，不釣凡魚只釣龍。"
        ],
        "title": "仙釣臺",
        "id": "09102965-7549-4c72-a993-13b8de459bb1"
    },
    {
        "author": "翁彥約",
        "paragraphs": [
            "濯濯清溪九曲流，一天風露萬山秋。",
            "凄清不似人間世，月檻雲窗特地幽。"
        ],
        "title": "晞真館",
        "id": "c46a2ee2-bf9c-49cb-bc45-cb7d147e2158"
    },
    {
        "author": "王繹",
        "paragraphs": [
            "高士宸居隔紫烟，洞中金闕暗相連。",
            "輔光竈冷留香壤，太素淵清湧玉泉。",
            "後夜雲歸雪浪濕，未明人起月華鮮。",
            "秋光不老巖前麓，到此偷閒亦自賢。"
        ],
        "title": "張公洞",
        "id": "397e34b4-90a9-4773-bc48-114781a2b455"
    },
    {
        "author": "趙令畤",
        "paragraphs": [
            "宿雨且初霽，微凉吹廣庭。",
            "嘉賓忽相遇，午夢驚扣扃。",
            "長松森翠影，修竹參青冥。",
            "飄雲度空急，殘日穿林明。",
            "幽牆隔江浦，遠嶼定風舲。",
            "城市厭煩暑，山樊念伶俜。",
            "角巾代公紱，草具踰侯鯖。",
            "園實摘的皪，厨醖斟晶熒。",
            "烹鮮縮頸大，海錯著器腥。",
            "笑談得真樂，採擷逢幽馨。",
            "雲陰剝初霽，夕嵐收遠青。",
            "窗卧憶元亮，詩成懷景升。",
            "日須河朔飲，當解高陽酲。",
            "煩襟頓忘釋，嘉詠不少停。",
            "闉闍發嚴鼓，穹碧垂繁星。",
            "一笑跨鞍去，奚論楚人醒。"
        ],
        "title": "方叔寓龍興仁王佛舍與公定道輔仲寶携酒肴納凉聯句十六韵",
        "id": "3352e82f-b80a-4369-8cdb-e2dcbc3b211f"
    },
    {
        "author": "趙令畤",
        "paragraphs": [
            "色映宮姝粉，香傳漢殿春。",
            "團團明月魄，却贈月中人。"
        ],
        "title": "同官李仲益贈張思仲家歌人團茶因題其封",
        "id": "ea1a1496-265b-4c89-8fbd-3bd9c48d04d3"
    },
    {
        "author": "趙令畤",
        "paragraphs": [
            "坎壈中年坐廢人，老來貂鼎視埃塵。",
            "鐵霜带面惟憂國，機穽當前不爲身。",
            "發廩已康諸縣命，蠲逋一洗幾年貧。",
            "歸來又掃寬民奏，慚愧毫端爾許春。"
        ],
        "title": "次韵陳履常汝陰久雪賑饑",
        "id": "86d637d2-a930-4382-92da-f02315f144a7"
    },
    {
        "author": "趙令畤",
        "paragraphs": [
            "來往長安未定居，暫將僧舍當吾廬。",
            "空中說法憑鈴語，枕上朝饑聽木魚。",
            "因果分明休問佛，行藏自信罷占書。",
            "眼前一物真堪羨，百尺長楊水滿渠。"
        ],
        "title": "初到長安",
        "id": "d05d94b8-0627-4878-9fdd-2db6bb40b654"
    },
    {
        "author": "趙令畤",
        "paragraphs": [
            "聞道諸公置齒牙，買韉賣展趁年華。",
            "太平起隠無遺策，空盡嵩山處士家。"
        ],
        "title": "次韵晁以道嘲陳叔易得官入京",
        "id": "21da81ae-c669-4eb1-9f57-1a54bc0faa49"
    },
    {
        "author": "趙令畤",
        "paragraphs": [
            "雖自九天分派，不與萬李同林。",
            "步處雷驚電繞，空餘翰墨窺尋。"
        ],
        "title": "跋太白醉草",
        "id": "757851f7-18d0-4738-bd3f-a14d11fcc152"
    },
    {
        "author": "趙令畤",
        "paragraphs": [
            "白藕作花風已秋，不堪殘睡更回頭。",
            "晚雲带雨歸飛急，去作西窗一夜愁。"
        ],
        "title": "秋",
        "id": "7f50938f-dc71-4283-86ba-e8f7d4f4b0bf"
    },
    {
        "author": "趙令畤",
        "paragraphs": [
            "三十餘年一夢同，向來朝士盡沈空。",
            "如今白首趨行闕，不是當年長樂鐘。"
        ],
        "title": "被責三十年蒙恩召還行在方駐蹕錢塘書呈子常侍郎",
        "id": "04d3e187-8aa3-438d-8a2e-59e2d35d4b0c"
    },
    {
        "author": "趙令畤",
        "paragraphs": [
            "疏慵任過少年時，名利難交遠近知。",
            "一洞落花春病酒，滿樓明月夜吟詩。",
            "展編海曲菰蒲葉，杖剪嵩陽楖栗枝。",
            "却話東林擬重去，伴僧閑逸白蓮池。"
        ],
        "title": "贈陳處士",
        "id": "ad56f57d-8bfb-465c-891e-e5d4cc3dec26"
    },
    {
        "author": "趙令畤",
        "paragraphs": [
            "紅塵無處不諠譁，獨上江樓四望賒。",
            "泥水僧歸林下寺，待船人立渡頭沙。",
            "雲藏島外啼猿樹，竹鎖橋邊賣酒家。",
            "吟罷憑欄心更逸，海風吹斷暮天霞。"
        ],
        "title": "江樓閒望",
        "id": "cd8b8b0d-81f5-4bfd-ba8e-ce0cc936b496"
    },
    {
        "author": "趙令畤",
        "paragraphs": [
            "亂山深處過嚴凝，僻靜門鄰物外僧。",
            "送客踏穿松徑雪，煮茶敲破石池冰。",
            "朝垂簾幙寒慵卷，夜鎖樓臺靜懶登。",
            "只待春來歸上國，杖藜吟出白雲層。"
        ],
        "title": "冬日居山",
        "id": "d5c37228-29b6-499a-98c2-b237d6f6d991"
    },
    {
        "author": "趙令畤",
        "paragraphs": [
            "我識之無常縮舌，君能競病且低頭。"
        ],
        "title": "句  其一",
        "id": "156c2a94-e28e-41e1-9b60-b724aa8ef348"
    },
    {
        "author": "趙令畤",
        "paragraphs": [
            "酒成碧後方堪飲，花到白來元自香。"
        ],
        "title": "句  其二",
        "id": "764d64b2-3fa0-4d2a-b017-d565f978f1e8"
    },
    {
        "author": "趙令畤",
        "paragraphs": [
            "卧聽簷雨作宮商。"
        ],
        "title": "句  其三",
        "id": "2cfb5344-1b5b-47f7-85ee-5ad8c92f7cbe"
    },
    {
        "author": "趙令畤",
        "paragraphs": [
            "紫蟹黄橙知有思，天教出向夜凉時。"
        ],
        "title": "句  其四",
        "id": "9f92450f-32f7-4c96-b55f-72431ee15222"
    },
    {
        "author": "趙令畤",
        "paragraphs": [
            "羣峰競秀尖。"
        ],
        "title": "句  其五",
        "id": "594b3136-0898-4533-a18f-d6a62340def4"
    },
    {
        "author": "釋宗敏",
        "paragraphs": [
            "苧麻刪補後，法律漸凌遲。",
            "一字誰褒貶，三宗絕見知。",
            "奔馳事名相，逸蕩傲行持。",
            "獨有芝園老，提綱繼祖師。"
        ],
        "title": "謁照師塔二首  其一",
        "id": "3e8a4501-f0e5-4cd9-98ce-3d1a3e770417"
    },
    {
        "author": "釋宗敏",
        "paragraphs": [
            "兵火焚諸剎，樓臺化碧烟。",
            "松龕橫野岸，塑像枕流泉。",
            "誌述都煨燼，功名獨不遷。",
            "高蹤杳然夢，不覺涕潸然。"
        ],
        "title": "謁照師塔二首  其二",
        "id": "66410571-f5f5-4bac-8fa0-f91db1d36371"
    },
    {
        "author": "陸傅",
        "paragraphs": [
            "枕上吹虀醒宿酒，窗間秉燭拾殘棋。"
        ],
        "title": "句  其一",
        "id": "cb186419-aaf8-4b58-aede-018b3af2029f"
    },
    {
        "author": "陸傅",
        "paragraphs": [
            "寧知小兒輩，竟壞好家居。"
        ],
        "title": "句  其二",
        "id": "774b30bc-59a0-40d9-8306-a86dac76a544"
    },
    {
        "author": "張夫人",
        "paragraphs": [
            "香散簾幃寂，塵生翰墨閑。",
            "空傳三壺譽，無復內朝班。"
        ],
        "title": "哭魏夫人",
        "id": "1bbaa763-1729-4099-9a47-b51e8f1fa6e8"
    },
    {
        "author": "李湜",
        "paragraphs": [
            "迸石如散珠，穿雲似流玉。"
        ],
        "title": "句",
        "id": "d4d79bb0-2493-4e4e-8bc6-1607978ceee1"
    },
    {
        "author": "茹東濟",
        "paragraphs": [
            "艤棹叩朱門，雄飛處士村。",
            "詩名千古重，廟貌一方尊。",
            "綠水長溪闊，青山遠岫昏。",
            "辭華誰善繼，御史是曾孫。"
        ],
        "title": "題清芬閣",
        "id": "843d52af-7018-4717-a984-bcb95af81474"
    },
    {
        "author": "張元仲",
        "paragraphs": [
            "會入蒼舒萬斛舟，至今鼻準醮清流。",
            "君王玉輅催行駕，安得身閑伴白鷗。"
        ],
        "title": "象鼻岩",
        "id": "dac5882a-837b-4b1d-8e1f-f2f4d065df20"
    },
    {
        "author": "方叔震",
        "paragraphs": [
            "聞道越王避漢兵，竄身巖谷覬偷生。",
            "如雲甲馬今何在，只見良田萬頃平。"
        ],
        "title": "越王城",
        "id": "2a31f77d-40ef-449e-905c-5dfe1dc04e62"
    },
    {
        "author": "秦覯",
        "paragraphs": [
            "不到王家近十年，子猷風韵亦依然。",
            "舊時朋友今何在，別後新詩誰與傳。"
        ],
        "title": "贈王直方",
        "id": "aa7b03c2-644f-4444-8ddb-2baa3fcff110"
    },
    {
        "author": "秦覯",
        "paragraphs": [
            "十里荷花菡萏初，我公初置有西湖。",
            "欲將公事湖中了，見說官閒事已無。"
        ],
        "tags": [
            "西湖"
        ],
        "title": "呈東坡",
        "id": "b4c0ff99-d6ae-45d0-8f62-e282e9b0245d"
    },
    {
        "author": "秦覯",
        "paragraphs": [
            "幃幔高深夜漏長，頗從詩酒傲冰霜。",
            "燭花漸暗人初睡，金獸無烟却有香。"
        ],
        "title": "和王直方夜坐",
        "id": "014cbd84-23c7-4572-98de-c72bac549dd2"
    },
    {
        "author": "高茂華",
        "paragraphs": [
            "五年不出青門道，邂逅尋春此一回。",
            "忽憶秦川貴公子，桃花落盡合歸來。"
        ],
        "title": "城東寄王越州",
        "id": "cf4c9c0e-d54c-41ff-b970-3e6e238d0070"
    },
    {
        "author": "高茂華",
        "paragraphs": [
            "中途留眼占星聚，一宿披顔覺霧收。"
        ],
        "title": "句",
        "id": "07d68500-43eb-40fb-8af9-e06bc227ce49"
    },
    {
        "author": "張庭堅",
        "paragraphs": [
            "儋耳百年經僻陋，眉山二老繼驅除。"
        ],
        "title": "句",
        "id": "1aa2c056-5ff4-4ff2-8834-fdf523c9beb4"
    },
    {
        "author": "石公弼",
        "paragraphs": [
            "梢雲阻日引清風，抱石盤根造物工。",
            "凌厲四時同一色，不知何歲植巖中。"
        ],
        "title": "題北山松軒",
        "id": "dd84fff0-671f-4d5b-85e9-ee8f9324a4ad"
    },
    {
        "author": "石公弼",
        "paragraphs": [
            "縈回巖岫擁高樓，飲海拏雲走翠虯。",
            "欲問此臺名般若，一輪明月照中秋。"
        ],
        "title": "遊嘉祐院登般若臺",
        "id": "5899af0b-42f9-44c5-8556-7f8d484f7860"
    },
    {
        "author": "石公弼",
        "paragraphs": [
            "嵐光咫尺見山扃，候得潮來一葦輕。",
            "慘慘晚堂看日色，森森古殿對江城。",
            "風敲寒玉驚僧睡，巖落澌冰認雨聲。",
            "不是平生曾到處，因緣今日此中行。"
        ],
        "title": "遊日山",
        "id": "af41a5d5-fc7c-47a2-b741-4b5c7f9c7b51"
    },
    {
        "author": "石公弼",
        "paragraphs": [
            "竹引高山一綫泉，細如絲髮亦涓涓。",
            "莫嫌此去滄溟遠，流水更聽琴上弦。"
        ],
        "title": "題樗軒綫泉及聞琴",
        "id": "05aaebfb-e5e7-4f52-8f2c-90df8e7b2852"
    },
    {
        "author": "石公弼",
        "paragraphs": [
            "沿磴穿嵐造竹扉，一軒幽敞坐忘機。",
            "池鑱瓊骨容清泚，凭檻時看翡翠飛。"
        ],
        "title": "題無垢院  其一",
        "id": "71b8aa0e-12cb-4141-967f-7c444a1cf489"
    },
    {
        "author": "石公弼",
        "paragraphs": [
            "浄界曾無一點塵，風疏松竹響天真。",
            "從來此意少人會，只道林閒無至人。"
        ],
        "title": "題無垢院  其二",
        "id": "161a9631-7d11-4c7c-8f60-fab258474593"
    },
    {
        "author": "石公弼",
        "paragraphs": [
            "杖策遊山寺，終朝事討尋。",
            "地危敧石磴，殿古倚雲岑。",
            "曲徑行松杪，禪房過竹林。",
            "奈何幽興在，他日更登臨。"
        ],
        "title": "游巾子山諸剎",
        "id": "a2d3d8de-16ca-4598-9ad5-82b527cbbc40"
    },
    {
        "author": "趙占龜",
        "paragraphs": [
            "四枚豚犬教知書，二頃良田儘有餘。",
            "魯酒三杯棋一局，客來渾不問親疏。"
        ],
        "title": "絕句",
        "id": "a6f41783-f3b7-41a8-aa5c-0a4312c07458"
    },
    {
        "author": "鮑慎由",
        "paragraphs": [
            "馳譽丹青有古風，筆端及我未宜蒙。",
            "雲臺麟閣遥相望，枉寫褒公與鄂公。"
        ],
        "title": "謝傳神蔡景直",
        "id": "e93f9ccd-7405-42d0-89dc-995b4d101ee2"
    },
    {
        "author": "鮑慎由",
        "paragraphs": [
            "昭回于天垂英光，跨頡歷籀化大荒。",
            "烟華濃淡賦低昂，一噫萬古稱天章。",
            "鸞跨虯引鵠序行，洞天九九歸遼陽。",
            "茫茫十二小劫長，璽完神訶命芾藏。"
        ],
        "title": "王略帖贊",
        "id": "58cccd02-89c8-498b-8700-1145a82398ef"
    },
    {
        "author": "鮑慎由",
        "paragraphs": [
            "礎潤雨欲作，好風每相先。",
            "蕭蕭清入簾，令我心灑然。",
            "閉門倦永夏，枕書日昏眠。",
            "快此風雨餘，端如濯飛泉。",
            "盆山有佳趣，草木更幽妍。",
            "井華養文石，香篆橫雲烟。",
            "俯仰方丈間，勝事亦可憐。",
            "永懷觸熱子，我勞良獨賢。"
        ],
        "title": "雨餘",
        "id": "86cbc64d-50d6-479f-ae56-cdbc8cf3bd70"
    },
    {
        "author": "鮑慎由",
        "paragraphs": [
            "漢公事業比阿衡，純用詩書致太平。",
            "它日何人頌功德，至今嘲笑亦諸生。"
        ],
        "title": "讀漢書",
        "id": "b644b55d-94d4-40cc-9be5-0a6bd5672753"
    },
    {
        "author": "鮑慎由",
        "paragraphs": [
            "萬卷堆中種眼花，睡魔亦厭夜深茶。",
            "平生不草長門賦，豈有黄金送酒家。"
        ],
        "title": "夜坐",
        "id": "144b93c7-8000-4b37-8a33-38ef91d7cdf5"
    },
    {
        "author": "鮑慎由",
        "paragraphs": [
            "白髮波波尚問津，可嗟志業在經綸。",
            "十年於此纔三見，四海如公復幾人。",
            "虎穴功名勞唾掌，醉鄉風月且藏身。",
            "平安欲問無來使，何處荒山野水濱。"
        ],
        "title": "寄曾子開",
        "id": "ad7bab3c-92ef-4754-886f-2a6046159dc9"
    },
    {
        "author": "鮑慎由",
        "paragraphs": [
            "舟行有後先，相去能幾許。",
            "鏗轟金鼓聲，見面不得語。",
            "水花來幽香，岸柳過疏雨。",
            "登艫各乘風，解帆會聯浦。",
            "閑携小龍團，睡起就君煮。"
        ],
        "title": "與鄭公華自朐山鄰舟行",
        "id": "bed6afde-75c3-4c48-8fe5-6a7f344e4905"
    },
    {
        "author": "鮑慎由",
        "paragraphs": [
            "三白歲可期，一飽分已定。"
        ],
        "title": "句  其一",
        "id": "8a8e0029-17a3-4935-821f-e426a401ecd7"
    },
    {
        "author": "鮑慎由",
        "paragraphs": [
            "學詩比登仙，金膏換凡骨。"
        ],
        "title": "句  其二",
        "id": "f4dde63b-0de5-4d37-ab2a-cc60e6548676"
    },
    {
        "author": "鮑慎由",
        "paragraphs": [
            "繞樹尋花得得來。"
        ],
        "title": "句  其三",
        "id": "e4c91358-9868-4e1c-816b-4b41bb3854b9"
    },
    {
        "author": "鮑慎由",
        "paragraphs": [
            "平池九曲在，春水縈碕{石彎}。"
        ],
        "title": "句  其四",
        "id": "125793cc-57c4-4948-9493-68f962ce8174"
    },
    {
        "author": "鮑輝",
        "paragraphs": [
            "下瞰波瀾知海闊，仰觀霄漢得天多。"
        ],
        "title": "句",
        "id": "ecd452a9-4e00-4932-a342-34dc4913c036"
    },
    {
        "author": "李諭",
        "paragraphs": [
            "但覺壺中長日月，焉知世上有風波。",
            "龍收雨雹歸巖穴，僧伴烟霞宿鳥窠。"
        ],
        "title": "黄蘗寺",
        "id": "8d8b700b-b339-4c0a-a782-0779ee4a1a02"
    },
    {
        "author": "袁灼",
        "paragraphs": [
            "慶門昨夜夢熊羆，曉得明珠照鳳池。",
            "却憶劉郎詩句好，海中仙果子生遲。"
        ],
        "title": "戲賀何端明得子",
        "id": "cd49c744-fd8c-442a-8b34-f72f532853bf"
    },
    {
        "author": "董行之",
        "paragraphs": [
            "頼有遺鞭在黄道，不教追騎及清塵。"
        ],
        "title": "句",
        "id": "fff268c8-e8e6-47e4-94fc-d65eff83a9c0"
    },
    {
        "author": "黄蕡",
        "paragraphs": [
            "黄梔姑且饒他詠，丹桂行須見我攀。"
        ],
        "title": "句",
        "id": "b8729117-490e-4fcb-af21-401906e3fd73"
    },
    {
        "author": "楊朏",
        "paragraphs": [
            "曾觀荔枝圖，幾費丹青粧。",
            "能紅能紫亦能綠，不能寫得天然香。",
            "曾讀荔枝譜，品品堪第一。",
            "較量滋味論高低，大抵聞名不聞實。",
            "我疑真宰推化工，安排百果分番紅。",
            "杏梅桃李不足數，先教碌碌隨春風。",
            "錦囊玉液相渾淪，百果讓作東南元。",
            "別有真香與味色，一時分付荔枝軒。"
        ],
        "title": "玉泉院荔枝軒",
        "id": "3bbb29cb-a28d-4ef1-8fe4-f8fed51c619f"
    },
    {
        "author": "胡璪",
        "paragraphs": [
            "南安建邦庾嶺下，小小城池堅四壁。"
        ],
        "title": "句",
        "id": "8c6a6402-73b9-4cb8-ada6-2cf728f35243"
    },
    {
        "author": "劉渭",
        "paragraphs": [
            "庶子泉寒澄雅思，陽冰篆古足清心。"
        ],
        "title": "句",
        "id": "3ce6f38b-645f-4649-95f0-78e436ca13c2"
    },
    {
        "author": "劉況",
        "paragraphs": [
            "夜觀月色如銀色，朝聽潮音雜梵音。"
        ],
        "title": "句",
        "id": "4b559ef6-89d5-4804-99a4-09c1a078e87b"
    },
    {
        "author": "周行己",
        "paragraphs": [
            "歲暮何所思，道南咸與籍。",
            "出門泥漫漫，跬步成乖隔。",
            "人情未免俗，節物復感迫。",
            "念我江海人，紓節慕古昔。",
            "少年弄柔翰，頗謂得所適。",
            "豈有軒冕心，况自便菽麥。",
            "人生不可意，變態忽如弈。",
            "狼藉太學生，俯就科舉責。",
            "居然五六載，頗不料損益。",
            "貧賤思富貴，富貴悲迫阨。",
            "所得九牛毛，置身豈良策。",
            "何如謝客兒，會稽卜佳宅。",
            "文章富貴心，山水樂幽僻。",
            "長安不可居，季冬猶絺綌。",
            "緬望悲故鄉，恨無晨風翮。",
            "寒窗九轉腸，紛亂不可繹。",
            "此意竟誰語，坐覺鄙吝積。",
            "不見二三子，詎可論肝膈。",
            "悠悠百世名，浩浩此生跡。",
            "離婁燭千里，盲不見咫尺。"
        ],
        "title": "憶歐段",
        "id": "6da98469-4c1f-4fc9-872d-f17d65f50b98"
    },
    {
        "author": "周行己",
        "paragraphs": [
            "有鵲銜枯枝，往往營其巢。",
            "巢成雌卵雛，雛出聲嗷嗷。",
            "雌飛雄啄食，絡繹日百遭。",
            "咄哉誰使汝，理也不可逃。",
            "曠曠宇宙內，顧奚獨汝曹。",
            "人生結棟宇，斬木與誅茅。",
            "經營壯有室，耆艾尚勤勞。"
        ],
        "title": "營居有感",
        "id": "0810d7bf-20ad-440c-9e90-a383c1d13d01"
    },
    {
        "author": "周行己",
        "paragraphs": [
            "誰云相知好，相知亦吾累。",
            "一夕不在眼，青燈已無寐。",
            "晚定李鄧交，付託足心地。",
            "嶷然諸儒中，百馬逢一驥。",
            "對我懷抱豁，軒眉得深意。",
            "昨朝分手出，冠带修人事。",
            "淹留久未返，終夕念乖異。",
            "摇落庭樹秋，虛窗發清吹。",
            "坐起無一歡，出門屢瞻跂。",
            "歸鼓朱絲弦，復理黄卷字。",
            "弦誦雖曰樂，其如心不遂。",
            "欻欲往從君，念無晨風翅。",
            "掃地焚香坐，聊以待君至。"
        ],
        "title": "待李純如鄧子同",
        "id": "b7992de8-8e01-4cae-864e-e2e187d73dcf"
    },
    {
        "author": "周行己",
        "paragraphs": [
            "古有大隠人，不必在林藪。",
            "屠釣得賢傑，能出漢庭右。",
            "用之即爲虎，信是經濟手。",
            "樂生淮海來，貧窶常露肘。",
            "乃翁病風痹，粥食不到口。",
            "下簾長安市，授經供卯酉。",
            "生涯一憊軒，貌作槁木朽。",
            "膽實大于身，豪氣貫牛斗。",
            "往往或下人，恐是黄石叟。",
            "屈身以伸道，此事古來有。",
            "貧賤交分薄，益見俗態醜。",
            "丈夫豈得知，事定蓋棺後。",
            "與爾同一笑，聊進杯中酒。"
        ],
        "title": "題樂文仲憊軒",
        "id": "4bbb3d47-f1f9-4436-82f8-dc431d2b41fa"
    },
    {
        "author": "周行己",
        "paragraphs": [
            "種木須種松，松有四時芳。",
            "種草須種蘭，蘭有千里香。",
            "衆木豈不大，秋至即凋傷。",
            "百草豈不好，露下紛萎黄。",
            "人生事園圃，用意各有方。",
            "不貴草木多，只貴草木良。",
            "但種松與蘭，主人家道昌。"
        ],
        "title": "寄題鳳翔長孫家集芳亭",
        "id": "1fb34810-efbc-480c-800a-ea250e17622b"
    },
    {
        "author": "周行己",
        "paragraphs": [
            "越鳥棲南枝，胡馬依北風。",
            "人生亦懷土，安能長西東。",
            "玩公白雲老，方丈憑高峰。",
            "忽爲萬里遊，應緣來晨鐘。",
            "君看伊與洛，二川日溶溶。",
            "逝者亦如此，流轉何時窮。",
            "我居謝公山，天台一水通。",
            "莽莽宇宙內，那知忽相逢。",
            "塵埃識眉宇，覺我耳目聰。",
            "暫來還復去，有如無根蓬。",
            "令我長歎息，不得久相從。",
            "側身雞鶩羣，仰羨高飛鴻。"
        ],
        "title": "玩師求詩歸台州",
        "id": "1cac9362-e68e-47cb-b289-885b909d46e8"
    },
    {
        "author": "周行己",
        "paragraphs": [
            "朝出太學門，廣路長飆飛。",
            "如可緇塵微，污我如雪衣。",
            "擬足投清浄，入寺扣禪扉。",
            "遇彼賞心人，發言破夕霏。",
            "既見彌明句，乃知侯喜微。",
            "琅琅發妙語，慰此渴與饑。",
            "小卷大字書，一一各有歸。",
            "更以金玉贈，萬丈生光輝。",
            "日落微雲收，明月滿書幃。"
        ],
        "title": "奉和佛月大師",
        "id": "bc818b90-03cd-453e-a51f-18e49260919f"
    },
    {
        "author": "周行己",
        "paragraphs": [
            "永嘉人物衰，斯文久零替。",
            "學徒寡道心，日與風俗敝。",
            "我生衰敝後，上思千載事。",
            "實欲閭里間，一一蹈仁義。",
            "敬重鄉人情，翻遭俗眼忌。",
            "晚得沈夫子，學問有根柢。",
            "矯矯流輩中，頗識作者意。",
            "歡然慰吾心，歸此同好嗜。",
            "吾子更我聽，士也貴尚志。",
            "古道自足師，不必今人貴。",
            "荼苦不異畝，薰蕕不同器。",
            "所憂義理愆，何恤流俗議。",
            "進道要勇决，取與慎爲計。",
            "去惡如去沙，沙盡自見底。",
            "積善如積土，土多乃成巋。",
            "讀書要知道，文章實小技。",
            "子試反覆思，鄙言有深味。",
            "自非心愛合，安能吐肝肺。",
            "行行慎取之，紓節思遠大。",
            "豈但勸鄉閭，永爲斯民頼。"
        ],
        "title": "贈沈彬老",
        "id": "2ee8bea0-598a-403b-9a3a-af0cc1b9fb87"
    },
    {
        "author": "周行己",
        "paragraphs": [
            "蛟龍吐雲氣，霧豹出文采。",
            "許潁有佳士，翰林風流在。",
            "吾道固多艱，明時屢危殆。",
            "嘉穀生螟蝗，稊稗勞取采。",
            "平生數萬言，未料寒與餒。",
            "天生濟世才，發揮必有待。",
            "伯樂一顧重，豈不價百倍。",
            "展足造青雲，會見絕四海。",
            "顧我茅葦姿，謬欲漸蘭茝。",
            "達人固多可，借譽飾駑猥。",
            "丈夫一相知，胸中何磊磊。",
            "願作南山松，青青期不改。",
            "此事雖一時，風流激千載。"
        ],
        "title": "敬贈李方叔",
        "id": "6b658887-1e13-4d62-bfff-465d2e8ba047"
    },
    {
        "author": "周行己",
        "paragraphs": [
            "吾生與靜侔，早無適俗器。",
            "失身掛塵網，道心日已替。",
            "今茲得肺病，自可絕人事。",
            "默觀悟生理，是身同一蛻。",
            "代馬無南蹄，越鳥無北翅。",
            "物各歸其本，我何有于世。",
            "冠冕且罷休，養痾山水際。",
            "藉石看白雲，臨流鼓蘭枻。",
            "百種絕念慮，優游聊卒歲。",
            "誰云病疾苦，邂逅即良計。"
        ],
        "title": "肺病",
        "id": "b9720e2c-3422-4b1a-8f5e-b07e6b37362f"
    },
    {
        "author": "周行己",
        "paragraphs": [
            "坎壈客遊子，歲莫懷百憂。",
            "困若伏轅駒，未遇甘垂頭。",
            "志度藴剛潔，勁氣橫清秋。",
            "豈事稻粱唼，比翼黄鶴遊。",
            "人情憎遠客，言笑懷戈矛。",
            "有道死不泯，能易匈匈不。",
            "窮當志益堅，詎逐波上鷗。",
            "有杜莫逆交，有李山陽儔。",
            "日想文義會，夫我心則休。",
            "心休日月閒，忽忽時歲遒。",
            "俗子浪嗤詬，日夕競咆烋。",
            "圓鑿事方枘，固知不相謀。",
            "我徒方外士，汎若不繫舟。",
            "東西與南北，無入不優遊。",
            "至此願隨俗，俛眉愧前修。",
            "駕言歸去來，山寒不可留。",
            "薄俗利口實，斬斬非我侔。",
            "太息仰明月，忍作尋常流。"
        ],
        "title": "次韵李十七僧宜見過兼簡杜思誠",
        "id": "038714a9-147e-4a8c-89d8-0dddacdea916"
    },
    {
        "author": "周行己",
        "paragraphs": [
            "天地不愛人，生此人之苦。",
            "吁嗟實微物，身不及毛羽。",
            "利嘴善噆膚，令人失眠睡。",
            "長夏五六月，執熱不通噫。",
            "此物于是時，翾翾夸得勢。",
            "一聚動億萬，翳空如坌壒。",
            "當晝即散伏，得夜乃紛會。",
            "每見燈火集，不容設幬蓋。",
            "初若蝟毛戢，次第緣罅隘。",
            "稍稍傍耳飛，嚶鳴欲相賣。",
            "揮拂不敢停，得便時一嘬。",
            "所欲未涓滴，已見盈腹背。",
            "捨命不畏死，忽遭一拍碎。",
            "顧我七尺軀，豈不容爾細。",
            "蜂有毒在尾，爾有毒在喙。",
            "畏爾衆口多，不比蜂一蠆。",
            "安得厲金商，掃蕩聊一快。"
        ],
        "title": "蚊",
        "id": "8f8b5d3e-fa2a-4c43-bb3d-fbd2c3540d94"
    },
    {
        "author": "周行己",
        "paragraphs": [
            "嚴陵避世士，四海一釣磯。",
            "三聘非其心，獨采富春薇。",
            "蒙城有靜者，白首卧荆扉。",
            "築臺俯溪鳥，默玩道心微。",
            "箕踞謝官長，把竿忘是非。",
            "少年詞賦場，秉筆落珠璣。",
            "投老漫假板，長嘯却南歸。",
            "緬懷直鉤理，濯髮待日晞。",
            "貧賤得肆志，富貴多危機。"
        ],
        "title": "寄題江陵李潜道釣磯",
        "id": "fd5ea9c8-1ca2-4ed2-9ba6-62b7334e39a2"
    },
    {
        "author": "周行己",
        "paragraphs": [
            "清露凝百草，四海黄葉秋。",
            "遊子思故鄉，中夜攬衣裘。",
            "起坐不成寐，歎息銜百憂。",
            "久客豈其願，亦爲甘旨謀。",
            "平生少年日，睥睨氣食牛。",
            "秉志三皇前，展步狹九州。",
            "乃今已半百，尚有餓凍愁。",
            "生逢聖明代，不忍棄田疇。",
            "折節衆士底，足爲妻嫂羞。",
            "伯樂尚未遇，焉知非驊騮。",
            "觀其楚越集，迥覺出輩流。",
            "有如閱武庫，森然見戈矛。",
            "近者咸興作，無乃或暗投。",
            "五車空拄腹，一飽豈易求。",
            "不如臨洮子，匹馬萬戶侯。",
            "遇合各有時，莫笑東家丘。"
        ],
        "title": "觀傅公濟胡志衡楚越唱和集因成短句奉贈",
        "id": "5840dc35-874b-4420-9e66-31275c5b46d4"
    },
    {
        "author": "周行己",
        "paragraphs": [
            "子卿五言法，氣格厲勁秋。",
            "綿綿武功裔，尚不廢箕裘。",
            "洒然落妙語，一破萬古憂。",
            "文章本道德，作者通神謀。",
            "惜其命不達，白首猶飯牛。",
            "學者願識面，或比韓荆州。",
            "儒冠真誤身，未免妻子愁。",
            "長安游俠兒，生不辨田疇。",
            "儒有不黔突，此輩飫珍羞。",
            "左右夾燕趙，出入跨騏騮。",
            "富貴即稱賢，寧辨清濁流。",
            "乃知讀萬卷，不如持尺矛。",
            "斯言雖有激，亦爲智者投。",
            "古人願執鞭，如或不可求。",
            "君看授業生，已爲公與侯。",
            "颯然灌園翁，零落守舊丘。"
        ],
        "title": "復用前韵奉酬夢符學錄",
        "id": "b0322704-f768-4f3f-a6a1-3c1f940bbcc3"
    },
    {
        "author": "周行己",
        "paragraphs": [
            "野人比芹子，昔獻已負慚。",
            "安得長者語，借譽苦爲甘。",
            "自愧敝帚姿，欲駕騧驪驂。",
            "寸進復尺退，虎穴詎得探。"
        ],
        "title": "古意贈答段公度",
        "id": "026fa481-bba3-49a7-82b0-82279e81909c"
    },
    {
        "author": "周行己",
        "paragraphs": [
            "日月欻不淹，萬物紛迴薄。",
            "冬索復春敷，夏茂以秋落。",
            "彼來無窮期，詎可盡酬酢。",
            "人生聊爾耳，政應如解籜。",
            "可料百年身，胡爲自束縛。",
            "達人暢高情，物物各有樂。",
            "濁醪隨身置，心賞悟遠託。",
            "陶阮寓酒意，斯亭豈虛作。"
        ],
        "title": "寄題方氏賞心亭",
        "id": "8860d5f9-78d2-42ea-80e3-946157f99fbe"
    },
    {
        "author": "周行己",
        "paragraphs": [
            "人生如斷蓬，萬里忽相值。",
            "會日常苦難，別日常苦易。",
            "十年聞子名，未識已心醉。",
            "我友豈不多，愛子好心地。",
            "身小胸膽大，面目無邪氣。",
            "磊磊棟梁姿，溫溫瑚璉器。",
            "人物衰落盡，百馬逢一驥。",
            "我懷未傾倒，離別已復至。",
            "天寒霜正繁，山險道不利。",
            "君行獨何爲，百里求自試。",
            "願持孝友資，發爲惻隠治。",
            "上馬且勿難，吾民竚嘉惠。",
            "他年廟堂上，舉此亦不異。",
            "强飯數寄書，待爾慰窮悴。"
        ],
        "title": "送別",
        "id": "c488663f-3218-4fcd-8ce3-7ba3a9df5b41"
    },
    {
        "author": "周行己",
        "paragraphs": [
            "我學比棘猴，漫費三年刻。",
            "技成無所用，奔走虛南北。",
            "儒生紛逐利，雅道日衰息。",
            "乃獨資章甫，取售裸人國。",
            "雖知自守重，豈若趨時得。",
            "念欲障狂瀾，亮非一簣力。",
            "吁嗟且置此，徒使氣填臆。",
            "與子共師友，焉得久默默。",
            "行行慎茲道，慰我日惻惻。"
        ],
        "title": "同舍劉子美將歸唐作詩見貽次韵以送其行",
        "id": "44623cf3-abfd-4e93-836e-7e8ff9f59763"
    },
    {
        "author": "周行己",
        "paragraphs": [
            "是身如聚沫，如燭亦如風。",
            "奔走天地內，苦爲萬慮攻。",
            "陳子得先覺，水鏡當胸中。",
            "異鄉各爲客，相看如秋鴻。",
            "扁舟忽歸去，宛然此道東。",
            "我亦議遠適，西入華與嵩。",
            "飲水有餘樂，避煩甘百窮。",
            "相逢不可欺，偶然如飄蓬。",
            "于道各努力，千里自同風。"
        ],
        "title": "送友人東歸",
        "id": "bd54786e-6786-4c43-8634-6de406a65e6c"
    },
    {
        "author": "周行己",
        "paragraphs": [
            "雲橫絕塵境，峻堞若繩削。",
            "羣山列培塿，衆水分脈絡。",
            "下瞰萬瓦居，縹緲見樓閣。",
            "松風發天籟，泠然衆音作。",
            "皛皛天宇清，塵襟一澄廓。"
        ],
        "title": "和郭守叔光絕境亭",
        "id": "ab9cada6-9562-4a5e-b723-a44692254d8e"
    },
    {
        "author": "周行己",
        "paragraphs": [
            "臨洮少年子，白馬黄金羈。",
            "醉向壚邊宿，小女倩縫衣。",
            "不惜千金贈，只惜少年時。",
            "當時不行樂，過時空自悲。"
        ],
        "title": "少年子",
        "id": "2af8e725-1d2f-4a4a-81a2-08a206f5b281"
    },
    {
        "author": "周行己",
        "paragraphs": [
            "北山有高閣，暇日聊登遊。",
            "臨眺益慘愴，焉能寫我憂。",
            "軒軒皆嶄石，激激瞰溪流。",
            "野鳥時上下，白雲自沈浮。",
            "徙倚事窮覽，良時忽我遒。",
            "日匿西岡下，月出東嶺頭。",
            "寒烟沒樹杪，勁風夾山陬。",
            "十月客衣單，不可重遲留。",
            "緬望涇水濱，使我心悠悠。"
        ],
        "title": "北山閣",
        "id": "f97c26e6-976f-41b2-a33a-9a2b7b6a4c2b"
    },
    {
        "author": "周行己",
        "paragraphs": [
            "置酒臨重陽，舉觴忽不樂。",
            "憶昔登高日，親朋盛杯酌。",
            "人事經年異，物景但如昨。",
            "生別未會遇，死別已冥漠。",
            "吾生更飄蕩，四海無所著。",
            "黄花眼中見，翻令懷抱惡。",
            "莫覓四坐歡，節序正寥落。"
        ],
        "title": "九日登高有感",
        "id": "92b00344-0278-4783-87b6-07dd0de7ead5"
    },
    {
        "author": "周行己",
        "paragraphs": [
            "嫁君苦太遲，別君苦太早。",
            "官行有程期，不得暫相保。",
            "妾有嫁時衣，金縷光葳蕤。",
            "送君即遠道，數日望君歸。",
            "君去竟何許，君歸竟何長。",
            "昔爲膠與漆，今爲參與商。",
            "朝看雲間雁，暮看水底魚。",
            "雁魚過幾許，何處寄君書。",
            "有食不下咽，有衣不被體。",
            "夜回九轉腸，日下千行淚。",
            "階前萱草長，奩內粉黛空。",
            "萱草不解憂，粉黛爲誰容。",
            "人生若朝露，顔色豈長好。",
            "况乃懷憂愁，憂愁復易老。",
            "及春不開花，結子待何時。",
            "君在須早歸，妾在長相思。",
            "妾不願君富貴，妾只願君賤貧。",
            "賤貧足相保，富貴多棄舊。",
            "妾不願君成功，妾只願君早歸。",
            "早歸及年少，功成妾已老。",
            "君去妾二八，容顔花莫如。",
            "肌白不著粉，色紅不施朱。",
            "即今君尚未酬勳，妾年二十已有餘。"
        ],
        "title": "征婦怨",
        "id": "6f5d985c-401a-4263-b01a-12cf561c7406"
    },
    {
        "author": "周行己",
        "paragraphs": [
            "楊花初生時，出在楊樹枝。",
            "春風一飄蕩，忽與枝柯離。",
            "去去辭本根，日月逝無期。",
            "欲南而反北，焉得定東西。",
            "忽然驚飆起，吹我雲間飛。",
            "春風無定度，却送下污泥。",
            "寄謝枝與葉，邂逅復何時。",
            "我願爲樹葉，復恐秋風吹我令黄萎。",
            "我願爲樹枝，復恐斧斤斫我爲椽榱。",
            "只願爲樹根，生死長相依。"
        ],
        "title": "楊花",
        "id": "d0db0baa-4651-4036-9c3c-013eaf422d98"
    },
    {
        "author": "周行己",
        "paragraphs": [
            "太學士千數，濟濟多白袍。",
            "其中靡不有，令人愧遁逃。",
            "風俗且如此，焉能獨守高。",
            "詳擇乃其道，或得賢與豪。",
            "近復失段子，嗚呼命不遭。",
            "吾生得覬豁，誰能置圈牢。",
            "武或萬人敵，何用學六韜。",
            "文士亦齷齪，勞心徒忉忉。",
            "利害竟何許，相去九牛毛。",
            "脫略或吾事，青松隠藜蒿。",
            "麟鳳豈仰見，狐狸多叫號。",
            "如不卜清曠，樂此阮與陶。",
            "文思韓吏部，詩見杜工曹。",
            "揮麈談風月，中夜聲颾颾。",
            "往往移北山，不必反楚騷。",
            "吾道用無窮，所志各有操。",
            "或隠身幽討，或放迹遊遨。",
            "平生事已定，用心奚獨勞。"
        ],
        "title": "和子同觀音寺新居",
        "id": "d4b88a12-6241-4e02-b68b-bfe4347abcfd"
    },
    {
        "author": "周行己",
        "paragraphs": [
            "春風不開花，吹雲翳白日。",
            "天寒食不足，江頭拾芋栗。",
            "我馬不敢驅，畏此霜霰密。",
            "君行當奈何，開帆轉飄忽。",
            "挽舟君且住，爲君一洗拂。",
            "今日此良會，他時未可必。",
            "我生鋤犁手，一飯願已畢。",
            "官曹雖强汝，今汝心若失。",
            "扁舟行亦歸，還我性曠逸。",
            "騎牛不騎馬，鼓腹吞溟渤。",
            "他年作霖雨，勿污我蓬蓽。"
        ],
        "title": "送畢之進狀元二首  其一",
        "id": "93eade69-a28b-4cf5-930d-0ba6a3f06f54"
    },
    {
        "author": "周行己",
        "paragraphs": [
            "畢髯奇男子，未識已心與。",
            "獻策進英殿，脫略獨豪舉。",
            "二年襄陽幕，歸舟峴山渚。",
            "同事三日留，時時作險語。",
            "隆準帝王孫，蕭然好風度。",
            "詩書百萬卷，胸中莽迴互。",
            "平生蘇惠州，氣概頗自許。",
            "人生艱難際，政可觀去處。",
            "二子經濟才，用之則爲虎。",
            "髯公且爲客，王孫且爲主。",
            "明朝各天涯，歌眉爲誰嫵。",
            "柁師挽舟去，回首空南浦。",
            "莫笑參軍强，參軍定强否。"
        ],
        "title": "送畢之進狀元二首  其二",
        "id": "6c9269a1-8500-4a20-a667-0ecce579d55b"
    },
    {
        "author": "周行己",
        "paragraphs": [
            "世態紛戢戢，客愁亦不盡。",
            "坐窗木榻穿，百慨逢一哂。",
            "觸眼敗人意，喜事日益泯。",
            "小暑三日熱，重我憂躁疢。",
            "崇朝一雨洗，意氣覺清緊。",
            "焚香强起坐，曲肱聽鳴蚓。",
            "出門復有觀，物色相蠢蝡。",
            "危芳墮簷牙，水螾上階楯。",
            "失勢蛛墜網，得時朽蒸菌。",
            "矜飛啄泥燕，戢翼翔雲隼。",
            "此理復誰論，中腸紛結縝。",
            "懷我平生好，意得如合吻。",
            "歐段屈薄宦，有如驥服靷。",
            "兖李困諸生，豪氣浮海蜃。",
            "華李本達識，磊落忘畦畛。",
            "忼慨任關西，開口見肝腎。",
            "高蹈潘逸士，未能趨縣尹。",
            "小王頗清修，對策如射埻。",
            "復有孫夫子，未許連車軫。",
            "聚散各異處，單車謝推引。",
            "言笑誰與歡，思逝如抽筍。",
            "作詩當晤言，爲我發大辴。"
        ],
        "title": "雨中有懷",
        "id": "b2e6b4df-ce48-458d-a313-8abb86775d35"
    },
    {
        "author": "周行己",
        "paragraphs": [
            "我生不愛言，欲言令人惡。",
            "總總乾坤內，抱此誰與託。",
            "昔者所親人，今或苦荼若。",
            "生交各分離，死交已冥漠。",
            "事非固必存，千載一轉脚。",
            "要知達士心，閱世等糟粕。",
            "不求萬法脫，不與萬法縛。",
            "索然天地中，去留如解籜。",
            "萬事豈足爲，而苦自結約。",
            "吾以此應世，方枘入圓鑿。",
            "何當得蔡侯，飄若雲中鶴。",
            "新詩近道要，如病飲良藥。",
            "上言古心人，次言時道薄。",
            "落落濟世志，拙者但駭愕。",
            "功名付吾子，我獨甘藜藿。",
            "誰知陋巷中，簞瓢有餘樂。"
        ],
        "title": "奉酬天復古風",
        "id": "3496427e-f6ce-4e3b-8da5-d5e41ca9aeec"
    },
    {
        "author": "周行己",
        "paragraphs": [
            "客思日百種，無一適所願。",
            "入夏對燈火，坐窗如坐圈。",
            "開口畏禍機，俛首學癡鈍。",
            "嘉友不在眼，相思劇方寸。",
            "晚凉策馬出，豁然對清論。",
            "盈月阻良覿，歡喜論繾綣。",
            "上言得三益，次言科舉困。",
            "新詩破煩想，覺人體中健。",
            "重我特特來，殷勤留一飯。",
            "促膝對夜樹，蕭爽無俗坌。",
            "歸來勞夢侵，令人欲高遯。"
        ],
        "title": "五月二十五日晚自天壽還呈秦少章",
        "id": "90662222-4228-4b47-b727-7a33a0891ca2"
    },
    {
        "author": "周行己",
        "paragraphs": [
            "懷祿非其心，事君要以道。",
            "古來際遇間，每恨見不早。",
            "觀其風雲會，事業何草草。",
            "卓哉張子房，器博用殊少。",
            "恐量世主心，用此恰恰好。",
            "所以收其才，遠從赤松老。",
            "富貴非利達，貧賤非枯槁。",
            "超超聖賢心，吾欣願執掃。"
        ],
        "title": "政和丁酉罷攝樂清寓柳市莊居和林惠叔見寄",
        "id": "f82475a4-15ed-4b75-bcfa-35d5d7b321aa"
    },
    {
        "author": "周行己",
        "paragraphs": [
            "四時忽代序，靡靡無停息。",
            "白露應節降，凉颸變晨夕。",
            "閒居二十載，遷徙靡寧日。",
            "鳥鼠有巢穴，我居無定室。",
            "田園固所乏，婚嫁何當畢。",
            "貧賤難爲好，仁義寡所匹。",
            "總總百年內，萬事安可必。",
            "人生七十稀，我今五十一。",
            "齒髮已彫喪，肌肉乏腴實。",
            "固窮吾素分，苟得鮮終吉。",
            "餘年當幾何，任運非得失。"
        ],
        "title": "遷居有感示二三子",
        "id": "6ac59a34-6744-418c-916e-de93ff51ee6d"
    },
    {
        "author": "周行己",
        "paragraphs": [
            "客行無緩程，悲吟無緩聲。",
            "促促復促促，居家食不足。",
            "徘徊重徘徊，欲行還欲歸。",
            "近懷遠弗顧，强復驅車去。"
        ],
        "title": "發東陽",
        "id": "36368e18-71d5-4aab-b754-ab1c94f39c3d"
    },
    {
        "author": "周行己",
        "paragraphs": [
            "當今文伯眉陽蘇，新詞的皪垂明珠。",
            "我公江南獨繼步，名譽籍甚傳清都。",
            "達人嗜好與俗異，誰欲海邊逐臭夫。",
            "小生結髮讀書史，隠憫每願脫世儒。",
            "幾載俛首黌堂趨，爭唼粱藻從羣鳬。",
            "野人鼓瑟不解竽，悠悠舉目誰與娛。",
            "幸有達者黄與蘇，誰復跼蹐如轅駒。",
            "古來志士恥沈沒，參軍慷慨曳長裾。",
            "相知寧論貴賤敵，詩奏終使蘭艾殊。",
            "當時仲宣亦小弱，蔡公歎其才不如。",
            "乃知士子名未立，須藉顯達齒論餘。",
            "嬰兒失乳投母哺，當亦飲食瓊漿壺。"
        ],
        "title": "寄魯直學士",
        "id": "8976dba6-4f3c-4095-8c72-55e7508ce2ed"
    },
    {
        "author": "周行己",
        "paragraphs": [
            "天峰靜者巢箕叟，著書不爲牛馬走。",
            "夜雨題詩寄日邊，觀者辟易皆縮手。",
            "嗚呼大雅久不聞，吾道悠悠付林藪。",
            "伏龍鳳雛人未知，腴田猥大皆稂莠。",
            "將軍爲志窮益堅，魯儒雖死不更守。",
            "鷦鵬有翅須摶風，苦李當道誰開口。",
            "京師車馬十二門，一日萬億無不有。",
            "吞腥啄腐何卒卒，正坐誚言芷漸滫。",
            "可憐惠施多才卿，不悟據梧瞑低首。",
            "功名浩蕩悵何許，置身謀慮苦不久。",
            "盍似淵明歸去來，不作折腰求五斗。",
            "飽食大人如肉山，衮衮奔馳氣如吼。",
            "東山野人氣亦芒，郎將自昔今獨否。",
            "誰能脂韋化百鍊，世態欻如屈伸肘。",
            "何時尊酒話疇昔，擊節新詩意非苟。"
        ],
        "title": "次天峰居士韵奉寄",
        "id": "2afe6d65-af43-4c0e-8d44-df31b8a7d5b8"
    },
    {
        "author": "周行己",
        "paragraphs": [
            "正月二日多雪寒，京師道路無日乾。",
            "巷南巷北一望隔，出門但見泥漫漫。",
            "歸來危坐官屋底，日飽太倉半升米。",
            "相思更覺行路難，蒙垢何當爲一洗。"
        ],
        "title": "泥雪憶志康公度元老",
        "id": "0a53463d-78de-4886-85df-90de3dc8bc93"
    },
    {
        "author": "周行己",
        "paragraphs": [
            "少陵作者今卓爾，彭澤一觴意何已。",
            "詩工酒逸覺有神，此理浪傳嗤俗子。",
            "却求舉選科目間，仰看有道當汗顔。",
            "聞君欲往更愁絕，歸心日夜急飛湍。"
        ],
        "title": "和任昌叔寄終南之什",
        "id": "0cbab4d5-8271-4646-8f88-7b0c8395a92b"
    },
    {
        "author": "周行己",
        "paragraphs": [
            "荆南秀氣有異才，我今見之歐陽子。",
            "長年讀書五車過，下筆神捷風雲起。",
            "一昨新書警末俗，儒衣喜好入骨髓。",
            "此君矯矯出輩流，一心本學妙達理。",
            "斯之自信謝黨與，萬口一律誰信爾。",
            "眼明却見法令新，四海文章盡蘇氏。",
            "馬羣一遇伯樂空，近拔其尤自君始。",
            "可憐平生萬艱苦，及壯一官歸故里。",
            "丈夫行道會有時，用心深處良獨知。",
            "眼中人才不易得，鳳翥龍驤非爾誰。",
            "野人一身日百謗，人笑阮癡端不癡。",
            "憶昔定交論心腹，示我青青千載期。",
            "茲事風流定不朽，謝爾紛紛輕薄兒。",
            "如此嘉會豈易得，端知聚散非人力。",
            "相期遠大莫相憶，要須身健且强食。"
        ],
        "title": "送歐陽司理歸荆南",
        "id": "1802f18f-f95a-4908-8235-10a488b9006f"
    },
    {
        "author": "周行己",
        "paragraphs": [
            "秋風颯颯吹寒雨，寒士畏寒不畏暑。",
            "杜陵四海無尺椽，頗思大屋連千礎。",
            "大庇天下寒士寒，小利猶能及雀鼠。",
            "平生志大不小用，未解從人問科舉。",
            "可憐時俗喜儇媚，此道悠悠付何所。",
            "不如歸來負寒日，食芹得味絕不去。",
            "人生何處無一飯，飽卧便便腹如鼓。"
        ],
        "title": "次君陟見志韵",
        "id": "4cd2503f-e335-4814-bb84-04a7ead97f66"
    },
    {
        "author": "周行己",
        "paragraphs": [
            "秋月亭亭揚明輝，浮雲一點天上飛，欻忽回陰雨四垂。",
            "人生萬事亦爾爲，今不行樂待何時。"
        ],
        "title": "竹枝歌上姚毅夫  其一",
        "id": "fd91b428-d216-4b56-b4a9-9255a0ba3c3b"
    },
    {
        "author": "周行己",
        "paragraphs": [
            "翠幕留夜燈燭光，主人歡娛客滿堂，龍船盛酒蠡作觴。",
            "秦吹齊歌舞燕倡，夜如何其夜未央。"
        ],
        "title": "竹枝歌上姚毅夫  其二",
        "id": "d4e80524-2038-422d-8c27-68c6605b0a32"
    },
    {
        "author": "周行己",
        "paragraphs": [
            "佳人玉顔冰雪肌，寶髻繡裳光葳蕤，齊聲緩歌楊柳枝。",
            "歌罷障面私自悲，坐客滿堂淚霑衣。"
        ],
        "title": "竹枝歌上姚毅夫  其三",
        "id": "09fd6e4e-a611-4d0b-90bf-dcc152c4510a"
    },
    {
        "author": "周行己",
        "paragraphs": [
            "酒當毒藥色當斤，人生行樂如浮雲，一杯更盡客已醺。",
            "美人不用歌文君，客有相如心不春。"
        ],
        "title": "竹枝歌上姚毅夫  其四",
        "id": "f1ddca9f-b926-4fdc-b5b5-d6cf024efea7"
    },
    {
        "author": "周行己",
        "paragraphs": [
            "壺傾燭燼樂事衰，堂上歌聲有餘哀，主人謝客客已歸。",
            "風蕩重陰月還輝，皎皎千里光無虧。"
        ],
        "title": "竹枝歌上姚毅夫  其五",
        "id": "54e56321-6910-4eb0-a8d1-f135cd54c83f"
    },
    {
        "author": "周行己",
        "paragraphs": [
            "密雪沾游幕，餘寒犯酒茵。",
            "坐招羣客飲，愁是獨醒人。",
            "事業慚知己，衣冠媿此身。",
            "吾生自有分，休問紫姑神。"
        ],
        "title": "上元被差監酤妙覺書呈文叔二首  其一",
        "id": "57be8d98-1e1e-4f91-b5d2-4aa3f6570a53"
    },
    {
        "author": "周行己",
        "paragraphs": [
            "竊祿知踰分，論才昧所長。",
            "幸同操犢鼻，幾不試漁陽。",
            "醉客或遭詬，少年來索嘗。",
            "此吾稽古力，咄咄未須忙。"
        ],
        "title": "上元被差監酤妙覺書呈文叔二首  其二",
        "id": "62c261a5-85ea-488e-bfa4-e129c5dc1626"
    },
    {
        "author": "周行己",
        "paragraphs": [
            "問訊晁夫子，成州去幾時。",
            "衣冠空攘攘，鬢髮獨絲絲。",
            "器業終難合，行藏只自知。",
            "嵩山讀書處，還許寄晨炊。"
        ],
        "title": "走筆問訊晁四以道  其一",
        "id": "36a0cd96-3f58-4e39-a7e0-c9eeb05b515b"
    },
    {
        "author": "周行己",
        "paragraphs": [
            "故鄉羣盜阻，不見一人來。",
            "免死依君祿，全生抵酒杯。",
            "衰年聊爾耳，吾道已焉哉。",
            "未遂鹿門去，相思日幾回。"
        ],
        "title": "走筆問訊晁四以道  其二",
        "id": "94ca1e4b-619b-4944-bf6d-125221ee09b0"
    },
    {
        "author": "周行己",
        "paragraphs": [
            "樓高雲隠戶，秋靜月侵幃。",
            "曠宇涵天界，連山軸地機。",
            "宿鴉風葉亂，歸牧笛聲稀。",
            "身世浮雲外，人生何所依。"
        ],
        "title": "寓居婁氏樓居",
        "id": "74235f9c-4675-4099-87ba-77673a25213e"
    },
    {
        "author": "周行己",
        "paragraphs": [
            "緬懷彭澤令，從借剡溪居。",
            "水漫衆流會，山連夜逕疏。",
            "閉關非避世，爲道久忘書。",
            "乍愜幽棲趣，永欣塵鞅除。"
        ],
        "title": "遷居柳市有感  其一",
        "id": "c941b19e-e723-40fc-becb-574f71695730"
    },
    {
        "author": "周行己",
        "paragraphs": [
            "羅含亦有宅，洲渚啟柴門。",
            "未足拒風色，猶堪隔世喧。",
            "卜居空著論，畢娶詎忘言。",
            "且折薛中券，相從籬下樽。"
        ],
        "title": "遷居柳市有感  其二",
        "id": "cc8a46d8-3a12-447d-9675-22477d5c3fe5"
    },
    {
        "author": "周行己",
        "paragraphs": [
            "卧病逾三伏，辭鄉已四年。",
            "故人分祿米，鄰舍貸醫錢。",
            "志業其如命，行藏休問天。",
            "吾歸舟已具，老去合求田。"
        ],
        "title": "卧病京師蒙少伊察院惠米因敘歸懷奉呈",
        "id": "2af25dfb-35d2-4404-bb72-f63849169732"
    },
    {
        "author": "周行己",
        "paragraphs": [
            "亦有南堤宅，棲遲可寄年。",
            "免從依廡賃，賸得買鄰錢。",
            "爲道難逢世，知吾獨是天。",
            "小橋連里巷，行日話桑田。"
        ],
        "title": "再依前韵酬少伊",
        "id": "e93b0d2c-376a-4392-98a2-35b8243084c0"
    },
    {
        "author": "周行己",
        "paragraphs": [
            "我已逾衰齒，公猶小五年。",
            "少時能作賦，平日不言錢。",
            "風采桓公雅，詩情白樂天。",
            "朝綱方有頼，未可話歸田。"
        ],
        "title": "次少伊韵反招隠",
        "id": "b81bd798-02ee-4ae1-ac7b-2747c65bea32"
    },
    {
        "author": "周行己",
        "paragraphs": [
            "恂恂許御史，清譽自初年。",
            "門絕苞苴使，家惟薪菜錢。",
            "文章名蓋世，忠義力回天。",
            "不爲兒孫計，何須僻處田。"
        ],
        "title": "少伊察院再用年字韵寵示二篇輒復酬和一章陳德一章敘情  其一",
        "id": "bba08a08-98f7-45b4-ad78-ae42c02ef3ba"
    },
    {
        "author": "周行己",
        "paragraphs": [
            "咄咄休無頼，栖栖又一年。",
            "時從柱下史，獨貸薛中錢。",
            "多病惟須藥，長貧不怨天。",
            "歸期無遠道，猶滯稻粱田。"
        ],
        "title": "少伊察院再用年字韵寵示二篇輒復酬和一章陳德一章敘情  其二",
        "id": "0343ca19-cfa4-4545-a8de-21b8e1e0abe4"
    },
    {
        "author": "周行己",
        "paragraphs": [
            "宿雨郊原潤，新晴禾黍香。",
            "天高晨氣靜，地闊野風凉。",
            "忽忽憂羣盜，悁悁懷故鄉。",
            "攝官聊免死，何敢論行藏。"
        ],
        "title": "雨後晨出滎澤道中寄嘉仲明府",
        "id": "77a37306-2cfb-448d-b0a7-d2beadf3ff2a"
    },
    {
        "author": "周行己",
        "paragraphs": [
            "已解陳蕃榻，仍留杜甫亭。",
            "飽聞期月政，願受一廛氓。",
            "萬事尊中酒，餘年水上萍。",
            "依投知有地，流轉任浮生。"
        ],
        "title": "謝嘉仲相招寄居滎澤",
        "id": "95ca0cc8-6127-4d14-8a4c-650343dba8f0"
    },
    {
        "author": "周行己",
        "paragraphs": [
            "新恩好驥子，門戶有輝光。",
            "昏宦通三世，山川共一方。",
            "拜親今綠綬，傳業自青緗。",
            "買宅如來此，相從及早凉。"
        ],
        "title": "送李子興新第歸寧",
        "id": "1aadcaab-1ec2-4ca0-b659-3cf59276bb72"
    },
    {
        "author": "周行己",
        "paragraphs": [
            "聞道新亭好，開軒四望虛。",
            "葱葱佳氣合，衮衮衆山趣。",
            "野鳥來還去，浮雲卷却舒。",
            "登臨富幽興，應不羨陶朱。"
        ],
        "title": "寄題江南李氏四照亭",
        "id": "d541d422-0888-44b0-b8b3-e3e167e842ad"
    },
    {
        "author": "周行己",
        "paragraphs": [
            "皛皛平川靜，暉暉寒食曛。",
            "連山荒白草，屬地亂黄雲。",
            "歲晚關心事，天邊爲客身。",
            "扁舟終不惡，奔走失吾真。"
        ],
        "title": "道中有感",
        "id": "5e8e8f9e-361b-482a-8b0f-7765622e78e6"
    },
    {
        "author": "周行己",
        "paragraphs": [
            "癡拙時無用，歸來老罷休。",
            "夜寒爲客夢，歲晚異鄉愁。",
            "鳥有南枝宿，川皆東海流。",
            "凭高望歸路，雲重失滄洲。"
        ],
        "title": "次渠僅老韵四首  其一",
        "id": "1ac20437-cdc5-4b4c-9544-52fca15c029e"
    },
    {
        "author": "周行己",
        "paragraphs": [
            "世事人情了，年華鬢髮侵。",
            "平生憂國淚，老去戀鄉心。",
            "四壁家千里，三秋書萬金。",
            "號寒小兒子，念汝故情深。"
        ],
        "title": "次渠僅老韵四首  其二",
        "id": "32b752f0-fdaf-40d7-9817-a565c718bbde"
    },
    {
        "author": "周行己",
        "paragraphs": [
            "鳥暮已歸宿，吾今行亦休。",
            "百年能幾許，萬事不勝愁。",
            "貧賤須行樂，功名可枕流。",
            "鱸魚秋興遠，風起白蘋洲。"
        ],
        "title": "次渠僅老韵四首  其三",
        "id": "077152eb-f37a-45cc-9eb8-e697ec18f364"
    },
    {
        "author": "周行己",
        "paragraphs": [
            "憂患功名晚，塵勞歲月侵。",
            "愁來無與語，老去獨傷心。",
            "不復周公夢，寧須季子金。",
            "題詩憑遣興，情極恐言深。"
        ],
        "title": "次渠僅老韵四首  其四",
        "id": "b6c3658e-f2a7-4986-b9c5-ba555c9c36c6"
    },
    {
        "author": "周行己",
        "paragraphs": [
            "已罷仍僑寓，雖貧强客羞。",
            "閒居非素隠，高卧得清秋。",
            "故國今何在，他鄉未免憂。",
            "爲儒生用拙，老去更宜休。"
        ],
        "title": "次李滎澤韵",
        "id": "4b809ddb-3efa-4156-a358-9ff0191072c1"
    },
    {
        "author": "周行己",
        "paragraphs": [
            "塵埃得古寺，突兀亂山中。",
            "疊徑僧居僻，懸崖鳥道通。",
            "塞雲常雨雪，山木自多風。",
            "萬事浮生外，心花發暮鐘。"
        ],
        "title": "宿大足寺",
        "id": "b9a49d06-2ced-4072-b6c5-41bb78bbbdb0"
    },
    {
        "author": "周行己",
        "paragraphs": [
            "艱難惟義重，去住各愁深。",
            "喬木迷歸夢，孤帆伴客吟。",
            "相看憂國淚，獨立望鄉心。",
            "到日如無事，來書速寄音。"
        ],
        "title": "送左與言赴杭司錄",
        "id": "9e43cccd-6031-44a4-b255-2d0530ae5eb3"
    },
    {
        "author": "周行己",
        "paragraphs": [
            "蕭寺來人少，祇林過雨清。",
            "日光微破影，雲色未全晴。",
            "久客嗟殊俗，中年哭後生。",
            "庭前空柏子，此意復誰明。"
        ],
        "title": "晨至石碣院時喪女殯此院二首  其一",
        "id": "93a1fe2c-bafa-475c-8e22-0be7d0335982"
    },
    {
        "author": "周行己",
        "paragraphs": [
            "曉色初明野，雲容尚隠林。",
            "蒿萊三徑拙，鳥雀一枝深。",
            "憂患他鄉淚，淹留故國心。",
            "平生丘壑趣，衰謝媿同襟。"
        ],
        "title": "晨至石碣院時喪女殯此院二首  其二",
        "id": "e8e4bb8a-d9ef-43d1-8c15-2f052a2aeda0"
    },
    {
        "author": "周行己",
        "paragraphs": [
            "王氏青箱學，名家千里駒。",
            "朝廷求士急，吾子應時須。",
            "上第人皆有，高才世久虛。",
            "別君誰暖眼，書信莫令疏。"
        ],
        "title": "送王天粹登第歸",
        "id": "3b7e5c88-d56c-4ac6-8579-d51f4414bde2"
    },
    {
        "author": "周行己",
        "paragraphs": [
            "攝邑聊觀政，無才可及人。",
            "案書捐吏役，簷日遂吾真。",
            "聽說桑麻好，懽言雨露新。",
            "貧居願時熟，聊試甑中塵。"
        ],
        "title": "奉和林惠叔  其一",
        "id": "5072bc7d-e036-4981-815c-92de51e6c0a2"
    },
    {
        "author": "周行己",
        "paragraphs": [
            "世間同大宅，何處是安居。",
            "卧地有知足，棲巢亦晏如。",
            "松楸懷舊隠，城市遠先廬。",
            "衰病難堪責，交遊喜漸疏。"
        ],
        "title": "奉和林惠叔  其二",
        "id": "fa18d3ff-cdec-4ce5-8a0f-257b47ede97f"
    },
    {
        "author": "周行己",
        "paragraphs": [
            "王子吹簫處，孤城城上臺。",
            "回回衆山入，隠隠一川來。",
            "花草三春合，軒窗四面開。",
            "得官兼吏隠，端復謝塵埃。"
        ],
        "title": "書王仲元都巡城上小亭",
        "id": "7866cf40-1b21-42fa-b728-b84fddea6722"
    },
    {
        "author": "周行己",
        "paragraphs": [
            "人世剎那頃，汝身能幾秋。",
            "一生如夢了，萬事蓋棺休。",
            "年老不禁哭，夜長都是愁。",
            "棄置復棄置，千古共山丘。"
        ],
        "title": "原武喪女有感  其一",
        "id": "5e1f08eb-fb56-492b-b0fc-1cc62369503a"
    },
    {
        "author": "周行己",
        "paragraphs": [
            "飄零同逆旅，生死異前途。",
            "恩愛此生斷，聲容昨夢餘。",
            "幻身今墮甑，戲事已陳芻。",
            "寂滅真爲樂，勞勞得爾如。"
        ],
        "title": "原武喪女有感  其二",
        "id": "4e23356c-6364-49ea-8535-578435744061"
    },
    {
        "author": "周行己",
        "paragraphs": [
            "清晚搔頭望，晴天已不同。",
            "霽烟才冉冉，雨意却濛濛。",
            "爲客艱難裏，思親涕淚中。",
            "獨憑心事在，倚杖看秋鴻。"
        ],
        "title": "秋霽分韵得中字",
        "id": "ebdf727f-84a7-4532-baf5-1430e23b19fc"
    },
    {
        "author": "周行己",
        "paragraphs": [
            "野步春郊浄，佳遊病眼開。",
            "風流可憐柳，零落不堪梅。",
            "水接仙舟泛，山紆俗駕回。",
            "歸歟月已沒，餘興更登臺。"
        ],
        "title": "春日郊行",
        "id": "10eb7815-1a71-47c0-93b9-d6c597dee584"
    },
    {
        "author": "周行己",
        "paragraphs": [
            "滯雨春惟冷，端憂夜更長。",
            "曲肱思已亂，如面世難防。",
            "捷報聞平寇，安書喜到鄉。",
            "鹿門心未遂，誰與論行藏。"
        ],
        "title": "聞官軍捷報呈彥升時仲",
        "id": "2a87833d-4bdd-4f44-9828-f172ca790f37"
    },
    {
        "author": "周行己",
        "paragraphs": [
            "仙系蘇門遠，英流富緒長。",
            "胚胎潜間氣，庭玉煥祥光。",
            "永日輝南陸，融風麗北堂。",
            "綵餘長命縷，香剩浴蘭湯。",
            "丹穴皆威鳳，荆山必豫章。",
            "精神森秀發，器質儼溫良。",
            "懿學傳經濟，嘉猷合贊襄。",
            "慶流多顯赫，筮仕早騰驤。",
            "遊刃無間劇，提衡絕否臧。",
            "高情薰愛日，勁節肅清霜。",
            "暫借朱轓出，行看皂纛揚。",
            "頌聲喧道路，輿望屬巖廊。",
            "時遇生申旦，官臨指李鄉。",
            "衆真金闕奏，滿郡玉爐香。",
            "强仕春秋富，昌朝事業芳。",
            "臣千君萬壽，賡載濟時芳。"
        ],
        "title": "壽郡守",
        "id": "3122d0c6-b97e-4924-b24c-54db6ec5b7a2"
    },
    {
        "author": "周行己",
        "paragraphs": [
            "嗷嗷憂旱魃，懇懇叩神祠。",
            "自疏官多曠，無辜歲莫饑。",
            "奇峰俄變黑，甘液遽如篩。",
            "雷電寧無物，風雲自有師。",
            "荒郊回沃壤，榮穗發萎枝。",
            "攝邑乖爲政，同僚實副時。",
            "民心惟禮義，邦本繫安危。",
            "食足無他事，恩餘及我私。",
            "白看雲子粒，滑想杜陵匙。",
            "拂拭萊蕪甑，香炊定可期。"
        ],
        "title": "原武祈雨有應呈諸同僚",
        "id": "529b0152-4787-4d78-a74a-7f9e000b9e1f"
    },
    {
        "author": "周行己",
        "paragraphs": [
            "三甲三壬五福俱，胸中落落貯瓊琚。",
            "池塘芳草詩情遠，富貴浮雲世事疏。",
            "一郡壽爐薰愛日，層霄仙籍寄真書。",
            "君王萬億臣千億，永作天官拱帝居。"
        ],
        "title": "壽沈守",
        "id": "229be6ee-c850-4a72-9436-dc5119ec2780"
    },
    {
        "author": "周行己",
        "paragraphs": [
            "皇天祐德必生賢，尊主功高五帝前。",
            "嶽骨昴精來間氣，彭齡聃壽與遐年。",
            "遠無憂患身先退，近有湖山樂更全。",
            "祇恐蒼生須謝傅，每聞人誦衮衣篇。"
        ],
        "title": "壽時相三首  其一",
        "id": "fffde8ff-b321-4a8d-b733-ef3b01d69db0"
    },
    {
        "author": "周行己",
        "paragraphs": [
            "每聞人誦衮衣篇，又值君臣慶會年。",
            "臘雪已先調鼎實，春風還是作霖天。",
            "經綸道自心源出，損益時隨世變遷。",
            "當宁旰宵懷舊德，非公誰與濟商川。"
        ],
        "title": "壽時相三首  其二",
        "id": "80a32684-ebdf-47cd-91b4-7b1254b09265"
    },
    {
        "author": "周行己",
        "paragraphs": [
            "非公誰與濟商川，年德俱隆文武全。",
            "省事省官民自定，足兵足食務當先。",
            "烹鮮取治惟無擾，置器期安在不偏。",
            "公壽且千君且萬，四方永永樂堯年。"
        ],
        "title": "壽時相三首  其三",
        "id": "376d39ed-fbfa-437a-97df-547ee63117d1"
    },
    {
        "author": "周行己",
        "paragraphs": [
            "倦雲小息五公山，來往扁舟勝據鞍。",
            "强飯未能追馬革，寄餐端恐識豬肝。",
            "山泉周匝流清泚，古木森羅照屈蟠。",
            "獨卧北窗懷太古，元無一物到門闌。"
        ],
        "title": "次僧曇隠謝見臨韵二首  其一",
        "id": "c963c4fd-8929-4f14-9046-c1466f5f8c0b"
    },
    {
        "author": "周行己",
        "paragraphs": [
            "隱跡僧居無所爲，蒲團曲几面清池。",
            "一身有累須三逕，萬物無私各四時。",
            "心與溪山相宛轉，事隨塵世漫紛披。",
            "山中不用詩招隠，已約施巖采紫芝。"
        ],
        "title": "次僧曇隠謝見臨韵二首  其二",
        "id": "941addc5-f177-4c6a-92cd-113a42872c08"
    },
    {
        "author": "周行己",
        "paragraphs": [
            "少日稱豪弓馬場，時平不復戍漁陽。",
            "引杯看劍夜雲黑，橫槊賦詩寒日黄。",
            "霜落草枯閒戰騎，位卑祿薄困征商。",
            "白頭未試吳王妓，楊柳蕭蕭古道傍。"
        ],
        "title": "几山出示陽橋唱和諸什竊慨英才之沈寂光景之流邁因兩次其韵皆以少日爲篇首一以贈監鎮孫和仲一以贈知丞苗几山云  其一",
        "id": "100703e6-a027-4954-83df-dbec2688b153"
    },
    {
        "author": "周行己",
        "paragraphs": [
            "少日稱豪筆硯場，一官家近住河陽。",
            "人情易變春雲薄，世故飽諳秋鬢黄。",
            "寒日蒼凉臨迥野，浩歌悲壯激哀商。",
            "時平民樂官無事，醉倒題詩舞袖傍。"
        ],
        "title": "几山出示陽橋唱和諸什竊慨英才之沈寂光景之流邁因兩次其韵皆以少日爲篇首一以贈監鎮孫和仲一以贈知丞苗几山云  其二",
        "id": "0275f13e-e683-4637-826b-76939ae8d573"
    },
    {
        "author": "周行己",
        "paragraphs": [
            "萬事都將笑一場，不如載酒訪高陽。",
            "凍消地面可憐綠，日暖楊枝無奈黄。",
            "尚德久從君子魯，言詩仍有起予商。",
            "太平無事閒居樂，且醉高樓大道傍。"
        ],
        "title": "子固嘉夫相過觀几山唱和",
        "id": "2b113424-d702-40ed-8a07-263484539ea5"
    },
    {
        "author": "周行己",
        "paragraphs": [
            "老年不入少年場，不似當時在洛陽。",
            "福善坡頭回曳練，石家寺裏看姚黄。",
            "春風楊柳東西陌，古道樓臺南北商。",
            "流落如今歸未得，白頭憔悴卷城傍。"
        ],
        "title": "再和子固",
        "id": "b1ab2b85-91d0-4cde-995f-376da46a101d"
    },
    {
        "author": "周行己",
        "paragraphs": [
            "爛爛雙瞳掣電光，照人皮裏有秋陽。",
            "誰將鼠腊同蒼璧，枉把鹽車服乘黄。",
            "合有猷謀陳稷契，即看灝噩繼周商。",
            "近來佳句驚人甚，敢竝蒹葭玉樹傍。"
        ],
        "title": "嘉夫再有冰玉交輝佳句復和酬報",
        "id": "9725084b-5360-499d-ba1d-c51c87ace14a"
    },
    {
        "author": "周行己",
        "paragraphs": [
            "杜曲林泉可寄年，功名富貴有危顛。",
            "囊中佳句渾輕與，海內名方莫浪傳。",
            "赤脚拏舟能楚些，明眸度曲解回旋。",
            "且過叔度留終日，未問他年騎錦韉。"
        ],
        "title": "和李文叔見招",
        "id": "b16a20ad-7280-404a-8b1c-ac724c4f807e"
    },
    {
        "author": "周行己",
        "paragraphs": [
            "事業功名看百年，千杯醉墨謾張顛。",
            "關西夫子時方棄，稷下諸儒誰與傳。",
            "契闊十年纔道舊，間關千里又言旋。",
            "飄萍斷梗無根柢，愁喚羸童理破韉。"
        ],
        "title": "再和文叔",
        "id": "303b2368-69d4-44a8-a4fc-60ce802dd07e"
    },
    {
        "author": "周行己",
        "paragraphs": [
            "白首遑遑謾世憂，我今問米下揚州。",
            "支離病骨難堪暑，浩蕩歸心不待秋。",
            "兵火彫零餘故里，功名衰謝獨扁舟。",
            "腐儒老死終無用，收拾綸竿好去休。"
        ],
        "title": "病中思歸呈千之十七兄",
        "id": "1b19b173-746b-45fe-9ace-2b36e46fece2"
    },
    {
        "author": "周行己",
        "paragraphs": [
            "故鄉何處海東頭，地盡東南最勝州。",
            "水陸歸程幾百驛，風塵回首恰三秋。",
            "無才北使能降敵，决意東歸已辦舟。",
            "去國不緣明主棄，只緣多病更宜休。"
        ],
        "title": "再用前韵趣歸",
        "id": "9780ae15-bf44-4016-903e-221427d6e6d9"
    },
    {
        "author": "周行己",
        "paragraphs": [
            "春雨秋風無盡期，鳶飛魚躍各天機。",
            "年光逝水催前浪，世事浮雲換白衣。",
            "草木變衰知節改，田園蕪沒要吾歸。",
            "人生萬事惟心可，真處何妨世俗譏。"
        ],
        "title": "和孫德平病秋思歸",
        "id": "c6452013-22ff-4c1d-901c-3bce5ea336a4"
    },
    {
        "author": "周行己",
        "paragraphs": [
            "陸沈僚底惘騤瞿，玩世滑稽常自如。",
            "鞍馬猶堪供矍鑠，功名誰復念居諸。",
            "胸懷金玉天知我，仕宦風波丞負予。",
            "尊酒夜闌聽軟語，清談笑謔極羣書。"
        ],
        "title": "奉和知丞苗几山",
        "id": "06bf93bc-8d8f-43d5-9671-2b3229850674"
    },
    {
        "author": "周行己",
        "paragraphs": [
            "布穀催耕候已深，驕陽未肯化爲霖。",
            "一年鈴閣傳齋禁，三月花時負賞心。",
            "空谷靈湫能奮響，叢祠古木已成陰。",
            "侏儒飽死渾無計，屬耳頹牆聽雨音。"
        ],
        "title": "和使君閔雨",
        "id": "9238f5ad-50db-4bc0-b7f4-ba200cf5f11b"
    },
    {
        "author": "周行己",
        "paragraphs": [
            "城北城南春渺然，幅巾藜杖望晴天。",
            "何須多事途窮哭，莫倚高才甕下眠。",
            "渭水來從鳥鼠穴，隴山真接首陽巔。",
            "登臨未盡牛羊下，安得羲和叱馭旋。"
        ],
        "title": "次胡志衡韵",
        "id": "cadf9b47-cdbf-45a5-845f-bc917962bf96"
    },
    {
        "author": "周行己",
        "paragraphs": [
            "十年塵土送春衣，每見春風憶翠微。",
            "射策决科知已誤，求田問舍早須歸。",
            "人生豈料長身健，行李還應與願違。",
            "遥望故山心獨往，杖藜三嘆暮雲飛。"
        ],
        "title": "和蔡八十約同歸",
        "id": "7fe19218-3a19-4aeb-b0aa-6682a4463c22"
    },
    {
        "author": "周行己",
        "paragraphs": [
            "聞說尋山意已清，况逢佳客作山行。",
            "百年心事同杯酒，萬里春風出帝城。",
            "秋燕欲歸棲集穩，春鷗無事往來輕。",
            "風流定是輸陶謝，應笑癡人似步兵。"
        ],
        "title": "再和蔡八十約歸",
        "id": "51e23eff-f47e-4daf-ace3-9c7c5f3a9415"
    },
    {
        "author": "周行己",
        "paragraphs": [
            "小雨滋春態，餘花落晚香。",
            "扁舟還獨往，誰與論行藏。"
        ],
        "title": "蘭溪驛",
        "id": "e8cf1205-2b5b-4bdd-ad1a-3ce3e9b1c706"
    },
    {
        "author": "周行己",
        "paragraphs": [
            "易簡乾坤理，和平兆庶情。",
            "誰知爲帝力，萬國自生成。"
        ],
        "title": "姑射仙人",
        "id": "931e47a0-5529-4e74-a96d-a1e3a11e2fa5"
    },
    {
        "author": "周行己",
        "paragraphs": [
            "秀潤瞻眉宇，清真接話言。",
            "端能愈吾疾，已覺意超然。"
        ],
        "title": "魯直帖",
        "id": "522c2e0a-fa69-410e-9096-57de741aa48e"
    },
    {
        "author": "周行己",
        "paragraphs": [
            "鐵面黄犀骨，霜髭燦蝟毛。",
            "晚年聊混俗，猶不廢稱豪。"
        ],
        "title": "李端叔帖",
        "id": "8c108edf-7b07-429f-840d-317575366208"
    },
    {
        "author": "周行己",
        "paragraphs": [
            "戲事芻陳子，浮生甑墮休。",
            "遺音餘翰墨，人尚想風流。"
        ],
        "title": "米元章帖",
        "id": "61e68465-f65b-407e-a7f3-202e861d26f2"
    },
    {
        "author": "周行己",
        "paragraphs": [
            "絕廬高隠白雲間，德行人知是閔顔。",
            "側席求賢新詔黑，肯教夫子久居山。"
        ],
        "title": "和丁忠節三首  其一",
        "id": "ac985ebe-1d1e-481f-9ebc-9fefcd058a25"
    },
    {
        "author": "周行己",
        "paragraphs": [
            "七十稀年幾許閒，星星鬢髮半衰顔。",
            "寸心灰盡周公夢，不戀朝衣只戀山。"
        ],
        "title": "和丁忠節三首  其二",
        "id": "3d737196-d932-47e3-9f7a-a79263953396"
    },
    {
        "author": "周行己",
        "paragraphs": [
            "大儒出處自無心，調燮功高利物深。",
            "用舍行藏皆是道，不分朝市與山林。"
        ],
        "title": "和丁忠節三首  其三",
        "id": "c9d1b873-f29f-44a1-8c62-1697e2636d17"
    },
    {
        "author": "周行己",
        "paragraphs": [
            "海雁年年自往來，迢迢此去幾時回。",
            "春風滿路真消息，應是桃花處處開。"
        ],
        "title": "送禪照大師四首  其一",
        "id": "305b61bf-9b86-49cc-9273-7827b946dd04"
    },
    {
        "author": "周行己",
        "paragraphs": [
            "千峰如畫不安排，的的天然更莫猜。",
            "草碧花紅春鳥叫，此中何處問如來。"
        ],
        "title": "送禪照大師四首  其二",
        "id": "ff2b487a-3728-435c-ab25-b8e6460dc9c0"
    },
    {
        "author": "周行己",
        "paragraphs": [
            "行行識取靈巖路，多少遊人只麽回。",
            "門前有箇擎天柱，千萬歸時带取來。"
        ],
        "title": "送禪照大師四首  其三",
        "id": "6eb400dc-a2ef-4a65-bc0c-8935cafc28f0"
    },
    {
        "author": "周行己",
        "paragraphs": [
            "脫却多年破草鞋，脚根步步踏如來。",
            "昔人根鈍真堪笑，直待血流方始回。"
        ],
        "title": "送禪照大師四首  其四",
        "id": "25788043-9921-48dc-94b0-fef25fabf04b"
    },
    {
        "author": "周行己",
        "paragraphs": [
            "幕下胸中水鏡寒，否臧定不失毫端。",
            "要知四海皆兄弟，莫作前人青白看。"
        ],
        "title": "知趙鼎臣贈呂令二首  其一",
        "id": "e4b49e1c-102c-4643-9272-45d069091b25"
    },
    {
        "author": "周行己",
        "paragraphs": [
            "坐衙官似坐禪僧，萬物風行自飲冰。",
            "縱解他心無所得，不知何處計才能。"
        ],
        "title": "知趙鼎臣贈呂令二首  其二",
        "id": "1a61bdff-ac1c-488d-8424-b70b2618a3ed"
    },
    {
        "author": "周行己",
        "paragraphs": [
            "楷公不見十三年，何處高談洞下禪。",
            "禪裏相思無是處，不相思處有誰傳。"
        ],
        "title": "偶書楷老帖後",
        "id": "03b6c9e1-22b1-4fdc-8478-45b648cfbf59"
    },
    {
        "author": "周行己",
        "paragraphs": [
            "送春小雨作輕凉，碧瓦鱗鱗動霽光。",
            "紫燕銜泥歸舊屋，黄蜂採蜜度斜陽。"
        ],
        "title": "春日五首  其一",
        "id": "f043db3e-66b1-4aab-8631-7832c8d67a3b"
    },
    {
        "author": "周行己",
        "paragraphs": [
            "小窗午枕夢初醒，特特來尋春徑行。",
            "晴日暖風無俗客，岸巾柳底聽新鶑。"
        ],
        "title": "春日五首  其二",
        "id": "663505da-accc-4b21-a37a-075886bf884e"
    },
    {
        "author": "周行己",
        "paragraphs": [
            "蛺蝶尋花經竹過，蜘蛛結網趁絲行。",
            "簷前翻翼頻來燕，葉底窺人欲去鶑。"
        ],
        "title": "春日五首  其三",
        "id": "2150df5a-3d89-45dd-9adb-175c4e684f2d"
    },
    {
        "author": "周行己",
        "paragraphs": [
            "深院回廊春日長，晴絲冉冉暖浮光。",
            "五株恰似陶彭澤，滿縣愧爾潘河陽。"
        ],
        "title": "春日五首  其四",
        "id": "c7b5d56b-43bb-4c18-af84-b25bd9e9fcda"
    },
    {
        "author": "周行己",
        "paragraphs": [
            "無頼春物惱人愁，百年心事信沈浮。",
            "何時買得會稽宅，蠟屐自作烏衣遊。"
        ],
        "title": "春日五首  其五",
        "id": "27e3fad1-b36a-4ae1-9e96-7085c32a3baa"
    },
    {
        "author": "周行己",
        "paragraphs": [
            "正月一日思悠哉，水邊盡日意遲回。",
            "豈無俗人一盃酒，不作區區城裏來。"
        ],
        "title": "元日同麻萬紀王振叔行南寺五首  其一",
        "id": "01882545-792c-46c1-ace2-a8f459a4fa0c"
    },
    {
        "author": "周行己",
        "paragraphs": [
            "岸頭欣欣木向榮，岸下涓涓春水生。",
            "晴日暖風無俗客，故尋野徑逐溪行。"
        ],
        "title": "元日同麻萬紀王振叔行南寺五首  其二",
        "id": "255e71a4-4189-4711-a7c3-32718d084478"
    },
    {
        "author": "周行己",
        "paragraphs": [
            "寒風昨夜動天起，春色今朝入眼濃。",
            "橋北斜斜柳垂綠，岸南細細草生茸。"
        ],
        "title": "元日同麻萬紀王振叔行南寺五首  其三",
        "id": "69d0aeff-fb9e-4f60-b148-847540e3093f"
    },
    {
        "author": "周行己",
        "paragraphs": [
            "南寺橋頭緩緩歸，却來高閣更遲遲。",
            "水邊白鷺雙雙立，樹杪烏鴉箇箇飛。"
        ],
        "title": "元日同麻萬紀王振叔行南寺五首  其四",
        "id": "09a0f2fb-20a5-42e7-9209-c2c0a7b88830"
    },
    {
        "author": "周行己",
        "paragraphs": [
            "出自西門入北門，南迴東轉逐村村。",
            "輕黄淺綠飽經眼，却得歸來細細論。"
        ],
        "title": "元日同麻萬紀王振叔行南寺五首  其五",
        "id": "3ed41824-31c1-401e-b243-1a5456dd5164"
    },
    {
        "author": "周行己",
        "paragraphs": [
            "平生已作老藍川，晚意賢關道可傳。",
            "一簣未容當百漲，獨將斯事著餘篇。"
        ],
        "title": "哭呂與叔四首  其一",
        "id": "6ef54cdb-5a87-4b7c-a405-4e88e9cc37e1"
    },
    {
        "author": "周行己",
        "paragraphs": [
            "淹留也復可疑人，不向清朝乞此身。",
            "芸閣校讎非苟祿，每回高論助經綸。"
        ],
        "title": "哭呂與叔四首  其二",
        "id": "c215e752-1d66-4269-a067-664caf7c3898"
    },
    {
        "author": "周行己",
        "paragraphs": [
            "朝聞夕死事難明，不盡心源漫久生。",
            "手足啟云猶是過，默然安得議虧成。"
        ],
        "title": "哭呂與叔四首  其三",
        "id": "cf29835e-fc91-4b90-b2b8-982b6dcd90c6"
    },
    {
        "author": "周行己",
        "paragraphs": [
            "朝廷依制起三王，歎惜真儒半已亡。",
            "猶有伊川舊夫子，飄然鶴髮照滄浪。"
        ],
        "title": "哭呂與叔四首  其四",
        "id": "2d344c5d-a481-4795-b901-f760af536309"
    },
    {
        "author": "周行己",
        "paragraphs": [
            "晴日薰人午睡迷，輕舟小楫夢中歸。",
            "覺來搔首窗前立，草綠花紅燕子飛。"
        ],
        "title": "睡起偶書二首  其一",
        "id": "bec75c27-071b-4e47-aae3-1efe042f80a7"
    },
    {
        "author": "周行己",
        "paragraphs": [
            "爐香一炷滿床書，野杏山桃三四株。",
            "食罷睡餘還獨立，一身此外復何須。"
        ],
        "title": "睡起偶書二首  其二",
        "id": "0b8d7ee2-a0d7-45d1-ad06-5f2514ca403e"
    },
    {
        "author": "周行己",
        "paragraphs": [
            "凍雲垂地雪紛飛，日暮天寒雁已歸。",
            "猶有江頭問津者，不知此去欲何依。"
        ],
        "title": "瀟湘暮雪",
        "id": "ec48e1d0-9762-4578-9b34-cf3e28f65d08"
    },
    {
        "author": "周行己",
        "paragraphs": [
            "春盡遼陽無信來，花奩鸞鏡滿塵埃。",
            "黄鶑恰恰驚人夢，欲到郎邊却麽回。"
        ],
        "title": "春閨怨三首  其一",
        "id": "18ee2d9c-656e-4504-b0d6-71b381f67fe5"
    },
    {
        "author": "周行己",
        "paragraphs": [
            "深院無人簾幕垂，漫裁白紵作春衣。",
            "停針忽憶當年事，羞見梁間燕子飛。"
        ],
        "title": "春閨怨三首  其二",
        "id": "b4b39bc7-59e5-49c4-a0fd-0f1f156fa9f4"
    },
    {
        "author": "周行己",
        "paragraphs": [
            "燕子引雛來去飛，楊花漠漠草萋萋。",
            "窗前睡起渾無緒，倚遍欄干日又西。"
        ],
        "title": "春閨怨三首  其三",
        "id": "52e710a5-e5ed-45b1-b5de-ea50f26542e2"
    },
    {
        "author": "周行己",
        "paragraphs": [
            "平生萬卷漫多聞，一悟中庸得本真。",
            "從此盡將覆醤瓿，只于心地起經綸。"
        ],
        "title": "示負書",
        "id": "343ba1cc-1275-433a-9ed5-6c2e0640421e"
    },
    {
        "author": "周行己",
        "paragraphs": [
            "回舟小息取僧房，一枕春風意味長。",
            "江上鵓鴣啼雨罷，隔洲烟樹日蒼蒼。"
        ],
        "title": "留題祇陀僧房",
        "id": "294c7a10-f94e-48c9-8203-0f01bae14005"
    },
    {
        "author": "周行己",
        "paragraphs": [
            "春來不飲動經旬，空戴陶潜漉酒巾。",
            "風雨惱春愁獨坐，提壺無事故撩人。"
        ],
        "title": "從姚毅夫乞酒",
        "id": "47e8b678-06f6-452f-8211-9873d4fa2444"
    },
    {
        "author": "周行己",
        "paragraphs": [
            "藜杖芒鞋一幅巾，翛然無事可關身。",
            "一壺任醉春長在，南北東西作主人。"
        ],
        "title": "示提壺",
        "id": "c52516f3-b298-4710-8410-2cd9cdb16adc"
    },
    {
        "author": "周行己",
        "paragraphs": [
            "桃花流水武陵源，烟雨冥冥暗一川。",
            "試問山中避秦者，不知此景是何年。"
        ],
        "title": "武陵烟雨",
        "id": "85f93bdc-5b41-40da-a043-ec955a326f65"
    },
    {
        "author": "周行己",
        "paragraphs": [
            "飄零南北道，祇爲草堂留。",
            "佳句堪排悶，端居正復愁。",
            "何年尋舊壑，無路借前籌。",
            "擬訪乘槎客，真仙不可求。"
        ],
        "title": "次邢元輔知府韵二首  其一",
        "id": "49a95295-7801-448d-876e-32b5c04a8741"
    },
    {
        "author": "周行己",
        "paragraphs": [
            "高齋連大厦，安隠客心舒。",
            "每發難逢笑，時翻未見書。",
            "艱難恩意重，零落舊游疏。",
            "欲買西河地，終焉此荷鋤。"
        ],
        "title": "次邢元輔知府韵二首  其二",
        "id": "2248d28a-1628-4aca-af39-29ea95c604d4"
    },
    {
        "author": "周行己",
        "paragraphs": [
            "護國門前似匡阜，雲峰路上認香爐。",
            "重重妄想雖堪嘆，也勝塵埃看畫圖。"
        ],
        "title": "香爐峰",
        "id": "0c0eb109-b0fa-4fda-8dbe-9556bd907474"
    },
    {
        "author": "周行己",
        "paragraphs": [
            "滎陽居士居罕出，高堂華厦安於山。",
            "人自墊溺豈關我，乃復辛苦事所難。",
            "徒杠未成天欲寒，風吹溱洧波漫漫。",
            "安得亟語賢刺史，刺史愛民如赤子。"
        ],
        "title": "坡南塘",
        "id": "58990c28-f0f4-42dd-af82-e92ad7692231"
    },
    {
        "author": "周行己",
        "paragraphs": [
            "南山有玄豹，七日不下食。",
            "欲澤雨露潔，成彼文章飾。",
            "皮成爲身菑，不如生羽翼。",
            "只愁羽翼成，復遭羅且弋。"
        ],
        "title": "古意",
        "id": "37d6fd24-058f-4d46-87e3-9567b931b655"
    },
    {
        "author": "周行己",
        "paragraphs": [
            "學書如學禪，心悟筆自到。",
            "若非賢達人，安能字畫妙。",
            "鳥跡不必傳，篆籀亦異好。",
            "草聖實奇偉，變化不可料。",
            "張顛號神特，酒酣一脫帽。",
            "要識善用心，乃知皆同調。",
            "近世有鍾離，筆力絕能紹。",
            "不必衛夫人，自是過逸少。",
            "浩如觀波瀾，劃見鯨尾掉。",
            "宛轉或游龍，突兀忽峰峭。",
            "精逸一何有，信是得其奧。",
            "豈但揮端毫，亦足見風操。"
        ],
        "title": "鍾離中散草書",
        "id": "69b6fc84-1f50-4e2d-a1c4-2e11685ecfc5"
    },
    {
        "author": "周行己",
        "paragraphs": [
            "攘攘宇宙內，經營固多端。",
            "有求皆勞生，此身豈能安。",
            "艱難出都門，所歷百辛酸。",
            "秣馬臨遠道，欲去復盤桓。",
            "久客人情深，决別淚汍瀾。",
            "親知無別語，勸我但加餐。",
            "去去忍回首，西望路漫漫。",
            "緬懷白雲下，矯首時獨看。",
            "平生扁舟興，來此事征鞍。",
            "來時顔色好，歸時衣裳寬。",
            "上馬不能恨，下馬不敢嘆。",
            "但願還家樂，不辭行路難。"
        ],
        "title": "出都門",
        "id": "8edaf19f-394a-4c1c-b06e-4b3ed9a82d0c"
    },
    {
        "author": "周行己",
        "paragraphs": [
            "浩浩車馬迹，往來各有求。",
            "而我亦何爲，行役不得休。",
            "驚風吹沙礫，草木春不柔。",
            "荒山相經互，渭水日悠悠。",
            "下馬古驛亭，開軒竹修修。",
            "颯颯爽氣入，得慰征途憂。",
            "移床取一息，摵摵如清秋。",
            "永願息鞍馬，何當具扁舟。",
            "我生湖海間，築居必清幽。",
            "城南五畝宅，山高水亦流。",
            "家園千木奴，不貴萬戶侯。",
            "既輸東皋稅，一飽亦易謀。",
            "藐然塵囂外，榮貴如浮漚。",
            "咄咄狂癡子，胡爲此淹留。"
        ],
        "title": "題永寧傳舍",
        "id": "9cf2fc2e-18ab-4eb8-aba4-b75509d89d45"
    },
    {
        "author": "周行己",
        "paragraphs": [
            "平生敬愛人，經月不一面。",
            "出處各有道，淡泊終所願。",
            "避喧繁臺寺，稍息奔走賤。",
            "豈是蔣詡人，佳客來不倦。",
            "不責禮數優，草草具盤饌。",
            "爲歌朱絲弦，知音我所戀。",
            "日暮翩然去，思君情如綫。",
            "乘興還一來，慎莫比秋扇。"
        ],
        "title": "謝黄襲明吳君寶見訪",
        "id": "21e61bfc-ac09-4d2b-829c-5f8029c8341f"
    },
    {
        "author": "周行己",
        "paragraphs": [
            "君官洛水北，門前是官路。",
            "官路塵土多，君行向何處。",
            "晨朝束行李，西望長安樹。",
            "慘慘寒風吹，行人不敢顧。",
            "古來行路難，君行慎許與。",
            "故人日已新，新人即復故。"
        ],
        "title": "送王六簿康朝之長安",
        "id": "5e688fd2-3ec5-4c7f-86ea-caafad4e1996"
    },
    {
        "author": "周行己",
        "paragraphs": [
            "人生本自得，苦爲百慮疚。",
            "窮年燈火窗，鬰沒令人瘦。",
            "方春萬物作，欣欣共晴晝。",
            "步履聊出郭，疏散忘隘陋。",
            "當時二三子，來往心疏透。",
            "歡然共携手，住處同一簉。",
            "弱柳分已綠，小桃紅欲溜。",
            "細草軟宜籍，急流清可潄。",
            "杯傾野橋邊，酒從村店售。",
            "脫帽看晴雲，擊木雜鳴咮。",
            "或靜欲寂默，或狂忽騰蹂。",
            "野老愕僵仆，村童怪驚走。",
            "恐是天上仙，無乃人間秀。",
            "瀟洒羲皇上，磊落漢庭右。",
            "日暮欲返步，已行更引脰。",
            "此會得真率，他時渙邂逅。"
        ],
        "title": "次韵張才叔蔡天復詹持國二月一日同步城南",
        "id": "110b5bb9-fdf8-40bf-a7c4-83f1973dda57"
    },
    {
        "author": "周行己",
        "paragraphs": [
            "清夜炯不寐，虛窗入圓璧。",
            "鴻雁正南飛，庭柯已改色。",
            "四運無停景，欻見節序隔。",
            "百物自穰穰，吾心自寂寂。",
            "秋物本何悲，君悲當自適。",
            "楚玉非達士，淚苦爲秋滴。",
            "不如陶淵明，濁醪度晨夕。",
            "以茲俟君子，須要生理得。",
            "一飲置君憂，再飲□君□。",
            "我感知己分，爲子豁丹臆。"
        ],
        "title": "次韵林千之秋夜見懷",
        "id": "930d81cc-2db4-4680-94c4-b630e2b5ee53"
    },
    {
        "author": "周行己",
        "paragraphs": [
            "少小從結髮，讀書懷古人。",
            "年未十四五，出走京洛塵。",
            "當時黌堂士，教我文章新。",
            "氣格一入俗，至今不復振。",
            "病驥思逸足，鞭策傷苦辛。",
            "切雲漫崔嵬，慚愧席上珍。",
            "邇來二三子，論交偶情親。",
            "以我忘疵賤，所得皆鳳麟。",
            "念我勤服義，嘉我能仁親。",
            "故此傾丹臆，誨我日諄諄。",
            "論詩到平淡，文師韓子純。",
            "學道貴能行，卓爾非因循。",
            "生平志已定，不復顧狺狺。",
            "脫略塵累縶，逝將游廣津。",
            "一披霧豹姿，豁然開我神。",
            "人生貴相知，願言結近賓。",
            "頗恨相得晚，甚知二子真。",
            "樂此臭味同，締好期終身。"
        ],
        "title": "述憶二十韵奉贈段公度歐陽元老",
        "id": "2dc51687-85a6-4500-a61e-63876f7922e0"
    },
    {
        "author": "周行己",
        "paragraphs": [
            "誰謂巫山高，朝言暮可期。",
            "而我有所思，邂逅藐無時。",
            "誰能心似石，見此月如眉。",
            "款款琴上聲，此意人詎知。"
        ],
        "title": "巫山高",
        "id": "c6a80da6-7000-44b0-bd0f-5c054f555601"
    },
    {
        "author": "周行己",
        "paragraphs": [
            "春風應應至，寸草亦知時。",
            "人生非木石，誰能無所思。",
            "桃花亂愁眼，柳葉憶蛾眉。",
            "所思良不遂，願言何可期。"
        ],
        "title": "有所思",
        "id": "86c33184-d84a-48fa-9178-baee28b9231b"
    },
    {
        "author": "周行己",
        "paragraphs": [
            "此地一爲別，風塵歧路賒。",
            "登臨原有待，巖谷更重華。",
            "石竇寒凝髓，虹梁迥綴霞。",
            "仙源端可狎，飛轡繞林涯。"
        ],
        "title": "重游仙巖",
        "id": "312fc651-44ee-426a-9d15-19c6b8f18362"
    },
    {
        "author": "周行己",
        "paragraphs": [
            "美人娟娟似秋月，宮中女兒嫉欲殺。",
            "惡言忽入恩愛移，自是君王不情察。",
            "深宮夜冷調秦箏，曲曲翻成哀怨聲。",
            "願得風吹落君耳，回心照妾相思情。"
        ],
        "title": "美人曲",
        "id": "694bb08c-d312-4a20-ad6e-ddbd650431b9"
    },
    {
        "author": "周之深",
        "paragraphs": [
            "地險知人特地來，猿禽意思也徘徊。",
            "遥瞻聖境真如在，休問石門開未開。"
        ],
        "title": "石橋",
        "id": "30bcf1f7-bb61-4662-8b2e-4fcd6e56da05"
    },
    {
        "author": "周之深",
        "paragraphs": [
            "西郊出郭未十里，寺在白雲深處藏。",
            "僧爲愛閑長閉戶，客來無路自迴廊。",
            "近松古瓦落夜子，傍水小池生暮光。",
            "指點依稀飯籮水，不知何處問興亡。"
        ],
        "title": "遊清果寺",
        "id": "fcfe65d3-13cd-4619-b899-2339f5f8cb46"
    },
    {
        "author": "閻與道",
        "paragraphs": [
            "高僧足一丘，門外漫維舟。",
            "車馬倦塵境，林泉清晚秋。",
            "石分秦劍利，雲伴女墳愁。",
            "回首羣鴉暮，飛鳴丈室頭。"
        ],
        "title": "遊虎丘",
        "id": "01b52d7e-6bdc-4ce5-b635-ebcb465b5751"
    },
    {
        "author": "鄭道",
        "paragraphs": [
            "天風吹我上齊雲，小澗清從石乳分。",
            "濯罷塵纓吾欲忘，白雲滿地未斜曛。"
        ],
        "title": "白雲亭",
        "id": "a39baa39-82fd-4941-ad1c-75c6d628e1e4"
    },
    {
        "author": "劉棠",
        "paragraphs": [
            "兀兀塵編日自迷，怪來春色轉芳菲。",
            "吹噓氣象湖山遠，點綴工夫草木微。",
            "挈榼不辭傾美酒，揮戈寧解住殘暉。",
            "身閑官冷何欣幸，秉燭長隨五馬歸。"
        ],
        "title": "同太守遊東湖",
        "id": "7a61c50f-e8d2-4f52-8d71-fa4a17d82683"
    },
    {
        "author": "傅求",
        "paragraphs": [
            "利鎖名韁脫者希，鐘鳴漏盡尚忘歸。",
            "獨全至樂能齊物，未達高年遂拂衣。",
            "明月數聲仙鶴唳，秋風一尺鱠鱸肥。",
            "賞心樂事知多少，只恐蒲輪到釣磯。"
        ],
        "title": "寄張貺",
        "id": "9cbeb0c9-f3d7-43ae-8c0b-364ea32f3aac"
    },
    {
        "author": "李彥弼",
        "paragraphs": [
            "嵌竇栖霞，𠿕𧇠轉杓。",
            "左驂鸞翼，右耳鳳簫。",
            "爽排酷烈，境邈氛囂。",
            "靜者多妙，於焉消摇。"
        ],
        "title": "傲暑棲霞洞",
        "id": "bfb474bc-fb81-471f-aac2-a67c501a0134"
    },
    {
        "author": "李彥弼",
        "paragraphs": [
            "文英子建聲華烜，少陵嘗詠波瀾闊。",
            "遐流亹亹鍾宜春，觀君紫芝真秀拔。",
            "華山騄耳汗血孫，奚取王良手芻秣。",
            "駸駸凌厲追遺風，胡爲頓纓馳駱越。",
            "誰嗟長庚有老裔，壯齡直欲排紫闥。",
            "初從附鳳矯飛翔，晚乃射虎耽疏豁。",
            "强顔方喜安斗筲，稟分何能愧圭撮。",
            "胸中琳琅茀埃𡏖，自恧鉛鋒乏破割。",
            "時過西鄰蘄發藥，霤引玉泉澆胏渴。",
            "新商執矩早威令，甘霔騰虛摧虐魃。",
            "約君飄鳬泛滄漪，背負青天□夭閼。",
            "風來空穴襲髮毛，刷腋凉飆振絺葛。",
            "泠然便擬子列遊，不待別起青蘋末。",
            "徐躋七星跐山椒，杓魁歊虛狀旋斡。",
            "近君白雪熱何有，高談一激錐囊脫。",
            "扳肩作者古蹊徑，餘事篇章隨擊鉢。",
            "盤趺不減二華君，妙閱枯棋戰挑捾。",
            "光騶摇縱莫可留，四序翩翩幾箭筈。",
            "頃看金柳流鶑鳴，俄聽玉露叢蟬聒。",
            "清輝默韵無弦琴，烏用檀槽揮一抹。",
            "我方騷愁愁到骨，潜睨蠹蟫眉目繓。",
            "徒操詩窮擁鼻吟，□或酒酣將月喝。",
            "生平剛腸久已屈，頼爾匹夫難志奪。",
            "故交紛紜翱赤霄，大鈞播物昭窮達。",
            "德尊一代元坎坷，儒腐百年决粗糲。",
            "南溟垂翅雲翼收，北窗默卧霜鬚捋。",
            "病馬猶期春草長，涸魚終需江水活。",
            "君行趨覲長安日，軼興橫秋疇可遏。",
            "公卿傾風定援手，鴻造機緘由一撥。",
            "江湖要作迥相忘，靜言可笑相濡沫。"
        ],
        "title": "與曹聖延遊風洞及七星觀遂成長句",
        "id": "ebdb7121-5e5f-4b2d-acce-ec163043c1b4"
    },
    {
        "author": "司馬槱",
        "paragraphs": [
            "銷盡輕寒不自禁，新愁唯向靜中深。",
            "尋常曾入三更夢，咫尺空論萬里心。",
            "人去鳳幃雲漠漠，雁回珠箔日沈沈。",
            "春風洞口花長在，只許劉郎一度尋。"
        ],
        "title": "閨怨二首  其一",
        "id": "31a6d0cb-2ca5-4e9a-b892-682adb6ba4dc"
    },
    {
        "author": "司馬槱",
        "paragraphs": [
            "繡簾珠箔一重重，十里香風入眼濃。",
            "鏡合紫鸞來有信，雲深青鳥去無蹤。",
            "楚王臺下尋常見，宋玉牆頭取次逢。",
            "可惜好花攀折盡，飄零芳蕊付游蜂。"
        ],
        "title": "閨怨二首  其二",
        "id": "6a92eb7a-b36e-4563-a110-2768cb2e8b3d"
    },
    {
        "author": "司馬槱",
        "paragraphs": [
            "梅簇荒臺自可羞，相君愛賞忘宵遊。",
            "未言美實和羹味，且薦清香泛酒甌。"
        ],
        "title": "和上元日遊南園賞梅花",
        "id": "59a844f5-b6b6-4f43-a2a5-fdce8c8fb0ed"
    },
    {
        "author": "司馬槱",
        "paragraphs": [
            "瓊葉半開童女頰，蕨芽初長小兒拳。",
            "山中雲雨雖無味，何似山河走暮烟。"
        ],
        "title": "千頃山  其一",
        "id": "c527133f-4463-413e-a853-d2b9f3d885be"
    },
    {
        "author": "司馬槱",
        "paragraphs": [
            "一池春水應江潮，中起沙鷗數尺高。",
            "誰謂風雲遠朝市，亂山深處亦波濤。"
        ],
        "title": "千頃山  其二",
        "id": "a7155fe4-172a-4ffd-ba87-f28ca99eca31"
    },
    {
        "author": "司馬槱",
        "paragraphs": [
            "欲爲龍池游，束裝戒蓐食。",
            "雞鳴天未曙，呼兒重蠟屐。",
            "縈回遡寒溪，确犖疲亂石。",
            "迢迢萬丈嶺，宛轉蒼龍脊。",
            "山高吐朝氣，恍不辨咫尺。",
            "俯聽雷雨聲，仰逐猿猱跡。",
            "委蛇度花塢，綠靜草可席。",
            "喜如出籠檻，身輕飛鳥擲。",
            "不辭雙足繭，遠探蛟龍客。",
            "傳聞此山頂，舊有滄海色。",
            "爾來三十年，潭湫變枯荻。",
            "至今應江潮，尚浮鷗鷺集。",
            "至理竟未解，對之空太息。",
            "不如西湖遊，揮篙泛瑶碧。"
        ],
        "tags": [
            "西湖"
        ],
        "title": "千頃山  其三",
        "id": "17bce05b-994a-45f1-a724-a95a5c1a8aaa"
    },
    {
        "author": "司馬槱",
        "paragraphs": [
            "藤梢蔓荒寒，蘚花陰空青。",
            "窈窕石竇中，兩耳風雨并。",
            "初聞聲蕭騷，活火急銅瓶。",
            "再聽逗餘響，萬羽起寒汀。",
            "我疑此山空，石脚連滄溟。",
            "中有蛟龍蟄，鼻息隠雷霆。",
            "又迓仙翁去，丹竈留巖扃。",
            "至今爐鼎中，水火爭不停。",
            "山前老比丘，霜眉眼如螢。",
            "能傳古老語，濯我耳昕醒。",
            "便欲慰塵凡，脫我隨爽靈。"
        ],
        "title": "風水洞",
        "id": "bb79edec-25f8-4beb-8019-a84259eed651"
    },
    {
        "author": "司馬槱",
        "paragraphs": [
            "雷雨何時起蟄龍，蒼痕夭矯石巖空。",
            "不綠嗜好尋劉累，定向人閒試葉公。"
        ],
        "title": "蛻龍洞  其一",
        "id": "d4e4399d-8dc6-43e8-9339-f4aba9e601a4"
    },
    {
        "author": "司馬槱",
        "paragraphs": [
            "梅萼春前破，松髯雨後滋。",
            "石崖鳴野鶴，竹塢竄香狸。",
            "山脚重重轉，溪流泯泯遲。",
            "慇懃窺洞府，又得濯龍池。"
        ],
        "title": "蛻龍洞  其二",
        "id": "79346b74-52fa-4c8e-9aa9-6972f98bbd56"
    },
    {
        "author": "司馬槱",
        "paragraphs": [
            "石冷苔生暈，風高竹度凉。",
            "道人何處去，春色半滄浪。"
        ],
        "title": "題清泠軒",
        "id": "83d63a55-9eea-48b3-9365-97d043a0e550"
    },
    {
        "author": "司馬槱",
        "paragraphs": [
            "撩花踏水細尋香，閒逐孤雲入翠岡。",
            "九鎖已深看更好，七人相對話應長。",
            "百年空向塵埃老，五月聊乘洞府凉。",
            "可笑潜川狂道士，未逢玉室與金堂。"
        ],
        "title": "遊九鎖",
        "id": "1b2df644-55b5-4bc7-8b86-d70e9991b586"
    },
    {
        "author": "司馬槱",
        "paragraphs": [
            "洛陽碧水揚春風，銅駝陌上桃花紅。",
            "高樓疊柳綠相向，綃帳金鑾香霧濃。",
            "龍裘公子五陵客，拳毛赤兔雙蹄白。",
            "金鈎寶玦逐飛香，醉入花叢惱花魄。",
            "青娥皓齒列吳娼，梅粉粧成半額黄。",
            "羅屏繡幕圍寒玉，帳裏吹笙學鳳凰。",
            "細綠圍紅曉烟濕，車馬騑騑雲櫛櫛。",
            "瓊蕊杯深琥珀濃，鴛鴦枕鏤珊瑚澀。",
            "吹龍笛，歌白紵，蘭席淋漓日將暮。",
            "君不見灞陵岸上楊柳枝，青青送別傷南浦。"
        ],
        "title": "洛春謠",
        "id": "934083d9-7d43-4714-92fc-04b3f0a9bb93"
    },
    {
        "author": "司馬槱",
        "paragraphs": [
            "身既事十主，女亦妃九龍。"
        ],
        "title": "句",
        "id": "98c4bc24-ac07-40f3-b5d2-d3b0c48514fc"
    },
    {
        "author": "司馬棫",
        "paragraphs": [
            "楓落吳江小雪天，三三兩兩捕魚船。",
            "蹇馿瘦馬何方客，眼看風波不著鞭。"
        ],
        "title": "江干小雪",
        "id": "a74be278-d886-450e-87e1-dfd1c622e7fc"
    },
    {
        "author": "司馬棫",
        "paragraphs": [
            "二月春風初不惡，後園桃李先春落。",
            "高堂去婦對花愁，君恩非輕妾命薄。",
            "憶昔三星光在天，煌煌車馬朱門前。",
            "結褵幸得事君子，願託絲蘿千萬年。",
            "履痕纔徧君家地，相看已覺君心異。",
            "門外新懽一破顔，室中舊愛雙垂淚。",
            "妾心比玉自堅貞，君眼如星到處明。",
            "女子睽離太山重，丈夫棄置鴻毛輕。",
            "莫誇綠髮紅顔好，女色由來何可保。",
            "君不見灞上鑾輿祓禊回，阿嬌已向長門老。"
        ],
        "title": "妾薄命",
        "id": "da4b0453-149b-4a20-8f30-d907af0dbc6c"
    },
    {
        "author": "司馬棫",
        "paragraphs": [
            "紅英亂點綠苔錢，林影扶疏翠可憐。",
            "飛蝶惹殘花上露，戲魚摇碎水中天。",
            "金羈不見尋芳馬，蘭櫂空停載酒船。",
            "送盡春歸人未老，鶑啼花發又明年。"
        ],
        "title": "春晚獨游鳳林園",
        "id": "6af95c59-aef4-4acc-89cb-7d15326eda5c"
    },
    {
        "author": "司馬棫",
        "paragraphs": [
            "坐見茅齋一葉秋，小山叢桂鳥聲幽。",
            "不知疊嶂夜來雨，清曉石楠花亂流。"
        ],
        "title": "茅齋",
        "id": "8d447d56-5c8f-4d67-9a7d-29b4ad49e46b"
    },
    {
        "author": "司馬棫",
        "paragraphs": [
            "誰教作雁破羣飛，一舸南遊遂不歸。",
            "乍見音容悲且喜，不知魂夢是邪非。",
            "陟岡望遠心猶在，携幼還家意已違。",
            "淚眼重尋丘壑去，可堪猶采故山薇。"
        ],
        "title": "哭兄",
        "id": "edd7f5a9-2298-4479-8a68-5e8e2ce877ef"
    },
    {
        "author": "司馬棫",
        "paragraphs": [
            "山似九折坂，河非八節灘。",
            "躋攀復揭厲，奈此行路難。"
        ],
        "title": "華亭峽道中",
        "id": "190b7ea0-e9a3-4bba-9167-ea7f3abcbb85"
    },
    {
        "author": "陳希伋",
        "paragraphs": [
            "千載傳聞孰是非，高梧脩竹晚風微。",
            "欲知古寺曾棲鳳，樓殿今無燕雀飛。"
        ],
        "title": "題鳳棲寺",
        "id": "f46a3c7c-226b-4703-8c0c-009ad40bfa0a"
    },
    {
        "author": "吳習禮",
        "paragraphs": [
            "湖北封疆最上游，荆門中有惠泉流。"
        ],
        "title": "句",
        "id": "3b9f376f-96cf-46ec-be8d-50e716612655"
    },
    {
        "author": "范溫",
        "paragraphs": [
            "夷甫雌黄須倚閣，君卿唇舌要施行。"
        ],
        "title": "句",
        "id": "96024dab-132b-48fb-b5ef-936d62667840"
    },
    {
        "author": "朴景綽",
        "paragraphs": [
            "勝事年年傳習久，盛觀全屬遠方賓。"
        ],
        "title": "句",
        "id": "06fecc2e-7c1a-46d2-9207-12faeaece5a3"
    },
    {
        "author": "羅可",
        "paragraphs": [
            "斜侵潘岳鬢，橫上馬良眉。"
        ],
        "title": "句",
        "id": "5adb91aa-f870-42bb-9311-15815116d0c4"
    },
    {
        "author": "張重",
        "paragraphs": [
            "顔色耐雪霜，桃李不能妬。",
            "但取節操高，莫起奪朱惡。"
        ],
        "title": "紫竹",
        "id": "581e4cd9-30e1-4171-956c-c5664fec4b31"
    },
    {
        "author": "劉正夫",
        "paragraphs": [
            "水定浮春岫，鴉盤落遠林。",
            "上方鐘送夕，隠几興何深。"
        ],
        "title": "宣妙院上方",
        "id": "ad1d635b-e258-458d-aa04-6ecef9789b70"
    },
    {
        "author": "劉正夫",
        "paragraphs": [
            "紫宸朝罷衮衣閑。"
        ],
        "title": "句",
        "id": "367d27b5-fbec-4a42-b3a1-4929364017e9"
    },
    {
        "author": "釋道平",
        "paragraphs": [
            "七顛八倒，業識忙忙。",
            "螺江回首處，笑殺謝三郎。"
        ],
        "title": "謁真如悟法述偈",
        "id": "3150870f-81b4-469e-bce1-6945f42ed307"
    },
    {
        "author": "釋道平",
        "paragraphs": [
            "山僧不會佛法，爲人總沒來由。",
            "或時半開半合，或時全放全收。",
            "還如萬人叢裏，冷地掉箇石頭。",
            "忽然打著一箇，方知觸處周流。"
        ],
        "title": "偈二首  其一",
        "id": "d688c737-4dba-4b63-948c-89e9a235daae"
    },
    {
        "author": "釋道平",
        "paragraphs": [
            "趙州有四門，門門通大道。",
            "玉泉有四路，路路透長安。",
            "門門通大道，畢竟誰親到。",
            "路路透長安，分明進步看。",
            "歲晚未歸客，西鳳門外寒。"
        ],
        "title": "偈二首  其二",
        "id": "4dc51975-8687-40ac-8e01-790603c4889b"
    },
    {
        "author": "釋道平",
        "paragraphs": [
            "似地擎山，不知山之孤峻。",
            "如石含玉，不知玉之無暇。",
            "古人恁麽說話，大似抱賊叫屈。",
            "普融門下，人人慷慨。",
            "生擒虎兕，活捉獰龍。",
            "眼裏著得須彌山，耳裏著得大海水。",
            "不是向人誇伎倆，丈夫標致合如斯。"
        ],
        "title": "舉盤山示衆偈",
        "id": "b6aea086-9144-4c96-9177-d4fb813fd9e6"
    },
    {
        "author": "釋景祥",
        "paragraphs": [
            "靈山話，曹溪指，放過初生斫額底。",
            "未問龍眠老古錐，昨夜三更轉向西。"
        ],
        "title": "偈",
        "id": "b011237a-6758-4173-acbf-23bea1ea9ce8"
    },
    {
        "author": "釋景祥",
        "paragraphs": [
            "尾在黄河北，頭枕黄河南。",
            "善財無鼻孔，依舊向南參。"
        ],
        "title": "陝府鐵牛",
        "id": "fea692a2-d664-405a-8fb2-9bc8c03f0414"
    },
    {
        "author": "釋寘",
        "paragraphs": [
            "福巖山上雲，舒卷任朝昏。",
            "忽爾落平地，客來難討門。"
        ],
        "title": "偈",
        "id": "e04fbc2d-32d6-4f3e-99da-2807d903b8db"
    },
    {
        "author": "周濱",
        "paragraphs": [
            "三舅報無常，諸甥脚手忙。",
            "熟搥三挺皂，爛煮一鍋湯。",
            "垢膩從君洗，形骸任爾扛。",
            "六釘聲寂寂，千古路茫茫。"
        ],
        "title": "臨終與蔡氏甥",
        "id": "86d21f62-b35d-4918-81ee-f45c5dea9f2a"
    },
    {
        "author": "王老志",
        "paragraphs": [
            "多年退罷老公人，手種桑麻數百根。",
            "盡是筆頭挼撚得，一枝枝上有冤魂。"
        ],
        "title": "答沂州吏",
        "id": "51b76821-0262-446a-a44d-70a615d97034"
    },
    {
        "author": "余闢",
        "paragraphs": [
            "不誇長揖出宮闈，不重爲漁老釣磯。",
            "最愛清宵銀漢上，客星時共帝星輝。"
        ],
        "title": "釣臺",
        "id": "89b33b70-5530-4a5c-a2f5-b1b8156da1f0"
    },
    {
        "author": "傅謙受",
        "paragraphs": [
            "仙家樓閣靄清芬，倦客停驂日欲曛。",
            "爭得便如陶靖節，拂衣來此看孤雲。"
        ],
        "title": "題太平興國宮",
        "id": "275b60c4-38ee-4fb6-8ec7-a896a5e0ff0b"
    },
    {
        "author": "陸字",
        "paragraphs": [
            "園花今爛漫，一一手親栽。",
            "惟有新離恨，東風吹不開。"
        ],
        "title": "別友人",
        "id": "b39304da-b494-4dcf-b314-b3a820e5fdf4"
    },
    {
        "author": "李作乂",
        "paragraphs": [
            "太學有馬涓，南省無馬涓。",
            "秋榜有馬涓，春榜無馬涓。"
        ],
        "title": "戲馬巨濟",
        "id": "c82c9701-ff08-4535-aff4-cb0fa72ccdb9"
    },
    {
        "author": "徐評",
        "paragraphs": [
            "一法圓融萬法該，白蓮香社應時開。",
            "淵明不解同方便，何事攢眉不肯來。"
        ],
        "title": "題白蓮堂",
        "id": "8560296e-458b-4259-b426-39df17201b74"
    },
    {
        "author": "徐評",
        "paragraphs": [
            "薈蔚蒼巖下，靈蹤此暫蟠。",
            "雲雷一夜起，風雨滿山寒。",
            "骨腐苔方綠，涎餘石未乾。",
            "試憑圖畫去，聊羨葉公看。"
        ],
        "title": "題蛻龍洞",
        "id": "94e43bd4-f88d-43c6-9067-b879c14a5cbb"
    },
    {
        "author": "徐評",
        "paragraphs": [
            "岑寂千山曲，縈紆一徑微。",
            "樓臺青嶂合，窗戶亂雲飛。",
            "野色侵僧衲，池光射客衣。",
            "偶來修吏隠，到此益忘機。"
        ],
        "title": "寧國院",
        "id": "c693bf98-06db-4605-a9c0-c7f0d36ccbbe"
    },
    {
        "author": "葛次仲",
        "paragraphs": [
            "玉露中秋夜，亭亭月正圓。",
            "一霄當皎潔，萬象共澄解。",
            "送別高臺上，添愁野帳前。",
            "無因駐清景，歌舞入明年。"
        ],
        "title": "中秋月集句  其一",
        "id": "de355936-799b-4474-983f-e610f605737e"
    },
    {
        "author": "葛次仲",
        "paragraphs": [
            "凉夜清秋半，常娥照玉輪。",
            "九霄微有露，萬里正無塵。",
            "氣射繁星滅，明翻宿鳥頻。",
            "寥寥天地內，風景一時新。"
        ],
        "title": "中秋月集句  其二",
        "id": "af3547d0-8766-4962-b191-3cd3a9391956"
    },
    {
        "author": "葛次仲",
        "paragraphs": [
            "全吳臨巨溟，青山天一隅。",
            "靜境林麓好，勝槩凌方壺。",
            "泓泓野泉潔，曖曖烟谷虛。",
            "攀雲造禪扃，躋險築幽居。",
            "道人刺猛虎，復來薙榛蕪。",
            "咄嗟檀施開，以有此屋廬。",
            "側疊萬古石，功就豈斯須。",
            "磥砢成廣殿，鬼工不可圖。",
            "有窮者孟郊，過此亦躊躇。",
            "賦詩留巖屏，詞律響瓊琚。",
            "我訪岑寂境，幸與高士俱。",
            "時升翠微上，凉閣對紅蕖。",
            "岸幘偃東齋，果藥雜紛敷。",
            "上方風景清，華敞綽有餘。",
            "高窗瞰遠郊，萬壑明晴初。",
            "賞愛未能去，頳霞照桑榆。",
            "老僧道機熟，閑持貝葉書。",
            "秉心識本源，高談出有無。",
            "茗酌待幽客，頓令煩抱舒。",
            "儒道雖異門，意合不爲殊。",
            "抖擻垢穢衣，惟有牟尼珠。",
            "餘生願休止，投策謝歸塗。"
        ],
        "title": "崑山慧聚寺集句",
        "id": "1a37e974-754a-418c-8bbf-729a59fcf1be"
    },
    {
        "author": "葛次仲",
        "paragraphs": [
            "萬里清江萬里天，一村桑柘一村烟。",
            "漁翁醉睡又醒睡，高唱夕陽孤島邊。"
        ],
        "title": "詩一首",
        "id": "d89a7039-cf25-4b9d-8a0d-3c10d31c4a9e"
    },
    {
        "author": "葛次仲",
        "paragraphs": [
            "榮枯不經意。"
        ],
        "title": "句",
        "id": "ae99b8dc-cd52-42e6-b23f-58739a128ad6"
    },
    {
        "author": "樓异",
        "paragraphs": [
            "斬新高髻掠雲開，翠色羅衣一樣裁。",
            "知有真仙此中住，故命天女捧書來。"
        ],
        "title": "嵩山二十四詠 青童峰",
        "id": "f801e3c9-c458-4275-ad14-e6e3ef829ada"
    },
    {
        "author": "樓异",
        "paragraphs": [
            "一片黄雲駐不飛，中天帝子欲何知。",
            "不須更問玉人事，自有嵩高峻極詩。"
        ],
        "title": "嵩山二十四詠 黄蓋峰",
        "id": "d7d54727-4008-4c2e-9148-9788d261017e"
    },
    {
        "author": "樓异",
        "paragraphs": [
            "誰知方丈與瀛洲，塵世紛紛漫白頭。",
            "不到嵩山最高處，世人容易揖浮邱。"
        ],
        "title": "嵩山二十四詠 浮邱峰",
        "id": "f7f68df7-858d-4920-91b5-12ad52c66f39"
    },
    {
        "author": "樓异",
        "paragraphs": [
            "昔有仙翁住此間，煉成青髮與朱顔。",
            "一朝跨鶴昇天去，澗草巖花豈復攀。"
        ],
        "title": "嵩山二十四詠 三鶴峰",
        "id": "a5294b10-3403-4fdd-90be-6f4299371c3b"
    },
    {
        "author": "樓异",
        "paragraphs": [
            "漢家天子學神仙，曾遇真人耳過肩。",
            "不待菖蒲長黑髮，須知逸樂自延年。"
        ],
        "title": "嵩山二十四詠 遇聖峰",
        "id": "a83381d5-35a8-4021-bdf6-28cb3d71eb33"
    },
    {
        "author": "樓异",
        "paragraphs": [
            "仙仗西來感百神，泥金檢玉尚如新。",
            "山靈知是真天子，萬歲聲中第一人。"
        ],
        "title": "嵩山二十四詠 萬歲峰",
        "id": "6da85144-23b4-4479-9a60-6595dc0bcd0f"
    },
    {
        "author": "樓异",
        "paragraphs": [
            "皎皎冰盤瑩百圍，廣寒宮殿見依稀。",
            "青山萬疊渾如洗，浮翠光中一鏡飛。"
        ],
        "title": "嵩山二十四詠 玉鏡峰",
        "id": "76728823-3510-4f9e-ad60-269bb292dc35"
    },
    {
        "author": "樓异",
        "paragraphs": [
            "蒼苔藤蔓飾鬚眉，獅子標形是與非。",
            "果解嚬呻作哮吼，窟中狐兔定魂飛。"
        ],
        "title": "嵩山二十四詠 獅子峰",
        "id": "5abf7f7f-5c3c-4611-a18f-1c1f61367f8e"
    },
    {
        "author": "樓异",
        "paragraphs": [
            "萬里封侯相不如，道人曾此獲陰符。",
            "軒牙露舌驚樵採，猛士還當捋爾鬚。"
        ],
        "title": "嵩山二十四詠 虎頭峰",
        "id": "59f84a0c-9c41-4e70-ad5c-c33ddbef61b1"
    },
    {
        "author": "樓异",
        "paragraphs": [
            "觸石孤飛一葉蓬，雷公電母晝鞭龍。",
            "但知四海爲霖雨，不道中天第幾峰。"
        ],
        "title": "嵩山二十四詠 起雲峰",
        "id": "539fd5f7-147b-42ab-b7e8-610584e06f24"
    },
    {
        "author": "樓异",
        "paragraphs": [
            "當年翔鳳此徘徊，曾爲真人覽德來。",
            "今日飛鳴天外過，紛紛燕雀不須猜。"
        ],
        "title": "嵩山二十四詠 鳳凰峰",
        "id": "9ded1494-2a66-4c5d-84dd-b4b4bafbe22c"
    },
    {
        "author": "樓异",
        "paragraphs": [
            "想見金壺瀉墨河，皂林餘潤鬰嵯峨。",
            "伯陽當日傳經後，肯向山陰與換鵝。"
        ],
        "title": "嵩山二十四詠 金壺峰",
        "id": "4756bb35-d3d1-4890-b455-8af6031f0053"
    },
    {
        "author": "樓异",
        "paragraphs": [
            "華蓋峰高未易窮，捫參歷井到天中。",
            "回頭却顧人間世，但見羣青似小童。"
        ],
        "title": "嵩山二十四詠 華蓋峰",
        "id": "a16ebddc-6365-4054-b9a0-4e9c322f95bb"
    },
    {
        "author": "樓异",
        "paragraphs": [
            "玄武名峰古所傳，晨昏吐氣作雲烟。",
            "雖無鑽灼刳腸患，歲晚風霜亦可憐。"
        ],
        "title": "嵩山二十四詠 玄龜峰",
        "id": "1c484e50-9c12-46fd-bb76-4ade6d12242a"
    },
    {
        "author": "樓异",
        "paragraphs": [
            "頭角低回蘚蔓封，蜿蜒端似卧真龍。",
            "旱乾歲禱多靈應，時見油雲出此峰。"
        ],
        "title": "嵩山二十四詠 卧龍峰",
        "id": "5cd562f1-e1bd-4617-87b9-d445fa10e7fb"
    },
    {
        "author": "樓异",
        "paragraphs": [
            "鶴乘雲軿下九天，玉盤星子竟誰先。",
            "相應漢武題花品，留作人間聚八仙。"
        ],
        "title": "嵩山二十四詠 會仙峰",
        "id": "4d399e91-d863-4b46-b440-bcd39559090b"
    },
    {
        "author": "樓异",
        "paragraphs": [
            "當年曾悟鏡中形，道骨仙風擬紫冥。",
            "二十四峰明月夜，玉笙須向揖仙聽。"
        ],
        "title": "嵩山二十四詠 子晉峰",
        "id": "70120939-4ffe-4102-b7e3-ebe8bda6db5c"
    },
    {
        "author": "樓异",
        "paragraphs": [
            "丹楹未羨人間侈，玉柱一峰天外高。",
            "自古大材須大用，扶持廣厦豈辭勞。"
        ],
        "title": "嵩山二十四詠 玉柱峰",
        "id": "6de26900-9f21-4ca3-9830-ab79eba3a842"
    },
    {
        "author": "樓异",
        "paragraphs": [
            "翳霧埋雲皓首翁，難將書傳考前蹤。",
            "商山羽翼朝天後，化作中天一石峰。"
        ],
        "title": "嵩山二十四詠 老翁峰",
        "id": "2d5ed962-8291-4963-9d06-7c52c1536491"
    },
    {
        "author": "樓异",
        "paragraphs": [
            "漢武求仙未得仙，玉人何事落峰前。",
            "故知帝子乘雲下，神蓋峰頭啟洞天。"
        ],
        "title": "嵩山二十四詠 玉人峰",
        "id": "c46bfa1e-80c5-44d7-b1ae-5dd0a78ecb67"
    },
    {
        "author": "樓异",
        "paragraphs": [
            "玉仙曾此駐雲車，日薄窗紗映雪膚。",
            "七字天書人不辨，定知玄女手中符。"
        ],
        "title": "嵩山二十四詠 玉女峰",
        "id": "a5ac20e3-f43c-4a7a-85ba-a48cd8f3fcca"
    },
    {
        "author": "樓异",
        "paragraphs": [
            "孕玉懷金不待媒，蓊然佳氣罩崔嵬。",
            "天教秀拔諸峰上，未信狂飈解折摧。"
        ],
        "title": "嵩山二十四詠 獨秀峰",
        "id": "31bb7b3d-72ee-4f07-a941-c14ee4768b86"
    },
    {
        "author": "樓异",
        "paragraphs": [
            "翠幄籠雲自一家，蘿梯夜碾七香車。",
            "舉頭雨過餘霞散，綠芰池開菡萏花。"
        ],
        "title": "嵩山二十四詠 積翠峰",
        "id": "b92979ba-f5ab-4c9a-aa4d-4aea77ea7915"
    },
    {
        "author": "樓异",
        "paragraphs": [
            "仰攀日月風雲近，俯瞰岡巒培塿低。",
            "絕頂光芒長不斷，人言太白此中棲。"
        ],
        "title": "嵩山二十四詠 太白峰",
        "id": "3ae5bcd1-6f20-4b07-aac2-e5c080faf1cc"
    },
    {
        "author": "樓异",
        "paragraphs": [
            "詩題：宿少林寺首句：六六仙峰繞佛居。"
        ],
        "title": "存目",
        "id": "120fadb9-62a1-4730-896e-df0b0f4b742d"
    },
    {
        "author": "李朴",
        "paragraphs": [
            "皓魄當天曉鏡升，雲間仙籟寂無聲。",
            "平分秋色一輪滿，長伴雲衢千里明。",
            "狡兔空從弦外落，妖蟆休向眼前生。",
            "靈槎擬約同携手，更待銀河徹底清。"
        ],
        "tags": [
            "月亮",
            "中秋节"
        ],
        "title": "中秋",
        "id": "17f31ace-4b6a-4346-892c-388f9c305d63"
    },
    {
        "author": "李朴",
        "paragraphs": [
            "天書遠下事徵求，鄉里同推馬少遊。",
            "世事已非三不可，年華却是一宜休。",
            "豈緣薄祿貽身累，祇爲當時分主憂。",
            "筇杖芒鞋留我伴，佇聞談笑即封侯。"
        ],
        "title": "次韵玉巖應詔  其一",
        "id": "8900f6d5-9bd6-46d2-85de-eb3a302dfc91"
    },
    {
        "author": "李朴",
        "paragraphs": [
            "擲餌求魚計亦難，長鯨摇曳海波寬。",
            "狂風有待三秋起，健翮須教萬里摶。",
            "直以逸民朝聖主，不隨計吏上春官。",
            "庖刀休用援尸祝，巾笥寧封貢禹冠。"
        ],
        "title": "次韵玉巖應詔  其二",
        "id": "f4174f7b-475b-4b47-9829-fe5c8b2016e0"
    },
    {
        "author": "李朴",
        "paragraphs": [
            "阿閣曾看紫鳳棲，暮年江國擁旌麾。",
            "孤雲南北本無定，浮世悲歡那可期。",
            "鶴頂丹砂埋藥竈，鴨頭綠水浸春陂。",
            "待公踏遍紅塵地，景物歸來似舊時。"
        ],
        "title": "憶玉巖  其一",
        "id": "e8e1c5ad-b5a5-493f-b2bf-c15bf29d1dee"
    },
    {
        "author": "李朴",
        "paragraphs": [
            "秋風燕雀正關關，忽見籬邊菊又斑。",
            "寒雁自知霜露重，海鷗常伴水雲閒。",
            "百年往事丹心裏，千古聲名直道間。",
            "此意屬公須慷慨，晚雲成雨便歸山。"
        ],
        "title": "憶玉巖  其二",
        "id": "834d1973-839e-46b0-b71a-c52fba295d0b"
    },
    {
        "author": "李朴",
        "paragraphs": [
            "雲根秀出碧芙蓉，烟晃霞飛瑞靄中。",
            "地脈九枝龍奮蟄，天河一派練橫空。"
        ],
        "title": "崆峒山",
        "id": "799c258c-8ab2-49d3-a69d-b1b7bfebdf1d"
    },
    {
        "author": "李朴",
        "paragraphs": [
            "天竺崎嶇絕海邊，何人分作贛江禪。",
            "鷲山巧疊三峰石，葛塢深疏兩派泉。",
            "一醉風光能幾許，十年塵跡尚依然。",
            "欲題豹隠還相笑，盼斷長空簇暝烟。"
        ],
        "title": "天竺山",
        "id": "c6240637-e333-437d-8010-dbf6952b879c"
    },
    {
        "author": "李朴",
        "paragraphs": [
            "踏盡層巒上小亭，日華初泛曉烟清。",
            "塵埃不到門常靜，身世相忘性自靈。"
        ],
        "title": "馬祖巖",
        "id": "4d509b96-b706-4903-a9b3-b4e25592d9a3"
    },
    {
        "author": "李朴",
        "paragraphs": [
            "處處香筵拂綺羅，爲傳神女渡天河。",
            "休嫌天上佳期少，已恨人間巧態多。",
            "齚舌自應工嫵媚，方心誰更苦鎸磨。",
            "獨收至拙爲吾事，笑指雙針一縷過。"
        ],
        "title": "乞巧",
        "id": "2fa2971f-cce0-4170-9149-ee14781b731c"
    },
    {
        "author": "李朴",
        "paragraphs": [
            "金弋百戰古虔州，滾滾雙江日夜流。",
            "杯酒登臺同極目，夕陽漁唱起沙鷗。"
        ],
        "title": "八境臺",
        "id": "37555067-76b1-47c7-9b10-162d7d7835e9"
    },
    {
        "author": "李朴",
        "paragraphs": [
            "春烟澄霽色，杖策出郊坰。",
            "疊嶂浮空翠，孤雲罨斷青。",
            "燕銜泥作壘，僧結草爲亭。",
            "萬樹山風裏，鐘聲下界聽。"
        ],
        "title": "遊通天巖",
        "id": "635d4924-1533-476d-abda-1f261546222e"
    },
    {
        "author": "蔣瑎",
        "paragraphs": [
            "野曠吳天杳，江浮楚夢吞。",
            "桂香飄露葉，松古兀霜根。",
            "碧薺他州樹，黄蘆何處村。",
            "世塵飛不到，清磬落空門。"
        ],
        "title": "和張祜韵",
        "id": "3efe071a-2638-4cc2-a2c8-58037a825b47"
    },
    {
        "author": "蔣瑎",
        "paragraphs": [
            "依崖架僧坊，微雲冒經床。",
            "闊睨滄海潮，幽聆諸天香。",
            "遠水瀉空碧，層軒逗寒光。",
            "願言寄暮齒，永訣聲利場。"
        ],
        "title": "和孟郊韵",
        "id": "49ec2f10-ad05-411a-9407-454a32574e57"
    },
    {
        "author": "蔣瑎",
        "paragraphs": [
            "誰知清淡者，冬月亦登臨。"
        ],
        "title": "句",
        "id": "05ac4c25-36fb-410c-8e4d-97eb7a8dfcfb"
    },
    {
        "author": "李師德",
        "paragraphs": [
            "墜典遺經已表章，又傳清蹕幸膠庠。",
            "黄龍繞駕天移仗，白雪分袍士綴行。",
            "况是體元能作聖，更歡稽古效規王。",
            "太平盛世文明遠，萬國儒風自一堂。"
        ],
        "title": "駕幸太學",
        "id": "2a67580d-4014-488c-96fa-80b19b8bbb86"
    },
    {
        "author": "張彥修",
        "paragraphs": [
            "翠巒齊聳壓平湖，晚綠朝紅畫不如。",
            "寄語商山閑四皓，好來各占一峰居。"
        ],
        "title": "四頂山",
        "id": "34f59b7f-7552-4e6e-b73c-4893825ce309"
    },
    {
        "author": "都貺",
        "paragraphs": [
            "不可思議，是大火聚。",
            "便恁麽去，不離當處。"
        ],
        "title": "偈",
        "id": "6209c32e-0022-499a-8c57-2ad73ae98a8d"
    },
    {
        "author": "黄潛",
        "paragraphs": [
            "三賢同一隠，所遇時則異。",
            "不居雲水鄉，詎泄英雄氣。"
        ],
        "title": "三高堂",
        "id": "a63950c9-2ed9-4cae-a6e1-466f55a502be"
    },
    {
        "author": "阮之武",
        "paragraphs": [
            "野老相傳有九仙，嘗遊此地忽昇天。",
            "霓旌鶴馭今何在，千古空巖鎖暮烟。"
        ],
        "title": "九仙巖",
        "id": "4d74412d-934a-4a43-8b1c-5e6be6451032"
    },
    {
        "author": "阮之武",
        "paragraphs": [
            "楚續光輝存簡策，漢碑突兀鎖期思。",
            "風雲會合當年事，簫鼓喧闐此日祠。",
            "弱嗣負薪廉節著，怪蛇膏劍德名垂。",
            "廟封又見標遺愛，子産英靈想已知。"
        ],
        "title": "漢遺愛廟碑",
        "id": "49394057-d5a9-4534-a9e1-c3d76e40f0ab"
    },
    {
        "author": "阮之武",
        "paragraphs": [
            "亭溪山號悉從吾，占得聲光萬古無。",
            "不似零陵柳司馬，貶他好景亂名愚。"
        ],
        "title": "愚溪",
        "id": "043b8400-9493-4cf1-b164-1de73b8f2b74"
    },
    {
        "author": "阮之武",
        "paragraphs": [
            "晉人僊去莫知春，依舊空巖鎖暮雲。",
            "西照滿前無限景，有誰能此憶瞿君。"
        ],
        "title": "夕陽巖",
        "id": "218eaec8-ef18-418b-9cc9-54e0e42b3bb0"
    },
    {
        "author": "阮之武",
        "paragraphs": [
            "石磴蘿梯隠翠微，坐間時有紫雲飛。",
            "紛紛郁郁來還去，難問瞿仙幾日歸。"
        ],
        "title": "紫雲巖",
        "id": "b36499d6-378f-4302-8a61-35f68b3f94e1"
    },
    {
        "author": "阮之武",
        "paragraphs": [
            "洗開無用木，放出自然屏。",
            "一簇岡巒勢，多般人物形。",
            "金堅性難壞，玉潤色常青。",
            "得地生禪剎，休嗟在大坰。"
        ],
        "title": "石塘寺",
        "id": "6bb6be6b-5c1e-423e-b815-be647a404cb1"
    },
    {
        "author": "杜扞",
        "paragraphs": [
            "行愛種桃處，濛濛罩輕素。",
            "花深人不辨，似入迷仙路。"
        ],
        "title": "引烟塢",
        "id": "003e3e4f-57e2-4316-9105-cfcbe845763d"
    },
    {
        "author": "杜扞",
        "paragraphs": [
            "湛碧一泓深，潺湲瀉不斷。",
            "高穹沛四時，派別環周半。"
        ],
        "title": "天澤源",
        "id": "a73bb683-de74-4511-9811-ebbece92ad4d"
    },
    {
        "author": "杜扞",
        "paragraphs": [
            "鐵烏老龍挺，誰爲辨雌雄。"
        ],
        "title": "句  其一",
        "id": "9abe7946-4e51-46a9-9d99-8a2e3849e08f"
    },
    {
        "author": "杜扞",
        "paragraphs": [
            "倘使在南陽，應爲孔明石。"
        ],
        "title": "句  其二",
        "id": "6e0043ed-c5d4-4f01-8ed8-4c2268a77ad6"
    },
    {
        "author": "杜扞",
        "paragraphs": [
            "應爲覽德歸，來儀化靈迹。"
        ],
        "title": "句  其三",
        "id": "3c52841d-ba99-43f0-a19c-9fdcd137d6dc"
    },
    {
        "author": "杜扞",
        "paragraphs": [
            "波心石船並，中載白蓮馨。"
        ],
        "title": "句  其四",
        "id": "2bdf6b4c-5755-48db-8bd8-de85d37a64cf"
    },
    {
        "author": "杜扞",
        "paragraphs": [
            "上就巾子頭，軒昂成皂蓋。"
        ],
        "title": "句  其五",
        "id": "2bcb15f4-3cf4-4eac-8392-e257cfbe7dcc"
    },
    {
        "author": "韓常卿",
        "paragraphs": [
            "丹竈棋盤去不收，未知蹤跡爲誰留。",
            "烟霞空鎖樵人徑，松檜重陰古寺樓。",
            "怪木化龍雲雨夜，碧波涵月鏡潭秋。",
            "遼東夢斷無歸鶴，山自嵯峨水自流。"
        ],
        "title": "董鳳山",
        "id": "64ba3077-a8ca-4ae7-9594-b562de5d45b6"
    },
    {
        "author": "鄭琡",
        "paragraphs": [
            "別有丹青圖不得，數聲漁笛月明中。"
        ],
        "title": "句",
        "id": "e4fab6f9-38f9-4725-bd4c-070d3630635e"
    },
    {
        "author": "郭正",
        "paragraphs": [
            "青山爲主身爲客，主人借客青山宅。",
            "白雲自在千里飛，長松不換三冬碧。",
            "藤枯誰與寫作龍，龜老何年化爲石。",
            "落花流水發源深，鳴雁過江悲晚色。",
            "家無妻子心無累，頂冒寒霜踵藏息。",
            "月明舞影聊盡歡，一點塵寰不留迹。",
            "儻來軒冕真可嗟，朝爲公卿暮逋謫。",
            "屈原賈誼爾爲誰，問君何似青山客。"
        ],
        "title": "姜相峰",
        "id": "2d59d8a1-40a4-459f-8668-d925745f5a7c"
    },
    {
        "author": "王祈",
        "paragraphs": [
            "葉垂千口劍，幹聳萬條鎗。"
        ],
        "title": "句",
        "id": "575e52a3-b0ca-4924-8bd4-7d8d28f954b6"
    },
    {
        "author": "劉彥和",
        "paragraphs": [
            "五世登科只一家。"
        ],
        "title": "句",
        "id": "b504fa02-b78d-46a7-91f8-4247e777aa9b"
    },
    {
        "author": "杜欽况",
        "paragraphs": [
            "山迴路疑絕，林深祕巖扃。",
            "鑿翠出金碧，開軒列雲屏。",
            "希有昔成道，久矣斯巖靈。",
            "法定卧蒼壁，白日穿空明。",
            "令威指泉竇，一鑿秋寒澄。",
            "定水供萬衆，不縮亦不盈。",
            "如公禪宗秀，於世本無營。",
            "聊爲出山雲，乘風無縱橫。",
            "坐令多寶藏，百神轉雷霆。",
            "夜月嘯彫虎，玉匣開晶熒。",
            "笑指八解池，外流中不傾。",
            "何必空山雷，始悟物我情。"
        ],
        "title": "靈巖行",
        "id": "1ab76b8d-0269-457f-9924-522ebb9f8181"
    },
    {
        "author": "徐鶚",
        "paragraphs": [
            "先生晦跡谷水東，志趣不與晉賢同。",
            "遥聽鶴唳笑二陸，巢傾穴碎非爲工。",
            "浩然養素遠聲利，脫去羈束離樊籠。",
            "醉隠亭中二十載，桃紅李白摇春風。",
            "感時嘯詠聊自適，誰知富貴爲窮通。",
            "羨君高操超流俗，直疑變化稱朱公。"
        ],
        "title": "朱氏天和堂",
        "id": "06a1c293-61cb-42ac-94b5-544b01a32606"
    },
    {
        "author": "王介之",
        "paragraphs": [
            "奔雷漱玉向高秋，長伴神仙出衆流。",
            "下得碧山終未足，待歸滄海始應休。",
            "雲饒浄色依依斂，猿傍寒聲歷歷愁。",
            "別有千尋在何處，廬山南面虎溪頭。"
        ],
        "tags": [
            "庐山"
        ],
        "title": "福聖觀",
        "id": "0e4793bb-acf7-4692-9b88-925e278b1812"
    },
    {
        "author": "樊紱",
        "paragraphs": [
            "殘月猶懸夜，開帆風若何。",
            "鳴鷄催曉色，舟子起吳歌。",
            "一曲清江上，三春別興多。",
            "野鷗無意緒，閒卧對滄波。"
        ],
        "title": "維揚曉發",
        "id": "f910a1b3-3501-43e2-9360-1f144a48755e"
    },
    {
        "author": "楊恬",
        "paragraphs": [
            "此君高節貫春冬，山色泉聲旦暮同。",
            "對面便爲三益友，終朝相伴一衰翁。",
            "病嫌細字無心讀，老厭閑花過眼空。",
            "頼有堂中不言客，冷顔常共北窗風。"
        ],
        "title": "三友堂",
        "id": "d63ad034-d7af-4c11-990f-17c12d5caccb"
    },
    {
        "author": "楊恬",
        "paragraphs": [
            "昔居山中誰見親，青山對面同笑顰。",
            "引泉養竹與爲友，徜徉不覺冬復春。",
            "三年相看不知厭，聲音笑貌無久新。",
            "雖非多聞與直諒，堂堂不愧琴張仁。",
            "已將物我等一致，政自兀兀忘吾身。",
            "離群索居亦已久，昔如形影今參辰。",
            "强託鳴琴寫風韵，欲憑妙筆摹精神。",
            "繡衣使者古君子，天球大訓東序珍。",
            "胡爲喻蜀久持節，登車攬轡勞拊循。",
            "朅來堂上寓幽賞，不爲豺虎埋雙輪。",
            "悠然獨酌對三友，更邀風月爲嘉賓。",
            "謝胐忘形許入室，李白對影成三人。",
            "寄謝山中五賢者，德不孤立當有鄰。",
            "寥寥千里十餘載，乃逢青眼屈復申。",
            "夷齊西周兩餓叟，展禽東魯一絀臣。",
            "引而高之自孔子，不爾埋沒隨埃塵。",
            "君不見黄梅嶺上一拳石，意氣已若驕峨岷。"
        ],
        "title": "和頓公",
        "id": "8be31b56-9883-46bb-9457-342b8f9877e9"
    },
    {
        "author": "宇文紹奕",
        "paragraphs": [
            "峭拔聳青天，巍峨鎮方國。",
            "願與君爲友，萬古長一色。"
        ],
        "title": "三友堂 山",
        "id": "b1e4d0ac-da86-4f11-8978-992861fae26c"
    },
    {
        "author": "宇文紹奕",
        "paragraphs": [
            "青泉出山下，到海流不息。",
            "願與君爲友，果行而育德。"
        ],
        "title": "三友堂 泉",
        "id": "0f6b1981-97f1-434b-9b67-909a63963636"
    },
    {
        "author": "宇文紹奕",
        "paragraphs": [
            "清淡不媚春，挺挺凌霜雪。",
            "願與君爲友，虛中而勁節。"
        ],
        "title": "三友堂 竹",
        "id": "37f0041e-a2a0-497c-8bec-63e3427aa3d7"
    },
    {
        "author": "宇文紹奕",
        "paragraphs": [
            "清風泠然來，襟袖皆披拂。",
            "願與君爲友，相見長及物。"
        ],
        "title": "三友堂 風",
        "id": "ce59e909-c0d2-4bbe-8152-925098d47955"
    },
    {
        "author": "宇文紹奕",
        "paragraphs": [
            "明月麗青天，羣星隠晶耀。",
            "願與君爲友，容光無不照。"
        ],
        "title": "三友堂 月",
        "id": "af8a1fd5-73f2-4acf-a36d-1c6bfeb5edef"
    },
    {
        "author": "釋克勤",
        "paragraphs": [
            "使乎不辱命，臨機貴專對。",
            "安禪捋虎鬚，著著超方外。",
            "不唯明窗下安排，掇向繩床拶嶮崖。",
            "拈椎豎拂奮雄辯，金聲玉振猶奔雷。",
            "九旬落落提綱宗，衲子濟濟長趨風。",
            "解粘去縛手段辣，驅耕奪食猶雍容。",
            "秋風忽作要歸去，了却武陵一段事。",
            "勃窣理窟乃胸中，行行不患無知己。",
            "臨行索我送行篇，要棘蓬與金剛圈。",
            "短歌須要十數丈，長句只消三兩言。",
            "金毛獅子解翻身，箇是叢林傑出人。",
            "不日孤峰大哮吼，五葉一花天地春。"
        ],
        "title": "頌",
        "id": "c666ebf4-0e3e-4d2a-8f09-79597b96b4a6"
    },
    {
        "author": "釋克勤",
        "paragraphs": [
            "蝸牛角上三千界，雲月溪山共一家。",
            "既爾業緣無避處，不如隨分納些些。"
        ],
        "title": "偈五十三首  其一",
        "id": "e5336adc-77fb-4318-8828-ffc54d0bce6f"
    },
    {
        "author": "釋克勤",
        "paragraphs": [
            "平旦清晨五月一，吹起少林無孔笛。",
            "十方沙界坦然平，大地山河印印出。",
            "二祖曾不往西天，達磨曾不到梁國。",
            "大家共賀太平歌，摩訶般若波羅蜜。"
        ],
        "title": "偈五十三首  其二",
        "id": "776c5c73-8d3a-42d6-baae-27caa2b3a51e"
    },
    {
        "author": "釋克勤",
        "paragraphs": [
            "病遇良醫，饑逢王鱔。",
            "醤裏得鹽，雪中送炭。"
        ],
        "title": "偈五十三首  其三",
        "id": "378943fa-6cda-401a-bd74-25b9d2824d3b"
    },
    {
        "author": "釋克勤",
        "paragraphs": [
            "只這是，大似撒沙向眼中。",
            "只這不是，還如注水向耳裏。",
            "直下無事，平地陷入。",
            "別有機關，墮坑落塹。",
            "祇園屈曲流泉急，鷲嶺巍峨雲出遲。"
        ],
        "title": "偈五十三首  其四",
        "id": "fd029fa2-1ca9-47b3-8237-e84f1dd2faa6"
    },
    {
        "author": "釋克勤",
        "paragraphs": [
            "雲居開大爐韝，不止烹佛烹祖。",
            "但有一切持來，烈焰堆中辨取。",
            "是則當處平和，不是切宜退步。",
            "煅出金剛眼睛，直得乾坤獨露。",
            "雖然到者田地，須知向上一路。",
            "放將三聖瞎馿，踢殺大雄猛虎。"
        ],
        "title": "偈五十三首  其五",
        "id": "2c7e650c-c72c-447c-a1ff-70f14003b89f"
    },
    {
        "author": "釋克勤",
        "paragraphs": [
            "五月五日天中節，萬崇千妖俱殄滅。",
            "眼裏拈却須彌山，耳裏拔出釘根楔。",
            "鍾馗小妹舞三臺，八臂那吒嚼生鐵。"
        ],
        "title": "偈五十三首  其六",
        "id": "6b0699ca-dc72-464b-92ec-90d3b61a711f"
    },
    {
        "author": "釋克勤",
        "paragraphs": [
            "萬仞崖頭撒手，要須其人。",
            "千鈞之弩發機，豈爲鼷鼠。",
            "雲門睦州，當面蹉過。",
            "德山臨濟，誑謼閻閭。",
            "自餘立境立機，作窠作窟，故是滅胡種族。",
            "萬緣遷變渾閒事，五月山房冷似冰。"
        ],
        "title": "偈五十三首  其七",
        "id": "390fa3fa-2e5b-4a56-a7a4-10be1486f1c9"
    }
]