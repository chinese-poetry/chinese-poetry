[
    {
        "author": "曹勛",
        "paragraphs": [
            "嫋嫋柔風泮綠波，深沉甲館已微和。",
            "新春玉带香羅薄，從此宮中樂事多。"
        ],
        "title": "德壽春帖子八首  其八",
        "id": "07bcc88f-55a2-48e1-aeaf-bd4bc6391213"
    },
    {
        "author": "曹勛",
        "paragraphs": [
            "非煙苒苒上宮雲，嘉木團團午影分。",
            "玉案琴書供燕適，五絃清韻助南薰。"
        ],
        "title": "端午帖子九首  其一",
        "id": "cb40dd9e-ee8b-405b-a771-43d8ee3ffcd7"
    },
    {
        "author": "曹勛",
        "paragraphs": [
            "怡顔無暑到新宮，一樣珠簾廣殿風。",
            "角黍菖絲隨節物，旨甘時下五雲中。"
        ],
        "title": "端午帖子九首  其二",
        "id": "947c4e42-f02a-4929-b37e-7b0408597fe3"
    },
    {
        "author": "曹勛",
        "paragraphs": [
            "辟兵龍印篆神經，繫臂香縈綉色輕。",
            "自有微凉生玉宇，池光靜照午陰清。"
        ],
        "title": "端午帖子九首  其三",
        "id": "9c4b0815-b1d6-431d-92c9-d24c2e889065"
    },
    {
        "author": "曹勛",
        "paragraphs": [
            "日華露重疏疏竹，寶砌風回楚楚松。",
            "酪粉冰壺驅薄暑，瑶琴永日得從容。"
        ],
        "title": "端午帖子九首  其四",
        "id": "4774bb3d-84e6-417b-9a13-bd449fcfaa92"
    },
    {
        "author": "曹勛",
        "paragraphs": [
            "朝下仙班曉景遲，步摇香認九華妃。",
            "花藏窈窕知金屋，亭照回波在翠微。"
        ],
        "title": "端午帖子九首  其五",
        "id": "0e0e14ff-14df-45db-bbea-89362dea68d9"
    },
    {
        "author": "曹勛",
        "paragraphs": [
            "曲檻榴花絳色鮮，博山一縷水沉煙。",
            "奉華窗戶清無暑，習習香傳遠岸蓮。"
        ],
        "title": "端午帖子九首  其六",
        "id": "845f4df8-36b0-4609-aeaa-49cf67191673"
    },
    {
        "author": "曹勛",
        "paragraphs": [
            "參差臺殿照祥雲，疊雪含風綵縷新。",
            "玉带輕紗迎令節，五雲深處奉嚴宸。"
        ],
        "title": "端午帖子九首  其七",
        "id": "e401a249-1df0-4384-ab20-9320f6d1be5a"
    },
    {
        "author": "曹勛",
        "paragraphs": [
            "下直歸來閬苑游，椒風高轉紫雲樓。",
            "冰盤紋簟清薰細，捲上珠簾白玉鈎。"
        ],
        "title": "端午帖子九首  其八",
        "id": "70391c75-35b0-4916-9811-edf5dc6c5d15"
    },
    {
        "author": "曹勛",
        "paragraphs": [
            "雨後風微荷芰香，頓驅初暑作疏凉。",
            "黑雲捲盡青天大，却倚湖光看夕陽。"
        ],
        "title": "端午帖子九首  其九",
        "id": "59da9bc8-0db7-4cb3-b331-7bb0aab57eb5"
    },
    {
        "author": "曹勛",
        "paragraphs": [
            "廣殿薰風日正長，雲峰遠岫各微茫。",
            "上天不似人間熱，夏木陰陰六月凉。"
        ],
        "title": "癸未御前帖子三首  其一",
        "id": "56734dd4-741d-491c-a062-bfcf226bfa86"
    },
    {
        "author": "曹勛",
        "paragraphs": [
            "聖君英略凜橫秋，十萬偏師奉睿謀。",
            "一日已聞三奏捷，版圖行見復神州。"
        ],
        "title": "癸未御前帖子三首  其二",
        "id": "42ee61eb-0e2d-4ec0-95d1-73a1af5d63f7"
    },
    {
        "author": "曹勛",
        "paragraphs": [
            "中原久已困羶腥，攻守知惟斷乃成。",
            "便有戎酋歸聖化，甘泉應得慰皇情。"
        ],
        "title": "癸未御前帖子三首  其三",
        "id": "bb4eef37-f420-49b1-899e-5507e2bf18cd"
    },
    {
        "author": "曹勛",
        "paragraphs": [
            "萬騎如雲下太清，至尊親享在天靈。",
            "纔聞初獻風雷息，皎皎凉蟾數點星。"
        ],
        "title": "隆興天子七月十三日親享太廟先期風雨彌日及夕拔木震海窗戶俱動轉五更即止乃行禮時也喜而成三章  其一",
        "id": "a95a0bd2-923c-4a70-82bf-ab42ee92be4e"
    },
    {
        "author": "曹勛",
        "paragraphs": [
            "一夕秋風勢震雷，頹山拔木屋傾欹。",
            "錫春大厦猶驚畏，蓬蓽茅廬亦可知。"
        ],
        "title": "隆興天子七月十三日親享太廟先期風雨彌日及夕拔木震海窗戶俱動轉五更即止乃行禮時也喜而成三章  其二",
        "id": "441e055b-5461-4cd6-a159-568379e15569"
    },
    {
        "author": "曹勛",
        "paragraphs": [
            "雨脚如麻入夜深，飄風從雨拔山林。",
            "守燈危坐不敢息，惟有皇天知此心。"
        ],
        "title": "隆興天子七月十三日親享太廟先期風雨彌日及夕拔木震海窗戶俱動轉五更即止乃行禮時也喜而成三章  其三",
        "id": "6b2875dd-053a-45b1-b513-d7484fdfc171"
    },
    {
        "author": "曹勛",
        "paragraphs": [
            "秋入幽巖桂影團，香深粟粟照林丹。",
            "應隨西母瑶池曉，染得朝霞下廣寒。"
        ],
        "title": "謝賜丹桂",
        "id": "458acc25-ec05-4972-9e1c-d9777f3baabf"
    },
    {
        "author": "曹勛",
        "paragraphs": [
            "春事匆匆綠漸穠，林花鋪繡曉烟中。",
            "如何捲上黄金闕，許作華裀舞閬風。"
        ],
        "title": "恭睹宸製花落尤艷之句自古詩人未有形容及此者使落花不與草木俱委可見天地大德之心小臣不量蕪纇仰賡宸韻",
        "id": "1e261c51-93a6-43de-886f-3c49f632cef6"
    },
    {
        "author": "曹勛",
        "paragraphs": [
            "榴花昔染猩猩血，薝蔔叢中今鬭新。",
            "何事司花與純素，不同妖艷污天真。"
        ],
        "title": "題禁中黄石榴二首  其一",
        "id": "b755bfb2-2797-4be9-b0d8-6aa61336c681"
    },
    {
        "author": "曹勛",
        "paragraphs": [
            "安石開花比御衣，縐紅繁綠不能奇。",
            "上林別有嬌黄貴，如剪冰綃襯玉肌。"
        ],
        "title": "題禁中黄石榴二首  其二",
        "id": "aaa10307-bd16-49f8-9398-12eb1ddacabe"
    },
    {
        "author": "曹勛",
        "paragraphs": [
            "鬰葱佳氣轉春風，五色雲低駐玉龍。",
            "紫府清都天不遠，翹鴟渾在翠微中。"
        ],
        "title": "宮詞三十三首  其一",
        "id": "9664c791-1e1d-4503-be8a-d103590eaaee"
    },
    {
        "author": "曹勛",
        "paragraphs": [
            "南山迎座曉雲開，閶闔風遲絕點埃。",
            "受職百神知有象，會稽春色過江來。"
        ],
        "title": "宮詞三十三首  其二",
        "id": "17cdf65b-0021-467e-8f48-eb8760c182d9"
    },
    {
        "author": "曹勛",
        "paragraphs": [
            "護聖軍容簇仗齊，雲屯甲馬耀春曦。",
            "行知蹴踏胡塵靜，十萬吞江午飲時。"
        ],
        "title": "宮詞三十三首  其三",
        "id": "e6d93a32-5504-40cf-95f1-94af68fe8ee7"
    },
    {
        "author": "曹勛",
        "paragraphs": [
            "平治逆虜拯吾民，都督親行號令新。",
            "仍詔尅戎恩寵異，牙牌御札賜功臣。"
        ],
        "title": "宮詞三十三首  其四",
        "id": "c148d2af-87c3-42ae-b5e1-1ce891054562"
    },
    {
        "author": "曹勛",
        "paragraphs": [
            "聽政勤勞撫萬方，暫留行殿駐錢塘。",
            "已將輪對規行事，更向龍牀閱諫章。"
        ],
        "title": "宮詞三十三首  其五",
        "id": "b6c7d665-0717-4f2e-b326-6960a0f69e7c"
    },
    {
        "author": "曹勛",
        "paragraphs": [
            "法書點畫久非真，上聖傳真妙入神。",
            "鳳翥龍盤時降出，二王應望屬車塵。"
        ],
        "title": "宮詞三十三首  其六",
        "id": "303cd402-2008-43f3-955e-ab2511771a3f"
    },
    {
        "author": "曹勛",
        "paragraphs": [
            "今年臘日近春繁，帝意深憂氣未暄。",
            "益恐吾民有饑凍，太倉連發賑元元。"
        ],
        "title": "宮詞三十三首  其七",
        "id": "82b1b821-3cc0-4254-93c0-7f1bb11b5364"
    },
    {
        "author": "曹勛",
        "paragraphs": [
            "山迥江回地少塵，方州桃李不成春。",
            "要知駐蹕非閑暇，看取君王蘇遠民。"
        ],
        "title": "宮詞三十三首  其八",
        "id": "c984395e-7cdc-4ab0-ab4b-9902d8bf39ee"
    },
    {
        "author": "曹勛",
        "paragraphs": [
            "蘭亭久已昧精粗，睿藻傳模字一如。",
            "莫更堅珉求定本，且瞻奎畫看臨書。"
        ],
        "title": "宮詞三十三首  其九",
        "id": "320b52f9-a270-4bda-8691-4d501677c50a"
    },
    {
        "author": "曹勛",
        "paragraphs": [
            "元正不賀自清衷，睿札頻頒念兩宮。",
            "天相吉音來自北，便知孝悌與天通。"
        ],
        "title": "宮詞三十三首  其一○",
        "id": "a9432e43-a831-4ae1-9894-54b7ab402bc6"
    },
    {
        "author": "曹勛",
        "paragraphs": [
            "女裳緣飾麗青紅，俗競浮華廢百工。",
            "聖意與民敦儉素，盡除金翠復淳風。"
        ],
        "title": "宮詞三十三首  其一一",
        "id": "82f3e788-968f-4919-afe4-c7d66ccb5487"
    },
    {
        "author": "曹勛",
        "paragraphs": [
            "潮隨春漲雪千尋，南越山藏暗浪深。",
            "欲識錢塘兩回汛，便如萬國奉君心。"
        ],
        "title": "宮詞三十三首  其一二",
        "id": "3b205eb5-afc7-459d-a56b-e0bfcf7aee88"
    },
    {
        "author": "曹勛",
        "paragraphs": [
            "滔天逆黨作兵端，坐致酋渠詔意寬。",
            "咸與惟新皆赤子，釋囚盡復漢衣冠。"
        ],
        "title": "宮詞三十三首  其一三",
        "id": "ab1820fb-bf63-46cc-9ef2-4d0aba1c28cc"
    },
    {
        "author": "曹勛",
        "paragraphs": [
            "中興仁澤浹華夷，則百斯男自可知。",
            "例詔高禖祭春社，掖庭應已夢熊羆。"
        ],
        "title": "宮詞三十三首  其一四",
        "id": "2b779313-14cf-4551-a09f-67e98ba82ed4"
    },
    {
        "author": "曹勛",
        "paragraphs": [
            "拱北星辰靜守心，暫清警蹕鳳凰深。",
            "蕭條梅柳春如許，可復風烟比上林。"
        ],
        "title": "宮詞三十三首  其一五",
        "id": "9fe6d21c-af6a-4c79-9db4-376c4932181f"
    },
    {
        "author": "曹勛",
        "paragraphs": [
            "連年逆虜斷侵凌，聖運當天日正升。",
            "頂相如山知美讖，紹隆火德即中興。"
        ],
        "title": "宮詞三十三首  其一六",
        "id": "de2a2023-e917-4a4f-a11f-c93c6f2fde85"
    },
    {
        "author": "曹勛",
        "paragraphs": [
            "澤國春非上苑同，近郊花木漫青紅。",
            "今知聖化敦風俗，不許移根入禁中。"
        ],
        "title": "宮詞三十三首  其一七",
        "id": "35f4c73c-458b-4db3-86da-5aa906c4af03"
    },
    {
        "author": "曹勛",
        "paragraphs": [
            "寬恤從來只陸沉，丁寧今始慰人心。",
            "聖情更欲民孚信，親御雲章下詔音。"
        ],
        "title": "宮詞三十三首  其一八",
        "id": "775e2ffb-eaa0-41e8-b5a9-235f5e28647f"
    },
    {
        "author": "曹勛",
        "paragraphs": [
            "射殿從容御六鈞，飛星白羽駭臣鄰。",
            "莫驚壓盡天山箭，自昔羌胡畏聖神。"
        ],
        "title": "宮詞三十三首  其一九",
        "id": "f98d7027-f184-47be-a6f6-e85700cb0ee8"
    },
    {
        "author": "曹勛",
        "paragraphs": [
            "溥綏聖澤浙江湄，風轉行宮赤羽旗。",
            "責己但書農本詔，乘春豈有宴游詩。"
        ],
        "title": "宮詞三十三首  其二○",
        "id": "9b187cb7-5419-4c34-96c2-d97d68bbaaa4"
    },
    {
        "author": "曹勛",
        "paragraphs": [
            "嗣歲龐恩浹九垓，熙熙人物詠春臺。",
            "行知大業同文軌，今見蕭曹佐漢來。"
        ],
        "title": "宮詞三十三首  其二一",
        "id": "043b88d6-8a51-4de7-a6d4-3f0035faa526"
    },
    {
        "author": "曹勛",
        "paragraphs": [
            "東風拂拂到行朝，剪綵膺時下絳霄。",
            "不但劍歌隨騎曲，行須儀鳳舞雲韶。"
        ],
        "title": "宮詞三十三首  其二二",
        "id": "2941496b-2ab3-41cd-84fb-811b03e0834f"
    },
    {
        "author": "曹勛",
        "paragraphs": [
            "務農春詔將臣宣，欲翳禾麻變有年。",
            "聖意且耕仍且戰，稍令諸道作屯田。"
        ],
        "title": "宮詞三十三首  其二三",
        "id": "468d3358-6eec-4df9-a154-4202bc95945e"
    },
    {
        "author": "曹勛",
        "paragraphs": [
            "升暘宮裏雪初消，便覺春風襲柳條。",
            "新醖嘈嘈瀉輕碧，盡分和氣浹狐貂。"
        ],
        "title": "宮詞三十三首  其二四",
        "id": "f470cda1-81ca-471a-87e8-8dd9e1f7207c"
    },
    {
        "author": "曹勛",
        "paragraphs": [
            "碧甲紅芽物象新，天聲震耀仰堯仁。",
            "只應露布來非晚，移蹕中原爛漫春。"
        ],
        "title": "宮詞三十三首  其二五",
        "id": "f7fadf7e-dd48-41d7-b1aa-eb109d35e875"
    },
    {
        "author": "曹勛",
        "paragraphs": [
            "三年不廢策儒宗，清問圖回自九重。",
            "不特賜書榮進士，聖君政本道中庸。"
        ],
        "title": "宮詞三十三首  其二六",
        "id": "b7fa9a25-79ae-4ebe-be3a-dbe94f6f9413"
    },
    {
        "author": "曹勛",
        "paragraphs": [
            "六宮上直試羅衣，未聽鞭聲等駕時。",
            "且趁曉閑臨御札，官家常是下朝遲。"
        ],
        "title": "宮詞三十三首  其二七",
        "id": "f555fb3d-b88d-478b-a431-aa329ec44a48"
    },
    {
        "author": "曹勛",
        "paragraphs": [
            "天德同符立極恩，紹興億載撫維坤。",
            "今年頒曆更名賜，大定中區號統元。"
        ],
        "title": "宮詞三十三首  其二八",
        "id": "82ad7d17-de2a-4d1d-85cc-23544ad4ef81"
    },
    {
        "author": "曹勛",
        "paragraphs": [
            "江淮控制接荆蠻，銷患無形仗衛閑。",
            "藹藹東風符帝力，新春先到鳳凰山。"
        ],
        "title": "宮詞三十三首  其二九",
        "id": "d0b0e875-17a7-4c78-a288-8fdbc078d4da"
    },
    {
        "author": "曹勛",
        "paragraphs": [
            "聖德隆昌紀紹興，稍馴逆虜會清明。",
            "須知不待黄河報，自有天威靖太平。"
        ],
        "title": "宮詞三十三首  其三○",
        "id": "1b0ecf9c-0d73-4fa0-b944-4c99dca6d0de"
    },
    {
        "author": "曹勛",
        "paragraphs": [
            "湖山風月鎖葱葱，渙號春回萬國同。",
            "因使吳人霑聖澤，一齊翻入櫂歌中。"
        ],
        "title": "宮詞三十三首  其三一",
        "id": "121e50d3-1acb-472d-98c2-82483bd3c06d"
    },
    {
        "author": "曹勛",
        "paragraphs": [
            "上聖憂勞昔未聞，看花豈復御佳辰。",
            "內人聞道頻相語，不見秋千已幾春。"
        ],
        "title": "宮詞三十三首  其三二",
        "id": "8d3154b7-03fa-49b6-b8c2-494dd3e9c896"
    },
    {
        "author": "曹勛",
        "paragraphs": [
            "天開黄道日華明，細細南薰下太清。",
            "宮殿雲扶龍虎氣，樓臺風轉管絃聲。"
        ],
        "title": "宮詞三十三首  其三三",
        "id": "8d9068b1-d185-4038-b0f1-3b8c0ddce4bc"
    },
    {
        "author": "曹勛",
        "paragraphs": [
            "千壺芍藥靄祥雲，一部簫韶合曲新。",
            "三聖臨軒聽歌舞，端知造物款留春。"
        ],
        "title": "禁中賞芍藥口占",
        "id": "129e274c-61e9-43f4-877d-096f5f462718"
    },
    {
        "author": "曹勛",
        "paragraphs": [
            "玉蓮翠葉粲成川，十里湖光碧浸天。",
            "桂楫壓波橫斷浦，鈎簾絲管接薰絃。"
        ],
        "title": "御舟應制",
        "id": "c8b4b0fc-304f-4324-8433-e357cbeafa68"
    },
    {
        "author": "曹勛",
        "paragraphs": [
            "密葉素華青羽帔，繁香秀色六銖衣。",
            "枕間爲插琉璃滿，清夢泠泠入翠微。"
        ],
        "title": "禁直賦所見荼䕷",
        "id": "285e7f12-a165-4cf6-afdf-45711879e6c4"
    },
    {
        "author": "曹勛",
        "paragraphs": [
            "寓直承明意味清，風傳禁漏作春聲。",
            "梅梢影轉三更月，身在蓬壺夢不成。"
        ],
        "title": "禁直偶作三首  其一",
        "id": "627f8879-4de1-4d55-93ad-e8970a33db35"
    },
    {
        "author": "曹勛",
        "paragraphs": [
            "緩移淑景覺暄妍，春晚尤宜聽管絃。",
            "院宇日斜花欲睡，池塘風澹柳初眠。"
        ],
        "title": "禁直偶作三首  其二",
        "id": "271643a1-2e4f-4025-a39f-934cc65e8bd7"
    },
    {
        "author": "曹勛",
        "paragraphs": [
            "聲藏禁柳鶑簧巧，香靄宮花鳳髓浮。",
            "不怕苑中歸騎晚，分光御燭下神州。"
        ],
        "title": "禁直偶作三首  其三",
        "id": "02e73fd8-e608-4797-bc7f-97f899b3a8c4"
    },
    {
        "author": "曹勛",
        "paragraphs": [
            "天子行春御六龍，五雲回暖泛晴風。",
            "和鸞寶苑梅花路，賸有香傳玉座中。"
        ],
        "title": "從駕玉津園二首  其一",
        "id": "3802e492-09d8-4a60-ba9a-928ef1a44d1a"
    },
    {
        "author": "曹勛",
        "paragraphs": [
            "花梢糝糝動朱欄，萱草侵苔雪已乾。",
            "行闕風光隨處樂，春臺人物不知寒。"
        ],
        "title": "從駕玉津園二首  其二",
        "id": "225771fa-04ec-4ee5-9d78-9f5becfcb811"
    },
    {
        "author": "曹勛",
        "paragraphs": [
            "玉界瓊田處處村，羣山繚白曉雲昏。",
            "聖君縞素天垂應，三白飛花奉至尊。"
        ],
        "title": "扈蹕建康道中值雪二首  其一",
        "id": "c72ebba1-aa6a-43be-97bf-015ece6f4bf1"
    },
    {
        "author": "曹勛",
        "paragraphs": [
            "雷動天旋從六龍，更催時雪下雲空。",
            "師行銀色光中地，鳥過瓊瑶草木中。"
        ],
        "title": "扈蹕建康道中值雪二首  其二",
        "id": "5761dda1-49cc-4408-8b8f-3c47260c262c"
    },
    {
        "author": "曹勛",
        "paragraphs": [
            "疏枝冷蘂欲摇春，照水鋪苔不礙塵。",
            "莫遣移寒占窗月，窗中應有可憐人。"
        ],
        "title": "和曾舍人梅影雪意二首  其一",
        "id": "2fb5ae85-66eb-453f-b121-1faa1ee482ee"
    },
    {
        "author": "曹勛",
        "paragraphs": [
            "冥冥何處認飛鴻，天地同雲冷不風。",
            "玉蘂瑶林應在望，兒童喜入笑聲中。"
        ],
        "title": "和曾舍人梅影雪意二首  其二",
        "id": "bc7f6dfc-f311-45e1-b43b-bc1d81f44355"
    },
    {
        "author": "曹勛",
        "paragraphs": [
            "十年壯節下清都，鷁首常辭負弩驅。",
            "一棹西來黄篾舫，閘胥指點若樵漁。"
        ],
        "title": "守閘書事時已退居五首  其一",
        "id": "3d4e2a07-c3fa-4be6-99e3-67eaa28b3fcc"
    },
    {
        "author": "曹勛",
        "paragraphs": [
            "薄陰疏雨濕春容，兩岸增添綠與紅。",
            "短棹悠悠了無事，却憐雲水舊怱怱。"
        ],
        "title": "守閘書事時已退居五首  其二",
        "id": "956b7fee-956b-4854-8693-2521d9521db6"
    },
    {
        "author": "曹勛",
        "paragraphs": [
            "坐斷天台四五年，居山心迹兩超然。",
            "誰能更看紙上語，且守自家方寸田。"
        ],
        "title": "守閘書事時已退居五首  其三",
        "id": "9d692d67-a01e-44d9-8bdc-99d56054e2e4"
    },
    {
        "author": "曹勛",
        "paragraphs": [
            "老去惟思徹骨清，便無弱水限仙瀛。",
            "士龍猶記當時夢，夢想如今海上城。"
        ],
        "title": "守閘書事時已退居五首  其四",
        "id": "3a52c8d1-f670-41d0-9a7b-b40dee31479f"
    },
    {
        "author": "曹勛",
        "paragraphs": [
            "野情漫對三眠柳，幽思空懷九畹蘭。",
            "他日倘從春步約，湖邊一笑似非難。"
        ],
        "title": "守閘書事時已退居五首  其五",
        "id": "af242f0c-f985-4e83-894c-fb68871f6871"
    },
    {
        "author": "曹勛",
        "paragraphs": [
            "客路空過桃李春，塞塵濕遍馬蹄痕。",
            "薺花如雪薹苗老，應有垂楊綠蔭門。"
        ],
        "title": "接伴書懷",
        "id": "5131176c-cf25-4e6f-b59a-86465d568e8a"
    },
    {
        "author": "曹勛",
        "paragraphs": [
            "宮宇璇題日月明，幾經戎燼獨崢嶸。",
            "庭中欲問參天柏，一餉清風相伴行。"
        ],
        "title": "游玉隆宮四首  其一",
        "id": "3e02ad92-f6b3-4f2e-8a88-b0cd4d0a0b2a"
    },
    {
        "author": "曹勛",
        "paragraphs": [
            "由晉神功竦八荒，抑姦扶運煥天章。",
            "中原正苦鯨鯢毒，應爲蒼生淬劍鋩。"
        ],
        "title": "游玉隆宮四首  其二",
        "id": "7fba9a22-cc9a-4bcb-a943-61fa44f0b2b6"
    },
    {
        "author": "曹勛",
        "paragraphs": [
            "至日西山道路長，逍遥暫喜息奔忙。",
            "無人共飲山村酒，只對清虛一炷香。"
        ],
        "title": "游玉隆宮四首  其三",
        "id": "75c34aca-51c3-4435-9e9f-b86fa78edaa4"
    },
    {
        "author": "曹勛",
        "paragraphs": [
            "至日栖栖水竹村，晚尋凈舍拂征塵。",
            "梅花未見臨清淺，已有鳴鳩喚早春。"
        ],
        "title": "游玉隆宮四首  其四",
        "id": "510bf01d-6e43-481a-a253-7fd7717430f7"
    },
    {
        "author": "曹勛",
        "paragraphs": [
            "繞砌流泉響珮環，翹鴟宮殿隠仙山。",
            "老難遍踏山中勝，且看輕雲薄霧間。"
        ],
        "tags": [
            "庐山"
        ],
        "title": "游廬山將歸有作二首  其一",
        "id": "9dec367d-eb7d-4714-8d62-ac2d34574ceb"
    },
    {
        "author": "曹勛",
        "paragraphs": [
            "上真應御白雲閑，肅立香霏玉殿寒。",
            "五百年中今應運，願還中土漢衣冠。"
        ],
        "tags": [
            "庐山"
        ],
        "title": "游廬山將歸有作二首  其二",
        "id": "4b2aa1d7-b10e-4ebf-a9e4-49a082918ce0"
    },
    {
        "author": "曹勛",
        "paragraphs": [
            "絕壑垂蘿蓮出泥，靈根瀉碧潄春曦。",
            "支筇得住烟雲上，賸看飛流濺沫時。"
        ],
        "title": "游蓮峰",
        "id": "4eff0df6-b3c9-4e45-877f-be2c5273baff"
    },
    {
        "author": "曹勛",
        "paragraphs": [
            "病體縈仍未肯安，益嗟氣血頓衰殘。",
            "更堪五日守風苦，殊覺一年行路難。"
        ],
        "title": "巢湖阻風題岸亭",
        "id": "b9f7efb5-997e-46a7-be1e-17f126bf9257"
    },
    {
        "author": "曹勛",
        "paragraphs": [
            "山寒虛籟接溪聲，暮雨連空翠幾層。",
            "寄榻若無千里夢，便如雲衲一孤僧。"
        ],
        "title": "夜泊仙居客舍",
        "id": "5323fda1-8ccb-4653-9d39-cb1cb7e1ade7"
    },
    {
        "author": "曹勛",
        "paragraphs": [
            "都城百雉曉雲空，四塔亭亭倚望中。",
            "自是老懷多感慨，一襟清淚濕秋風。"
        ],
        "title": "道過京師二首  其一",
        "id": "47ed96e8-7a74-4955-ad42-458aa0f3244d"
    },
    {
        "author": "曹勛",
        "paragraphs": [
            "離離禾黍滿東郊，秋入鴉聲處處嬌。",
            "敗壁斷垣成悵望，一鞭又過懊來橋。"
        ],
        "title": "道過京師二首  其二",
        "id": "88908128-c40c-47db-938d-3533df269d65"
    },
    {
        "author": "曹勛",
        "paragraphs": [
            "南北東西本一家，從來河朔富桑麻。",
            "棗梨陰翳忽如雪，漠漠一川蕎麥花。"
        ],
        "title": "過真定",
        "id": "91ed0a96-5560-40e9-94c0-626132ebb9d3"
    },
    {
        "author": "曹勛",
        "paragraphs": [
            "太行應助往還程，一带峯巒日日青。",
            "豈比韓蘇當日禱，茲行國事叶三靈。"
        ],
        "title": "過太行",
        "id": "1d7ca523-7283-48b1-89d6-7dc68ea4ec77"
    },
    {
        "author": "曹勛",
        "paragraphs": [
            "長淮烟靜是天津，兵裏因循一半分。",
            "尚有舊時鷗與鷺，夕陽歸處記南雲。"
        ],
        "title": "過淮甸",
        "id": "f958ca69-648d-45b8-8305-a2a6dccddc08"
    },
    {
        "author": "曹勛",
        "paragraphs": [
            "當年漢室已興隆，自是侯居太半功。",
            "火德正炎神預否，他時爲造楚王宮。"
        ],
        "title": "淮陰廟",
        "id": "8643bde5-db33-4f0b-bfba-d98f9ac21e99"
    },
    {
        "author": "曹勛",
        "paragraphs": [
            "秋夕淮天不肯明，壯懷衝斗若爲情。",
            "卧聞隔水吹三弄，又喜孤城報五更。"
        ],
        "title": "書玻璃泉壁",
        "id": "5ce554ad-54aa-46a8-9e51-08d07c590e04"
    },
    {
        "author": "曹勛",
        "paragraphs": [
            "曉入飛泉带月華，山如相識路如家。",
            "百蟲不響露初下，開盡一川蕎麥花。"
        ],
        "title": "到飛泉",
        "id": "bde642de-eb9b-44ab-abba-39f630791940"
    },
    {
        "author": "曹勛",
        "paragraphs": [
            "閬苑東頭白玉京，五雲拂拂護層城。",
            "龍鸞高並旌幢過，知是仙班退紫清。"
        ],
        "title": "夢中作四首  其一",
        "id": "be8283ed-57c4-4b8b-8a6e-8fca7ff1e38d"
    },
    {
        "author": "曹勛",
        "paragraphs": [
            "鮮雲覆首肅朝衣，青靄橫霄映玉鴟。",
            "浩闕一聞金石奏，人間幾度歲華移。"
        ],
        "title": "夢中作四首  其二",
        "id": "f650a229-68f9-4e63-b279-feec4e930d07"
    },
    {
        "author": "曹勛",
        "paragraphs": [
            "賜得淵書下太微，淵靈元已載雲旗。",
            "便從碧海方瀛去，清道鸞歌與鳳吹。"
        ],
        "title": "夢中作四首  其三",
        "id": "b7aaca77-acfa-4b1f-b844-86a0d91109e7"
    },
    {
        "author": "曹勛",
        "paragraphs": [
            "八景雲輿駕六龍，東方常御太和風。",
            "簫笳冉冉升黄道，冠劍重重拜木公。"
        ],
        "title": "夢中作四首  其四",
        "id": "765e3f78-2cf8-45ec-86b8-f21b19f1cd8a"
    },
    {
        "author": "曹勛",
        "paragraphs": [
            "月出西南氣便清，看來看到滿輪明。",
            "莫嗔夜夜東樓賞，却恐中秋未必晴。"
        ],
        "title": "觀月藏書樓",
        "id": "5d0ce624-7aa3-4048-ac73-75ff676e3503"
    },
    {
        "author": "曹勛",
        "paragraphs": [
            "梅黄積雨思無歡，麥浪摇晴喜縱觀。",
            "聞道源中添一脈，莫交輕觸水精盤。"
        ],
        "title": "沖嗇有新泉",
        "id": "ce590a3f-60fa-43c8-8436-09c9742c16e0"
    },
    {
        "author": "曹勛",
        "paragraphs": [
            "露華澄澹月痕秋，灝氣儲神侍帝猷。",
            "暫握元樞均造化，蒼生願看濟川舟。"
        ],
        "title": "王德言樞密生日十首  其一",
        "id": "7997bcdf-cc38-4bc7-8115-ec9cae117fbc"
    },
    {
        "author": "曹勛",
        "paragraphs": [
            "骨相霜筠與雪松，高才直節固無同。",
            "向來舉似他時貴，聲出丹田踵息中。"
        ],
        "title": "王德言樞密生日十首  其二",
        "id": "3cccd2a1-fea4-4d2c-b6d7-6a2dc9efe7d5"
    },
    {
        "author": "曹勛",
        "paragraphs": [
            "籍甚家聲孰可儔，玉堂金馬著清脩。",
            "已攄荷橐三千牘，行相楓宸十二旒。"
        ],
        "title": "王德言樞密生日十首  其三",
        "id": "072c143f-ca65-43e6-a663-5539924ad66e"
    },
    {
        "author": "曹勛",
        "paragraphs": [
            "慶源淮瀆正滔滔，昆季中間譽最高。",
            "三接固知先政地，五兵聊欲試鈞陶。"
        ],
        "title": "王德言樞密生日十首  其四",
        "id": "7c8df575-f06a-4c4a-b905-2d48ded916d9"
    },
    {
        "author": "曹勛",
        "paragraphs": [
            "友于相愛陟通津，同氣同居善益親。",
            "自是茅家好兄弟，一堂和樂棣華春。"
        ],
        "title": "王德言樞密生日十首  其五",
        "id": "d818d4c1-0cdd-405a-9396-bc8c92691d3e"
    },
    {
        "author": "曹勛",
        "paragraphs": [
            "每喜高情語甚真，讜言亹亹贊天鈞。",
            "不殊林下忘形態，定是因中地位人。"
        ],
        "title": "王德言樞密生日十首  其六",
        "id": "339b0f52-b77d-46ed-aaca-741faa90d197"
    },
    {
        "author": "曹勛",
        "paragraphs": [
            "皇華臨遣下彤墀，雨卧風餐益自怡。",
            "口伐可汗初不識，得陪後乘始應知。"
        ],
        "title": "王德言樞密生日十首  其七",
        "id": "6742f3e9-7e8b-43ff-b3b0-1b24678bd747"
    },
    {
        "author": "曹勛",
        "paragraphs": [
            "中原秋色入輶軒，益助胸中造化權。",
            "大有新詩入行紀，他時綵筆一時編。"
        ],
        "title": "王德言樞密生日十首  其八",
        "id": "b5d3e40e-1d7c-4f19-94a6-bddda9becf49"
    },
    {
        "author": "曹勛",
        "paragraphs": [
            "筍輿軋軋塞沙黄，赬襜胡兒語隔窗。",
            "且喜縱觀臨易水，未須楓落賦吳江。"
        ],
        "title": "王德言樞密生日十首  其九",
        "id": "2651f234-7aa8-4eae-b929-e6eda7a0101e"
    },
    {
        "author": "曹勛",
        "paragraphs": [
            "八月凉秋草未斑，誕辰正近舊長安。",
            "客涂拜壽無琴奏，應念清輝玉臂寒。"
        ],
        "title": "王德言樞密生日十首  其一○",
        "id": "23996006-b979-400a-a9ec-7e4767e62e42"
    },
    {
        "author": "曹勛",
        "paragraphs": [
            "寥廓無塵臘雪晴，距正五日鳳凰鳴。",
            "已膺一德明良會，更祝千齡輔太平。"
        ],
        "title": "政府生日十首  其一",
        "id": "25443c44-f96a-4f8f-a601-e1a348009089"
    },
    {
        "author": "曹勛",
        "paragraphs": [
            "帝師位重侯王上，身任安危社稷臣。",
            "一國真封知簡在，要教長似錦城春。"
        ],
        "title": "政府生日十首  其二",
        "id": "748de0a2-dfea-4af9-b092-67928c0637fc"
    },
    {
        "author": "曹勛",
        "paragraphs": [
            "郊祀三年大禮崇，上公翊贊極寅恭。",
            "清壇九奏應昭格，今歲人神識景鐘。"
        ],
        "title": "政府生日十首  其三",
        "id": "8edfc694-eef7-431b-9e66-6c1c663d6e8d"
    },
    {
        "author": "曹勛",
        "paragraphs": [
            "凜然漢相萬人英，勳德綏懷海宇清。",
            "聞道茅峯獻新植，松芽看到茯苓生。"
        ],
        "title": "政府生日十首  其四",
        "id": "62c114d3-826b-4769-acf3-cd991e7905b3"
    },
    {
        "author": "曹勛",
        "paragraphs": [
            "朝回寶勒照金狨，綵服熙熙笑語中。",
            "隔坐屏風未爲貴，衮衣真是黑頭公。"
        ],
        "title": "政府生日十首  其五",
        "id": "c30188b3-ad42-480b-a9aa-2fb503fa77a9"
    },
    {
        "author": "曹勛",
        "paragraphs": [
            "中興光啟自元鈞，比德褒功禮意新。",
            "是贊是圖超古習，儀刑一代冠麒麟。"
        ],
        "title": "政府生日十首  其六",
        "id": "381eb1cf-86b2-4b7b-b700-1ddf1872eabb"
    },
    {
        "author": "曹勛",
        "paragraphs": [
            "近臣宣勸上恩隆，金石聲和出禁中。",
            "禮貌元功宜異數，一門和氣藹春風。"
        ],
        "title": "政府生日十首  其七",
        "id": "be38ad3d-1021-4f56-8399-50ba91a273f6"
    },
    {
        "author": "曹勛",
        "paragraphs": [
            "隆冬造化浹根荄，三白書功凍漸開。",
            "歲事穰穰如祉福，亦隨春色九天來。"
        ],
        "title": "政府生日十首  其八",
        "id": "db233df6-58bd-4282-9fd1-ad90b148383e"
    },
    {
        "author": "曹勛",
        "paragraphs": [
            "從容國論對楓宸，今古無雙第一人。",
            "永佐無爲明大道，怡然高壽鄙莊椿。"
        ],
        "title": "政府生日十首  其九",
        "id": "cb04e1a1-5924-4fbd-9250-7488c8b5315a"
    },
    {
        "author": "曹勛",
        "paragraphs": [
            "汛掃門前積有年，從來頂踵盡陶甄。",
            "應憐歲歲稱觴客，又倚崇墉獻十篇。"
        ],
        "title": "政府生日十首  其一○",
        "id": "2fa2fcfc-51d2-48d4-8129-25e8d4b0888b"
    },
    {
        "author": "曹勛",
        "paragraphs": [
            "雨餘屐齒不妨泥，自課家丁細理畦。",
            "尚有種花移竹意，要令好鳥入春啼。"
        ],
        "title": "和賀子忱五首  其一",
        "id": "7e7826d8-fdd0-492e-a4c7-3872b7560bf3"
    },
    {
        "author": "曹勛",
        "paragraphs": [
            "樗散端如老鄭迂，喜尋山水每携扶。",
            "歸來倦卧蓬門晚，猶憶松篁巧映途。"
        ],
        "title": "和賀子忱五首  其二",
        "id": "2ddaf6eb-b452-47f0-b206-0832c390b713"
    },
    {
        "author": "曹勛",
        "paragraphs": [
            "投老身同釣與漁，放懷寧較董梧鋤。",
            "愛閑成懶心常適，習靜須香意莫虛。"
        ],
        "title": "和賀子忱五首  其三",
        "id": "8b2ef375-1866-4de6-92b1-a8f3878feba0"
    },
    {
        "author": "曹勛",
        "paragraphs": [
            "一川清露泣黄花，拜掃人歸石路斜。",
            "我亦天涯淪落客，丘園回首亂雲遮。"
        ],
        "title": "和賀子忱五首  其四",
        "id": "fe1ccdcc-d95b-4bc2-9abb-36cdb3bb4552"
    },
    {
        "author": "曹勛",
        "paragraphs": [
            "逢時頓足念松楸，節物頻遷祇佐愁。",
            "衰草蒼烟非故里，短篷輕槳漫歸舟。"
        ],
        "title": "和賀子忱五首  其五",
        "id": "bde84ecc-7a3b-4430-924f-3e0b970a124c"
    },
    {
        "author": "曹勛",
        "paragraphs": [
            "羈思登臨已怯秋，紫萸黄菊更添愁。",
            "海光不動暮山紫，人在天涯空倚樓。"
        ],
        "title": "和何季崇簽判三首  其一",
        "id": "e8e75a53-a5be-464b-b994-c772fcd0ed2f"
    },
    {
        "author": "曹勛",
        "paragraphs": [
            "露寒烟冷不勝秋，紅葉黄紅總是愁。",
            "擬趁登臨倩新雁，爲傳書札到青樓。"
        ],
        "title": "和何季崇簽判三首  其二",
        "id": "50bb3661-fdb4-47c7-9a0b-c6299557fd30"
    },
    {
        "author": "曹勛",
        "paragraphs": [
            "簾靜櫳香嫋嫋秋，綺疏錦瑟寄清愁。",
            "夢回寫出西瑶句，尚想風神白玉樓。"
        ],
        "title": "和何季崇簽判三首  其三",
        "id": "048cc121-07c1-44bb-bdb9-d076c9af725b"
    },
    {
        "author": "曹勛",
        "paragraphs": [
            "臘雪已知收歲事，快晴喜復上朝暉。",
            "清樽要及東城醉，趁取風光未苦飛。"
        ],
        "title": "和范倅十首  其一",
        "id": "0d2ef8cd-f20f-4353-ac66-7a1ed1b83690"
    },
    {
        "author": "曹勛",
        "paragraphs": [
            "當年越相有青氈，百越于今奠枕眠。",
            "蘭玉階庭傳相業，聲猷賸在日華邊。"
        ],
        "title": "和范倅十首  其二",
        "id": "3dd36155-2b0a-4d4d-959d-9d1f2cfc2341"
    },
    {
        "author": "曹勛",
        "paragraphs": [
            "繽紛剪綵慶雲低，珮玉摇金冷不知。",
            "禁殿想趨三白賀，微和先入萬年枝。"
        ],
        "title": "和范倅十首  其三",
        "id": "aded0315-f1b8-4c35-9d4b-81174ddbcb97"
    },
    {
        "author": "曹勛",
        "paragraphs": [
            "海邊草芥一冬新，况復冬溫接畛春。",
            "從此近城花漸好，不妨閑作惜花人。"
        ],
        "title": "和范倅十首  其四",
        "id": "261d46a5-eabe-4327-a407-d1a442258ab6"
    },
    {
        "author": "曹勛",
        "paragraphs": [
            "巖壑未銷連夜雪，松篁深映一川梅。",
            "忍寒故作遲遲去，只爲清香特特來。"
        ],
        "title": "和范倅十首  其五",
        "id": "a8de3067-9908-4a11-b81f-35279f193f89"
    },
    {
        "author": "曹勛",
        "paragraphs": [
            "喧喧暮雀啅寒枝，夜雪澄光入錦帷。",
            "示病維摩元不病，要收好語入新詩。"
        ],
        "title": "和范倅十首  其六",
        "id": "5b85b8c5-5610-4e0d-ac5b-3a912c0144c3"
    },
    {
        "author": "曹勛",
        "paragraphs": [
            "綵幡金勝裊宮雲，碧甲紅芽巧鬭新。",
            "異縣幽懷易牢落，强看兒女艷芳春。"
        ],
        "title": "和范倅十首  其七",
        "id": "4454b9e6-db26-40c6-90c7-d5cd66ab9dae"
    },
    {
        "author": "曹勛",
        "paragraphs": [
            "輕綃乍試依微巧，蠟白仍隨掩苒春。",
            "忽得新詩知節物，衰遲渾似夢中人。"
        ],
        "title": "和范倅十首  其八",
        "id": "ec8b5277-34ce-4dbc-84b1-3e35d89482e8"
    },
    {
        "author": "曹勛",
        "paragraphs": [
            "幕天席地供餘酌，惜月留雲憶舊書。",
            "今日海邊消息斷，空令稚子摘芳蔬。"
        ],
        "title": "和范倅十首  其九",
        "id": "f313aa09-9d33-4751-8ef2-2330a760d223"
    },
    {
        "author": "曹勛",
        "paragraphs": [
            "對雪惘然懷酒伴，縈心還復爲詩魔。",
            "老農心念須三白，漁父家風想一蓑。"
        ],
        "title": "和范倅十首  其一○",
        "id": "43cea6d5-3468-4ff6-970a-c600c3dd35b0"
    },
    {
        "author": "曹勛",
        "paragraphs": [
            "迷雲公已性天開，雙澗相逢若再來。",
            "二老果能如洛下，固宜慧遠賦優哉。"
        ],
        "title": "和錢處和大資四首  其一",
        "id": "da2e86fb-d15d-4061-99fc-ab375e717490"
    },
    {
        "author": "曹勛",
        "paragraphs": [
            "五峯懶瓚笑顔開，正欲乘閑特特來。",
            "十里松風一鞭穩，虎溪捉手亦奇哉。"
        ],
        "title": "和錢處和大資四首  其二",
        "id": "1a3d26ef-8d10-4e50-826f-0215a9587fc7"
    },
    {
        "author": "曹勛",
        "paragraphs": [
            "曹源一滴鑑雲開，便覺星蟾動地來。",
            "君去我方專此興，祇應空照話誠哉。"
        ],
        "title": "和錢處和大資四首  其三",
        "id": "374050c4-f617-4a52-8c25-b88a8c9dbd0d"
    },
    {
        "author": "曹勛",
        "paragraphs": [
            "松窗暫向瑞巖開，便擬尋雲步月來。",
            "只恐紫泥催去路，都俞還復詠康哉。"
        ],
        "title": "和錢處和大資四首  其四",
        "id": "44a43a49-8141-47b8-bc37-9b33401d702a"
    },
    {
        "author": "曹勛",
        "paragraphs": [
            "杖屨從風入帝關，坐令爽氣滿西山。",
            "身隨清蹕雲烟上，心在華陽晻靄間。"
        ],
        "title": "和張達道先生三首  其一",
        "id": "f417f72f-915e-4aec-9e8d-17f35dbf89dc"
    },
    {
        "author": "曹勛",
        "paragraphs": [
            "先生道價徹雲空，凜凜撐天玉一峯。",
            "我亦何知求至理，頗如纖筳扣洪鐘。"
        ],
        "title": "和張達道先生三首  其二",
        "id": "3fabe8d4-3d0a-4b56-8a30-a8bc35e95112"
    },
    {
        "author": "曹勛",
        "paragraphs": [
            "寒暑今應不見侵，聊將內事付清吟。",
            "不妨帝澤駢蕃處，燕坐山房花木深。"
        ],
        "title": "和張達道先生三首  其三",
        "id": "d860f654-39ee-4506-8923-043edbb182d7"
    },
    {
        "author": "曹勛",
        "paragraphs": [
            "琱章琢句老雙溪，秀韻凌虛獨擅時。",
            "字似金陵詩似甫，風流詞翰兩相宜。"
        ],
        "title": "和雙溪五首  其一",
        "id": "e84c4dac-410d-4ef5-aaae-2746630635e5"
    },
    {
        "author": "曹勛",
        "paragraphs": [
            "從來絕粒喜留侯，作箇庵成漫幾秋。",
            "未得歸休桐柏去，每尋故老話台州。"
        ],
        "title": "和雙溪五首  其二",
        "id": "eb5154af-16f3-45b8-895b-4fe3dab2a9f2"
    },
    {
        "author": "曹勛",
        "paragraphs": [
            "發緘喜讀五篇詩，詩到天成分外奇。",
            "五一自應歸定位，他時笑領更何疑。"
        ],
        "title": "和雙溪五首  其三",
        "id": "4c90f501-68a2-401d-b4c2-5e9267618c85"
    },
    {
        "author": "曹勛",
        "paragraphs": [
            "秋窗夜雨濕晴空，水國新凉滿袖風。",
            "更向西湖見西子，御風如過紫霄峯。"
        ],
        "tags": [
            "西湖"
        ],
        "title": "和雙溪五首  其四",
        "id": "f1fcc1ea-4925-46f1-a70e-84e7b2bff440"
    },
    {
        "author": "曹勛",
        "paragraphs": [
            "別去仙山今幾春，客心牢落渴生塵。",
            "建溪寄向雙溪去，一飲還應念故人。"
        ],
        "title": "和雙溪五首  其五",
        "id": "49701999-5deb-4c2d-ab57-0654f2775bad"
    },
    {
        "author": "曹勛",
        "paragraphs": [
            "新詩璀璨來蓬蓽，徑寸光摇白玉盤。",
            "二鹿已知煩細剪，一樽無乃輟餘歡。"
        ],
        "title": "和人見贈四首  其一",
        "id": "46060ac0-53dc-450f-b4fa-3e3f9cf5f042"
    },
    {
        "author": "曹勛",
        "paragraphs": [
            "嘗借虜前三尺地，從容壯節進銅盤。",
            "如今袖手林泉去，惟喜天開二聖歡。"
        ],
        "title": "和人見贈四首  其二",
        "id": "f2f9fddd-8bf2-4389-a3a5-43d785300062"
    },
    {
        "author": "曹勛",
        "paragraphs": [
            "牢落海邊惟教子，書聲殊喜聽三盤。",
            "芳樽遠寄柴扉靜，洗盞開嘗得盡歡。"
        ],
        "title": "和人見贈四首  其三",
        "id": "ddc57492-ede4-428c-9b6b-e96dc8916248"
    },
    {
        "author": "曹勛",
        "paragraphs": [
            "白玉芳醪何所似，仙人掌冷下金盤。",
            "青衫漢殿人將老，應酌清醇擬舊歡。"
        ],
        "title": "和人見贈四首  其四",
        "id": "f4b8a471-6273-45de-b966-3c66353cd51b"
    },
    {
        "author": "曹勛",
        "paragraphs": [
            "千里尋真一老翁，南樓樽酒喜相同。",
            "却愁一笑還分袂，定與江流日夜東。"
        ],
        "title": "和韓子溫韻時在九江",
        "id": "6047f4ef-de64-47f3-89e5-551cb3493188"
    },
    {
        "author": "曹勛",
        "paragraphs": [
            "白項鴉兒趁曉啼，梢梢寒柳出疏籬。",
            "未飛臘雪連天白，且看江雲四面垂。"
        ],
        "title": "和蘇養直題孫郎中扶疏堂二首  其一",
        "id": "18a72828-2cb5-497b-8068-27e632ea27f3"
    },
    {
        "author": "曹勛",
        "paragraphs": [
            "馬上看花夢裏鶑，自憐行路每勞生。",
            "道人猶說未自在，且是扶疏堂上行。"
        ],
        "title": "和蘇養直題孫郎中扶疏堂二首  其二",
        "id": "9ff1763c-9ac2-4afc-8afc-6c323cac3975"
    },
    {
        "author": "曹勛",
        "paragraphs": [
            "又看曆日改新元，卦氣匆匆過二年。",
            "老境尤於光景惜，斜陽時候每茫然。"
        ],
        "title": "和李判院宿松隠見貽",
        "id": "1bd795aa-8b0e-42d6-83e3-6006d2604de6"
    },
    {
        "author": "曹勛",
        "paragraphs": [
            "十載重來春晚時，羣峯獻秀曉風微。",
            "清談更讀神仙句，一炷氳香忘却歸。"
        ],
        "title": "和皇甫先生題唯庵",
        "id": "a6f75b22-f885-464d-b658-b1c16f5b3343"
    },
    {
        "author": "曹勛",
        "paragraphs": [
            "雲雪商量天四垂，花應剪水未容飛。",
            "旗亭有客已豪飲，江上無人空釣磯。"
        ],
        "title": "和陳彥容雪中",
        "id": "c6bcb1f5-25ed-40b9-b6d2-b842582ce798"
    },
    {
        "author": "曹勛",
        "paragraphs": [
            "西山爽氣不誰何，政恐愁容積漸多。",
            "動地邊聲入河隴，未妨車馬斷經過。"
        ],
        "title": "居泉南和江給事二首  其一",
        "id": "46e31de3-c84e-4b7e-904b-e5bcd4cf8054"
    },
    {
        "author": "曹勛",
        "paragraphs": [
            "年來意緒奈愁何，逢著清樽不厭多。",
            "聞道公餘白蓮社，可能疏懶許相過。"
        ],
        "title": "居泉南和江給事二首  其二",
        "id": "f909be7d-d722-4e6b-8618-2de7f003a4e4"
    },
    {
        "author": "曹勛",
        "paragraphs": [
            "公來觸熱冒炎雲，風義凌虛獨有君。",
            "但覺一家增喜色，便如滿座揖清芬。"
        ],
        "title": "和李伯時韻送行七首  其一",
        "id": "1c6318c2-36dc-4efb-9cfd-b223515fadaa"
    },
    {
        "author": "曹勛",
        "paragraphs": [
            "一別丰姿遽六年，相望淮浙限江天。",
            "糟丘聞甚羊腸險，履踐欣如玉色鮮。"
        ],
        "title": "和李伯時韻送行七首  其二",
        "id": "841381a7-94d9-48cc-82a0-8100684ab8e0"
    },
    {
        "author": "曹勛",
        "paragraphs": [
            "當年成性獨存存，聞道今爲五女門。",
            "收拾桑榆早棲泊，香烟輕卷靜朝昏。"
        ],
        "title": "和李伯時韻送行七首  其三",
        "id": "1e31dacf-2d3c-425e-b314-a2478fd2be21"
    },
    {
        "author": "曹勛",
        "paragraphs": [
            "移花種竹增幽尋，捲箔高窗邀遠岑。",
            "腰鐮餉耕不覺老，鬢華雪領從渠侵。"
        ],
        "title": "和李伯時韻送行七首  其四",
        "id": "bab9ce47-b2af-4c96-b0c0-eeebe0f8b002"
    },
    {
        "author": "曹勛",
        "paragraphs": [
            "松喬吹斷綠雲璈，海迥天空冉冉高。",
            "他日幅巾期汗漫，崑丘同約上風濤。"
        ],
        "title": "和李伯時韻送行七首  其五",
        "id": "8309fe2e-b11a-4ec2-8d96-c4b45bd6ed4f"
    },
    {
        "author": "曹勛",
        "paragraphs": [
            "居臨潮落潮生地，占得溪南溪北雲。",
            "紫陌清歌同聽曲，丹丘連日喜逢君。"
        ],
        "title": "和李伯時韻送行七首  其六",
        "id": "6af98bd8-d733-4095-855b-ab7dfccacfbb"
    },
    {
        "author": "曹勛",
        "paragraphs": [
            "老病衰殘得養閑，語離可復對秋山。",
            "只應今夜相思夢，同渡江雲水石間。"
        ],
        "title": "和李伯時韻送行七首  其七",
        "id": "caed400a-8b6b-4b28-8fcf-29138c174c11"
    },
    {
        "author": "曹勛",
        "paragraphs": [
            "歸休三徑得怡顔，何所羊裘與釣竿。",
            "賸得新詩載行事，如游玄圃拾瑯玕。"
        ],
        "title": "和鄭國器六首  其一",
        "id": "f3fba73b-644c-4630-8453-12f3bd13861a"
    },
    {
        "author": "曹勛",
        "paragraphs": [
            "老境欣逢世路平，收回神觀遠逢迎。",
            "五更不復趨雙闕，六鑿都忘任七情。"
        ],
        "title": "和鄭國器六首  其二",
        "id": "1fab6c43-3b54-48ac-a7cb-f9c9cef432b3"
    },
    {
        "author": "曹勛",
        "paragraphs": [
            "幄密花深留暖徑，日融天醉泛晴芳。",
            "何人收向黄金榼，猶得氛氳助玉香。"
        ],
        "title": "和鄭國器六首  其三",
        "id": "bdc18265-7177-413a-a0c0-43fbe926dd67"
    },
    {
        "author": "曹勛",
        "paragraphs": [
            "濕玉吹香吐萬花，先春粲粲等芳華。",
            "朵雲不惜吟疏影，踏雪應能訪我家。"
        ],
        "title": "和鄭國器六首  其四",
        "id": "40d3f9c8-e1b9-423a-b8ec-820cf55fed97"
    },
    {
        "author": "曹勛",
        "paragraphs": [
            "带雨看時意始真，誰家院落故藏春。",
            "不須更待溶溶月，鬢影香傳縹緲人。"
        ],
        "title": "和鄭國器六首  其五",
        "id": "f8940ccd-19ed-47b5-944f-25829b3fb673"
    },
    {
        "author": "曹勛",
        "paragraphs": [
            "小桃經雨暖成川，雲錦相輝粉色天。",
            "摘實未醫塵世病，飛霞且致洞中仙。"
        ],
        "title": "和鄭國器六首  其六",
        "id": "f402e1f5-cbf4-407f-9707-8d15a521e7e9"
    },
    {
        "author": "曹勛",
        "paragraphs": [
            "故家門地少相傳，公獨翹翹朝墨仙。",
            "五兩詩章藹天祿，看同勳業映青編。"
        ],
        "title": "送曾谹父還朝十首  其一",
        "id": "814aa0d2-765f-4ad5-8609-e7f0b0392852"
    },
    {
        "author": "曹勛",
        "paragraphs": [
            "異枝同穎繞祥雲，貢入南州瑞木新。",
            "並影薰風舞交翠，要知仁政在斯民。"
        ],
        "title": "送曾谹父還朝十首  其二",
        "id": "f034df2c-930b-403a-aabd-6a2e422135b5"
    },
    {
        "author": "曹勛",
        "paragraphs": [
            "麗句清言繼風雅，手開雲漢煥天章。",
            "珠璣散落佳山水，奕世人薰一瓣香。"
        ],
        "title": "送曾谹父還朝十首  其三",
        "id": "e77a0cd4-9638-4939-a96a-e4f5d5d488e9"
    },
    {
        "author": "曹勛",
        "paragraphs": [
            "大參宴客有遺址，棟宇半欹荆棘中。",
            "一日青紅麗雲表，因知雅量自相同。"
        ],
        "title": "送曾谹父還朝十首  其四",
        "id": "40f6b962-57c4-4d2d-a8ad-f2cb8fe97f3c"
    },
    {
        "author": "曹勛",
        "paragraphs": [
            "玉霄欄檻冠東州，幻出風煙最上頭。",
            "壁月山光入遺愛，此方今已號曾樓。"
        ],
        "title": "送曾谹父還朝十首  其五",
        "id": "5ede8d49-e534-43c1-a565-fcce0e45a23c"
    },
    {
        "author": "曹勛",
        "paragraphs": [
            "識公政事在愷悌，接物情文惟至誠。",
            "天台兩歲士民說，要雨雨來晴便晴。"
        ],
        "title": "送曾谹父還朝十首  其六",
        "id": "781466da-a7ad-4f95-abd5-ffd143db3edd"
    },
    {
        "author": "曹勛",
        "paragraphs": [
            "詩源正嗣江西派，句律先空冀北羣。",
            "從此金門玉堂去，好將雅頌啟吾君。"
        ],
        "title": "送曾谹父還朝十首  其七",
        "id": "6a206cf6-3195-46fd-ac4d-a4a3a060451b"
    },
    {
        "author": "曹勛",
        "paragraphs": [
            "阿蘋能唱大蘇詞，赤壁長哦更一奇。",
            "臨賦圖成好相伴，東山他日固先知。"
        ],
        "title": "送曾谹父還朝十首  其八",
        "id": "01411db4-dfd9-4191-93b6-6d18a4d68ca8"
    },
    {
        "author": "曹勛",
        "paragraphs": [
            "老來百事不關身，惟有芳醪意甚真。",
            "憶著碧琳相覓去，問梅期醉水南春。"
        ],
        "title": "送曾谹父還朝十首  其九",
        "id": "14d3f8b8-9fd3-4028-b004-2db2aeaa2bee"
    },
    {
        "author": "曹勛",
        "paragraphs": [
            "借寇何能共此邦，離懷未易寸心降。",
            "惟將老淚逐梅雨，流入玉溪同一江。"
        ],
        "title": "送曾谹父還朝十首  其一○",
        "id": "9b3d1067-5984-43c0-b9d3-15af7ff6c79a"
    },
    {
        "author": "曹勛",
        "paragraphs": [
            "君以高標比太阿，方將試用倚無何。",
            "肯來訪我松筠裏，踏遍崇岡與斷坡。"
        ],
        "title": "送徐正時之官贛州四首  其一",
        "id": "41eeea29-6c4c-4ee8-8d74-bfc4defea122"
    },
    {
        "author": "曹勛",
        "paragraphs": [
            "報道君乘六月潮，在齊端可比聞韶。",
            "探湯劇暑不易度，應喜南雲瞻玉霄。"
        ],
        "title": "送徐正時之官贛州四首  其二",
        "id": "50ed5975-1ea7-4cc6-bb5e-b28c97df16b2"
    },
    {
        "author": "曹勛",
        "paragraphs": [
            "交游之厚鮮如公，信越前修輩行中。",
            "有弟方登龍虎榜，乃兄力踐古人風。"
        ],
        "title": "送徐正時之官贛州四首  其三",
        "id": "b72d43c8-b06c-472e-9296-f66db0ecc603"
    },
    {
        "author": "曹勛",
        "paragraphs": [
            "君方贛水赴除書，百舵橫江信所扶。",
            "他日雁山新雁到，問先曾過赤城無。"
        ],
        "title": "送徐正時之官贛州四首  其四",
        "id": "139043ff-e838-48d6-bc7d-986a0e3840dc"
    },
    {
        "author": "曹勛",
        "paragraphs": [
            "清隠孤標久死心，稽山遽欲扣高深。",
            "休將下渚如華藏，須聽潮音作梵音。"
        ],
        "title": "送純老往會稽住華嚴二首  其一",
        "id": "29a488e4-aff1-480b-b5b6-a78b0b3b91f6"
    },
    {
        "author": "曹勛",
        "paragraphs": [
            "重陰雪意正商量，豈似師心徑絕江。",
            "識破須彌山句否，任交幡影上雲窗。"
        ],
        "title": "送純老往會稽住華嚴二首  其二",
        "id": "b13513d5-150a-4729-bd6a-c8d251be1e63"
    },
    {
        "author": "曹勛",
        "paragraphs": [
            "我家潁水著元勳，千佛名經世有聞。",
            "汝幸題輿接賢守，益修廉節報吾君。"
        ],
        "title": "送四子耜倅四明二首  其一",
        "id": "6ba7adb1-b718-453d-a32e-d8c19201c58d"
    },
    {
        "author": "曹勛",
        "paragraphs": [
            "高秋風月變新凉，老淚何堪不計雙。",
            "從此夢魂應逐汝，南雲夜夜過鄞江。"
        ],
        "title": "送四子耜倅四明二首  其二",
        "id": "320cd841-f978-4aa5-bbf0-569363654bfc"
    },
    {
        "author": "曹勛",
        "paragraphs": [
            "一笠彌天亦大奇，選公訪我索新詩。",
            "赤城歸去應相憶，十里松風月上時。"
        ],
        "title": "送選兄歸天台",
        "id": "ee429340-2a18-4b38-b00d-afd4a4e38fa7"
    },
    {
        "author": "曹勛",
        "paragraphs": [
            "畫版凌虛意欲仙，彩旗招入綺羅川。",
            "阿誰借我鴉鴉版，一蹙須教蹙上天。"
        ],
        "title": "夢中作",
        "id": "a585f16e-6550-449f-8343-c64d403d3b2e"
    },
    {
        "author": "曹勛",
        "paragraphs": [
            "山居終日不開門，室有南窗氣自溫。",
            "人籟暫休天籟息，月華將冷照黄昏。"
        ],
        "title": "沖嗇書事",
        "id": "298d3838-a0e5-4714-9e34-4fb38fb120c2"
    },
    {
        "author": "曹勛",
        "paragraphs": [
            "百拙無能性又昏，欲將昏拙去求真。",
            "新來又更添些懶，雪上加霜笑殺人。"
        ],
        "title": "有感",
        "id": "40d23d13-9fac-4a55-a563-65af541be285"
    },
    {
        "author": "曹勛",
        "paragraphs": [
            "纔添祿廩便添事，豈若清貧自在閑。",
            "常恨吾廬無水石，漫將青竹當青山。"
        ],
        "title": "小軒偶成",
        "id": "4a02685c-8f3d-491e-8ecd-a2eeadd913d3"
    },
    {
        "author": "曹勛",
        "paragraphs": [
            "八八光陰又四春，同柈殊少去年人。",
            "不妨諸子頻修供，莫厭擊鮮休說貧。"
        ],
        "title": "戲示子舍二首  其一",
        "id": "c1375e5f-dc93-4547-9272-15eefb5061a8"
    },
    {
        "author": "曹勛",
        "paragraphs": [
            "日日有花終日賞，時時酌酒亦時醒。",
            "今年剩得優游樂，亭榜宜書醉景亭。"
        ],
        "title": "戲示子舍二首  其二",
        "id": "6f3587a5-1f5c-4654-aa40-c17c3b8a7878"
    },
    {
        "author": "曹勛",
        "paragraphs": [
            "霏微梅雨暗林塘，潤逼琴絲草木香。",
            "捲箔鈎簾無一事，篆烟終日伴清凉。"
        ],
        "title": "題扇二十四首  其一",
        "id": "5a9badf0-062c-49be-a880-2728ba580055"
    },
    {
        "author": "曹勛",
        "paragraphs": [
            "勢凌空碧小嶕嶢，秀木成陰映斷橋。",
            "注意便爲廬阜想，摇風最喜水芭蕉。"
        ],
        "title": "題扇二十四首  其二",
        "id": "a45b2afd-7946-4f81-85dd-fe7ca3ea7f02"
    },
    {
        "author": "曹勛",
        "paragraphs": [
            "薰風過雨到池臺，綠蔭都無一點埃。",
            "傍架垂垂薇露重，糝枝已有橘花開。"
        ],
        "title": "題扇二十四首  其三",
        "id": "6b4eab46-08da-42ae-ab99-2f2b152c062e"
    },
    {
        "author": "曹勛",
        "paragraphs": [
            "含笑殊名縹與緗，就中暈紫最芬芳。",
            "纖枝小摘涓涓露，鼻觀須參著肉香。"
        ],
        "title": "題扇二十四首  其四",
        "id": "c7e47de4-db29-42c2-b0dc-323dd372728b"
    },
    {
        "author": "曹勛",
        "paragraphs": [
            "東風已過曉天清，尚有飛來柳絮輕。",
            "捲起珠簾窗戶靜，一番新綠照人清。"
        ],
        "title": "題扇二十四首  其五",
        "id": "70887513-b065-46d7-84de-bb6118820771"
    },
    {
        "author": "曹勛",
        "paragraphs": [
            "引睡文書堆棐几，穿簾燕子揀梅梁。",
            "好風弄袖湖山近，隴畝摇春禾黍香。"
        ],
        "title": "題扇二十四首  其六",
        "id": "5ec1d5c6-8429-478a-9dd3-56b626c778b5"
    },
    {
        "author": "曹勛",
        "paragraphs": [
            "碧沼波澄拂柳條，坐來未覺水雲遥。",
            "輕輕風絮迷新漲，一囀新聲破寂寥。"
        ],
        "title": "題扇二十四首  其七",
        "id": "e75cf907-04c6-436c-81fa-a58a62962387"
    },
    {
        "author": "曹勛",
        "paragraphs": [
            "慣向青林與碧溪，幽居竹石自相宜。",
            "種成滿眼花堆錦，開落如今總不知。"
        ],
        "title": "題扇二十四首  其八",
        "id": "d173fd74-1596-4f9b-9548-6889fb59fe7d"
    },
    {
        "author": "曹勛",
        "paragraphs": [
            "草縈平碧柳舒金，春色融融積漸深。",
            "巢燕高低尋畫棟，宿雲濃淡作輕陰。"
        ],
        "title": "題扇二十四首  其九",
        "id": "112571d2-7ca1-4e3f-895f-3e1ded8137c5"
    },
    {
        "author": "曹勛",
        "paragraphs": [
            "紅槃花上綠烟微，風轉天香暖著衣。",
            "行遍四橋閑竚立，碧波時有綵鴛飛。"
        ],
        "title": "題扇二十四首  其一○",
        "id": "4e16686a-ab87-4a79-98ee-69533c60b22f"
    },
    {
        "author": "曹勛",
        "paragraphs": [
            "瀰瀰水檻俯橫橋，水面新荷影動摇。",
            "時向青空飛白鷺，不妨翡翠立蘭苕。"
        ],
        "title": "題扇二十四首  其一一",
        "id": "cf8ae53b-03ba-4732-ab1e-06f9bbe7692e"
    },
    {
        "author": "曹勛",
        "paragraphs": [
            "春去烟光綠已齊，陰陰欄檻曉晴時。",
            "新梢替盡殘芳靜，喜見餘花一兩枝。"
        ],
        "title": "題扇二十四首  其一二",
        "id": "7d3493ab-3380-44bf-a547-bbd797e13bf3"
    },
    {
        "author": "曹勛",
        "paragraphs": [
            "松篁交翠入幽深，道院蕭閑每遣心。",
            "一炷清香宜燕坐，數聲鐘磬有餘音。"
        ],
        "title": "題扇二十四首  其一三",
        "id": "29b21d2b-08fe-4571-82c8-4b23cfcaf42b"
    },
    {
        "author": "曹勛",
        "paragraphs": [
            "弄袖和風拂拂輕，衆香迎面酒微醒。",
            "凉尋小徑通幽處，花壓欄干竹一亭。"
        ],
        "title": "題扇二十四首  其一四",
        "id": "9c5d2fda-e527-4c2f-8dd1-f609b23c9b73"
    },
    {
        "author": "曹勛",
        "paragraphs": [
            "小樓連苑碧山前，終日凉生枕簟邊。",
            "自是西湖秋更好，水光山色接長天。"
        ],
        "tags": [
            "西湖"
        ],
        "title": "題扇二十四首  其一五",
        "id": "aa1848de-6d8b-42d0-88e8-c8b4414936c2"
    },
    {
        "author": "曹勛",
        "paragraphs": [
            "柳滿長堤綠滿池，藕花倚岸兩三枝。",
            "文鴛撲鹿驚飛起，一棹高荷艇子移。"
        ],
        "title": "題扇二十四首  其一六",
        "id": "47b48ccf-b19c-452e-a971-76a074aac520"
    },
    {
        "author": "曹勛",
        "paragraphs": [
            "庭萱戢戢漏新春，檻外梅花冷带雲。",
            "與客對牀風撼竹，一燈殊喜細論文。"
        ],
        "title": "題扇二十四首  其一七",
        "id": "529a2eb1-4227-4441-bde2-ff4ff6564607"
    },
    {
        "author": "曹勛",
        "paragraphs": [
            "小軒風景畫圖寬，一再閑尋綠綺彈。",
            "雨著梨花春已老，烟沉芳草夢猶寒。"
        ],
        "title": "題扇二十四首  其一八",
        "id": "15b7be38-8d8a-4d6b-b510-f0de54fc450d"
    },
    {
        "author": "曹勛",
        "paragraphs": [
            "老境惟期得醉歌，何能浩蕩涉風波。",
            "關山月白聞歸雁，風雨秋深想釣蓑。"
        ],
        "title": "題扇二十四首  其一九",
        "id": "83b14d68-de1c-4995-a832-2a5b2a051913"
    },
    {
        "author": "曹勛",
        "paragraphs": [
            "殘春已去不堪招，猶喜鶑聲破寂寥。",
            "花片片飛風弄蝶，柳陰陰下水平橋。"
        ],
        "title": "題扇二十四首  其二○",
        "id": "cbdc0ee8-a82e-45c2-8ebb-22e46b55bd25"
    },
    {
        "author": "曹勛",
        "paragraphs": [
            "雨餘湖上數峯青，湖水連天似鏡平。",
            "一棹迎凉快襟袖，香從蘋末晚風生。"
        ],
        "title": "題扇二十四首  其二一",
        "id": "539b337b-bd04-4d79-8e0e-98f0cf09f1b5"
    },
    {
        "author": "曹勛",
        "paragraphs": [
            "暫脫塵埃污履絇，白雲坐看起天隅。",
            "筍梢觧籜摇新翠，爲作麾幢執萬夫。"
        ],
        "title": "題扇二十四首  其二二",
        "id": "8abc92b3-5ea8-4b66-89d7-6e7f5f4b993a"
    },
    {
        "author": "曹勛",
        "paragraphs": [
            "秋風天凈絕纖痕，且喜新凉莫更論。",
            "坐上捲簾人未醉，秋香滿院月黄昏。"
        ],
        "title": "題扇二十四首  其二三",
        "id": "5773b3c9-e4da-4502-bf65-a25fa4d72b59"
    },
    {
        "author": "曹勛",
        "paragraphs": [
            "燕尾溪頭晚色分，蜂腰山斷日斜曛。",
            "半篙碧靜秋垂釣，一棹黄昏冷載雲。"
        ],
        "title": "題扇二十四首  其二四",
        "id": "086d0888-36af-4abf-bc3c-fabba51ce6aa"
    },
    {
        "author": "曹勛",
        "paragraphs": [
            "雪餘蒲葦襯沙黄，野水寒清雁半翔。",
            "柳下摇風雲漠漠，飛鳴應喜下瀟湘。"
        ],
        "title": "題人畫扇十首  其一",
        "id": "4d2d9370-f530-4923-a834-e2fa9a556fdb"
    },
    {
        "author": "曹勛",
        "paragraphs": [
            "一川芳草接濃雲，拂地垂楊带雨昏。",
            "蓑笠不堪牛背濕，迎風呼犢趁柴門。"
        ],
        "title": "題人畫扇十首  其二",
        "id": "78fa6c41-ac82-4eaa-80d2-578e043df18c"
    },
    {
        "author": "曹勛",
        "paragraphs": [
            "寬圍綠野正華滋，放牧橫溪草軟時。",
            "跪乳從茲富原隰，尚羔先喜詠來思。"
        ],
        "title": "題人畫扇十首  其三",
        "id": "e59f4872-1755-4fcc-8540-4ac8ffb02b90"
    },
    {
        "author": "曹勛",
        "paragraphs": [
            "槲葉聲乾雪尚浮，馴和羣出映寒流。",
            "啼猿不在關山冷，相顧應無羽獵憂。"
        ],
        "title": "題人畫扇十首  其四",
        "id": "390174d7-6ce9-4c57-bb50-04e83a6a2694"
    },
    {
        "author": "曹勛",
        "paragraphs": [
            "柳已如眉拂上林，細風吹動綠煙深。",
            "東君巧欲裝春色，更引黄鸝囀好音。"
        ],
        "title": "題人畫扇十首  其五",
        "id": "637212d8-c9a4-44ec-9fd7-52743b013252"
    },
    {
        "author": "曹勛",
        "paragraphs": [
            "薰風欄檻送微凉，潔白南花玉蘂芳。",
            "倚徑一枝殊楚楚，任教蜂蝶繞清香。"
        ],
        "title": "題人畫扇十首  其六",
        "id": "0723502c-ce50-4997-97eb-56b1614d4a1c"
    },
    {
        "author": "曹勛",
        "paragraphs": [
            "長沙筆墨妙山林，植立如聽嘯月音。",
            "岸槲不妨俱遂性，一溪閑與照清深。"
        ],
        "title": "題人畫扇十首  其七",
        "id": "49fcf1d3-167b-4d39-90e8-d45c3f679db7"
    },
    {
        "author": "曹勛",
        "paragraphs": [
            "烟苞綠葉擁祥雲，一種芳菲秀色新。",
            "密蓓臨風凝重露，橫枝照眼覺濃春。"
        ],
        "title": "題人畫扇十首  其八",
        "id": "30a15aee-d4d8-417e-85ab-4d14ff7f0d63"
    },
    {
        "author": "曹勛",
        "paragraphs": [
            "野林物物適幽棲，春引風高裂石時。",
            "何處雙禽飛不定，靜宜翠竹亞寒枝。"
        ],
        "title": "題人畫扇十首  其九",
        "id": "46cce371-2c86-4c10-b66d-9345dd662920"
    },
    {
        "author": "曹勛",
        "paragraphs": [
            "慘慘江天散六花，磷磷寒碧不藏砂。",
            "扁舟蓑笠撐何去，應向溪頭問酒家。"
        ],
        "title": "題人畫扇十首  其一○",
        "id": "e33e3d62-a73f-4b5a-94b2-9e12d3174eb0"
    },
    {
        "author": "曹勛",
        "paragraphs": [
            "吳越山高紫翠重，浙江東下竦雙峯。",
            "峯前忽湧東西白，飛舞潮頭萬玉龍。"
        ],
        "title": "題俞㨷畫八景  其一",
        "id": "9b8b7cf5-fa08-43d5-98eb-5172ee49b5a1"
    },
    {
        "author": "曹勛",
        "paragraphs": [
            "千秋人去水雲空，只有荷花繞岸紅。",
            "寄語阿溪垂釣處，莫教閑却一絲風。"
        ],
        "title": "題俞㨷畫八景  其二",
        "id": "268a0081-6259-49e4-9e4c-46bbae03330a"
    },
    {
        "author": "曹勛",
        "paragraphs": [
            "蕭蕭木葉下西山，便覺蓴鱸興不閑。",
            "莫踏長虹千尺去，孤帆正在暮雲間。"
        ],
        "title": "題俞㨷畫八景  其三",
        "id": "ba198e7d-2d49-4875-95a3-062261f8726b"
    },
    {
        "author": "曹勛",
        "paragraphs": [
            "茲山泉石壓江西，肩衲枯禪萬衆棲。",
            "欲向南州理煙艇，香爐先望紫雲低。"
        ],
        "title": "題俞㨷畫八景  其四",
        "id": "630d1a70-268c-4db8-b1d4-ca5dec6e9594"
    },
    {
        "author": "曹勛",
        "paragraphs": [
            "秋濤初過靜魚龍，海納斜陽萬頃紅。",
            "待向焦山留夕月，一帆猶記挂西風。"
        ],
        "title": "題俞㨷畫八景  其五",
        "id": "f5cdc39a-94b3-4b59-b3e3-2e4b6cccfba0"
    },
    {
        "author": "曹勛",
        "paragraphs": [
            "輕舟短棹下安流，回首煙江望夕樓。",
            "却記阿瞞當日事，灰飛煙滅只供愁。"
        ],
        "title": "題俞㨷畫八景  其六",
        "id": "014fbc1c-d867-40f4-af37-bc95a45fa884"
    },
    {
        "author": "曹勛",
        "paragraphs": [
            "上下天光一碧時，白蘋紅蓼照晴暉。",
            "漢陽樹遠江煙起，黄鶴樓空燕子歸。"
        ],
        "title": "題俞㨷畫八景  其七",
        "id": "0075a1fb-fdbd-44f7-985a-c4f3f85b978a"
    },
    {
        "author": "曹勛",
        "paragraphs": [
            "清湘列岫擁煙霏，不見靈均弔楚妃。",
            "一带僧園入脩綠，待看嶽麓雨晴時。"
        ],
        "title": "題俞㨷畫八景  其八",
        "id": "b8dc1165-99bd-4d9a-926a-d99523a2e457"
    },
    {
        "author": "曹勛",
        "paragraphs": [
            "隴蜀趨風泣向隅，征途殊喜讀雙趺。",
            "他年新載碑中語，百萬俱摧歷古無。"
        ],
        "title": "題光武廟三首  其一",
        "id": "08a87bbb-bef5-41b3-8279-9f9d6d017394"
    },
    {
        "author": "曹勛",
        "paragraphs": [
            "故人高卧枕嚴溪，香火紛紛俗不疲。",
            "倘贊提封如帝業，也分百戶奉真祠。"
        ],
        "title": "題光武廟三首  其二",
        "id": "7eae3cb9-c197-4d5e-a89b-c212e8f839f8"
    },
    {
        "author": "曹勛",
        "paragraphs": [
            "九州思漢定雄夫，天下雄夫待一呼。",
            "冰亦復隨人意合，從來大度自同符。"
        ],
        "title": "題光武廟三首  其三",
        "id": "8eb9ef24-1dc6-4ce7-8b30-8c9ca55f0d75"
    },
    {
        "author": "曹勛",
        "paragraphs": [
            "有客登臨酒半酣，道人仍爲掃烟嵐。",
            "瘦筇更約風塵上，粥飯老同彌勒龕。"
        ],
        "title": "題倚江圖",
        "id": "6e9f6f89-f4c3-4065-b2d7-e368f60ace93"
    },
    {
        "author": "曹勛",
        "paragraphs": [
            "四山飛雪正漫漫，蓑笠何人把釣竿。",
            "六月披圖方執熱，風隨玉麈不勝寒。"
        ],
        "title": "題譙幹釣雪圖",
        "id": "b6bc0f87-d76c-4e72-b9c0-d1d13466a110"
    },
    {
        "author": "曹勛",
        "paragraphs": [
            "三年閩海類飄萍，今近天樞第一星。",
            "雖是玉京猶萬里，江南山已望中青。"
        ],
        "title": "題建寧府分水嶺鋪",
        "id": "c5e0ce35-9179-4830-8aaa-12ed8ff959b8"
    },
    {
        "author": "曹勛",
        "paragraphs": [
            "春深猶未試春衣，漠漠輕寒酒力微。",
            "堪笑楊花太輕薄，淡烟細雨不教肥。"
        ],
        "title": "題泉州延福寺壁",
        "id": "08fec999-51b9-45e9-9787-3965d2a58796"
    },
    {
        "author": "曹勛",
        "paragraphs": [
            "遐想先生後世名，常如山水四時青。",
            "因知功業成何事，歸美惟消犯帝星。"
        ],
        "title": "題釣臺",
        "id": "f2c73453-0119-44f7-9cb1-72d77982704b"
    },
    {
        "author": "曹勛",
        "paragraphs": [
            "一带烟沙接冷雲，平林寂歷夕陽昏。",
            "輕舟急槳歸何處，應住山前黄葉村。"
        ],
        "title": "題張太尉畫",
        "id": "d1a99e34-7d7a-45aa-935e-be22796bb280"
    },
    {
        "author": "曹勛",
        "paragraphs": [
            "湖上秋山翠作堆，湖光千頃漾漣漪。",
            "曉雲貼水菰蒲冷，正是吳江楓落時。"
        ],
        "tags": [
            "西湖"
        ],
        "title": "題董亨道畫西湖",
        "id": "b0d286cc-cdc2-4858-9f9d-8503d05d846b"
    },
    {
        "author": "曹勛",
        "paragraphs": [
            "不長凡花不長松，山藏月影紫雲中。",
            "巨靈巧鑿如規玉，借與神仙上桂宮。"
        ],
        "title": "題信州月巖寺",
        "id": "50ad8824-3f95-4742-aa52-590a12db671c"
    },
    {
        "author": "曹勛",
        "paragraphs": [
            "唯庵無住老禪人，一坐中間遠世紛。",
            "不討毗耶方丈飯，應思雨滿北山雲。"
        ],
        "title": "題岸老庵居",
        "id": "2d192b0d-7900-4324-a837-02e0ef6c2de0"
    },
    {
        "author": "曹勛",
        "paragraphs": [
            "萬點勻紅上海棠，小亭無處著春光。",
            "放教曉日滋新彩，要問東君學醉粧。"
        ],
        "title": "題家園海棠小亭壁",
        "id": "554b6624-48ab-4277-94b5-fd97f022e10b"
    },
    {
        "author": "曹勛",
        "paragraphs": [
            "連鼇妙手艤前灣，蓑笠琴書得自安。",
            "更待一輪清月上，靜看千頃玉光寒。"
        ],
        "title": "題丁掾釣雪圖",
        "id": "621dc664-50bb-44e9-85f6-2a2394f333f9"
    },
    {
        "author": "曹勛",
        "paragraphs": [
            "旱作顛風日日吹，冬來渾似麥秋時。",
            "土人尚畏生炎瘴，北客聞時淚可知。"
        ],
        "title": "題潮州黄崗驛",
        "id": "61602ba8-a9f7-40a1-8a4d-c4e0edfb51bc"
    },
    {
        "author": "曹勛",
        "paragraphs": [
            "筍輿軋軋度林巒，投宿招提一枕寬。",
            "尚有山頭半峰雪，助成清夜五更寒。"
        ],
        "title": "題顯恩寺",
        "id": "657a8cc9-a6e9-45f0-be93-e4584394d239"
    },
    {
        "author": "曹勛",
        "paragraphs": [
            "四寂無人雪在巒，喜君乘興酒腸寬。",
            "上方歸路踏梅影，霜月一庭天正寒。"
        ],
        "title": "用前韻贈閭丘民表",
        "id": "e38dc3b3-53f1-4c78-868a-cf46d4b54554"
    },
    {
        "author": "曹勛",
        "paragraphs": [
            "坎臨四正峙重巒，前直平田一頃寬。",
            "中有佳城揖東注，萬松深密障朝寒。"
        ],
        "title": "襄事畢次舊題韻",
        "id": "b9cc94ab-f4f0-47af-af5a-502a140de8ea"
    },
    {
        "author": "曹勛",
        "paragraphs": [
            "杖藜乘興出江頭，自挂青錢買小舟。",
            "祈問仙翁餐玉法，便風一日到嚴州。"
        ],
        "title": "題李次仲庵中",
        "id": "c2b3db8e-e9ca-4c0e-a802-54669163f12d"
    },
    {
        "author": "曹勛",
        "paragraphs": [
            "江淮烽火照雲頭，買盡臨安去國舟。",
            "行見中興聖天子，一戎大定復神州。"
        ],
        "title": "仲冬再到和前韻",
        "id": "91a9d95b-3ec7-4308-92d5-8ddb932eb70c"
    },
    {
        "author": "曹勛",
        "paragraphs": [
            "雪滿羣山萬類沉，幽人閉戶寂無心。",
            "輕舟衝冷肯乘興，情與剡溪寒意深。"
        ],
        "title": "題雪景二首  其一",
        "id": "e7ab573a-d6df-4349-819f-59936d62628a"
    },
    {
        "author": "曹勛",
        "paragraphs": [
            "四山吹雪灑滄浪，兩兩漁舟冷不妨。",
            "自是寒魚依密藻，江深岸迥謾鳴桹。"
        ],
        "title": "題雪景二首  其二",
        "id": "e7e54662-3c85-462e-a81a-7cd1c998eb44"
    },
    {
        "author": "曹勛",
        "paragraphs": [
            "林薄空濛未見花，縈紆一徑向溪斜。",
            "杖藜倚待船中客，山崦同尋賣酒家。"
        ],
        "title": "題山景二首  其一",
        "id": "7b929234-a799-4a68-a900-0a2246525e3a"
    },
    {
        "author": "曹勛",
        "paragraphs": [
            "亂山蒼翠靄嵐光，採藥幽人鳳子香。",
            "路轉峰回茅舍靜，好尋絕頂訪僧房。"
        ],
        "title": "題山景二首  其二",
        "id": "98ff3919-9916-4c59-bdc7-2bfbb46a5e80"
    },
    {
        "author": "曹勛",
        "paragraphs": [
            "清虛指出翠微旁，便湧流泉溉一方。",
            "更拜璇題作神力，源源千古出甘凉。"
        ],
        "title": "題清虛庵三首  其一",
        "id": "4e9607a6-6a0a-4bc8-95e1-aec685e62392"
    },
    {
        "author": "曹勛",
        "paragraphs": [
            "撥雲峰迥勢岧嶤，傑閣翬飛倚絳霄。",
            "扶翊道風千載遇，昭回奎畫百神朝。"
        ],
        "title": "題清虛庵三首  其二",
        "id": "3f9f6826-3515-4800-96c9-e8aa4d544c3b"
    },
    {
        "author": "曹勛",
        "paragraphs": [
            "松篁交映有無中，行近仙扉一水東。",
            "獨上上清三洞妙，寶章雲笈助真風。"
        ],
        "title": "題清虛庵三首  其三",
        "id": "1c353180-8f67-4548-ac75-95dfb4555ccf"
    },
    {
        "author": "曹勛",
        "paragraphs": [
            "新廄翬飛萬馬還，珠纓金埒綵旗間。",
            "已看騋牝三千駿，更識君王十二閑。"
        ],
        "title": "綠綺七詠  其一",
        "id": "71ae2aad-aa82-4afd-9339-947aee7152b3"
    },
    {
        "author": "曹勛",
        "paragraphs": [
            "巧闢軒窗面面風，坐收駿足玉關通。",
            "渥洼汗血供龍馭，盡在憑欄指顧中。"
        ],
        "title": "綠綺七詠  其二",
        "id": "627b9423-9ebf-44d9-b593-5115c5731d4a"
    },
    {
        "author": "曹勛",
        "paragraphs": [
            "連滄觀下兩軍分，金勒爭馳笑語溫。",
            "綽撥未能防輩棒，飛星時聽過毬門。"
        ],
        "title": "綠綺七詠  其三",
        "id": "7432d93f-73de-489b-93b2-7d3b8e164abf"
    },
    {
        "author": "曹勛",
        "paragraphs": [
            "爐薰一炷北窗虛，公幹歸來樂有餘。",
            "插架萬籤時諷味，孟光倚阮閲琴書。"
        ],
        "title": "綠綺七詠  其四",
        "id": "c826d769-846f-480a-8fdf-7f457965c5f6"
    },
    {
        "author": "曹勛",
        "paragraphs": [
            "武庫森嚴馬政高，寶鞍裝絡列周遭。",
            "飯餘百役皆親董，出格爭先奉赭袍。"
        ],
        "title": "綠綺七詠  其五",
        "id": "9de76102-4620-43e2-b0d2-18e9f6259ade"
    },
    {
        "author": "曹勛",
        "paragraphs": [
            "頗聞公退靜清晨，吏舍蕭然只數人。",
            "豈比簿書程不識，是中得句更無塵。"
        ],
        "title": "綠綺七詠  其六",
        "id": "d14c1ae9-a715-42db-8514-6856a5a51584"
    },
    {
        "author": "曹勛",
        "paragraphs": [
            "皓鶴婆娑戢羽翰，移巢忽自下雲間。",
            "主人元是蓬山伯，特地飛來伴晝閑。"
        ],
        "title": "綠綺七詠  其七",
        "id": "7cd7437b-325a-4908-a1e3-f202394110cb"
    },
    {
        "author": "曹勛",
        "paragraphs": [
            "伯鸞遠業列仙癯，聊欲藏修六藝初。",
            "肯費精神作無益，要回清節入詩書。"
        ],
        "title": "梁潔夫幽居林宇靚深規畫幽邃不類貴第宛然山林輒得七詠以廣命名之偉  其一",
        "id": "2f2408f3-f42b-41ac-b7b8-ca37caf5e354"
    },
    {
        "author": "曹勛",
        "paragraphs": [
            "胸中丘壑上千尋，卜宅喧塵了不侵。",
            "賸對直清君子瘦，滿簷寒碧是山林。"
        ],
        "title": "梁潔夫幽居林宇靚深規畫幽邃不類貴第宛然山林輒得七詠以廣命名之偉  其二",
        "id": "3a24128a-1716-4b71-827c-84a4503355b1"
    },
    {
        "author": "曹勛",
        "paragraphs": [
            "近天尺五鬨車音，此復關門自古今。",
            "盡却煩緣留靜照，破閑應頼有清琴。"
        ],
        "title": "梁潔夫幽居林宇靚深規畫幽邃不類貴第宛然山林輒得七詠以廣命名之偉  其三",
        "id": "e8e0a08c-c261-4dd5-b6fd-95b159e83ff0"
    },
    {
        "author": "曹勛",
        "paragraphs": [
            "堂依山麓凈風煙，松竹窗虛小有天。",
            "汲水炷香供佛後，蒲團燕坐得安禪。"
        ],
        "title": "梁潔夫幽居林宇靚深規畫幽邃不類貴第宛然山林輒得七詠以廣命名之偉  其四",
        "id": "9fa64802-e553-476c-87f9-69ff5410286c"
    },
    {
        "author": "曹勛",
        "paragraphs": [
            "低窗窄榻頗怡顔，香繞衣襟丈尺間。",
            "一笑渠渠得三壽，要令風味似商山。"
        ],
        "title": "梁潔夫幽居林宇靚深規畫幽邃不類貴第宛然山林輒得七詠以廣命名之偉  其五",
        "id": "d6e65200-f7b9-49cb-bfef-745d023b026b"
    },
    {
        "author": "曹勛",
        "paragraphs": [
            "平生端亮履清脩，公退蘧然得少休。",
            "栩栩尚忘飛蝶想，黑甜一枕更優游。"
        ],
        "title": "梁潔夫幽居林宇靚深規畫幽邃不類貴第宛然山林輒得七詠以廣命名之偉  其六",
        "id": "80225556-f7b3-42e2-a2cc-339983cd7839"
    },
    {
        "author": "曹勛",
        "paragraphs": [
            "西疇築圃弭櫜鞬，矍相佳游此比肩。",
            "自是序賓觀德處，固宜百發不虛弦。"
        ],
        "title": "梁潔夫幽居林宇靚深規畫幽邃不類貴第宛然山林輒得七詠以廣命名之偉  其七",
        "id": "625acf69-3db2-4552-abc1-9b566b893e8d"
    },
    {
        "author": "曹勛",
        "paragraphs": [
            "牽風藻荇舞清漪，浪板無聲細雨時。",
            "小大自殊同隊樂，密圖勸學助韓詩。"
        ],
        "title": "跋希遠細雨圖",
        "id": "64ff3044-490a-40ca-9107-676d27fb9b14"
    },
    {
        "author": "曹勛",
        "paragraphs": [
            "秀韻凌虛玉鍊顔，蒼官偃亞碧琅玕。",
            "只應中夕蕭騷月，相對一庭風露寒。"
        ],
        "title": "跋仰老小畫二軸  其一",
        "id": "e14eed30-703c-4780-b956-c5bbc0afa2bc"
    },
    {
        "author": "曹勛",
        "paragraphs": [
            "蟾影寒升白玉京，浩然天地一壺冰。",
            "瘦筇肯倚瓊田立，應念瑶臺十二層。"
        ],
        "title": "跋仰老小畫二軸  其二",
        "id": "70e374e9-ea05-4ab9-92b4-6e77e9829573"
    },
    {
        "author": "曹勛",
        "paragraphs": [
            "飯了從容人豈知，一江風月入新詩。",
            "登臨莫負野望處，更看冷雲堆浦時。"
        ],
        "title": "蔡提舉野望亭邀同賦",
        "id": "7947ad02-c57d-4062-8ed2-987146d95ee0"
    },
    {
        "author": "曹勛",
        "paragraphs": [
            "磨銅碧海駕天風，吹落閩山荔子紅。",
            "弭渴文園剝明玉，急須寄上自嬉翁。"
        ],
        "title": "送荔子與高觀察",
        "id": "46e16838-3c57-491a-9071-7a5e847dcdeb"
    },
    {
        "author": "曹勛",
        "paragraphs": [
            "紫煙破萼綴蜂房，薇露濃薰冉冉香。",
            "寄與赤城賢太守，要知和氣入風光。"
        ],
        "title": "送臘梅與曾谹父",
        "id": "7213b607-98b8-4d70-b3c0-bb06d96444c3"
    },
    {
        "author": "曹勛",
        "paragraphs": [
            "小摘洞庭霜後實，旋篘真一甕頭春。",
            "雪中急欲林夫子，漫助詩人笑語新。"
        ],
        "tags": [
            "洞庭湖"
        ],
        "title": "送柑酒與少瞻",
        "id": "b948759e-edc7-434c-a3e5-d81f50bd1381"
    },
    {
        "author": "曹勛",
        "paragraphs": [
            "冥冥細雨綠陰齊，湛湛長江客去時。",
            "剔起眉毛欣應供，橫擔楖栗看來期。"
        ],
        "tags": [
            "长江"
        ],
        "title": "送清隠純老住池陽杉山",
        "id": "b59e41eb-a260-498c-b398-0de3de919b77"
    },
    {
        "author": "曹勛",
        "paragraphs": [
            "小酢銀槽新撥醅，带糟郭索佐樽罍。",
            "一時送上天台友，助對梅花人舉杯。"
        ],
        "title": "送新酒糟蟹與賈之奇五首  其一",
        "id": "bfebca75-9779-4d9e-8430-f1b82f7556eb"
    },
    {
        "author": "曹勛",
        "paragraphs": [
            "陋巷何能有玉醅，閑人正以鄙惟罍。",
            "搗香篩辣宜相送，似勝騎鯨月下杯。"
        ],
        "title": "送新酒糟蟹與賈之奇五首  其二",
        "id": "a78f1648-2639-442c-b06d-6f72e555ded2"
    },
    {
        "author": "曹勛",
        "paragraphs": [
            "雪後寒濃酒未醅，凍吟誰與酌金罍。",
            "不憂轂下米炊玉，同放馬蹄銀作杯。"
        ],
        "title": "送新酒糟蟹與賈之奇五首  其三",
        "id": "b80cd99d-a9a8-4beb-9738-0932cc82a3b8"
    },
    {
        "author": "曹勛",
        "paragraphs": [
            "新詩慰我勝浮醅，豈待盃盤更舉罍。",
            "但願車中無折齒，何憂舉案乏持杯。"
        ],
        "title": "送新酒糟蟹與賈之奇五首  其四",
        "id": "80e4d497-eb19-4c5b-a142-6fb1e60ce1a6"
    },
    {
        "author": "曹勛",
        "paragraphs": [
            "企詠公才綠漲醅，我方破器不成罍。",
            "詞源端並流三峽，薪火何能救一杯。"
        ],
        "title": "送新酒糟蟹與賈之奇五首  其五",
        "id": "7fc7e823-fe15-48bb-bdb5-fe40b092ce70"
    },
    {
        "author": "曹勛",
        "paragraphs": [
            "家園有桃甕有酒，取以先餉國正公。",
            "定能百杯步兵飲，可助一枕羲黄風。"
        ],
        "title": "以桃并酒餉賈之奇",
        "id": "3e987b01-68d4-4900-903d-c51494074073"
    },
    {
        "author": "曹勛",
        "paragraphs": [
            "喜乘一雨洗空闊，便覺四山來夕陰。",
            "飯了從容隨所住，追凉輕吹入疏襟。"
        ],
        "title": "得雨",
        "id": "d309dba9-74bb-496f-8548-7451d7ecfb58"
    },
    {
        "author": "曹勛",
        "paragraphs": [
            "方塘倒影青天凈，幽徑生苔綠蔭濃。",
            "春去得閑觀物化，吹凉醒睡喜支筇。"
        ],
        "title": "雜詩二十七首  其一",
        "id": "d88936eb-dd55-45dd-be8e-21251154aa4f"
    },
    {
        "author": "曹勛",
        "paragraphs": [
            "孤山不復訪林逋，杖策東風踏碧蕪。",
            "九里蒼雲經曉徑，四圍碧玉照清湖。"
        ],
        "title": "雜詩二十七首  其二",
        "id": "a55978fe-223e-4ca0-b6ac-0f2665554146"
    },
    {
        "author": "曹勛",
        "paragraphs": [
            "雲際翻風斷雁斜，城陰槃暮噪棲鴉。",
            "春容落景寒猶嫩，望盡遥天數縷霞。"
        ],
        "title": "雜詩二十七首  其三",
        "id": "607a4505-b3d3-4ec1-a38d-e4ea37407dfa"
    },
    {
        "author": "曹勛",
        "paragraphs": [
            "遠水兼天冷暮雲，驚風脫葉靜逾聞。",
            "蒲團宴坐都無事，只有山罏供夕熏。"
        ],
        "title": "雜詩二十七首  其四",
        "id": "80d10fd2-c275-4a42-b79d-f536fa5d9a23"
    },
    {
        "author": "曹勛",
        "paragraphs": [
            "幽棲真在赤城隈，桂月蘿雲冷斗臺。",
            "猿鶴定能知我意，移文未怨晚歸來。"
        ],
        "title": "雜詩二十七首  其五",
        "id": "b4c4773e-a70d-44e8-84cf-459571c63f6e"
    },
    {
        "author": "曹勛",
        "paragraphs": [
            "景陽未下水雲鄉，梅影摇寒月一窗。",
            "欹枕夢能歸故隠，滿帆煙雨渡濤江。"
        ],
        "title": "雜詩二十七首  其六",
        "id": "34f5bfbf-be40-428f-b7ee-69e0fcdb5c36"
    },
    {
        "author": "曹勛",
        "paragraphs": [
            "春事匆匆祇可驚，暄和喜試曉衣輕。",
            "梅花爛熳渾如雪，只恐風多墮玉英。"
        ],
        "title": "雜詩二十七首  其七",
        "id": "5fe6ff3e-2ea5-4799-a949-8e7e0a5247b3"
    },
    {
        "author": "曹勛",
        "paragraphs": [
            "欣欣花木遞香紅，雲散天容靜碧空。",
            "恰是韶華濃似酒，柳絲澹蕩杏花風。"
        ],
        "title": "雜詩二十七首  其八",
        "id": "193f1c13-4ead-460d-b353-90bcbd733c18"
    },
    {
        "author": "曹勛",
        "paragraphs": [
            "從來甚愛水雲居，投老安閑且自如。",
            "瀹茗焚香方外友，白灰紅火養丹爐。"
        ],
        "title": "雜詩二十七首  其九",
        "id": "186c603d-6bd7-4e78-ac64-3b49952ca1a4"
    },
    {
        "author": "曹勛",
        "paragraphs": [
            "臘後暄和若夏初，梅花催暖不容疏。",
            "從來準擬連旬賞，數日能忙雪不如。"
        ],
        "title": "雜詩二十七首  其一○",
        "id": "f833f586-0995-491b-9558-d3a128b4cc91"
    },
    {
        "author": "曹勛",
        "paragraphs": [
            "曉天梅潤喜追凉，湖上夷悠興自長。",
            "清耳要聞蒲稗雨，挐舟深入水雲鄉。"
        ],
        "title": "雜詩二十七首  其一一",
        "id": "a6e5f42a-5d0e-448e-a3b1-2a5222d0db5b"
    },
    {
        "author": "曹勛",
        "paragraphs": [
            "清暑堂深日景遲，媿頭書策夢回時。",
            "小欄閑倚薰風晚，一點紅榴綠萬枝。"
        ],
        "title": "雜詩二十七首  其一二",
        "id": "fd5ce88a-c058-4e65-91ed-542f186574f2"
    },
    {
        "author": "曹勛",
        "paragraphs": [
            "連旬梅雨暗人家，甚阻支筇一徑斜。",
            "待得晴明蔭新綠，追凉風帽側烏紗。"
        ],
        "title": "雜詩二十七首  其一三",
        "id": "36fc6bdc-cd89-4d8a-b149-426b264340dc"
    },
    {
        "author": "曹勛",
        "paragraphs": [
            "此生擾擾事無窮，脫得閑身石火中。",
            "聊種柴桑三徑菊，未輸嚴瀨一絲風。"
        ],
        "title": "雜詩二十七首  其一四",
        "id": "f8577f2f-c850-4e30-9c5f-9872df2a25ee"
    },
    {
        "author": "曹勛",
        "paragraphs": [
            "危亭欄檻倚江干，飯了登臨得暫閑。",
            "林木巧隨高下路，山容都在有無間。"
        ],
        "title": "雜詩二十七首  其一五",
        "id": "ed1966ae-48d2-44a3-ae66-f07a991b3f28"
    },
    {
        "author": "曹勛",
        "paragraphs": [
            "西窗忽見弄微明，甚喜江湖作晚晴。",
            "不憚雲霄遺暑濕，且無聒耳瀉簷聲。"
        ],
        "title": "雜詩二十七首  其一六",
        "id": "71eadf5d-e492-4c9d-baf5-cbfc9f2b5d16"
    },
    {
        "author": "曹勛",
        "paragraphs": [
            "綠暗紅稀迷處所，梅黄雨細半陰晴。",
            "小軒坐久無餘事，喜聽黄鸝一兩聲。"
        ],
        "title": "雜詩二十七首  其一七",
        "id": "5a920652-a983-4013-b455-9ba40acf385a"
    },
    {
        "author": "曹勛",
        "paragraphs": [
            "飛去鶑兒黄一點，壓低梅子綠團枝。",
            "鈎窗捲箔凉生坐，但覺新陰轉影遲。"
        ],
        "title": "雜詩二十七首  其一八",
        "id": "741f2da2-ddd8-4b77-a3b1-ad223ce26d5f"
    },
    {
        "author": "曹勛",
        "paragraphs": [
            "柳浪收晴水拍天，湖邊宮殿影相連。",
            "悠揚笛韻惟愁徹，欵乃漁歌何處船。"
        ],
        "title": "雜詩二十七首  其一九",
        "id": "51424cdd-bf7a-4109-ad8a-532a2ae33bdc"
    },
    {
        "author": "曹勛",
        "paragraphs": [
            "柑花開密玉璘珣，香轉薰風滿坐聞。",
            "摘得一枝參鼻觀，不妨終夕醒餘醺。"
        ],
        "title": "雜詩二十七首  其二○",
        "id": "fdaa5f52-64cd-427b-a1fd-1960f3548573"
    },
    {
        "author": "曹勛",
        "paragraphs": [
            "佛頭山下雨隨風，倒海翻江一餉中。",
            "徙倚欄干便晴霽，湖光渺渺夕陽紅。"
        ],
        "title": "雜詩二十七首  其二一",
        "id": "bcc0d203-cbf6-422f-acf2-ad8b3dca4f11"
    },
    {
        "author": "曹勛",
        "paragraphs": [
            "一山孤秀隠溪雲，溪影涵光隔世紛。",
            "松竹徑深凉意透，衣巾不覺午風薰。"
        ],
        "title": "雜詩二十七首  其二二",
        "id": "38719b9f-2f92-4d5f-ae9f-bd38be724a0b"
    },
    {
        "author": "曹勛",
        "paragraphs": [
            "道人身在水雲鄉，誦罷楞伽日乍長。",
            "滿坐好風驅熱惱，一庭濃綠作清凉。"
        ],
        "title": "雜詩二十七首  其二三",
        "id": "9e8838a8-4dba-4894-9472-409feb1b4f1f"
    },
    {
        "author": "曹勛",
        "paragraphs": [
            "輕雷隠隠初驚夢，小雨疏疏巧潤花。",
            "正是暄和好春色，常將詩酒賞年華。"
        ],
        "title": "雜詩二十七首  其二四",
        "id": "1ae2cd2b-9335-4ca5-8e0a-62fd9f18eb70"
    },
    {
        "author": "曹勛",
        "paragraphs": [
            "款段揚鞭過雨村，沙平步穩轉山根。",
            "好花一簇牆頭見，深院誰家尚掩門。"
        ],
        "title": "雜詩二十七首  其二五",
        "id": "c52c22e0-58eb-44ba-a39f-6c6e71844655"
    },
    {
        "author": "曹勛",
        "paragraphs": [
            "淅淅西風入小樓，樓中聽徹玉笙秋。",
            "不妨青竹摇殘夢，甚怯新凉攪客愁。"
        ],
        "title": "雜詩二十七首  其二六",
        "id": "b5b77b7b-9c1c-4128-a973-43f5719c526f"
    },
    {
        "author": "曹勛",
        "paragraphs": [
            "澹煙疏雨耿寒林，一水涓涓凈不深。",
            "照影自憐逼摇落，歸塗未就更關心。"
        ],
        "title": "雜詩二十七首  其二七",
        "id": "29e92a52-4f18-48f4-b876-480908e735ba"
    },
    {
        "author": "曹勛",
        "paragraphs": [
            "連歲羌酋不荷戈，今年禊飲喜如何。",
            "中興樂事雖無象，甲子先同晉永和。"
        ],
        "title": "紹興癸丑上巳日",
        "id": "c4c18405-776b-477e-9b13-32c95d953a40"
    },
    {
        "author": "曹勛",
        "paragraphs": [
            "催曉鐘殘景氣清，杜鵑聲裏夢魂驚。",
            "山林廣袤不知樂，猶作不如歸去聲。"
        ],
        "title": "枕上聞杜宇",
        "id": "378e3579-a2e0-40ce-ba2e-90a6b22aa48a"
    },
    {
        "author": "曹勛",
        "paragraphs": [
            "一枕山城曉夢驚，子規啼破月斜明。",
            "只應知我倦游苦，故作不如歸去聲。"
        ],
        "title": "聞曉禽",
        "id": "7e9d4ba8-3a2b-45ea-9139-4a214325a6a4"
    },
    {
        "author": "曹勛",
        "paragraphs": [
            "細細南薰氣已深，午來庭戶作煩襟。",
            "雨雲不向西山出，只在青天忽變陰。"
        ],
        "title": "初夏松隠看雨",
        "id": "d4fb7ffc-6715-4eec-8d93-d40723bd49ac"
    },
    {
        "author": "曹勛",
        "paragraphs": [
            "坐見青天變黑雲，雨來海上似翻盆。",
            "千巖萬壑方噴薄，寂歷斜陽已掛門。"
        ],
        "title": "松隠雨過二首  其一",
        "id": "1e7a6004-0e5c-4ebd-8c31-cdc651aa2a4c"
    },
    {
        "author": "曹勛",
        "paragraphs": [
            "雲籠赫日藏陽焰，人向紅塵困暑風。",
            "山驛醒心何處是，幅巾蕭散夢魂中。"
        ],
        "title": "松隠雨過二首  其二",
        "id": "91341f62-588d-4f23-a34d-a16a5e49c742"
    },
    {
        "author": "曹勛",
        "paragraphs": [
            "暑雨連朝困鬰蒸，淖深蛙蚓上階行。",
            "晚雲翻海忽雷震，農說斷梅明日晴。"
        ],
        "title": "斷梅三首  其一",
        "id": "c4321720-6cf9-402f-abbc-e3bd6a74f769"
    },
    {
        "author": "曹勛",
        "paragraphs": [
            "寄跡天台見未曾，夏間休市絕蝦腥。",
            "瓜茄只有園中菜，淡素渾如寺裏僧。"
        ],
        "title": "斷梅三首  其二",
        "id": "f0b37179-0eb5-48a3-a4be-d3c8215c87ba"
    },
    {
        "author": "曹勛",
        "paragraphs": [
            "積雨連宵氣象清，曉來日色頓分明。",
            "更無一片閑雲采，萬里青天萬里晴。"
        ],
        "title": "斷梅三首  其三",
        "id": "a0c2d70c-8bbf-4a69-908c-d7e92e893526"
    },
    {
        "author": "曹勛",
        "paragraphs": [
            "四山收盡一天雲，水色天光冷照人。",
            "面面荷花供眼界，頓如身不在凡塵。"
        ],
        "title": "聚景園看荷花",
        "id": "23fd8d8f-d633-4e39-a9af-16fc10c710b7"
    },
    {
        "author": "曹勛",
        "paragraphs": [
            "道塗行役費光陰，節物還撩一寸心。",
            "百尺烟壇上星斗，笑看兒女競穿針。"
        ],
        "title": "途中七夕",
        "id": "7193b982-8190-4402-a4a0-828c06554a78"
    },
    {
        "author": "曹勛",
        "paragraphs": [
            "秋暑强如三伏時，午雲不動漲炎暉。",
            "晚來忽作一霎雨，喜有新凉入客衣。"
        ],
        "title": "秋日有作二首  其一",
        "id": "ba2fc1ea-387f-4808-b6f1-5b0bdea07094"
    },
    {
        "author": "曹勛",
        "paragraphs": [
            "未有鴉啼露氣清，西南殘月半規明。",
            "無言步繞闌干曲，景與老懷空自驚。"
        ],
        "title": "秋日有作二首  其二",
        "id": "2b2e5689-e4ef-49ab-b530-7009b3e74527"
    },
    {
        "author": "曹勛",
        "paragraphs": [
            "丹桂何堪急雨催，清香不肯逐蒿萊。",
            "却應念我經年待，借得餘霞爲再開。"
        ],
        "title": "丹桂再開對酒",
        "id": "3930636e-8757-4185-bcb0-08b21ea4f2b9"
    },
    {
        "author": "曹勛",
        "paragraphs": [
            "浙西純種晚秋禾，更得明年雨不多。",
            "且刈且歌豐歲甚，平洋彌望列明駝。"
        ],
        "title": "浙西刈禾以高竹叉在水田中望之如羣駝",
        "id": "354e283d-3572-46b6-a463-6dfb60aa1fe3"
    },
    {
        "author": "曹勛",
        "paragraphs": [
            "書雲節物動冠裳，愧我從軍樂事妨。",
            "聽得鄰家響絲竹，壯懷無處不凄凉。"
        ],
        "title": "幕中冬至書事",
        "id": "521c84ab-9bc8-493d-bde3-254bc7158c79"
    },
    {
        "author": "曹勛",
        "paragraphs": [
            "雪後清寒硯已冰，地爐火冷撥疏星。",
            "夜深何物閑相伴，惟有紗籠一點燈。"
        ],
        "title": "夜坐偶成",
        "id": "0f56297a-091d-4be1-a5f2-4e9593d521ff"
    },
    {
        "author": "曹勛",
        "paragraphs": [
            "梅從雲塢冷摇春，玉雪浮香不著塵。",
            "愚谷斬新肯拈出，一時全露法王身。"
        ],
        "title": "代簡國清老惠梅",
        "id": "84a8ada4-cb22-4899-8fb4-58ef61424222"
    },
    {
        "author": "曹勛",
        "paragraphs": [
            "東城十里冷雲低，照眼傳香總是梅。",
            "冷落京塵誰晤語，關河千里獨裴回。"
        ],
        "title": "憶台城之東十里梅",
        "id": "9ac34c05-2246-48af-9cb3-43b47234cef9"
    },
    {
        "author": "曹勛",
        "paragraphs": [
            "山肋梅花秀色新，不堪寒雨浥清塵。",
            "故應倒影澄瀾碧，濕玉吹香爛熳春。"
        ],
        "tags": [
            "西湖"
        ],
        "title": "問西湖梅",
        "id": "89ef3c0d-ba75-45f7-adf7-68c875004157"
    },
    {
        "author": "曹勛",
        "paragraphs": [
            "白項鴉兒啼遠林，怪來新冷透重衾。",
            "僮奴竊語若爲去，雪滿前山數寸深。"
        ],
        "title": "訪印老宿寺中值雪",
        "id": "ee89c808-b478-4613-9e6a-3390cf032214"
    },
    {
        "author": "曹勛",
        "paragraphs": [
            "斜風吹雪冷征衣，來見長眉老阿師。",
            "爲我曉開銀色界，笑談寧復問歸期。"
        ],
        "title": "與印老同訪天封老至夕忘歸",
        "id": "c842d214-7d26-4c9b-9666-f645d6ead74d"
    },
    {
        "author": "曹勛",
        "paragraphs": [
            "老病維摩方丈開，天風破冷舞瓊瑰。",
            "滿山皓色作和氣，知是道人衝雪來。"
        ],
        "title": "光孝病中聞予與印在天封亦冒雪見過",
        "id": "9ca1acc3-9340-4fd1-925d-bafc55a9a3a9"
    },
    {
        "author": "曹勛",
        "paragraphs": [
            "龍焙黄封錫有功，謹嚴正味德相同。",
            "便知鈞播無求備，更借扶南兩腋風。"
        ],
        "title": "代廣漕劉元舉謝趙相茶二首  其一",
        "id": "8747d1de-8d01-4a26-a315-c0ef35f565a7"
    },
    {
        "author": "曹勛",
        "paragraphs": [
            "方珪圓璧貢春前，上相分頒自九天。",
            "何止芳薌禦魑魅，要知紅日在斜川。"
        ],
        "title": "代廣漕劉元舉謝趙相茶二首  其二",
        "id": "1c4f0e27-7598-4c28-93c2-859a80785fb7"
    },
    {
        "author": "曹勛",
        "paragraphs": [
            "暑氣侵凌坐起難，忽頒一握滿雕盤。",
            "起嘗頓覺煩蒸去，熨齒甘香碧玉寒。"
        ],
        "title": "謝錢處和惠握青瓜",
        "id": "8f308e2d-8933-49ed-aafa-c7ed414d6999"
    },
    {
        "author": "曹勛",
        "paragraphs": [
            "已作驚禽不擇柯，異鄉那復困風波。",
            "別來莫訝書悽惻，憂患艱難我最多。"
        ],
        "title": "孫倅書尾附二詩  其一",
        "id": "84721202-1939-494c-9c48-c97c16a20ecf"
    },
    {
        "author": "曹勛",
        "paragraphs": [
            "南徐作別抵閩鄉，三見春風換衆芳。",
            "若對舊游知識問，爲言羈旅鬢成霜。"
        ],
        "title": "孫倅書尾附二詩  其二",
        "id": "ace598ad-7ec5-4d6f-a6d7-7a267e72fcbd"
    },
    {
        "author": "曹勛",
        "paragraphs": [
            "林生牢落歎萍蓬，詞采飄飄甑屢空。",
            "聞道河陽花滿縣，欲從大手借春風。"
        ],
        "title": "小詩遺人謁邑令",
        "id": "149cd38c-fb99-4bd9-b8fc-b9eac29ed08c"
    },
    {
        "author": "曹勛",
        "paragraphs": [
            "每逢佳處見新詩，語妙春紅繞萬枝。",
            "我亦欲尋潮揭去，擬求握手話風期。"
        ],
        "title": "書王應夫題記後",
        "id": "c34565af-1fd0-4344-a659-3d327a6a09fc"
    },
    {
        "author": "曹勛",
        "paragraphs": [
            "江上春陰一棹閑，濕雲遮袖有無間。",
            "輕莎細雨未歸得，且看重重疊疊山。"
        ],
        "title": "南園有懷",
        "id": "e6569e1f-07bb-4c39-9126-d1de8fe4f4a3"
    },
    {
        "author": "曹勛",
        "paragraphs": [
            "殘冬梅玉已全開，明日新陽應候來。",
            "但喜癡兒欣節物，又聞殘酒滴爐灰。"
        ],
        "title": "即事",
        "id": "f92124ff-3002-4a57-9e02-049ceeb26bea"
    },
    {
        "author": "曹勛",
        "paragraphs": [
            "苜蓿枯時霜雪深，崚嶒瘦骨病侵尋。",
            "高蹄豈復騰驤意，眵目終存舐犢心。"
        ],
        "title": "跋仲營子母馬二首  其一",
        "id": "254cd623-2b45-476c-8817-59ede436c71d"
    },
    {
        "author": "曹勛",
        "paragraphs": [
            "老駒雖病氣猶雄，垂耳應憐一尾風。",
            "春草明年沙漠路，奔塵絕足許誰同。"
        ],
        "title": "跋仲營子母馬二首  其二",
        "id": "71e13a68-acab-495a-9c58-93e5b47432ba"
    },
    {
        "author": "曹勛",
        "paragraphs": [
            "從來野性自由身，正欲山行不亂羣。",
            "小築與君今不遠，松蘿只隔一山雲。"
        ],
        "title": "和雙溪三首  其一",
        "id": "2af785f7-5cde-4c38-b848-20831ff2a946"
    },
    {
        "author": "曹勛",
        "paragraphs": [
            "戢戢青林萬籜龍，滿提煩貺囁嚅翁。",
            "只宜放出長梢去，抹月披雲紫翠中。"
        ],
        "title": "和雙溪三首  其二",
        "id": "0f3b5b89-a912-49cc-a7c9-0bdf03e751d8"
    },
    {
        "author": "曹勛",
        "paragraphs": [
            "欲往雙溪積有年，病身須是履晴川。",
            "梅霏正作侵衣冷，餘暖猶思糞火邊。"
        ],
        "title": "和雙溪三首  其三",
        "id": "2c9b93ca-be0c-4149-b19f-8b6f3af92b09"
    },
    {
        "author": "曹勛",
        "paragraphs": [
            "入夏山中樂有餘，梅風淡淡雨疏疏。",
            "塵勞久欲雙溪去，正類饑鷹待一呼。"
        ],
        "title": "謝雙溪見招",
        "id": "e20e3bfc-772e-4e57-8ab3-01fe2838eaaf"
    },
    {
        "author": "曹勛",
        "paragraphs": [
            "春入閩溪草木香，靈芽一夕一絲長。",
            "上人自是春風手，分與閑人齒頰芳。"
        ],
        "title": "謝崇上人惠新茶",
        "id": "2600ac80-3b4b-439a-8e8e-22415a850388"
    },
    {
        "author": "曹勛",
        "paragraphs": [
            "梅溽霏微晝景長，竹吹清潤著衣裳。",
            "未妨燕坐連宵雨，且對澄心一炷香。"
        ],
        "title": "夏日偶成六首  其一",
        "id": "0724e972-1e22-4ad8-9cc6-c85144d361bb"
    },
    {
        "author": "曹勛",
        "paragraphs": [
            "且欣久雨得新晴，水面荷香入座清。",
            "盡日水塘無一事，夏鶑恰恰囀新聲。"
        ],
        "title": "夏日偶成六首  其二",
        "id": "bd5a1956-68b8-4783-8701-1c1718ee4742"
    },
    {
        "author": "曹勛",
        "paragraphs": [
            "田田秧稻半青黄，比屋人家煮繭香。",
            "新綠侵人襟袖爽，滿川烟水助清凉。"
        ],
        "title": "夏日偶成六首  其三",
        "id": "dfbddf6c-56a9-4a7d-94a5-f2a448261872"
    },
    {
        "author": "曹勛",
        "paragraphs": [
            "雨濕雲容廓太清，池邊向晚喜閑行。",
            "回溪曲港烟波綠，已有荷花照眼明。"
        ],
        "title": "夏日偶成六首  其四",
        "id": "68b74f80-51f4-4fb1-8882-6d2ce199d14e"
    },
    {
        "author": "曹勛",
        "paragraphs": [
            "晴湖捲箔挂窗時，三面山光翠靄低。",
            "漸放扁舟波浩蕩，喜看臺榭水東西。"
        ],
        "title": "夏日偶成六首  其五",
        "id": "68aea99b-1f39-433d-804d-510c8178833b"
    },
    {
        "author": "曹勛",
        "paragraphs": [
            "雨過梅黄五月天，風林密處漸聞蟬。",
            "直須破浪銷煩暑，一頃波光一棹烟。"
        ],
        "title": "夏日偶成六首  其六",
        "id": "636d7d3b-187a-4d4f-9263-dcd10e1cae53"
    },
    {
        "author": "曹勛",
        "paragraphs": [
            "南窗面日北窗寒，終日南窗體甚安。",
            "向道老來惟倦坐，看銷一縷篆烟殘。"
        ],
        "title": "天台書事十三首  其一",
        "id": "d7ac4b16-5dac-414a-8dda-fcda98a83ec4"
    },
    {
        "author": "曹勛",
        "paragraphs": [
            "老來少睡怕房櫳，欲睡還休被屢烘。",
            "半夜披衣還打坐，耳邊聽盡兩山鐘。"
        ],
        "title": "天台書事十三首  其二",
        "id": "93923eec-7c08-428a-9ffe-e60a54d6f844"
    },
    {
        "author": "曹勛",
        "paragraphs": [
            "人情人事撥來無，惟有親知意不疏。",
            "數幅沓來還一幅，寒溫而已作回書。"
        ],
        "title": "天台書事十三首  其三",
        "id": "298c1d43-9e3d-40cb-b6f0-1c21563696e2"
    },
    {
        "author": "曹勛",
        "paragraphs": [
            "連雨催寒黄著苔，紛然枯葉擁閑階。",
            "了無春意到梅萼，只有瑞香先臘開。"
        ],
        "title": "天台書事十三首  其四",
        "id": "0a56c6af-460f-4f41-a812-516d82858a8f"
    },
    {
        "author": "曹勛",
        "paragraphs": [
            "清曉鴉啼睡夢間，喜聞飛雪滿前山。",
            "攬衣忙作披衣意，不問輕寒且凭欄。"
        ],
        "title": "天台書事十三首  其五",
        "id": "2101a26f-5043-4912-82c1-d8a4e0cd7239"
    },
    {
        "author": "曹勛",
        "paragraphs": [
            "小圃都無花木名，只栽松竹養餘清。",
            "時時風向邊頭過，喜聽松聲又竹聲。"
        ],
        "title": "天台書事十三首  其六",
        "id": "90883da5-3ca1-4d78-8147-53f9a825be07"
    },
    {
        "author": "曹勛",
        "paragraphs": [
            "綠陰侵坐午窗明，几案書繁倦思生。",
            "喜拆緘題新卷帙，故人惠我見高情。"
        ],
        "title": "天台書事十三首  其七",
        "id": "555684ac-b76f-459c-a7fb-b2f4f81a04c8"
    },
    {
        "author": "曹勛",
        "paragraphs": [
            "終日飛霙下遠空，冷回簾幕怯東風。",
            "瑞香滿檻深遮映，怕損亭亭紫錦籠。"
        ],
        "title": "天台書事十三首  其八",
        "id": "ea445d18-dbd0-4fc2-8e4b-09b6f5e325e6"
    },
    {
        "author": "曹勛",
        "paragraphs": [
            "水雲深處是吾家，飯有胡麻飲有茶。",
            "鐺裏未能炊一粟，山頭學得種三花。"
        ],
        "title": "天台書事十三首  其九",
        "id": "1876eca0-ce2d-415c-9ca2-d1221489a651"
    },
    {
        "author": "曹勛",
        "paragraphs": [
            "雲出雲歸山未靜，潮生潮落海非閑。",
            "豈如此老猶强健，一挂冠裳便掩關。"
        ],
        "title": "天台書事十三首  其一○",
        "id": "48bdec56-c589-47b6-be5a-44158c6b6a82"
    },
    {
        "author": "曹勛",
        "paragraphs": [
            "束髮名場歷百艱，荷恩早許出清班。",
            "未能脫跡塵埃外，已愛著身泉石間。"
        ],
        "title": "天台書事十三首  其一一",
        "id": "da8e3d64-a547-4256-a310-231672ffeed2"
    },
    {
        "author": "曹勛",
        "paragraphs": [
            "香火尋盟欲過門，相迎道地盍先論。",
            "路從舍北清溪曲，家在縣東黄葉村。"
        ],
        "title": "天台書事十三首  其一二",
        "id": "4bbd9f0d-5c87-4a5a-80af-4206cf0e9fc6"
    },
    {
        "author": "曹勛",
        "paragraphs": [
            "飯了從容古寺前，杖藜閑倚聽清泉。",
            "因看一則鄰僧話，攪却老夫中夜眠。"
        ],
        "title": "天台書事十三首  其一三",
        "id": "22ba032e-3c86-4c22-8083-f3dc46816e0c"
    },
    {
        "author": "曹勛",
        "paragraphs": [
            "相靡相踶性不同，金環壓轡照晴空。",
            "晚來洗罷游韁緩，喜聽驕嘶岸柳風。"
        ],
        "title": "觀馬院洗馬",
        "id": "fc06a1f0-532b-4468-87be-bf0c9b97abbd"
    },
    {
        "author": "曹勛",
        "paragraphs": [
            "春事紛來似到家，恨無仙術駐年華。",
            "一聲雷送曉來雨，百和香凝欄裏花。"
        ],
        "title": "春晚五首  其一",
        "id": "91a7fa47-4bb1-4c11-8600-d5ecbe2b4087"
    },
    {
        "author": "曹勛",
        "paragraphs": [
            "滿城新綠障清塵，景物回環付大鈞。",
            "無奈垂楊千萬結，織成幽恨付殘春。"
        ],
        "title": "春晚五首  其二",
        "id": "5a8bafab-0f52-447d-b8c5-c0097c59a19e"
    },
    {
        "author": "曹勛",
        "paragraphs": [
            "楊柳密栽烟外縷，丁香嬌結雨中愁。",
            "細推物理何能理，且作東風爛熳游。"
        ],
        "title": "春晚五首  其三",
        "id": "d7307d46-8a24-4314-bcc5-ae9ef718ab37"
    },
    {
        "author": "曹勛",
        "paragraphs": [
            "新荷貼水翠田田，綠滿花梢午影圓。",
            "飯了從容春事靜，螭頭閑掬水濺濺。"
        ],
        "title": "春晚五首  其四",
        "id": "5de812c3-a662-479e-83d1-5af9f46bfd17"
    },
    {
        "author": "曹勛",
        "paragraphs": [
            "春過花飛不可尋，空餘新葉翠光深。",
            "爐香裊裊軒窗靜，時有珍禽囀好音。"
        ],
        "title": "春晚五首  其五",
        "id": "de0e4d19-08e6-4d35-9ae9-11c7b0b8b545"
    },
    {
        "author": "曹勛",
        "paragraphs": [
            "一棹西湖意不闌，解頤風約水雲寒。",
            "瀰瀰細浪篷邊去，疊疊青山枕上看。"
        ],
        "tags": [
            "西湖"
        ],
        "title": "泛湖次柳洲二首  其一",
        "id": "45eeef9a-a859-477c-92e1-f90e13ce0b35"
    },
    {
        "author": "曹勛",
        "paragraphs": [
            "凈舍乘閑一葦航，入門松竹獻清凉。",
            "倚欄澄碧龜魚樂，照眼荷花風露香。"
        ],
        "title": "泛湖次柳洲二首  其二",
        "id": "da2c2b9c-ecff-467d-b444-d0ff2ef772f7"
    },
    {
        "author": "曹勛",
        "paragraphs": [
            "家住天台水石村，四圍都是給孤園。",
            "有時桐柏庵中去，歸下層巒夕照昏。"
        ],
        "title": "試筆偶書二首  其一",
        "id": "4d4473ce-2a2c-4c54-a6ab-0f644a46591f"
    },
    {
        "author": "曹勛",
        "paragraphs": [
            "道友山間四散居，忽然相會亦旬餘。",
            "直須把盞如村醉，醉後歌歡更自如。"
        ],
        "title": "試筆偶書二首  其二",
        "id": "5b261e73-cbde-4c16-ad96-200ada2cc8d8"
    },
    {
        "author": "曹勛",
        "paragraphs": [
            "浣花紅綠四回環，何事輕陰作嫩寒。",
            "應是化工知勝處，海棠宜向雨中看。"
        ],
        "title": "小雨看海棠",
        "id": "11eed2fa-65fe-4325-851d-a142a9cfdfc0"
    },
    {
        "author": "曹勛",
        "paragraphs": [
            "千峯注雨作微凉，寶殿留陰忽夕陽。",
            "入夏暄寒曾莫測，雷聲猶震碧雲傍。"
        ],
        "title": "雨作二首  其一",
        "id": "e0724782-b71d-469a-981d-42aafc3d6ac7"
    },
    {
        "author": "曹勛",
        "paragraphs": [
            "倒海傾潮翻白雨，鈎窗捲箔度清風。",
            "江山一餉驚雷靜，已有閑雲行碧空。"
        ],
        "title": "雨作二首  其二",
        "id": "d99fb1dc-6138-4c94-bcf2-e7d40ef2895b"
    },
    {
        "author": "曹勛",
        "paragraphs": [
            "紡車補網住溪頭，草木蕭蕭隠顯秋。",
            "賈客數聲何處櫓，水雲應却羨漁舟。"
        ],
        "title": "題應之二扇  其一",
        "id": "a869f81b-2eb7-492d-9298-ffd5c08e90f6"
    },
    {
        "author": "曹勛",
        "paragraphs": [
            "一带晴林散曉鴉，山邊理棹釣雲沙。",
            "有人策蹇春風裏，應向溪頭問酒家。"
        ],
        "title": "題應之二扇  其二",
        "id": "32b17805-fb2f-49e7-9514-6adca481ec22"
    },
    {
        "author": "曹勛",
        "paragraphs": [
            "曾讀開元天寶間，四時風月不教閑。",
            "常聯玉轡游清夜，豈意崎嶇蜀道難。"
        ],
        "title": "題幸蜀圖",
        "id": "e270a7a0-c69a-4cbe-9696-fc9d38f1c67e"
    },
    {
        "author": "曹勛",
        "paragraphs": [
            "種杏三年實，種桃一載花。",
            "花實固可樂，爲農本桑麻。",
            "功成不占地，改植常可誇。",
            "要是農須學，作略自一家。"
        ],
        "title": "山居雜詩九十首  其一",
        "id": "bbefc6d2-c6e8-4b3b-99b4-5e77c3b7dfe1"
    },
    {
        "author": "曹勛",
        "paragraphs": [
            "隔歲種成麥，起麥秧稻田。",
            "晚禾亦云竟，冬菜碧相連。",
            "收割不閑手，壠畝無空阡。",
            "家蓄千指客，始知常有年。"
        ],
        "title": "山居雜詩九十首  其二",
        "id": "d311034b-9c25-4296-8d82-61c1431aa790"
    },
    {
        "author": "曹勛",
        "paragraphs": [
            "孟夏物物茂，瓜瓠先置架。",
            "引苗上扶疏，鬚蔓競纏挂。",
            "白花亦已出，青實旋造化。",
            "會喜園枯時，匕筯不增價。"
        ],
        "title": "山居雜詩九十首  其三",
        "id": "3c808e28-0751-4a26-985c-aa6a0b45f85a"
    },
    {
        "author": "曹勛",
        "paragraphs": [
            "蒸沙以爲城，冶鐵用作限。",
            "未伸彼利害，先爲己憂患。",
            "家事席未暖，基址已永歎。",
            "在德不在險，推類仁者諫。"
        ],
        "title": "山居雜詩九十首  其四",
        "id": "bf369160-44e5-4410-89da-12630ca31494"
    },
    {
        "author": "曹勛",
        "paragraphs": [
            "吾年今七十，非杖或能行。",
            "食罷散步武，欲與跛鼈爭。",
            "皮裏氣不充，骨中髓不生。",
            "安能勉筋力，笑傲雲霞輕。"
        ],
        "title": "山居雜詩九十首  其五",
        "id": "0bbddfe8-c161-48d6-9d70-755e5f2aa898"
    },
    {
        "author": "曹勛",
        "paragraphs": [
            "伏日更酷暑，當午劇炎烈。",
            "火雲凝不動，勢欲終歲熱。",
            "天公蘇赤子，雨隨震霆發。",
            "一掃回清凉，庭筠助騷屑。"
        ],
        "title": "山居雜詩九十首  其六",
        "id": "2efa3fd8-2cc2-4cff-a6bd-a053f78b7d83"
    },
    {
        "author": "曹勛",
        "paragraphs": [
            "除地台山麓，稍葺五畝宅。",
            "松竹互偃亞，雲山若阡陌。",
            "子舍念我老，文餘躬幹役。",
            "欣欣歸來樂，樂豈一朝夕。"
        ],
        "title": "山居雜詩九十首  其七",
        "id": "61cc3333-bd58-476c-9b4c-79e17d24970e"
    },
    {
        "author": "曹勛",
        "paragraphs": [
            "牆裏種桃杏，新春亦已花。",
            "牆外繞扶疏，綠蔭皆桑麻。",
            "今年風雨時，日見田稻嘉。",
            "長缾瀉黄湯，且餉田畯茶。"
        ],
        "title": "山居雜詩九十首  其八",
        "id": "ea27cc27-9220-4198-be39-17420caa76b2"
    },
    {
        "author": "曹勛",
        "paragraphs": [
            "清曉看田去，乘露衣襟凉。",
            "已有耘夫出，揖我喜非常。",
            "爲言苗正好，喜顔笑亦長。",
            "雖有吏在門，視苗端可償。"
        ],
        "title": "山居雜詩九十首  其九",
        "id": "f0ee2ff0-b304-4089-b869-58b6cd497fc6"
    },
    {
        "author": "曹勛",
        "paragraphs": [
            "松根有至藥，琥珀與茯苓。",
            "琥珀未易致，茯苓選宜精。",
            "製與鞠塵細，色如截肪并。",
            "一一伴朝粥，地黄安可京。"
        ],
        "title": "山居雜詩九十首  其一○",
        "id": "61512ae0-e442-47a7-bb49-60ebf2d86315"
    },
    {
        "author": "曹勛",
        "paragraphs": [
            "松色蔭人居，松力治人病。",
            "丹砂含其滋，復可延性命。",
            "幽居繞蒼髯，不畏夏日盛。",
            "風來聽笙竽，便有華胥興。"
        ],
        "title": "山居雜詩九十首  其一一",
        "id": "2691e4dd-0a13-4c36-8fa7-3e67427bc43e"
    },
    {
        "author": "曹勛",
        "paragraphs": [
            "卜居得幽勝，景物無升沉。",
            "峯巒環郛郭，松竹排園林。",
            "時時破寂寥，翛翛頼鳴禽。",
            "於焉自有得，天籟皆餘音。"
        ],
        "title": "山居雜詩九十首  其一二",
        "id": "1db9d2ed-cd0a-4aa2-8990-8209524e29fb"
    },
    {
        "author": "曹勛",
        "paragraphs": [
            "朅去天台居，邑有萬戶酒。",
            "一出嘗十家，已覺醉屢肘。",
            "留連多好事，方圓煩飣鬬。",
            "約趁黄昏歸，不知月挂柳。"
        ],
        "title": "山居雜詩九十首  其一三",
        "id": "7b6e0727-815f-4ce6-ab82-9808a4b72cee"
    },
    {
        "author": "曹勛",
        "paragraphs": [
            "年來心目昏，稍息文字業。",
            "曉擁台山雲，時讀修禊帖。",
            "稚子來捋鬚，幼孫每持鑷。",
            "晚來微雨休，幽徑無不涉。"
        ],
        "title": "山居雜詩九十首  其一四",
        "id": "4d102b8c-1e7e-4f7c-b6ff-c8a5cc6889f4"
    },
    {
        "author": "曹勛",
        "paragraphs": [
            "三伏暑可畏，貧富方共之。",
            "雨忽兼飄風，凉與清氣隨。",
            "一餉滌炎暍，萬里失蒸炊。",
            "大哉天地德，好生常所施。"
        ],
        "title": "山居雜詩九十首  其一五",
        "id": "498d69c8-5eec-4003-99f2-c7bad458a5b2"
    },
    {
        "author": "曹勛",
        "paragraphs": [
            "七月正流火，晚飯凈剎中。",
            "稍脫蒸鬰苦，頓覺心境空。",
            "放意覽翠岫，徐行迎好風。",
            "得來喜不徹，此賜皆天公。"
        ],
        "title": "山居雜詩九十首  其一六",
        "id": "4c12dd97-727e-448f-a294-479f993c025a"
    },
    {
        "author": "曹勛",
        "paragraphs": [
            "棄官了無事，飯餘心境空。",
            "清琴或數弄，濁酒時一中。",
            "人生苦不閑，得閑須從容。",
            "閉門適吾樂，三籟皆同功。"
        ],
        "title": "山居雜詩九十首  其一七",
        "id": "5c897ff8-25df-4cd7-bfae-8a222ae66bff"
    },
    {
        "author": "曹勛",
        "paragraphs": [
            "今年已斷梅，七月雨益大。",
            "苗雖不厭雨，灌恐有餘溉。",
            "禾梗正柔嫩，水滿舞澎湃。",
            "其間田高低，于焉有畏愛。"
        ],
        "title": "山居雜詩九十首  其一八",
        "id": "9fdc64f5-18ef-4a3d-bce0-89dd632889f7"
    },
    {
        "author": "曹勛",
        "paragraphs": [
            "北風忽捲熱，山頂雲已馳。",
            "日影未容歛，雨脚俄驟垂。",
            "一向得凉吹，四山橫脩眉。",
            "暄寒本兩陸，莫能測密移。"
        ],
        "title": "山居雜詩九十首  其一九",
        "id": "27322831-32ad-4fbe-9370-5e55e7bc3e41"
    },
    {
        "author": "曹勛",
        "paragraphs": [
            "今歲立秋早，便覺驅探湯。",
            "雖有正午熱，已覺中夜凉。",
            "麻豆率房角，早禾亦上場。",
            "吾心喜可知，紀實藏詩章。"
        ],
        "title": "山居雜詩九十首  其二○",
        "id": "f935c3b4-8441-4fdd-882a-2bddf85db9e2"
    },
    {
        "author": "曹勛",
        "paragraphs": [
            "晚家台山下，雲水同一鄉。",
            "人事講鄰曲，雞黍期相當。",
            "秋風起木杪，凉氣吹衣裳。",
            "東家喜見招，社甕開新嘗。"
        ],
        "title": "山居雜詩九十首  其二一",
        "id": "af1fc652-85e2-49b0-95d8-e6003c62438d"
    },
    {
        "author": "曹勛",
        "paragraphs": [
            "道人談長生，禪子論寂滅。",
            "二子互出奇，生滅孰判別。",
            "吾儕守黄卷，生理知猶劣。",
            "惟當一以貫，無問亦無說。"
        ],
        "title": "山居雜詩九十首  其二二",
        "id": "ad44e8d4-6f65-4696-a472-8b70a6538b27"
    },
    {
        "author": "曹勛",
        "paragraphs": [
            "前巖有蘭若，委徑宜細履。",
            "未能望窣堵，屢復涉清泚。",
            "路紆疲脚力，僧老識茶味。",
            "策杖趁栖鴉，斜陽在林際。"
        ],
        "title": "山居雜詩九十首  其二三",
        "id": "bd2a7e6a-da8f-496a-b9ad-9b81a38aff18"
    },
    {
        "author": "曹勛",
        "paragraphs": [
            "客惠雙井芽，千里冒寒暍。",
            "品格自高勝，香味兩奇絕。",
            "小小猷溪磨，團團掌中月。",
            "揮肘喜旋之，紛泊看落雪。"
        ],
        "title": "山居雜詩九十首  其二四",
        "id": "371797b4-b6c9-4715-b8eb-151512efe8a8"
    },
    {
        "author": "曹勛",
        "paragraphs": [
            "東岡老道友，招我閲子孫。",
            "大兒教以孝，小兒撫以溫。",
            "舉觴意未暢，已復月挂昏。",
            "興言還吾廬，更待它日論。"
        ],
        "title": "山居雜詩九十首  其二五",
        "id": "f23bd2ce-21de-4e7e-97a0-0df503bbeeff"
    },
    {
        "author": "曹勛",
        "paragraphs": [
            "真隠古招提，長林如磔蝟。",
            "雖有羣山峰，所欠一支水。",
            "草木乏秀潤，巖竇燥肌理。",
            "安能借僧錫，卓處泉湧沸。"
        ],
        "title": "山居雜詩九十首  其二六",
        "id": "71bb31ad-5b1f-4191-8218-310e4f7ffa63"
    },
    {
        "author": "曹勛",
        "paragraphs": [
            "士不遠千里，訪我村落中。",
            "話舊語益密，論交顔不紅。",
            "酒炙乏供給，近製相延容。",
            "白飯與青芻，且餉馿與僮。"
        ],
        "title": "山居雜詩九十首  其二七",
        "id": "f0f4532d-10e2-4134-9902-067b6a91cebb"
    },
    {
        "author": "曹勛",
        "paragraphs": [
            "栽竹勿傍牆，種蕉莫近砌。",
            "頃之根蔓延，寖乃壞階戺。",
            "扶疏宛成趣，茂密相映蔽。",
            "操刀時遣獠，洗削去蓊翳。"
        ],
        "title": "山居雜詩九十首  其二八",
        "id": "a4d5a14c-a014-41c9-af4c-2f71e758b5e7"
    },
    {
        "author": "曹勛",
        "paragraphs": [
            "朝來天無風，秋暘劇炎銳。",
            "當年屏翳動，松竹發清吹。",
            "風豈憐我老，飄蕭翔異氣。",
            "泠然濯煩襟，蘇息殆天意。"
        ],
        "title": "山居雜詩九十首  其二九",
        "id": "4bb78300-a9be-4f3f-b40c-4273746fc212"
    },
    {
        "author": "曹勛",
        "paragraphs": [
            "平生文字飲，真積力已久。",
            "溫故忽若醉，卯飲不待酒。",
            "昏然亟步武，快哉繞衡陋。",
            "水闊夕陽紅，雨餘羣山秀。"
        ],
        "title": "山居雜詩九十首  其三○",
        "id": "8bcb416e-e421-4ce6-9e8f-65dd2442eff2"
    },
    {
        "author": "曹勛",
        "paragraphs": [
            "閑時謁墳山，小築真隠麓。",
            "怪來少清景，頗似闕脩竹。",
            "荷鋤斸雲烟，移種扶疏綠。",
            "亭亭纔數根，一掃羣樸樕。"
        ],
        "title": "山居雜詩九十首  其三一",
        "id": "0039a01e-093b-4cb4-a787-e29a88a384e0"
    },
    {
        "author": "曹勛",
        "paragraphs": [
            "閩浙風土異，九日未見菊。",
            "豐枝閟秀色，細蓓凄已綠。",
            "當樽折野蘂，氣味亦棖觸。",
            "詎知三徑中，采采不一足。"
        ],
        "title": "山居雜詩九十首  其三二",
        "id": "65c588b6-d11b-4fc7-be19-5819ce0567aa"
    },
    {
        "author": "曹勛",
        "paragraphs": [
            "人惠九臯禽，應節每對舞。",
            "縶彼雲漢心，成我閑靜趣。",
            "六翮不忍剪，深徑任翔翥。",
            "一舉遨天風，應到逍遥處。"
        ],
        "title": "山居雜詩九十首  其三三",
        "id": "cc672dd5-c95c-4e84-84c2-7981c673bfc7"
    },
    {
        "author": "曹勛",
        "paragraphs": [
            "流泉墮石壁，清韻傳幽林。",
            "詎知水石韻，可契琴筑音。",
            "支筇聽之久，凉風吹衣襟。",
            "更待月下來，同我清夜吟。"
        ],
        "title": "山居雜詩九十首  其三四",
        "id": "4f5bbc0a-3874-4d25-ba2e-29d604bc750a"
    },
    {
        "author": "曹勛",
        "paragraphs": [
            "畫工作江梅，粉繪良自誇。",
            "吾儕暈澹墨，一枝纔數花。",
            "風情意自足，橫斜不可加。",
            "須知自古來，畫家須詩家。"
        ],
        "title": "山居雜詩九十首  其三五",
        "id": "4f9fa116-98c1-42ff-88d9-d286620cb9b8"
    },
    {
        "author": "曹勛",
        "paragraphs": [
            "露蜂綴林薄，土蜂翔戶內。",
            "飛繞旬日閒，穿穴皆其類。",
            "衆聲互起息，鬨然自闤闠。",
            "螫幼成腫毒，居閑視其未。"
        ],
        "title": "山居雜詩九十首  其三六",
        "id": "a1ba477b-f706-425a-aa04-665c20f1f4f7"
    },
    {
        "author": "曹勛",
        "paragraphs": [
            "憶君遠亦去，泉響塹每度。",
            "一笑成真樂，此樂固難屢。",
            "村閑桑柘秋，川闊牛羊暮。",
            "歸顧紫領巾，媿我方學圃。"
        ],
        "title": "山居雜詩九十首  其三七",
        "id": "68231e45-718b-4f8e-9459-b89edbaa0e6d"
    },
    {
        "author": "曹勛",
        "paragraphs": [
            "英石多斧鑿，司石殊怯脆。",
            "拳然太湖出，始有巖壑意。",
            "彈窩數峰綠，欲與仇池對。",
            "永念靈壁巧，嵌空勞夢寐。"
        ],
        "tags": [
            "太湖"
        ],
        "title": "山居雜詩九十首  其三八",
        "id": "3322c3d1-ac72-473c-a6b8-c859844a31a6"
    },
    {
        "author": "曹勛",
        "paragraphs": [
            "休官伏畎畝，農事未歷覽。",
            "年豐則知喜，歲歉頗不鑒。",
            "螟蜮則曰蠖，不實乃名冇。",
            "生民惰與勤，天災未嘗濫。"
        ],
        "title": "山居雜詩九十首  其三九",
        "id": "41058580-d95b-4bc2-bf88-bcf93f380177"
    },
    {
        "author": "曹勛",
        "paragraphs": [
            "偶讀禪門禮，老賾存清規。",
            "魚鼓鐘磬間，細行兼威儀。",
            "能居三板頭，可當一住持。",
            "破衲受用薄，後來有不知。"
        ],
        "title": "山居雜詩九十首  其四○",
        "id": "2b161bbf-43b0-4807-b8b0-8a1f831e3431"
    },
    {
        "author": "曹勛",
        "paragraphs": [
            "瑞香本廬阜，瑞昌最爲冠。",
            "以此得瑞名，昧者强臆斷。",
            "種法避寒暑，錦籠不足纂。",
            "欲披紫雲裘，時分建溪椀。"
        ],
        "title": "山居雜詩九十首  其四一",
        "id": "1cddd00c-3f91-4127-b44d-c5f2bc359432"
    },
    {
        "author": "曹勛",
        "paragraphs": [
            "天地有大德，好生洽民心。",
            "炎雲漲毒暑，此風散重陰。",
            "欲驅冞旬熱，忽作三日霖。",
            "人物荷造化，喜歸田畝深。"
        ],
        "title": "山居雜詩九十首  其四二",
        "id": "2afb564a-8ee0-43f5-ad4f-439e954e61b0"
    },
    {
        "author": "曹勛",
        "paragraphs": [
            "頃職古器事，三代考纖悉。",
            "閎異必夏商，形模且朴質。",
            "其間盛款識，鼓文儼周室。",
            "固知文武隆，牧敦當第一。"
        ],
        "title": "山居雜詩九十首  其四三",
        "id": "9c987d96-a535-4146-ace5-291bbc65071e"
    },
    {
        "author": "曹勛",
        "paragraphs": [
            "蒲桃天下冠，太原與全邠。",
            "邠故近西凉，種植紛士民。",
            "豈但馬乳堆，殆若荔子春。",
            "爲膏爲酒醴，香味有此珍。"
        ],
        "title": "山居雜詩九十首  其四四",
        "id": "de3e1230-6c3c-40d1-9ffd-430335616ecc"
    },
    {
        "author": "曹勛",
        "paragraphs": [
            "調羹商相業，粉額漢宮粧。",
            "寄遠與却月，六朝用彌彰。",
            "犯寒清而潔，騷經何獨忘。",
            "撫卷懷靈均，靈均亦沉湘。"
        ],
        "title": "山居雜詩九十首  其四五",
        "id": "079d720f-1b0d-4292-b8e7-5ebe5c736381"
    },
    {
        "author": "曹勛",
        "paragraphs": [
            "蓋屋不在華，所欲庇風雨。",
            "種花品無繁，四時看開處。",
            "指喻多非約，日涉乃成趣。",
            "吾年能幾日，景物亦漫與。"
        ],
        "title": "山居雜詩九十首  其四六",
        "id": "1a162857-9f5b-4fbd-ad89-f4da1fb7159c"
    },
    {
        "author": "曹勛",
        "paragraphs": [
            "海棠盛西蜀，豪壓春風塗。",
            "三月浣花溪，游人鄙金珠。",
            "少陵時居瀼，詩史切太虛。",
            "獨不被品藻，此理端何如。"
        ],
        "title": "山居雜詩九十首  其四七",
        "id": "cb47fbac-0864-4a69-9593-1f4a4ffd9a3c"
    },
    {
        "author": "曹勛",
        "paragraphs": [
            "道德五千言，屢讀殊隠奧。",
            "頗能分句法，已自到微妙。",
            "治國與脩身，篇篇言上道。",
            "講解七十家，識者自知要。"
        ],
        "title": "山居雜詩九十首  其四八",
        "id": "994cfc4e-695b-42dc-aced-f431c2c55061"
    },
    {
        "author": "曹勛",
        "paragraphs": [
            "僧相同剃除，其門則異竇。",
            "律儀尚講論，枯禪則烏有。",
            "悟去此大魁，窮說則學究。",
            "與語判此科，是非免紛糅。"
        ],
        "title": "山居雜詩九十首  其四九",
        "id": "42747534-5182-42e4-8b73-9506b802f057"
    },
    {
        "author": "曹勛",
        "paragraphs": [
            "閑居養僮僕，衣食必鮮美。",
            "小則愛睡眠，大者趨博戲。",
            "不然言疾病，莫能承付委。",
            "長須與赤脚，昔人誠有理。"
        ],
        "title": "山居雜詩九十首  其五○",
        "id": "ad26d69b-a79b-4ff9-b83f-a05f8878347c"
    },
    {
        "author": "曹勛",
        "paragraphs": [
            "莫怪游春頻，只被老逼身。",
            "念此樂天語，誠哉辭甚真。",
            "遵行我不倦，治具汝勿嗔。",
            "持炬接迎我，村醉欹冠巾。"
        ],
        "title": "山居雜詩九十首  其五一",
        "id": "8ec7849a-39e0-4bb9-9c70-dc475f783ccb"
    },
    {
        "author": "曹勛",
        "paragraphs": [
            "三春羣卉盛，在花茂與殘。",
            "好花正穠麗，不作十日看。",
            "蓓嫩便須賞，開時惟可歎。",
            "繼自喜新綠，吾心常並觀。"
        ],
        "title": "山居雜詩九十首  其五二",
        "id": "5f1cd4d9-e5ca-4eff-b5b5-f0876b36edd7"
    },
    {
        "author": "曹勛",
        "paragraphs": [
            "熅室宿火銷，縕袍良獨暖。",
            "病身怯夜永，老懷苦晝短。",
            "棲鳥驚簷頭，朝日上窗眼。",
            "未問粥面花，地黄酒須滿。"
        ],
        "title": "山居雜詩九十首  其五三",
        "id": "2502357d-bc92-46b0-a718-7af52c292687"
    },
    {
        "author": "曹勛",
        "paragraphs": [
            "侵晨盥櫛起，爽氣隨凉飈。",
            "曳杖踏露草，不覺路已遥。",
            "水清出沙嘴，烟白橫山腰。",
            "致爽列羣岫，不待西山招。"
        ],
        "title": "山居雜詩九十首  其五四",
        "id": "ba4ffd07-3615-402e-b935-18504ad7bcb5"
    },
    {
        "author": "曹勛",
        "paragraphs": [
            "從昔漫浪心，家居意不適。",
            "晨朝香火餘，飯了辦游歷。",
            "或訪僧掇齋，或隠者對奕。",
            "歸來任侵燈，龍吟噴霜笛。"
        ],
        "title": "山居雜詩九十首  其五五",
        "id": "c9964e40-c73b-42f3-9649-862cc5c6c5b8"
    },
    {
        "author": "曹勛",
        "paragraphs": [
            "前村有經社，香火訊屢通。",
            "携朋閑步往，老人顔有童。",
            "一杯苦澀茗，滿塘蒲稗風。",
            "笑顧紙上佛，何時供渠儂。"
        ],
        "title": "山居雜詩九十首  其五六",
        "id": "17f95f73-841c-47a7-930d-24e764cdd446"
    },
    {
        "author": "曹勛",
        "paragraphs": [
            "平生不能棋，遇棋亦輙喜。",
            "從來號萬戶，知生不救死。",
            "多見國手說，得先乃妙理。",
            "更有末後著，此著知者幾。"
        ],
        "title": "山居雜詩九十首  其五七",
        "id": "d1219fe9-cf61-4e9e-8e08-9c157fab11f0"
    },
    {
        "author": "曹勛",
        "paragraphs": [
            "不持月三長，不奉八關戒。",
            "久素則生疾，多肉亦思菜。",
            "齒决今莫遂，啜汁老所快。",
            "終當屏去葷，居山得自在。"
        ],
        "title": "山居雜詩九十首  其五八",
        "id": "22185899-806e-4c59-b046-85ec937661fa"
    },
    {
        "author": "曹勛",
        "paragraphs": [
            "江海吹天風，飛舞散千壠。",
            "橫斜任所適，光麗世非種。",
            "險穢已平治，屋背欲洶湧。",
            "年豐此兆之，有秋高可拱。"
        ],
        "title": "山居雜詩九十首  其五九",
        "id": "ef2ec3c9-5a63-44ba-a58c-23702c36f792"
    },
    {
        "author": "曹勛",
        "paragraphs": [
            "旬日扣玉京，所見如夙昔。",
            "紅雲隠碧洞，清溪映白石。",
            "臨流坐且久，浩氣洞胸臆。",
            "溪深竟難涉，踟躕撫蒼壁。"
        ],
        "title": "山居雜詩九十首  其六○",
        "id": "aac8263f-3089-46e8-9f5b-daa98d7ae438"
    },
    {
        "author": "曹勛",
        "paragraphs": [
            "古鐵如鈎戟，歲久鋼斷綻。",
            "久爲土氣蝕，皆成豌豆𤂳。",
            "銖兩每不多，積之可精煉。",
            "爲劍或爲刀，花賓劣于滇。"
        ],
        "title": "山居雜詩九十首  其六一",
        "id": "d38da5a6-6dc9-4cae-a027-2b480917f3bc"
    },
    {
        "author": "曹勛",
        "paragraphs": [
            "平昔喜鼇舉，未易自摧墮。",
            "功名邂逅來，求則成大過。",
            "壯年不艱苦，老即困寒餓。",
            "消長理或然，要知非力可。"
        ],
        "title": "山居雜詩九十首  其六二",
        "id": "1051849a-e83c-4f27-92f8-450c78ce9558"
    },
    {
        "author": "曹勛",
        "paragraphs": [
            "造化致有生，旋亦致凋瘁。",
            "草木方薿薿，枝葉忽靡靡。",
            "初發白雨滌，接以赤日熾。",
            "末爲飈風吹，從是即委翳。"
        ],
        "title": "山居雜詩九十首  其六三",
        "id": "c49a7eb2-73a1-4ff1-b485-ffd18680fa6e"
    },
    {
        "author": "曹勛",
        "paragraphs": [
            "早年困胡虜，驚痛失方寸。",
            "居常雖勉勉，臨事輙悶悶。",
            "作字每誤墨，裁詩或失韻。",
            "老來疾益侵，薾然誰可論。"
        ],
        "title": "山居雜詩九十首  其六四",
        "id": "beaffd48-5c93-4a49-ab96-f0afc67718ee"
    },
    {
        "author": "曹勛",
        "paragraphs": [
            "半夜秋風高，便覺殘暑退。",
            "一凉精神醒，終夕枕簟媿。",
            "我老念病役，生病爲形贅。",
            "永懷忘形友，寒暑孰能累。"
        ],
        "title": "山居雜詩九十首  其六五",
        "id": "3594ce16-821e-4296-b88f-d041c0820e3b"
    },
    {
        "author": "曹勛",
        "paragraphs": [
            "雞冠與鳳仙，早種近階砌。",
            "夏秋無花時，類能作幽致。",
            "雞色惟青紫，鳳蘂雜紅翠。",
            "來年不待種，罅隙自苗裔。"
        ],
        "title": "山居雜詩九十首  其六六",
        "id": "b25a2044-f937-44a9-83bc-a4d4cbdd2a96"
    },
    {
        "author": "曹勛",
        "paragraphs": [
            "台山邑萬戶，戶以酒爲天。",
            "不憚甑生塵，所願酒如泉。",
            "多疾自麴糵，致夭非天年。",
            "因思禁酒法，積粟民沛然。"
        ],
        "title": "山居雜詩九十首  其六七",
        "id": "ed99d408-b86c-4584-a171-00d883c64c4a"
    },
    {
        "author": "曹勛",
        "paragraphs": [
            "萬花烘天容，粉色騰雲氣。",
            "花雲覆臺榭，疑若天亦醉。",
            "杯盤多歡賞，供帳亦明麗。",
            "游人侵宵歸，風雨恐踵至。"
        ],
        "title": "山居雜詩九十首  其六八",
        "id": "e862ee8a-ae1f-4d8d-8180-c6a5bb44f619"
    },
    {
        "author": "曹勛",
        "paragraphs": [
            "赤城玉京天，冠簡奉香火。",
            "一旦僧有之，道容易佛坐。",
            "忽爲道復得，瞿曇加巾裹。",
            "屢改神不聞，二家自人我。"
        ],
        "title": "山居雜詩九十首  其六九",
        "id": "c074afaf-6ea8-4935-8ddc-7b24d092eb26"
    },
    {
        "author": "曹勛",
        "paragraphs": [
            "先生義皇上，與物同逶迤。",
            "道伴雜然至，閑情示之希。",
            "蒲團茶味足，明窗情話遲。",
            "一室多入靜，相見亦何時。"
        ],
        "title": "山居雜詩九十首  其七○",
        "id": "22b721a3-680a-4b90-8cda-d2aa71d37e3d"
    },
    {
        "author": "曹勛",
        "paragraphs": [
            "蒔松須殘臘，栽花宜早春。",
            "移竹日隨月，種麻月及辰。",
            "旺方八卦定，農詩七月陳。",
            "物性無不然，農業宜斤斤。"
        ],
        "title": "山居雜詩九十首  其七一",
        "id": "8ff43d41-6e43-4c46-b95e-8072c4a992eb"
    },
    {
        "author": "曹勛",
        "paragraphs": [
            "山間氣候晚，初冬菊英回。",
            "定俟開爐集，始送泛菊杯。",
            "漸列衆色異，不殊東籬栽。",
            "冷雨與寒烟，深惜易塵埃。"
        ],
        "title": "山居雜詩九十首  其七二",
        "id": "40ac69b8-5bac-49b6-bd7a-6c12f170eb09"
    },
    {
        "author": "曹勛",
        "paragraphs": [
            "台山穴三獸，樵者不得薪。",
            "忽是食人虎，便有射虎人。",
            "善惡必對待，禍福常相鄰。",
            "冞月寢三皮，居山聊一欣。"
        ],
        "title": "山居雜詩九十首  其七三",
        "id": "05021490-fec8-4793-98a1-60869005dcb8"
    },
    {
        "author": "曹勛",
        "paragraphs": [
            "春雨要如膏，發生物已拆。",
            "霢霂則易耨，浸漬乃損麥。",
            "連旬不見日，過社麻亦阨。",
            "再拜祈開晴，民食庶可得。"
        ],
        "title": "山居雜詩九十首  其七四",
        "id": "2b189ee1-ab05-4985-9102-bcaef526d1ae"
    },
    {
        "author": "曹勛",
        "paragraphs": [
            "蓬蓽久不居，乍歸欣故情。",
            "落葉聚蛛網，殘莎閙蛩聲。",
            "迹與朝市遠，夢隨風月清。",
            "從此眠食間，蕭散安餘生。"
        ],
        "title": "山居雜詩九十首  其七五",
        "id": "26074ee3-ba1a-4ba6-ae20-9e57299f22a5"
    },
    {
        "author": "曹勛",
        "paragraphs": [
            "八月河漢近，凉蟾輝太清。",
            "窗戶紗已薄，草木風有聲。",
            "所喜暑云退，不憚歲徂征。",
            "招客對晚色，酒與月同傾。"
        ],
        "title": "山居雜詩九十首  其七六",
        "id": "5a869df9-f770-4425-9640-228b4d326bdd"
    },
    {
        "author": "曹勛",
        "paragraphs": [
            "村落闢幽居，深靜頗得趣。",
            "白雲棲簷棟，嵐光照窗戶。",
            "往還得隠逸，談笑皆舊故。",
            "不畏歸路遥，家家響機杼。"
        ],
        "title": "山居雜詩九十首  其七七",
        "id": "7c11681d-7450-49ae-82c3-727f437aca54"
    },
    {
        "author": "曹勛",
        "paragraphs": [
            "手種亭下松，偃蓋出雲外。",
            "攀條喜脩幹，爲我發清吹。",
            "曉庭風瑟縮，夜月金鎖碎。",
            "種久方來歸，對之顔有愧。"
        ],
        "title": "山居雜詩九十首  其七八",
        "id": "b9aa1a17-41e0-460e-b3af-3ae30a95797d"
    },
    {
        "author": "曹勛",
        "paragraphs": [
            "寓居溪陰剎，未暇理歸棹。",
            "遮眼闕文史，借書得探討。",
            "卷舒白虎通，涵泳青龍鈔。",
            "賢哉絕世書，欣然慰幽抱。"
        ],
        "title": "山居雜詩九十首  其七九",
        "id": "8a4ad1d0-0bf3-4008-bfa7-bc44da35e9d0"
    },
    {
        "author": "曹勛",
        "paragraphs": [
            "吾年已七十，眠早起不宴。",
            "倦甚就宵枕，卧久思永旦。",
            "雖無文字勞，漸絕人事歎。",
            "收其放心爾，戒得尤所贊。"
        ],
        "title": "山居雜詩九十首  其八○",
        "id": "3955ad92-1cf5-47da-a64d-7f040e59e44d"
    },
    {
        "author": "曹勛",
        "paragraphs": [
            "得閑一何樂，佳處先徜徉。",
            "每扣隠逸士，屢過清靜坊。",
            "地僻干戈遠，年豐禾稻香。",
            "訪我亦何所，南澗與東岡。"
        ],
        "title": "山居雜詩九十首  其八一",
        "id": "74bf017d-1d11-4637-aa13-8463f2f125fd"
    },
    {
        "author": "曹勛",
        "paragraphs": [
            "架屋集匠氏，斲石最可恤。",
            "相石千仞端，壍山方得出。",
            "疲形困輦置，巧磓較絲忽。",
            "所直等衆人，人可不擇術。"
        ],
        "title": "山居雜詩九十首  其八二",
        "id": "e134d299-8466-4010-a4e1-709663fca56c"
    },
    {
        "author": "曹勛",
        "paragraphs": [
            "陳梨甘若飴，雪梨脆而水。",
            "二物浙左右，大顆擅甘脆。",
            "秋熱兼宿酒，啗之手不置。",
            "雖非鳳濁鵝，惠予亦多矣。"
        ],
        "title": "山居雜詩九十首  其八三",
        "id": "60e0122a-23cf-4899-bff1-ecaef52323f8"
    },
    {
        "author": "曹勛",
        "paragraphs": [
            "台蕈甘擅名，油葱芼枯腊。",
            "及居台山下，生致出巖隙。",
            "丁頭形磷磷，雞股香羃羃。",
            "清對雲水客，葷素得共食。"
        ],
        "title": "山居雜詩九十首  其八四",
        "id": "77335384-f18b-4302-9e83-3bde72af74a9"
    },
    {
        "author": "曹勛",
        "paragraphs": [
            "休退居遠邑，頓喜人事疏。",
            "飯籮自不足，日記無可書。",
            "惟對楮先生，復接松大夫。",
            "溪友留白魚，鼾睡驚長須。"
        ],
        "title": "山居雜詩九十首  其八五",
        "id": "edc69510-9841-4e09-880e-fb598972724c"
    },
    {
        "author": "曹勛",
        "paragraphs": [
            "晨粥山中行，落葉響步武。",
            "委曲訪隠逸，清談銷百慮。",
            "老湯瀹苦茗，宿火煨山芋。",
            "却照夕陽歸，家人不知處。"
        ],
        "title": "山居雜詩九十首  其八六",
        "id": "6a47be5f-ca5c-4dfe-971a-3e03699885ec"
    },
    {
        "author": "曹勛",
        "paragraphs": [
            "初意得閑適，處處期登臨。",
            "豈謂病見拘，未能攄靈衿。",
            "小滯廣莫願，恐辜雲水心。",
            "强半人事爾，無令成侵尋。"
        ],
        "title": "山居雜詩九十首  其八七",
        "id": "1c8e0be9-a76a-4b0f-8331-14edcd9258ed"
    },
    {
        "author": "曹勛",
        "paragraphs": [
            "臨老看草聖，作字意少快。",
            "居然落筆際，點畫反留礙。",
            "早意亦易事，懷抱殊不介。",
            "茲來每把玩，徒復一歎慨。"
        ],
        "title": "山居雜詩九十首  其八八",
        "id": "2175e6b3-f653-4a26-b164-aa3efc29b17a"
    },
    {
        "author": "曹勛",
        "paragraphs": [
            "歲華念將晚，寒色慘中抱。",
            "昔年困虀鹽，撥灰吟苦調。",
            "老來適其適，所樂在燕笑。",
            "招賓共一醉，圍爐不妨小。"
        ],
        "title": "山居雜詩九十首  其八九",
        "id": "fbcb5f8e-ac09-45e6-a977-278fd4d39312"
    },
    {
        "author": "曹勛",
        "paragraphs": [
            "北風號枯桑，濃寒堅夜凍。",
            "關河鳥過少，雪意曉來重。",
            "陌上未霑塵，山中已成壠。",
            "雝雝南去雁，袖手徒目送。"
        ],
        "title": "山居雜詩九十首  其九○",
        "id": "4a02f3e7-2fef-4867-b319-3a06d5ed1cc1"
    },
    {
        "author": "曹勛",
        "paragraphs": [
            "我生不僥福，始終躬純臣。",
            "雖更齊楚僞，常障西風塵。",
            "耳順早引年，掛冠踰八春。",
            "甘與田畯游，遂予胸次真。"
        ],
        "title": "山居雜詩九十首  其一",
        "id": "0ab54aad-8206-4e27-b930-f76595b521ad"
    },
    {
        "author": "曹勛",
        "paragraphs": [
            "農人作田務，耘者最辛苦。",
            "肘膝伏泥塗，拔莠連茹取。",
            "所拔隨已多，悉釀所伏處。",
            "惟冀禾稻肥，豈問正炎暑。"
        ],
        "title": "山居雜詩九十首  其二",
        "id": "da741f91-de3a-4f0d-9610-cdcec10ad089"
    },
    {
        "author": "曹勛",
        "paragraphs": [
            "地水與火風，四大各一性。",
            "和合乃養形，損增則成病。",
            "圓覺著于品，岐伯峻其證。",
            "君子知其言，窮理宜至命。"
        ],
        "title": "山居雜詩九十首  其三",
        "id": "ae6aa1cf-f94d-42cb-8d60-c5d852f5260d"
    },
    {
        "author": "曹勛",
        "paragraphs": [
            "山中四序景，巧供晨夕間。",
            "茶甌不少輟，詩魔常畏閑。",
            "生計付風雨，年華寄毛顔。",
            "支筇正獨立，栖禽相與還。"
        ],
        "title": "山居雜詩九十首  其四",
        "id": "0afe1a2c-d915-45dd-b2c8-f8c80a2c8e24"
    },
    {
        "author": "曹勛",
        "paragraphs": [
            "歸爲田舍翁，不作無復理。",
            "耕鑿頃畝地，遠近先視水。",
            "溝塍欲利達，農具無委靡。",
            "高田下田事，得馬失馬爾。"
        ],
        "title": "山居雜詩九十首  其五",
        "id": "20a32ee2-08a5-4569-81e2-be4e3dd675a8"
    },
    {
        "author": "曹勛",
        "paragraphs": [
            "小圃藝花竹，春末已繁秀。",
            "土脈得鋤斸，枝葉易秀茂。",
            "久以告老病，未免閉圭竇。",
            "相忘無芥蒂，一二約親舊。"
        ],
        "title": "山居雜詩九十首  其六",
        "id": "3daa6960-e9dd-4c19-b2b8-2f5f9520a0b0"
    },
    {
        "author": "曹勛",
        "paragraphs": [
            "古斗喜妙供，溪蓀種勻抽。",
            "蘸水浮翠蝟，絡石駢栗皺。",
            "薿薿巧凝綠，梢梢眇含秋。",
            "相對几案間，蕭然無與儔。"
        ],
        "title": "山居雜詩九十首  其七",
        "id": "27d2f8fb-bb0a-4568-8ef7-31a3ebbf3078"
    },
    {
        "author": "曹勛",
        "paragraphs": [
            "閑裏心情拙，還知興自嘉。",
            "饑鴉時立檻，野蝶自尋花。",
            "客至聊從容，僧來不厭茶。",
            "晚烟時竚立，列岫映餘霞。"
        ],
        "title": "山居雜詩九十首  其八",
        "id": "d38b500f-e147-455e-936b-abc29fa0903d"
    },
    {
        "author": "曹勛",
        "paragraphs": [
            "人生行樂爾，行樂則心閑。",
            "心既無所用，和氣滋容顔。",
            "衛生有此妙，餘事皆可刪。",
            "若益兼忘理，敢告知識間。"
        ],
        "title": "山居雜詩九十首  其九",
        "id": "96e1808b-25e6-43a3-9d4e-89bf8f317696"
    },
    {
        "author": "曹勛",
        "paragraphs": [
            "招客圖客歡，不圖能病客。",
            "既醉失匕筯，吐茵墮巾幘。",
            "何堪款曲意，貽念風月夕。",
            "拂旦往問訊，慙恨見顔色。"
        ],
        "title": "山居雜詩九十首  其一○",
        "id": "5da26cb7-76b4-4a4a-bf9a-b9bb0965c656"
    },
    {
        "author": "曹勛",
        "paragraphs": [
            "春雪翳重霄，寒雨連日夜。",
            "不輟獸炭熾，甚恐庭花謝。",
            "疏簾莫禦冷，爐焚屢成灺。",
            "寒食數日間，春事求諸野。"
        ],
        "title": "山居雜詩九十首  其一一",
        "id": "fa781303-5ab8-4051-9250-00a41a6a836a"
    },
    {
        "author": "曹勛",
        "paragraphs": [
            "吾年踰七十，真欲願春遲。",
            "豈謂上元過，適丁多雨時。",
            "韶華荏苒半，清明旦夕期。",
            "流鶑與蜂蝶，冷落殊未知。"
        ],
        "title": "山居雜詩九十首  其一二",
        "id": "0b787c1f-5270-4649-8b89-c280eaf51958"
    },
    {
        "author": "曹勛",
        "paragraphs": [
            "客寄輦轂下，馳心田畝間。",
            "君恩重山嶽，臣節殊安閑。",
            "雖幸米鹽足，其如塵土顔。",
            "終負告歸罪，判然誠獨難。"
        ],
        "title": "山居雜詩九十首  其一三",
        "id": "1e9d8017-ba90-40af-ae9a-da4f289bc675"
    },
    {
        "author": "曹勛",
        "paragraphs": [
            "老去情懷懶，翛然只此翁。",
            "閑窗千里月，修竹一簾風。",
            "事與孤鴻遠，心將止水同。",
            "故人如問訊，癡坐正觀空。"
        ],
        "title": "山居雜詩九十首  其一四",
        "id": "45bb6bbf-00ff-4fbb-a7ed-374939419283"
    },
    {
        "author": "曹勛",
        "paragraphs": [
            "寂歷秋風晚，閑庭落葉深。",
            "天高晴日澹，山浄暮烟沉。",
            "疾病無時已，年華有底侵。",
            "兩行南去雁，一片北歸心。"
        ],
        "title": "山居雜詩九十首  其一五",
        "id": "6d9dbc5e-f4af-4396-8d02-eae42696a020"
    },
    {
        "author": "曹勛",
        "paragraphs": [
            "北歸了無日，先壟掃何時。",
            "愁與燕鴻遠，心同楚客悲。",
            "寒蟬咽敗柳，幽鷺來清池。",
            "誰與話舊事，淚蘚空在衣。"
        ],
        "title": "山居雜詩九十首  其一六",
        "id": "972d39d4-b3f9-4643-a55a-f2940c1aaee5"
    },
    {
        "author": "曹勛",
        "paragraphs": [
            "連日山村雨，牛羊都在欄。",
            "低田漬積水，卧穗鋪新寒。",
            "氣逼琴絲潤，香傳巖桂丹。",
            "天光惜壠畝，應放月團團。"
        ],
        "title": "山居雜詩九十首  其一七",
        "id": "328ec76f-0ded-446b-b54e-cd87b2ac858c"
    },
    {
        "author": "曹勛",
        "paragraphs": [
            "秋色遂將半，游雲時淡濃。",
            "水光影䆉䅉，秀色增芙蓉。",
            "斸地種三徑，鈎窗來五峰。",
            "新晴何以卜，一意聽晨鐘。"
        ],
        "title": "山居雜詩九十首  其一八",
        "id": "99fc02f9-8b44-4a4c-b395-8933fdee66d6"
    },
    {
        "author": "曹勛",
        "paragraphs": [
            "冷趁西風便，雲趨南國深。",
            "相舂聞野唱，漂絮擊溪砧。",
            "小立遲殘照，閑愁倦寸心。",
            "新亭有耆舊，應共惜花陰。"
        ],
        "title": "山居雜詩九十首  其一九",
        "id": "ddd88644-d6fc-44e1-95c5-a57e1990996f"
    },
    {
        "author": "曹勛",
        "paragraphs": [
            "白日忽若暮，北風天正寒。",
            "濃陰欲釀雪，雲侶商量間。",
            "羣兒競喜躍，婢子爭仰看。",
            "命席撥甕碧，取醉期盡歡。"
        ],
        "title": "山居雜詩九十首  其二○",
        "id": "13eeb586-2b0e-4fa0-82af-35cf353b2497"
    },
    {
        "author": "曹勛",
        "paragraphs": [
            "凄風入林薄，旵日升山遲。",
            "槿花落因雨，菊英開映籬。",
            "身老每倦客，目昏猶喜詩。",
            "所欣水雲念，得赴猿鶴期。"
        ],
        "title": "山居雜詩九十首  其二一",
        "id": "0fedc6e7-935e-4d8b-83e2-ee8a8d274441"
    },
    {
        "author": "曹勛",
        "paragraphs": [
            "晨起冒清露，笋輿出城闉。",
            "原野回舊色，花柳摇新春。",
            "眷言山林性，常與魚鳥鄰。",
            "怡然適襟抱，自謂羲皇民。"
        ],
        "title": "山居雜詩九十首  其二二",
        "id": "51a8d08b-c00e-41f5-867e-9ea74e4b3b7b"
    },
    {
        "author": "曹勛",
        "paragraphs": [
            "我本汝潁士，老隠天台山。",
            "一瓢顧粗足，三謁無厚顔。",
            "身與樵牧遠，居眇林壑間。",
            "不爲物事役，常對風日閑。"
        ],
        "title": "山居雜詩九十首  其二三",
        "id": "fb4879b6-5054-40f0-a873-c84860c035b0"
    },
    {
        "author": "曹勛",
        "paragraphs": [
            "平生江海性，俗冗不到眼。",
            "偶然牽祿養，遂復事篇簡。",
            "所愧道益遠，所喜性習懶。",
            "末路終此惠，尤得養樗散。"
        ],
        "title": "山居雜詩九十首  其二四",
        "id": "fc147009-7ad1-49e4-bd67-7bc27879d735"
    },
    {
        "author": "曹勛",
        "paragraphs": [
            "梢梢岸上柳，粼粼岸下波。",
            "晴雲羃遠岫，東風扇微和。",
            "去冬有耕植，連春無干戈。",
            "田畯知此意，種秫應更多。"
        ],
        "title": "山居雜詩九十首  其二五",
        "id": "bb93d235-99d8-4532-b841-3d5c3d006bdf"
    },
    {
        "author": "曹勛",
        "paragraphs": [
            "高原收菽麥，下田插禾秧。",
            "田頭與地尾，一一意所量。",
            "躬耕辨好怯，擇種均豐荒。",
            "所以終歲間，食米不及糠。"
        ],
        "title": "山居雜詩九十首  其二六",
        "id": "f84aa461-a604-4bf7-aa2b-561800914823"
    },
    {
        "author": "曹勛",
        "paragraphs": [
            "大麥未救饑，小麥漸擢芒。",
            "此時農夫嘆，政阻接青黄。",
            "多畏頻雨澤，只欲暄晴光。",
            "農安吾亦安，朝夕祈蒼蒼。"
        ],
        "title": "山居雜詩九十首  其二七",
        "id": "f929deee-24ef-4002-855d-97a271e20bab"
    },
    {
        "author": "曹勛",
        "paragraphs": [
            "堂堂春將去，好花如款留。",
            "荼䕷蔓層雪，芍藥欹重樓。",
            "金沙插架富，蕙香轉林幽。",
            "我欲助送之，飛絮漫天愁。"
        ],
        "title": "山居雜詩九十首  其二八",
        "id": "664172a3-fec1-4e16-9bdd-0f4e7a060c86"
    },
    {
        "author": "曹勛",
        "paragraphs": [
            "曉來浩露出，細履欣悠然。",
            "壠麥漾輕浪，芳草迷平川。",
            "無邊綠成幄，團飛柳皆綿。",
            "老翁指謂我，漸熟高低田。"
        ],
        "title": "山居雜詩九十首  其二九",
        "id": "37ae9e9a-9749-4ebf-85ed-aa5f83d727ac"
    },
    {
        "author": "曹勛",
        "paragraphs": [
            "西山隠道室，山光鎖葱蒨。",
            "松竹意可揖，芳潤欲入饌。",
            "扳携一二友，香火共昏旦。",
            "天台坐忘身，笑領吾所眷。"
        ],
        "title": "山居雜詩九十首  其三○",
        "id": "1aa32934-eac1-4283-b710-ca3c3b412948"
    },
    {
        "author": "曹勛",
        "paragraphs": [
            "日鑄得新茗，色味建水空。",
            "未論七碗足，先借兩腋風。",
            "烹在擊拂外，香泛齒頰中。",
            "若論破睡魔，自可書元功。"
        ],
        "title": "山居雜詩九十首  其三一",
        "id": "6a472feb-32db-405b-b570-278d43f7ddbe"
    },
    {
        "author": "曹勛",
        "paragraphs": [
            "行都老故舊，見贈新曆日。",
            "快哉得過目，蘧然若有失。",
            "已病嗟再歲，漸老念弱質。",
            "歎餘落麈尾，非言付摇膝。"
        ],
        "title": "山居雜詩九十首  其三二",
        "id": "3fcc915b-5892-4981-8375-377e597deb6f"
    },
    {
        "author": "曹勛",
        "paragraphs": [
            "冰壺凍欲裂，霜風凌雪屋。",
            "牛鬭攪夕眠，缾笙不成曲。",
            "平生湖海心，弗受車轅促。",
            "晨興且探梅，不憚肌生粟。"
        ],
        "title": "山居雜詩九十首  其三三",
        "id": "47b49ff9-024c-462e-8ec9-28817a46f093"
    },
    {
        "author": "曹勛",
        "paragraphs": [
            "閑中每自得，閑意非陸沉。",
            "蟻穴漫說夢，鷗盟誰更尋。",
            "一年記好處，萬緣隨夙心。",
            "即以洗其勞，清月升層林。"
        ],
        "title": "山居雜詩九十首  其三四",
        "id": "3b9ba9db-6d39-481b-aa91-10f78fd8cfb2"
    },
    {
        "author": "曹勛",
        "paragraphs": [
            "幽居歲屢換，豪舉欲誰作。",
            "閑情寡賦詠，舊句漫筆削。",
            "草茅晦小隠，筍蕨供大嚼。",
            "不時有佳處，悠然動春酌。"
        ],
        "title": "山居雜詩九十首  其三五",
        "id": "660fbc0f-6372-44b4-a067-955ea06f56dc"
    },
    {
        "author": "曹勛",
        "paragraphs": [
            "塵境得閑適，塵事從如麻。",
            "且發蟹眼湯，一試鷹爪芽。",
            "蕭蕭衲帔冷，泠泠心境嘉。",
            "坐久若爲侶，清月上梅花。"
        ],
        "title": "山居雜詩九十首  其三六",
        "id": "72669354-8d62-48cd-add8-aa61b050c63f"
    },
    {
        "author": "曹勛",
        "paragraphs": [
            "小庵築桐柏，宛在艮山位。",
            "數峯直遠目，一水繞右地。",
            "門徑連主山，松篁接空翠。",
            "貴客下北闕，喜話卜鄰計。"
        ],
        "title": "山居雜詩九十首  其三七",
        "id": "0371c42a-0cbe-47d3-a5b9-5d6c83eb1b30"
    },
    {
        "author": "曹勛",
        "paragraphs": [
            "平生有知舊，相望頓以疏。",
            "卧念十日雨，誰寄一行書。",
            "景已來白雁，詩漫如黄初。",
            "不忘剡溪棹，且策雪中馿。"
        ],
        "title": "山居雜詩九十首  其三八",
        "id": "023c591c-1441-4548-9ca4-d0acf45d82e7"
    },
    {
        "author": "曹勛",
        "paragraphs": [
            "下邑常寂寞，細履寒溪頭。",
            "魚鰕腥斷岸，橘柚明晚秋。",
            "山色儼晴碧，溪光泛澄流。",
            "相思故人遠，應過回雁洲。"
        ],
        "title": "山居雜詩九十首  其三九",
        "id": "321a86ac-f85a-4884-bfbf-dcc56c85301d"
    },
    {
        "author": "曹勛",
        "paragraphs": [
            "秋色不勝悲，濃霜寒入衣。",
            "蔬畦倦小摘，茅簷曝晴暉。",
            "人去歌酒歇，雁來音信稀。",
            "好客招不來，楓葉伴愁飛。"
        ],
        "title": "山居雜詩九十首  其四○",
        "id": "c8cef3fb-6c9b-4d94-971e-f62d8cfa5778"
    },
    {
        "author": "曹勛",
        "paragraphs": [
            "雨急怨春晚，花殘獨稔香。",
            "燕巢方穩密，蝶翅覺凄凉。",
            "引睡漫支枕，銷閑時炷香。",
            "新晴故晚照，芳草留斜陽。"
        ],
        "title": "山居雜詩九十首  其四一",
        "id": "b5065f1f-7908-47ac-99b0-76089b6f2e27"
    },
    {
        "author": "曹勛",
        "paragraphs": [
            "駸駸隨日老，寧能問分陰。",
            "波流固自遠，雲在初無心。",
            "鳥聲驚幽思，風徐快沖襟。",
            "馬卿苦病多，中懷天莫忱。"
        ],
        "title": "山居雜詩九十首  其四二",
        "id": "8fa6700a-5416-4c6d-a85c-cabfaf5ee874"
    },
    {
        "author": "曹勛",
        "paragraphs": [
            "小隠世味薄，花飛慘殘春。",
            "明玉剝楚筍，嫩紫庖吳蓴。",
            "不覺槃筯闕，但喜志意新。",
            "我惟一廛足，何必問大鈞。"
        ],
        "title": "山居雜詩九十首  其四三",
        "id": "1a54b94b-3afa-416d-a375-c4b2b5db5962"
    },
    {
        "author": "曹勛",
        "paragraphs": [
            "僕以義制心，自謂頗忠赤。",
            "保國不保身，用忠豈用力。",
            "所以四將命，悉能全趙璧。",
            "未當引年歸，痛定思政剌。"
        ],
        "title": "山居雜詩九十首  其四四",
        "id": "28ac3f41-562c-4667-81c6-7241ba94c11d"
    },
    {
        "author": "曹勛",
        "paragraphs": [
            "雲山貯回腸，日月任轉轂。",
            "客居不問鄉，一飽寧較粟。",
            "家釀報浮蟻，溪鱗買尺玉。",
            "以充朝莫槃，懷抱無乃足。"
        ],
        "title": "山居雜詩九十首  其四五",
        "id": "199fec1a-6134-4b50-a967-3ae7377d1752"
    },
    {
        "author": "曹勛",
        "paragraphs": [
            "平日爲飽役，方拋世網嬰。",
            "買魚沽市醖，借姓過州城。",
            "老脫塵中境，心游物外清。",
            "寒溪行不盡，端爲濯衣纓。"
        ],
        "title": "山居雜詩九十首  其四六",
        "id": "f1483ab9-2916-4bc6-951a-5e9ae2671b76"
    },
    {
        "author": "曹勛",
        "paragraphs": [
            "素懷繞列岫，乃家台山麓。",
            "人境兩俱絕，事物濟所欲。",
            "芳醪澈琖白，茗飲瀹溪綠。",
            "對客調玉軫，清風入梧竹。"
        ],
        "title": "山居雜詩九十首  其四七",
        "id": "b13b2c4b-0d25-4cce-98b9-7649481072cb"
    },
    {
        "author": "曹勛",
        "paragraphs": [
            "春來每竊抃，春去孰可喭。",
            "尋勝攬妍姿，對花得清燕。",
            "樽酒所以樂，摘植得忘倦。",
            "忽改綠陰陰，蒼苔從滿院。"
        ],
        "title": "山居雜詩九十首  其四八",
        "id": "ea9e42b2-74a9-4306-a27b-1d3509188532"
    },
    {
        "author": "曹勛",
        "paragraphs": [
            "鑿池固不廣，納納隘所居。",
            "苟無水光寒，便覺非吾廬。",
            "漪漣漾芳渚，澄影浮晴虛。",
            "樂哉濠梁心，已復游嘉魚。"
        ],
        "title": "山居雜詩九十首  其四九",
        "id": "f6586134-c4db-45fa-af6c-a5f95b999e22"
    },
    {
        "author": "曹勛",
        "paragraphs": [
            "道人范子珉，隠跡朝市端。",
            "筆墨作峯嶺，氣象爭巑岏。",
            "稍變煙雲態，便覺風雨寒。",
            "鶴舉忽沖霄，大羅得遐觀。"
        ],
        "title": "山居雜詩九十首  其五○",
        "id": "6e308969-2edd-4613-b606-071dd1148f0f"
    },
    {
        "author": "曹勛",
        "paragraphs": [
            "范仙最所長，畫牛誠絕筆。",
            "圍模大小定，毛孔不少失。",
            "膊腕與腹胯，一牛動數日。",
            "惟我頗得之，卧起盡纖悉。"
        ],
        "title": "山居雜詩九十首  其五一",
        "id": "aa39ebe0-b651-4236-8b3b-e56d23d7f3ad"
    },
    {
        "author": "曹勛",
        "paragraphs": [
            "寒毬格雖下，春事亦可尋。",
            "故園少見之，花葉均來禽。",
            "芳蓓暖苞玉，半腮紅淺深。",
            "與客屢清賞，只恐風雨侵。"
        ],
        "title": "山居雜詩九十首  其五二",
        "id": "dacf3b79-d70d-4024-adec-956783be8231"
    },
    {
        "author": "曹勛",
        "paragraphs": [
            "隨春動草木，微和入池閣。",
            "羣芳爭妍媸，紅翠媚寥廓。",
            "一枝姑到眼，萬態便如昨。",
            "春深風雨來，固已任開落。"
        ],
        "title": "山居雜詩九十首  其五三",
        "id": "4c6af5a5-5097-4130-98f4-fff71ff9e6ec"
    },
    {
        "author": "曹勛",
        "paragraphs": [
            "閑居必家釀，不以空乏廢。",
            "小槽壓春碧，渾含揖和氣。",
            "三杯禦客寒，一巵款僕意。",
            "寧論有賢聖，且復供村醉。"
        ],
        "title": "山居雜詩九十首  其五四",
        "id": "5d6b5ca2-14bf-4641-8e68-4a87e01b7ec7"
    },
    {
        "author": "曹勛",
        "paragraphs": [
            "小圃養春色，乘時不可緩。",
            "翌鋤常于于，成趣須旦旦。",
            "花摘去年種，喜供一時翫。",
            "舉杯付歌兒，野服更蕭散。"
        ],
        "title": "山居雜詩九十首  其五五",
        "id": "61f155b8-e6d9-42ac-b42c-86f62a7647b0"
    },
    {
        "author": "曹勛",
        "paragraphs": [
            "隨分作欄檻，松竹带花柳。",
            "四時面面看，百種日日有。",
            "玩目必羣卉，洗心付芳酒。",
            "吾儕不改常，居閒簡可久。"
        ],
        "title": "山居雜詩九十首  其五六",
        "id": "dae5d245-b2f3-4540-91a2-0f5d79e27359"
    },
    {
        "author": "曹勛",
        "paragraphs": [
            "老來參同事，勤志不敢失。",
            "人言爐偃月，吾意爐藏日。",
            "朝陽升西山，異液甘若蜜。",
            "一體奠所居，旦旦享清逸。"
        ],
        "title": "山居雜詩九十首  其五七",
        "id": "3e9c5cd9-bfab-4004-80d1-b84a2ca94b29"
    },
    {
        "author": "曹勛",
        "paragraphs": [
            "和靖骨已槁，後來欲無說。",
            "細雨斷魂句，妙處益清絕。",
            "朅來客異縣，籬落冷風月。",
            "吟哦一字難，愧此枝下雪。"
        ],
        "title": "山居雜詩九十首  其五八",
        "id": "1c2f843c-3e13-46c9-8305-9c2928b71a70"
    },
    {
        "author": "曹勛",
        "paragraphs": [
            "台山無牡丹，單葉已最貴。",
            "斗檻數花爾，便欲發光氣。",
            "珍重莫肯折，如天藏地祕。",
            "西都每興懷，此賞殆夢寐。"
        ],
        "title": "山居雜詩九十首  其五九",
        "id": "b6dfa778-85d5-46d2-8d49-e07829c85dfe"
    },
    {
        "author": "曹勛",
        "paragraphs": [
            "春深多夜雨，倦卧得飽聽。",
            "穿林乍依微，滴簷已紛競。",
            "衾寒似落莫，人寂眷閑靜。",
            "怡然遂高眠，枕上頗適性。"
        ],
        "title": "山居雜詩九十首  其六○",
        "id": "76b7c1e5-d1a3-4560-ae83-c666b7020d3a"
    },
    {
        "author": "曹勛",
        "paragraphs": [
            "澤國經炎夏，常厭日晷永。",
            "既乏枕簟凉，亦欠冰雪冷。",
            "北窗但倦卧，閑人遠造請。",
            "時濯醒心泉，柳下汲深井。"
        ],
        "title": "山居雜詩九十首  其六一",
        "id": "647adc64-d11d-41e5-a0b2-725e8d1ffff8"
    },
    {
        "author": "曹勛",
        "paragraphs": [
            "道人有相訪，不求養生訣。",
            "或問琴棋妙，或笑汗漫說。",
            "何州有隠逸，何山富薇蕨。",
            "飯了且分携，日課所不屑。"
        ],
        "title": "山居雜詩九十首  其六二",
        "id": "c497ab5b-aaf6-41dc-af9b-433e34765280"
    },
    {
        "author": "曹勛",
        "paragraphs": [
            "吾年將八十，歷踐何足數。",
            "義不惜骸骨，愧無罔君父。",
            "挂冠復挂冠，求去再求去。",
            "至願誠遂心，燕笑樂畎畝。"
        ],
        "title": "山居雜詩九十首  其六三",
        "id": "d481c787-964c-42a7-9c34-3f385a9714b7"
    },
    {
        "author": "曹勛",
        "paragraphs": [
            "山高翳落日，殘照欣晚晴。",
            "意適策筇杖，意倦眠桃笙。",
            "雲水喜益近，語話能忘情。",
            "書來故人意，相憶應遄征。"
        ],
        "title": "山居雜詩九十首  其六四",
        "id": "4cf9bcef-c907-468a-93cd-296c02caf770"
    },
    {
        "author": "曹勛",
        "paragraphs": [
            "松隠靜無事，松竹惟參差。",
            "避熱卧其間，綠蔭回凉吹。",
            "水雲不相遠，起坐常自怡。",
            "此心益浩然，西風生桂枝。"
        ],
        "title": "山居雜詩九十首  其六五",
        "id": "0f136f53-5747-4ec2-9da6-4858b1167f61"
    },
    {
        "author": "曹勛",
        "paragraphs": [
            "城居得高勝，欄檻俯闤闠。",
            "歛跡紅塵中，游目雉堞外。",
            "湖光浸晴碧，若與雲外會。",
            "漁舟何處來，幾點忽隠晦。"
        ],
        "title": "山居雜詩九十首  其六六",
        "id": "bf837eac-8233-4309-97fc-bce7ceec4318"
    },
    {
        "author": "曹勛",
        "paragraphs": [
            "葉落復葉落，衝飈黯寥廓。",
            "重疊響瑟縮，翩翻下紛泊。",
            "倦客行脩塗，幽人倚高閣。",
            "歸來故山休，冰霜欲蕭索。"
        ],
        "title": "山居雜詩九十首  其六七",
        "id": "f985e3bb-9e40-4ff7-9225-e6586c143ffb"
    },
    {
        "author": "曹勛",
        "paragraphs": [
            "商飈忽在序，候蟲凄以鳴。",
            "歲律念向晚，崦嵫逼于征。",
            "已歎日月疾，但覺須鬢獰。",
            "搔首欲何爲，松篁助秋聲。"
        ],
        "title": "山居雜詩九十首  其六八",
        "id": "12abc41f-db75-4bfe-8c3f-1172430f8a92"
    },
    {
        "author": "曹勛",
        "paragraphs": [
            "秋暑正炎酷，人不得以息。",
            "向晚注大雨，劇暑遂掃跡。",
            "蕭然物氣平，暫止火御職。",
            "上天常好生，一凉誠大德。"
        ],
        "title": "山居雜詩九十首  其六九",
        "id": "a66ca474-cf8d-4745-99c7-09ebb615ca8d"
    },
    {
        "author": "曹勛",
        "paragraphs": [
            "人生不如意，十固常八九。",
            "吾輩窮物理，挺特惟所守。",
            "東風暖入律，客意濃勝酒。",
            "游鞍縱所如，寧能困圭竇。"
        ],
        "title": "山居雜詩九十首  其七○",
        "id": "63f546cf-23ca-448c-91ee-ea8befad0bbe"
    },
    {
        "author": "曹勛",
        "paragraphs": [
            "雲山環所臨，烟景日日異。",
            "山作故人接，雲爲久處計。",
            "酒酣一聲笛，梅風四山起。",
            "清香賸披拂，參橫伴村醉。"
        ],
        "title": "山居雜詩九十首  其七一",
        "id": "33e6afc7-024a-421a-8c52-66c40917f0d8"
    },
    {
        "author": "曹勛",
        "paragraphs": [
            "我生苟無禍，放懷在詩酒。",
            "詩酒得自在，功名亦何有。",
            "正欲醉墜車，豈問柳生肘。",
            "寫我平生適，笑寄方外友。"
        ],
        "title": "山居雜詩九十首  其七二",
        "id": "cf3d3cb7-8f88-452b-83d5-8154e0e0f985"
    },
    {
        "author": "曹勛",
        "paragraphs": [
            "墐戶喜冬序，秋容換霜風。",
            "可歎景物移，只在笑談中。",
            "菊茂遠先見，蓼疏寒更紅。",
            "老懷欣自愜，漸享愛日功。"
        ],
        "title": "山居雜詩九十首  其七三",
        "id": "95a48a86-6e7f-463a-b58f-ff623dc59eb0"
    },
    {
        "author": "曹勛",
        "paragraphs": [
            "四大一和合，所以兆我命。",
            "及其有損增，遂復制我病。",
            "五年過縱心，四大失正定。",
            "新歲轉盼來，疾應改新證。"
        ],
        "title": "山居雜詩九十首  其七四",
        "id": "e72d2001-14e4-485a-b6c1-601205ac460c"
    },
    {
        "author": "曹勛",
        "paragraphs": [
            "新年供家廟，老稚晨夕忙。",
            "塊坐溫暖處，但聞油醤香。",
            "不問物物闕，有食時時嘗。",
            "諸孫甚解事，翁乃無饑腸。"
        ],
        "title": "山居雜詩九十首  其七五",
        "id": "ea932655-fc86-4384-a62d-d643c5735622"
    },
    {
        "author": "曹勛",
        "paragraphs": [
            "林泉久自得，窗戶向深幽。",
            "不復嫌村酒，何能有客愁。",
            "夕陽烘遠水，飛絮挾輕鷗。",
            "杖屨歸從晚，柴門月一鈎。"
        ],
        "title": "山居雜詩九十首  其七六",
        "id": "2d7cb906-812a-418f-8c45-bd4d67923c95"
    },
    {
        "author": "曹勛",
        "paragraphs": [
            "中春艷桃李，東風惠以繁。",
            "胡爲連日雪，花葉飄闌干。",
            "氣非驕陽候，宛若殘臘寒。",
            "玄冥僭融和，玉川知其端。"
        ],
        "title": "山居雜詩九十首  其七七",
        "id": "100a8894-1a39-44b3-a909-bbd9d092ce6b"
    },
    {
        "author": "曹勛",
        "paragraphs": [
            "新春遨西湖，結伴每有侶。",
            "豈意氣差忒，旬中自寒暑。",
            "欣欣一日晴，愀愀三日雨。",
            "謂言愛酒伴，有酒誰能湑。"
        ],
        "tags": [
            "西湖"
        ],
        "title": "山居雜詩九十首  其七八",
        "id": "54b973ef-10da-4b16-b68a-a00689bf1a3a"
    },
    {
        "author": "曹勛",
        "paragraphs": [
            "門前露草嫩，極目遨青龍。",
            "策杖不知遠，看山兼別峰。",
            "曉厨尋晚筍，客供摘新菘。",
            "舌下清肥足，何勞細肋供。"
        ],
        "title": "山居雜詩九十首  其七九",
        "id": "93aa24ca-79bc-4e96-9834-57bb0f27ef42"
    },
    {
        "author": "曹勛",
        "paragraphs": [
            "我有舊知識，生來晦蹤跡。",
            "邂逅不可見，早夜何能覓。",
            "忽然積習處，相逢吐胸臆。",
            "臨了一句子，會心極得力。"
        ],
        "title": "山居雜詩九十首  其八○",
        "id": "6fadcef1-500c-4bff-98b4-cf689fbd07ec"
    },
    {
        "author": "曹勛",
        "paragraphs": [
            "斗水小漣漪，拳石獻巖竇。",
            "蒼蒼三峰足，挺挺數葉秀。",
            "棐几得巨壑，幽色清永晝。",
            "以我兼忘心，嵩華亦何有。"
        ],
        "title": "山居雜詩九十首  其八一",
        "id": "63311bb7-ebd7-45f5-957a-5e2162691854"
    },
    {
        "author": "曹勛",
        "paragraphs": [
            "秋雨濕庭戶，陋舍集閑客。",
            "重以樽酒空，可爲饑腸厄。",
            "呼童取盃酌，村酒我先識。",
            "一杯復一杯，滿坐生春色。"
        ],
        "title": "山居雜詩九十首  其八二",
        "id": "7366cbd7-d243-4a61-8fe2-eb25546191a5"
    },
    {
        "author": "曹勛",
        "paragraphs": [
            "秋雨不可雷，雷即雨無節。",
            "況當收刈時，只欲天明潔。",
            "夫何連日雨，卧穗恐芽蘗。",
            "已失早禾望，晚田幸天輟。"
        ],
        "title": "山居雜詩九十首  其八三",
        "id": "fbc25116-135a-4e9f-a5dd-6fb8c90fd40b"
    },
    {
        "author": "曹勛",
        "paragraphs": [
            "山色侵衣冷，異氣作心賞。",
            "嶺月聞鳳笙，松風吹鶴氅。",
            "碧池縐澄綠，羣山發清響。",
            "以此助蕭閑，欣然同擊壤。"
        ],
        "title": "山居雜詩九十首  其八四",
        "id": "6bee245c-1ea0-49b7-a693-740cf31d3de8"
    },
    {
        "author": "曹勛",
        "paragraphs": [
            "寂歷斜陽岸，高低猶漲痕。",
            "輕舟隨浪穩，遠水带烟昏。",
            "野色幾番換，喬林何處村。",
            "情懷了無事，安得易銷魂。"
        ],
        "title": "山居雜詩九十首  其八五",
        "id": "279d3872-3bbe-4fac-bd47-2cd6e5d1262c"
    },
    {
        "author": "曹勛",
        "paragraphs": [
            "素願游匡廬，夢寐不可易。",
            "棄官竟一往，不以歸意迫。",
            "屢扣清虛仙，杯酒話疇昔。",
            "永懷撥雲峰，西麈每相憶。"
        ],
        "tags": [
            "庐山"
        ],
        "title": "山居雜詩九十首  其八六",
        "id": "57fd73f1-d20d-4cdc-b594-e725176a5d23"
    },
    {
        "author": "曹勛",
        "paragraphs": [
            "飯了縱閑適，杖屨涉晴晝。",
            "時物破百感，環山獻明秀。",
            "承宇茂芳桂，追凉風細逗。",
            "摘果靡憚勞，聊用引稚幼。"
        ],
        "title": "山居雜詩九十首  其八七",
        "id": "bf5505a4-45de-4ea1-8e81-091664337ed0"
    },
    {
        "author": "曹勛",
        "paragraphs": [
            "前日花正紅，今旦香已改。",
            "我知色空相，未開固非在。",
            "韶華每備陳，風雨不相貸。",
            "任渠萬點飛，豈待愁如海。"
        ],
        "title": "山居雜詩九十首  其八八",
        "id": "363b5a70-cc0f-4ce8-86bd-7ac5e2d133b3"
    },
    {
        "author": "曹勛",
        "paragraphs": [
            "吾家遠城市，四圍縈疊嶂。",
            "意尋烟霞游，喜逐樵牧上。",
            "松間憩兩足，論高等四暢。",
            "或時戴月歸，山花記心想。"
        ],
        "title": "山居雜詩九十首  其八九",
        "id": "dbc43a8d-af49-4fdc-9e74-2dc4e9b093c0"
    },
    {
        "author": "曹勛",
        "paragraphs": [
            "雅意老山林，每作山林趣。",
            "引領山林景，賦詠山林句。",
            "嵐光增日夕，林風度朝暮。",
            "時時携筇歸，羣山送歸戶。"
        ],
        "title": "山居雜詩九十首  其九○",
        "id": "402cd745-ed84-4760-a611-1346829c1a85"
    },
    {
        "author": "曹勛",
        "paragraphs": [
            "維聖有作，紹隆興運。",
            "天經地義，宗堯越舜。",
            "風俗惇厚，日星清潤。",
            "冰天桂海，咸祗成訓。",
            "皇矣藝祖，肇開宗祊。",
            "用集大命，再造羣生。",
            "卜世卜年，周室與京。",
            "德懋聖孫，區宇載寧。",
            "龍潛出震，握符御極。",
            "恭儉慈仁，已隆燕翼。",
            "勵精治具，羣工惟辟。",
            "斯皇聖德，以受方國。",
            "躬秉要道，化成斯民。",
            "問寢侍膳，克勤日新。",
            "刑于四海，率土興仁。",
            "至矣聖孝，悅安嚴親。",
            "猾夏餘種，久失我重。",
            "稍恢雄略，盡還尊奉。",
            "復修絳樂，亟續騫貢。",
            "布昭聖武，式皇鉅宋。",
            "洪宣景命，爰振皇綱。",
            "詔令諭旨，粉澤八荒。",
            "宸奎逸彩，龍鳳騫翔。",
            "煥乎聖文，彬彬日彰。",
            "誕敷武節，克柔强鷙。",
            "風靜邊柝，烟沉晚燧。",
            "穡夫力田，塞馬垂轡。",
            "巍巍聖功，允格康濟。",
            "光啟元良，鶴禁建儲。",
            "遴擇端方，贊翊詩書。",
            "濬哲文思，日親睿謨。",
            "於赫聖明，有開令圖。",
            "當天執籙，了無玩好。",
            "貴異獻輸，蕩然一掃。",
            "力敦嘉靖，詢謀政要。",
            "丕鑠聖斷，坐臻是奧。",
            "從容總攬，用體乾剛。",
            "文武一道，督以經常。",
            "王化溥博，景風丕祥。",
            "格天聖治，時雍時康。",
            "咫尺威顔，豁達方寸。",
            "日角珠庭，金聲玉振。",
            "穆穆皇皇，天儀明潤。",
            "洪惟聖表，萬宇朝覲。",
            "乃武乃文，止戈好生。",
            "華夏蠻貊，底于丕平。",
            "罔或反汗，克斷惟明。",
            "長策遠馭，奕奕天聲。",
            "寶緒重光，密答純祐。",
            "既協皇極，昭報方茂。",
            "堯父舜子，撫封增舊。",
            "行復九有，亙萬萬壽。",
            "大哉乾元，萬物資之。",
            "赫赫明世，吾君繼之。",
            "熾昌隆祚，惟皇造之。",
            "億萬斯年，惟皇保之。"
        ],
        "title": "乾道聖德頌",
        "id": "2935ba7d-de5a-4112-8add-9e54b5fa4dff"
    },
    {
        "author": "曹勛",
        "paragraphs": [
            "柱史列裔，清映霞舉。",
            "環堵所禮，土木所與。",
            "起死濟民，渾跡塵土。",
            "好生廣德，密佑人主。",
            "三千功就，易遷行著。",
            "東恩及孫，西色仍敘。",
            "仙不言壽，道不言古。",
            "願祝羅浮，五雲同侶。"
        ],
        "title": "李次仲誕辰頌",
        "id": "250005fc-5c3b-487b-9002-091890154335"
    },
    {
        "author": "曹勛",
        "paragraphs": [
            "茲爐之先，鯨波空際。",
            "有國曰韓，以陶以器。",
            "奉之函丈，寶烟輕細。",
            "此一瓣香，用嚴報地。"
        ],
        "title": "高麗爐一枚寄虎丘結老爲說偈言",
        "id": "372777af-4f4c-46fa-a545-f940deaac6a4"
    },
    {
        "author": "曹勛",
        "paragraphs": [
            "四大和合成我身，四大損增成我病。",
            "我病在枕誰爲起，我艾在身誰爲痛。",
            "惟此疾痛切身時，畢竟二事誰復代。",
            "公今累紙示格言，願示免疾痛一句。"
        ],
        "title": "黄節夫問疾以偈答之",
        "id": "6bea8bbe-2b45-423f-bab2-62785a2ac64d"
    },
    {
        "author": "曹勛",
        "paragraphs": [
            "萬行不修無事也，隨緣放曠任逍遥。",
            "昨夜人言風雨急，窗間只道海門潮。"
        ],
        "title": "戲妙德二偈  其一",
        "id": "e8764cec-aa88-4a89-9bb5-2030b495dbcc"
    },
    {
        "author": "曹勛",
        "paragraphs": [
            "穩得身心常坦坦，此事從來高著眼。",
            "山河大地徧遊行，只是雨下不借傘。"
        ],
        "title": "戲妙德二偈  其二",
        "id": "b19ae75a-1545-459f-a23e-6a22d99f0b63"
    },
    {
        "author": "曹勛",
        "paragraphs": [
            "非湛非摇，真源常在。",
            "直指性海，總別無礙。",
            "星分月現，光涵法界。",
            "寄語諸方，莫作擬解。"
        ],
        "title": "國清曹源爲書名已復說偈云",
        "id": "673b689f-13a8-463d-b1cf-110fadfb92b3"
    },
    {
        "author": "曹勛",
        "paragraphs": [
            "嗚呼剛兄，相識半生。",
            "慧林勤舊，崇先寓名。",
            "五旬戒臘，八十壽齡。",
            "平居慷慨，末後分明。",
            "超山之麓，示人無生。",
            "松鶴移巢，月冷風清。"
        ],
        "title": "偈送剛僧錄入塔",
        "id": "c75700a7-69fb-4cc6-aa3e-a35c5f23f2b0"
    },
    {
        "author": "曹勛",
        "paragraphs": [
            "三韓山川悉漢地，其中佛法亦復然。",
            "王子義天不思議，剪除須髮作佛事。",
            "東渡參問三乘法，無爲分與最上乘。",
            "喜抱方袍入浄人，有僧恭敬能攝受。",
            "寶華粲縟並文綺，金針細衲成帖相。",
            "衣裓一一如來法，一一針孔藏妙用。",
            "經歷百千無退轉，佛光律儀不曾失。",
            "我以至寶易得之，每善護持神通藏。",
            "是故回施惠因老，願以此衣覆法身。",
            "天風海濤助潮音，普聞四衆及一切。",
            "常如此袍無斷滅，惠因法施亦無窮。",
            "楖栗橫拈師子牀，法法流通並東海。"
        ],
        "title": "施磨衲與惠因長老",
        "id": "58f9da0d-c226-4436-a5be-b54b4141eee5"
    },
    {
        "author": "曹勛",
        "paragraphs": [
            "崇師金聲，居士玉振。",
            "芝蘭道同，萬涂一進。",
            "妙語領畧，後學標準。",
            "如是如是，雲駛月運。"
        ],
        "title": "冞公出示崇寧超然相與之詩贊以伽陀",
        "id": "50204344-822e-4dc3-b9ec-cf49ecf5af08"
    },
    {
        "author": "曹勛",
        "paragraphs": [
            "辯公出藍之智，楮衲披來游戲。",
            "衲底一段光明，可謂湛然無累。",
            "倒峽傾河雄辯，銀山鐵壁意氣。",
            "毗盧頂𩕳上行，彌勒眼睛裏睡。",
            "歸去羌廬山下，一笑雪中風味。",
            "他時杖屨重來，且道有甚領會。",
            "爲公撦了楮衣，奉爲普薰一切。"
        ],
        "tags": [
            "庐山"
        ],
        "title": "貧漢歸廬阜結庵作伽陀爲別",
        "id": "8471371e-0e6c-429c-bc08-f8ecefa6d4b7"
    },
    {
        "author": "曹勛",
        "paragraphs": [
            "取第如前俯，論兵度昔賢。",
            "擊姦清相位，捧日上虞淵。",
            "氣節公卿右，勳庸日月邊。",
            "一生惟許國，史牒諒盈編。"
        ],
        "title": "故知院樞密相公葉公挽章二首  其一",
        "id": "f3dcfeee-c7ad-4752-b1e3-e76e09c2c00b"
    },
    {
        "author": "曹勛",
        "paragraphs": [
            "帝命洪樞貴，身兼制閫雄。",
            "江淮奠諸壘，廟社頼元功。",
            "憤虜游魂孽，馳神積慮中。",
            "慶聯蘭玉秀，相業看家風。"
        ],
        "title": "故知院樞密相公葉公挽章二首  其二",
        "id": "32daba52-13da-4179-9022-dbe7d0244453"
    },
    {
        "author": "曹勛",
        "paragraphs": [
            "昔處朝廷日，堅持諫諍風。",
            "宰司資大政，帝座識孤忠。",
            "烏府無前匹，龍驤有舊功。",
            "中興追錄處，耆德在淵衷。"
        ],
        "title": "林徽猷挽章二首  其一",
        "id": "25191064-9889-47a2-a311-fce3fcac4fae"
    },
    {
        "author": "曹勛",
        "paragraphs": [
            "出鎮溫陵重，鄰邦頼設施。",
            "未容推厚德，遽復見豐碑。",
            "落日輝丹旐，凄風入素帷。",
            "便知餘慶在，絕筆看遺詩。"
        ],
        "title": "林徽猷挽章二首  其二",
        "id": "687efcaf-92fd-4a18-8403-3cbd6ecf3065"
    },
    {
        "author": "曹勛",
        "paragraphs": [
            "淑德兼前懿，年齡甫八旬。",
            "義方能教子，佛理已詮身。",
            "卧病才踰月，求醫不浹辰。",
            "人間膺上壽，松路黯凝塵。"
        ],
        "title": "陳太夫人挽章二首  其一",
        "id": "bdfb043e-5f88-4d70-9efd-a941eca95b10"
    },
    {
        "author": "曹勛",
        "paragraphs": [
            "有子賢仍貴，成家際盛時。",
            "清修勤且儉，御下愛而慈。",
            "忽忽辭榮養，哀哀見孝思。",
            "几筵將啟紼，慘淡曉雲悲。"
        ],
        "title": "陳太夫人挽章二首  其二",
        "id": "bfb69499-af20-474f-99c1-855267390317"
    },
    {
        "author": "曹勛",
        "paragraphs": [
            "奉鑾翔覇府，血漢聖心留。",
            "稍護勾陳衛，旋分慰撫憂。",
            "威名騰瀚海，姓字竦旄頭。",
            "和國真封貴，元功記冕旒。"
        ],
        "title": "楊和王挽章五首  其一",
        "id": "06f16068-533d-4b8d-8374-0a910207b158"
    },
    {
        "author": "曹勛",
        "paragraphs": [
            "代北生英傑，臨戎發策新。",
            "兩淮平僣亂，二紀並洪鈞。",
            "定難詩書將，推忠社稷臣。",
            "臨分雙下淚，每憶每霑巾。"
        ],
        "title": "楊和王挽章五首  其二",
        "id": "3c79c60f-f2ea-45bd-b188-85da6eedfe25"
    },
    {
        "author": "曹勛",
        "paragraphs": [
            "早歲名虓將，陰功晚益昌。",
            "職齊張右相，威並郭汾陽。",
            "水月宸奎炳，風雲寶墨香。",
            "兩宮恩賻禮，深見眷忠良。"
        ],
        "title": "楊和王挽章五首  其三",
        "id": "5b851d1c-737f-4bc7-91ef-8a487430cb43"
    },
    {
        "author": "曹勛",
        "paragraphs": [
            "帝謂關張勇，氣吞豺虎羣。",
            "忠誠昭白日，始卒翊明君。",
            "滅沒台躔耀，哀榮鳳口墳。",
            "傳家有賢嗣，淚血入江雲。"
        ],
        "title": "楊和王挽章五首  其四",
        "id": "e70c6c26-10d8-4789-b0b8-84ae142ee19c"
    },
    {
        "author": "曹勛",
        "paragraphs": [
            "乍去潭潭府，方多耿耿心。",
            "嘗忘言激切，共歎老侵尋。",
            "側聽醫方驗，何期訃報臨。",
            "縗麻望神坐，雲亦慘愁陰。"
        ],
        "title": "楊和王挽章五首  其五",
        "id": "240c0ddc-076a-4108-94d1-4e26ec91ad39"
    },
    {
        "author": "曹勛",
        "paragraphs": [
            "乾坤萬事上眉端，寂歷東風獨倚欄。",
            "白髮餘春能幾醉，綠陰細雨不多寒。",
            "香飄苔逕花誰惜，影落沙鶴泉自看。",
            "碧眼野僧知我意，素琴携就竹西彈。"
        ],
        "title": "春暮",
        "id": "07fcb158-7042-4765-a887-20b83f7c158a"
    },
    {
        "author": "曹勛",
        "paragraphs": [
            "喚起離愁落木聲，抱饑猶自向書耕。",
            "江湖有夢追前事，天地無根笑此生。",
            "歲晏斷鴻羈客影，夜深殘火故人情。",
            "幸來相就分岑寂，閑對梅花酌翠觥。"
        ],
        "title": "酬陳居士",
        "id": "45ab2f6b-7e42-437e-8fbd-b7e6a30172d8"
    },
    {
        "author": "曹勛",
        "paragraphs": [
            "浴罷披襟竹影斜，客中殘暑散空花。",
            "人行窗外雲無脚，月起林間燈映紗。",
            "舉酒聞鍾知近寺，談詩食李却忘家。",
            "明朝又浴還來此，何必開樽只煮茶。"
        ],
        "title": "浴罷",
        "id": "0fff3d8a-9d14-4a99-8690-33d6f4ff9140"
    },
    {
        "author": "曹勛",
        "paragraphs": [
            "玉磬蒲團出定音，謁酬與世費浮沉。",
            "徑松參漢周官肅，塢竹藏雲商易深。",
            "莫色溪山皆有道，春風花草本無心。",
            "年來年去頭成白，斗酒樓前明月斟。"
        ],
        "title": "仲春初五日報謁",
        "id": "477a438b-9288-44d4-8885-73a748d88d43"
    },
    {
        "author": "曹勛",
        "paragraphs": [
            "多謝東皇著意晴，海棠勻趁笑相迎。",
            "園林富貴何千萬，花柳功勳已十成。",
            "曉雨有情於芍藥，春風無處不流鶑。",
            "扁舟水長一篙許，茶竈筆牀聊意行。"
        ],
        "title": "多謝",
        "id": "18d80a40-10db-4622-866b-ccc45ab87ef5"
    },
    {
        "author": "曹勛",
        "paragraphs": [
            "厭厭夜飲忘更深，客不來辭主有情。",
            "僮僕觸屏成蝶夢，姬姜擫笛作蟬聲。",
            "月如有待行行慢，風不生嗔細細清。",
            "萍散人生何可料，嬋娟千里共交盟。"
        ],
        "title": "厭厭",
        "id": "32e6ff7e-5790-4de5-bc4e-a796fe1f1ad2"
    },
    {
        "author": "曹勛",
        "paragraphs": [
            "束書歸去饗梅花，底事霏英故故斜。",
            "約住忙中千里鶴，羨渠如意兩歸鴉。",
            "家中見雪念爲客，客裏觀梅不似家。",
            "園樹暫時相鬭白，明朝休向我儂誇。"
        ],
        "title": "辭賈徽州",
        "id": "eba78af5-030d-4481-bfab-5505d49c6b12"
    },
    {
        "author": "曹勛",
        "paragraphs": [
            "三月春如年少時，了知造化最兒嬉。",
            "智行無事柳飛絮，道發自然花滿枝。",
            "錦繡園林添富貴，神仙院落鬭清奇。",
            "老夫長似春三月，游戲人間不皺眉。"
        ],
        "title": "三月二首  其一",
        "id": "0d615a5e-af9b-4663-b092-fad382144952"
    },
    {
        "author": "曹勛",
        "paragraphs": [
            "游子從來悲故鄉，歸來襟袖芷蘭芳。",
            "夢魂飛去雲濤遠，杖策閑行秋水光。",
            "可是夢中曾到此，安知身後却餘香。",
            "紫陽弟子有賢子，卜築新亭真肯堂。"
        ],
        "title": "三月二首  其二",
        "id": "4b41b1ea-f7af-46f6-bd77-af0bfe9fda1a"
    },
    {
        "author": "曹勛",
        "paragraphs": [
            "晚樓一曲轉梅花，官事無多報放衙。",
            "林木蔽虧烟斷續，江流曲折雨橫斜。",
            "年華冉冉風前影，歲莫悠悠客裏家。",
            "一雁近從沙嘴落，更饒片雪入天涯。"
        ],
        "title": "翠玉樓晚雨",
        "id": "fb588eaa-607d-4bad-b959-cae097d62625"
    },
    {
        "author": "曹勛",
        "paragraphs": [
            "欲遣清風掃亂雲，先將一雨凈游塵。",
            "今年大作中秋事，月色何孤我輩人。",
            "照却八方還剩在，看來千古許清新。",
            "不眠不惜明朝補，報答孤光醉是真。"
        ],
        "title": "中秋雨過月出  其一",
        "id": "05863786-d35e-4dde-84b4-854d98e26c0c"
    },
    {
        "author": "曹勛",
        "paragraphs": [
            "綠陰芳樹鳥啼春，與客相携發興新。",
            "半落杏花初過雨，微酸梅子已生仁。",
            "每尋詩去必遷坐，穩跨牛歸不問津。",
            "筋力尚堪簑笠在，莫欺老子髮如銀。"
        ],
        "title": "中秋雨過月出  其二",
        "id": "0797211b-da60-4639-bec9-1837247073c1"
    },
    {
        "author": "曹勛",
        "paragraphs": [
            "山中從事亦賢勞，安得眠雲獨自高。",
            "兩席地栽青紫芥，一株樹接碧紅桃。",
            "春風多可移花性，夜雨無聲入土膏。",
            "那辦工夫到詩句，溪燈穿屋未編茅。"
        ],
        "title": "山中二首  其一",
        "id": "7c911e23-1fae-40c8-9d5b-a79d62fc878d"
    },
    {
        "author": "曹勛",
        "paragraphs": [
            "人間久矣倦迎逢，歸路牛羊带夕舂。",
            "千點梅沉山店月，一溪煙咽寺樓鐘。",
            "窮猶羞澀巉巖面，老自平夷磊磈胸。",
            "曾笑古人多晚謬，草庵雖小幸相容。"
        ],
        "title": "山中二首  其二",
        "id": "56f2478e-6834-4d33-a90f-64e9f167a70f"
    },
    {
        "author": "曹勛",
        "paragraphs": [
            "初信車風入綵幡，自挑雪薺飣春盤。",
            "土牛又送一年老，野鶴不知三逕寒。",
            "筋力尚堪耕綠野，□毛併欲掛黄冠。",
            "無人共跨南山犢，更作尋花問柳看。"
        ],
        "title": "立春",
        "id": "b5ecf19b-e690-47fb-b7b8-f0329fbea206"
    },
    {
        "author": "曹勛",
        "paragraphs": [
            "前夕放船湘口步，約到衡州來日午。",
            "五程一減作三程，謝渠江漲半篙清。",
            "今日雨來三四五，又閉疏蓬聽暮雨。",
            "長年商量泊舟所，雨外青山更青處。"
        ],
        "title": "泊冷水浦",
        "id": "0c2cd57d-f2f4-4ab2-92fb-791912087d2f"
    },
    {
        "author": "曹勛",
        "paragraphs": [
            "枕上還鄉枕上回，更更點點把人催。",
            "雨將苔砌滴到曉，風揀荻簾疏處來。",
            "每到凋年每多感，不教睡眼不曾開。",
            "來宵我識華胥路，莫近茶甌近酒杯。"
        ],
        "title": "夜雨獨覺",
        "id": "e670a956-e2e5-475c-b8b8-fd6c23d8f548"
    },
    {
        "author": "曹勛",
        "paragraphs": [
            "作寒作暑無處避，花落花開儘他意。",
            "只有夜聲殊可憎，偏攪愁人五更睡。",
            "幸自無形那有聲，無端樹子替渠鳴。",
            "斫盡老槐與枯柳，更看渠儂作麽生。"
        ],
        "title": "夜聞風聲",
        "id": "a044aa2c-87b1-40ae-b5ad-8043ebe49b5f"
    },
    {
        "author": "曹勛",
        "paragraphs": [
            "纔看桃李錦成圍，忽使園林綠作堆。",
            "遠草將人雙眼去，飛花引蝶過牆來。",
            "簿書節裏無多著，懷抱朝來得好開。",
            "已是七分春去了，何須鳥語苦相催。"
        ],
        "title": "三月十日",
        "id": "8b415306-3000-4899-a969-3bf8bacf1cdc"
    },
    {
        "author": "曹勛",
        "paragraphs": [
            "去年來此上巳日，今年重來未寒食。",
            "臨溪照影老自羞，慚愧春光尚相識。",
            "秀溪何許好春容，最是溪深樹密中。",
            "海棠開盡却成白，桃李欲落翻深紅。"
        ],
        "title": "過秀溪長句",
        "id": "f45236db-d100-4f47-a5e8-e6ae4d4ce24d"
    },
    {
        "author": "曹勛",
        "paragraphs": [
            "雪後山齋鶴睡殘，登臨等得蘚泥乾。",
            "毋多酌酒亦成醉，儘足看梅不道寒。",
            "籬落十分春意思，人家一色玉闌干。",
            "小詩未就冰生硯，洗盡人間渴肺肝。"
        ],
        "title": "雪後",
        "id": "7b8134d1-9f60-44a1-b6f9-5f69841c1c75"
    },
    {
        "author": "曹勛",
        "paragraphs": [
            "久欲謀歸力不任，浮雲蹤跡謾巢林。",
            "功名未入屠龍手，貧賤常懷買鶴心。",
            "月下開門微雨過，樓頭聞笛二更深。",
            "世間萬事俱陳迹，空倚西風閲古今。"
        ],
        "title": "卜居",
        "id": "67359684-afea-42a8-bc9c-fff9873183be"
    },
    {
        "author": "曹勛",
        "paragraphs": [
            "百年三萬六千埸，擬挈乾坤入睡鄉。",
            "世事何常雲聚散，古人安在草荒凉。",
            "不禁杜宇催春老，莫怪吳蠶作繭忙。",
            "已擅一丘吾事足，人間蟻垤自侯王。"
        ],
        "title": "繭窩",
        "id": "3f734a47-15e8-495f-a121-89d3975e095e"
    },
    {
        "author": "曹勛",
        "paragraphs": [
            "虛老空山學圃翁，荷鋤頭白雪蓬鬆。",
            "芥臺如臂何曾夢，菜腦生筋漫自供。",
            "不料官園蒼玉束，絕勝禁臠紫駝峯。",
            "更煩詩手剪春雨，剩與一番風露胸。"
        ],
        "title": "趙周卿送菜",
        "id": "ef620cf1-bd78-4e35-9eae-51d380db035c"
    },
    {
        "author": "曹勛",
        "paragraphs": [
            "賀子胸中自有山，結庵山底更雲間。",
            "遣才只道今無許，此士如何尚著閑。",
            "未應萬言直杯水，向來九虎守天關。",
            "莫嫌久不還詩債，詩債從來隔歲還。"
        ],
        "title": "今乃和以報之",
        "id": "63603283-816e-425e-a284-a6fc77b976d1"
    },
    {
        "author": "曹勛",
        "paragraphs": [
            "小樓秋夜明月底，仰不見天惟見水。",
            "岸巾獨立四無人，白月青天伴陽子。",
            "誰知橫玉作秋聲，一聲吹盡九陌塵。",
            "月輪半仄吾未睡，樓角風生凉殺人。"
        ],
        "title": "七年十二日夜登清心閣",
        "id": "0850e701-f6af-4faa-ad48-dc8bbd382f1b"
    },
    {
        "author": "曹勛",
        "paragraphs": [
            "天下無雙雙井黄，遺編猶作舊時香。",
            "百年人物今安在，千載功名紙半張。",
            "使我詩篇如許好，關人身事亦何嘗。",
            "地爐火暖燈花喜，且只移家住醉鄉。"
        ],
        "title": "燈下讀山谷詩",
        "id": "082b8089-fae9-4e90-8cb8-8e39338e8e49"
    },
    {
        "author": "曹勛",
        "paragraphs": [
            "春光曉看如殘夢，院靜宜兼竹影疏。",
            "新處觸時佳意在，夜寒猶怯枕衾孤。"
        ],
        "title": "戲成",
        "id": "bf482a72-c6b9-40bd-8db1-f4becc88c8b9"
    },
    {
        "author": "許端夫",
        "paragraphs": [
            "浄戒當年賽願身，積薪危坐志通神。",
            "應誠甘霔蘇羣品，今有高人繼後塵。"
        ],
        "title": "贈祈雨僧彥圓",
        "id": "ecac23c5-c184-4ed1-be83-8fb5a72cfa34"
    },
    {
        "author": "宋貺",
        "paragraphs": [
            "漫陪仙吏訪仙鄉，仙室傾頹逕路荒。",
            "碧草護壇麏有跡，紅桃照井水浮香。",
            "巖邊鶴返曾千歲，夢裏丹分近一囊。",
            "最憐仙術神如此，何不霞新煉藥房。"
        ],
        "title": "陪陳太守遊南山道院",
        "id": "e5434c4a-058f-4ab9-825e-fc91703835a1"
    },
    {
        "author": "宋貺",
        "paragraphs": [
            "鼇分雙島江心寺，鷁散連檣海面舟。"
        ],
        "title": "句",
        "id": "a44d8d98-0ed3-4737-8c26-7bf05e91cc9a"
    },
    {
        "author": "王資仁",
        "paragraphs": [
            "淡山之景真尋幽，我來爲款窮冥搜。",
            "嵌巖呀豁自呈露，天匠巧斲非人謀。",
            "撐空突兀幾千仞，奇偉萬狀不可侔。",
            "羣仙祕護人迹絕，元柳不到誰雕鎪。",
            "惜無好語寫形似，歎息欲去仍遲留。",
            "惟予六客信心賞，一洗萬古塵中游。"
        ],
        "title": "遊淡山巖",
        "id": "3dae93da-ff68-4814-8edf-6a3b91a6da4e"
    },
    {
        "author": "王資仁",
        "paragraphs": [
            "三到澬州不賦詩，溪山應笑懶吟癡。"
        ],
        "title": "句",
        "id": "f224e51e-36f6-40dc-91a0-5a83dfcfe5f4"
    },
    {
        "author": "張憲",
        "paragraphs": [
            "昆明劫燒成灰火，臨平葑湖撥不開。",
            "黄泥萬頃下無底，海眼一絲通往來。",
            "南徐江邊海鰌走，江神頓足黄龍吼。",
            "便翻銀漢濯泥沙，要使妖蛇先授首。"
        ],
        "title": "黄天蕩",
        "id": "69f24b9f-7310-4238-b943-5efeb8c6eaf4"
    },
    {
        "author": "張憲",
        "paragraphs": [
            "畸烏壓營營作聲，紅光紫電圍金鉦。",
            "黄鬚小龍馬上嘯，白日饑豺夢裏驚。",
            "老奴怒擲珊瑚枕，追兵起合琉璃井。",
            "巴馬東歸疾似風，道旁遺糞如水冷。",
            "健兒空玩七寶鞭，荆臺老姥空誰傳。"
        ],
        "title": "玩鞭亭",
        "id": "c104e6c4-206f-42bd-8004-14bddca3802e"
    },
    {
        "author": "任約",
        "paragraphs": [
            "塵外分明一錦屏，南樓相對競崢嶸。",
            "却緣造化生來別，不信丹青畫得成。"
        ],
        "title": "閬州",
        "id": "ccdbbf13-f847-4c97-9d12-945ba2182abb"
    },
    {
        "author": "任約",
        "paragraphs": [
            "門徑森寒柏，小橋穿□□。",
            "澄江朱檻北，晚照碧巖□。",
            "修架清泉逗，高楠邃□□。",
            "虛廊面青壁，危棧跨□□。",
            "絕頂舒平席，遥峯□□□。",
            "□□俯星斗，襟袂□□□。",
            "□□春膏浹，□□□□迷。",
            "嶺猿□谷。"
        ],
        "title": "巴州西龕",
        "id": "a1a275fb-9e38-4954-a457-cb98587c9fe8"
    },
    {
        "author": "李惟德",
        "paragraphs": [
            "絕巘稜層面勢尊，老人岩洞更連軒。",
            "何時鑿出青雲路，盡日高開碧玉門。",
            "靜照井閭森寶秘，靈摩星斗弄清溫。",
            "直須賦有神仙骨，便好飛騰向上奔。"
        ],
        "title": "老人岩",
        "id": "94a658be-e985-4fb8-9e23-0911d0d79b61"
    },
    {
        "author": "蔡向",
        "paragraphs": [
            "福地流傳號隠真，麻姑曾款蔡翁門。",
            "臼舂雲子自堪飽，井溢丹泉便可吞。",
            "山露五峯疑指爪，溪盤百疊想裙痕。",
            "我來既躡靈蹤後，知是仙家第幾孫。"
        ],
        "title": "題隠真宮",
        "id": "1d3a739c-66c0-42ab-8aa9-d66f2065a26c"
    },
    {
        "author": "蔡向",
        "paragraphs": [
            "雅致園林景特奇，綵亭斜跨水淪漪。",
            "影摇碎日浮霜簟，聲觸危欄倚釣絲。",
            "岸幘不妨橫醉榻，縈眉時復度新詞。",
            "溪山風月年年好，長與高人嘯詠期。"
        ],
        "title": "題張子正觀察溪風亭  其一",
        "id": "797136a5-2303-4208-8bfc-2c644d40fa3d"
    },
    {
        "author": "蔡向",
        "paragraphs": [
            "西山蚤擅三明譽，東淛真成九老游。",
            "水閣風亭忘歲月，巖花澗草度春秋。",
            "季鷹自足蒓鱸興，平子寧甘都邑留。",
            "圯上一編今在否，向來專爲赤松謀。"
        ],
        "title": "題張子正觀察溪風亭  其二",
        "id": "218243ce-8553-4e73-8bda-94000a6925e7"
    },
    {
        "author": "蔡向",
        "paragraphs": [
            "憶昨從游鄞水邊，星霜荏苒幾經年。",
            "里居梁宋正連接，僑寓海山相後先。",
            "別墅豈堪陪謝傅，後堂那復醉彭宣。",
            "自慚憔悴成疏懶，浪許賡吟池上篇。"
        ],
        "title": "題張子正觀察溪風亭  其三",
        "id": "f9c898fb-63c6-4839-98d4-5b16cea101e0"
    },
    {
        "author": "蔡向",
        "paragraphs": [
            "莫笑此齋小，曲肱聊度年。",
            "玉樓容十二，世界納三千。",
            "亦可羅尊俎，何妨散簡編。",
            "戲余留歲月，牆遠不能前。"
        ],
        "title": "留題授上人曲肱齋",
        "id": "1e8fcfb1-a5af-4ca7-b58f-9814d7377571"
    },
    {
        "author": "蔡向",
        "paragraphs": [
            "傑閣橫空爽氣收，一時勝槩壓巖幽。",
            "要將繡嶺匿峰色，分入霞城棲月樓。",
            "雌霓挂簷供彩筆，雄風拂面快金甌。",
            "才華便合沖霄去，應爲看雲却少留。"
        ],
        "title": "題洪景伯分繡閣",
        "id": "fa6dd614-88df-4dd2-8d56-efc062686ab9"
    },
    {
        "author": "蔡向",
        "paragraphs": [
            "芒鞋踏破兩淮塵，夢斷邯鄲迹未陳。",
            "唳鶴啼猿猶有恨，巖花澗草總相親。",
            "三生頓悟舊緣在，一笑還驚熟處新。",
            "瓶鉢賸添風月滿，與君同是再來人。"
        ],
        "title": "贈幽谷老人",
        "id": "7003bc99-744f-48ae-8cab-77f20df1e9e9"
    },
    {
        "author": "王投",
        "paragraphs": [
            "精藍本是真人宅，疊嶂今名釋子山。",
            "綠樹不妨丹鶴下，白雲常伴老僧閒。",
            "無風木任秋蟬蔭，積雨庭多石蘚斑。",
            "儒客坐來除俗態，暮鐘飛出望歸還。"
        ],
        "title": "三學院  其一",
        "id": "b6eb9fa4-d264-49a9-acda-9ba526bb8b40"
    },
    {
        "author": "王投",
        "paragraphs": [
            "三面松篁簇梵宮，當軒冷砌畫屏風。",
            "遊人試問空門理，雲起青山鶴出籠。"
        ],
        "title": "三學院  其二",
        "id": "3c808a43-64b3-4a97-ac7a-10b4fc8d0efe"
    },
    {
        "author": "楊粹中",
        "paragraphs": [
            "山猶連蜀道，人已作秦音。"
        ],
        "title": "句",
        "id": "94a2cd75-b3a3-447e-8841-b6af9348c200"
    },
    {
        "author": "陳□諒",
        "paragraphs": [
            "我聞淡山之岩深且幽，崆嵌邃竇堪尋搜。",
            "禪龕剝落氣尚古，龍象□徙初誰謀。",
            "神仙窟□信有□，功出天造非人侔。",
            "谽谺磥砢駭未見，石壁字隠苔侵鎪。",
            "山靈疇昔莫□祕，巨蟒豈得於中留。",
            "吟來珠璣重滿把，我幸蠟屐欣從游。"
        ],
        "title": "題淡山巖",
        "id": "0c31fef9-5520-4a34-8812-7ca814f56fdb"
    },
    {
        "author": "李炳",
        "paragraphs": [
            "南鄉老人危翁一，歲晏雨晴扶杖出。",
            "驚聞二聖塵再蒙，歸闔柴門哭三日。",
            "眼空愁絕聲遂止，里人唁翁翁死矣。",
            "凜然生氣申包胥，萬古千秋葬忠義。"
        ],
        "title": "吊危一",
        "id": "fc8b0f62-4967-4fad-bee3-0974f1d42f74"
    },
    {
        "author": "李炳",
        "paragraphs": [
            "柳老拋綿後，梅酸著骨時。"
        ],
        "title": "句",
        "id": "a2087741-738d-4af5-834c-5278f3174328"
    },
    {
        "author": "聞人偲",
        "paragraphs": [
            "湖海浮家二十年，重來春色尚依然。",
            "杏花籬落噴紅霧，楊柳林塘護綠煙。",
            "草暖村人出游地，鳩鳴刺史勸農天。",
            "覺場獨在三災外，試問支郎第幾禪。"
        ],
        "title": "浄因院建炎兵火獨存紀事",
        "id": "6e1106c5-911d-4373-ae91-52b31accfbbc"
    },
    {
        "author": "晁公休",
        "paragraphs": [
            "十里溪橋梵宇新，那知陌上漲紅塵。",
            "老僧苦要題名姓，不道林泉皆故人。"
        ],
        "title": "夏日過莊嚴寺寺僧索詩爲留三絕拉舍弟同賦  其一",
        "id": "64f04d63-b3ca-46f4-9b64-989c4a0d3be9"
    },
    {
        "author": "晁公休",
        "paragraphs": [
            "病起支離倚瘦筇，幅巾芒屩竹陰中。",
            "聞蟬未有驚人句，且就禪床一榻風。"
        ],
        "title": "夏日過莊嚴寺寺僧索詩爲留三絕拉舍弟同賦  其二",
        "id": "d5576e12-e6aa-45fd-915f-21e02f61c9bb"
    },
    {
        "author": "晁公休",
        "paragraphs": [
            "機杼聲中禾稻肥，疇瓜區芋綠成畦。",
            "田家樂事今如許，何日邊城息鼓鼙。"
        ],
        "title": "夏日過莊嚴寺寺僧索詩爲留三絕拉舍弟同賦  其三",
        "id": "481fa259-7620-4b65-bcfb-17d8f9f3330b"
    },
    {
        "author": "晁公邁",
        "paragraphs": [
            "地闢天分碧峽嵬，雷奔電激駕潮回。",
            "神移古殿名猶在，石架禪房勢欲摧。",
            "璧月近依朱檻轉，冰泉暗度白雲來。",
            "南遊瘴國吾何恨，懷抱多從此地開。"
        ],
        "title": "峽山寺",
        "id": "8c203511-6461-414d-9a1b-2cb5e1e83158"
    },
    {
        "author": "劉洪道",
        "paragraphs": [
            "探奇不畏險，撥霧上高岑。",
            "放眼觀飛瀑，枕流聽素琴。"
        ],
        "title": "觀鵝山飛瀑",
        "id": "089a0b10-26f3-410b-aa27-9efee3fe61d1"
    },
    {
        "author": "曾班",
        "paragraphs": [
            "凜凜河南已百年，維公高行繼前賢。",
            "早施絳帳崇師席，晚入金華侍講筵。",
            "斯道未傳今逝矣，彼蒼難問竟茫然。",
            "回思昨日論交地，不見牙籤列簡編。"
        ],
        "title": "挽和靖先生  其一",
        "id": "8a352717-caeb-413a-af97-b22181a34a5b"
    },
    {
        "author": "曾班",
        "paragraphs": [
            "道直心無愧，師嚴貌有威。",
            "上方虛席待，公忽掛冠歸。",
            "王室懷元老，天星掩少微。",
            "簪紳競相弔，奚獨我心悲。"
        ],
        "title": "挽和靖先生  其二",
        "id": "663558da-941c-4508-ad7e-66d93af47974"
    },
    {
        "author": "鄧柞",
        "paragraphs": [
            "千尺長松矗太清，倚松棟宇與雲平。",
            "憑闌只恐西風起，吹上青冥九萬程。"
        ],
        "title": "新嶺庵  其一",
        "id": "2f0c9a81-788d-4cb5-ba3b-4e9ae0f202a8"
    },
    {
        "author": "鄧柞",
        "paragraphs": [
            "三徑從來半草萊，席門那爲故人開。",
            "自慚不是梧桐樹，安得朝陽鳴鳳來。"
        ],
        "title": "新嶺庵  其二",
        "id": "e8cb7817-69fe-4de5-983f-a4c67d0aa6f4"
    },
    {
        "author": "鄧柞",
        "paragraphs": [
            "彭澤思歸意末成，折腰五斗謾勞生。",
            "何如張翰秋風起，便憶鱸鱼蓴菜羹。"
        ],
        "title": "新嶺庵  其三",
        "id": "f0cb3a56-1adc-46df-add4-1b4686aaf0ba"
    },
    {
        "author": "鄧柞",
        "paragraphs": [
            "厭從薄宦思蓮幕，思見故人映玉山。",
            "須信人生貴適志，相逢樽酒且開顔。"
        ],
        "title": "新嶺庵  其四",
        "id": "e590cefc-59e3-49af-aa93-f7f723e27aff"
    },
    {
        "author": "鄧柞",
        "paragraphs": [
            "筆下文章信有神，西來避地不無因。",
            "要看銀河從天落，一洗人間萬古塵。"
        ],
        "title": "新嶺庵  其五",
        "id": "266241cc-2c45-425c-a767-5456f2021e07"
    },
    {
        "author": "鄧柞",
        "paragraphs": [
            "中原回首涕沾裳，誰是當時柱石强。",
            "會喚謫仙天上去，扶將日轂出扶桑。"
        ],
        "title": "新嶺庵  其六",
        "id": "c8dd9f76-413f-4ba1-9752-8f6fd84e3b06"
    },
    {
        "author": "鄧柞",
        "paragraphs": [
            "布衣崛起秉洪鈞，料事當年若有神。",
            "三尺孤墳封馬鬣，一時直道犯龍鱗。",
            "從容未見回天力，流落空聞棄海濱。",
            "頼有高人秦處士，不妨築室作居鄰。"
        ],
        "title": "謁姜相祠墳",
        "id": "070ff56b-bc23-4deb-ace6-f55559279183"
    },
    {
        "author": "鄧柞",
        "paragraphs": [
            "古樹紛紛千嶂雨，遠寺鳴鐘迷處所。",
            "一水東流浮落花，隔雲應有秦人住。",
            "海風不斷長松路，萬籟寒生蒼玉麈。",
            "此去江南山更深，桄榔葉暗猨啼苦。"
        ],
        "title": "題白蓮院",
        "id": "9e93f9c0-c420-477a-82b2-856c1639d9a4"
    },
    {
        "author": "鮑彪",
        "paragraphs": [
            "一綸長伴月娟娟，滿岸蘆花入短舷。",
            "薜荔未堪華衮用，此身甘作老林泉。"
        ],
        "title": "乞休",
        "id": "ee770168-c78d-4866-9d7f-523627a01ec1"
    },
    {
        "author": "焦煥",
        "paragraphs": [
            "尋勝訪幽剎，招朋泛遠舟。",
            "清風楊柳岸，微雨芰荷秋。",
            "師去餘禪幾，雲閒動客愁。",
            "無緣陪玉麈，共醉碧山頭。"
        ],
        "title": "遊虎邱",
        "id": "6d16d9c8-8928-4c3f-b30f-1358818e698c"
    },
    {
        "author": "馮輗",
        "paragraphs": [
            "寒松一幹老蒼蒼，古寺門前歲月長。",
            "匠伯偶圖舟楫利，禪翁方患斧斤傷。",
            "得全此日同齊櫟，勿翦他年比召棠。",
            "可但與君期久遠，相將俱列大夫行。"
        ],
        "title": "題慈谿慶安寺古松",
        "id": "49fccf4d-85ce-4e8c-9371-ee1d71171603"
    },
    {
        "author": "陳遠",
        "paragraphs": [
            "世間八月十五夜，何處樓臺得月多。",
            "不及吳江橋上望，水晶宮裏揖嫦娥。"
        ],
        "tags": [
            "太湖"
        ],
        "title": "吳江太湖笠澤虹橋",
        "id": "819ca326-eb98-4ef3-9d79-63b718c1e060"
    },
    {
        "author": "余壹",
        "paragraphs": [
            "茲城實佳麗，上與浮雲齊。",
            "回望川之陰，津途去不迷。",
            "一旦起樓高百尺，城高跨樓滿金碧。",
            "朱門峨峨臨九衢，一片彩霞迎曉日。",
            "好奇賞俊實難逢，看此寧避雨與風。",
            "仍誇縣尹風騷客，與人一心成大功。",
            "應喜中原正無事，出爲蒼生作仙吏。",
            "大賢爲政即多聞，不獨文章推國器。",
            "立驅巘崿壓波瀾，千古煙霞一望間。",
            "江上晚來堪畫處，丹青畫出是君山。",
            "况乃烹鮮會嘉客，樓上重重歌吹發。",
            "艷歌一曲酒一杯，華筵有戲呈初徹。",
            "樓中美人奪神仙，輕身起舞紅燭前。",
            "須臾宴罷日將夕，斷燼遺香裊翠烟。",
            "四座少年君聽取，太平時節難身遇。",
            "先生事業不可量，此中豈是久留處。",
            "且飲美酒登高樓，高視乾坤又何愁。",
            "早晚北門下徵詔，珮聲歸去鳳池頭。"
        ],
        "title": "重修朝宗門樓集句呈王宰",
        "id": "81fd317f-2544-4334-ba09-f8d7b0432e83"
    },
    {
        "author": "李喬木",
        "paragraphs": [
            "衣鉢相傳舊，菩提漫爾栽。",
            "好山僧獨占，冒暑我初來。",
            "野鳥迎人語，溪塘傍竹開。",
            "登臨問因果，老衲笑相陪。"
        ],
        "title": "舟次南華寺",
        "id": "0f419635-252c-4803-9c06-e30b9f745345"
    },
    {
        "author": "李喬木",
        "paragraphs": [
            "聖主當年重武文，柳營韜略孰同群。",
            "名播中外揚三殿，威遏鯨鯢震六軍。",
            "宴錫九重恩浩蕩，醉酣三爵坐氤氳。",
            "何人緩带當樽俎，彝鼎重看勒巨勳。"
        ],
        "title": "平黎錫宴",
        "id": "5511ac9e-aa98-4eba-9169-1756bf52d13e"
    },
    {
        "author": "李貫",
        "paragraphs": [
            "四面漁家繞縣城，古今名手謾丹青。",
            "菰蒲水淺連江寺，橘柚煙深隔洞庭。",
            "幽鷺下時分野色，遠帆歸處印天形。",
            "誰知張翰思鱸意，猶勝靈均醉獨醒。"
        ],
        "tags": [
            "洞庭湖"
        ],
        "title": "吳江縣",
        "id": "b3948923-2b1e-4063-bc09-b0f42e30e34a"
    },
    {
        "author": "沈濬",
        "paragraphs": [
            "上臺意悲傷，下臺夢顛倒。",
            "不緣臺高下，心腸自草草。",
            "臺下東西水，水繞南北道。",
            "一水一重山，紅顔望中老。"
        ],
        "title": "臨高臺",
        "id": "48c4d26c-03d1-46a4-8f36-e752a662e3ca"
    },
    {
        "author": "胡舜舉",
        "paragraphs": [
            "立廟本來皆可紀，凜然英烈殆天啟。",
            "年垂八十官太師，平生所欠惟死爾。",
            "分甘一死鴻毛輕，舉世俗子何用嗔。",
            "誰知我公本不死，眉間生氣猶崢嶸。",
            "堂堂十老皆人傑，逢辰遇合稷與契。",
            "儼然玉立配我公，忠義文章兩奇絕。",
            "我來摩挲讀豐碑，扛鼎筆力猶精奇。",
            "定應神物常護持，勁直千載垂良規。"
        ],
        "title": "顔魯公祠",
        "id": "55b84166-5383-49db-8cf0-d0d17dff575d"
    },
    {
        "author": "劉政",
        "paragraphs": [
            "重來舊遊處，觸目景添幽。",
            "故墨猶餘迹，忠魂已斷頭。",
            "疎鐘號暮雨，枯木響殘秋。",
            "欲訴愁人意，頻懷杞國憂。"
        ],
        "title": "重過龍居寺",
        "id": "e56715f3-430c-4dc8-80e6-1c5f8c250a11"
    },
    {
        "author": "陳宗古",
        "paragraphs": [
            "洞天三十六，奇邃此無儔。",
            "笙鶴有時下，神仙何處遊。",
            "巖花自照水，谷鳥不啼秋。",
            "盡日松陰底，閑聽寒澗流。"
        ],
        "title": "遊大滌山",
        "id": "e21ae19a-6633-4413-8284-919c947f9bc7"
    },
    {
        "author": "陳宗古",
        "paragraphs": [
            "閑訪洞霄宮，幽奇景莫窮。",
            "溪山雖極遠，巖穴自相通。",
            "若不尋塵外，無由到此中。",
            "高真在何處，笑我白頭翁。"
        ],
        "title": "遊洞霄",
        "id": "d5c6c273-f021-4582-9e36-134109d983ce"
    },
    {
        "author": "陳剛中",
        "paragraphs": [
            "客舍休悲柳色新，東西南北一般春。",
            "若知四海皆兄弟，何處相逢非故人。"
        ],
        "title": "陽關詞",
        "id": "48529ea3-8a33-41cb-94ac-c9f52fdbcd16"
    },
    {
        "author": "陳剛中",
        "paragraphs": [
            "疏爵新剛應，論功舊石材。",
            "能形文母夢，還訝佞人來。",
            "海市爲誰出，衡雲豈自開。",
            "乞靈如見告，逐客幾時回。"
        ],
        "title": "石材廟題柱",
        "id": "b3ebf6a3-4569-4363-ba6a-b09ac4494b0c"
    },
    {
        "author": "陳剛中",
        "paragraphs": [
            "暨陽古澤中，今歲仍大水。",
            "舟行民田中，一浪四十里。",
            "農夫相對泣，父子饑欲死。",
            "酷吏亦何心，誅求殊未已。",
            "豈繄竭膏血，直欲剝膚髓。",
            "哀此無告民，有生皆赤子。",
            "天災自流行，助虐亦何理。",
            "我愧才術疎，陸陸佐小壘。",
            "熟視不能救，有淚空如灑。",
            "皇心念下民，惻怛形詔旨。",
            "丁寧既諄複，象魏幾黄紙。",
            "要須盡蠲除，仰稱德意美。",
            "人微言或棄，歸休從此始。"
        ],
        "title": "視澇",
        "id": "a651784c-2825-4651-a77c-adaee553b24d"
    },
    {
        "author": "俞處俊",
        "paragraphs": [
            "黏天芳草綠蒙茸，久客傷心望不窮。",
            "山色自隨人遠近，鶑聲只在水西東。"
        ],
        "title": "傷春",
        "id": "d0a140d8-408f-449a-90c3-27eebdbe6785"
    },
    {
        "author": "俞處俊",
        "paragraphs": [
            "千林欲暗稻秧雨，三月尚寒花信風。",
            "九節老筇應不惜，步隨流水看殘紅。"
        ],
        "title": "搜春",
        "id": "57cf7468-72dc-4c7c-94aa-f7389aefb763"
    },
    {
        "author": "俞處俊",
        "paragraphs": [
            "叫月子規喉舌冷，宿花蝴蝶夢魂香。"
        ],
        "title": "句",
        "id": "7f1ed3fd-ff9d-42e6-9379-7b4b857c4f7e"
    },
    {
        "author": "張尚",
        "paragraphs": [
            "老未脫場屋，揆才無寸長。",
            "九重難射策，一命不爲郎。",
            "尚喜衫仍綠，仍憐牒是黄。",
            "活人何不可，政自有良方。"
        ],
        "title": "補和州助教自况",
        "id": "fd89055c-6ef3-4a7c-8963-169725d1dfaa"
    },
    {
        "author": "王佐才",
        "paragraphs": [
            "破墨方紈趣向深，烟巒幽景鎖冬陰。",
            "溪頭雪細春生牖，岩脚風清晝滿襟。",
            "千里斷雲藏片石，一江流水映疎林。",
            "長沙妙跡誰傳寶，龍閣精神學士心。"
        ],
        "title": "劉帥畫道林冬景",
        "id": "32fb1884-01b8-4aa9-a6fd-ed25bd9142b5"
    },
    {
        "author": "王佐才",
        "paragraphs": [
            "夜到茆亭近竹籬，影隨寒月下苔墀。",
            "吟餘未懶蕭疎興，曾寫離披一兩枝。"
        ],
        "title": "答秦兵部求墨竹  其一",
        "id": "f61f2f5c-8e84-4f56-891d-ad68461fe033"
    },
    {
        "author": "王佐才",
        "paragraphs": [
            "墨傳高節未爲精，虛辱佳篇拂素屏。",
            "不敢持毫强羞縮，喜公心已厭丹青。"
        ],
        "title": "答秦兵部求墨竹  其二",
        "id": "ce82ab75-585b-42a1-9a16-f63428d45739"
    },
    {
        "author": "王佐才",
        "paragraphs": [
            "陰陽變化萬物從，其間至神惟真龍。",
            "庸夫俗眼不得見，或躍或潜無定跡。",
            "後來高士探元窟，素縑摹畫求形容。",
            "在昔擅名能幾人，爭爲妍巧誇殊功。",
            "東朐徐氏奮奇趣，俊筆醉揮欺古風。",
            "爲余好事輒寫寄，老鱗蒼鬣驚盲聾。",
            "怒摶滄海噴白浪，暗拖暮雨橫長空。",
            "雙雙頭角戰初罷，奔騰半沒寒雲中。",
            "只恐霹靂生坐上，爪牙活動拏寰穹。",
            "軒昂當世稱獨步，貴臣褒譽聞宸聰。",
            "黄金扇成爭進入，雄聲一日喧深宮。",
            "從此毫端愈珍重，千歲萬歲傳無窮。"
        ],
        "title": "贈徐微中畫龍",
        "id": "f81dab9d-5680-4a4a-966b-d921df9eb7dc"
    },
    {
        "author": "王佐才",
        "paragraphs": [
            "炳毛威骨自精神，好祝提毫點刷人。",
            "縱使不成猶勝狗，休添角翼亂天真。"
        ],
        "title": "畫虎",
        "id": "9a45e98a-1fd2-4d5a-b454-df4072ca0de1"
    },
    {
        "author": "王佐才",
        "paragraphs": [
            "飲啄飛鳴各後先，當時操筆想中傳。",
            "生來野態無拘束，萬里秋風自在天。"
        ],
        "title": "贈曇潤畫鶉",
        "id": "7f56e0cb-2b94-407a-9976-bc2ba16844a2"
    },
    {
        "author": "王佐才",
        "paragraphs": [
            "我嘗放意遊江湖，喜從釣叟觀真魚。",
            "有時臨溪行復坐，秋水無風魚自如。",
            "鱗鱗鬣滑隨上下，回旋戲躍形皆殊。",
            "兩兩相逢若對語，聚頭戢戢摇雙鬚。",
            "忽然散漫皆游去，一半掉尾潜菰蒲。",
            "往來得所弄晴色，圓波觸動生浮珠。",
            "困依垂楊看不足，盡日忘歸誰與俱。",
            "自從北走塵土窟，十年不復瞻蓴鱸。",
            "憑誰畫出江湖趣，東海今聞徐子虛。",
            "毫端奪得生時意，京師好事爭傳摹。",
            "寫成雙幅輒遺我，展舒活動驚堂隅。",
            "窮搜前古少奇筆，此本只恐人間無。",
            "任教涸轍强濡沫，對面相忘千里書。"
        ],
        "title": "贈徐子虛畫魚",
        "id": "d7f48208-4e01-49b0-b1de-f5099f6fbe7e"
    },
    {
        "author": "范某",
        "paragraphs": [
            "商飈初至月埋輪，烏鵲橋邊綽約身。",
            "聞道佳期唯一夕，因何朝暮對斯人。"
        ],
        "title": "題織女祠",
        "id": "baad46b2-ac22-4307-af36-d7bd337b17ed"
    },
    {
        "author": "歐陽凱士",
        "paragraphs": [
            "冰姿元住藐姑山。"
        ],
        "title": "句",
        "id": "a4d06934-5107-485b-af19-8c42fb7214ed"
    },
    {
        "author": "王用",
        "paragraphs": [
            "輔治皇朝已有年，一朝辭老意乾乾。",
            "滿京朱紫咸懷德，設席城門表大賢。",
            "別酒斟來須罄盞，陽關迭唱促開船。",
            "于今解職歸田里，指日丹書下九天。"
        ],
        "title": "送樞密使樓先生還鄉",
        "id": "a21e8129-dd66-44d0-892e-ba17887544aa"
    },
    {
        "author": "尼正覺",
        "paragraphs": [
            "春朝湖上風兼雨，世事如花落又開。",
            "退省閉門真樂處，閑雲終日去還來。"
        ],
        "title": "絕句",
        "id": "ac9f144c-c793-4405-8bb8-021dd841b244"
    },
    {
        "author": "傅雱",
        "paragraphs": [
            "半淡半濃資眺望，似明似晦喜登臨。"
        ],
        "title": "句",
        "id": "c1e94530-c34f-43d1-887c-49122ce0774e"
    },
    {
        "author": "史才",
        "paragraphs": [
            "江上飛檣高數尋，西風客路思難禁。",
            "三千奏議曾經國，十萬兵屯已屬心。",
            "官驛疏梅春意足，楚天孤鶩曉煙沉。",
            "閩南君去才稱最，慰我秋鴻達好音。"
        ],
        "title": "送別任龍圖",
        "id": "2b607d52-74c9-449d-84ef-739e99c82b0b"
    },
    {
        "author": "史才",
        "paragraphs": [
            "紛紛處世羨鳴珂，君隠考槃詩獨哦。",
            "三徑早知皆坦路，一庵聊復障頹波。",
            "田園無悔歸家晚，松柏存看繞舍多。",
            "笑我身閑閑未得，不知何日再相過。"
        ],
        "title": "過蔣學正三徑庵",
        "id": "54aef733-da2e-41e1-b6b9-90ec70c3eea3"
    },
    {
        "author": "史才",
        "paragraphs": [
            "蒼岷萬仞起巖巒，潺瀑霏霏盡日寒。",
            "倒瀉銀河拖白練，人間應作六花看。"
        ],
        "title": "雪竇飛雪亭",
        "id": "1a61dc90-2e53-4c87-93d2-4a3fa04863f4"
    },
    {
        "author": "陳鵬飛",
        "paragraphs": [
            "闌干一幅鵝溪絹，中有五箴排小篆。",
            "古字今文認未了，火劑針鋩俱瞑眩。",
            "平生卷軸有膏肓，首尾年來逾錯亂。",
            "剩儲藥物走醫門，掉頭嘔冷不下咽。",
            "一落泥頭千丈强，謝君欲拯非手援。",
            "銀鈎小變科斗文，挂我牀頭星斗爛。",
            "退之處士陽冰手，驅逐習氣車輪轉。",
            "光芒照耀肝膽醒，兩眼頻看淚如霰。",
            "門前惡草鋤又生，我病七年行復玩。",
            "會須著意課兒童，日日牀頭誦千遍。"
        ],
        "title": "贈邕管察推陳仲輔  其一",
        "id": "31ca5471-968e-4cd0-8476-2aa6cf73e189"
    },
    {
        "author": "陳鵬飛",
        "paragraphs": [
            "幕下誰人識杲之，微聞贊畫向蓮池。",
            "登樓不恨鄉關遠，拄笏只言山色奇。",
            "直道自能消鬼魅，高人何處不軒羲。",
            "它年坐上話銅狄，可是蓬萊清淺時。"
        ],
        "title": "贈邕管察推陳仲輔  其二",
        "id": "c717cc64-1e7a-48d7-9ab9-958dd2c3ec02"
    },
    {
        "author": "陳鵬飛",
        "paragraphs": [
            "披沙覓山泉，不知泉在師錫端。",
            "借師錫端卓白石，不見師泉見山錫。",
            "須彌芥子本無別，離一離二別胡越。",
            "我師胡越俱一家，一念遍滿恒河沙。",
            "沙河現作天人相，一杯普供人天餉。"
        ],
        "title": "卓錫泉",
        "id": "8859ab51-5827-4f56-b693-d6d448462806"
    },
    {
        "author": "陳鵬飛",
        "paragraphs": [
            "手擷春畦爪甲香，黄荑紫筍快先嘗。",
            "我今駢邑無三百，只有園蔬一味長。"
        ],
        "title": "惠州作",
        "id": "9c3c0814-4b16-4e67-be94-da846186a853"
    },
    {
        "author": "魯訔",
        "paragraphs": [
            "韻如風蟬蛻塵垢，氣如春容在楊柳。",
            "風流翰墨俱細事，自是吾家道門友。"
        ],
        "title": "詠才德",
        "id": "bd2ce2b5-18e6-4905-8750-141036b75e7f"
    },
    {
        "author": "魯訔",
        "paragraphs": [
            "西川漢鼎倚綸巾，翠石纍纍作陣新。",
            "一夜掃雲驚虎旅，九天飛雨泣龍鱗。",
            "當年已落中原膽，今日猶憐故國身。",
            "曾踏斜陽看舊壘，英雄千古只伊人。"
        ],
        "title": "觀武侯陣圖",
        "id": "4e68be30-7eda-4a5d-a04f-3d6fc05ce682"
    },
    {
        "author": "魯訔",
        "paragraphs": [
            "疊穎叢條翠欲流，午陰濃處聽鳴鳩。",
            "兒童賭罷榆錢去，狼藉春風漫不收。"
        ],
        "title": "春詞",
        "id": "e5193ecf-06e5-4e9c-b23e-8cd51635e4f6"
    },
    {
        "author": "方師尹",
        "paragraphs": [
            "鶴嶺重登不作難，自緣蘿月喜同攀。",
            "勝遊不減謝安石，佳士況逢元魯山。",
            "眼底更無塵事擾，窗開又得許時閒。",
            "丁仙已有歸來約，他日尋盟共往還。"
        ],
        "title": "爽軒",
        "id": "add8d641-ab09-4e45-8701-2c217edeb589"
    },
    {
        "author": "過孟玉",
        "paragraphs": [
            "中官促召走雙驂，詔許從游聖澤覃。",
            "歷覽仙山瞻鳳閣，徑行禁籞識龍潭。",
            "萬方寧謐宜遊豫，一曲昇平樂宴酣。",
            "淺薄承恩愧無補，願歌風雅繼周南。"
        ],
        "title": "再扈從游小山二首  其一",
        "id": "c0ff471c-f00e-4457-bf75-8550970ae407"
    },
    {
        "author": "過孟玉",
        "paragraphs": [
            "仙闕岧嶤紫翠凝，蓬萊樓觀喜重登。",
            "桫欏樹老當金殿，靈壁峰高倚玉繩。",
            "輦路苔深龍甃古，瀛洲風靜海波澄。",
            "分明記得經行處，曾侍君王到上層。"
        ],
        "title": "再扈從游小山二首  其二",
        "id": "8a00cc22-177d-4bd7-a57b-a59729d4461d"
    },
    {
        "author": "吳說",
        "paragraphs": [
            "胡虜憑陵甚，長驅青海邊。",
            "携家遭困頓，憂國憤迍邅。",
            "不省歲月換，徒驚花草鮮。",
            "到頭蘇息否，灑淚問蒼天。"
        ],
        "title": "避地白巖山中書懷",
        "id": "c1545eb1-c6ad-4582-840e-856331c2448d"
    },
    {
        "author": "吳說",
        "paragraphs": [
            "當代青雲士，皆言子獨賢。",
            "異時猶未遇，多難更堪憐。",
            "妙契環中趣，飽參方外禪。",
            "海涯孤絕處，誰識孝廉船。"
        ],
        "title": "次廉布書事三首呈郎中機宜詩韻  其一",
        "id": "662876fb-6035-4638-9395-d2e4c2be25fe"
    },
    {
        "author": "吳說",
        "paragraphs": [
            "區宇半荆棘，干戈猶未休。",
            "屢空無計奈，多病不禁愁。",
            "農具應須辦，朝簪便合投。",
            "全家耕谷口，一飽更何憂。"
        ],
        "title": "次廉布書事三首呈郎中機宜詩韻  其二",
        "id": "97c9bde5-430e-4d27-9c39-6f9fa1679eab"
    },
    {
        "author": "吳說",
        "paragraphs": [
            "棲遁雲巖下，無人到此邊。",
            "階庭穿蚓穴，窗戶蠹蝸涎。",
            "寂寞春將老，淹留月再絃。",
            "羈愁知幾許，素髮挽華巔。"
        ],
        "title": "次廉布書事三首呈郎中機宜詩韻  其三",
        "id": "006a674f-6f17-4aa8-be0c-4c4d4b2c4d17"
    },
    {
        "author": "吳說",
        "paragraphs": [
            "憶昔觀燈夜，維舟天漢灣。",
            "千官環鳳輦，萬炬轉鼇山。",
            "異縣方營窟，佳辰獨掩關。",
            "悲凉追往事，華髮坐來斑。"
        ],
        "title": "山中元夕",
        "id": "7e5e01eb-ce90-46c7-af46-806dca98a29f"
    },
    {
        "author": "吳說",
        "paragraphs": [
            "雲收霧落天圍浄，乞與游人眼界寬。",
            "獨恨不當新雪霽，月明來此倚闌干。"
        ],
        "title": "題梁王寺清辯大師房",
        "id": "cd30b555-a21b-49f8-bbfb-1e7401c513ec"
    },
    {
        "author": "吳說",
        "paragraphs": [
            "佳住從來說鼎湖，茲遊直欲到清都。",
            "參天玉筍千尋許，墮地金蓮十丈無。",
            "江觀便思眠一柱，海山今喜識方壺。",
            "直須買取鵝溪絹，要畫滄洲水墨圖。"
        ],
        "title": "仙都山",
        "id": "dc5f39ad-4a9b-49df-9632-9a53eb4c867f"
    },
    {
        "author": "吳說",
        "paragraphs": [
            "乃祖飛英標萬古，後來奕葉盛三吳。",
            "傳家孫達吾何慊，配食子陵德不孤。",
            "秀句至今輝簡表，故山從昔鎖松梧。",
            "他年我欲修清供，一盞寒泉一束芻。"
        ],
        "title": "題清芬閣",
        "id": "2a9ac12d-e4e1-43cf-8b6e-bff1c5579d6c"
    },
    {
        "author": "吳說",
        "paragraphs": [
            "近知盡室入烟霞，兒女甘貧慣食鮭。",
            "方外何人差可友，歲闌底處定爲家。",
            "江城潮盛漫秋鹵，驛道風高捲霽沙。",
            "子拾墮樵歸未得，能無借地種桃花。"
        ],
        "title": "酬次李辰甫所寄三首  其一",
        "id": "44a00487-85cf-48e8-9c82-fde2df93e333"
    },
    {
        "author": "吳說",
        "paragraphs": [
            "桐花竹實幾時生，桑野秋枯繭未成。",
            "肯信饑寒能累道，唯餘寂寞許尋盟。",
            "年顔已愧神仙事，江海難忘故舊情。",
            "何日往來同井陘，清談清坐到天明。"
        ],
        "title": "酬次李辰甫所寄三首  其二",
        "id": "d1d10a53-72cd-4bf5-a9b9-9de53e3a30db"
    },
    {
        "author": "吳說",
        "paragraphs": [
            "扁舟東下初乘興，明月南飛竟失羣。",
            "田父語言時近道，世人嘲笑尚論文。",
            "九山歛氣橫寒野，一塢朝陽聚暖雲。",
            "勝處借人教暫看，後來何必問靈氛。"
        ],
        "title": "酬次李辰甫所寄三首  其三",
        "id": "53adba90-f55a-40f0-8d1c-a55ca1d2b9f1"
    },
    {
        "author": "吳說",
        "paragraphs": [
            "國步阽危古所稀，曠無仗節不勝譏。",
            "得夫人輩戡多難，撥亂興衰亦庶幾。"
        ],
        "title": "題義節夫人傳  其一",
        "id": "b1adb046-6648-4d43-9dfd-5a6e1f266e47"
    },
    {
        "author": "吳說",
        "paragraphs": [
            "丈夫效死以成人，何事臨危反愛身。",
            "有靦閨門全節義，傷今思古淚霑巾。"
        ],
        "title": "題義節夫人傳  其二",
        "id": "5581c7f1-b345-481d-a0b8-88721e7e8e68"
    },
    {
        "author": "吳說",
        "paragraphs": [
            "出峽名標第一樓。"
        ],
        "title": "句  其一",
        "id": "e63e28cb-719b-4880-8892-81e8d92b5f31"
    },
    {
        "author": "吳說",
        "paragraphs": [
            "越山長青水長白，越人長家山水國。"
        ],
        "title": "句  其二",
        "id": "48bef281-8b6b-48c3-ab98-00bea2da11cc"
    },
    {
        "author": "向𤃃",
        "paragraphs": [
            "茲山何巍巍，氣欲等嵩華。",
            "從公二三子，勝日飽閑暇。",
            "躋攀謝車輿，自辦兩不借。",
            "捫蘿覓幽磴，行椒得孤榭。",
            "側送夕陽移，俯視高鳥下。",
            "登臨記曩昔，歲月驚代謝。",
            "却數一周星，復命千里駕。",
            "身從泛梗流，事與浮雲化。",
            "朅來共一尊，似爲天所赦。",
            "明發還問塗，合離足悲叱。"
        ],
        "title": "從吳傅朋遊芝山登五老亭以駕言出遊分韻賦詩",
        "id": "dc927793-a5f3-4566-940d-82a8a19cb897"
    },
    {
        "author": "向𤃃",
        "paragraphs": [
            "先生著名節，百世追延陵。",
            "我評先生賢，不以能書稱。",
            "功成磨蒼崖，盛德頌日昇。",
            "勿書凌雲榜，華顛踏高層。"
        ],
        "title": "題吳傅朋遊絲書",
        "id": "a15e836d-0849-4391-a132-5f40db3e433c"
    },
    {
        "author": "向𤃃",
        "paragraphs": [
            "脩篁萬箇玉生煙，芳木千名花欲語。"
        ],
        "title": "句",
        "id": "f97d8a48-fff2-43e6-b641-57e7d60b8aeb"
    },
    {
        "author": "劉卓",
        "paragraphs": [
            "傍人未必知心事。"
        ],
        "title": "句",
        "id": "97daddc7-a40a-4f26-9fdb-71afdde6da57"
    },
    {
        "author": "宋輝",
        "paragraphs": [
            "昔時高士宅，今日梵王居。",
            "樓影銜山遠，鍾聲隔岸疎。",
            "風流嗟往事，精爽閟遺墟。",
            "回首烏衣巷，凋零兵火餘。"
        ],
        "title": "次唐彥猷顧亭林韻",
        "id": "fa76782f-bb9f-48f1-a350-961ef5ea3975"
    },
    {
        "author": "周金",
        "paragraphs": [
            "良人輕一別，奄忽幾經秋。",
            "明月望不見，白雲徒自愁。",
            "征鴻悲北渡，江水奈東流。",
            "會話知何日，如今已白頭。"
        ],
        "title": "贈別通古",
        "id": "e9776b4c-ca2f-485e-afae-2e82d16bac88"
    },
    {
        "author": "晁公爲",
        "paragraphs": [
            "雲閒龍躩千尋榦，地底雷奔萬仞泉。",
            "寄語廬山舊游客，箇中端不減棲賢。"
        ],
        "tags": [
            "庐山"
        ],
        "title": "題慈雲院雙松亭",
        "id": "feace4f0-9400-4bcf-919b-561ef42f3fa0"
    },
    {
        "author": "晁公爲",
        "paragraphs": [
            "桃花開已繁，溪水濺濺去。",
            "不見持盃人，自歎來何暮。"
        ],
        "title": "劉阮洞",
        "id": "cb125d96-d330-4976-86dd-4a8b15431f05"
    },
    {
        "author": "尼妙雲",
        "paragraphs": [
            "山環湖水水環山，短艇白鷗窗几間。",
            "野外更將供給至，飽參著得十僧閑。"
        ],
        "title": "東湖",
        "id": "9daaa2d0-e9f6-4256-b909-ca75c0f77d1b"
    },
    {
        "author": "袁坰",
        "paragraphs": [
            "雖云誤失風霜操，不替調羹爲子賢。"
        ],
        "title": "句",
        "id": "b7af0233-f653-4969-b137-5296f04453aa"
    },
    {
        "author": "韓玉父",
        "paragraphs": [
            "南行踰萬山，復入武陽路。",
            "黎明與雞興，理髮漠口鋪。",
            "旴江在何所，極目烟水暮。",
            "生平良自珍，羞爲浪子婦。",
            "知君非秋胡，强顔且西去。"
        ],
        "title": "題漠口鋪",
        "id": "0cc31ee1-0547-485d-b2d3-a14761466036"
    },
    {
        "author": "汪氏",
        "paragraphs": [
            "旅食京華歲月多，聖賢事業竟如何。",
            "明年佇聽泥金報，閑把關雎獨自歌。"
        ],
        "title": "寄良人",
        "id": "8fd3aa6f-c4cb-460c-b3bc-8cc8cc84f678"
    },
    {
        "author": "胡景裕",
        "paragraphs": [
            "當年邂逅帝王畿，歲月侵尋若電飛。",
            "學士榮除青鎖闥，故人老著白麻衣。",
            "尊前且鬭閑身健，眼底休論往事非。",
            "第恐鋒車促嚴召，片帆明發不輕違。"
        ],
        "title": "餞范子",
        "id": "36b8d11c-34a0-43cb-a9d0-15a6b8adee22"
    },
    {
        "author": "馮晦",
        "paragraphs": [
            "南山之景幽且清，臺亭上下知幾層。",
            "王吳妙手寫不得，若非造物其誰能。"
        ],
        "title": "南山留題",
        "id": "b0ef6ba4-d17f-4c5a-9993-14ad1d2113d9"
    },
    {
        "author": "趙汝鐸",
        "paragraphs": [
            "開扉待嘉客，沽酒解閑愁。",
            "半夜秋霖歇，滿塘寒水流。",
            "風聲生葉底，月色在沙頭。",
            "憶著鱸魚美，松江有舊游。"
        ],
        "title": "水心新居",
        "id": "93179f67-45b0-4e11-adb7-1c4a0f1d3d03"
    },
    {
        "author": "趙汝州",
        "paragraphs": [
            "換却冰肌玉骨胎，丹心吐出異香來。",
            "武陵溪畔人休說，只恐夭桃不敢開。"
        ],
        "title": "過訪詩妓謝金蓮見庭中紅梨花盛開因賦",
        "id": "5aee012f-3773-4165-a45c-b35ade8f6c66"
    },
    {
        "author": "趙汝鋌",
        "paragraphs": [
            "病倦扶危坐，起看天雨花。",
            "蹇馿東野句，破屋玉川家。",
            "勇羨穿籬犬，饑憐噪樹鴉。",
            "龍山雲壑勝，冰柱憶劉叉。"
        ],
        "title": "雪",
        "id": "9638d8fc-a44f-4f53-a5b5-5e4f5b1883b8"
    },
    {
        "author": "趙汝鋌",
        "paragraphs": [
            "江清疑可濯吾纓，小泊扁舟繞寺行。",
            "對岸丹楓尋不見，雨雲遮斷古蕭城。"
        ],
        "title": "題臨江清遠軒壁",
        "id": "71ef8411-c895-4800-a42b-4a908b27da14"
    },
    {
        "author": "趙汝鋌",
        "paragraphs": [
            "落日銜山烏石堠，淡煙籠月白茅坪。",
            "乍離城市雖蕭索，喜是還家第一程。"
        ],
        "title": "烏石驛",
        "id": "a9a6726c-0a97-44e8-bdd3-bb9d109b6e2a"
    },
    {
        "author": "趙汝鋌",
        "paragraphs": [
            "一線飛泉遶碧蘿，白雲來往暗山阿。",
            "雨中貪共樵人語，行過庵前路忽多。"
        ],
        "tags": [
            "庐山"
        ],
        "title": "廬山卧龍庵",
        "id": "e55023c5-8bde-4a62-a638-72c53c87aa4d"
    },
    {
        "author": "趙汝鋌",
        "paragraphs": [
            "好峰藏寺背，此景只僧知。",
            "古樹侵天直，寒泉入澗遲。",
            "深行尋舊址，久竚讀荒碑。",
            "時有僊人過，靈風滿路吹。"
        ],
        "title": "雲峰寺",
        "id": "6805b678-7f2c-48cf-84f5-252b770b1840"
    },
    {
        "author": "趙汝鋌",
        "paragraphs": [
            "數椽書屋守蛛絲，一出三年夢見稀。",
            "寄語家僮日開戶，莫妨燕子認巢歸。"
        ],
        "title": "送澄古潭由豫章歸鑑湖",
        "id": "35dbbb1d-3e30-4822-9a02-4b6f73efd3a2"
    },
    {
        "author": "趙汝鋌",
        "paragraphs": [
            "客裏行終日，難逢識面人。",
            "所交新有幾，相語又俱貧。",
            "句□推敲長，情增邂逅親。",
            "絲絇到雙足，那敵襪材真。"
        ],
        "title": "謝友人惠襪布",
        "id": "36184dc3-ed95-41bc-8d39-be2b87aca709"
    },
    {
        "author": "趙汝鎣",
        "paragraphs": [
            "龍虎帝王宅，鳳凰僊子臺。",
            "六朝遺事冷，八月夜潮回。",
            "隴雁秋仍到，江花晚自開。",
            "憑高一樽酒，何代獨無才。"
        ],
        "title": "金陵作",
        "id": "f7cd34c1-8c90-424f-97b9-b4345a7e387b"
    },
    {
        "author": "趙汝鎣",
        "paragraphs": [
            "萬頃鯨波內，巋然一石山。",
            "江神擎貝闕，湘女露雲鬟。",
            "客棹蒼茫外，祇園紫翠間。",
            "我來嗟索寞，登眺却忘還。"
        ],
        "title": "題龍君祠",
        "id": "cff90dc3-1deb-411b-94fd-276725a104f4"
    },
    {
        "author": "趙汝旗",
        "paragraphs": [
            "平生悅山隠，一室容我借。",
            "弄泉掬明月，坐石延清話。",
            "既調松下琴，復得松風和。",
            "仙人搗藥禽，獨叫青山夜。"
        ],
        "title": "宿山隠齋",
        "id": "8b2794eb-222c-48ab-b1b4-f455f0943b34"
    },
    {
        "author": "釋法空",
        "paragraphs": [
            "一夢江湖已十春，芒鞋不踐馬頭塵。",
            "只知今日了今日，豈料一身愁一身。",
            "南阮固應慚北阮，越人那得累秦人。",
            "西風不但吹游子，吹老天涯白髮親。"
        ],
        "title": "乞貲曹勣",
        "id": "fa372859-139d-4986-9b91-4388ca64acc2"
    },
    {
        "author": "釋德止",
        "paragraphs": [
            "疊石峰之顛，下瞰楊梅澗。",
            "平地數畝餘，水石光燦爛。"
        ],
        "title": "疊石庵",
        "id": "9ba125e0-0f7e-4bdc-becc-1afe12ea78da"
    },
    {
        "author": "釋德止",
        "paragraphs": [
            "不因言句不因人，不因物色不因聲。",
            "夜半吹燈方就枕，忽然這裏已天明。"
        ],
        "title": "偈",
        "id": "d7c60ab4-d420-46c6-bdc9-8a7a208383d8"
    },
    {
        "author": "釋德止",
        "paragraphs": [
            "夷途勿拋控，拋控馬多失。",
            "挹水勿極量，極量器多溢。",
            "安史起天寶，轉戰竟奔北。",
            "辭臣獻頌詩，要垂萬世則。",
            "一字堪白首，大書仍深刻。",
            "誰作浯溪圖，千里在咫尺。",
            "飛湍如有聲，旁匯浸層碧。",
            "巉絕半巖間，髣髴見鳥迹。",
            "不覺加手磨，真恐苔蘚沒。",
            "國姓前後異，天運古今一。",
            "向來文武才，坐籌或操筆。",
            "種種皆可稱，俯仰重歎息。",
            "願君寶此圖，置之丹粉壁。",
            "昔人如可作，想像壯胸臆。"
        ],
        "title": "浯溪圖",
        "id": "823a24fc-4dab-457b-aa5d-707e9541b310"
    },
    {
        "author": "釋善能",
        "paragraphs": [
            "萬古長空，一朝風月。",
            "不可以一朝風月昧却萬古長空，不可以萬古長空不明一朝風月。"
        ],
        "title": "偈",
        "id": "224b8d86-c768-45bf-b01f-b6929e6fee95"
    },
    {
        "author": "釋善能",
        "paragraphs": [
            "古殿無人到者稀，蒲團端坐有誰知。",
            "不因院主通消息，爭得寒光萬里輝。"
        ],
        "title": "頌古二首  其一",
        "id": "e90f5b7c-c2fd-4142-9e6e-519efab54cf4"
    },
    {
        "author": "釋善能",
        "paragraphs": [
            "西山路上有獼猴，嘯雨哀風動客愁。",
            "忽遇此林師子子，萬般伎倆一時休。"
        ],
        "title": "頌古二首  其二",
        "id": "7ad42b88-ea83-4c73-86b6-34e599b0e8a2"
    },
    {
        "author": "釋天石",
        "paragraphs": [
            "偃蓋覆巖石，歲寒傲霜雪。",
            "深根蟠茯苓，千古飽風月。"
        ],
        "title": "栽松題石",
        "id": "626ddbc3-a867-48e6-b679-8e6b187200fd"
    },
    {
        "author": "郭世模",
        "paragraphs": [
            "若木無停陰，積石無還流。",
            "葵藿變旦莫，蟪蛄疑春秋。",
            "寸晷輕尺璧，神功寧九州。",
            "仰思坐待旦，禮樂隆成周。",
            "君子不可閒，努力崇嘉猷。",
            "當思竹帛載，不爲鬢髮羞。"
        ],
        "title": "長歌行",
        "id": "9f639f31-d3c2-45f0-88f4-8d995008ad80"
    },
    {
        "author": "郭世模",
        "paragraphs": [
            "天東銜燭龍，光景照四溟。",
            "羲和攬龍轡，鞭策日夜征。",
            "露華以春暉，霜葉當秋零。",
            "危柱無弱絃，急轅無留旌。",
            "華髮不再綠，彫顔寧重榮。",
            "良辰足行樂，羈旅難爲情。",
            "烏程有美餉，爲人駐頹齡。",
            "玉指陳蘭藉，歌鍾閒鸞笙。",
            "短章可娛日，意氣聊相傾。"
        ],
        "title": "短歌行",
        "id": "a8de3c6c-2b51-4d49-bf3d-f5649beaea77"
    },
    {
        "author": "郭世模",
        "paragraphs": [
            "碧煙障樓天欲暮，飛烏夜集蕪城戍。",
            "雲外畢逋銜尾來，月明腷膊同枝語。",
            "樓中有人輟機杼，玉笙怨咽凝江霧。",
            "惆悵幽棲夜未闌，桂樹秋風蘭葉露。"
        ],
        "title": "烏夜啼",
        "id": "f1108868-e4d6-42bd-81b7-39a40ba8cd7f"
    },
    {
        "author": "郭世模",
        "paragraphs": [
            "視世軒裳一露螢，平生苦節抱遺經。",
            "卧雲句好傳弟子，釣瀨名高齊客星。",
            "尚想臞儒在山澤，空留遺廟落丹青。",
            "發揮家傳標潜德，奕奕元孫有典刑。"
        ],
        "title": "題清芬閣",
        "id": "11b1c4f5-3ffe-4c53-be8f-afbbb2a298ec"
    },
    {
        "author": "沈長卿",
        "paragraphs": [
            "楚州淮陰娑羅木，霜露榮倅今何如。",
            "能令草木死不枯，當時爲有北海書。",
            "荒碑雨侵苔蘚濕，尚寫墨本傳東吳。"
        ],
        "title": "楚州",
        "id": "7a81bdc1-9c5d-4e16-9750-ae6b1b440949"
    },
    {
        "author": "沈長卿",
        "paragraphs": [
            "元英以隠名，務德以仕顯。",
            "人言不同調，是說一何淺。",
            "丈夫生世間，出處各有意。",
            "仕以行其道，隠以求其志。",
            "一以隠爲高，伊呂當不起。",
            "一以仕爲樂，夷齊不餓死。",
            "我觀二子心，舒卷如春雲。",
            "邂逅作霖雨，本是版築君。",
            "乃祖配子陵，桐江飽風月。",
            "乃孫擁麾幢，遺愛浹閩粵。",
            "相望二百年，家學留青編。",
            "冥鴻與棲鳳，進退兩俱賢。",
            "秋冬享烝嘗，瞻像不泚顙。",
            "獨抱元成經，肯作世南匠。",
            "種田刈禾黍，種圃收蘭芝。",
            "請誦裳華篇，有之以似之。"
        ],
        "title": "題清芬閣",
        "id": "31ec6bb3-29e1-4d8e-ad74-c20af9283811"
    },
    {
        "author": "沈長卿",
        "paragraphs": [
            "約客探名勝，停輈得所欣。",
            "山寒多做雨，洞古不收雲。",
            "夜宿聽鳴麂，晨炊摘野芹。",
            "黄冠尤喜事，添炷石爐熏。"
        ],
        "title": "書壁四韻",
        "id": "3d4c02d2-1eb3-4c1f-9ea0-f5f080f4ae00"
    },
    {
        "author": "沈長卿",
        "paragraphs": [
            "翠蛾環坐憶洲錢。"
        ],
        "title": "句",
        "id": "438b35b3-2a9c-4524-8bce-3f8651e26ee6"
    },
    {
        "author": "施宜生",
        "paragraphs": [
            "休論道骨與仙風，自許平生義與忠。",
            "千古已嘗窺治亂，一身何足計窮通。",
            "仰天但覺心如鐵，覽鏡猶欣髮未蓬。",
            "塵世紛紛千百輩，只君雙眼識英雄。"
        ],
        "title": "贈明道人",
        "id": "8cf0abee-f32b-4f75-bf30-171bef6aa117"
    },
    {
        "author": "施宜生",
        "paragraphs": [
            "久坐鄉關夢已迷，歸來投宿舊沙溪。",
            "一天風雨龍移穴，半夜林巒鳥擇棲。",
            "賣菜無人求好語，種瓜何地不成畦。",
            "男兒未老中原在，寄語鵾鷄莫浪啼。"
        ],
        "title": "詩一首",
        "id": "a44a1274-202a-4322-850e-ce2832672d27"
    },
    {
        "author": "施宜生",
        "paragraphs": [
            "懸崖斷壑少人蹤，只合先生卧此中。",
            "漢業已無一抔土，釣臺今是幾秋風。",
            "同學劉郎已冕旒，未應換與此羊裘。",
            "子雲到老不曉事，不信人間有許由。"
        ],
        "title": "嚴子陵釣臺",
        "id": "d1b1dc15-2386-45bf-80ae-b1b32dcb1820"
    },
    {
        "author": "施宜生",
        "paragraphs": [
            "文星落處天應泣，此老已知吾道窮。",
            "事業謾誇生仲達，功名猶忌死姚崇。"
        ],
        "title": "至黄州弔東坡",
        "id": "a3447e40-0d3f-46e7-b326-f3d1ce87907a"
    },
    {
        "author": "施宜生",
        "paragraphs": [
            "江南江北八九月，葭蘆伐盡洲渚闊。",
            "欲下未下風悠揚，影落寒潭三兩行。",
            "天涯是處有菰米，如何偏愛來瀟湘。"
        ],
        "title": "題平沙落雁屏景",
        "id": "af2f32c2-1252-4b22-bb5a-a7527eb4195a"
    },
    {
        "author": "施宜生",
        "paragraphs": [
            "感事傷懷誰得知，故園閒日自暉暉。",
            "江南地暖先花發，塞北天寒遲雁歸。",
            "夢裏江河依舊是，眼前阡陌似疑非。",
            "無愁只有雙蝴蝶，解趁殘紅作陣飛。"
        ],
        "title": "感春",
        "id": "7e26204a-0ebb-4b02-926c-1f5db434f0da"
    },
    {
        "author": "施宜生",
        "paragraphs": [
            "層層樓閣捧昭回，元是錢王舊戰臺。",
            "山色不隨興廢去，水聲長逐古今來。",
            "年光似月生還沒，世事如花落又開。",
            "多少英雄無處問，夕陽行客自徘徊。"
        ],
        "title": "感錢王戰臺",
        "id": "c2e89a6e-aba6-4018-85a5-3b94d1322cd2"
    },
    {
        "author": "施宜生",
        "paragraphs": [
            "梅花摘索未全開，老倦無心上將臺。",
            "人在江南望江北，征鴻時送客愁來。"
        ],
        "title": "題將臺",
        "id": "a283be1c-62b5-4cbf-bb05-d19de9f47686"
    },
    {
        "author": "施宜生",
        "paragraphs": [
            "君子雖窮道不窮，人生自古有飄蓬。",
            "文章筆下千堆錦，志氣胸中萬丈虹。",
            "大抵養龍須是海，算來棲鳳莫非桐。",
            "山東宰相關西將，俯仰懷賢倚暮風。"
        ],
        "title": "題壁",
        "id": "5c031d78-b759-40c3-9b1f-b7e5b8221101"
    },
    {
        "author": "施宜生",
        "paragraphs": [
            "魏王堤暗雨垂垂，還似春殘欲別時。",
            "傳語西風且停待，黛殘黄淺不禁吹。"
        ],
        "title": "柳",
        "id": "105ee68f-0a79-4c1c-a5f3-f2b058aaea3b"
    },
    {
        "author": "施宜生",
        "paragraphs": [
            "唱得新翻穩貼腔，阿誰能得肯雙雙。",
            "天寧寺裏尊前月，分擘清寒入小窗。"
        ],
        "title": "無題",
        "id": "89903fd0-d73d-4bb4-9c81-fec492daabe2"
    },
    {
        "author": "施宜生",
        "paragraphs": [
            "盆池瀲灧蔭芭蕉，點水圓荷未出條。",
            "分得江湖好風景，斷雲飛去晚蕭蕭。"
        ],
        "title": "盆池",
        "id": "485db6e3-787f-4819-9f23-e22426927617"
    },
    {
        "author": "施宜生",
        "paragraphs": [
            "春寒窣窣透春衣，沿路看花緩轡歸。",
            "穿過水雲深密處，馬前蝴蜨作團飛。"
        ],
        "title": "平陽書事",
        "id": "b329d3d3-c21b-46ff-9326-73169caec49e"
    },
    {
        "author": "施宜生",
        "paragraphs": [
            "行所當行止當止，錯亂中間有條理。",
            "意溢毫摇手不知，心自書空不書紙。"
        ],
        "title": "山谷草書",
        "id": "dd3854c4-0f43-4089-82c4-9de70266efb3"
    },
    {
        "author": "施宜生",
        "paragraphs": [
            "濁澗迴湍激，青烟弄晚暉。",
            "緣隨春酒熟，分與故山違。",
            "社鼓喧林莽，孤城隠翠微。",
            "山花羞未發，燕子喜先歸。"
        ],
        "title": "社日  其一",
        "id": "bc90bca6-b61f-4c5e-921c-424777f73826"
    },
    {
        "author": "施宜生",
        "paragraphs": [
            "割少詼諧語，分均宰制功。",
            "靈祇依古樹，醉叟泥村童。",
            "萬里開耕稼，三時順雨風。",
            "行春從此樂，著意酒杯中。"
        ],
        "title": "社日  其二",
        "id": "54e63a7c-19b6-42b9-a4a4-2b609059e548"
    },
    {
        "author": "施宜生",
        "paragraphs": [
            "百步清香透玉肌，滿堂和氣自心知。",
            "褰帷跛客相迎處，射雉春風得意時。"
        ],
        "title": "含笑花",
        "id": "a50a2dc9-c539-4777-b5f7-9ee12832a49b"
    },
    {
        "author": "施宜生",
        "paragraphs": [
            "只因未有良媒在，直到如今萬萬秋。"
        ],
        "title": "句  其一",
        "id": "1a23cd9b-c92e-4c75-abf0-ae8beee7b905"
    },
    {
        "author": "施宜生",
        "paragraphs": [
            "朱門處處臨官道，流水年年繞禁宮。"
        ],
        "title": "句  其二",
        "id": "1cc726a5-f1ef-43f4-90b8-6cc91658f9ed"
    },
    {
        "author": "施宜生",
        "paragraphs": [
            "臨池翕忽雲霧集，舞劍浩蕩波濤翻。"
        ],
        "title": "句  其三",
        "id": "500e1511-74a9-410d-a9f4-c55ff5c245b6"
    },
    {
        "author": "釋如哲",
        "paragraphs": [
            "瑞巖長喚主人公，突出須彌最上峯。",
            "大地掀翻無覓處，笙歌一曲畫樓中。"
        ],
        "title": "偈",
        "id": "c2a89815-2cb1-42dc-ba97-086197c96772"
    },
    {
        "author": "欽宗",
        "paragraphs": [
            "秋來一鳳向南飛。"
        ],
        "title": "句",
        "id": "d03ad1f1-e082-45ea-8994-a257be4e8bb2"
    },
    {
        "author": "趙楷",
        "paragraphs": [
            "已將勳業等浮鷗，鳥盡弓藏見遠謀。",
            "越國江山留不住，五湖風月一扁舟。"
        ],
        "title": "覽夢得所藏李伯時畫吳中三賢像因各書絕句 范蠡",
        "id": "7c1659bd-f19e-4b1f-bf13-b13b00701b3b"
    },
    {
        "author": "趙楷",
        "paragraphs": [
            "西風淅淅動高梧，目送浮雲悟卷舒。",
            "自是歸心感秋色，不應高興爲鱸魚。"
        ],
        "title": "覽夢得所藏李伯時畫吳中三賢像因各書絕句 張翰",
        "id": "9215bedc-a699-4088-a82d-213b242d3aab"
    },
    {
        "author": "趙楷",
        "paragraphs": [
            "杞菊蕭條遶屋春，不教鵝鴨惱比鄰。",
            "滿身花影猶沈醉，真是江湖一散人。"
        ],
        "title": "覽夢得所藏李伯時畫吳中三賢像因各書絕句 陸龜蒙",
        "id": "5a7f683a-6898-4146-b66b-f14bfbfe5c78"
    },
    {
        "author": "趙楷",
        "paragraphs": [
            "正是霜高木落時。"
        ],
        "title": "句",
        "id": "41d05e9a-6fec-4ad4-8480-84e214e8d0ac"
    },
    {
        "author": "趙榛",
        "paragraphs": [
            "全趙收燕至太平，朔方寸土比千金。",
            "氛祲一掃鑾輿返，若個將軍肯用心。"
        ],
        "title": "送馬擴詣行在  其一",
        "id": "6c37d1e4-8514-4294-9ac7-e712c36eeecc"
    },
    {
        "author": "趙榛",
        "paragraphs": [
            "遣公直往面天顔，一奏臨朝莫避難。",
            "多少焦苗待霖雨，雨霖只在月旬間。"
        ],
        "title": "送馬擴詣行在  其二",
        "id": "2b1db30e-6404-445e-be95-8ff6e882863b"
    },
    {
        "author": "欽宗朱后",
        "paragraphs": [
            "幼富貴兮厭綺羅裳，長入宮兮陪奉尊陽。",
            "今委頓兮流落異鄉，嗟造化兮速死爲强。"
        ],
        "title": "歌二首  其一",
        "id": "5f879449-770d-49f1-801d-ebff25849db4"
    },
    {
        "author": "欽宗朱后",
        "paragraphs": [
            "昔居天上兮珠宮玉闕，今入草莽兮事何可說。",
            "屈身辱志兮恨何時雪，誓速歸泉下兮此愁可絕。"
        ],
        "title": "歌二首  其二",
        "id": "04e19e68-f40e-4bf4-af0d-4760ba6cff69"
    },
    {
        "author": "釋宗元",
        "paragraphs": [
            "十萬里來賣口嘴，宜乎打落當門齒，面壁九年誰採你。",
            "深雪之中若不得救苦救難觀世音菩薩，有甚面目歸鄉里。"
        ],
        "title": "贊達磨大師",
        "id": "f8971422-38f2-4d7e-bf81-2edb185b3dd7"
    },
    {
        "author": "釋宗元",
        "paragraphs": [
            "貌古而清，語俚而新。",
            "同乎流俗，大有逕庭。",
            "常心是道，殺人活人。",
            "使當時磨下玉潔冰清，則楊岐一宗未必中興者也。"
        ],
        "title": "贊五祖和尚",
        "id": "e433f681-981b-4412-b0b0-2b7a7214e4c0"
    },
    {
        "author": "釋宗元",
        "paragraphs": [
            "世尊去世，二千餘年，到此尊慈，恰五十代。",
            "渠以壁上安燈盞，雨前置酒臺。",
            "悶來打三碗，何處得愁來。",
            "頌清浄行者不入涅槃，破戒比丘不墮地獄，佛法興衰可見也。"
        ],
        "title": "贊大慧和尚",
        "id": "05ab9d46-bf47-42a4-a845-3f78d427f80c"
    },
    {
        "author": "李衡",
        "paragraphs": [
            "學詩如參禪，初不在言句。",
            "傴僂巧承蜩，梓慶工削鐻。",
            "借問孰師承，妙處應自悟。",
            "向來大江西，洪徐暨韓呂。",
            "山谷擅其宗，諸子爲之輔。",
            "短句與長篇，一一皆奇語。",
            "卓爾自名家，無愧城南杜。",
            "君詩亦可人，羞作女工蠹。",
            "正臨百尺竿，到此方進步。",
            "我性文字空，志在學農圃。",
            "老矣甘摧頹，肯復事雕組。",
            "少讀三百篇，每自歎無補。",
            "一念絕邪思，得處忘我所。",
            "學詩如參禪，無舍亦無取。",
            "立雪謾齊要，斷臂徒自苦。",
            "君欲問活法，活法無覓處。"
        ],
        "title": "贈學者",
        "id": "426a1f92-d7a3-48fe-a236-0d5118056abe"
    },
    {
        "author": "李衡",
        "paragraphs": [
            "我生懶放世無偶，身即囂塵志林莽。",
            "寒饑未免困啼號，束带深慚爲升斗。",
            "先生閉戶傲羲皇，雲夢胸中吞八九。",
            "摶風暫爾抑雄飛，萬事紛紛付巵酒。",
            "年來得此短項翁，落落虛懷真勝友。",
            "煙蓑稱體翦疏筠，老態婆娑固不羣。",
            "每笑鴟夷託後塵，臭味仍復羞崑崙。",
            "何曾爲致常持滿，來此與爾談胚渾。",
            "異時先生登紫微，定自與爾相追隨。",
            "想應頼爾排紛擾，坐覺秋毫泰山小。"
        ],
        "tags": [
            "泰山"
        ],
        "title": "短項翁",
        "id": "b9357378-1d83-42a0-afff-888a3e8d01f5"
    },
    {
        "author": "李衡",
        "paragraphs": [
            "君不見仲淹居河汾，目營四海心六經。",
            "又不見子幼反田里，拊缶烏烏徒快耳。",
            "續經憤世雖自喜，豈識濁醪函妙理。",
            "皤然短項滑稽徒，却笑兩翁非通儒。",
            "可人風味敵冰壺，惟酒是務焉知餘。",
            "不學羽衣李集賢，斗酒過量項飛泉。",
            "復憐胡子名空傳，緩急由人腸中乾。",
            "高情陶彼勳華風，放懷那惜傾千鍾。",
            "鄙哉成德真小器，一擊墮地羞空空。",
            "嗟余磊磈填心胸，安得與爾長相逢。",
            "會當乞爾扁舟去，煙雨空濛伴釣翁。"
        ],
        "title": "功成亦賦短項翁詩復次其韵",
        "id": "152f89e9-4d5c-4b9d-a018-863e9f12958f"
    },
    {
        "author": "李衡",
        "paragraphs": [
            "盡日困登陟，跏趺聊對牀。",
            "巖空眩層碧，草細函幽香。",
            "弔古謾秋思，開尊延月光。",
            "隨身有竿木，作戲且逢場。"
        ],
        "title": "與仲彌性同次唐人二詩韵  其一",
        "id": "eb72d9c6-d119-4b8c-bab7-686e952c24f2"
    },
    {
        "author": "李衡",
        "paragraphs": [
            "天面無纖靄，平川灝氣吞。",
            "搘筇臨閣道，拂石憩雲根。",
            "柳映山前路，煙摇水北村。",
            "醉歸風滿袖，斜月在蓬門。"
        ],
        "title": "與仲彌性同次唐人二詩韵  其二",
        "id": "fd6fa22e-a29f-43fc-9d5e-884e1ba7a018"
    },
    {
        "author": "李衡",
        "paragraphs": [
            "老子平生百不足，庵成那管食無肉。",
            "終朝閉戶只讀書，四面開窗都見竹。"
        ],
        "title": "樂庵初成二首  其一",
        "id": "01b730a5-c9da-4c91-ac83-2803d727a6f6"
    },
    {
        "author": "李衡",
        "paragraphs": [
            "投老庵居百事宜，早眠晏起不論時。",
            "更長睡足披衣坐，傾耳林間竹畫眉。"
        ],
        "title": "樂庵初成二首  其二",
        "id": "42766441-8fd2-4f02-a44b-ea3b82c9f3f4"
    },
    {
        "author": "李衡",
        "paragraphs": [
            "三月江南花滿枝，風輕簾幕燕爭飛。",
            "遊人休惜夜秉燭，楊柳陰濃春欲歸。"
        ],
        "title": "樂庵所藏柳影及松梅二畫因作二絕摹作砑花牋至今盛行於吳門  其一",
        "id": "47d75e05-2b06-458b-a46d-60b069f26ccd"
    },
    {
        "author": "李衡",
        "paragraphs": [
            "崔嵬霜幹欲凌雲，俯映寒梢數尺春。",
            "須信蒼髯浄明老，坐中容有散花人。"
        ],
        "title": "樂庵所藏柳影及松梅二畫因作二絕摹作砑花牋至今盛行於吳門  其二",
        "id": "739f6ece-287e-4125-ac93-06c8d978ca29"
    },
    {
        "author": "李衡",
        "paragraphs": [
            "竿木隨身得自由，應緣已畢復何求。",
            "翛然來往等孤雁，影落寒潭迹不留。"
        ],
        "title": "偈",
        "id": "937789a5-d9a4-4a95-b843-b7a08ebf1aca"
    },
    {
        "author": "劉章",
        "paragraphs": [
            "吳江浪浸白蒲春，越女初挑一樣新。",
            "纔自繡窗離玉指，便隨羅襪上輕塵。",
            "石榴花下從容久，玳瑁筵前整頓頻。",
            "今日高樓鴛瓦上，不知擲果是何人。"
        ],
        "title": "蒲鞋",
        "id": "52f533c1-4b30-4276-9679-fbd529761908"
    },
    {
        "author": "錢億年",
        "paragraphs": [
            "凄風滿寒谷，廣陌照落日。",
            "繁霜排岸草，尪瘁怯寒慄。",
            "塊坐閲殘編，十日九不出。",
            "時爲孤憤吟，嗟嗟類蟋蟀。",
            "歧路多阻艱，煙霞成痼疾。",
            "保是千金軀，他慕無終畢。",
            "遠覽塵垢外，無得初無失。",
            "溺志膠擾間，跧跽信匪一。",
            "阮生亦有言，何異褌中虱。",
            "呼童洗破觥，一醉真可必。",
            "耳熱即嗚嗚，鄙野誰訶詰。",
            "浩歌莫予知，奚用聆清瑟。"
        ],
        "title": "和唐子固見寄初冬晚步韻",
        "id": "d1a83f36-b13c-4c4a-9dab-abeb5ce933ca"
    },
    {
        "author": "錢億年",
        "paragraphs": [
            "商飈驚秀木，松桂不受秋。",
            "萸菊有光輝，芬芳滿金甌。",
            "古來賢達人，逢時聊解憂。",
            "龍山孟參軍，帽落初不羞。",
            "東籬陶徵士，得酒更何求。",
            "若人不常有，至今稱風流。",
            "節物自爾殊，生滅同一漚。",
            "浮世夢幻身，適意是良謀。",
            "山翁未嘗樂，而亦未嘗愁。",
            "吾獨可奈何，任渠自悠悠。"
        ],
        "title": "重陽",
        "id": "31374f30-6d50-4c72-a57f-39fa2a412799"
    },
    {
        "author": "錢億年",
        "paragraphs": [
            "凉風生層巒，炎日遮疊嶂。",
            "我來茲地遊，心焉樂清曠。",
            "爲吏即華顛，愧臨士民上。",
            "老醜畏近人，筋骸非少壯。",
            "知止遠卑辱，奚敢謂高尚。",
            "齪齪方自持，良心未容放。",
            "促柱有繁音，龐聒無清唱。",
            "却暑御絺綌，自修終弭謗。",
            "居閑無適莫，且免縈重恙。",
            "俯仰心不慚，無言亦疏暢。"
        ],
        "title": "避暑椒山呈潘師清",
        "id": "df0b4eee-6b24-4055-9d01-08e2c1613679"
    },
    {
        "author": "錢億年",
        "paragraphs": [
            "栽花未免惜花殘，忙裏應須護小欄。",
            "何似長松與修竹，不妨耐久靜中看。"
        ],
        "title": "次太守李侍郎和郡博士包丈芍藥韻二首  其一",
        "id": "71a7facb-e307-4eec-af13-5d230dbaead4"
    },
    {
        "author": "錢億年",
        "paragraphs": [
            "豔草妖花理易殘，無勞太息撫雕欄。",
            "終年費盡壅培力，能共樽前幾日看。"
        ],
        "title": "次太守李侍郎和郡博士包丈芍藥韻二首  其二",
        "id": "0cc73875-fdf5-4c5b-a278-4e8bed5282b0"
    },
    {
        "author": "錢億年",
        "paragraphs": [
            "倦翮知還心已休，無窮世事懶回頭。",
            "是非不屬閑人耳，月自當空水自流。"
        ],
        "title": "呈盛逢時",
        "id": "fc554b4e-54c1-4c17-979b-7656f1a15da5"
    },
    {
        "author": "錢億年",
        "paragraphs": [
            "茂松修竹晝陰陰，澗水幽流一徑深。",
            "未必山中無外事，須知靜躁總因心。"
        ],
        "title": "次遊玉虛洞韻",
        "id": "8e95000e-2d74-40d0-a8ff-90e3698a1829"
    },
    {
        "author": "王銍",
        "paragraphs": [
            "十二危峯隠寒霧，旁連三巴下三楚。",
            "斷崖青黄聳天壁，秀色蒼茫接天路。",
            "鼓瑟玉京嬉帝傍，下鎮九淵稱帝女。",
            "冥心可見類相求，夢裏襄王契神遇。",
            "鏘然玉佩似可期，倏爾霓旌去無所。",
            "天風浩蕩吹太清，萬里憑虛送飛步。",
            "行雲行雨終不來，歲月人間幾朝暮。",
            "那知一戲疑萬古，至今不知高唐處。",
            "仙兮神兮非與是，流傳只有蘭臺賦。",
            "山藏虎兕爭怒號，峽束江水翻波濤。",
            "舟楫寄命輕鴻毛，猶起羨慕成譏嘲。",
            "行人所見日卑淺，仰首彌覺巫山高。"
        ],
        "title": "巫山高",
        "id": "ece48f41-9436-4abf-83a3-e27bbeaba19c"
    },
    {
        "author": "王銍",
        "paragraphs": [
            "戍樓炯炯關山月，白首征人數圓缺。",
            "關山不隔四時寒，夜夜冷光沙如雪。",
            "照破天崖萬里心，閨中又是經年別。",
            "雁飛唯願得書歸，月下有人魂斷絕。",
            "閨中月下不勝情，獨戍關山更堪說。",
            "一時北闕賀書多，萬古西戎終不滅。",
            "陽和待得活枯荄，東風洗盡征人血。"
        ],
        "title": "關山月",
        "id": "860b73f6-1686-43e1-88fc-75097a981102"
    },
    {
        "author": "王銍",
        "paragraphs": [
            "浮雲高映天上月，月華未落雲已滅。",
            "濁水長羨清路塵，濁水尚流塵已絕。",
            "人心不如雲與塵，變態無窮旋消歇。",
            "我家火齊堆金盤，朱樓鎖煙青冥端。",
            "昨憶聞琴纔等閒，夜奔臨邛相與還。",
            "鳳皇曲成保懽樂，驌驦裘典無艱難。",
            "當爐滌器兩憔悴，幾度暗啼愁遠山。",
            "君儕狗監動人主，君乘駟馬跨故園。",
            "檄書呵譏蜀父老，未足灑恥徒小恩。",
            "顔色何嘗不如舊，自是心存憎愛間。",
            "我方失意天地窄，君視浮雲江海寬。",
            "一身情易復情難，百年有來終有去。",
            "凄凄嫁娶不須啼，出門萬里淪中路。",
            "我憐秀色茂陵女，既有新人須有故。",
            "請把阿嬌作近喻，到底君王不重顧。",
            "若知此事爲當然，千金莫換長門賦。"
        ],
        "title": "白頭吟一首",
        "id": "a194ab4c-1444-4c02-b02a-89155ae9a8f6"
    },
    {
        "author": "王銍",
        "paragraphs": [
            "手拗楊柳贈行人，情條恨葉江南春。",
            "朦朧疎煙濕芳草，摇落微風生白蘋。",
            "長亭短亭銷離魂，古情不盡今情新。",
            "一聲驪歌幾聲哭，行人去後春江綠。",
            "歌哭相雜江水頭，相看不發情何屬。",
            "江河到海有窮日，輪蹄行路無已時。",
            "路傍楊柳折已盡，東風再換明年枝。"
        ],
        "title": "折楊柳",
        "id": "34b411b8-0637-4357-a704-f584a0b18fcd"
    },
    {
        "author": "王銍",
        "paragraphs": [
            "上人峨嵋秀，冥冥聳高風。",
            "依游王公間，尚带山水容。",
            "謫仙信奇逸，蜀僧論絲桐。",
            "寂默誰爲聽，誤比萬壑松。",
            "崎嶇古今塗，勢利紛其中。",
            "晚遺似高識，物我無異同。",
            "是心湛寒水，處處流真空。",
            "猶嫌百年夢，剩此一枝筇。",
            "忽懷煙霞想，永念菽水供。",
            "身爲反哺烏，更逐高飛鴻。",
            "斜日澹歸袂，不似秋色濃。",
            "孤行拾黄葉，一笑千山重。",
            "桑宿揮餘戀，雲樓杳歸蹤。",
            "從茲與明月，相伴落何峯。"
        ],
        "title": "送純師歸眉山吉祥寺",
        "id": "d24855ab-2e11-4f07-924d-5fc72dd245d1"
    },
    {
        "author": "王銍",
        "paragraphs": [
            "百年半羈棲，輕與故山別。",
            "回首千萬峯，飛雲不可越。",
            "弭棹濠上亭，非鄉愴時節。",
            "朝號迥野風，夜聽孤舟雪。",
            "濕薪無煖焰，濁淚共明滅。",
            "癡坐增灑然，何以慰清絕。",
            "斯時咏君詩，心抱益澄沏。",
            "未從觀魚莊，先得馭風列。",
            "荆玉出此邦，誰獻復誰刖。",
            "山川漫奇麗，文物久銷歇。",
            "君詞吐白虹，神寶疑不沒。",
            "我欲賡餘思，景好句逾拙。",
            "如逢勾漏令，未得丹砂訣。",
            "萬里煙雲開，揚舲及明發。",
            "荆山自茲遠，雲濤渺天末。",
            "兩地見梅花，相思不同折。"
        ],
        "title": "舟中夜雪讀正卿教授近詩輒賦鄙句并以爲別",
        "id": "1c15227d-afda-4bc7-8070-016429fc55c8"
    },
    {
        "author": "王銍",
        "paragraphs": [
            "三月柳花飛，東風繡香國。",
            "桂影弄春光，飛瓊悵分缺。",
            "雲輿返積霄，翠浪翻天末。",
            "閬苑桃李花，莫使芳香歇。",
            "緬懷霞中人，芙蕖艷秋色。",
            "煙鸞吟碧空，行雲不停刻。",
            "何事寄紅埃，悲聲調綠髮。",
            "神觀洞太虛，紫清注金格。",
            "玉宸丹鳳檢，詞章煥瓊笈。",
            "孰執招真旗，笙簫下空闕。",
            "靈光湛法身，生死本無別。",
            "妙合造化機，陰陽時出沒。",
            "欲識天中真，寒江浸明月。"
        ],
        "title": "無題",
        "id": "a2c96820-93a5-48a0-a354-d0677cb6b5b0"
    },
    {
        "author": "王銍",
        "paragraphs": [
            "一峯秀色何高寒，更以木杪橫飛欄。",
            "荆吳形勝妙天下，閒鎖雲錦光斕斑。",
            "山從千古混沌始，江自萬里岷峨還。",
            "江山無際真賞遠，人境未如心境寬。",
            "乃知萬象自變滅，我與天地俱清閒。",
            "時來登覽健意氣，興落煙靄空濛間。",
            "宛如列岫在扃鐍，何待謝守窗中看。",
            "仙壺日月悟世換，蟻穴富貴羈夢殘。",
            "易中求象山有天，須彌納芥曾何難。",
            "乾坤橐籥一氣內，鉅細兩不離區寰。",
            "徑呼飛仙來取醉，笙簫彷彿鏘珮環。",
            "已鞭鸞鳳到三境，何待虎豹號九關。",
            "只今朱甍半落日，誰繫畫舸臨蒼灣。",
            "何當脫身戎馬際，共契妙旨相追攀。",
            "懷哉欲往波浪闊，回首江南江北山。"
        ],
        "title": "寄題真州扃岫寺",
        "id": "4d307054-bd81-468f-ab66-d2de937fab13"
    },
    {
        "author": "王銍",
        "paragraphs": [
            "一日屠戮三庶人，天理已盡殺氣昏。",
            "青宮惴惴二十載，免禍自求黄屋尊。",
            "忠臣開除兩京路，未知日月雙懸處。",
            "歸來祈哀語可憐，今日貴作天子父。",
            "瀟湘江邊鑱穹碑，煙雲相連愁九疑。",
            "湖南萬古長嗟地，剩與屈賈添餘悲。",
            "雄文漫郎來作吏，正色顔公謁西內。",
            "兩賢憤托金石堅，莫求此碑求此意。",
            "休闖九閽訴帝傍，莫化杜鵑啼故鄉。",
            "磨崖難摧幽恨長，水流不盡山蒼蒼。"
        ],
        "title": "蔡天啟作中興碑詩且邀同賦",
        "id": "f804c9b3-5367-4513-a8c7-66c31dce60a4"
    },
    {
        "author": "王銍",
        "paragraphs": [
            "曹公文武俱絕倫，傳與陳王賦洛神。",
            "高情寓託八荒外，曾是親逢絕世人。",
            "五官郎將莫輕怒，椒房自是袁家婦。",
            "聞道生時覆玉衣，便是于今腰束素。",
            "驚鴻翻然不重顧，射鹿深寃更凄楚。",
            "不將降虜賜周公，先識禍機楊德祖。",
            "此意明明可自知，豈有神人來洛浦。",
            "空用平生八斗才，七步那能說微步。",
            "楚離日月常爭光，湘夫人後誇高唐。",
            "丹青畫寫鬼神趣，筆端調出返魂香。",
            "妙畫高文盡天藝，神理人心兩無異。",
            "此情萬古恨茫茫，且爲陳王說餘意。"
        ],
        "title": "題洛神賦圖詩",
        "id": "288d077f-96d7-4b8d-b61a-415a04d65bb7"
    },
    {
        "author": "王銍",
        "paragraphs": [
            "放舟弄清泚，始覺南風清。",
            "白雲認鄉樹，永念隨父兄。",
            "一夢三十載，將老猶遠行。",
            "聊將鄭衛耳，一聽新蟬鳴。",
            "空懷煙霞想，下及飛鴻征。",
            "多公久要誼，獻紵復班荆。",
            "茅屋照野水，寒窗抱深明。",
            "相期脫覊網，豈肯縛簪嬰。",
            "此生纔一戲，萬物何營營。",
            "我行別良友，執袂中心怦。",
            "公來貽新詩，折柳何多情。",
            "他時簪還盍，莫忘歲寒盟。"
        ],
        "title": "和江子我見送詩",
        "id": "ed71bf7a-5c9a-4435-91e0-81ad55a1eea3"
    },
    {
        "author": "王銍",
        "paragraphs": [
            "丹青有神藝，周郎獨能兼。",
            "圖畫絕世人，真態不可添。",
            "却憐如畫者，相與落誰手。",
            "想像猶可言，雨重春籠柳。"
        ],
        "title": "追和周昉琴阮美人圖詩",
        "id": "052be0fc-d97b-40f3-b475-f98c7498bb7a"
    },
    {
        "author": "王銍",
        "paragraphs": [
            "百花零落悲春晚，不復林園門可款。",
            "待花結實春已歸，到頭只有東家管。",
            "楚宮女子春華敷，爲雲爲雨皆有餘。",
            "親逢一顧傾國色，不解迎人專城居。",
            "目成未到投梭處，後會難憑人已去。",
            "可憐天壤擅詩聲，不如崔護桃花句。",
            "坐令永抱埋玉悲，遊手那知京兆眉。",
            "難堪別鶴分飛後，猶是驚鴻初見時。",
            "新懽密愛應長久，暫向華筵賞賓友。",
            "舞盡春風力不禁，困裏腰肢一渦柳。",
            "座上何人贈翠翹，蜀中風調尤情饒。",
            "懽濃酒暈上玉頰，香暖紅酥疑欲銷。",
            "佳人薄命古相似，先後乃逢天下士。",
            "但惜盈盈一水時，當年不寄相思字。",
            "宜州遺恨君能詳，瘴雲萬里空悲凉。",
            "無限風流等閒別，幾人賞鑒得黄香。"
        ],
        "title": "次韻國香詩",
        "id": "c6366433-f8f4-445b-b821-f95b1c1d7b78"
    },
    {
        "author": "王銍",
        "paragraphs": [
            "寒閨有靜女，十載念遠征。",
            "命似絳綃薄，身同朝露輕。",
            "存心合懽綺，待得機杼成。",
            "從來君獨賞，詎可賣都城。",
            "憑夢欲寄遠，舊路春草生。",
            "獨夜理瑶琴，泪燭剪不明。",
            "待誰相應節，要自不勝情。",
            "會有不眠者，聽此斷腸聲。"
        ],
        "title": "妾薄命  其一",
        "id": "f613ea12-0437-4a47-89c3-f7e56de23151"
    },
    {
        "author": "王銍",
        "paragraphs": [
            "少年輕遠行，易發同爾汝。",
            "紅顔望中老，離恨尚如許。",
            "妾身異金石，更涉幾寒暑。",
            "長天誰云廣，不見收墮雨。",
            "愁來津頭望，信絕不得渡。",
            "鄰婦念幽獨，艇子隔溪語。",
            "落日下空江，脩煙淡晴渚。",
            "流恨滿春風，西飛數歸羽。"
        ],
        "title": "妾薄命  其二",
        "id": "06c7b668-a816-4700-b1ca-6e82586d6a1c"
    },
    {
        "author": "王銍",
        "paragraphs": [
            "茅簷祕秀色，從古歎不遭。",
            "遊子去未返，徒使寸心勞。",
            "朝歎江海深，夜視星斗高。",
            "歸期約春風，今已木葉凋。",
            "一日兩回來，看取門前潮。"
        ],
        "title": "古意",
        "id": "7018856a-2e57-41bd-b781-6a4cee4ecb6f"
    },
    {
        "author": "王銍",
        "paragraphs": [
            "好山如幽人，深絕常避地。",
            "潛峯獨呈露，孤立信奇最。",
            "高擁一峯寒，縹緲亂雲氣。",
            "萬古招行人，誰與賞心會。",
            "我公實仙才，崑閬失品次。",
            "挽公青霞襟，來作綉衣使。",
            "終尋汗漫遊，高舉九霄外。",
            "行色開畫圖，秋容掩新霽。",
            "造化爲我娛，神超物無累。",
            "我窮知音稀，與世久無味。",
            "落葉掃不禁，歲月水東逝。",
            "愁作送公詩，出門更何詣。",
            "贈言詞亦貧，無以報高誼。",
            "野宿慎衣裘，寒霜方夜墜。"
        ],
        "title": "送王道元運判致政歸潛皖",
        "id": "ec032dfa-3249-4b5c-9cc3-e459b94ea7ee"
    },
    {
        "author": "王銍",
        "paragraphs": [
            "兩脚垂天際，愁雲慘不休。",
            "尋幽抱奇癖，欲繼斜川游。",
            "中原苦兵革，誰能障倒流。",
            "野老且吞聲，蹤跡逐閒鷗。",
            "策杖過短壑，蠟屐登高邱。",
            "臨風一長嘯，慨然伊呂儔。",
            "神交溯二子，新詩遠寄酬。",
            "魚緘生春色，風流似舊否。",
            "恰喜心期合，且緩杞人憂。",
            "我曹非天厄，伐木友聲求。"
        ],
        "title": "送和斜川詩二首  其一",
        "id": "279d0524-8523-4e65-b52f-3641453e042a"
    },
    {
        "author": "王銍",
        "paragraphs": [
            "採藥遊名山，恐是韓伯休。",
            "款段下澤車，久師馬少游。",
            "兩公學真隠，異世今同流。",
            "遇害能鳴雁，多猜不下鷗。",
            "何如脫羈馽，尋壑與經丘。",
            "人生亦誤計，獨醒無匹儔。",
            "天地本虛靜，萬物自應酬。",
            "陰陽驅意氣，定能相勝否。",
            "况復漆室女，浪爲魯國憂。",
            "真妄兩非是，湛然一無求。"
        ],
        "title": "送和斜川詩二首  其二",
        "id": "e246991a-5455-4251-acdf-2aac92ec31ca"
    },
    {
        "author": "王銍",
        "paragraphs": [
            "化工難迴天地春，下遣第一天仙人。",
            "前驅飛雪助幽絕，千里隔盡埃與塵。",
            "何心百卉擅獨秀，寒入萬物無精神。",
            "綽約肌膚瑩香玉，借與東皇立花國。",
            "開破天地發生心，引出世問凡草木。",
            "品流不數廣寒宮，爲嫌月姊長孀獨。",
            "波上輕雲掌上身，有來比肩皆塵俗。",
            "須知尤物到絕言，從昔華詞吟不足。",
            "溪回路轉一枝斜，可惜天寒倚修竹。",
            "窮塗遊子歲華晚，腸斷夜投山館宿。",
            "古今幽怨不盡情，更入凄凉笛中曲。",
            "荒山偶賦梅花詩，佇立花前香在衣。",
            "傷心不忍別紅紫，付與曉風零亂飛。"
        ],
        "title": "山中梅花盛開戲作",
        "id": "ad31ab7e-1056-4010-86d1-cc2a5914674a"
    },
    {
        "author": "王銍",
        "paragraphs": [
            "北郭望西湖，微徑幾尋尺。",
            "澹與人意長，雲寒正無色。",
            "深尋幽禪居，步轉蒼山側。",
            "落葉不可紀，遮盡山下石。",
            "師方無定居，我亦何所適。",
            "四海漭無歸，老矣山中客。",
            "百年熟機緣，還此共禪寂。",
            "語罷今古分，坐上有陳迹。",
            "一笑視此生，何事非戲劇。",
            "開門納遥峯，暮雨一江白。",
            "茲遊非世逢，歸路晚蕭瑟。",
            "積陰迷曉昏，鐘聲報將夕。"
        ],
        "tags": [
            "西湖"
        ],
        "title": "繫舟餘杭門訪西湖金輪寺參上人",
        "id": "ef908e3f-c82c-4c81-9703-b8bebbe55b7d"
    },
    {
        "author": "王銍",
        "paragraphs": [
            "我渡溪水尋荒村，羣峯勢若萬馬奔。",
            "酣酣春色雪初霽，靄靄野氣山猶昏。",
            "瓊樓金闕滌地盡，松柏半带斤斧痕。",
            "要還清浄掃塵俗，一炬劫火安得焚。",
            "行人鞠躬下馬拜，仙都妙理吾能言。",
            "威神可畏凜如在，有臺今亦祠軒轅。",
            "當年垂衣正南面，制作取盡坤與乾。",
            "鑿開鴻荒肇人紀，首爲區宇立本根。",
            "風后力牧來聯翩，神機開闢施無垠。",
            "初傳聞道廣成子，後乃密契中皇君。",
            "功高德大不可擬，幾與造物分遺恩。",
            "遥遥唐虞建炎運，萬年聖子兼神孫。",
            "至人御世用常道，飛升輕舉安足論。",
            "爰作一氣生萬物，奈何已把天人分。",
            "伏羲八卦畫已破，女媧欲補理亦繁。",
            "飄然獨返紫清去，却斂造化歸金渾。",
            "廟前仙石表今古，屹立霄壤爭雄尊。",
            "鼎湖可望不可見，意今後世難攀援。",
            "頂中玄宮號泥丸，自然有路朝天閽。",
            "此身內外神氣合，俯仰自超生死門。",
            "默運四時無詭異，試觀日月誰吐吞。",
            "祇今湖邊送風雨，草木吹動旗與幡。",
            "飄然十丈紅菡萏，碧溪下插玻璃盆。",
            "馬蹄車轍不須有，雖迷襄野道自存。",
            "巖泉夜發百谷響，洞庭樂聲猶可聞。",
            "山川古色藏妙意，誰與開滌明根源。",
            "我談希夷返淳樸，不假辯說波濤翻。"
        ],
        "tags": [
            "洞庭湖"
        ],
        "title": "縉雲縣仙都山黄帝祠宇",
        "id": "c44c9026-4786-43f2-8a02-53cbaeb23940"
    },
    {
        "author": "王銍",
        "paragraphs": [
            "急晷馳輪歲將歇，我更荒村轉冰轍。",
            "凝巖萬物凍無姿，水墨陂塘葭葦折。",
            "是誰向背此間來，破萼梅花伴幽絕。",
            "遥山誰恨天作愁，澹盡眉峯半明滅。",
            "清香自滿不因風，玉色素高非鬭雪。",
            "竹籬凝睇一凄凉，沙水澄鮮兩明潔。",
            "天仙謫自廣寒宮，定與桂娥新作別。",
            "尚憐孀獨各相望，多情與照黄昏月。",
            "從來耐冷月中人，一任北風吹石裂。",
            "漫勞粉鏡學粧遲，欲寫冰膚畫工拙。",
            "千古無人識歲寒，獨有廣平心似鐵。",
            "我因花意拂埃塵，尚恐人傳向城闕。",
            "詩成火煖夜堂深，地爐細與山僧說。"
        ],
        "title": "明覺山中始見梅花戲呈妙明老",
        "id": "848c47de-f7dd-4a2d-b95f-6b086747c238"
    },
    {
        "author": "王銍",
        "paragraphs": [
            "斲輪妙手聲名歇，誰信出門猶合轍。",
            "後來世外有高禪，凜凜蘭摧并玉折。",
            "久將生死付八還，不數圖書號三絕。",
            "詩來乃與梅爭妍，獺髓補痕紅未滅。",
            "那知一夜卷東風，開盡寒枝千點雪。",
            "漢宮婕妤體自香，月裏飛仙長玉潔。",
            "白頭對鏡憶年少，每到花開重離別。",
            "愛花取醉惜夜闌，眷戀盈盈花上月。",
            "人歸吹恨落關山，恨極欲吹羌管裂。",
            "何况東溪漫草寒，學世猶嗤顔謝拙。",
            "還驚詩律張吾軍，塵戰愧非求嚼鐵。",
            "歸舟滿載萬珠璣，莫顯神龍藏貝闕。",
            "明朝詩逐暮潮還，餘意憑師筆端說。"
        ],
        "title": "明師見和梅詩再用韻兼奉送還福唐",
        "id": "e9c0fdc7-e013-4bfe-a577-48b08425be7f"
    },
    {
        "author": "王銍",
        "paragraphs": [
            "素空零玉露，碧梧墮金井。",
            "周年不待人，去我如斷綆。",
            "歸翼懶飛翔，老驥倦馳騁。",
            "山空風月滿，人戀松桂影。",
            "窮方屢厄陳，喜動初入郢。",
            "文豪獲勝游，羈思發深省。",
            "周原富十箱，漢儀重九鼎。",
            "王謝樂江海，巢由本箕潁。",
            "談深光明藏，游遍妙峯頂。",
            "頌橘悲屈平，賦梅思宋璟。",
            "炎凉梁上燕，喜怒坎中黽。",
            "千年六龍轡，萬事一漁艇。",
            "居人望歸騎，暝色暗前嶺。",
            "淺學字識丁，美穴魚知丙。",
            "書隨新雁行，慰我心炯炯。"
        ],
        "title": "次韻率行之見投因以賦別",
        "id": "58cd3200-e5ef-498e-9b08-0ee8ed86c4b6"
    },
    {
        "author": "王銍",
        "paragraphs": [
            "老境憂患集，坐受衰病侵。",
            "山林成獨往，樽酒惟孤斟。",
            "萬事信已矣，滅迹栖蒼岑。",
            "對鏡未免愁，寒雲生嶽陰。",
            "斯時瓊瑶贈，無以報兼金。",
            "酬之病桐詩，歎息成永吟。",
            "風霜入枯枝，螻蟻穿病心。",
            "艷艷上林樹，已朽難寄林。",
            "幽人識爨下，取作綠綺琴。",
            "拂拭延妙聲，泠泠朱絲繩。",
            "淳風散已久，世僞多洼淫。",
            "一弄清風還，三古盡可尋。",
            "自然俯仰中，山水見高深。",
            "同心齊取捨，何歎異古今。",
            "永真遇□賞，江海有知音。"
        ],
        "title": "蒙蔡藏用惠古風一軸歎仰不足輒賦病桐書爲謝慼深而詞哀耳",
        "id": "78b80232-d402-49f6-9f41-365e8026937f"
    },
    {
        "author": "王銍",
        "paragraphs": [
            "堂上月已滿，樽中酒更空。",
            "故人眇何許，出門惟清風。",
            "不如一夕飲，所至皆能同。",
            "悄然望玉杵，無聲桂影中。"
        ],
        "title": "中秋招葉子謙",
        "id": "73b98f34-9c85-4932-bb28-9ad19824d7fd"
    },
    {
        "author": "王銍",
        "paragraphs": [
            "一歲盡今夕，既往那可追。",
            "疎梅吐幽豔，輕冰釋寒澌。",
            "新陳自相代，長作萬古悲。",
            "亦復强取醉，椒盤雜兒嬉。",
            "天回萬象春，除盡羣陰卑。",
            "地除衆枯槁，從今作華滋。",
            "一除不可復，綠髮成鬢絲。",
            "此是有盡處，那知無盡時。",
            "凡所未除者，所願皆除之。",
            "晚景安分守，幻身絕思維。",
            "生死我所明，聖賢吾所師。",
            "優游觀物變，翼戢仍鮮差。",
            "山嶽惟塵爾，寸心不可移。",
            "浩歌自達曉，自信何用疑。",
            "樓頭畫角聲，已逐東風吹。"
        ],
        "title": "除夕",
        "id": "7668622c-a627-416c-99b9-72b6b4f32fe0"
    },
    {
        "author": "王銍",
        "paragraphs": [
            "布和舊重王正月，佳祥元日初逢雪。",
            "飄入椒觴氣更蘇，積滿玉蒲水已怯。",
            "歲歷今纔第一行，三百六十完未缺。",
            "故使重窺混沌時，太素山川始融結。",
            "但聞南陌流懽聲，懶將西佛論初劫。",
            "九門想得千官期，高聳岧嶢白銀闕。",
            "事隠東林夜宿年，靜灑僧窗更幽絕。",
            "草堂人去空舊賞，夢入江山半明滅。",
            "祗今縱橫天上來，勢壓丘陵動溟渤。",
            "映山更倚百尺樓，始見天工盛施設。",
            "明日東風掃玉塵，輸與寒梅亂花發。",
            "壯觀新年意氣張，天巧空奇吾語拙。"
        ],
        "title": "元日雪",
        "id": "36da8914-62d8-4cc1-8a99-2d0a2d0a89db"
    },
    {
        "author": "王銍",
        "paragraphs": [
            "楚人喻薌草，可佩復可食。",
            "靈均楚同姓，放逐去其國。",
            "皎皎忠良心，惕惕懼讒賊。",
            "扁舟下滄浪，魂迷招不得。",
            "至今芳洲上，寂寞少春色。",
            "我公異於是，聲譽超八極。",
            "挽公青霞裾，接武紫鸞翼。",
            "直契慕湘纍，論心不論迹。",
            "我是衆薌林，澡身而浴德。",
            "同心等崇蘭，直節逾蒼柏。",
            "登善味芝朮，去惡鋤枳棘。",
            "荀令十里香，揚雄一區宅。",
            "君臣相唯諾，品題來藻飾。",
            "日光萬丈長，衆薌馥芳澤。",
            "况了大因緣，功名皆戲劇。",
            "手擎妙喜國，心湛水精域。",
            "諸天衆薌雲，旃檀雜薝蔔。",
            "登門三十年，歲晚仍作客。",
            "誦公薌林詩，心境爲澄澈。",
            "雖非歌商頌，聲亦出金石。"
        ],
        "title": "向伯恭薌林詩",
        "id": "e8ab42cd-0377-4e95-8512-3a12ec5e5ae9"
    },
    {
        "author": "王銍",
        "paragraphs": [
            "越山楊梅最珍美，人傑地靈生項里。",
            "江東廟食憶至今，應緣似舜重瞳子。",
            "南方炎威無時窮，落在故鄉草木中。",
            "請看枝頭萬點火，猶是咸陽三月紅。",
            "摧剛作柔隨物轉，婦人之仁仍可見。",
            "風姿和味說難名，顔色與香收易變。",
            "炎炎夏日簾影垂，玷污玉筍明瓠犀。",
            "映出越女天下白，壓倒驪山生荔枝。",
            "金鼎奪胎尤出類，萬人口腹非其對。",
            "外丹須要內丹成，任君封樹連園買。"
        ],
        "title": "會稽楊梅雄天下其佳者皆出項里相傳項羽鄉里也驗圖志信然戲作楊梅詩供作者一笑耳",
        "id": "d367f76a-4833-4dda-b9fb-3340ac03f995"
    },
    {
        "author": "王銍",
        "paragraphs": [
            "昔遊臨浦春正濃，小江縈委如無窮。",
            "花浮千林錦繡幄，舟揚萬頃玻瓈風。",
            "西施故鄉擅佳麗，會稽秀氣藏華穠。",
            "是時山晴見真色，落日西南千萬峯。",
            "今情不盡古情在，恨疊晚粧眉暈重。",
            "恨應但知傾國貌，無人能說亡吳功。",
            "倘非絕態動君意，姑蘇臺上猶歌鐘。",
            "成功未甘歸范蠡，素衣故國寧相從。",
            "文公之孫重端世，衮衣門戶推八龍。",
            "官閒援毫來弔古，溪山頓爲開愁容。",
            "謫仙亦賦浣紗石，至今翠絹不停織。",
            "浴池邀伴下瑶池，霑丐越女天下白。",
            "風流昭洗待名流，有德于人當血食。",
            "紅心草葬舊金釵，黄陵廟成新石刻。",
            "霞裙瓊佩無消息，怨魄凄魂招不得。",
            "一杯流水奠江蘺，苧蘿山前已秋色。"
        ],
        "title": "詩送韓簡伯學官于臨浦呈勸其重修西子祠",
        "id": "17011bbb-5b2e-4a2f-ab5b-300f355c226a"
    },
    {
        "author": "王銍",
        "paragraphs": [
            "霜晴九月交，送子越東門。",
            "同舟此水上，再對波清渾。",
            "聚散三十載，惟此一意存。",
            "邦國有大慶，去承曠蕩恩。",
            "我老百不堪，視子猶弟昆。",
            "新寒黄菊枝，落照黄葉村。",
            "慘愴欲別語，零落未歸魂。",
            "臨分吐情實，衰境意彌敦。"
        ],
        "title": "送史純夫歸餘杭",
        "id": "7d2630cc-0991-44cf-84b5-f3c68e53d719"
    },
    {
        "author": "王銍",
        "paragraphs": [
            "銅雀不得鏁二喬，春江亦夢携西子。",
            "此樓縹緲相風流，此恨纏綿在雲水。",
            "洞庭葉下愁湘君，不獨陽臺雲雨神。",
            "精神感通若相遇，夢境幻境皆成真。",
            "黄州刺史清如鏡，水光山色心同瑩。",
            "牧之出守到元之，誰解把詩聞萬乘。",
            "圖成携得千里行，孤帆趁落斜陽城。",
            "江頭莫指挽鄧處，離合古今同一情。"
        ],
        "tags": [
            "洞庭湖"
        ],
        "title": "黄州栖霞樓蘇翰林所賦小舟橫截春江是也曾竑父罷郡畫爲圖求詩",
        "id": "7e94f11d-28db-4f8d-a268-8ea7e79bc41d"
    },
    {
        "author": "王銍",
        "paragraphs": [
            "危岫戴寶塔，亭亭起虛空。",
            "金鐸韻廣樂，日夜鏘天風。",
            "氣真逼雲漢，興逸追鸞鴻。",
            "嘉有三禪子，超曠栖禪宮。",
            "相追不憚遠，幽致惟我同。",
            "興盡歸一默，人逐歸雲東。",
            "平軒架絕壑，上與絕頂通。",
            "滄溟忽破碎，百川競朝宗。",
            "斜陽無遠近，山亂高低紅。",
            "四表倏明晦，變化安可窮。",
            "夜深風雨來，陰氣誇驕雄。",
            "響劇百谷咽，靜若一氣融。",
            "明發石路乾，清韻生寒松。"
        ],
        "title": "登育王山示現塔贈鄉璉與三上人",
        "id": "ca3dd695-eb45-48b4-9222-3d6bbb5550f3"
    },
    {
        "author": "王銍",
        "paragraphs": [
            "一性本爲明，返爲羣物迷。",
            "境浄皆徑山，心清即苕溪。",
            "啟扉迥臨湖，湖寬覺天低。",
            "花木春艷艷，松竹凉凄凄。",
            "憑欄快神襟，永與塵事暌。",
            "歸船動菰蒲，興斷殘霞西。",
            "浮煙暝自起，待得衆羽栖。",
            "貯空諸佛心，妙理何端倪。",
            "乘流與遇坎，萬理皆筌蹄。",
            "聊陳淵明意，斧藻粲幽題。",
            "豈有明月珠，祇照濁水泥。",
            "期我老中林，滅跡爲圃畦。",
            "况復大開士，賦詠自攀躋。",
            "禪深有根源，句圓無角圭。",
            "乃知文字工，自與造化齊。"
        ],
        "title": "苕溪僧妙詢于其所居浄域開小軒楚僧舉季若爲永名僕以陶靖節乘流遇坎之語榜曰乘遇亦足以觸所遇而安不然雖無名可矣",
        "id": "ebc8ef18-73df-43f2-a8eb-db74d9a0f5d7"
    },
    {
        "author": "王銍",
        "paragraphs": [
            "山如出繭眉，溪似縈風带。",
            "雅意樂溪山，安用携粉黛。",
            "煙雲無定姿，姝麗有真態。",
            "謝公經世心，遇物何顯晦。",
            "鐘鼎與山林，生處初一槩。",
            "均令四海間，如我常安泰。",
            "臨難無喜懼，與人共憂愛。",
            "百年但影殂，千載猶心在。",
            "風流不可追，超然八荒外。"
        ],
        "title": "書謝文靖東山圖",
        "id": "c86170ac-a5ff-44a0-8987-74d60e05bb2b"
    },
    {
        "author": "王銍",
        "paragraphs": [
            "曉踏河堤月，逢人問去舟。",
            "已爲羈旅客，更挽別離愁。",
            "索寞憐同姓，丁寧數舊遊。",
            "欲知幽獨意，風露滿城秋。"
        ],
        "title": "送王敦素歸金陵",
        "id": "5936dcd8-c24d-440d-933d-45a857a19324"
    },
    {
        "author": "王銍",
        "paragraphs": [
            "已作分携計，尤傷送客歸。",
            "經行汝南郡，爲問漢陰機。",
            "晚菊饒秋色，丹楓带恨飛。",
            "平生無別泪，相對倍霑衣。"
        ],
        "title": "洪駒父泛舟將過潁同張仲宗出餞席間留詩爲別且邀用韻  其一",
        "id": "f1f7b64c-5603-4d44-954c-160ef4df4117"
    },
    {
        "author": "王銍",
        "paragraphs": [
            "晚岸雲低月，相隨照夢歸。",
            "行藏嘆人境，開闔在天機。",
            "身與江山遠，書尋鴻雁飛。",
            "薄情怨青女，偏解透征衣。"
        ],
        "title": "洪駒父泛舟將過潁同張仲宗出餞席間留詩爲別且邀用韻  其二",
        "id": "07f8935b-4509-4ffa-bfc5-26cd403058ad"
    },
    {
        "author": "王銍",
        "paragraphs": [
            "南北奔波歲月催，足間渾未洗塵埃。",
            "休將舊事從頭說，且喜新年入手來。",
            "千里遠同傳信雁，一枝同插未開梅。",
            "濁醪有盡情無盡，醉入都門首重回。"
        ],
        "title": "別高子勉兄弟",
        "id": "898ce0e1-246a-440a-b61e-12e2c3102189"
    },
    {
        "author": "王銍",
        "paragraphs": [
            "燕子低飛入壞簷，柳條輕拂綠毿毿。",
            "故園更在北山北，佳節可憐三月三。",
            "萬古愁多憑濁酒，九原事往落清談。",
            "都門別恨終難寫，滿眼風光思不堪。"
        ],
        "title": "別張自彊",
        "id": "be73c3e0-edc3-454a-ad7e-06e3615a5ecf"
    },
    {
        "author": "王銍",
        "paragraphs": [
            "故國春濃懶縱觀，强尋幽境步蹣跚。",
            "風酣蕙草清香煖，煙濕杏花紅粉寒。",
            "但覺時光自催換，可憐人事幾悲酸。",
            "百年未必長于夢，虛作邯鄲枕上看。"
        ],
        "title": "和趙德麟",
        "id": "e3cd067c-cae4-46a9-9eaa-6268011ef9d6"
    },
    {
        "author": "王銍",
        "paragraphs": [
            "閣小寒宜遠，林荒晚带風。",
            "遥山秋色外，獨樹雨聲中。",
            "念起三生異，心傷萬境同。",
            "此邦非我里，隨意作流通。"
        ],
        "title": "夢中賦秋望",
        "id": "8528db58-3365-45ed-ab06-c658f33c7451"
    },
    {
        "author": "王銍",
        "paragraphs": [
            "列子風回馭，林宗雨墊巾。",
            "花明千嶂晚，雲暖一山春。",
            "爐竈聊隨俗，簪裾未稱貧。",
            "壺公觀中路，聞道接天津。"
        ],
        "title": "送楊道士歸蔡州",
        "id": "c0f2a096-6d9e-4b16-ac52-53774d04ed48"
    },
    {
        "author": "王銍",
        "paragraphs": [
            "共臨寒水別，獨趨暮春歸。",
            "萬事風前燭，百年梭過機。",
            "應尋騎鶴客，重詠落霞飛。",
            "林葉終何補，京塵化舊衣。"
        ],
        "title": "用前韻寄洪駒父  其一",
        "id": "58bf2447-4a23-4c8d-ade4-34206789d31f"
    },
    {
        "author": "王銍",
        "paragraphs": [
            "江山霜落木，千里一身歸。",
            "去國憐張翰，回舟爲陸機。",
            "煙林無際遠，寒葉有聲飛。",
            "何必少陵老，悲傷未拂衣。"
        ],
        "title": "用前韻寄洪駒父  其二",
        "id": "cf94b86a-28ab-46e8-9d4e-dc7ae761d867"
    },
    {
        "author": "王銍",
        "paragraphs": [
            "徐穉前風在，何勞白首歸。",
            "書來寄文錦，詩報守寒機。",
            "駑驥難同力，鸞凰任自飛。",
            "前村幽獨意，且放酒淋衣。"
        ],
        "tags": [
            "庐山"
        ],
        "title": "徐師川典祀廬山延真觀用送駒父韻餞別四首  其一",
        "id": "162f6e35-aca5-4337-821d-8989f9fede54"
    },
    {
        "author": "王銍",
        "paragraphs": [
            "都門兩河路，誰送李膺歸。",
            "人望終調鼎，親慈早斷機。",
            "漫虛崑閬集，不盡羽翰飛。",
            "酒聖君家事，霜清怯減衣。"
        ],
        "tags": [
            "庐山"
        ],
        "title": "徐師川典祀廬山延真觀用送駒父韻餞別四首  其二",
        "id": "389c8747-f005-4a4f-a8d8-beba5de38fc4"
    },
    {
        "author": "王銍",
        "paragraphs": [
            "丁令飛昇去，千年始一歸。",
            "琳宮況廬岳，煙闕替塵機。",
            "洞口斜暉入，蒼崖素練飛。",
            "水雲會作伴，愧我薜蘿衣。"
        ],
        "tags": [
            "庐山"
        ],
        "title": "徐師川典祀廬山延真觀用送駒父韻餞別四首  其三",
        "id": "5a5eff86-698c-4ae7-a16b-935d799c9dd6"
    },
    {
        "author": "王銍",
        "paragraphs": [
            "康阜如蓬島，欲尋風引歸。",
            "煙藤猿嘯月，雲碓水鳴機。",
            "剩結餐霞侶，深隨杖錫飛。",
            "謝公行樂處，山翠撲人衣。"
        ],
        "tags": [
            "庐山"
        ],
        "title": "徐師川典祀廬山延真觀用送駒父韻餞別四首  其四",
        "id": "c88d9726-f27f-43a0-a92f-23e301978c8a"
    },
    {
        "author": "王銍",
        "paragraphs": [
            "塵土裝懷歲月侵，賤官情味我能任。",
            "龍鍾老態渾非昨，索漠英游不可尋。",
            "蜨遶書窗空費夢，蟻浮玉琖不同斟。",
            "相望解寄重陽酒，滿路西風黄葉深。"
        ],
        "title": "送酒與許田史純風",
        "id": "8b94eadb-ad4b-4f01-80af-1083b477f671"
    },
    {
        "author": "王銍",
        "paragraphs": [
            "子去何悽斷，鄉關歲月新。",
            "荒山寒带雨，古驛夜無人。",
            "生死風前燭，音容夢裏身。",
            "臨分感平昔，揮淚到松筠。"
        ],
        "title": "送李文若歸修水並弔其兄商老之亡",
        "id": "a9c365a7-ada9-410c-b72d-ba902f1d76d8"
    },
    {
        "author": "王銍",
        "paragraphs": [
            "劉家古寺城南曲，選得僧坊共醉吟。",
            "野草幽花閒自媚，黄蜂白蝶靜相尋。",
            "半簷落日留難住，滿地東風掃不禁。",
            "漫道青春一分在，池邊綠樹已成陰。"
        ],
        "title": "遊鴻福寺和關子東",
        "id": "8db39530-6dd9-47af-bacb-2bb986af85f7"
    },
    {
        "author": "王銍",
        "paragraphs": [
            "數雁橫空送斷霞，窮秋遊子向天涯。",
            "泉甘野店黄粱酒，霜重荒原白菊花。",
            "滿目劫灰傷井邑，回頭佳氣戀京華。",
            "故人他日如尋我，試問雲溪舊釣沙。"
        ],
        "title": "秋晚洛中道上",
        "id": "0cd3e990-0340-45bc-b85f-9f3e3cf4a842"
    },
    {
        "author": "王銍",
        "paragraphs": [
            "詩人不見舊樓空，只見溪山與昔同。",
            "望處地寬閒白晝，坐來天濶剩清風。",
            "六朝遺恨沈衰草，八詠雄篇麗彩虹。",
            "何待吟哦清庾月，暫來佳賞自無窮。"
        ],
        "title": "題沈休文八詠樓",
        "id": "cb24d50a-590a-4b16-8940-67bf5d3b5f54"
    },
    {
        "author": "王銍",
        "paragraphs": [
            "幽居寂無事，晨起伴僧禪。",
            "曉澹巖前月，秋明水底天。",
            "望鄉書斷雁，問路客回船。",
            "阻絕平生友，清遊有夢傳。"
        ],
        "title": "幽居",
        "id": "b5bcec03-b6ee-41eb-b305-9a82841f3802"
    },
    {
        "author": "王銍",
        "paragraphs": [
            "六曲欄干院宇深，影連苔色晝沈沈。",
            "已將虛實論因果，尤稱風流寫醉吟。",
            "夢短不禁簾外雨，愁多常怯檻邊陰。",
            "可憐今古無窮恨，卷在凋零如寸心。"
        ],
        "title": "芭蕉",
        "id": "a24a6bf9-b80d-4b51-a15c-3f99049cac9e"
    },
    {
        "author": "王銍",
        "paragraphs": [
            "平生嘗嘆少陵詩，豈謂殘年盡見之。",
            "共脫兵戈身偶在，各懷鄉國語尤悲。",
            "又尋芳草春風路，猶聽孤舟夜雨時。",
            "避地海山周萬里，此行無處寄相思。"
        ],
        "title": "別故人張孝先",
        "id": "005e5154-b1eb-4000-be5b-65a9d509512a"
    },
    {
        "author": "王銍",
        "paragraphs": [
            "山嵇交契自當年，重到同鄉各愴然。",
            "百里山川清自舊，兩家子弟老于前。",
            "疎梅開處數枝玉，小雨來時一段煙。",
            "歲晚不調相會數，溪頭尚趁有歸船。"
        ],
        "title": "訪關子開兄弟于餘姚懷先世舊契",
        "id": "3ac61268-6896-4232-b8ca-c70b962093bb"
    },
    {
        "author": "王銍",
        "paragraphs": [
            "昔訪廬山惠遠家，尋春草木未萌芽。",
            "自從柳折煙中色，不寄梅開雪後花。",
            "事往淚多添海水，詩來恨滿算河沙。",
            "驚回三十年前夢，放鶴峯頭日未斜。"
        ],
        "tags": [
            "庐山"
        ],
        "title": "頃在廬山與故友可師爲詩社嘗次韻和予詩云空中千尺墮柳絮溪上一旗開茗芽絕愛晴泥翻燕子未須風雨落梨花重江碧樹遠連雁刺水綠蒲深映沙想見方舟端取醉酒酣風帽任欹斜後三十年避地剡溪山中時可師委蛻亦二紀矣靈隠明上人追和此爲贈感念存沒淚落衣巾因用韻謝之",
        "id": "261b5457-0f46-4508-b391-85840e894243"
    },
    {
        "author": "王銍",
        "paragraphs": [
            "沙洲蒼莽水雲昏，雪落寒溪鏡有痕。",
            "山際疏鐘煙際寺，林邊微逕水邊村。",
            "天涯歲月行將盡，人世窮愁孰與論。",
            "憶與鄒枚同賦詠，人非事往但心存。"
        ],
        "title": "溪上觀雪",
        "id": "6a4f0649-d41a-4243-85ee-053b4e3983fc"
    },
    {
        "author": "王銍",
        "paragraphs": [
            "鏡似冰壺表裏清，我來閒伴白雲行。",
            "四山迤邐青圍野，一水蜿蜒綠繞城。",
            "試問春來觀秀色，何如雨後聽泉聲。",
            "昔人飛馭煙霞外，落日空懷萬古情。"
        ],
        "title": "秀遠亭",
        "id": "98c116c2-a7ae-475f-9cde-1bb87dc3dd1a"
    },
    {
        "author": "王銍",
        "paragraphs": [
            "結宇孤峯蘚徑危，身閒鷗鳥信忘機。",
            "水聲山色何今古，物態人情果是非。",
            "子踏白雲來問道，我垂華髮自生輝。",
            "赤城歸去松門晚，萬里秋風上客衣。"
        ],
        "title": "送呂道師還天台山",
        "id": "e9143f5d-32e0-4ecc-81b0-7bf646f1b098"
    },
    {
        "author": "王銍",
        "paragraphs": [
            "昔日禪河早預流，老尋支許剡中遊。",
            "一枝數粒同過夏，萬壑千巖相映秋。",
            "眼看珠沈滄海底，心傷塔就亂峯頭。",
            "不須月落龍天泣，萬古白雲無去留。"
        ],
        "title": "早秋寄昔慧老且弔慈受老師之亡",
        "id": "31896457-77a8-4043-95e2-8652f269bf33"
    },
    {
        "author": "王銍",
        "paragraphs": [
            "蓬蒿頻歲掩鄉關，再喜相逢一破顔。",
            "遊子年華紅葉老，幽人風味白雲閒。",
            "那知篋裏書成後，猶作溪邊興盡還。",
            "流落天涯俱避地，念君更入萬重山。"
        ],
        "title": "送孫肖之還縉雲",
        "id": "dc7a1fe4-a28b-4812-a049-2227caa1e26d"
    },
    {
        "author": "王銍",
        "paragraphs": [
            "共遭胡騎汝陰城，十載相逢尚甲兵。",
            "萬里鵷鴻自鶱舉，九關虎豹任縱橫。",
            "雨昏山遠行人恨，日暮草長幽鳥聲。",
            "只有別離心似舊，亂來難得是交情。"
        ],
        "title": "送郭壽翁還廬陵",
        "id": "47e0b920-5e75-4b02-bd4f-4848c545b25b"
    },
    {
        "author": "王銍",
        "paragraphs": [
            "江邊孤寺舊曾經，重枉驪駒當短亭。",
            "落日催人心去住，東風回首淚飄零。",
            "魂歸但覺楓林黑，書就終期汗簡青。",
            "歸隠我無衝斗氣，相思時望少微星。"
        ],
        "tags": [
            "庐山"
        ],
        "title": "與郭壽翁俱客錢塘壽翁歸吉州追餞至龍山白塔寺惜別悵然終日始登車而去既行旬日予得請廬山太平觀將歸隠浙東山中寄詩奉懷",
        "id": "5d7a76f4-063f-4167-b0f8-2e59fce3cf1b"
    },
    {
        "author": "王銍",
        "paragraphs": [
            "神遊眇邈海邊城，捧詔躬祠盛此行。",
            "九代衣冠漢原廟，百年禮樂魯諸生。",
            "東山世德聲名早，南省仙班氣象清。",
            "曉雨都門携錦帳，路人更羨綵衣榮。"
        ],
        "title": "送謝景思假太常少卿奉祀溫州太廟先至三衢省覲",
        "id": "187c9f34-5166-4877-8b27-d5776b3aacdc"
    },
    {
        "author": "王銍",
        "paragraphs": [
            "有恨匆匆別，無期緩緩歸。",
            "天涯作孤客，樓上對斜暉。",
            "目斷路不斷，魂飛花更飛。",
            "無多清滴淚，恐損別時衣。"
        ],
        "title": "古意",
        "id": "60f945f1-16d3-4792-a18d-80e38f82227b"
    },
    {
        "author": "王銍",
        "paragraphs": [
            "故國千峯外，孤舟一水濱。",
            "天涯未歸客，江上欲殘春。",
            "雁去銷魂久，花開墜淚頻。",
            "東風吹晚雨，芳草路邊人。"
        ],
        "title": "寒食",
        "id": "823db36d-5e82-4863-bb7a-d43a622f1f25"
    },
    {
        "author": "王銍",
        "paragraphs": [
            "久知身是幻，况復病相侵。",
            "古寺松篁瘦，山空雨雪深。",
            "定知書不達，豈有客相尋。",
            "伴我殘燈火，應知夜夜心。"
        ],
        "title": "病中",
        "id": "aaef1c54-eaa3-448e-be5b-f6f0670608c4"
    },
    {
        "author": "王銍",
        "paragraphs": [
            "山色銀屏曉，溪梅玉鏡春。",
            "東風露消息，萬物有精神。",
            "索漠貧遊世，龍鍾老迫身。",
            "欲浮滄海去，風浪濶無津。"
        ],
        "title": "春近",
        "id": "f9b2b354-a3d2-4177-b0e9-076f84550004"
    },
    {
        "author": "王銍",
        "paragraphs": [
            "書稱堯舜沒，禹獨錫成功。",
            "須信賓天去，何疑窆石空。",
            "市聲朝夕變，山色古今同。",
            "誰與明真理，蒼崖松柏風。"
        ],
        "title": "禹廟  其一",
        "id": "e96faa46-97da-43ad-aca5-825874e02562"
    },
    {
        "author": "王銍",
        "paragraphs": [
            "夏后東階殯，遺蹤照路隅。",
            "今觀四山拱，猶似百神趨。",
            "功已百王冠，言尤萬世謨。",
            "死生懷舜德，舊邑對姚虞。"
        ],
        "title": "禹廟  其二",
        "id": "a7837788-2cc1-4a33-85e6-337b86cf48da"
    },
    {
        "author": "王銍",
        "paragraphs": [
            "傾蓋論交意已傾，斷絃重續喜君聽。",
            "山川妙意藏千古，天地神機在六經。",
            "朝夕事皆翻覆手，古人情寄短長亭。",
            "濤江君往觀秋注，萬頃漲溟無淺行。"
        ],
        "title": "八月十四日送葉子謙自會稽遊江觀湖歸閩",
        "id": "0c76662a-5dc9-4215-85eb-05efa4d60dc2"
    },
    {
        "author": "王銍",
        "paragraphs": [
            "夜久燈花自吐紅，歲華已盡尚飄蓬。",
            "身遊百越風波外，路入千山雨雪中。",
            "失馬舊知無得喪，拂龜那更問窮通。",
            "懶將今古從頭數，幾度邯鄲夢不同。"
        ],
        "title": "夜坐",
        "id": "0fc38fa6-c2c7-4d77-9cb5-94e64eee987b"
    },
    {
        "author": "王銍",
        "paragraphs": [
            "丈室凝塵鎖寂寥，飄然更打衲僧包。",
            "春風正滿碧溪水，落日偏宜紅杏梢。",
            "身外誰非追日杖，法中我是續絃膠。",
            "雲山煙海雖深廣，未抵安棲一把茅。"
        ],
        "title": "送僧秀遊海上諸山",
        "id": "7f10843d-071e-47c3-87f7-2fc448108f8f"
    },
    {
        "author": "王銍",
        "paragraphs": [
            "天上東風轉斗星，天涯羈客尚飄萍。",
            "道塗况復經殘歲，風雪那堪宿旅亭。",
            "春到怯添雙鬢白，夜寒愁對一燈青。",
            "殘年萬古凄凉恨，不計樽前一醉醒。"
        ],
        "title": "十二月中旬書戴溪亭",
        "id": "47239f47-1ccf-443c-9230-c25839f0e655"
    },
    {
        "author": "王銍",
        "paragraphs": [
            "誰言今無返魂香，年年末上開孤芳。",
            "韻高水天冷相照，清極雪月寒交光。",
            "姑射神仙瑩冰骨，水精宮人素霓裳。",
            "迎年送臘各愁絕，付與世間幽恨長。"
        ],
        "title": "重賦梅花",
        "id": "f116a3d1-b84b-4716-b0d2-e28b6379076e"
    },
    {
        "author": "王銍",
        "paragraphs": [
            "筆下春風錦繡浮，花光山影照清流。",
            "唐朝憂樂君新意，洛邑興衰我舊遊。",
            "急雨打成今夜夢，孤燈挑動昔年愁。",
            "此身此畫俱非實，白髮天涯萬事休。"
        ],
        "title": "謝史純夫畫連昌宮圖頃歲京洛間作此今再觀舊本",
        "id": "463faf17-e2cb-436d-88a4-862b1cf5521e"
    },
    {
        "author": "王銍",
        "paragraphs": [
            "京江別我正堅冰，拂袖歸來道更增。",
            "又見嶺梅來驛使，懶將庭柏對談僧。",
            "半廊冷月溪山霧，一炷幽香殿閣燈。",
            "此亦世間愁絕處，嶺猿歲晚哭寒藤。"
        ],
        "title": "寄九峰覺老時自因勝退居",
        "id": "eaef5877-e696-4a4e-bc1e-ef63d60f9979"
    },
    {
        "author": "王銍",
        "paragraphs": [
            "飛滿前村夜不知，憑風聲與靜相宜。",
            "銀釭志士詩成後，玉枕佳人夢覺時。",
            "乍聽打窗投米急，想同糝徑落梅遲。",
            "孤舟曾向江湖宿，清入寒蘆韻更奇。"
        ],
        "title": "雪聲",
        "id": "62521a94-cfe9-4de2-ac8a-c2f63487a9fd"
    },
    {
        "author": "王銍",
        "paragraphs": [
            "孤高來處自天人，末上常先萬物新。",
            "不有大寒風氣勢，難開小朵玉精神。",
            "冰溪影鬭斜斜月，粉鏡粧成澹澹春。",
            "直伴東風到青子，多情不逐雪成塵。"
        ],
        "title": "梅花  其一",
        "id": "72ed28bf-0124-4ff9-b438-3aaf9a33d979"
    },
    {
        "author": "王銍",
        "paragraphs": [
            "古稱秀色若堪餐，冷豔幽香畫更難。",
            "草木盡枯風正惡，雪霜初霽月偏寒。",
            "須知浄几明窗見，不似蒼山迥野看。",
            "羌笛一聲悲落盡，傷心何待百花殘。"
        ],
        "title": "梅花  其二",
        "id": "cb421fd0-8f72-40c9-8f62-92b3b19bba27"
    },
    {
        "author": "王銍",
        "paragraphs": [
            "天公飛雪鬭梅英，未有東風便有情。",
            "竹裏藏春春不覺，水邊見月月羞明。",
            "神人自惜迷姑射，天女何妨伴浄名。",
            "第一花中拈實相，談禪說法大修行。"
        ],
        "title": "臨海僧珂公出梅花詩和其韻",
        "id": "a9b954cb-cc37-4115-a774-a05656ef5af0"
    },
    {
        "author": "王銍",
        "paragraphs": [
            "空門龍象道高升，坐使山川勝氣增。",
            "天道不言成四運，人間無處證三乘。",
            "雲深尚有遊山客，煙冷空餘禮塔僧。",
            "一葦莫嗟成萬古，幻身來往本何曾。"
        ],
        "title": "姜山通闍黎真骨歸塔以詩送之",
        "id": "b1b39daf-46e5-4ed2-b5ae-78cbd01f3012"
    },
    {
        "author": "王銍",
        "paragraphs": [
            "歲殘清夜一溪澄，更愛千峯霽月升。",
            "天地高低銀色界，山川表裏玉壺冰。",
            "裘單擁火宜無倦，石響舟行恐不勝。",
            "休數興來并興盡，茲遊今古亦何曾。"
        ],
        "title": "剡溪月下泛舟",
        "id": "92400dbb-2dcd-4c34-ad61-93dab855df96"
    },
    {
        "author": "王銍",
        "paragraphs": [
            "巖風號萬木，天意自悲傷。",
            "野店逢殘歲，危峯半夕陽。",
            "吾生猶道路，此恨付杯觴。",
            "正是凄凉極，寒梅逗晚香。"
        ],
        "title": "歲杪道中",
        "id": "b4741b70-6ed7-4294-9568-921daa4f8f46"
    },
    {
        "author": "王銍",
        "paragraphs": [
            "舊事恍如前後身，龍門四紀更情親。",
            "茅廬驚歎見斯客，天馬超騰感似人。",
            "三逕草荒殘歲雨，一枝梅作渡江春。",
            "莫言胡越方成別，纔隔雲濤莫問津。"
        ],
        "title": "送黄生還臨安",
        "id": "aa9a3f5b-d653-44da-b77a-4f1040d0c56a"
    },
    {
        "author": "王銍",
        "paragraphs": [
            "天上威儀地豈知，六花寒路夜偏宜。",
            "半空環佩朝元罷，滿地珠璣按舞時。",
            "簌簌初隨風更急，蕭蕭却雜霰俱遲。",
            "房公松竹分清俗，除却天聲總未奇。"
        ],
        "title": "再和雪聲",
        "id": "4aeab40a-9386-48bd-a38b-9b3baa78b908"
    },
    {
        "author": "王銍",
        "paragraphs": [
            "西風過雨冷孤雲，客路衰骸與病親。",
            "煙渚好橫今夜笛，雲林還憶舊時人。",
            "凌空丹藥傳巖客，照水紅蓮賦洛神。",
            "老淚數行傷別盡，自憐無可更霑巾。"
        ],
        "title": "舟行扶病訪王文孺曜菴且蒙和賜佳章次韻爲別",
        "id": "9cfde96e-ec2f-4e99-ae98-600dd05c952f"
    },
    {
        "author": "王銍",
        "paragraphs": [
            "野服芒鞋步步同，天寒酒薄客情濃。",
            "身如萍水同千里，路入煙蘿更幾重。",
            "滄海清江共今古，黄花紅葉雜秋冬。",
            "暝雲自與千峯合，送我歸鞍寺寺鐘。"
        ],
        "title": "九月二十七日與客遊龍山",
        "id": "8cedd04a-bbc8-4c91-996c-7ce7cfb54647"
    },
    {
        "author": "王銍",
        "paragraphs": [
            "去來一念等孤雲，隻履西歸道更尊。",
            "落葉滿山新塔就，雨花盈几故經存。",
            "風清罷放林間鶴，月冷空啼嶺上猿。",
            "白髮來爲生死別，寒溪猶繞舊松門。"
        ],
        "title": "送無相祖老真骨歸塔",
        "id": "2d316a5d-c56f-4c55-ac04-ea2b5ea2a89c"
    },
    {
        "author": "王銍",
        "paragraphs": [
            "大門志與古人謀，萬卷詩書第一流。",
            "文采聲華今有繼，死生契濶獨相求。",
            "天回凉色偏宜月，地近潮聲先带秋。",
            "此別頻書訪存沒，老人曾見綵衣遊。"
        ],
        "title": "送嘉魚周尉",
        "id": "938a7b96-0d89-42f5-b16d-af4329cd54ef"
    },
    {
        "author": "王銍",
        "paragraphs": [
            "門戶荀陳士論僉，却隨王謝老江南。",
            "一官傲世妨才命，萬事承家任苦甘。",
            "漁艇我將還舊隠，僧窗誰與對清談。",
            "落花風雨西陵渡，佳節可憐三月三。"
        ],
        "title": "上巳日送韓簡伯",
        "id": "2165d1d2-1ab7-4892-b27a-93f0e9ce9c98"
    },
    {
        "author": "王銍",
        "paragraphs": [
            "廣寒宮裏自無倫，不祇塵中第一人。",
            "絕態乍辭天上舊，清香更占世間新。",
            "煙愁月恨迎回臘，日暖風遲俗却春。",
            "且對流年覓新意，橫斜疏影句皆陳。"
        ],
        "title": "次韻梅花",
        "id": "a9440df0-4108-4218-a565-74c1badb70f0"
    },
    {
        "author": "王銍",
        "paragraphs": [
            "起曉尋幽意氣豪，冥冥重霧溼征袍。",
            "天扶寶勢千山拱，海助寒聲萬籟高。",
            "休數興衰兩蝸角，從來憂樂一鴻毛。",
            "了知終老林泉是，渡水穿雲久亦勞。"
        ],
        "title": "望大梅欲回雪竇路險而止口占示同行",
        "id": "b1deed10-6934-45ad-9c72-f739a79ff270"
    },
    {
        "author": "王銍",
        "paragraphs": [
            "天邊皎月凝清光，圓缺不如人意長。",
            "夜來常娥和月落，清曉鏡裏看新粧。",
            "此情同生復同死，君似欄桿要堪倚。",
            "樓高風送管絃聲，腸斷五陵年少子。"
        ],
        "title": "倚樓曲",
        "id": "66bb84da-3f13-43bf-a73e-a180ff813486"
    },
    {
        "author": "王銍",
        "paragraphs": [
            "松巔負殘雪，高映寒食輝。",
            "衝風忽飄墮，勢若從天飛。",
            "庭虛四散入，凌亂侵人衣。",
            "衣重不忍拂，恐與清景違。",
            "援琴弄太古，聲淡節亦稀。",
            "衆笑己獨賞，恍然迷是非。",
            "乃知絕絃意，千載同依依。"
        ],
        "title": "雜興效阮步兵",
        "id": "a9fec670-d4a0-41ce-a5d9-8bf36361f4d9"
    },
    {
        "author": "王銍",
        "paragraphs": [
            "隔樹見秋燈，青熒更可愛。",
            "半籠宜葉疎，微透嫌枝礙。",
            "深誤暗蟲投，靜窺栖羽在。",
            "望疑簾幕中，吟惜欄桿外。",
            "月到冷光幽，風來孤影碎。",
            "山客遥夜歸，耿耿如相待。"
        ],
        "title": "賦得隔樹見秋燈",
        "id": "4d6125b0-48b0-4101-83db-12a341edb88c"
    },
    {
        "author": "王銍",
        "paragraphs": [
            "我遊東陽城，隠侯昔所制。",
            "山川無古今，城邑有存廢。",
            "夢寐涵碧亭，草間得遺記。",
            "飛流落天明，噴灑寒玉碎。",
            "停車風雪中，豈特生秋意。",
            "李杜到韓劉，崢嶸相品次。",
            "景因真賞見，遺句細吟味。",
            "假蓋上前峯，提携有兒稚。",
            "明朝春開晴，步到中興寺。",
            "山僧引客遊，佳處相指示。",
            "羣峯四抱圓，浮煙生暖翠。",
            "唐年故刺史，宅作布金地。",
            "報以遺姓存，猶感邑中厲。",
            "寶月生旁邑，應真傳絕藝。",
            "峨峨畫三佛，張吳意能儷。",
            "氣象隨世低，病鶻無猛鷙。",
            "碑陰筆縱橫，才翁雄近世。",
            "疑是蘇躭鶴，去家已千歲。",
            "懷土一來歸，故畫華表字。",
            "上方有重閣，景與衆山會。",
            "一酌玻璃泉，碧色劍鋩淬。",
            "小叢相思樹，紅蘂粲丹荔。",
            "僧言此芳根，草木獨靈異。",
            "上枝花盡開，下實方委墜。",
            "開落俟相見，終始周一歲。",
            "不同桃與李，華實苦相避。",
            "愧師論應實，未辨談實際。",
            "山寒足力疲，蕙帳聊假寐。",
            "交錯佛衣巾，紅綠錯裙袂。",
            "雖非維摩室，天女亦游戲。",
            "起濯古銅壺，凜凜存往製。",
            "滌手焚妙香，剩與洗塵滓。",
            "欹枕聽松風，爲我勤解穢。",
            "幽尋欲黄昏，小圃春物麗。",
            "落日在前峯，駘蕩東君醉。",
            "宮娥失翠鈿，摇蕩誰復制。",
            "風起落花多，翩然如墜珥。",
            "植杖久裴回，羈旅得少慰。",
            "恨無昔人語，剖析發幽秘。",
            "明朝漫回首，長途方聳轡。",
            "綿綿芳草多，天涯亂愁思。"
        ],
        "title": "游東陽涵碧亭劉夢得所賦詩也明日過中興寺遊覽終日記所見",
        "id": "b825b6c7-7557-42e2-92d7-156cbca5d970"
    },
    {
        "author": "王銍",
        "paragraphs": [
            "剡溪萬壑千巖景，人境誰能識心境。",
            "君畫山陰雪後船，始悟前人發清興。",
            "眼中百里舊山川，荒林雪月縈寒煙。",
            "應緣興盡故無盡，賓主不見寧非禪。",
            "當年戲留一轉語，不意丹青能再覩。",
            "更畫人琴已兩忘，妙盡子猷真賞處。"
        ],
        "title": "剡溪王秀才畫子猷訪戴圖",
        "id": "97ecc526-e7ca-407a-8226-47df3feae4f1"
    },
    {
        "author": "王銍",
        "paragraphs": [
            "佛心猶日出，何曾礙須彌。",
            "散爲普光明，合作四威儀。",
            "萬古止此日，羣目盡見之。",
            "普現一切水，君自分澠淄。",
            "高垂大圓鏡，君自存妍媸。",
            "方寸無盡燈，何處存思惟。",
            "高禪聞妙道，行作人天師。",
            "維摩開丈室，菴成更求詩。",
            "衆說列山岳，我以一理推。",
            "萬方聲一槩，我初拙言詞。",
            "至現莫如心，舉念周四維。",
            "必明乃本明，盡掃棘與茨。",
            "豈知都用晦，隠顯兩不知。",
            "大千在毫髮，聖言不吾欺。"
        ],
        "title": "必明菴",
        "id": "aaed273a-609d-4540-9a75-3f04c6f63ca9"
    },
    {
        "author": "王銍",
        "paragraphs": [
            "白髮不堪鏡，殘骸寧久生。",
            "已是夢中事，那知身後名。",
            "古今黄花節，增重由淵明。",
            "後來杜與蘇，感慨皆同聲。",
            "乘化入無窮，留恨何千齡。",
            "令我過佳節，濁酒惟頻傾。",
            "豈比區中士，軒冕矜暫榮。",
            "滄溟芳歲晚，古寺久客情。",
            "洗滌流落歎，支公句新成。"
        ],
        "title": "追和淵明九日閑居詩",
        "id": "aecf4364-9654-4b3c-9778-2998d3859893"
    },
    {
        "author": "王銍",
        "paragraphs": [
            "我知君子有常心，誰謂春秋無定法。",
            "常心定法皆一途，萬變在前吾不惑。",
            "錦衣白馬青油客，回首傷心淪異域。",
            "縞带喜贈延州來，一見渾如舊相識。",
            "片時偷生萬年泣，倘得義成身乃立。",
            "已將死生委天公，要因筆削明吾迹。",
            "偃蹇榻上書千帙，坐使羣儒仆牆壁。",
            "凜然紬史行天誅，掃除坦塗大搜索。",
            "贊辭自昔非游夏，叛去于今無籍湜。",
            "鴻雁書聞到上林，管絃聲任來凝碧。",
            "嫣然侍側兩少麗，桃葉桃根莫能及。",
            "荳蔻梢輕露有華，早梅花嫩春無力。",
            "欲將婢子固君心，豈料君心堅鐵石。",
            "果聞遠使報還家，萬里精誠初不隔。",
            "書成初奏未央宮，金馬石渠皆動色。",
            "不與左氏作忠臣，忠欲天王坐中國。",
            "聖人大法先能識，節義大閑今獨得。",
            "傷麟嘆鳳非道窮，千載相逢猶咫尺。",
            "尊王便是祝釐心，聖人壽與天無極。"
        ],
        "title": "畢少董繙經圖詩",
        "id": "db3f37b2-ac82-42ff-a36b-a37a99db534e"
    },
    {
        "author": "王銍",
        "paragraphs": [
            "西湖梅蕊暗香浮，錫杖凌空過沃洲。",
            "後會重尋人更老，頹光不駐水爭流。",
            "夕陽天際青山出，暝色煙中白鳥留。",
            "此境只曾支遁賞，剡溪今始得湯休。"
        ],
        "tags": [
            "西湖"
        ],
        "title": "和明上人見贈  其一",
        "id": "275a3d76-a991-4b0b-af8e-9b40a8406986"
    },
    {
        "author": "王銍",
        "paragraphs": [
            "六見月華虧又盈，却來松下笑相迎。",
            "事銷臘雪渾非舊，人似寒梅獨有情。",
            "香火舊緣生理足，煙霞新志著書成。",
            "明朝又入千峯去，猶恐時人識姓名。"
        ],
        "title": "和明上人見贈  其二",
        "id": "3d4fa1e0-d4a3-4337-b5c7-008de303c38e"
    },
    {
        "author": "王銍",
        "paragraphs": [
            "送君憶昔入鼇山，愁折江梅踏雪還。",
            "別後重添十年老，靜中猶借半生閒。",
            "文章千古心空在，書史三冬手自刪。",
            "歲晚山中有琪樹，傷心何日得同攀。"
        ],
        "title": "寄陳彥山",
        "id": "d02e946a-f888-4c7d-aafe-eca8bfb3e237"
    },
    {
        "author": "王銍",
        "paragraphs": [
            "月出雲開天宇閒，幽居真賞異塵寰。",
            "冰輪孤掛夜千丈，玉露密零秋一山。",
            "莫望鄉關起愁色，勝居沙漠慘離顔。",
            "桂娥應恨無佳句，不識幽人到老閒。"
        ],
        "title": "中秋山間觀月",
        "id": "f30623f9-2884-49a1-96be-ca7b2fe677a4"
    },
    {
        "author": "王銍",
        "paragraphs": [
            "夢寐登臨處，漂流來此行。",
            "長年爲客意，落日倚欄情。",
            "雨過水光發，風生雲態輕。",
            "山川沈郎舊，巉絕有餘青。"
        ],
        "title": "雨後登雙溪閣",
        "id": "9389fe39-2b19-4b44-98cb-a2f9da1a1719"
    },
    {
        "author": "王銍",
        "paragraphs": [
            "山水戴逵色，尚餘清興中。",
            "千巖落花雨，一徑卷松風。",
            "酒茗延幽子，圖書伴老翁。",
            "長生吾不羨，久悟去來同。"
        ],
        "title": "剡溪久寓",
        "id": "199636e8-66a3-4215-bc73-e7f2c7a3c024"
    },
    {
        "author": "王銍",
        "paragraphs": [
            "悠悠遠水李膺舟，漠漠餘寒季子裘。",
            "隔歲梅花新舊恨，入春山色古今愁。",
            "重游梁宋三千里，看復關河四百州。",
            "辯舌縱橫報知己，古人憑軾取封侯。"
        ],
        "title": "送史純夫出疆",
        "id": "4b3fb087-556b-4cc7-a31e-dac8bf3ac257"
    },
    {
        "author": "王銍",
        "paragraphs": [
            "半落庭前葉，始知秋意新。",
            "風嚴柳疏細，霜薄水清勻。",
            "句裏存佳景，詩中見古人。",
            "一峯矜絕態，雲外掩孤顰。"
        ],
        "title": "秋日",
        "id": "8265ef4b-2787-479c-be04-f777a0431d9c"
    },
    {
        "author": "王銍",
        "paragraphs": [
            "茅屋藤蘿外，憑欄煙靄間。",
            "亂蟬催暑去，急雨带秋還。",
            "路入雙溪口，門當四面山。",
            "詩成題未有，翰墨伴清閒。"
        ],
        "title": "小立",
        "id": "abd1f764-95d3-402e-81ed-8e197c258be5"
    },
    {
        "author": "王銍",
        "paragraphs": [
            "山居香火伴殘經，幽絕全家在畫屏。",
            "黄葉村藏一溪碧，白雲堆擁萬峯青。",
            "安知遇酒分賢聖，但可與人同醉醒。",
            "萬事休心惟白髮，更須結托老人星。"
        ],
        "title": "將卜山居寄懷",
        "id": "b84f857d-aeea-44c0-a289-74601a35cd42"
    },
    {
        "author": "王銍",
        "paragraphs": [
            "除日相思輒寄詩，流光不特我衰遲。",
            "歲窮滄海波濤急，天冷空山鳥獸悲。",
            "一氣先觀雲暖處，百花猶避歲寒枝。",
            "迎年送臘須臾夢，正似須彌不動時。"
        ],
        "title": "除日得銅溪老人書",
        "id": "783977ae-b187-4838-8560-0cbe4b0d44f3"
    },
    {
        "author": "王銍",
        "paragraphs": [
            "門對萬山深，登臨老病侵。",
            "牛羊隨野色，草樹带秋陰。",
            "此景聊供望，何人肯見尋。",
            "猜鷗不用下，我自信無心。"
        ],
        "title": "望秋",
        "id": "c98e3947-6eb9-4d37-901e-834cda4ef177"
    },
    {
        "author": "王銍",
        "paragraphs": [
            "遥夜支頤坐，春醪負十分。",
            "碧烟沈宿靄，清月入微雲。",
            "真妄怯多病，翔潛喜不聞。",
            "鞦韆人樂處，十載愴離羣。"
        ],
        "title": "病中",
        "id": "9f2e58fb-ebb6-4aa5-a2da-c65a24d077f7"
    },
    {
        "author": "王銍",
        "paragraphs": [
            "紅粧碧嶂舊登臨，來演真常契佛心。",
            "漫道山林無獨往，那知笙磬有同音。",
            "堂前明月四時好，山外白雲千古深。",
            "此別松門無復見，漁樵爲伴老相侵。"
        ],
        "title": "寄東山覺老",
        "id": "6f7673e9-7837-4799-a4c1-d097cde46e7f"
    },
    {
        "author": "王銍",
        "paragraphs": [
            "家學開皇紀，淑聲通德門。",
            "內朝班早貴，中壺譽尤尊。",
            "聞說百年事，扶携兩世孫。",
            "從夫得文伯，萬古姓名存。"
        ],
        "title": "陸左丞夫人鄭氏輓詞四首  其一",
        "id": "b1718974-741e-48af-b84e-19895d560746"
    },
    {
        "author": "王銍",
        "paragraphs": [
            "寒日明丹旐，流塵暗綵衣。",
            "那知長夜去，無復逝川歸。",
            "方士言終誤，神丹事已非。",
            "出門尋弔客，惟有鶴雙飛。"
        ],
        "title": "陸左丞夫人鄭氏輓詞四首  其二",
        "id": "a51f2710-f26d-4fe1-91b6-d8fbec01c194"
    },
    {
        "author": "王銍",
        "paragraphs": [
            "軒冕三從盛，門庭五福優。",
            "凄凉孝子淚，悲慟故山秋。",
            "楊子新阡啟，班昭舊史留。",
            "空堂對萱草，無復更忘憂。"
        ],
        "title": "陸左丞夫人鄭氏輓詞四首  其三",
        "id": "4aa2628d-2a8c-4cd7-9ced-6672caec6af0"
    },
    {
        "author": "王銍",
        "paragraphs": [
            "貌燬欒欒棘，心傷蓼蓼莪。",
            "斷機慈訓在，懷橘孝思多。",
            "露草霑寒淚，雲山翠涌波。",
            "悲風感行路，楚輓不成歌。"
        ],
        "title": "陸左丞夫人鄭氏輓詞四首  其四",
        "id": "f1f4618a-992b-4296-af78-494f409e56a1"
    },
    {
        "author": "王銍",
        "paragraphs": [
            "一枝開破一年春，鬭蕊稠花總後塵。",
            "却恨無媒憐獨夜，月偷清影向何人。"
        ],
        "title": "同賦梅花十二題 半開",
        "id": "371ade1e-92a8-4b72-b2b3-69d8f58229c0"
    },
    {
        "author": "王銍",
        "paragraphs": [
            "曉色宜春露蕊鮮，玉人斜插鬭清妍。",
            "新花更映新粧面，無限風光在鬢邊。"
        ],
        "title": "同賦梅花十二題 清晨",
        "id": "4f7c66f7-d8fc-4674-9df4-70cafb0da5f4"
    },
    {
        "author": "王銍",
        "paragraphs": [
            "清香自滿不因風，花氣迷人處處同。",
            "祇與吹開又吹落，春愁已在笛聲中。"
        ],
        "title": "同賦梅花十二題 風前",
        "id": "175f7606-b986-471f-a2b4-8b14afc9619d"
    },
    {
        "author": "王銍",
        "paragraphs": [
            "樽前舊厭繁多態，雪裏曾嫌淡少情。",
            "何似天容開夜色，數枝寒玉轉輕盈。"
        ],
        "title": "同賦梅花十二題 月下",
        "id": "88111ee5-4dc3-43fa-b367-d247551b2cf4"
    },
    {
        "author": "王銍",
        "paragraphs": [
            "枝留晴雪色難分，似向殘粧試粉痕。",
            "恨滿前村花落處，萬重煙靄遠連雲。"
        ],
        "title": "同賦梅花十二題 雪後",
        "id": "cb03030c-73b5-442e-ba50-6753e36e65bd"
    },
    {
        "author": "王銍",
        "paragraphs": [
            "水泛殘香不可尋，更堪煙雨鎖花心。",
            "祇知賜浴恩波重，未識和戎怨淚深。"
        ],
        "title": "同賦梅花十二題 雨中",
        "id": "78fa2db3-0021-4744-9047-38c3d73fe14e"
    },
    {
        "author": "王銍",
        "paragraphs": [
            "雪後溶溶嫩水通，滿枝煙雨暗春風。",
            "試看照影橫斜處，渾似靚粧清鏡中。"
        ],
        "title": "同賦梅花十二題 水邊",
        "id": "827d8178-2381-4b46-8736-54cd726cb6be"
    },
    {
        "author": "王銍",
        "paragraphs": [
            "枝上淡煙籠白雪，此君高節助清真。",
            "要知謝女姿容別，林下孤標迥出塵。"
        ],
        "title": "同賦梅花十二題 竹外",
        "id": "44a6a4b3-5a01-43ec-b69f-10c44a66ae29"
    },
    {
        "author": "王銍",
        "paragraphs": [
            "竹籬茅屋江郊路，未肯鬭粧塵市間。",
            "小朵飄零水風晚，又隨殘月落關山。"
        ],
        "title": "同賦梅花十二題 江村",
        "id": "cf5a4492-3dde-4c21-bff9-acec286fa0fd"
    },
    {
        "author": "王銍",
        "paragraphs": [
            "窮塗遊子年華晚，折贈無人信手題。",
            "留戀清香忍回首，五更立馬斷橋西。"
        ],
        "title": "同賦梅花十二題 山館",
        "id": "f34d3c45-85d1-48d8-a88e-05bdfc8b09fb"
    },
    {
        "author": "王銍",
        "paragraphs": [
            "寒欺雪勒未逢春，照影今宵借月魂。",
            "可惜孤山吟已盡，後來幽絕幾黄昏。"
        ],
        "title": "同賦梅花十二題 薄暮",
        "id": "e9266b37-4623-4d4d-a704-d9c4dee19709"
    },
    {
        "author": "王銍",
        "paragraphs": [
            "零落斜枝雪未乾，且垂薄暮護微寒。",
            "大都榮悴人情別，我爲殘英特倚欄。"
        ],
        "title": "同賦梅花十二題 欲謝",
        "id": "d2e01bf0-3e1e-42fc-b98e-0f248be0529e"
    },
    {
        "author": "王銍",
        "paragraphs": [
            "一段風煙筆下開，小枝带雨思縈迴。",
            "障風一袖如相向，說與嫦娥淚落來。"
        ],
        "title": "墨君十詠 弄雨",
        "id": "cac8d9e6-a5fa-454a-a0c0-c4d28b3df38a"
    },
    {
        "author": "王銍",
        "paragraphs": [
            "小年輕別廬山道，林下微吟夜更幽。",
            "影落人行半巖月，五更風露一山秋。"
        ],
        "tags": [
            "庐山"
        ],
        "title": "墨君十詠 藏巖",
        "id": "6617ec58-f2f9-4594-b8b1-886bd77c55a7"
    },
    {
        "author": "王銍",
        "paragraphs": [
            "秀色娟娟自出塵，曉枝更带露華新。",
            "清風一至如相語，從此開簾來故人。"
        ],
        "title": "墨君十詠 露葉",
        "id": "77bd61fb-1789-4c32-980a-3ffc1b059ca1"
    },
    {
        "author": "王銍",
        "paragraphs": [
            "春花秋月不同時，高節偏于墨色宜。",
            "莫遣世間丹綠筆，等閒俗却歲寒枝。"
        ],
        "title": "墨君十詠 霜節",
        "id": "3b1f3219-377d-4b42-b98d-8b570b783aeb"
    },
    {
        "author": "王銍",
        "paragraphs": [
            "江樓月下夜聞歌，不奈忠州刺史何。",
            "輕嫋腰肢更清峭，柳枝何似竹枝多。"
        ],
        "title": "墨君十詠 舞月",
        "id": "db4ad535-634c-41bf-857b-7cdb877865ae"
    },
    {
        "author": "王銍",
        "paragraphs": [
            "渭水侯多失舊封，平泉池館亂來空。",
            "青青石上何人賞，孤映暮山風雪中。"
        ],
        "title": "墨君十詠 迸石",
        "id": "bec38a7c-f852-4b4c-9133-365cf0a9f80e"
    },
    {
        "author": "王銍",
        "paragraphs": [
            "愛竹高風已自賢，興來更泛剡溪船。",
            "枝間清響風驚雪，憶得東林夜宿年。"
        ],
        "title": "墨君十詠 欺雪",
        "id": "78133e09-8546-4def-b8fb-0ae4c4bede44"
    },
    {
        "author": "王銍",
        "paragraphs": [
            "第五橋邊一徑遥，滿林野竹立江郊。",
            "鴛鴦浮破水涵影，翡翠壓斜風舞梢。"
        ],
        "title": "墨君十詠 雪梢",
        "id": "3475216b-ce03-46f5-aca7-3b665cab6bce"
    },
    {
        "author": "王銍",
        "paragraphs": [
            "倚竹佳人生暮愁，那知情伴夜蟬幽。",
            "一山風月龍吟罷，聲入江雲嫋嫋秋。"
        ],
        "title": "墨君十詠 夜風",
        "id": "046b31ba-d7ab-43cb-b1ff-42faee769215"
    },
    {
        "author": "王銍",
        "paragraphs": [
            "匡廬古寺暗松藤，曾宿寒巖最上層。",
            "火煖爐溫四山靜，前溪風雪後窗燈。"
        ],
        "tags": [
            "庐山"
        ],
        "title": "墨君十詠 憶昔",
        "id": "e5f69433-4528-4df1-a682-3f94ecc154d0"
    },
    {
        "author": "王銍",
        "paragraphs": [
            "不斷煙蕪起暮愁，無窮楊柳拂東流。",
            "一聲歌罷香輪去，只有斜陽伴畫樓。"
        ],
        "title": "春郊  其一",
        "id": "dbd7adf9-ce17-416c-9e8a-0042556cf4ae"
    },
    {
        "author": "王銍",
        "paragraphs": [
            "碧飛紅斷正傷春，萬里天涯一病身。",
            "芳草路長樓百尺，樓中更有憑欄人。"
        ],
        "title": "春郊  其二",
        "id": "2e80ddca-5b15-4c87-b79e-1a6a0ea4680f"
    },
    {
        "author": "王銍",
        "paragraphs": [
            "匆匆車馬出清晨，日淡風微已仲春。",
            "松竹陰中山未盡，梅花林外有行人。"
        ],
        "title": "曉發石牛",
        "id": "fb95d749-4833-4c94-a02e-871b100742c7"
    },
    {
        "author": "王銍",
        "paragraphs": [
            "空山清夜寒無寐，松檜摇聲風雨高。",
            "行盡江湖忘巖壑，猶疑遶屋盡波濤。"
        ],
        "title": "山中夜聞風雨",
        "id": "1f34caa7-2561-40d0-af31-ff2de3dabc5a"
    },
    {
        "author": "王銍",
        "paragraphs": [
            "會時曾憶梅籠雪，別後常懷月照沙。",
            "到底多情是芳草，長隨離恨遍天涯。"
        ],
        "title": "芳草",
        "id": "2350c1d5-d8f6-47a8-ac1d-24cac2736728"
    },
    {
        "author": "王銍",
        "paragraphs": [
            "春濃已伴客愁濃，門掩雨餘江上峯。",
            "莫道夕陽無一事，遠顰眉黛更千重。"
        ],
        "title": "晚望",
        "id": "c21bd8bc-b4a6-42d8-a4de-3bbd55aba1a5"
    },
    {
        "author": "王銍",
        "paragraphs": [
            "玉人半醉暈豐肌，何待武陵花下迷。",
            "記得鞦韆歸後約，黄昏新月粉牆西。"
        ],
        "title": "杏花  其一",
        "id": "4372d686-6ec4-4d79-a331-bb9cf71b51ca"
    },
    {
        "author": "王銍",
        "paragraphs": [
            "醉裏餘香夢裏雲，又隨風雨去紛紛。",
            "人間春色都多少，莫掃殘英枉斷魂。"
        ],
        "title": "杏花  其二",
        "id": "7efbc05e-f36c-4d40-852a-33c83ba22cc7"
    },
    {
        "author": "王銍",
        "paragraphs": [
            "歌聲怨極珠難續，琴韻愁深水易分。",
            "公子何須賦巫峽，夢中真復有朝雲。"
        ],
        "title": "古意",
        "id": "f64f399f-4f6f-46f3-8957-6bfb30f51f19"
    },
    {
        "author": "王銍",
        "paragraphs": [
            "去國襟懷離別情，夜眠雨驛嘆孤征。",
            "轉頭三十年前恨，猶聽當時枕上聲。"
        ],
        "title": "雨夜",
        "id": "59e80cd3-62ea-4a93-afa3-d112d00050a0"
    },
    {
        "author": "王銍",
        "paragraphs": [
            "晚雨廉纖正滿空，萬峯多在暝雲中。",
            "風回變態何深淺，坐看天施水墨工。"
        ],
        "title": "雪溪亭觀雨",
        "id": "10f1ee3b-5aa4-40bc-9046-84d4d51989d9"
    },
    {
        "author": "王銍",
        "paragraphs": [
            "蒼茫山口月西沈，瀟灑新秋院落深。",
            "雨滴梧桐河漢淡，夢回猶記少年心。"
        ],
        "title": "山中早秋",
        "id": "9037064b-a11b-4397-9cea-3c8554bb9a69"
    },
    {
        "author": "王銍",
        "paragraphs": [
            "松門東路有柴關，凉卧清宵夢亦閒。",
            "更待海風來萬里，一天霜月滿空山。"
        ],
        "title": "山居追凉",
        "id": "fc13523f-13e4-456a-8102-36b00242bd21"
    },
    {
        "author": "王銍",
        "paragraphs": [
            "如畫羣峯從復橫，孤煙收盡片雲輕。",
            "天容常带秋容浄，萬里碧天新雨晴。"
        ],
        "title": "秋容",
        "id": "91a0e7e8-7ba3-4926-a55e-1ceaf3cfdc87"
    },
    {
        "author": "王銍",
        "paragraphs": [
            "玉樓瓊樹曉煙披，擁衲開門四望迷。",
            "清曠世人誰似我，雪中更到子猷溪。"
        ],
        "title": "雪作望剡溪",
        "id": "4eb07513-eb74-4cb8-b1df-1dfd9295eab9"
    },
    {
        "author": "王銍",
        "paragraphs": [
            "雪後千峯玉刻成，瓊瑶寒照寺樓明。",
            "遥知禪老開窗坐，指點煙村看晚晴。"
        ],
        "title": "寄南巖悟禪師",
        "id": "204cd42d-0cff-414a-9750-4b15126cfba9"
    },
    {
        "author": "王銍",
        "paragraphs": [
            "雪後孤村一段煙，晴光遠射玉山川。",
            "酒旗隔岸招閒客，獨上西溪渡口船。"
        ],
        "title": "雪晴閒渡西溪",
        "id": "fb3738f3-c64a-4434-ad34-bc65f079b833"
    },
    {
        "author": "王銍",
        "paragraphs": [
            "殘菊孤花留暮秋，勞師問路亂山頭。",
            "九巖只望孤雲去，舒卷如雲得自由。"
        ],
        "title": "送淳上人遊九巖",
        "id": "8f26902e-212b-4d7b-ab25-10c6d5956d1f"
    },
    {
        "author": "王銍",
        "paragraphs": [
            "娟娟山月半岩明，霜重樓臺夜氣清。",
            "誰把玉琴來寫取，松風吹斷夜泉聲。"
        ],
        "title": "泉聲",
        "id": "fc5efe21-3e6c-4c42-be68-fd29fc9afe5e"
    },
    {
        "author": "王銍",
        "paragraphs": [
            "東風初到亂山頭，無數殘梅雨未收。",
            "何待傷春對晴景，暝雲橫盡古今愁。"
        ],
        "title": "寄和邢子屑孫肖之始春見寄  其一",
        "id": "c7110ad9-52ac-481c-b940-caa0b4ddd127"
    },
    {
        "author": "王銍",
        "paragraphs": [
            "海山雪後海天寬，羣玉參差萬里寒。",
            "岩谷無人共清夜，倚欄獨向月中看。"
        ],
        "title": "寄和邢子屑孫肖之始春見寄  其二",
        "id": "a8c2c6dd-fe11-4869-af01-ee7b275c304a"
    },
    {
        "author": "王銍",
        "paragraphs": [
            "山林老去萬緣休，只有情鍾舊輩流。",
            "芳草無窮山四向，斷腸人在最高樓。"
        ],
        "title": "寄和邢子屑孫肖之始春見寄  其三",
        "id": "bc3cf42d-86e6-4cea-a9c1-97909993c666"
    },
    {
        "author": "王銍",
        "paragraphs": [
            "憶在東林學夜禪，月中清響聽風泉。",
            "不須更作廬山夢，魚鳥相忘二十年。"
        ],
        "tags": [
            "庐山"
        ],
        "title": "憶廬阜寄機上人",
        "id": "f9a6f696-7d44-4d77-af1a-3b979548ec24"
    },
    {
        "author": "王銍",
        "paragraphs": [
            "松間清月佛前燈，菴在孤峯更上層。",
            "犬吠一聲秋意靜，敲門時有夜歸僧。"
        ],
        "title": "上方",
        "id": "31c55dc9-7973-41cc-88e2-18d8d653799d"
    },
    {
        "author": "王銍",
        "paragraphs": [
            "淡月新霜似舊時，更憐秋與夜遲遲。",
            "夢回一枕凄凉恨，帳外青燈不得知。"
        ],
        "title": "寒夜",
        "id": "04eda792-ec18-4556-a15f-d9e5e6e123a2"
    },
    {
        "author": "王銍",
        "paragraphs": [
            "山空寺古紫苔侵，更喜漁樵不見尋。",
            "坐對秋陰晚蕭瑟，風吹敗葉入廊深。"
        ],
        "title": "晚意",
        "id": "c3941ef0-401d-48f1-a295-d8508cda1d66"
    },
    {
        "author": "王銍",
        "paragraphs": [
            "住依溪口破殘村，身伴渡頭零落雲。",
            "更向空山拾黄葉，姓名那有世人聞。"
        ],
        "title": "即事",
        "id": "7911d181-c36b-43f4-b301-69a5b377c509"
    },
    {
        "author": "王銍",
        "paragraphs": [
            "我家峯頭最高層，落葉蒼苔不可登。",
            "清坐與師烹玉糝，千岩風雨夜深燈。"
        ],
        "title": "南巖悟禪老見于山中同烹玉糝羹",
        "id": "28a2008b-b14a-4b58-9698-5d2e9dfdc0ba"
    },
    {
        "author": "王銍",
        "paragraphs": [
            "遥山天際斂眉峯，清淺溪邊淡粉容。",
            "薄暮寺橋人獨立，一燈明滅數聲鐘。"
        ],
        "title": "明覺寺折梅",
        "id": "f8fb8a28-74bb-4915-a7a3-c498ddcf5aa9"
    },
    {
        "author": "王銍",
        "paragraphs": [
            "雨脚初收天意晴，西風摇落夜寒清。",
            "披衣自起開窗戶，落月一山高下明。"
        ],
        "title": "夜晴",
        "id": "e4d18c83-66af-4182-8f5d-a248cef05451"
    },
    {
        "author": "王銍",
        "paragraphs": [
            "漁父家風我所知，家風要與道相宜。",
            "不懷貪餌吞鉤意，常似絲綸未下時。"
        ],
        "title": "古漁父詞十二首  其一",
        "id": "fe5c52f9-bf42-46a1-b9cf-3e43db110da3"
    },
    {
        "author": "王銍",
        "paragraphs": [
            "雨中漁艇一聲歌，夾岸青林照碧波。",
            "躍馬更誰思往事，紅塵千丈奈人何。"
        ],
        "title": "古漁父詞十二首  其二",
        "id": "ea0fba07-59f6-403a-affc-570fd2cb2cc6"
    },
    {
        "author": "王銍",
        "paragraphs": [
            "萬里號風雪滿山，黄蘆晻靄水汪灣。",
            "九衢朝馬愁泥滑，不識漁翁興未閒。"
        ],
        "title": "古漁父詞十二首  其三",
        "id": "5336f2ff-a313-437a-b8a4-c5d4c8ecef02"
    },
    {
        "author": "王銍",
        "paragraphs": [
            "風波穩處釣舟閒，雲去諸山暝不還。",
            "江面一峯何所似，青銅鏡裏綠雲鬟。"
        ],
        "title": "古漁父詞十二首  其四",
        "id": "763e0ebd-cba8-4e4a-a1fd-79336647952c"
    },
    {
        "author": "王銍",
        "paragraphs": [
            "千古高人張志和，浮家泛宅老煙波。",
            "不應別有神仙界，祇此滄江一釣蓑。"
        ],
        "title": "古漁父詞十二首  其五",
        "id": "801fabfe-960e-48bd-bd1b-1307c83a10ef"
    },
    {
        "author": "王銍",
        "paragraphs": [
            "虞舜遺風遠可尋，煙波一棹古猶今。",
            "九疑蒼莽三湘濶，盡是雲山韶濩音。"
        ],
        "title": "古漁父詞十二首  其六",
        "id": "c46dde2c-6be5-4ba6-9b94-24336eae532a"
    },
    {
        "author": "王銍",
        "paragraphs": [
            "曾見三閭屈大夫，强將清濁較賢愚。",
            "如今更覺前言拙，醒醉由來本不殊。"
        ],
        "title": "古漁父詞十二首  其七",
        "id": "a4bc2ade-4dc6-425f-acd2-dc3e370b9c6a"
    },
    {
        "author": "王銍",
        "paragraphs": [
            "風裊溪頭釣線多，戲魚無奈巧依荷。",
            "直須飄浄浮萍草，盡放青天照碧波。"
        ],
        "title": "古漁父詞十二首  其八",
        "id": "b1ed94be-31c3-41b7-87ae-7affc590a0be"
    },
    {
        "author": "王銍",
        "paragraphs": [
            "禹門三級浪千重，變化飛騰豈有蹤。",
            "寄語魚蝦休上釣，要看頭角是真龍。"
        ],
        "title": "古漁父詞十二首  其九",
        "id": "7be67377-d629-4c69-9a04-a011ea3bb9e8"
    }
]