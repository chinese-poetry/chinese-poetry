[
    {
        "author": "陳傅良",
        "paragraphs": [
            "樂在宜休水竹間，十年黄帕裹朝冠。",
            "却乘五箇花文馬，來與江村婦子看。"
        ],
        "title": "觀南塘四首呈沈守  其三",
        "id": "7c0d5cbb-1b5b-4172-a995-1c7e4d62571b"
    },
    {
        "author": "陳傅良",
        "paragraphs": [
            "別乘潘郎伯仲間，朅來公適去彈冠。",
            "更將未盡公碑意，收入新詩爲並看。"
        ],
        "title": "觀南塘四首呈沈守  其四",
        "id": "ecfe9b85-61cd-4e48-919e-bae50f28b231"
    },
    {
        "author": "陳傅良",
        "paragraphs": [
            "雨耨風耕病汝多，誰將一一手摩挲。",
            "幸因奉令來循壟，恨不分勞去荷蓑。",
            "凉德未知年熟不，微官其奈月樁何。",
            "殷勤父老曾無補，待放腰鎌與醉歌。"
        ],
        "title": "桂陽勸農",
        "id": "e44f1382-3cfe-4579-b11c-185e81687e42"
    },
    {
        "author": "陳傅良",
        "paragraphs": [
            "澤國重陽花較遲，得花雖□□愁余。",
            "家家人醉鷄豚社，獨對西風憶鱠魚。"
        ],
        "title": "九日奉呈同僚四絕句  其一",
        "id": "de56a7cf-bf43-4477-af26-ea3513525f09"
    },
    {
        "author": "陳傅良",
        "paragraphs": [
            "小雨廉纖僅滑泥，强隨年少更攀躋。",
            "欲憑最上浮圖望，晚稻如今齊未齊。"
        ],
        "title": "九日奉呈同僚四絕句  其二",
        "id": "7f7c365e-0ab5-4ec7-b0a9-e091bd1ee581"
    },
    {
        "author": "陳傅良",
        "paragraphs": [
            "臨風遮莫晚山佳，自古功名看鬢華。",
            "幸自不知余種種，可教容易落烏紗。"
        ],
        "title": "九日奉呈同僚四絕句  其三",
        "id": "4ce0aeca-e189-49e0-95b8-99efc069ae9f"
    },
    {
        "author": "陳傅良",
        "paragraphs": [
            "領客山危亦既懽，故人往往去歸班。",
            "明年此會知誰肯，爲上吳山望楚山。"
        ],
        "title": "九日奉呈同僚四絕句  其四",
        "id": "fb509e54-f141-4394-9888-af90d9ce5888"
    },
    {
        "author": "陳傅良",
        "paragraphs": [
            "十年不見尋常事，九日相違咫尺間。",
            "橙蟹渠能追勝賞，藙牲孰與奉慈顔。",
            "逝將酒坫更酬酢，乍可詩筒略往還。",
            "新將適聞臨遣罷，鹿頭吾待望吳山。"
        ],
        "title": "郴守丁端叔以九日詩至次韵奉酬",
        "id": "2a8577d6-1bda-4d27-be85-a77b8b1c7f96"
    },
    {
        "author": "陳傅良",
        "paragraphs": [
            "壯不如人老更遲，可憐赤□□宗余。",
            "鄉微膚使賢方伯，誰激西江活鮒魚。"
        ],
        "title": "丁端叔和九日詩至用韵奉謝恤鄰之義且申前請  其一",
        "id": "0b31619b-6ebb-44f0-bde6-02ff42d38f69"
    },
    {
        "author": "陳傅良",
        "paragraphs": [
            "生怕遄歸趁紫泥，緣危方藉得同躋。",
            "交鄰誼與春秋並，應許臧孫數告齊。"
        ],
        "title": "丁端叔和九日詩至用韵奉謝恤鄰之義且申前請  其二",
        "id": "6c677723-bac4-41c2-9f6e-351ba3d61efb"
    },
    {
        "author": "陳傅良",
        "paragraphs": [
            "夏畦不病晚穜佳，哿矣將詩補黍華。",
            "散百爲千吾寫似，深山窮谷徧籠紗。"
        ],
        "title": "丁端叔和九日詩至用韵奉謝恤鄰之義且申前請  其三",
        "id": "84a3d14c-f74f-4b00-a948-daae00ad3169"
    },
    {
        "author": "陳傅良",
        "paragraphs": [
            "不因與國近交歡，冰齒相從髮已班。",
            "多見長才無肯綮，豈辭一簣竟爲山。"
        ],
        "title": "丁端叔和九日詩至用韵奉謝恤鄰之義且申前請  其四",
        "id": "c32d5cb6-08fc-4ee6-bd0e-0a77df72e041"
    },
    {
        "author": "陳傅良",
        "paragraphs": [
            "乞鄰亟只報何遲，愁絕饑甿一勝余。",
            "上有加餐下相憶，莫同泛泛寄雙魚。"
        ],
        "title": "再用前韵簡丁端叔  其一",
        "id": "93b44fbe-4c2a-4241-acda-2065a6c280d0"
    },
    {
        "author": "陳傅良",
        "paragraphs": [
            "閉關饒著一丸泥，我亦前扳更後躋。",
            "四海弟兄君看取，苛風不斷鴈行齊。"
        ],
        "title": "再用前韵簡丁端叔  其二",
        "id": "7f47c503-7585-46cc-a889-4cb04212f84d"
    },
    {
        "author": "陳傅良",
        "paragraphs": [
            "事到難時意轉佳，聲名早已動皇華。",
            "撥煩自古書生短，只合橫經住絳紗。"
        ],
        "title": "再用前韵簡丁端叔  其三",
        "id": "2394b9fe-08de-49ab-b653-1a99004e97fb"
    },
    {
        "author": "陳傅良",
        "paragraphs": [
            "繇吳入楚共悲歡，懷欲班荆竟未班。",
            "直待還艫願銜尾，洞庭彭蠡浪如山。"
        ],
        "tags": [
            "洞庭湖"
        ],
        "title": "再用前韵簡丁端叔  其四",
        "id": "131acac3-f057-4cc8-bf54-ebb97c26c6cc"
    },
    {
        "author": "陳傅良",
        "paragraphs": [
            "空階琤若下琅玕，全楚何人巧耐寒。",
            "誰伴八龍長傲雪，蕭然一榻卧袁安。"
        ],
        "title": "和丁端叔竹梅二詩韵  其一",
        "id": "aa01e993-6370-4a69-a9fa-9a1cb4f7b2eb"
    },
    {
        "author": "陳傅良",
        "paragraphs": [
            "管領春風別有天，不論水際與山巔。",
            "祝融玉立湖湘凍，獨付寒梢笑粲然。"
        ],
        "title": "和丁端叔竹梅二詩韵  其二",
        "id": "010399d2-3b4d-4197-a1ae-b9104e529415"
    },
    {
        "author": "陳傅良",
        "paragraphs": [
            "覺省他年見一班，老從湖海看春頒。",
            "瞻言百里幾相及，仰止高山竟莫攀。",
            "每事乞公留上策，不才容我著中間。",
            "一時公論方當路，愁爲絲麻棄蒯菅。"
        ],
        "title": "丁端叔送牡丹以詩來用韵酬之  其一",
        "id": "335cedd8-ecfb-4b4c-ad3b-6828f57e6e6f"
    },
    {
        "author": "陳傅良",
        "paragraphs": [
            "客來談政已班班，况復書縢一再頒。",
            "亦欲頡頏相上下，不容分寸得躋攀。",
            "花猶河洛承平□，詩在黄陳輩行間。",
            "簿領役人塵撲面，沃如雲霧下茅菅。"
        ],
        "title": "丁端叔送牡丹以詩來用韵酬之  其二",
        "id": "9eceba38-4fab-4435-8e87-26f801a6c766"
    },
    {
        "author": "陳傅良",
        "paragraphs": [
            "來涂藍縷雪埋人，三百於今又六旬。",
            "奏課定應書下下，班春聊復喜津津。",
            "餘蔬被壤農亡恙，茂草連扉盜自新。",
            "曳杖鹿頭時極目，炊烟齊起兩州民。"
        ],
        "title": "和丁端叔歲晚書懷韵",
        "id": "d4ad1192-30f3-4e2b-9128-a01837b24abe"
    },
    {
        "author": "陳傅良",
        "paragraphs": [
            "澤魚山豕各忘年，味可勝窮總所便。",
            "堪笑荆吳相俎豆，遂令蠻觸自矛鋋。",
            "食無誤蟹車同軌，貢不徵蚶澤漏泉。",
            "我在窮山人迹罕，亦蒙惟錯饋甘鮮。"
        ],
        "title": "丁端叔送海錯以詩來用韵酬之",
        "id": "40083ad9-b865-4321-a17e-6e9a67dd29b6"
    },
    {
        "author": "陳傅良",
        "paragraphs": [
            "皇華六轡按倭遲，博採參差到接余。",
            "我獨內慚無具甚，萬家亦免釜生魚。"
        ],
        "title": "酬王判官和九日韵  其一",
        "id": "105fd574-8f2d-449f-aa7a-ace63cca7ad3"
    },
    {
        "author": "陳傅良",
        "paragraphs": [
            "想懸郴桂一雲泥，夫子聲名正日躋。",
            "乞與早移河內粟，牙牌歸聽報班齊。"
        ],
        "title": "酬王判官和九日韵  其二",
        "id": "2ffe08d7-820e-48d4-a038-ca0691dcec0b"
    },
    {
        "author": "陳傅良",
        "paragraphs": [
            "翩翩公子一何佳，銜命窮山薄歲華。",
            "獨自把將詩過日，不知梅影下窗紗。"
        ],
        "title": "酬王判官和九日韵  其三",
        "id": "556894c9-35b9-4c51-a813-17892a4494a9"
    },
    {
        "author": "陳傅良",
        "paragraphs": [
            "懷自何年晚見懽，匆匆惜已□聲班。",
            "青芻白飯吾何有，風月猶堪倒玉山。"
        ],
        "title": "酬王判官和九日韵  其四",
        "id": "398e9cab-fc2b-4123-bb5f-5027d7c270f7"
    },
    {
        "author": "陳傅良",
        "paragraphs": [
            "月不能明雨却稀，山容野色夜輝輝。",
            "清霄下際雙瓊闕，仙仗前驅萬玉妃。",
            "亙古嶺旁冬不到，從今湖外歲無饑。",
            "來年此日吾何適，蓑笠寒江一釣磯。"
        ],
        "title": "戊申臘桂陽喜雪",
        "id": "54198842-19fd-46d0-94db-188ab88ed82f"
    },
    {
        "author": "陳傅良",
        "paragraphs": [
            "南人見雪古來稀，見只愁吟草木輝。",
            "留囓氈毛窮漢使，說開圍角老胡妃。",
            "我嘗豪健能無褐，今已衰遲要不饑。",
            "北望鴈門腸欲斷，春蒲空老舊漁磯。"
        ],
        "title": "再用喜雪韵  其一",
        "id": "8acc2800-07fd-49e9-8b2e-630ac1fc8837"
    },
    {
        "author": "陳傅良",
        "paragraphs": [
            "瘴雨蠻烟此後稀，山童亦與借餘輝。",
            "爭看狂穉相呼喚，下啄饑烏自匹妃。",
            "苦乏貂裘堪夜永，喜無蝝子著冬饑。",
            "興來那况山陰客，爲我扁舟倚石磯。"
        ],
        "title": "再用喜雪韵  其二",
        "id": "9161501c-7d3a-4492-92ce-acd225b8df3a"
    },
    {
        "author": "陳傅良",
        "paragraphs": [
            "雅尚時相背，幽棲我數過。",
            "兒應看客慣，田孰與書多。",
            "自析唐郴縣，誰聯漢甲科。",
            "儒門今有此，天意定如何。"
        ],
        "title": "題范秀才萬卷堂",
        "id": "1a4e917d-782d-4eed-a7f5-79f2cc7d0bdd"
    },
    {
        "author": "陳傅良",
        "paragraphs": [
            "文字時高下，功名勢去來。",
            "誰人堪語此，吾道竟懷哉。",
            "携幼安容膝，巡簷笑索梅。",
            "巷門通後圃，今數爲君開。"
        ],
        "title": "和段君仲衡同令嗣天晴少出之作",
        "id": "f1ed19c7-4004-416e-b2fc-65a0a5b0beb4"
    },
    {
        "author": "陳傅良",
        "paragraphs": [
            "千帆過盡獨舟沈，玩世齁齁踵息深。",
            "何自著書今白髮，不禁戀闕此丹心。",
            "詩來滄海珠盈把，人在掖垣梧十尋。",
            "應爲一編三致意，細論小雅到交侵。"
        ],
        "title": "陳頤剛注孫子許拾遺贈詩用韵寄之",
        "id": "cf4a2c16-48ff-4af9-bc4b-aeb0e122b0dd"
    },
    {
        "author": "陳傅良",
        "paragraphs": [
            "筆落元戎重，詩成坐客新。",
            "譙門雙壯觀，邊將一團春。",
            "夢破盤行玉，名存甕得銀。",
            "衰遲亡補報，著意與民親。"
        ],
        "title": "和段仲衡譙樓新軍額二首  其一",
        "id": "77dc7979-13e6-490a-8efd-0658dcbca011"
    },
    {
        "author": "陳傅良",
        "paragraphs": [
            "寒消晴後雪，光轉凍前風。",
            "歲已宜麻麥，人猶厭芥菘。",
            "樓頭千里望，筆勢萬夫雄。",
            "及此吾何力，天低露草豐。"
        ],
        "title": "和段仲衡譙樓新軍額二首  其二",
        "id": "de751ca6-47a3-4566-8125-595b9fc7db87"
    },
    {
        "author": "陳傅良",
        "paragraphs": [
            "海濱驅馬過湘濱，喜及今春憶舊春。",
            "公燕有時令市酤，村舂不繼待炊新。",
            "嚴城鼓角留三字，當代衣冠第一人。",
            "看取吾民繇此去，萬家雞犬永無塵。"
        ],
        "title": "和蕭俊仲司法詠譙樓新軍額韵",
        "id": "0a7d5791-98ae-4e45-b560-f8caeda53dfe"
    },
    {
        "author": "陳傅良",
        "paragraphs": [
            "將相三陳後，文章兩漢餘。",
            "英標還有此，天意定何如。",
            "海內相離合，年來半毀譽。",
            "未知貪尚友，孰與鄴侯書。"
        ],
        "title": "送洪子端還鄉",
        "id": "07d17ce5-a826-4e19-8bb0-9bf8cf4a9edd"
    },
    {
        "author": "陳傅良",
        "paragraphs": [
            "嶽麓樓頭卧，湖湘眼底空。",
            "聲名無處著，容止與人同。",
            "白髮何多日，輕帆不待風。",
            "修門春漏淺，封事倩誰通。"
        ],
        "title": "送吳德夫",
        "id": "f42046e8-0936-43b1-ab84-1b598ff303e0"
    },
    {
        "author": "陳傅良",
        "paragraphs": [
            "辱與門牆最不遲，白頭方誦嶺南詩。",
            "文從嘉祐今三變，人在廬陵此一時。",
            "細數儒先能幾見，獨憐歲晚欲何之。",
            "瀟湘直下長江去，得望蓬萊却更疑。"
        ],
        "tags": [
            "长江"
        ],
        "title": "楊伯子以其尊人誠齋南海集爲贈以詩奉酬",
        "id": "f995b83c-6a37-4004-9d64-d0dafb79d50f"
    },
    {
        "author": "陳傅良",
        "paragraphs": [
            "落南添得黑髭歸，歸與相忘草木知。",
            "嶽麓沈沈秋柝靜，湘波穆穆夜帆遲。",
            "人間公論今何在，柱下家聲此不疑。",
            "但欲公年如衛武，爲留淇澳變風詩。"
        ],
        "title": "潭帥潘德鄜生辰",
        "id": "b7d31ce8-8987-4089-8a2c-61690b6f0a68"
    },
    {
        "author": "陳傅良",
        "paragraphs": [
            "曳裾朝路不同時，謀食衡湘亦把麾。",
            "一見相忘光可鑑，十年何在惄如饑。",
            "力堪扶世將誰可，語不驚人或自危。",
            "夜雪埋山江欲凍，依然春信在南枝。"
        ],
        "title": "衡守劉子澄以詩來和韵奉酬",
        "id": "a67259c9-7cea-4f32-98b3-2f08ba31abcc"
    },
    {
        "author": "陳傅良",
        "paragraphs": [
            "天作之山曷爲哉，遥知閶闔正南開。",
            "兩川文武長江下，百粵車書五嶺來。",
            "柴望久爲周墜典，牢愁多見楚遺才。",
            "不知崧岱還何似，我欲將書寄鴈回。"
        ],
        "tags": [
            "衡山",
            "长江"
        ],
        "title": "遊南嶽",
        "id": "b633d1e8-6fef-4611-9231-1e99c1d4f49a"
    },
    {
        "author": "陳傅良",
        "paragraphs": [
            "仰止扶藜鬢髮蒼，恰當風雨暗三湘。",
            "爲誰一闢天無際，及我重來日未央。",
            "江過數州多曲折，山緣長畝半青黄。",
            "老僧耐得從頭問，問到吳門竟渺茫。"
        ],
        "title": "登祝融峰喜霽",
        "id": "064b8e21-a6a3-4e20-9e19-5cb623b1b798"
    },
    {
        "author": "陳傅良",
        "paragraphs": [
            "欲杭一葦近聲光，恨不先期燕子凉。",
            "舊學甘盤聊此日，倦游司馬尚他鄉。",
            "別從滄海山橫斗，來自岷峨水濫觴。",
            "不謂偶成三楚客，得爲蘭杜附諸香。"
        ],
        "title": "和沈帥持要張漕季長韵二首  其一",
        "id": "5c3e97e8-68b8-4cbf-a918-af0a07a7cfed"
    },
    {
        "author": "陳傅良",
        "paragraphs": [
            "麾節元戎祖席光，晚風吹雨借初凉。",
            "師傳問訊誰書院，石刻摩挲是道鄉。",
            "聞有先聲來召馹，想無後會到流觴。",
            "路朝正設橫經席，冊府重紬辟蠹香。"
        ],
        "title": "和沈帥持要張漕季長韵二首  其二",
        "id": "7a8db2fb-2b87-4e5a-9dd1-ddd059088d76"
    },
    {
        "author": "陳傅良",
        "paragraphs": [
            "甘盤夢不入高宗，四皓莫知其所終。",
            "傅野有人能論學，漢庭無事可言功。",
            "行藏於此嘗成趣，談笑從今得退公。",
            "分付諸兒理民社，宜休堂上聽松風。"
        ],
        "title": "送沈帥",
        "id": "fb941d33-6119-47e8-abb6-bb16889515f3"
    },
    {
        "author": "陳傅良",
        "paragraphs": [
            "屋後雲梢萬箇長，屋前風蔓一川芳。",
            "有梅自索巡簷笑，無酒還酤踏雪香。",
            "偶與三劉同下榻，却懷二宋對持觴。",
            "寫將詩句吾何敢，欵乃聽人汲曉湘。"
        ],
        "title": "携客過王提舉園訪梅劉連州以詩來因用其韵",
        "id": "7e48f0c7-d54c-42d1-a2d4-c01095256480"
    },
    {
        "author": "陳傅良",
        "paragraphs": [
            "吳楚相望道阻長，我來邂逅挹羣芳。",
            "人如盤谷元非隠，詩到孤山不道香。",
            "每與盍簪移永日，更須篝火及餘觴。",
            "何須誇去東州說，不學藍關獨吊湘。"
        ],
        "title": "再用前韵簡劉連州",
        "id": "a88e6bed-130c-4ae1-82df-34baaec7ec1e"
    },
    {
        "author": "陳傅良",
        "paragraphs": [
            "皇華散作九州春，老穉□□夾道陳。",
            "韓子莫愁今夕雨，甫侯元是此山神。",
            "我雖載酒□□算，孰與將詩附不泯。",
            "他日中興編小雅，若論孝友更誰人。"
        ],
        "title": "小詩爲張漕壽",
        "id": "d13203e7-2f0c-41b8-ae2f-080cebefa020"
    },
    {
        "author": "陳傅良",
        "paragraphs": [
            "出自坡翁餘百年，傳之溫國子孫孫。",
            "兩家文物來歸我，便盍投簪去杜門。"
        ],
        "title": "謝司馬倅惠東坡竹石",
        "id": "8611de15-03b1-4041-9c4f-0d4181bcdd10"
    },
    {
        "author": "陳傅良",
        "paragraphs": [
            "但得桑麻徧楚間，此心不在大夫環。",
            "落花流水深春好，畫戟清香永日閒。",
            "英簜偶來成勝賞，萱庭孰與奉慈顔。",
            "正應得句尤奇傑，可繼淮南大小山。"
        ],
        "title": "和趙帥壽張漕韵二首  其一",
        "id": "797eb3b2-dce3-4e96-9486-f0937f03d45b"
    },
    {
        "author": "陳傅良",
        "paragraphs": [
            "使者耕時出省春，聯翩珠玉又前陳。",
            "先聲所暨摇山嶽，落筆相豪泣鬼神。",
            "嘉與九城俱晏粲，訖無一事尚棼泯。",
            "獨慚衰惰歸何晚，亦著中間作廩人。"
        ],
        "title": "和趙帥壽張漕韵二首  其二",
        "id": "f04154f6-141a-4558-b581-cfb978962975"
    },
    {
        "author": "陳傅良",
        "paragraphs": [
            "詩卷來何處，棠陰日夕佳。",
            "令人添白髮，及此有黄花。",
            "事業誰千載，文章各一家。",
            "何時定還闕，解柂向長沙。"
        ],
        "title": "題耒陽黄宰詩卷",
        "id": "c1f8cac1-8e1d-4aec-a81d-f5b0aeaf27b6"
    },
    {
        "author": "陳傅良",
        "paragraphs": [
            "荷君來意固非輕，曾未深交意便傾。",
            "語到七篇無欠少，學從三畫已分明。",
            "每懷前此傷標置，頗欲從今近老成。",
            "爲謝荆門三益友，何時尊酒話生平。"
        ],
        "title": "送黄元吉",
        "id": "4610deb8-7e34-4806-b182-75ff28937114"
    },
    {
        "author": "陳傅良",
        "paragraphs": [
            "久矣懷歸曷月哉，冠纓吾欲濯吾埃。",
            "天寒病馬尚遠放，日夕罷牛宜下來。",
            "名家翰墨書還蠹，蓋世功名骨已苔。",
            "孰與東籬訪黄菊，柴門終不爲人開。"
        ],
        "title": "懷歸丐祠",
        "id": "fea65ff7-7142-467f-a741-c7c442bb90fa"
    },
    {
        "author": "陳傅良",
        "paragraphs": [
            "楚山黄落洞庭波，背却鷄人問釣蓑。",
            "歸思甚於三峽壯，才名空自十年多。",
            "曩游記得青燈在，後會愁如白髮何。",
            "我更有懷言不盡，故將短韵代長歌。"
        ],
        "tags": [
            "洞庭湖"
        ],
        "title": "送范東叔歸帥潼川",
        "id": "682a3038-f3e8-49ea-9a2f-8deeb3d7c62a"
    },
    {
        "author": "陳傅良",
        "paragraphs": [
            "二毛覊旅久，一飯瘴鄉輕。",
            "把酒時相屬，令人意自平。",
            "校官無簿領，帥閫甚聲名。",
            "所恨冥冥雨，梅天不肯明。"
        ],
        "title": "送丁懷忠教授象州",
        "id": "bcdf0249-784c-41cf-aee8-6320693ff08c"
    },
    {
        "author": "陳傅良",
        "paragraphs": [
            "民欲遮留上欲來，政聲無間到輿臺。",
            "道迎和氣收蠻瘴，彈壓餘陰蟄楚雷。",
            "已是因風成柳絮，會須逐馬見銀盃。",
            "一觴好上公堂壽，不爲梅花昨夜開。"
        ],
        "title": "長沙臘月雷是日約宴趙帥俊臣聞雷乃罷越三日雨雪帥喜以詩相賀用韵酬之",
        "id": "901b52ca-ea8d-4449-b987-7724af05ae47"
    },
    {
        "author": "陳傅良",
        "paragraphs": [
            "沴氣反爲和氣來，長沙千里一瑶臺。",
            "新炊頓頓匙抄玉，熟睡家家壁撼雷。",
            "天直於人如合券，公應憐我欲停盃。",
            "向來韓子誇精禱，雲合衡山特易開。"
        ],
        "tags": [
            "衡山"
        ],
        "title": "又和",
        "id": "0879f27f-e42f-4aff-9979-33484118f56e"
    },
    {
        "author": "陳傅良",
        "paragraphs": [
            "天水交光地欲無，中間老子獨軒渠。",
            "一蓑漁隠真堪畫，萬玉龍驤不可屠。",
            "已卜菑畬何幸甚，却憐藍縷更愁如。",
            "莫將此惠長私楚，好上甘泉扈屬車。"
        ],
        "title": "趙帥復賦詩來用韵酬之",
        "id": "b4b31f74-b295-4ae9-b345-2023cefbe456"
    },
    {
        "author": "陳傅良",
        "paragraphs": [
            "夾湘而住一塵無，不在瑶池在石渠。",
            "氣蓋松篁誰與競，令行螟𧎬自相屠。",
            "山光際水天無間，夜色通朝月不如。",
            "中有一翁鬚皓白，蕭然野鶴亦乘車。"
        ],
        "title": "用韵詠雪簡湘中諸友",
        "id": "595e8ade-5444-42b4-8e67-429bc5acc08f"
    },
    {
        "author": "陳傅良",
        "paragraphs": [
            "燕坐何曾論古今，束書高閣反求心。",
            "若能領會無多子，絕勝相從歲月深。"
        ],
        "title": "贈張孟阜絕句",
        "id": "5ef83886-fb01-4dd6-b713-9f04a8fea436"
    },
    {
        "author": "陳傅良",
        "paragraphs": [
            "恨無毫髮老波瀾，世有曹劉亦後班。",
            "堪笑燕人夸璞腊，欲隨圭璧上三壇。"
        ],
        "title": "用趙帥韵爲孟阜解嘲",
        "id": "40876ab1-57a0-4fdb-be64-a17d88894391"
    },
    {
        "author": "陳傅良",
        "paragraphs": [
            "星月凋零萬象昏，誰能先我見朝暾。",
            "東南已得乾坤正，蠻貊方知夜旦分。",
            "但覺滄溟浮佛屋，却忘衡嶽近天閽。",
            "迢迢下憇山腰寺，人世烟雲尚吐吞。"
        ],
        "title": "登祝融峰觀日出",
        "id": "e9375086-8447-45a1-a9e7-1480d4d94fa3"
    },
    {
        "author": "陳傅良",
        "paragraphs": [
            "曷不放言追鵩賦，豈無幽思續離騷。",
            "去年比屋餘三釜，昨夜沿江長一篙。",
            "白髮豈曾緣吏役，青衫那更有兒曹。",
            "魚軒肯爲公來否，相約春光訪蟹螯。"
        ],
        "title": "舟中奉呈趙帥一首且速迎侍相與滿歲",
        "id": "317dcef8-7e7b-4efc-9a00-4376ce246938"
    },
    {
        "author": "陳傅良",
        "paragraphs": [
            "一再登臨萬事非，裹頭還已雪垂垂。",
            "敢論筆力今無恨，欲附碑陰始不疑。",
            "臺閣有人堪共政，江山如此且隨宜。",
            "論功漢鼎吾何有，自是風流百代師。"
        ],
        "title": "除浙西憲舟過釣臺有感",
        "id": "2b7ace63-69c3-4613-b61e-e1ff14aae54c"
    },
    {
        "author": "陳傅良",
        "paragraphs": [
            "兩官頻燕喜，交舉萬年觴。",
            "會慶川方至，重明日未央。",
            "聖賢何繼世，孫子更宜王。",
            "聞說斯干夢，祥占近一陽。"
        ],
        "title": "上皇子嘉王生辰詩三章  其一",
        "id": "4229c12a-4606-4207-9d0d-4b27a89ca95c"
    },
    {
        "author": "陳傅良",
        "paragraphs": [
            "造次依儒術，朝迴只一經。",
            "更無他嗜好，端是衆儀刑。",
            "符應當良月，聲華自妙齡。",
            "帝垣從此日，光焰粲前星。"
        ],
        "title": "上皇子嘉王生辰詩三章  其二",
        "id": "7126612d-24e9-458c-92ca-83854b8c3280"
    },
    {
        "author": "陳傅良",
        "paragraphs": [
            "要識皇圖永，當觀藝祖初。",
            "維持今盡是，回復更何如。",
            "庸陋誰推轂，衰遲此曳裾。",
            "慙無爲壽具，獨袖一編書。"
        ],
        "title": "上皇子嘉王生辰詩三章  其三",
        "id": "1c1fd302-00bf-4ac7-a6a2-2f43378bb4e2"
    },
    {
        "author": "陳傅良",
        "paragraphs": [
            "湖光不動見魚蝦，敗紙殘編數十家。",
            "巖桂叢中三四客，醉歸人得一瓶花。"
        ],
        "title": "袁起巖會飲湖上出示古刻酒罷各携桂花以歸因成一絕",
        "id": "e40c12ad-62fb-472c-8cdf-c89e1c1cb0da"
    },
    {
        "author": "陳傅良",
        "paragraphs": [
            "湖上簾須半捲蝦，調冰雪藕各名家。",
            "有人不觧長安飲，話極茶鐺吸井花。"
        ],
        "title": "又和",
        "id": "1411f5d3-8758-46a6-a459-c80e91303ba4"
    },
    {
        "author": "陳傅良",
        "paragraphs": [
            "古來材大難爲用，納納乾坤著幾人。",
            "但把雞豚燕同社，莫將鵝鴨惱比隣。",
            "世非文字將安托，身與兒孫竟孰親。",
            "一語觧紛吾豈敢，祇應行道亦酸辛。"
        ],
        "title": "寄陳同甫",
        "id": "d15f1c38-68d7-484c-9980-810b0c080414"
    },
    {
        "author": "陳傅良",
        "paragraphs": [
            "長才自昔恨平時，三入修門兩鬢絲。",
            "甕下可能長夜飲，花間却學晚唐詞。",
            "潸然北顧關河水，簡在西清日月遲。",
            "乘鴈雙鳬滄海上，與君從此恐差池。"
        ],
        "title": "送辛卿幼安帥閩",
        "id": "d3a1c012-b219-4a41-a624-71bb59966d29"
    },
    {
        "author": "陳傅良",
        "paragraphs": [
            "相望千里馬牛風，聯事湖湘各已翁。",
            "造次便呼兒女見，綢繆略與弟兄同。",
            "百年又是梅花發，萬事何如荔子紅。",
            "欲附使軺嗟不及，却憐身在俊躔中。"
        ],
        "title": "送盧郎中國華赴閩憲",
        "id": "a847bd9b-0d30-41a3-8e2c-a71fc6bea2d5"
    },
    {
        "author": "陳傅良",
        "paragraphs": [
            "中書世祿今無幾，唐鑑家聲世不多。",
            "安得有人賢若此，忽聞去國意如何。",
            "同朝最是頭先白，知己還愁語太苛。",
            "盡欲讀書三萬卷，蓬萊未必似岷峨。"
        ],
        "title": "送范大著文叔知彭州",
        "id": "ac8fe422-e79d-47bb-9e07-c68c4f2c49b6"
    },
    {
        "author": "陳傅良",
        "paragraphs": [
            "憧憧滿眼事何稠，落落論心思獨幽。",
            "去國未能身一葉，懷人但覺日三秋。",
            "池塘春草方同夢，江漢歸舟更別愁。",
            "安得簫韶儀兩鳳，不妨燕雀自嘲啁。"
        ],
        "title": "和劉進之韵兼簡吳阜之",
        "id": "cb433df2-5e75-4d28-8dd5-1e95cbfa5aa9"
    },
    {
        "author": "陳傅良",
        "paragraphs": [
            "湖山嫵媚綠陰稠，誰向芸芸得趣幽。",
            "半破榴花方恨晚，新來燕子未知秋。",
            "去爲吏隠雖吾願，歸得家山政自愁。",
            "頼有雨聲寬百感，忽如孤鳳見羣啁。"
        ],
        "title": "初夏有感因用前韵久旱適得雨欣然卒章",
        "id": "d48dda64-bcf3-4847-809e-8b4c684cf02f"
    },
    {
        "author": "陳傅良",
        "paragraphs": [
            "平生不解通毛刺，萬事無能改鬢華。",
            "豈是襟懷堪逆旅，直須詩句可名家。",
            "老爲賓客從戎幙，强使妻孥理帽紗。",
            "不有將軍寬禮數，新愁却恐墮江花。"
        ],
        "title": "送潘德久之官建康",
        "id": "73190c02-c310-43ea-8452-25edcf9e305c"
    },
    {
        "author": "陳傅良",
        "paragraphs": [
            "春過新烟能有幾，愁生飛絮轉難禁。",
            "可憐衰白隨年少，愛看殘紅到夜深。",
            "一輩衣冠方事事，故園松竹已陰陰。",
            "明年此會知誰共，鴈蕩山前寄好音。"
        ],
        "title": "同游張園酒中各嘆明年未知誰與此會余最衰病宜去因作詩識之",
        "id": "e495104b-11db-49dc-bce5-89fad6fe60c1"
    },
    {
        "author": "陳傅良",
        "paragraphs": [
            "也知朝士愧山林，猿鶴相懷怨亦深。",
            "屈指落花年荏苒，斷魂凋鬢日侵尋。",
            "向來相與期何事，老去誰能會此心。",
            "多謝故人重話舊，獨憐志古定遺今。"
        ],
        "title": "次韵奉酬方輝先",
        "id": "bb51be8b-4a62-40c5-98cf-d77278955bcf"
    },
    {
        "author": "陳傅良",
        "paragraphs": [
            "雪枿冰芽又復春，中原□覩屬車塵。",
            "懽呼漢節從天下，愕立胡兒夾道陳。",
            "老去獨慚□偃蹇，君行决意問經綸。",
            "顧瞻河洛關心處，應記幽燕用事人。"
        ],
        "title": "送倪正甫侍郎賀正",
        "id": "2bba6561-06e8-4845-85ea-0e08e3c7a472"
    },
    {
        "author": "陳傅良",
        "paragraphs": [
            "天顧於人略有情，片時收盡越山青。",
            "老農望外扶犂立，倦客愁邊擁被聽。",
            "塵翳欲清閶闔道，井花已上轆轤亭。",
            "冥冥直待黄梅熟，未要風池看約萍。"
        ],
        "title": "喜雨",
        "id": "52e22b22-75e7-40d7-b875-825602f42545"
    },
    {
        "author": "陳傅良",
        "paragraphs": [
            "鬍髯白盡猶强飯，髀肉添多未跨鞍。",
            "不向胡沙親矢石，却來橋塚護衣冠。",
            "歸舟自此長相背，薦墨于今尚未乾。",
            "只恐燕然他日事，獨無名字可同刊。"
        ],
        "title": "送曾繼先赴山陰路鈐",
        "id": "144d1f1c-6a03-492d-9573-c1317a8a2b93"
    },
    {
        "author": "陳傅良",
        "paragraphs": [
            "苦吟海內知音少，獨往江東問政頻。",
            "我亦他山於此別，世無吾黨更誰親。",
            "六朝故實皆新句，一代風流尚幾人。",
            "話次儻懷無恙否，爲將衰惰再三陳。"
        ],
        "title": "送何起巖之江東",
        "id": "3fddfed7-70bb-4d47-b640-492123153e71"
    },
    {
        "author": "陳傅良",
        "paragraphs": [
            "層雲飛鳥共危欄，江漢朝宗萬折盤。",
            "王氣信知千古盛，聖圖元自九朝寬。",
            "公餘曳履探殊勝，酒罷磨崖記衆懽。",
            "衰惰不知能健否，相從河岱弄柔翰。"
        ],
        "title": "上元日同京仲遠趙德老羅春伯謝子肅訪郭殿帥游鳳凰山次韵",
        "id": "f8f879f5-02f8-4773-8ccb-9cc6e65107b5"
    },
    {
        "author": "陳傅良",
        "paragraphs": [
            "一聲警蹕接天齊，馳道無塵馬不嘶。",
            "月御順行隨日轂，乾端和氣匝坤倪。",
            "三槐相繼歸公衮，細柳還須聽將鼙。",
            "老矣尚能歌二聖，不應專美在浯溪。"
        ],
        "title": "癸丑冬車駕過宮留相還朝",
        "id": "a36ec373-c4c7-4d31-a43e-444af49b1af0"
    },
    {
        "author": "陳傅良",
        "paragraphs": [
            "齊年兄弟又齊名，商略行藏共此生。",
            "自昔從君瞻馬首，如今輸我與鷗盟。",
            "讀書松竹交千載，曳履星辰聽五更。",
            "借問塞翁誰得失，諸無一語到留行。"
        ],
        "title": "和樓大防尚書送行韵",
        "id": "5a280d62-9a08-4262-978a-4778b6b32a46"
    },
    {
        "author": "陳傅良",
        "paragraphs": [
            "久立天涯詠式微，胡然華髮尚□□。",
            "□□□望歸簪履，便冀君恩到蓋帷。",
            "當世豈無君子論，□□□□□人詩。",
            "湘中一似桐鄉好，安得扁舟著釣絲。"
        ],
        "title": "折子明提刑自湘中以詩問訊用韵酬之",
        "id": "e3b0e9e2-65b5-4303-adc2-d4e4c730dc92"
    },
    {
        "author": "陳傅良",
        "paragraphs": [
            "今歲僅餘今夜月，此舟三泊此江沂。",
            "遭逢明主還遺恨，慚愧先生獨見幾。",
            "泗水列侯多不免，湘山四皓竟安歸。",
            "漢家故舊嘗枚數，孰與東南一釣磯。"
        ],
        "title": "泊釣臺灘下",
        "id": "894b8eb2-4f36-4772-8d19-e8b256d3ccf0"
    },
    {
        "author": "陳傅良",
        "paragraphs": [
            "行藏獨倚少陵樓，怨鶴愁猿孰與儔。",
            "嘗與萬人爭魏闕，何如一壑老菟裘。",
            "追隨士友從吾好，領略江山自此遊。",
            "急趁梅花理歸棹，雙溪爲我亦西流。"
        ],
        "title": "臘月望泊舟釣臺灘下賦詩既而登婺女明遠樓誦之鄉丈陳德承同集黄奇卿張伯廣因書以遺德承之子性甫直甫後春六日奉和德承韵兼簡奇卿伯廣爲別",
        "id": "4727f9d2-5f78-40ed-919d-be65511996fa"
    },
    {
        "author": "陳傅良",
        "paragraphs": [
            "臘後玄冥意氣驕，餘寒造物亦亡聊。",
            "風收夜雨春何淺，雲障朝暾雪不消。",
            "真悟此生纔半歲，恣聽何處是三朝。",
            "粲然一笑將迎我，頼有江梅慰寂寥。"
        ],
        "title": "贈杜伯高",
        "id": "84684c6f-0249-4234-b81e-afcfb1253aed"
    },
    {
        "author": "陳傅良",
        "paragraphs": [
            "人言老去不如初，我愛初心老轉無。",
            "懶向門前題鬰壘，喜從人後飲屠蘇。",
            "杯盤甚簡眠須早，禮數多寬拜要扶。",
            "况復齁齁紙帳，雞人不聽禁庭呼。"
        ],
        "title": "除夜宿處州天寧寺",
        "id": "292ab228-f604-4df5-87b6-81c8396eae6a"
    },
    {
        "author": "陳傅良",
        "paragraphs": [
            "衡陽傑閣宵人記，淮右豐碑刺史書。",
            "永已橋山藏劍佩，空餘雲漢照林廬。",
            "河圖萬古陳東序，汗簡諸儒校石渠。",
            "誰道幽深窮衲子，乞錢買石更崎嶇。"
        ],
        "title": "寄僧嗣清",
        "id": "29019a36-5118-4f5d-8b94-545538189489"
    },
    {
        "author": "陳傅良",
        "paragraphs": [
            "括州太守□亭侯，及與前時一輩游。",
            "剩欲池塘看芳草，謾隨烟雨上危樓。",
            "無錢可解催科拙，有酒能寬放逐愁。",
            "可笑杜陵嚴武客，時時傍舍過牆頭。"
        ],
        "title": "蔣處州仲可惠酒",
        "id": "47f5f442-982a-47cd-af37-9de5a9980e11"
    },
    {
        "author": "陳傅良",
        "paragraphs": [
            "幸無骨相可封侯，歸理先人舊釣游。",
            "山下剩栽諸本竹，水邊須著數間樓。",
            "羣書可讀自隨喜，一客不來誰與愁。",
            "時把釣絲銷永日，魚兒亦得兩三頭。"
        ],
        "title": "再寄用前韻",
        "id": "a51f8daa-b529-481d-a43d-ebd6ef07b4a5"
    },
    {
        "author": "陳傅良",
        "paragraphs": [
            "是間南極老人星，喬木脩篁亦有情。",
            "直向朱明爲後殿，不隨黄落入秋聲。",
            "兒孫衮衮看新出，兄弟團團得晚成。",
            "笑閲世人心事短，却從黄老問長生。"
        ],
        "title": "丙辰寄國舉兄",
        "id": "8ec41bc6-7f17-458d-ab2e-e2a2cb43b5d8"
    },
    {
        "author": "陳傅良",
        "paragraphs": [
            "洛學今無恙，東南屬此翁。",
            "從游雖已晚，趣向竟誰同。",
            "一第收良易，遺經語未終。",
            "歸期定何日，我欲叩新功。"
        ],
        "title": "送長溪高國楹從學朱元晦",
        "id": "1ce6fc83-4d7e-42dc-b441-408c7f0badae"
    },
    {
        "author": "陳傅良",
        "paragraphs": [
            "日與山農共一廛，不應家有四乘軒。",
            "殷勤分送平齋下，爲看蟠桃熟幾年。"
        ],
        "title": "以兩鶴壽薛象先",
        "id": "5ce5ea06-77d2-47cc-8b6b-bb0a1e976c7a"
    },
    {
        "author": "陳傅良",
        "paragraphs": [
            "落帽沾衣總失真，追隨萸菊亦勞神。",
            "酒無肴核依然好，家有溪山豈是貧。",
            "沆瀣從空來夜氣，青冥隨處際秋旻。",
            "不知此是登高否，爲問慈恩塔上人。"
        ],
        "title": "重陽日寄瑞安留宰留宰以是日宴新第人併見招不及赴",
        "id": "eee23e5c-ddaf-441d-ab4e-d02599bb5a4c"
    },
    {
        "author": "陳傅良",
        "paragraphs": [
            "一歲所餘秋有幾，重陽偏與老相催。",
            "每憐白髮能長健，雖愛黄花亦懶栽。",
            "好景游從須好友，新詩風味似新醅。",
            "人生適意無過此，恣聽東籬早晏開。"
        ],
        "title": "和林宗易菊花韻",
        "id": "a3855100-62b5-4d7a-accc-9874247f53e7"
    },
    {
        "author": "陳傅良",
        "paragraphs": [
            "北湖只隔嶺頭雲，誰在湖邊問訊人。",
            "若得小舟通我過，雨晴須破半時辰。"
        ],
        "title": "和沈仲一北湖十詠 北湖",
        "id": "2c5521b8-c8db-4d23-abba-68ffbc505139"
    },
    {
        "author": "陳傅良",
        "paragraphs": [
            "人去岷峨水自流，豫章三字竟沈浮。",
            "懷人好上層樓看，木落山寒不肯秋。"
        ],
        "title": "和沈仲一北湖十詠 豫章閣",
        "id": "fd3caa15-7595-4d8b-9cb7-54093a4959dc"
    },
    {
        "author": "陳傅良",
        "paragraphs": [
            "可愛南山與北山，北山上有斗芒寒。",
            "碧雲歸盡人何在，更捲珠簾到夜闌。"
        ],
        "title": "和沈仲一北湖十詠 仰止亭",
        "id": "a02faaad-4c70-4fd0-b48b-89e5157e004b"
    },
    {
        "author": "陳傅良",
        "paragraphs": [
            "平平下語及雲管，學到詩人豈不難。",
            "莫似□人大芳潔，湘波千古訴椒蘭。"
        ],
        "title": "和沈仲一北湖十詠 葯房",
        "id": "ac41e448-c513-4284-bc01-93de9f2b859b"
    },
    {
        "author": "陳傅良",
        "paragraphs": [
            "一年曾得幾番圓，恨不驂鸞上廣寒。",
            "占得波光須細翫，恰聞滄海已狂瀾。"
        ],
        "title": "和沈仲一北湖十詠 穆波亭",
        "id": "0c618bb9-e3df-421c-b50d-178bebde893e"
    },
    {
        "author": "陳傅良",
        "paragraphs": [
            "欲來花底竟差池，我有佳名誰與歸。",
            "翌日看花天一色，狐裘猶自織寒機。"
        ],
        "title": "和沈仲一北湖十詠 粹白堂",
        "id": "2bba0834-a59d-467a-9939-92d6f35657d6"
    },
    {
        "author": "陳傅良",
        "paragraphs": [
            "借無舟楫亦褰裳，目斷蒹葭水一方。",
            "今夜不來同剪韭，隔山明日事茫茫。"
        ],
        "title": "和沈仲一北湖十詠 遲客臺",
        "id": "79d4f774-9cda-471a-8881-9089bf8e1faf"
    },
    {
        "author": "陳傅良",
        "paragraphs": [
            "萱草須鋤莫放深，竹須剪伐待成林。",
            "一花一葉皆相附，要使兒孫識此心。"
        ],
        "title": "和沈仲一北湖十詠 萱竹堂",
        "id": "0e561895-6de9-4e26-b63c-7df204551447"
    },
    {
        "author": "陳傅良",
        "paragraphs": [
            "紛紛萬木盡西風，獨立霜林我御冬。",
            "滓畔無人誰著語，止齋但護紫泥封。"
        ],
        "title": "和沈仲一北湖十詠 楚頌亭",
        "id": "20b1f844-c905-40bb-8770-cb55df20fbef"
    },
    {
        "author": "陳傅良",
        "paragraphs": [
            "看花只爲雨愁人，一片纔飛減却春。",
            "獨此得春無盡藏，每於愁外見精神。"
        ],
        "title": "和沈仲一北湖十詠 宜雨亭",
        "id": "123537db-1193-49c1-9180-c67d4fd3f86d"
    },
    {
        "author": "陳傅良",
        "paragraphs": [
            "營營浮俗贋還真，孰與傳經妙入神。",
            "一榜及看三子貴，數椽能忍十年貧。",
            "自將弧矢書閭史，便使冰淵誦小旻。",
            "家學如君今有幾，殷勤羅拜我何人。"
        ],
        "title": "周宣義三子仲敏明□幼謹同年登第因以前韻奉寄",
        "id": "61ab4b94-1188-4d74-8622-a13bfb9b0e1b"
    },
    {
        "author": "陳傅良",
        "paragraphs": [
            "行酒何如溫太真，風流元不鄙錢神。",
            "扁舟容我歸來老，一子令人買得貧。",
            "雖有羣仙來月窟，欲扶衰力上霜旻。",
            "吾今已定漁樵約，勛業煩公一輩人。"
        ],
        "title": "再次韻簡新第諸人",
        "id": "d2031f70-958a-4ab5-94cd-ca38a4a38eb9"
    },
    {
        "author": "陳傅良",
        "paragraphs": [
            "論交海內略飄零，最晚相看却有情。",
            "不以一經誇魯諺，自於二子識徐卿。",
            "橘香賸與蜂衙晚，麥信急催鳩喚晴。",
            "天氣正佳歸恰好，莫將愁思爲空名。"
        ],
        "title": "送瑞安尉林叔全尊人還鄉",
        "id": "aad6d8b2-242f-4289-be0c-ee040cc79f2a"
    },
    {
        "author": "陳傅良",
        "paragraphs": [
            "三年絕境興誰同，雞叫桑巔犬巷中。",
            "但欲戶庭多暇日，不將鞭朴奏膚公。",
            "相期霄漢摶風翮，每見燈花綴玉蟲。",
            "此去逢人臺閣上，丁寧莫道止齋翁。"
        ],
        "title": "送林叔全秩滿歸四明",
        "id": "c73051d1-7b22-42d3-b786-910ac04b6dc2"
    },
    {
        "author": "陳傅良",
        "paragraphs": [
            "五馬逢迎甚闊疎，滿朝問訊近何如。",
            "諸公極有遲留意，一日連收竟別書。",
            "佛法盛衰千劫後，人生老壯百年餘。",
            "向來游舊今亡恙，願得斯人尚起予。"
        ],
        "title": "送雪庵瑾禪師還山",
        "id": "66f7ca03-bbd4-40c8-a807-b1757d15c4e5"
    },
    {
        "author": "陳傅良",
        "paragraphs": [
            "持盃雖念故人寒，欲予還不似印刓。",
            "此債豈應行處有，麯春何日寄雲安。"
        ],
        "title": "周和叔通判雪寒索酒戲用來韻以將朋尊",
        "id": "43813cf7-2250-4336-ba2d-c70c7ad6341a"
    },
    {
        "author": "陳傅良",
        "paragraphs": [
            "森森萬木一精廬，黄卷青燈自卷舒。",
            "却肯追隨三舍遠，不論聞問十年疎。",
            "遺賢公已長懷玉，老圃吾方欲荷鋤。",
            "安得謝巖題壁處，一尊相伴看芙蕖。"
        ],
        "title": "奉和周蕃伯用王道夫韻二章見寄  其一",
        "id": "1063f852-ed7f-4547-84fb-2bf4b26045d2"
    },
    {
        "author": "陳傅良",
        "paragraphs": [
            "論定千年後，心寬萬事平。",
            "吾方慚鼠伎，安敢道鴻冥。",
            "門戶雖入境，溪山亦世情。",
            "半天喬木立，盡日好禽鳴。"
        ],
        "title": "奉和周蕃伯用王道夫韻二章見寄  其二",
        "id": "fa36f8a9-473a-410c-8994-69470bb5ccab"
    },
    {
        "author": "陳傅良",
        "paragraphs": [
            "三陽昨夜轉洪鈞，鳳曆今年又紀寅。",
            "再拜與君觴壽母，更生猶我面先人。",
            "兒孫夾侍渾忘數，梅柳前陳不記春。",
            "從此常爲湯餠主，賸看諸婦抱麒麟。"
        ],
        "title": "壽叔祖母",
        "id": "38b487bd-eed4-4c98-9f06-ec7962a665be"
    },
    {
        "author": "陳傅良",
        "paragraphs": [
            "當世關衰壯，斯文看合離。",
            "强餐吾豈敢，後會子何期。",
            "村落秋彌好，溪山晚最宜。",
            "逢人相問訊，所欠更能詩。"
        ],
        "title": "東陽杜季高遠訪詩以送之",
        "id": "3e1734f4-587d-46ab-b600-bccde235c2c1"
    },
    {
        "author": "陳傅良",
        "paragraphs": [
            "白與紅兼盡落梅，小園獨步日千迴。",
            "浮空曉色臨無際，排闥春光撥不開。",
            "學語新禽更後囀，鋪茸細草雨邊來。",
            "却憐追逐今無力，放下簾鈎就麝煤。"
        ],
        "title": "春日和林宗易韻",
        "id": "02b4cbff-355f-4ed0-8182-9a3fe64da843"
    },
    {
        "author": "陳傅良",
        "paragraphs": [
            "櫻柳初無素與蠻，可將何物伴身閒。",
            "欲栽花木千餘本，但候春風還未還。"
        ],
        "title": "移花",
        "id": "04b5659a-cde9-467b-a249-446bcc1738db"
    },
    {
        "author": "陳傅良",
        "paragraphs": [
            "酷愛看花懶種花，知心惟有故人家。",
            "花開兮送花殘取，娛老扶衰度歲華。"
        ],
        "title": "送花還宗易",
        "id": "2b2d2d1b-b857-42e6-87ca-7bf36326ae6e"
    },
    {
        "author": "陳傅良",
        "paragraphs": [
            "惰歸春力不勝驅，風雨尚愁人摻裾。",
            "掠盡殘紅前日樹，催還新綠去年畬。",
            "相將興盡隨花屧，頼有朋來載酒車。",
            "但得從今身尚健，吾鄉風物勝匡廬。"
        ],
        "tags": [
            "庐山"
        ],
        "title": "遊鳴山寺徐一之兄弟載酒即席和其韻",
        "id": "09ea1a99-abab-497c-97c5-d824ac6b9a72"
    },
    {
        "author": "陳傅良",
        "paragraphs": [
            "相過風雨獨何歟，校酒論文已不如。",
            "方信深交相戀繆，却因衰退更躊躇。",
            "吟生池草書成束，飲落簷花醉墮車。",
            "明日待隨公等去，我頭應始自今梳。"
        ],
        "title": "和徐叔子用林宗易韻見示",
        "id": "2552da62-7e7a-4374-bb0d-b82194d8bbc8"
    },
    {
        "author": "陳傅良",
        "paragraphs": [
            "親從蓑笠問饑寒，赴愬人人得犯顔。",
            "更向棠陰聊憇茇，要令粒食共鮮艱。",
            "身歸雨露司存後，詩在山川刻畫間。",
            "飽飯之餘能細和，止齋應有幾年閑。"
        ],
        "title": "和徐叔子勸農韻呈留宰",
        "id": "38b62706-8da3-49f2-bd13-736329df96d0"
    },
    {
        "author": "陳傅良",
        "paragraphs": [
            "海棠故作十分紅，梨更超然與雪同。",
            "文物英華周盛事，風流玄遠晉餘風。"
        ],
        "title": "遊金嶴趙園賦海棠梨花呈留宰",
        "id": "784352ec-3a31-464b-81b8-61b168c04117"
    },
    {
        "author": "陳傅良",
        "paragraphs": [
            "一枝纔放前村雪，一線初開愛日天。",
            "潘縣風流凡五客，趙園名字亦千年。",
            "可無能賦如難弟，恨不曾來有尉仙。",
            "待得中興用循吏，更於此地設離筵。"
        ],
        "title": "赴留宰寶壇之集因和蕃叟弟趙園韻",
        "id": "9e82965d-8529-4ee1-a951-a07ea1757497"
    },
    {
        "author": "陳傅良",
        "paragraphs": [
            "縣樓即日氣橫空，施及觀潮亦奏功。",
            "曾上石崗看蟻穴，當圖一飽到三農。"
        ],
        "tags": [
            "钱塘江"
        ],
        "title": "示留宰",
        "id": "bf572f63-56c5-4c00-be8e-7abc25a726c8"
    },
    {
        "author": "陳傅良",
        "paragraphs": [
            "連年栽樹未成陰，赬實堆盤慰我心。",
            "手把新詩堪永日，休誇法帖送來禽。"
        ],
        "title": "或以詩送來禽次韻奉酬  其一",
        "id": "ec7ba71a-676a-4ebb-b542-351862df09e2"
    },
    {
        "author": "陳傅良",
        "paragraphs": [
            "隔水佳人久不逢，祇應我懶或君慵。",
            "感時相饋情何厚，却說雲泥笑殺儂。"
        ],
        "title": "或以詩送來禽次韻奉酬  其二",
        "id": "4edfa3cf-8d31-460c-a1e0-201768be6747"
    },
    {
        "author": "陳傅良",
        "paragraphs": [
            "老大生憎兒女態，更無春怨與秋悲。",
            "略將盃酌隨宜具，剩有溪山取次嬉。",
            "愛客不妨兼泛泛，論文何苦太奇奇。",
            "况曾窺得尊生術，通昔蒲團日一炊。"
        ],
        "title": "遊雲頂院和徐叔子韻",
        "id": "33b9d5a5-11ef-4c05-a2b0-945984dc54fc"
    },
    {
        "author": "陳傅良",
        "paragraphs": [
            "蕭然山澤一臞仙，故被聲名絆俊躔。",
            "祇爲春秋同社燕，遂歸風雨對牀眠。",
            "中年曾未鬚眉白，盡日全無車馬喧。",
            "我有壽觴誰與共，會昌湖上釣魚船。"
        ],
        "title": "壽薛象先",
        "id": "0706d61d-d15a-481f-bb6a-8e39dcceabea"
    },
    {
        "author": "陳傅良",
        "paragraphs": [
            "朋游同一輩，伯季自相師。",
            "薄宦俄衰暮，清懽僅暇時。",
            "我懷青冢曲，子念紫荆詩。",
            "但得無憂患，幽棲豈不宜。"
        ],
        "title": "酬蕃叟弟韻",
        "id": "2c3978b9-95a2-4368-b2e2-004a635e5020"
    },
    {
        "author": "陳傅良",
        "paragraphs": [
            "泛水淺紅荷十里，蔽雲濃綠木千章。",
            "旁無俗子山居巷，中有臞仙一瓣香。",
            "今夕還知是何夕，吾鄉終勝似他鄉。",
            "雙鳬便合青冥上，笑看兒孫樂未央。"
        ],
        "title": "壽潘省之",
        "id": "f67fb41f-b535-4dbf-b87e-3d042adb9efa"
    },
    {
        "author": "陳傅良",
        "paragraphs": [
            "歲自爲詩歲自賡，愁無新思思還生。",
            "更從今閏書初伏，待看何年值後庚。",
            "漢網疏如天地闊，奎文下與水雲平。",
            "弟兄長健貧何病，判解金龜當一酲。"
        ],
        "title": "丁巳壽國舉兄",
        "id": "81ad3367-6777-4d70-b42f-91bfc981d920"
    },
    {
        "author": "陳傅良",
        "paragraphs": [
            "業已將身落耦耕，時於觀物悟浮生。",
            "擇栖未定鳥離立，避礙已通魚並行。",
            "野老窺巢占太歲，牧兒敲角報殘更。",
            "絕勝倚市看郵置，客至還無菜甲羹。"
        ],
        "title": "村居二首  其一",
        "id": "765332c6-852f-4013-8a47-ec99d6ca0a9c"
    },
    {
        "author": "陳傅良",
        "paragraphs": [
            "野衣農圃雜，華髮弟兄同。",
            "佚老便居僻，貪閑喜命窮。",
            "習成杯酌少，脫落語言工。",
            "危坐看流景，新萌又落紅。"
        ],
        "title": "村居二首  其二",
        "id": "690ad9ee-b6db-4d82-af31-6c170df0a25f"
    },
    {
        "author": "陳傅良",
        "paragraphs": [
            "欲因舊築倍勞形，昔在先生配二程。",
            "梅樹護持供北顧，萱堂潤色作東榮。",
            "但堪樽俎來三益，何必籓牆屏五兵。",
            "若徙荼𧃲分乞我，亦令兒輩記家聲。"
        ],
        "title": "和宗易作屋之什",
        "id": "24353119-c1cc-4024-8011-26c7daccad08"
    },
    {
        "author": "陳傅良",
        "paragraphs": [
            "我固閲人非草草，君於前輩亦拳拳。",
            "經師未數郯夫子，筆力方窺李謫仙。",
            "所恨尚於收第晚，將詩空與背時傳。",
            "頻年不信燈花報，報得人來亦可憐。"
        ],
        "title": "送縉雲葉正初兼簡杜伯高",
        "id": "abc49982-7523-45ed-9cc4-13bc8537eb06"
    },
    {
        "author": "陳傅良",
        "paragraphs": [
            "軒窗一日粲三英，盡室無塵眼倍明。",
            "閩粵固嘗矜絕美，風騷猶未及知名。",
            "羞將姿媚隨花譜，愛伴孤高上月評。",
            "獨恨遇寒成弱植，色香殊不讓梅兄。"
        ],
        "title": "和宗易賦素馨茉莉白蓮韻",
        "id": "fa2e4aaf-9a6b-4fe3-914c-75e5aa049fb4"
    },
    {
        "author": "陳傅良",
        "paragraphs": [
            "東籬何在菊年年，菊視陶詩竟孰賢。",
            "未必緣詩花更好，花將詩與萬人傳。"
        ],
        "title": "沈仲一送菊自言封殖之勞欲得詩爲報爲賦三絕  其一",
        "id": "f3931ea4-5180-4b00-b93a-ed9f7e05493d"
    },
    {
        "author": "陳傅良",
        "paragraphs": [
            "霜螯風味小槽春，新樣宮衣試麯塵。",
            "一段秋光誰領此，芙蓉凡子桂陳人。"
        ],
        "title": "沈仲一送菊自言封殖之勞欲得詩爲報爲賦三絕  其二",
        "id": "866e4421-a2ee-4b46-bda9-d1dd1b2672eb"
    },
    {
        "author": "陳傅良",
        "paragraphs": [
            "愁乾手自搭連筒，苦雨丁丁杙小篷。",
            "乞得花開急催客，明朝恐已著霜紅。"
        ],
        "title": "沈仲一送菊自言封殖之勞欲得詩爲報爲賦三絕  其三",
        "id": "5adc8c4f-a18d-4d25-8d75-893965d0d998"
    },
    {
        "author": "陳傅良",
        "paragraphs": [
            "陪侍經幃涉歲年，亦嘗尚論鞠衣賢。",
            "如今三嗅馨香泣，惟恐將詩去浪傳。"
        ],
        "title": "仲一以詩來用韻奉答  其一",
        "id": "4ef17086-37ac-432a-aa6f-dc1def790183"
    },
    {
        "author": "陳傅良",
        "paragraphs": [
            "嗚咽苔移玉座春，昔年曾扈屬車塵。",
            "重陽不見黄封酒，只見餐英獨醒人。"
        ],
        "title": "仲一以詩來用韻奉答  其二",
        "id": "72c0a199-4ab7-4ecc-a3bd-7229176bbb6c"
    },
    {
        "author": "陳傅良",
        "paragraphs": [
            "剩有新詩入遞筒，豈無能畫作掀篷。",
            "金錢翠蓋相輝映，著我皤然酒借紅。"
        ],
        "title": "仲一以詩來用韻奉答  其三",
        "id": "4eee87d5-aac9-4f95-ad3c-890bd98298c8"
    },
    {
        "author": "陳傅良",
        "paragraphs": [
            "矮簷風雨送蝸牛，有客來誇百尺樓。",
            "闔郡臺池皆下瞰，背城湖海亦全收。",
            "清時未放徒高卧，半世何爲故倦遊。",
            "解盡橐金君計决，月明長笛起漁舟。"
        ],
        "title": "寄題薛象先新樓",
        "id": "4834123d-9680-466d-8e37-aefb5e60405c"
    },
    {
        "author": "陳傅良",
        "paragraphs": [
            "千官勒馬謝幡勝，萬國鞭牛占雨晴。",
            "誰據槁梧相近午，頰車徐轉鼻無聲。"
        ],
        "title": "立春",
        "id": "0d73d833-5a84-42df-86d7-b20791495281"
    },
    {
        "author": "陳傅良",
        "paragraphs": [
            "春來十日垂垂雨，歲盡今朝亦未晴。",
            "衰老見年殊不覺，卧聽穿葉打窗聲。"
        ],
        "title": "除夜用前韻",
        "id": "d9fd5f3a-b19e-4f9a-8377-334076bc7915"
    },
    {
        "author": "陳傅良",
        "paragraphs": [
            "鏘鏘笙磬阼階東，穆穆黄流玉瓚中。",
            "近在門闌無此稱，老來襟抱更誰同。",
            "幽燕遺恨須收第，孔孟微言要忍窮。",
            "精舍一區泉石好，何時相就看冥鴻。"
        ],
        "title": "送子婿林申甫還侍",
        "id": "4596f8d5-735e-47f7-8cc6-32bd19ac9e64"
    },
    {
        "author": "陳傅良",
        "paragraphs": [
            "主人避客竟何之，雨過停橈落日遲。",
            "頼有畦丁曾識客，來禽花送兩三枝。"
        ],
        "title": "遊趙園",
        "id": "9a7c1403-3164-47e4-8124-e8c28aa98c2e"
    },
    {
        "author": "陳傅良",
        "paragraphs": [
            "剝啄要春酌，團欒得晚晴。",
            "千花名品下，一葦病身輕。",
            "文會非投轄，清歡勝絕纓。",
            "倦遊吾獨愧，歸趁兩山明。"
        ],
        "title": "赴林宗大招賞牡丹之集",
        "id": "6ae8231b-bf22-481e-a9ce-32f217bbddff"
    },
    {
        "author": "陳傅良",
        "paragraphs": [
            "聞君已得歸山請，顧我方當絕跡時。",
            "欲葺止齋猶未就，篋中應有草堂資。"
        ],
        "title": "寄謝懷英高士",
        "id": "2590f36d-ae20-49bd-95b7-b5600be2b399"
    },
    {
        "author": "陳傅良",
        "paragraphs": [
            "綠陰四合水迷津，春去雖愁却可人。",
            "無數飛螢窺案帙，有時乳燕落梁塵。",
            "滿塘荷蔭將還舊，試火包香又斬新。",
            "短夜得眠常不足，僧鍾遮莫報昏晨。"
        ],
        "title": "和張端士初夏",
        "id": "8767dedc-8268-4879-8bcf-fe3b18266a8c"
    },
    {
        "author": "陳傅良",
        "paragraphs": [
            "民社須吾黨，江湖足此情。",
            "不堪秋暑近，欲趁莫潮平。",
            "拙宦成華髮，憂時自短檠。",
            "君看廬阜石，千載尚垂名。"
        ],
        "title": "送周介之同年赴德化宰",
        "id": "1aacde8e-4a84-4b5d-a2dc-4968d7b74d3f"
    },
    {
        "author": "陳傅良",
        "paragraphs": [
            "不將鵞鴨惱比隣，林下蕭然老幅巾。",
            "乞與青州十從事，添成明月兩閒人。"
        ],
        "title": "謝林默之居士惠酒居士山居方與世絕尚欲友此廢人耶小詩舉發一笑",
        "id": "de70e3a8-f46c-498e-9778-894b450edb49"
    },
    {
        "author": "陳傅良",
        "paragraphs": [
            "一母分身四白頭，從今家事付兒流。",
            "只須老草供觴味，乍可婆娑伴釣遊。",
            "勞世萬人輸暇日，好天一雨薦新秋。",
            "平章何物宜爲壽，三十餘年晏子裘。"
        ],
        "title": "戊午壽國舉兄",
        "id": "ffe5559b-19bd-4e62-bbdb-7c7f64292379"
    },
    {
        "author": "陳傅良",
        "paragraphs": [
            "性已耐岑寂，老應忘隠憂。",
            "齊年雙白髮，盡日一蒼頭。",
            "竹閉緘門鑰，蒲團數漏籌。",
            "未知庭廡下，還有雀羅不。"
        ],
        "title": "止齋即事二首  其一",
        "id": "351d8496-59da-43d4-a287-00a05416a492"
    },
    {
        "author": "陳傅良",
        "paragraphs": [
            "教子時開卷，逢人强整襟。",
            "再貧看晚節，多病得初心。",
            "地僻茭蓮好，山低竹樹深。",
            "寄聲同燕社，明月又秋砧。"
        ],
        "title": "止齋即事二首  其二",
        "id": "763b18ad-3678-4c5d-907f-cc3cd25bee73"
    },
    {
        "author": "陳傅良",
        "paragraphs": [
            "雖無壁立翠琅玕，聊當庭前犢鼻裩。",
            "我亦聞之方伎者，衆山皆大小爲尊。"
        ],
        "title": "戲題止齋叢石",
        "id": "bfb73364-3cd3-4acc-a6f3-5c306179e6b1"
    },
    {
        "author": "陳傅良",
        "paragraphs": [
            "衰老登臨得並家，絕勝十載向天涯。",
            "直須與世爲陶令，謹勿令人識孟嘉。",
            "藍水悲吟空雅健，牛山醉墨謾欹斜。",
            "誰知竹葉雖無分，一笑何妨菊自花。"
        ],
        "title": "重陽和朱直方韻",
        "id": "8c7c4a47-938f-426d-b75c-efd29c81d87a"
    },
    {
        "author": "陳傅良",
        "paragraphs": [
            "家食年年未解忙，浮沉閭里但壺觴。",
            "偶緣他故趨吳會，可使吾徒憶魯狂。",
            "曲水風流王逸少，鑑湖窮約賀知章。",
            "請於百尺樓頭上，下視人間有肺腸。"
        ],
        "title": "用徐叔子韻送其過毗陵",
        "id": "8f67dea4-20c4-40ea-a401-84d535f95011"
    },
    {
        "author": "陳傅良",
        "paragraphs": [
            "文盛經生少，官輕舉子繁。",
            "誰能堪遠役，相與及微言。",
            "殘凍留春雨，新愁起夜樽。",
            "斯文吾不敢，短句送歸轅。"
        ],
        "title": "送四明汪文子",
        "id": "7d8551b9-bf21-409f-942e-7d085a8f5c22"
    },
    {
        "author": "陳傅良",
        "paragraphs": [
            "篋中每閲所藏書，長憶瀟湘九宛餘。",
            "一別十年身尚健，恨無飛羽過匡廬。"
        ],
        "tags": [
            "庐山"
        ],
        "title": "寄九江宋居士",
        "id": "1d8e30fe-808d-4ef6-af7b-382b34941cbb"
    },
    {
        "author": "陳傅良",
        "paragraphs": [
            "冰柱劉叉句，綈袍范叔寒。",
            "所親多物望，相識半人寰。",
            "今老猶徒步，吾窮亦厚顔。",
            "幽懷真易足，萬卷屋三間。"
        ],
        "title": "酬劉進之",
        "id": "c7a40f99-3ef2-405f-a8fd-472c4df8579f"
    },
    {
        "author": "陳傅良",
        "paragraphs": [
            "霖霪故作落花天，佳節重重倍悵然。",
            "雖有庭除臨曲水，更無尊俎試新烟。",
            "酴醾雅欲延春賞，杜宇還能破晝眠。",
            "頼得二昆同一客，蕨芽蒲笋短檠邊。"
        ],
        "title": "己未上巳清明",
        "id": "0ec6f409-198d-454f-a529-df25ccc3f69e"
    },
    {
        "author": "陳傅良",
        "paragraphs": [
            "㲇㲇曙鼓五更初，枚數何門可曳裾。",
            "孰與課兒翻故紙，幾曾緣客掃精廬。",
            "常饑未免時中酒，多病安能强著書。",
            "自笑無才供視草，徒勞身後問相如。"
        ],
        "title": "和林宗易上巳韻",
        "id": "59a05b7c-0452-4c15-ba44-3d1f5612f8c1"
    },
    {
        "author": "陳傅良",
        "paragraphs": [
            "溪山秋色日侵尋，一水循除萬木陰。",
            "幸有新炊送農扈，可無勝踐盍朋簪。",
            "蒲荷綿亙衡從畝，鷗鷺追隨下上音。",
            "寄語北湖休獨自，摩挲周鼎與商鬵。"
        ],
        "title": "和林宗易雨後韻兼簡沈仲一",
        "id": "9cd928d3-a219-4546-9903-e3916be4a8bb"
    },
    {
        "author": "陳傅良",
        "paragraphs": [
            "暮春堂上抱天和，時啟柴扉與客過。",
            "客有可人須語似，新篁來看玉森羅。"
        ],
        "title": "張端士以詩送蘭蕙因和其韻",
        "id": "b34acff2-6cb7-41cf-8da3-a1c4f2f7d76a"
    },
    {
        "author": "陳傅良",
        "paragraphs": [
            "夢回齒頰自天香，何必招魂怨渡湘。",
            "少待精廬天向曉，有來嘉客歲爲常。",
            "雲山鎮壓魚蝦市，煙雨莊嚴橘柚鄉。",
            "最好題名雙石闕，可題周曆萬年長。"
        ],
        "title": "寶壇寺和林宗易韻",
        "id": "264267d8-fecb-4d6b-90d4-76d42832d31f"
    },
    {
        "author": "陳傅良",
        "paragraphs": [
            "總角相看五十年，行藏殊轍各皤然。",
            "豈無子美書成束，欲送相如賦上天。",
            "俗眼不寬多小謹，交情何限復長篇。",
            "乘壺偶自兵厨至，聊助征帆一醉眠。"
        ],
        "title": "答朱翔遠見別之作",
        "id": "ffe7ab56-96a3-402a-9f1c-87d1f0453c16"
    },
    {
        "author": "陳傅良",
        "paragraphs": [
            "蓴鱸有玉西風急，橙蟹無金東海深。",
            "祇爲酒醒愁夜永，二蟲得失我何心。"
        ],
        "title": "嘗語客蓴鱸橙蟹的對或言今年斗門堅寒故蟹不上又今秋風急鱸魚亦鮮余發一笑因成二十八字",
        "id": "8abf87ea-28b7-4622-ac0f-c936929cc309"
    },
    {
        "author": "陳傅良",
        "paragraphs": [
            "風鱠不須鹽豉好，霜螯須著酒船深。",
            "無由種秫求旁舍，旁舍秋螟已蠹心。"
        ],
        "title": "因客說秋秫水傷復用前韻",
        "id": "6b833ae2-be68-4006-8f83-5cdcc8609f1d"
    },
    {
        "author": "陳傅良",
        "paragraphs": [
            "無歲探梅不恨遲，緝齋今送兩三枝。",
            "也知造物多生意，亦爲畸人解笑頤。",
            "壬子恰同身墮地，庚申還值國開基。",
            "數家誇道明年好，好在長貧誦繫辭。"
        ],
        "title": "己未生朝謝莘叟兄送梅  其一",
        "id": "77a27177-e0cb-4b7d-b361-ed4d5395c672"
    },
    {
        "author": "陳傅良",
        "paragraphs": [
            "莫笑栽培日月遲，待看老幹及孫枝。",
            "天將臈去春回首，人與花同雪滿頤。",
            "萬里隴頭空故蹟，孤山籬落但餘基。",
            "至今佳句無人繼，誰與招魂著楚辭。"
        ],
        "title": "己未生朝謝莘叟兄送梅  其二",
        "id": "1f84e3f1-85a2-4081-98f3-b11dfeeeab53"
    },
    {
        "author": "陳傅良",
        "paragraphs": [
            "背山面水竹週遭，雖乏樓臺氣已豪。",
            "更得好花千百本，中間容我誦莊騷。"
        ],
        "title": "覓花",
        "id": "cb9bd6e1-e04d-4416-b07c-9f4a65789eca"
    },
    {
        "author": "陳傅良",
        "paragraphs": [
            "蒲團坐閲歲如梭，不管門前雀可羅。",
            "投贈紵衣纔薄物，道人微笑已嫌多。"
        ],
        "title": "和徐魏叔見寄三絕  其一",
        "id": "14468db7-f3c5-44fa-b5ee-4fef4d1c1411"
    },
    {
        "author": "陳傅良",
        "paragraphs": [
            "紈袴何嘗不誤身，梁園金谷草長春。",
            "送將重錦齊三十，笑殺生芻一束人。"
        ],
        "title": "和徐魏叔見寄三絕  其二",
        "id": "a6411d9b-96ff-4450-a120-2759df74b7cc"
    },
    {
        "author": "陳傅良",
        "paragraphs": [
            "獨向心源識背趨，豈於身外較精粗。",
            "凄其下視人間世，朝市區區地一夫。"
        ],
        "title": "和徐魏叔見寄三絕  其三",
        "id": "3d87f184-514d-49ad-8d60-727c5ef53c19"
    },
    {
        "author": "陳傅良",
        "paragraphs": [
            "榆火逢佳節，棠陰接勝遊。",
            "移樽忻及暇，乘屐共尋幽。",
            "日靜竹光合，風喧花氣浮。",
            "主情殊未倦，衰暮爲遲留。"
        ],
        "title": "和朱宰遊丁園韻",
        "id": "a525fe36-c3f6-4915-8816-b2de18a14488"
    },
    {
        "author": "陳傅良",
        "paragraphs": [
            "何事□□□，天低雨露慳。",
            "一□遺晚□，百感又春關。",
            "墨客山陰竹，騷人洧外蘭。",
            "誰知千古意，不在□游間。"
        ],
        "title": "庚申上巳",
        "id": "b630e62f-9e51-44d3-adb2-7f144ab15004"
    },
    {
        "author": "陳傅良",
        "paragraphs": [
            "客去朝酲惡，詩來晚思和。",
            "名花如洛上，佳句近陰何。",
            "雨故妨新火，春應墮夢柯。",
            "莫將行樂地，蝸角動干戈。"
        ],
        "title": "清明後一日宴客明日宗易送牡丹有詩次韻",
        "id": "ed910f5a-54fb-4bca-917c-b8bfd5ea859a"
    },
    {
        "author": "陳傅良",
        "paragraphs": [
            "簪笏相摩入殿廬，人皆自笑此區區。",
            "豈無隻字踰華衮，未必千鍾勝飯蔬。",
            "吾見北山多後倦，誰如東里竟先驅。",
            "追隨曳履枌榆社，猶及香山退傅無。"
        ],
        "title": "和汪仲嘉樓大防二尚書賀鄭貴和華文休致韻  其一",
        "id": "fd7857d2-f231-4fb5-aa85-f0433231df28"
    },
    {
        "author": "陳傅良",
        "paragraphs": [
            "巋然名節萬人尊，詩落文昌帝九閽。",
            "耄及衛公還失策，早如疎傅亦傷恩。",
            "華文延閣如今少，神武脩門自古存。",
            "我與東樓最欣慕，掖垣燈火幾同論。"
        ],
        "title": "和汪仲嘉樓大防二尚書賀鄭貴和華文休致韻  其二",
        "id": "9d561b05-a2cb-4071-a202-7ee47ab79b51"
    },
    {
        "author": "陳傅良",
        "paragraphs": [
            "疊帳重裘更怯風，絕憐寒食到匆匆。",
            "一春不見花開落，但說栽花費幾工。"
        ],
        "title": "寒食早起圍爐中戲和林宗易韻二首  其一",
        "id": "a365ffa8-7215-43a4-bd65-5b9b5db955a0"
    },
    {
        "author": "陳傅良",
        "paragraphs": [
            "春工偏以速爲神，誰管沉痾未覺春。",
            "禁得春寒長恣賞，甘心輸與少年人。"
        ],
        "title": "寒食早起圍爐中戲和林宗易韻二首  其二",
        "id": "39cf814a-308b-4194-b14b-003d1f358bb8"
    },
    {
        "author": "陳傅良",
        "paragraphs": [
            "經春屏跡與誰同，苦雨衣篝亦自烘。",
            "方此欲爲官况事，依然不值世情風。",
            "蒙茸水國蒲荷蕩，馥郁田家橘柚叢。",
            "最是一年行樂處，翻成咄咄坐書空。"
        ],
        "title": "晚移舟塘次值風而回華叟兄有詩次韻",
        "id": "443d8837-1ff2-469e-b94c-fce3ec47e8a2"
    },
    {
        "author": "陳傅良",
        "paragraphs": [
            "世事關分合，人情看短長。",
            "君應愁富貴，人已畏文章。",
            "竚立親雙鬢，追隨客累觴。",
            "未知歸定否，吾亦愛吾鄉。"
        ],
        "title": "送四明方伯起",
        "id": "a9809014-eda7-453b-95db-f1bed0270172"
    },
    {
        "author": "陳傅良",
        "paragraphs": [
            "老去關心最語離，不堪離久會還希。",
            "君方慷慨思矜振，我已婆娑喜惰歸。",
            "萬事莫如身自愛，十詩亦與世多違。",
            "倘將書寄南來鴈，且問瓊花果是非。"
        ],
        "title": "送楊渭夫入淮",
        "id": "39d00a10-f073-4d63-97d0-f433b2cc2f1a"
    },
    {
        "author": "陳傅良",
        "paragraphs": [
            "他山有桂老鬅鬆，好植梅旁伴槁容。",
            "著我對吟前赤壁，乞君分與左青龍。",
            "踰牆之樹宜無取，益屋於東本不凶。",
            "恭想短章蒙一笑，便呼鉏钁破苔封。"
        ],
        "title": "從族叔覓老桂",
        "id": "8e340123-08ba-4b10-b3e8-893900f607f2"
    },
    {
        "author": "陳傅良",
        "paragraphs": [
            "伯仲之間竹與梅，魏姚聲價浪崔嵬。",
            "雖然亦混魚蝦處，風度自從丘壑來。"
        ],
        "title": "蓮花",
        "id": "4b3b7ff4-8dc3-4ffb-b4c6-5820931b4dc1"
    },
    {
        "author": "陳傅良",
        "paragraphs": [
            "春已無情雨妬花，病還妬客到花家。",
            "今當未雨纔身健，杖策來看半吐葩。"
        ],
        "title": "寄林宗大",
        "id": "7ac4616d-390d-423b-8b67-4904e7903fbd"
    },
    {
        "author": "陳傅良",
        "paragraphs": [
            "不緣多病遽懷安，閲盡人間萬事難。",
            "謾以笑談分楚漢，竟將功業付蕭韓。"
        ],
        "title": "和莘叟兄詠張子房韻",
        "id": "e7353e6a-d97e-4303-bca5-5dedccb7b758"
    },
    {
        "author": "陳傅良",
        "paragraphs": [
            "閩譜余嘗第狀元，年來雖見僅名存。",
            "貢存天寶猶徒擾，賦似相如亦妄論。",
            "每羨朝陽私沃壤，正愁秋雨妬芳樽。",
            "絳衣玉質今何夕，照我西歸十二軒。"
        ],
        "title": "朱及之以所種荔枝結實招飲不及赴以詩謝之",
        "id": "bd59788b-99be-408a-9eb4-f147d436a024"
    },
    {
        "author": "陳傅良",
        "paragraphs": [
            "我欲作亭題獨立，苦無翠蓋著金錢。",
            "園林百輩皆名勝，爲趁西風乞冗員。"
        ],
        "title": "從徐一之覓菊  其一",
        "id": "ba379a00-82c3-4b43-9728-ded6e28e22fa"
    },
    {
        "author": "陳傅良",
        "paragraphs": [
            "土盆瓦斛空中久，羞見重陽插滿頭。",
            "寄向柁樓煩送似，芼鱸齏蟹待新篘。"
        ],
        "title": "從徐一之覓菊  其二",
        "id": "923dc734-ba34-4f66-a7d9-de1d764f9d1e"
    },
    {
        "author": "陳傅良",
        "paragraphs": [
            "桂叢蘭畹悄無譁，但有哀鴻天一涯。",
            "節物更誰知白髮，交情於此見黄花。",
            "聲名獨立空秋際，香色平鋪與露華。",
            "南雅未收騷致意，騷人應欲補詩葩。"
        ],
        "title": "次韻奉酬徐一之送菊",
        "id": "f00df5a4-3d6d-4f32-a7ef-439a620c3fef"
    },
    {
        "author": "陳傅良",
        "paragraphs": [
            "喜說徐卿得二雛，吾家波及亦君餘。",
            "青衫手板宜從此，斷簡家藏莫付渠。",
            "但欲健如黄犢走，不妨錯寫弄麞書。",
            "更看湯餠頻頻供，笑索梅花到歲除。"
        ],
        "title": "廷植姪得男朱文昭寄詩於湯餠集即席和韻",
        "id": "d418148a-d19b-432b-8cae-235011310342"
    },
    {
        "author": "陳傅良",
        "paragraphs": [
            "師友於今說鄭鄉，親庭分付舊行藏。",
            "但知職分宜棲棘，盡把聲名屬憇棠。",
            "一字未曾緣薦墨，扁舟纔可著詩囊。",
            "問津漁浦多西笑，獨爲萊衣味更長。"
        ],
        "title": "送鄭主簿泰興解官歸四明",
        "id": "acb64951-9de0-41e0-98d2-dcf146670ad3"
    },
    {
        "author": "陳傅良",
        "paragraphs": [
            "典同周命士，律協漢諸郎。",
            "師友今千載，妻孥各一方。",
            "髮從何處白，菊有去年黄。",
            "惜別無多語，關雎三斷章。"
        ],
        "title": "送孟延昌歸蘭溪",
        "id": "2a6db566-4883-4741-b639-9a6fd4f8e257"
    },
    {
        "author": "陳傅良",
        "paragraphs": [
            "判與漁樵日往還，鶴亡蜂遁徑苔班。",
            "何人不棄尋常事，有弟相忘咫尺間。",
            "寬網及余端已老，祥琴相爾未應閒。",
            "但將丘壑全分付，可待移文始厚顔。"
        ],
        "title": "劉進之飲蕃叟弟筠亭且賦詩余與蕃叟族居蓋屏迹不出各數年於是有感次其韵",
        "id": "e66fa935-56a6-4251-a629-b7fa5f2040b2"
    },
    {
        "author": "陳傅良",
        "paragraphs": [
            "牛羊日夕鳥知還，休說年時玉笋班。",
            "四皓亦嘗空老去，二疏不在共功間。",
            "脩書尚覺歸期晚，隠几兼忘永日閒。",
            "况有宸章長對越，昭回雲漢不違顔。"
        ],
        "title": "林宗易劉進之見訪有詩再用前韻",
        "id": "fb101cb5-4362-4ee6-8d95-2303f3d67a64"
    },
    {
        "author": "陳傅良",
        "paragraphs": [
            "棲身雲夢八九上，用意風雩五六間。",
            "惟有澄波兼皓月，尚憐波月蔽虧山。"
        ],
        "title": "題錢宰吸光亭圖",
        "id": "3d3fefea-13c6-4eb5-a53b-5896217973b4"
    },
    {
        "author": "陳傅良",
        "paragraphs": [
            "九廟威靈遠，三宗德業尊。",
            "謳歌思藝祖，曆數在神孫。",
            "欲返皇圖正，先推帝繫恩。",
            "諸儒議東嚮，此意定初元。"
        ],
        "title": "孝宗皇帝挽詞五首  其一",
        "id": "89b8a83c-0afb-4a6a-8015-d34abcbc376c"
    },
    {
        "author": "陳傅良",
        "paragraphs": [
            "但謹雞鳴問，何知鶴髮侵。",
            "石經方典學，盟載更關心。",
            "四海堯喪畢，三年舜慕深。",
            "匆匆付神器，長樂尚沾襟。"
        ],
        "title": "孝宗皇帝挽詞五首  其二",
        "id": "cfbb1f59-9c82-4698-bb61-cdfc9d91f6dc"
    },
    {
        "author": "陳傅良",
        "paragraphs": [
            "神機規禹迹，鬼膽破胡兒。",
            "大號初歸我，成功少待時。",
            "鞬櫜懷不滿，簞食問何遲。",
            "河洛空遺恨，年年上玉巵。"
        ],
        "title": "孝宗皇帝挽詞五首  其三",
        "id": "248ad62a-50e5-4112-ba84-1e262b13d316"
    },
    {
        "author": "陳傅良",
        "paragraphs": [
            "好學元無斁，忘疲晚有加。",
            "明謨宗六藝，妙用合三家。",
            "照映天經緯，流傳士齒牙。",
            "奎文尊閣處，更合榜重華。"
        ],
        "title": "孝宗皇帝挽詞五首  其四",
        "id": "6eaf063b-b7bb-40d8-b166-dbd5da5425d2"
    },
    {
        "author": "陳傅良",
        "paragraphs": [
            "群才何輻輳，聖度似天寬。",
            "清蹕留儒館，黄金散將壇。",
            "風雲一語合，日月萬人看。",
            "攀附今無路，哀摧壯士肝。"
        ],
        "title": "孝宗皇帝挽詞五首  其五",
        "id": "33b463bf-5fb0-4bf9-80fc-7f24984c7533"
    },
    {
        "author": "陳傅良",
        "paragraphs": [
            "藝祖開皇極，何心畀後昆。",
            "天將翊堯運，世復見湯孫。",
            "武接規模在，仁追典則存。",
            "煌煌宋宗社，永永配乾坤。"
        ],
        "title": "孝宗皇帝挽詞五首  其一",
        "id": "201c9c20-1be0-416e-b3bc-2e92dc2c3409"
    },
    {
        "author": "陳傅良",
        "paragraphs": [
            "深衷何自見，寬詔不勝書。",
            "當宁延方岳，逢人問里閭。",
            "歲爲周委積，家被漢蠲除。",
            "巷哭彌天遠，長江淚不如。"
        ],
        "tags": [
            "长江"
        ],
        "title": "孝宗皇帝挽詞五首  其二",
        "id": "624b497d-fb4b-42e8-9e93-e788370e7975"
    },
    {
        "author": "陳傅良",
        "paragraphs": [
            "豈以崇高極，能忘凜凜憂。",
            "衣更三澣舊，費爲十金休。",
            "熊館無秋獵，期門絕夜遊。",
            "恭惟懷顯德，真可締孫謀。"
        ],
        "title": "孝宗皇帝挽詞五首  其三",
        "id": "d61f00c9-0a9e-400c-aec9-f4bc00f6c176"
    },
    {
        "author": "陳傅良",
        "paragraphs": [
            "貞觀真英主，三王合庶幾。",
            "此時生後聖，端欲踵前徽。",
            "濟世功何異，除凶志偶違。",
            "辛勤三十載，十漸更無譏。"
        ],
        "title": "孝宗皇帝挽詞五首  其四",
        "id": "056a8c95-4e67-4651-a842-5243ef02ad74"
    },
    {
        "author": "陳傅良",
        "paragraphs": [
            "不作脩齡夢，天乎詎可諶。",
            "白雲新厭世，黄屋舊非心。",
            "德業成千古，閭閻寢八音。",
            "烏號在何許，霜重越山岑。"
        ],
        "title": "孝宗皇帝挽詞五首  其五",
        "id": "02bb0ad6-d33c-4fda-a520-7495e1ee90db"
    },
    {
        "author": "陳傅良",
        "paragraphs": [
            "諸老俱淪落，流風日轉移。",
            "獨懷憂國意，長說渡江時。",
            "姓字誰如此，功名早不疑。",
            "却收湖海氣，燕坐雪垂頤。"
        ],
        "title": "挽吳明可給事  其一",
        "id": "72994a92-72ce-4cd1-a66e-bfa647c1cff5"
    },
    {
        "author": "陳傅良",
        "paragraphs": [
            "憶上諸生謁，公方薄恙侵。",
            "欣然蒙絮帽，恨不醉花陰。",
            "自說看人熟，相期晚歲深。",
            "半天蒼嶺雪，回首爲沾襟。"
        ],
        "title": "挽吳明可給事  其二",
        "id": "3b479259-1e04-46f8-9e62-09563aff9ec6"
    },
    {
        "author": "陳傅良",
        "paragraphs": [
            "寵數頻年及，俞音萬口傳。",
            "豐碑來少海，大軸落台躔。",
            "教子宜如此，聞風亦凜然。",
            "送車今塞道，拱木看參天。"
        ],
        "title": "挽木奉議  其一",
        "id": "7146cf6a-0933-4563-ae3f-502924b62f6f"
    },
    {
        "author": "陳傅良",
        "paragraphs": [
            "盛事無虛得，玄襟可自知。",
            "徧觀同輩行，誰似暮年時。",
            "衮冕趨椒殿，簫韶送玉巵。",
            "又宜天一笑，獨此有遺悲。"
        ],
        "title": "挽木奉議  其二",
        "id": "add9e8ab-fcea-4965-98b1-1d199b049c96"
    },
    {
        "author": "陳傅良",
        "paragraphs": [
            "扁舟來徃適吾真，却笑旁觀道隠淪。",
            "三釜豈無兒可就，百年要與酒相親。",
            "賸栽梅竹皆緣客，晚得冠裳不語人。",
            "試向南塘問漁牧，定於此老亦沾巾。"
        ],
        "title": "悼蔣昇仲承事",
        "id": "d43f9296-cc04-478a-8dda-31e30248cb8e"
    },
    {
        "author": "陳傅良",
        "paragraphs": [
            "松竹深圍屋，□蓮賸種魚。",
            "所愁賓客少，不問稻粱餘。",
            "盡日□相語，盈門手自書。",
            "吾兒有名字，萬事聽何如。"
        ],
        "title": "挽族叔父  其一",
        "id": "5abd020d-3f5c-42fd-9860-48ae37bc4746"
    },
    {
        "author": "陳傅良",
        "paragraphs": [
            "我懷終古恨，不及奉觴時。",
            "滿眼看諸弟，何心賦此詩。",
            "牛羊來蟄蟄，丘墓去纍纍。",
            "亦有千鍾養，曾無一字碑。"
        ],
        "title": "挽族叔父  其二",
        "id": "b31fbf6c-9dc3-4c80-840d-fdf723db381e"
    },
    {
        "author": "陳傅良",
        "paragraphs": [
            "白髮從夫志，青芻爲客謀。",
            "送車今幾兩，樂土有斯丘。",
            "猶子聲名甚，他時雨露秋。",
            "摩挲看石刻，嗟惜到松楸。"
        ],
        "title": "題丁少詹姑墓誌後",
        "id": "724aedaf-80ce-442b-bb1e-7731a6fe8a15"
    },
    {
        "author": "陳傅良",
        "paragraphs": [
            "裘馬朋簪盛，緋魚筦庫卑。",
            "行藏公論在，然否寸心知。",
            "歲晏曾三接，民功僅一麾。",
            "空餘華衮字，有恨蓋棺時。"
        ],
        "title": "挽樓朝奉  其一",
        "id": "7a1e1315-0652-4d7e-881f-d77f80d2647a"
    },
    {
        "author": "陳傅良",
        "paragraphs": [
            "九寺方連茹，專城又夾河。",
            "晚看諸子好，孰與一門多。",
            "薄海皆驚嘆，亨衢忽薦瘥。",
            "大連同厚夜，其柰少連何。"
        ],
        "title": "挽樓朝奉  其二",
        "id": "56fe77a9-1cd5-426a-9567-ec3352903d8b"
    },
    {
        "author": "陳傅良",
        "paragraphs": [
            "樵牧常事席，篇觴早策功。",
            "有懷隨事見，不耻與人同。",
            "我故奇諸子，年來識此翁。",
            "待看稽古力，喬木已悲風。"
        ],
        "title": "挽包顒叟  其一",
        "id": "3e89aa00-c9ee-4136-854b-73896f16492b"
    },
    {
        "author": "陳傅良",
        "paragraphs": [
            "翁子看時輩，平生不妄賢。",
            "獨於公有誄，惟恐世無傳。",
            "他日須深刻，吾詩可附聯。",
            "草黄松柏禿，名與石巋然。"
        ],
        "title": "挽包顒叟  其二",
        "id": "d1edb4e7-9299-44a9-af83-92f6e1236ddf"
    },
    {
        "author": "陳傅良",
        "paragraphs": [
            "又是君王上玉巵，未央雨露湛垂垂。",
            "版輿此去還無恙，芝檢重來更不疑。",
            "四世團欒能有幾，百年澌盡亦堪悲。",
            "里中諸母今誰在，聽說承平祐聖時。"
        ],
        "title": "挽張子由母",
        "id": "7e5eb777-c876-4a76-94ec-d0063a0f5881"
    },
    {
        "author": "陳傅良",
        "paragraphs": [
            "剝啄唯深夜，門前杙小船。",
            "有兒能自致，此母已堪傳。",
            "竹院前聞熟，桓楹大字懸。",
            "病懷嗟不及，健筆附諸賢。"
        ],
        "title": "挽潘才叔母",
        "id": "7b1ee84f-15a6-462a-9c50-1a41b9be37b3"
    },
    {
        "author": "陳傅良",
        "paragraphs": [
            "無酒澆陳草，將詩刻隧碑。",
            "遺名從此在，真意竟誰知。",
            "教子還餘事，周人亦有時。",
            "憶嘗從夜話，欲去更遲遲。"
        ],
        "title": "挽周宣義",
        "id": "ba0effb2-5048-4531-b2fe-d7272136ff30"
    },
    {
        "author": "陳傅良",
        "paragraphs": [
            "勸駕嘗連萼，應門忽二毛。",
            "竟於時不偶，吾更晚相遭。",
            "宿草堪揮淚，豐碑忍泚毫。",
            "送車今幾兩，誰最戀綈袍。"
        ],
        "title": "挽婺女何茂宏",
        "id": "b2d3ab14-ce25-4986-a3f1-870626787b45"
    },
    {
        "author": "陳傅良",
        "paragraphs": [
            "徧試江淮聲藉藉，久勞荆蜀鬢蒼蒼。",
            "同時半已登槐棘，卒歲纔能足稻粱。",
            "遺藁不爲他日計，佳城尚及此丘藏。",
            "豈無後作多文勝，今我懷人淚欲滂。"
        ],
        "title": "挽薛季益尚書  其一",
        "id": "948782cb-66c8-4755-8a60-3a77ff83c0e3"
    },
    {
        "author": "陳傅良",
        "paragraphs": [
            "州里誰如此達尊，戶庭深靜最情敦。",
            "不將尺牘通當路，却枉扁舟訪杜門。",
            "每見色溫如有屬，欲書心愧不能言。",
            "從今若祭枌榆社，好配橫塘兩獻樽。"
        ],
        "title": "挽薛季益尚書  其二",
        "id": "fe0f5cb7-4fd5-4d60-878f-f1e44024cd30"
    },
    {
        "author": "陳傅良",
        "paragraphs": [
            "前輩如同郡，流風僅幾人。",
            "不令兒巧宦，所尚世清貧。",
            "及老猶書卷，通班但幅巾。",
            "吾銘雖未就，鄉譽勝堅眠。"
        ],
        "title": "挽彭通直",
        "id": "2a81c1d4-f2ca-4907-b6cf-74d25a3d058e"
    },
    {
        "author": "陳傅良",
        "paragraphs": [
            "洛學傳當代，家聲屬此翁。",
            "一生無世味，萬事與人同。",
            "恨不師前鄭，欣嘗客阿戎。",
            "宜銘千古意，豈在語言工。"
        ],
        "title": "挽沈次卿學正",
        "id": "83b2b3d4-b580-43e3-b433-f85cc7fe6c5e"
    },
    {
        "author": "陳傅良",
        "paragraphs": [
            "重交寧問田安在，急義固於官不知。",
            "膴仕幸多花萼好，幽棲宜與竹林期。",
            "床頭周易吾將老，案上楞嚴晚得師。",
            "此意自應天予後，嶧陽未琢長孫枝。"
        ],
        "title": "挽林承信",
        "id": "b2ae4cbb-eb34-4d5e-9101-6ad6051d0429"
    },
    {
        "author": "陳傅良",
        "paragraphs": [
            "家故書千卷，生纔試一斑。",
            "賞音殊不少，筮仕獨何艱。",
            "松菊將身隠，蘋蘩忽涕潸。",
            "幸哉賢玉潤，有誄不容刪。"
        ],
        "title": "悼林仲逸縣尉",
        "id": "38f5ea31-181e-4d50-bfd1-81d82e508ff4"
    },
    {
        "author": "陳傅良",
        "paragraphs": [
            "貂蟬不逮老端明，世濟誰如好弟兄。",
            "能著青衫偕計吏，却將白髮去邊城。",
            "夜魂俄斷凝香寢，秋淚仍兼曳履聲。",
            "萬石君家同一傳，嗣書應更有公卿。"
        ],
        "title": "挽張材卿知郡",
        "id": "66f741f0-48b3-4a28-bf52-0435c41f2905"
    },
    {
        "author": "陳傅良",
        "paragraphs": [
            "頃作庵廬客，看公手種蒔。",
            "溪毛無亂理，宰木有連枝。",
            "久欲鑱他石，今還賦此詩。",
            "黯然懷宿昔，絮酒定何時。"
        ],
        "title": "挽新昌呂脩職  其一",
        "id": "89a4382f-a311-4f8a-9b85-d6b52ed2a7b6"
    },
    {
        "author": "陳傅良",
        "paragraphs": [
            "不道千山阻，將遺百世名。",
            "有兒能自致，此老已堪銘。",
            "祿豈無三釜，賢誰似一經。",
            "吾詞雖未就，應有護幽扃。"
        ],
        "title": "挽新昌呂脩職  其二",
        "id": "4070a8a7-00eb-4d6d-9521-3b187108ea2d"
    },
    {
        "author": "陳傅良",
        "paragraphs": [
            "自爲師說竟誰宗，每事持平屬此翁。",
            "有志政須名節是，斯文非獨語言工。",
            "要令舉世人材出，合在前朝行輩中。",
            "安得長年留把柁，後來各與一帆風。"
        ],
        "title": "挽尤延之尚書  其一",
        "id": "264180d2-ba40-446c-89a3-ce6517b0e5e8"
    },
    {
        "author": "陳傅良",
        "paragraphs": [
            "宿留江湖長子孫，行藏節節耐人看。",
            "及爲侍從身垂老，欲試平生事轉難。",
            "書就僅題前太史，功成方記舊甘盤。",
            "令人長恨經綸意，歷事三朝見一斑。"
        ],
        "title": "挽尤延之尚書  其二",
        "id": "4e6a7ba5-100d-4ca2-b7de-afcdb6c99340"
    },
    {
        "author": "陳傅良",
        "paragraphs": [
            "向來諸老獨巋然，羸不勝衣萬事便。",
            "燈下細書批敕字，雪邊先著趁朝鞭。",
            "豈應無故令身健，却止功名與世傳。",
            "遺奏定留封禪藁，憑誰吹送九重天。"
        ],
        "title": "挽尤延之尚書  其三",
        "id": "8dd0d8ee-917a-46f8-a9cc-f23351f5e5cd"
    },
    {
        "author": "陳傅良",
        "paragraphs": [
            "壯歲從游兩鬢霜，重來函丈各堪傷。",
            "那知卒業今無及，極悔論心昨未嘗。",
            "相約歸期須次第，獨存病骨更凄凉。",
            "他年頼有門生記，託在碑陰永不忘。"
        ],
        "title": "挽尤延之尚書  其四",
        "id": "3607bf09-1c56-4a0a-9d9c-251da710f6d4"
    },
    {
        "author": "陳傅良",
        "paragraphs": [
            "官重元非好，思閒樂有餘。",
            "生兒早傳業，課女夜抄書。",
            "時事方關念，歸懷不遂初。",
            "經綸緣未了，天意盍留渠。"
        ],
        "title": "挽沈虞卿侍郎  其一",
        "id": "57cd1a9a-9a11-40e8-92ab-3ccb2c37cf75"
    },
    {
        "author": "陳傅良",
        "paragraphs": [
            "嗜古真成癖，摩挲笑眼開。",
            "斷編遺汲冢，名篆出秦臺。",
            "□□緣應盡，雲山喚不回。",
            "凄凉子雲宅，問字有誰來。"
        ],
        "title": "挽沈虞卿侍郎  其二",
        "id": "b8ab2c4f-4232-4571-bafa-09b11965eb48"
    },
    {
        "author": "陳傅良",
        "paragraphs": [
            "簪紱何能貴，聲名幸自脩。",
            "凡今爲我友，幾半與君遊。",
            "翰墨千年托，松梧一夜秋。",
            "令人懷昔日，烱烱夢丹丘。"
        ],
        "title": "挽東陽郭德誼",
        "id": "031e41e9-f7f3-4608-bfac-595f3d135b83"
    },
    {
        "author": "陳傅良",
        "paragraphs": [
            "袖手旁觀一世餘，元非親物亦非疎。",
            "酒邊每事如人意，燈下通宵讀我書。",
            "學到莊騷纔止此，生逢周漢定何如。",
            "西州相識無遺恨，獨恨無從摻子祛。"
        ],
        "title": "悼楊休甫",
        "id": "5af24261-ac16-4dca-9755-521b9bc10e79"
    },
    {
        "author": "陳傅良",
        "paragraphs": [
            "居然是是亦非非，錯處稠中定不疑。",
            "萬事過人旁袖手，一生從衆自觀頤。",
            "肯爲壯縣雖嘗試，略見周行已逆知。",
            "盡日杜門佳客至，小槽親校酒醇漓。"
        ],
        "title": "挽宋巖老參議  其一",
        "id": "1c42c77c-558b-4677-a9ef-17afa5838d41"
    },
    {
        "author": "陳傅良",
        "paragraphs": [
            "少小修藏近市朝，亦非著意混漁樵。",
            "不爲禦寇猶爭席，好說淵明更折腰。",
            "一飯重違凡子約，千金終却故人招。",
            "送車幾兩交相唁，我獨難忘最久要。"
        ],
        "title": "挽宋巖老參議  其二",
        "id": "40758d69-502c-46a6-9117-018fcc85b3a1"
    },
    {
        "author": "陳傅良",
        "paragraphs": [
            "海內多吾友，飄零今幾人。",
            "相忘尤墮淚，欲誄輒傷神。",
            "才力矜餘地，心期耻後塵。",
            "溘然無一語，愁殺白頭親。"
        ],
        "title": "悼劉謙之知錄",
        "id": "32c3dc34-2057-485d-9499-b3768fa16774"
    },
    {
        "author": "陳傅良",
        "paragraphs": [
            "四海王詹事，傳家有象賢。",
            "宦情塵滓外，風誼典刑邊。",
            "遺愛依前鄭，群居得少連。",
            "生平纔樂此，一夢涕潸然。"
        ],
        "title": "挽王興之提刑",
        "id": "36b59538-2964-490f-b5cf-d9e3a02c5cff"
    },
    {
        "author": "陳傅良",
        "paragraphs": [
            "久接江山境，曾論子姓文。",
            "於焉觀內則，可以繼前聞。",
            "榛栗嚴賓豆，蘋蘩潔祀芬。",
            "有人言不朽，片石合摩雲。"
        ],
        "title": "悼濟陽夫人",
        "id": "5744d96a-f298-418e-9fc5-383fb1758fc4"
    },
    {
        "author": "陳傅良",
        "paragraphs": [
            "懷抱今遺直，身名古象賢。",
            "路車陳左塾，笙磬在東懸。",
            "再世星辰上，三年雨露邊。",
            "崎嶇空老去，有識共潸然。"
        ],
        "title": "挽張春卿尚書  其一",
        "id": "793ef868-6d71-4147-ba7b-e19706b455b2"
    },
    {
        "author": "陳傅良",
        "paragraphs": [
            "論建回天力，生平與衆同。",
            "居常焚諫草，人自避乘驄。",
            "朝譽多張仲，家聲近魯公。",
            "挽辭吾不愧，收入汗青中。"
        ],
        "title": "挽張春卿尚書  其二",
        "id": "2c4c41bb-deb9-47fd-935b-0303cb777bc2"
    },
    {
        "author": "陳傅良",
        "paragraphs": [
            "憶昔看封事，令人激懦衷。",
            "邊籌皆破的，硬語更盤空。",
            "晚亦通家好，居然與衆同。",
            "行藏嘗論定，誰假一帆風。"
        ],
        "title": "悼翁仲立達州  其一",
        "id": "90f7538e-aedd-48b3-a53a-6b662099c549"
    },
    {
        "author": "陳傅良",
        "paragraphs": [
            "淮幙何多譽，巴城僅一麾。",
            "最書膚使上，好語近臣知。",
            "篳路江山久，維舟日月遲。",
            "空懷歸報牘，不逮勞還時。"
        ],
        "title": "悼翁仲立達州  其二",
        "id": "e8268c4d-062a-415d-b94d-4af8925fe7f4"
    },
    {
        "author": "陳傅良",
        "paragraphs": [
            "十年共語昨來非，長憶初年握手時。",
            "身世自憐心炯炯，功名猶恐論卑卑。",
            "民彝亙古非蕪沒，學者如公好器資。",
            "緩轡徐行逢九軌，可堪倏忽九原悲。"
        ],
        "title": "挽劉端木司戶",
        "id": "85391c58-03da-449a-b96a-0ab7349d9ea1"
    },
    {
        "author": "陳傅良",
        "paragraphs": [
            "一經韋氏學，五桂竇儀家。",
            "每耻鄉評過，深懲履道華。",
            "人方貴全璧，事已墮空花。",
            "褒衮來黄閣，千年置齒牙。"
        ],
        "title": "挽林致賢提舉",
        "id": "7d046017-2dbf-47ed-9eb9-b18d8c1d548c"
    },
    {
        "author": "陳傅良",
        "paragraphs": [
            "欲課民庸元道州，欲評人品馬少游。",
            "居無一事可切齒，薦有三公方掉頭。",
            "送公歷陽令我愁，目斷賓鴈書沈浮。",
            "識與不識涕淚流，人世安用須封侯。"
        ],
        "title": "挽劉茂實和州",
        "id": "d155bb0d-070b-4ad5-b077-2d6a22cf7360"
    },
    {
        "author": "陳傅良",
        "paragraphs": [
            "母曰余兒兮，吾莫知其何尤。",
            "婦曰良人兮，吾曷爲罹此憂。",
            "兄弟不以是咎兮，朋友稱其好脩。",
            "恭不得其故兮，庸强名之曰命。",
            "相彼下堂而貽戚兮，或結纓以順聽。",
            "萬不同咸自取兮，曾二者孰失其正聲。",
            "鬼神之所仇兮，人直躬焉是病。",
            "胥屬鏤忽墮其前兮，屈魚腹以爲穽。",
            "奇禍作於牖下兮，顧奚悲而宜慶。",
            "嗟子何傷兮，獨余懷不能以自勝。",
            "尚或相爾藐孤兮，天終焉其有定。"
        ],
        "title": "鄭自明哀詞",
        "id": "ade3309d-82f2-4c51-b993-4bbb84e3e76a"
    },
    {
        "author": "陳傅良",
        "paragraphs": [
            "跨海爲橋布石牢，那知直下壓靈鰲。",
            "基連岳嶼規模壯，勢截淵潭氣象豪。",
            "鐵馬著行橫絕漠，玉鯨張鬣露寒濤。",
            "縑圖已幸天顔照，應得元豐史筆褒。"
        ],
        "title": "洛陽橋",
        "id": "8f5d2d05-f702-449e-a621-0004286c188b"
    },
    {
        "author": "陳傅良",
        "paragraphs": [
            "夢由今日賚，事與古人求。"
        ],
        "title": "句  其一",
        "id": "2e427e68-d4f4-4074-b73e-7d259a1910bb"
    },
    {
        "author": "陳傅良",
        "paragraphs": [
            "玉龍十二蓬山頂，寶髻三千漢殿中。"
        ],
        "title": "句  其二",
        "id": "b4c9e96b-3fa8-4b6b-93c2-78bfe0c56f84"
    },
    {
        "author": "陳傅良",
        "paragraphs": [
            "半粧宮面迎風笑，間色仙衣带露收。"
        ],
        "title": "句  其三",
        "id": "66ca7ee0-aa2e-4dc0-8c54-bdb763e2bcfd"
    },
    {
        "author": "陳傅良",
        "paragraphs": [
            "密葉自成金罽飾，亂英誰輯紫茸香。"
        ],
        "title": "句  其四",
        "id": "b768265f-6bdb-45b1-930c-4ee48389e092"
    },
    {
        "author": "陳傅良",
        "paragraphs": [
            "凝脂新賜浴，半面更啼紅。"
        ],
        "title": "句  其五",
        "id": "90086bd0-4375-4a47-a2c7-9fb08e1e58ec"
    },
    {
        "author": "陳傅良",
        "paragraphs": [
            "苗分鄭七穆，香發謝諸郎。"
        ],
        "title": "句  其六",
        "id": "ae67cfcf-8f15-4095-9a31-88fb94e6675b"
    },
    {
        "author": "陳傅良",
        "paragraphs": [
            "羲皇向上人。"
        ],
        "title": "句  其七",
        "id": "6b7579de-1039-4785-bc41-001929bebf35"
    },
    {
        "author": "呂祖儉",
        "paragraphs": [
            "鄞川舊有船司空，小亭晚望江之東。",
            "父老猶能理前話，無錢無木人無功。",
            "風流已往四十載，水仙木犀徒自紅。",
            "吾嘗夜看司空集，元符上書入邪中。",
            "歲月蹉跎今幾許，俯仰一身隨轉蓬。",
            "自爾怕道四明守，詎有律呂爲始終。",
            "易系後譜此時有，又得剛說來發蒙。",
            "魯人獵較亦獵較，復使妙句追飛鴻。",
            "朅來海頭四閲月，塵埃滿袖生𣰥氃。",
            "平生執鞭所欣慕，追尋故蹟得數弓。",
            "超然之名猶可想，海氣微茫日未曨。",
            "越中豈是不好事，別乘皆賢心已㤝。",
            "場官繾綣真我友，欲來卜築祠此翁。",
            "大書特書景迂號，庶幾遺躅常清通。",
            "簿書期會目前耳，此意當令齊洛嵩。",
            "豐公室外草芃芃，了齋却埽耳若聾。",
            "當時二士相游從，夜闌太息非爲躬。",
            "年運而往將溟濛，後輩風□□□□。",
            "薄材微宦猶未工，尸祝越俎自忡忡。",
            "誰圖遺像寘學宮，時與先儒相磨礲。",
            "却歸金華守吾宗，端坐不出固其窮。"
        ],
        "title": "晁景迂大觀庚寅冬爲四明船場後七十有餘年某適以倉氏之職至此閒而王兄季和亦來作景迂官相與訪問舊迹故傳尚有可考偶成數語簡季和因呈叔晦",
        "id": "f90669cb-728f-4ab7-9c99-06a72f6bc30f"
    },
    {
        "author": "呂祖儉",
        "paragraphs": [
            "龍蟠虎踞秣陵城，甬上蒼官亦强名。",
            "獨占高峰傲千古，夜深月照落潮聲。"
        ],
        "title": "慈溪龍虎軒偶成  其一",
        "id": "565bb12c-9322-4f2d-b606-52642bab26b4"
    },
    {
        "author": "呂祖儉",
        "paragraphs": [
            "老松偃蹇卧江濱，風月煙雲寄此身。",
            "不羨參天二千尺，低徊欲對小峩岷。"
        ],
        "title": "慈溪龍虎軒偶成  其二",
        "id": "b5f9cb6e-59d7-4c7a-bcc1-b31c1cc1105e"
    },
    {
        "author": "呂祖儉",
        "paragraphs": [
            "仙都石筍似天成，鳬水松龍是弟兄。",
            "走徧游人與行客，未知誰可寄深情。"
        ],
        "title": "慈溪龍虎軒偶成  其三",
        "id": "e3914bbc-74e9-4330-b8ca-7d3457da7c0f"
    },
    {
        "author": "呂祖儉",
        "paragraphs": [
            "蒼然暮色已崢嶸，姑射山頭卧玉鯨。",
            "墨客强生龍虎想，我來猶自怯威名。"
        ],
        "title": "慈溪龍虎軒偶成  其四",
        "id": "f60b406a-53b9-4faf-8230-7de0ca9f8b75"
    },
    {
        "author": "呂祖儉",
        "paragraphs": [
            "尚書風節映鄞川，人物蕭然又幾年。",
            "世路逶迤雖已極，軒前龍虎尚依然。"
        ],
        "title": "慈溪龍虎軒偶成  其五",
        "id": "c65a16e4-04b7-4fb7-aa0c-5ebc26a1ec78"
    },
    {
        "author": "呂祖儉",
        "paragraphs": [
            "年來世路轉蹉跎，正大中庸論愈多。",
            "出本無心歸亦好，何須胸次自干戈。"
        ],
        "title": "慈溪龍虎軒偶成  其六",
        "id": "aea40f6a-b7ba-49ab-b5fe-bffb5e7a581c"
    },
    {
        "author": "呂祖儉",
        "paragraphs": [
            "湖光拍天浮竹洲，隠然一面城之幽。",
            "中有高士披素裘，我欲從之恐淹留。",
            "探囊百金辦扁舟，又煩我友著意修。",
            "微風一動生波頭，飛棹來往倦則休。",
            "兀兀坐曹如繫囚，吏餘只有萬斛愁。",
            "一生安坐無幾求，今日棲遲如置郵。",
            "脫帽露頂固狂流，俯首折腰亦可羞。",
            "誓將入海登之罘，棄置人閒繞指柔。",
            "蒼然暮色下羊牛，出處語默兩悠悠。",
            "九原可起柳柳州，燕坐相與未始遊。"
        ],
        "title": "泛舟至竹洲",
        "id": "066f6fbe-fd67-41f6-8af8-906f9118ad84"
    },
    {
        "author": "呂祖儉",
        "paragraphs": [
            "相家小有四明山，更葺桃源渺莽間。",
            "四面樓臺相映發，一川烟水自彎環。"
        ],
        "title": "題史子仁碧沚  其一",
        "id": "c0ca1a00-5cfa-489a-87fb-1b9721573c30"
    },
    {
        "author": "呂祖儉",
        "paragraphs": [
            "中州纍石勢嵯峩，城外遥峰聳翠螺。",
            "舊說夕陽無限好，此中更得夕陽多。"
        ],
        "title": "題史子仁碧沚  其二",
        "id": "8fc68407-05d4-4637-b9c0-ca773d1b3a01"
    },
    {
        "author": "呂祖儉",
        "paragraphs": [
            "謫居無地寄幽懷，□有高臺自漢開。",
            "紫極晨光招我望，錦江春色逐誰來。",
            "賡歌惟憶多炎裔，作賦應憐乏賈才。",
            "人物若增山水勝，詩仙龍種兩奇哉。"
        ],
        "title": "金沙臺",
        "id": "9774e39a-d751-4b15-a5a1-0f03b9cc1841"
    },
    {
        "author": "呂祖儉",
        "paragraphs": [
            "王筍參參好弟兄，幽軒共對短燈檠。",
            "摶風萬里志將遂，聽雨幾年心獨清。",
            "戯綵奉觴歡正洽，對床欹枕夢初成。",
            "此時細細簷花落，別是一觥風雨報。"
        ],
        "title": "題聽雨堂",
        "id": "66f8a889-312d-4b2d-94a2-a35b0ec8cce5"
    },
    {
        "author": "呂祖儉",
        "paragraphs": [
            "金華山下舊同遊，甬水相逢又半秋。",
            "明月初開青玉匣，徹雲吹破白雲頭。",
            "誰能共我同清賞，且得從君散客愁。",
            "深夜沉沉欲回棹，浩歌相送過青州。"
        ],
        "title": "和趙戶曹遊南湖之篇",
        "id": "f513c2d9-57a4-48f0-85f6-800c6e940ce3"
    },
    {
        "author": "呂祖儉",
        "paragraphs": [
            "小齋標新名，清風自成響。",
            "世累已破除，陽來道方長。"
        ],
        "title": "詩一首",
        "id": "567f72fc-224f-4426-bc28-d361b5916774"
    },
    {
        "author": "呂祖儉",
        "paragraphs": [
            "南江一道水分明，寂寂扁舟不記程。",
            "回望家山在雲際，夢魂猶對短書檠。"
        ],
        "title": "韶陽之遷道中呈汪時法  其一",
        "id": "61c5c0ab-a210-4e60-80b2-37119f1f80a5"
    },
    {
        "author": "呂祖儉",
        "paragraphs": [
            "汪氏諸郎子獨賢，相從過嶺過韶川。",
            "九齡風味猶存否，莫向南華却問禪。"
        ],
        "title": "韶陽之遷道中呈汪時法  其二",
        "id": "c11b9145-7f4a-4218-810f-7da4e251e3ea"
    },
    {
        "author": "呂祖儉",
        "paragraphs": [
            "一川風月下扁舟，蕩漾金波泛白鷗。",
            "此去韶江知幾里，九成縹渺在雲頭。"
        ],
        "title": "韶陽之遷道中呈汪時法  其三",
        "id": "ccad156d-52d3-4caf-9fa6-dc2911c5fdd9"
    },
    {
        "author": "呂祖儉",
        "paragraphs": [
            "羣書亂插架，荏苒忽忘年。",
            "歸來誰謂必，拂拭復茫然。",
            "聖遠道難繼，事變如山連。",
            "寒夜煨芋栗，炎天浮藕蓮。",
            "時與舊朋儔，曳杖訪林泉。",
            "忽來朝市中，歲月復推遷。",
            "一朝忽南去，道里有餘艱。",
            "韶陽號善地，九齡亦稱賢。",
            "杜門省愆咎，夙夜問周旋。",
            "異時歸故里，拜掃明招阡。",
            "目力儻未衰，庶幾守遺編。"
        ],
        "title": "道上有感",
        "id": "d82d67f6-397e-4222-b551-d48efe38540a"
    },
    {
        "author": "呂祖儉",
        "paragraphs": [
            "扁舟南去意茫然，襆被追隨便欲前。",
            "親故道途相與語，但言高義薄雲天。"
        ],
        "title": "送汪時法歸金華  其一",
        "id": "7533cecc-56d4-4344-b265-b0cd11f10c95"
    },
    {
        "author": "呂祖儉",
        "paragraphs": [
            "梅潦因仍不計旬，舟車屢易敢因循。",
            "昭真觀裏泠泠水，豈解遊人有怒瞋。"
        ],
        "title": "送汪時法歸金華  其二",
        "id": "eb4ec2c7-153d-45f4-af7c-23ddc476f97c"
    },
    {
        "author": "呂祖儉",
        "paragraphs": [
            "霽虹解纜動江聲，風不隨人舟易橫。",
            "咫尺青泥含淡月，何時相對話平生。"
        ],
        "title": "送汪時法歸金華  其三",
        "id": "80c7b24d-6798-4c12-9d42-5b7a1d3c7c83"
    },
    {
        "author": "呂祖儉",
        "paragraphs": [
            "問途快閣得寬恩，舟轉風移日未昏。",
            "山月相忘期度歲，別懷祗覺暗銷魂。"
        ],
        "title": "送汪時法歸金華  其四",
        "id": "70daf1aa-a607-4d1b-80dc-eaf957a40ba3"
    },
    {
        "author": "呂祖儉",
        "paragraphs": [
            "人言追送不嫌遠，我獨衰殘懶出門。",
            "重教來時路旁候，猶留風月伴黄昏。"
        ],
        "title": "送汪時法歸金華  其五",
        "id": "1f0e3ce1-f9e3-45f2-a0d1-4f4505954f06"
    },
    {
        "author": "呂祖儉",
        "paragraphs": [
            "歸去兒曹欲與言，相思切處莫窺園。",
            "吾宗事業無多子，守得簞瓢始見根。"
        ],
        "title": "送汪時法歸金華  其六",
        "id": "9e7b8255-1004-4236-b2ee-bf9dbd980250"
    },
    {
        "author": "呂祖儉",
        "paragraphs": [
            "携手山橋第一軒，誰能結我夢中緣。",
            "他年有意重過我，細細爐熏理舊編。"
        ],
        "title": "送汪時法歸金華  其七",
        "id": "5b9dc5b6-5439-483b-9bdb-223d4af430fe"
    },
    {
        "author": "呂祖儉",
        "paragraphs": [
            "四山寒雨送行舟，獨掩柴扉淚未收。",
            "歸見故人應問我，爲言卒歲敢優游。"
        ],
        "title": "送時法登舟",
        "id": "f8892e4a-58d8-4832-b0df-0e53c3eb1682"
    },
    {
        "author": "李丙",
        "paragraphs": [
            "嬌如花，美如玉，越溪女兒十五六。",
            "光風入簾睡初足，起畫修眉遠山綠。",
            "飛香走紅三月心，一聲白紵千黄金。",
            "高堂客散燈火深，醉鬢斜釵夜沈沈。"
        ],
        "title": "白紵辭",
        "id": "e0d4b949-d51c-4fc7-8597-06864c535357"
    },
    {
        "author": "李丙",
        "paragraphs": [
            "玉窗結怨歌幽獨，絃絕鸞膠幾時續。",
            "銅龍漏促春夜長，冷雨酸風亂心曲。",
            "閒熏翠被鬰金香，拂拭繡枕屏山綠。",
            "飛飛乳燕歸不歸，寂寞流蘇帳前燭。"
        ],
        "title": "夜夜曲",
        "id": "03d7cb9f-18bf-4e87-ba46-529e7d8d64ca"
    },
    {
        "author": "樓鑰",
        "paragraphs": [
            "聖賢不得見，道散固已久。",
            "學者多自賢，鮮肯事師友。",
            "顛冥聲利中，悔吝皆自取。",
            "動言無媿怍，未知果然否。",
            "寡過云未能，先聖欣善誘。",
            "凜凜孟氏言，幾希異禽獸。",
            "參乎病知免，遂使啟足手。",
            "寧知起易簀，又在此段後。",
            "吾儕況小人，氣質素凡陋。",
            "以其所以養，孝道亦何有。",
            "勉前類水馬，立處祇如舊。",
            "儻復不自力，其末當愈謬。",
            "每思攻所媿，扁榜銘座右。",
            "三誦故人書，慙汗幾欲溜。",
            "夫豈爲戲言，知君於我厚。",
            "因之更加警，補過尚無咎。"
        ],
        "title": "攻媿齋",
        "id": "2771269f-8465-4682-a10a-631f41aec00a"
    },
    {
        "author": "樓鑰",
        "paragraphs": [
            "淵明千載人，風節仰孤峭。",
            "豈惟辭督郵，蓮社不得召。",
            "書不求甚解，眼高得玄要。",
            "詩亦本無意，但寫胸中妙。",
            "齊梁紛衆作，嘈雜春禽叫。",
            "稚子候簷隙，文通劇搜紹。",
            "矯矯玉局翁，尚友謝浮漂。",
            "飽喫惠州飯，追和欲同調。",
            "湖山老居士，宏才盍廊廟。",
            "出入官五紀，懷歸自年少。",
            "屢賡歸來辭，吾行有先兆。",
            "老龍卧林壑，年高德彌邵。",
            "向來批敕手，甘心事耕釣。",
            "築室據仙居，泉石造深穾。",
            "亭榭望堂皇，蓬萊對圓嶠。",
            "涉園日成趣，遇客酒頻釂。",
            "巖巖鸞鶴姿，炯炯雙眸瞭。",
            "墮體黜聰明，坐忘樂遺照。",
            "西疇時告春，東臯快舒嘯。",
            "襟期古暗合，此事不容詔。",
            "盡和靖節詩，筆走追風驃。",
            "又如裴旻劍，騰空徑投鞘。",
            "人生嗜慾深，山林不供燒。",
            "何當從公游，翛然寧荷蓧。",
            "小子敢言詩，未免事華彯。",
            "西施難效顰，邯鄲恐貽笑。",
            "思欲焚舊藁，世味輕咀嚼。",
            "稍尋韋蘇州，旁引孟貞曜。",
            "絕去翰墨畦，毋鑿渾沌竅。",
            "尚或庶幾焉，未暇期速肖。"
        ],
        "title": "謝湖山居士示和陶詩",
        "id": "5e04db38-0bb5-4327-9360-6676c645b2dc"
    },
    {
        "author": "樓鑰",
        "paragraphs": [
            "澄江少日曾經行，高城傍有長江橫。",
            "君山特立江之汀，下瞰淮甸一掌平。",
            "申港引潮深無聲，萬頃灌注滋農耕。",
            "戰國今幾二千齡，黄歇此地猶垂名。",
            "舊以邑屬南蘭陵，疲於奔命吏失寧。",
            "今焉裂地爲專城，獨當一面行雙旌。",
            "井市雖小民厚生，四十萬緡輸賦征。",
            "舶商輻湊衆貨贏，牒訴簡省官曹清。",
            "一邑負郭相依憑，守宰同僚齊弟兄。",
            "脈絡貫通易盡情，尉職無卑近編氓。",
            "坐閲是否真權衡，傍郡孔道困將迎。",
            "我乃靜趣如郊坰，安輿並行人子榮。",
            "況有海錯供庖烹，河肫鰣鮆鮮不腥。",
            "車螯蛤蟹均藜羹，夫君傳家有典刑。",
            "父子知己人一經，詩書滿門不慙卿。",
            "豈羨漢士黄金籝，薦口久已徹帝京。",
            "九萬自此開鵬程，平生寒窗照短檠。",
            "興亡千古無遁形，妙年射策當彤庭。",
            "歸領後生爲主盟，友朋講習誠專精。",
            "世故多端須飽更，京口直下連滄溟。",
            "官府闊稀行旅驚，邊頭久無夕烽青。",
            "要在彈壓潢池兵，簿書期會勤經營。",
            "人物酬應審重輕，一言行之可終身。",
            "謹毋失己毋失人，贈人以言豈吾能。",
            "頗嘗於此三折肱，舉以送君君試聽。"
        ],
        "tags": [
            "长江"
        ],
        "title": "送袁和叔尉江陰",
        "id": "cfa856ba-9fb9-4fdb-a3e6-a13e7c7f2a36"
    },
    {
        "author": "樓鑰",
        "paragraphs": [
            "瘦藤拄破山頭雲，山蹊盡處開危亭。",
            "平田萬頃際大海，海無所際空冥冥。",
            "乾端坤倪悉呈露，飛帆去鳥無遺形。",
            "蓬萊去人似不遠，指點水上三山青。",
            "褰裳濡足恐未免，儻有飈馭吾當乘。",
            "是中始覺宇宙大，眼力雖窮了無礙。",
            "雲夢八九不足吞，回視塵寰一何隘。",
            "曾聞芥子納須彌，漫說草庵含法界。",
            "看我振衣千仞岡，笑把豪端捲煙海。"
        ],
        "title": "登育王望海亭",
        "id": "4f831ec4-150e-4197-858a-bc0a54f4a975"
    },
    {
        "author": "樓鑰",
        "paragraphs": [
            "四時不皆雪，陸居本非巢。",
            "高人興寄遠，表此一把茅。",
            "吾非二祖可，夜立寒齊腰。",
            "吾非鳥窠師，結廬真樹梢。",
            "白日照我心，不以見睍消。",
            "兩脚踏實地，風雨無漂摇。",
            "作詩窮益工，寒瘦逼島郊。",
            "落筆句驚人，不復尋推敲。",
            "客至不問誰，淡若君子交。",
            "直氣干霄上，下視鄙斗筲。",
            "富貴頃刻花，誰能等幻泡。",
            "附離如幕燕，自謂漆與膠。",
            "先生閲世熟，兀坐山城坳。",
            "春陽會有時，豈曰終繫匏。",
            "錫山寄雄文，凜然豎髮毛。",
            "我非敢言詩，爲君聊解嘲。"
        ],
        "title": "林景思雪巢",
        "id": "6e31771e-662b-4a37-98d4-34b352f1b72f"
    },
    {
        "author": "樓鑰",
        "paragraphs": [
            "綠楊幾枝插平沙，柔梢裊裊隨風斜。",
            "紅綃去地不及尺，錦袍壯士斫鬃射。",
            "橫磨箭鋒滿分靶，一箭正截紅綃下。",
            "前騎長纓拖繡毬，後騎射中如星流。",
            "繡毬飛䃂最難射，十中三四稱爲優。",
            "元豐策士集英殿，金門應奉人方倦。",
            "日長因過衛士班，飛騎如雲人馬健。",
            "駕幸寶津知有日，窮景馳驅欣縱觀。",
            "龍眠胸中空萬馬，駭目洞心千萬變。",
            "追圖大槩寫當時，至今想象如親見。",
            "靜中似有叱咤聲，墨淡猶疑錦繡眩。",
            "閑窗撫卷三太息，五紀胡塵暗畿甸。",
            "安得士馬有如此，長驅爲决單于戰。"
        ],
        "title": "題龍眠畫騎射拖毬戲",
        "id": "ccf908fe-184a-469a-9ff6-d82090857618"
    },
    {
        "author": "樓鑰",
        "paragraphs": [
            "東游登會稽，祇見蘭亭不見碑。",
            "北過中山府，欲訪此碑不知處。",
            "閒從故家看墨本，如此二者絕難遇。",
            "曾經耶律氈裹去，至今胡虜猶知慕。",
            "時將一二餽膚使，持歸往往快先覩。",
            "未知玉石真在否，要比江南終近古。",
            "他日縛取呼韓作編戶，勒銘歸來過定武。",
            "只問君王乞此碑，打向人間莫論數。"
        ],
        "title": "題羅春伯所藏脩禊序",
        "id": "37235b89-2da9-4331-b986-40ab8eeee556"
    },
    {
        "author": "樓鑰",
        "paragraphs": [
            "誰歟住前谿，夜深以琴鳴。",
            "天高顥氣肅，月斜映疎星。",
            "橡林助蕭瑟，泉聲激琮琤。",
            "彈者人定佳，能使東野聽。",
            "束带不立朝，遥夜甘空庭。",
            "龍眠發妙思，神交窮杳冥。",
            "不見彈琴人，畫出琴外聲。",
            "郊寒凜如對，作詩太瘦生。",
            "恨不從之游，撫卷空含情。"
        ],
        "title": "題孟東野聽琴圖因次其韻",
        "id": "ff4d820f-d85d-4a2f-91d3-95b8dde9de98"
    },
    {
        "author": "樓鑰",
        "paragraphs": [
            "東樓德澤流無窮，我公挺生慶所鍾。",
            "瓊枝玉樹瑩精彩，迥然不墮風塵中。",
            "少年慷慨吐虹氣，文詞元不減儕輩。",
            "胸中妙藴經綸才，剸劇裁繁特餘事。",
            "曾從蓮幕試牛刀，舉城但識劉功曹。",
            "瀾翻薦口動天聽，一語便逾華衮褒。",
            "上方欲革嶺南弊，柬才果得吳刺史。",
            "不妨一勺飲貪泉，清德泠泠今可紀。",
            "憑軾雍容安七閩，列郡合詞稱得人。",
            "從茲十載秉麾節，坐令萬里回陽春。",
            "洞庭風月瀟湘雨，君王無復憂南顧。",
            "抗章乞得半生閑，遥指家山賦歸去。",
            "廟堂未肯閑宏材，大開東閤需公來。",
            "朝隨召節赴天闕，夜馳使馹歸長淮。",
            "廣陵卧治要汲直，金節熒煌照熊軾。",
            "底用腰纏十萬錢，且看身享二千石。",
            "忽思鱸膾寒菰羹，拂衣欲遂鄉關情。",
            "視去西陽如脫屣，意色蕭然同鬭生。",
            "畫船重泛西湖上，水光山色都無恙。",
            "主人管領東風回，故園桃李倍清爽。",
            "六鼇背負三山歸，輪囷老檜蒼龍姿。",
            "了無塵俗敗人意，棐几長物皆瑰奇。",
            "橫岸綸巾披鶴氅，神情直出羲皇上。",
            "塵事到頭曾不聞，卧聽歌臺傳煖響。",
            "百花堂前手自栽，興來一盃復一盃。",
            "人生亦欲自適爾，富貴於我何爲哉。",
            "中春况屬懸弧旦，史君亭榭風光煖。",
            "東君預借一分春，不許芳菲作春殿。",
            "綺羅香深初肆筵，弟兄酬酢盃相傳。",
            "此時更復惜一醉，君從何處拚垂蓮。",
            "五侯貴盛德未美，簪纓不滿高陽里。",
            "何如清白傳家風，奕世青氈盡朱紫。",
            "燕居今喜相比鄰，其如四海須陶鈞。",
            "羽書鼎來在朝夕，何數羔鴈徒成羣。",
            "芙蓉城中有仙宅，十洲三島環其側。",
            "此中樂不減商山，功成歸作茹芝客。"
        ],
        "tags": [
            "西湖",
            "洞庭湖"
        ],
        "title": "壽安撫伯父",
        "id": "d4c7ac3d-a7db-4348-afe8-6b1355822a1e"
    },
    {
        "author": "樓鑰",
        "paragraphs": [
            "人生自古悲別離，別離今日何足悲。",
            "試問今日行者誰，鄞江名族真男兒。",
            "虬鬚燕頷軀十圍，凜凜端有熊豹姿。",
            "毅然剛立不怒威，笑視鼠輩何脂韋。",
            "州縣小試囊中錐，政績今在衆口碑。",
            "姓名通籍黄金閨，便汎王儉紅蓮池。",
            "平時幕府多素尸，坐縻公粟遨以嬉。",
            "只今方當多事時，正要名士同驅馳。",
            "森森百萬虎與貔，荷戈分駐淮東西。",
            "兩淮千里雙使麾，幕中僚吏皆擢犀。",
            "惟公婉畫明蓍龜，辯如懸河不可隄。",
            "胸中武庫深難窺，決策固有堂上奇。",
            "朔風吹空黄草齊，正恐秋高胡馬肥。",
            "萬人相顧目睽睽，見公此去多腹非。",
            "公獨襆被行不疑，單車西去征馬嘶。",
            "平生氣槩衝虹霓，恨無尺箠笞羌夷。",
            "方今天相中興期，黠虜戴頭來邊陲。",
            "願公速蹈功名機，匈奴不滅何家爲。",
            "出門千里何足辭，但願滿引金屈巵。"
        ],
        "title": "送伯舅汪運幹",
        "id": "25aca397-261d-4817-bc60-b617b24c0639"
    },
    {
        "author": "樓鑰",
        "paragraphs": [
            "秋暑不可能，幾思泛中川。",
            "晚來興有適，溪船偶及門。",
            "涼月纔上弦，平潮可黄昏。",
            "倚楫縱所如，卧看龍泉山。",
            "長虹跨空闊，過之凜生寒。",
            "坐穩興益佳，夜氣方漫漫。",
            "草蟲鳴東西，飛烏相與還。",
            "仰頭數明星，垂手摇碧瀾。",
            "坐客惜此景，不及携清樽。",
            "無酒要不惡，徜徉足幽歡。",
            "幽歡有何好，叩舷澹無言。"
        ],
        "title": "月夜汎舟姚江",
        "id": "c136e12c-f3dd-4e16-900d-95639c6207cc"
    },
    {
        "author": "樓鑰",
        "paragraphs": [
            "江頭潮生江月小，暝煙綠暗垂楊道。",
            "有客扁舟送史君，道傍不怕揶揄笑。",
            "向來一別三換歲，正喜情親得傾倒。",
            "吏民引頸望旌麾，空有離愁滿懷抱。",
            "史君讀殘萬卷書，古事今事俱了了。",
            "便應珥筆侍天陛，不然代言登鳳沼。",
            "瀛堧山水久寂寥，爲屈朱轓來坐嘯。",
            "帢幘峯高舊題詠，赤城所在經行飽。",
            "永嘉名郡太守尊，靈運後來詩絕少。",
            "天作鴈蕩地爲藏，蠟屐穿山未曾到。",
            "改轅却向箇中去，更得江山助詩好。",
            "齋鈴靜處定得句，不待池塘夢春草。",
            "去年海水上平地，大風駕浪從天杪。",
            "蒼生濈濈生魚頭，聚落隨波迹如掃。",
            "今年二麥連野秀，田家扶犁事秔稻。",
            "史君憂國眉不開，叱馭徑行仍及早。",
            "哀哉千里方更生，縣官租錢須戶曉。",
            "縱民自恐上不足，誅取仍憐下無告。",
            "邦儲邦本孰輕重，肯使疲民困征擾。",
            "君不見巖巖千古陽道州，政拙催科自書考。"
        ],
        "title": "送王正言守永嘉",
        "id": "2372c862-eebb-466e-8ad7-a99890dbfa74"
    },
    {
        "author": "樓鑰",
        "paragraphs": [
            "隔山望危石，老面凜如鐵。",
            "路回兩屏開，見此高嵽嵲。",
            "偉哉名公卿，峩冠會朝列。",
            "又如鼓迅霆，玄雲助擊烈。",
            "癡陰不作雨，空翠襲冰雪。",
            "野水不知源，遶徑幾萬折。",
            "子長真愛奇，萬里探禹穴。",
            "我家甬水東，扁舟輕入越。",
            "竊此半日閑，到處輒清絕。",
            "傳聞古洞天，瓊臺照金闕。",
            "神僊杳難問，一笑山石裂。",
            "相逢客路中，翻手數年別。",
            "勝地更躋攀，莫厭屐齒折。"
        ],
        "title": "遊龍瑞宮",
        "id": "9b7e99c9-7432-4037-96fb-9011368a417e"
    },
    {
        "author": "樓鑰",
        "paragraphs": [
            "南朝何公棲禹穴，嘉遁悠然志高潔。",
            "一朝送人都泗埭，歸嘆此途於此絕。",
            "我亦何爲走塵埃，數年不記幾往來。",
            "船橫三日不得度，愧想高風安在哉。"
        ],
        "title": "三日不得過都泗堰",
        "id": "aa9a8714-ad51-425a-88dc-cd8d574271df"
    },
    {
        "author": "樓鑰",
        "paragraphs": [
            "平生臨平山，知誦藕花句。",
            "輕帆幾來往，山色澹如故。",
            "寧知千萬峯，中間著佳趣。",
            "蕭蕭蒼髯翁，爲指花城路。",
            "我來春正濃，天寒日將暮。",
            "雲深鍾唄鳴，自喜得勝具。",
            "緬懷玉局僊，老筆掃朝霧。",
            "玉槊儼相持，珠旒竟何所。",
            "惟餘渥洼水，蒼龍角牙露。",
            "人間翻覆手，烈日變煙雨。",
            "俗子眩炎涼，三四錯賦芋。",
            "道人笑視之，萬化隨所遇。",
            "深坐十笏地，一息了千慮。",
            "箇中誰得知，幽鳥背人去。"
        ],
        "title": "宿佛日山",
        "id": "88d0e983-01af-455c-b4af-9e232178b609"
    },
    {
        "author": "樓鑰",
        "paragraphs": [
            "竹輿遶湖濱，宿露尚厭浥。",
            "徑到玉岑下，坐久客始集。",
            "起穿靈石山，萬松介而立。",
            "梅天氣清潤，空翠行可挹。",
            "古藤幾百年，枝蔓兩山及。",
            "見說春暮時，花紫光熠熠。",
            "直疑老潜虬，初起夜來蟄。",
            "俯翫歲寒泉，齒冷不敢吸。",
            "相將上龍泓，塵鞅謝羈馽。",
            "洞有靈獸居，臨深心岌岌。",
            "魚游明鏡中，巨浪無三級。",
            "寒苔載水去，萬頃潤原隰。",
            "濛濛山雨來，歸僕鳥飛急。",
            "野興殊未已，日昃不暇給。",
            "衝泥上湖船，雨陣遽奔襲。",
            "飄風將急點，回旋驚四入。",
            "中流益蕩兀，短蓬不當笠。",
            "停篙亦久之，怒勢不少戢。",
            "我徒方嘯歌，弗爲改豪習。",
            "但恥缾罍罄，莫問衣裳濕。"
        ],
        "title": "求仲抑招遊山歸途遇雨",
        "id": "5d0a4398-cf3b-4cbb-9995-da5a941d9c6c"
    },
    {
        "author": "樓鑰",
        "paragraphs": [
            "阿連久矣共一被，小別愁生夜無寐。",
            "風帆將我上征途，回首江山忽千里。",
            "小舟橫卧吳江水，夢回依約蕭齋裏。",
            "五更漏急月黄昏，烏鵲一聲人未起。"
        ],
        "title": "吳江舟中",
        "id": "810a8fe2-516d-434b-82c4-74ae6c359377"
    },
    {
        "author": "樓鑰",
        "paragraphs": [
            "三高之風天與高，三高之靈或可招。",
            "小山以後無此作，具區笠澤空寥寥。",
            "幾從垂虹蕩雙槳，寓目滄浪獨怊悵。",
            "筆端不倒三峽流，欲遽招之恐長往。",
            "前身陶朱今董狐，襟抱磊落吞江湖。",
            "瑰詞三章妙天下，大書深刻江之隅。",
            "我來誦詩凜生氣，若有人兮在江水。",
            "扁舟獨釣膾鱸魚，茶竈筆床歸甫里。",
            "先生固是丘壑人，只今方迫功與名。",
            "謝公捉鼻恐未免，便看林藪生風雲。",
            "他年事業滿彜鼎，乞身歸來坐佳境。",
            "不嫌俗士三斗塵，容我漁蓑理煙艇。"
        ],
        "title": "讀范吏部三高祠堂記",
        "id": "536e265b-0c9c-47be-a3fb-82b5c0b617ad"
    },
    {
        "author": "樓鑰",
        "paragraphs": [
            "漢家武徹求神僊，方士搤掔多夸言。",
            "蓬萊隔海不可到，屬車方羊上橋山。",
            "傳聞黄帝久僊去，胡爲有石高巑岏。",
            "游談不經理欲屈，謾言此地藏衣冠。",
            "縉雲自是僊窟宅，萬壑千巖比如櫛。",
            "突然一石摩青雲，造化應勞巨靈擘。",
            "僊風吹墮碧蓮花，玉井半空人不識。",
            "望之不計幾千尺，八柱擎天此其一。",
            "伯夷制行高且孤，萬世猶能立懦夫。",
            "英魂凜凜今不死，化作此石山之隅。",
            "橫斜轍迹依然在，我亦何能窮古初。"
        ],
        "title": "僊都獨峰",
        "id": "ac65d163-6ca3-4e8f-9e8e-ba27fc8f7399"
    },
    {
        "author": "樓鑰",
        "paragraphs": [
            "飽聞茲山産奇石，東南寶之如尺璧。",
            "誰知狼藉亂如麻，往往嵌空類鑱刻。",
            "長安東風萬歲山，搜抉珍怪窮人間。",
            "汴流一舸載數輩，徑上艮嶽增孱顔。",
            "當時巧匠斲山骨，寘之河干高突兀。",
            "干戈動地胡塵飛，坐使奇材成棄物。",
            "君不見黄金橫带號神運，不數臺城拜三品。",
            "只今零落荒草中，萬古淒涼有遺恨。",
            "木人漂漂不如土，坐閲興亡知幾許。",
            "行人沉嘆馬不前，石雖不言恐能語。"
        ],
        "title": "靈壁道傍怪石",
        "id": "0280fc3e-8817-4ae8-8591-2cae48e0ec5c"
    },
    {
        "author": "樓鑰",
        "paragraphs": [
            "雨餘大溪觸山流，氣勢直欲凌沙洲。",
            "浮梁中分斷螮蝀，流沫東去行蛟虬。",
            "人家嘈嘈避新漲，雲稼苒苒添平疇。",
            "漁翁輕生有如此，小艇橫絕隨飛鷗。"
        ],
        "title": "括蒼溪漲",
        "id": "e494d70b-11a0-4021-9cdb-c1611144a6f0"
    },
    {
        "author": "樓鑰",
        "paragraphs": [
            "扁舟百里蓮城回，青山中斷立兩崖。",
            "清都虎豹隠不見，但見閶闔排雲開。",
            "峯回失喜大飛瀑，聲震萬壑驚春雷。",
            "掀髯目極九霄外，玉虹千丈飛空來。",
            "一冬青女靳天雪，不知聚此山之隈。",
            "傳聞神龍卧其上，寶藏擊碎真瓊瑰。",
            "胸中先自無塵埃，到此更覺心崔嵬。",
            "天風爲我噀空翠，春水瀉入騷人懷。",
            "謫僊曾來寫勝句，劉郎又爲開天台。",
            "我慚筆無挽牛力，醉墨滿壁誰爲裁。",
            "或言龍湫更奇絕，鴈山高處深雲埋。",
            "我方携筇往尋訪，未知比此何如哉。"
        ],
        "title": "石門洞",
        "id": "2bf780b0-f803-4096-9ad9-56f37ccf3540"
    },
    {
        "author": "樓鑰",
        "paragraphs": [
            "北上太行東禹穴，鴈蕩山中最奇絕。",
            "龍湫一派天下無，萬口贊揚同一舌。",
            "行行路入兩山間，踏碎苔痕屐將折。",
            "山窮路斷脚力盡，始見銀河落雙闕。",
            "矩羅宴坐看不厭，騷人弄詞困搜抉。",
            "謝公千載有遺恨，李杜復生吟不徹。",
            "我遊石門稱勝地，未信此湫真卓越。",
            "一來氣象大不侔，石屏倚天驚鬼設。",
            "飛泉直自天際來，來處益高聲益烈。",
            "從他倒瀉三峽流，到此誰能定優劣。",
            "鴈山佳趣得要領，一日盡游神惡褻。",
            "驪龍高卧喚不應，自媿筆端無電掣。",
            "輪囷蕭索湍不怒，非霧非煙亦非雪。",
            "我聞涷雨初霽時，噴擊生風散空闊。",
            "更期雨後再來看，浄洗一生煩惱熱。"
        ],
        "title": "大龍湫",
        "id": "33c209ac-b7a4-4241-8057-6141b4367082"
    },
    {
        "author": "樓鑰",
        "paragraphs": [
            "鴈山本在雲海中，波濤千古相撞舂。",
            "泥沙洗盡見山骨，巖壑所在皆玲瓏。",
            "是誰一口吸水盡，平地卓立成奇峯。",
            "至今往往有遺迹，相傳渺漭何能窮。",
            "我乘單車來自東，佳處千數一覽空。",
            "晚登四十九盤頂，曠望巨海煙濛濛。",
            "羣山錯立不知幾，朝日照耀天霞紅。",
            "是閒瑰奇定多有，鯨波掩蔽深莫通。",
            "我無太真燬犀法，安得一闖馮夷宮。",
            "會聞滄海變成陸，却與鴈山爭長雄。"
        ],
        "title": "連雲亭望海中諸山",
        "id": "aa28e87f-13af-47e9-ab92-fddd68e4558f"
    },
    {
        "author": "樓鑰",
        "paragraphs": [
            "張侯名軒意可知，如登太行看雲移。",
            "我雖未得登軒墀，不鄙要我巴人詞。",
            "爾時膝下遨以嬉，欲斵數語語不隨。",
            "娛侍東嘉樂無涯，官舍偪仄親不怡。",
            "安輿相將甬水湄，日日東望勞支頤。",
            "秋風得檄欣星馳，歸拜親下聊信眉。",
            "官事有程不得違，欲去故國行遲遲。",
            "重來橘柚黄金垂，霜著新蟹雙螯肥。",
            "海魚甘鮮一尺圍，欲奉色養春爲期。",
            "瞻雲之思今同之，慨然落筆成新詩。",
            "人閒至樂在庭闈，何用自縛微官爲。",
            "君方欲解左顧龜，我亦日思投檄歸。",
            "相望百里俱萊衣，從他天外閑雲飛。"
        ],
        "title": "寄題張法曹瞻雲軒",
        "id": "aa6865e6-3fdf-40e0-8d02-249a6bd9e0ed"
    },
    {
        "author": "樓鑰",
        "paragraphs": [
            "兩夫持鎌行我先，巧尋徑路其智專。",
            "我扶枯藤衣短後，意氣已出層峯巔。",
            "何郎鮑叔飽經歷，勝處一一手自編。",
            "我携舊記訪陳迹，正恐急景不得延。",
            "當年共登青雲梯，今日邀我爲擊鮮。",
            "始觀神龜闖清泚，上有石壁來飛泉。",
            "隠清遺基平可坐，下顧亂石如磨鋋。",
            "懸崖雙瀑灑空雪，來自一握孤雲天。",
            "却從下流泝深險，崎嶇直到清潭邊。",
            "朝陽射光破幽閟，斷虹上下遮潺湲。",
            "傳聞高山更高處，雅有行路從西偏。",
            "同行無乃深好事，盃酒自犒脚力全。",
            "誅鋤荆棘窮鳥道，欲進不得意愈堅。",
            "旋呼僮僕累危石，笑採野菊聊盤旋。",
            "捫蘿騰身上苔磴，往往歡呼爭著鞭。",
            "側行危步汗浹背，石角或使衣裳褰。",
            "少焉身在雙瀑上，又見高派衝泓淵。",
            "自笑泉石成膏肓，愛賞不減蟻慕羶。",
            "巉巖數峯巧遮護，妙處二老初無傳。",
            "脫迹塵埃到此地，便覺神思飄飄然。",
            "回首江南塵一聚，城郭歷歷眼俗穿。",
            "相期更看水流處，步履未倦夸輕翩。",
            "一上千尺窮山椒，碧澗靡迤流蒼煙。",
            "尋源不能且忘返，石猊巍踞驚神鑴。",
            "退求歸徑惘難問，藤蘿所在相縈纏。",
            "我方踟躕風煙表，披披衣袂身欲僊。",
            "晚歸招提各痛飲，讀盡屋壁長短篇。",
            "截筒環山筧清駛，竅出珠穗心亦憐。",
            "棋枰相與論瓜葛，橫琴不妨揮五絃。",
            "人生易老費扶掖，勝具大率須少年。",
            "伊余歷聘佳山水，愛奇切慕太史遷。",
            "明年炎暑襲故步，與君共枕清流眠。"
        ],
        "title": "次韻翁處度同遊北山",
        "id": "64f5f47b-50f8-4686-9dc9-fd3cdab88f14"
    },
    {
        "author": "樓鑰",
        "paragraphs": [
            "我遊僊都觀獨峯，轍迹雖在車不通。",
            "鼎湖望極幾怊悵，悵無羽翮凌天風。",
            "茲來樂成望白石，玉甑突兀摩蒼穹。",
            "人言真人老聃裔，鑿開洞府遺僊蹤。",
            "無人共登青雲梯，躋攀伴我惟枯筇。",
            "縈回約略三十里，踏遍萬疊高巃嵸。",
            "斷崖泠泠落殘雨，雙石凜凜亭孤松。",
            "却從山椒下谷口，石欄屈曲遮碧椶。",
            "頗疑山高氣凝凜，古來積雪今未融。",
            "是誰玉斧妙鑴斲，僊洞雙闢驚神工。",
            "巖深白日尚幽閟，別有石竅開天聰。",
            "傳聞峯頭貯清泚，苔罅涓滴聲冬瓏。",
            "奮身更與上虛閣，海山錯立煙濛濛。",
            "脚底千山行伏龍，手揮五絃俯冥鴻。",
            "霜林摇落當玄冬，長嘯一覽萬象空。",
            "解衣寄宿旦過寮，魂夢亦墮冰壺中。",
            "曉看日出滄海東，蠟炬百萬燒天紅。",
            "眼高不數鴈蕩雄，行田下笑康樂公。",
            "未能辟穀追僊翁，頗亦有意棲琳宮。",
            "三山不覺去人遠，安期羨門宜相從。",
            "驂鸞駕鶴太多事，但欲御氣遊無窮。"
        ],
        "title": "遊白石巖",
        "id": "e671def1-bb29-45da-8d8d-ddf90f270232"
    },
    {
        "author": "樓鑰",
        "paragraphs": [
            "昨暮與君上龍湫，天久不雨無湍流。",
            "嘯呼拊掌喚不應，悵望頗亦令人愁。",
            "夜來雷鼓驚龍起，溪聲已覺亂人耳。",
            "莫辭重訪尊者居，坐看倒翻三峽水。"
        ],
        "title": "約諸公再遊龍湫",
        "id": "2c09bc7b-c92a-41cc-8dab-80b49ad4e405"
    },
    {
        "author": "樓鑰",
        "paragraphs": [
            "劉郎鸞棲海瀕邑，不減向來人姓習。",
            "凜然軀幹即之溫，語恐傷人中有立。",
            "論交雖厚笑甘醴，御吏以嚴無束濕。",
            "公餘黄卷頻卷舒，藝圃工夫日加葺。",
            "永嘉素多君子僚，休沐新盟有清集。",
            "伯倫忽去誰鯨吸，欲挽不留情悒悒。",
            "君年方盛才有餘，逸驥寧容在羈馽。",
            "期君速蹈功名機，塞草連雲朔風急。"
        ],
        "title": "送劉仲起主簿",
        "id": "4bde5058-0b19-4753-bbb4-e3497d3b8e58"
    },
    {
        "author": "樓鑰",
        "paragraphs": [
            "史君威名聞四方，南床凜凜凝秋霜。",
            "史君和氣到甌越，幕府初開夜飛雪。",
            "頗聞此雪仍歲無，定知來隨御史車。",
            "黄堂洗印未多日，慶朝況此當懸弧。",
            "明年豐登日可數，父老兒童爭起舞。",
            "遲明賀版擁譙門，試拾歡謠作詩語。",
            "史君風度神僊人，相門出相寧非真。",
            "妙齡兩科談笑得，晚趨嚴召依風雲。",
            "臺端敢言姦聽聳，至今讜論時傳誦。",
            "踏遍巫山十二峯，却尋春草池塘夢。",
            "人傳史君威稜稜，我知威愛元兼行。",
            "蒼髯如戟面如鐵，惠養自有循良稱。",
            "高牙入境紛進謁，賓屬庭趨公磬折。",
            "民生共喜愛日溫，吏行獨畏春冰裂。",
            "向來夔州妙籌邊，夷蠻落膽皇靈宣。",
            "還朝奏課居第一，夜半帝席爲之前。",
            "東嘉今爲股肱郡，小試望之三輔近。",
            "會循故事入三公，致君要使登堯舜。",
            "東風未動春先回，梅花照眼歌筵開。",
            "吏民合詞頌難老，一笑千里傳銀盃。",
            "佳兒恂恂授衣鉢，玉樹芝蘭俱秀發。",
            "江南世胄比長淮，更看雲來萃簪笏。",
            "平生知己今上天，敢復坐嘆寒無氈。",
            "巴言未足贊公壽，載誦峻極崧高篇。"
        ],
        "title": "王侍御壽詩",
        "id": "c26d69bb-6ec6-4a17-824e-92662a83bdd3"
    },
    {
        "author": "樓鑰",
        "paragraphs": [
            "鮑侯年少老文學，藝苑優游富耕穫。",
            "胸中涵養自成趣，妙處正恐兒輩覺。",
            "我慙門巷非尺五，字欲問奇誰與榷。",
            "開樽竹院望同醉，遮眼腦脂何太虐。",
            "團圞十客踏雨來，相從不負東風約。",
            "投壺雅歌了無恨，祇恨車公一前却。",
            "海棠春深照眼明，風物融融悟非昨。",
            "從教雨洗烟脂淡，小摘何妨供把握。",
            "夜闌燒燭照春睡，靚粧如在結綺閣。",
            "牆頭西望爛蜀錦，嫣然一笑無聲樂。",
            "飛紅點地綉作茵，正須席地天爲幕。",
            "要知富貴出天姿，艷杏夭桃何足錄。",
            "主人小築真好事，肯學區區專一壑。",
            "洞門不鎖要客來，笑君大似羊公鶴。",
            "雨餘珠淚色慘悽，一顧正嫌無伯樂。",
            "忽驚新詩來叩門，妙語天然不煩琢。",
            "坐中傳觀字欲漫，我豎降幡甘面縛。",
            "清明已過雨不休，雲霧猶屯四山脚。",
            "揩摩病目不應遲，及此紅英半零落。",
            "枝頭尚有未開花，縱已離披亦何惡。",
            "知君既負西岑游，可使一春終落寞。",
            "會須來此共賦之，正要重聞誦新作。"
        ],
        "title": "鮑清卿病目不赴竹院之集詩寄坐客次韻",
        "id": "b9d7dbfe-8db0-442e-9c50-0ebb0b16bb97"
    },
    {
        "author": "樓鑰",
        "paragraphs": [
            "鴒原鴻鴈行，此理懸諸天。",
            "萬事可變滅，天性難推遷。",
            "顯菴幼出家，潔饑同玄蟬。",
            "一鉢寄西東，悠悠經幾年。",
            "外慕等浮雲，百念灰無煙。",
            "難兄忽相逢，觸動歡喜緣。",
            "光陰信可惜，征袂何翩翩。",
            "叱胥掩簿領，來同妙峯禪。",
            "剌剌道家世，客淚如迸泉。",
            "玉堂與黄閤，衣鉢親相傳。",
            "游宦非爲貧，不敢替所先。",
            "老師雖宴坐，至情豈唐捐。",
            "此會非偶爾，絕倒秋風前。",
            "手持詩卷來，謂予得無言。",
            "曉以天性語，人生要有原。",
            "嗟哉僞日薄，萁豆本同根。",
            "一旦成仇敵，釜中急相煎。",
            "寧知有佳人，芳草夢阿連。",
            "相見無幾時，瞥如魚躍淵。",
            "固知出世法，惜別詎不然。",
            "又當作大觀，勿爲愛網牽。",
            "千山元不隔，毋庸對床眠。"
        ],
        "title": "贈光孝益老",
        "id": "6ca3d01d-86ec-412c-a0dd-7c128648bde5"
    },
    {
        "author": "樓鑰",
        "paragraphs": [
            "九疑之南爲舂陵，瀟水清駃山爲城。",
            "郡齋正據山直上，一覽萬家無遺形。",
            "家君頃年入蓮幕，我不得往空馳情。",
            "先生分符此中去，心旌摇颺隨雙旌。",
            "先生平生飽文學，身上著作承明庭。",
            "奧篇隠帙辨如響，一時自許文章鳴。",
            "高詞坐奪造化巧，凜凜韶濩聲鏘鏗。",
            "把麾江海非無意，親扶版輿賦南征。",
            "頗聞楚俗未蘇息，糟糠不厭嗟疲氓。",
            "正資儒術飾吏事，拔去强薤摩孩嬰。",
            "政成環召事未晚，天子日夜開延英。",
            "風流千古三刺史，往繼聱叟陽先生。",
            "毋庸自書追科考，但願寄我舂陵行。"
        ],
        "title": "送王道州",
        "id": "59b03369-727f-46ae-af57-66abf83648b2"
    },
    {
        "author": "樓鑰",
        "paragraphs": [
            "知幾少也爽，萬事笑談了。",
            "自謂頗寡合，見我輒傾倒。",
            "百年能幾見，一別迹如掃。",
            "父子俱埋璧，烏乎何其早。",
            "向來論文酒，和淚傾宿草。",
            "此意誰復知，寤歎令人老。"
        ],
        "title": "哭王知幾墓",
        "id": "4e37bf34-342a-48f0-a690-0ca09aa97a2c"
    },
    {
        "author": "樓鑰",
        "paragraphs": [
            "去年生朝燕稽山，館舍朗朗屋百閒。",
            "紅裙合樂飲徹旦，坐上衆客皆酡顔。",
            "今年生朝半歸路，竹輿蕭蕭曉衝雨。",
            "回頭風景非去年，當時賓客今何處。",
            "仕已喜慍曾何分，適齋未減楚子文。",
            "鼻閒栩栩固自若，世情物態徒紛紛。",
            "平生知足志閑退，歸老鄉關了無悔。",
            "但欲年年醉西風，坐閲人閒百千歲。",
            "人閒萬事日不同，尚書人望方顒顒。",
            "明年舉酒拜公壽，安知不在槐庭中。"
        ],
        "title": "仲舅尚書生朝",
        "id": "affbd531-473f-41d0-889b-33eb0ce7e269"
    },
    {
        "author": "樓鑰",
        "paragraphs": [
            "君名切斗魁，步武上霄極。",
            "蓬萊群玉府，圖書照奎壁。",
            "郎官應列宿，寖覺象緯逼。",
            "胡爲作使星，炯炯向江國。",
            "仰奉鶴髮親，版輿映萊服。",
            "昔日紅蓮池，帥垣資婉畫。",
            "方將散餘潤，連城被膏澤。",
            "官搉與民繇，豐儉煩振糴。",
            "小試活國手，疲甿頼休息。",
            "便歸侍玉皇，拱立香案側。",
            "富貴殊未已，行行上鸞掖。",
            "君其妙演綸，三能看齊色。"
        ],
        "title": "送鄭惠叔司封江西提舉",
        "id": "b6dbad2d-d521-492d-8b64-ecaf5ad26bda"
    },
    {
        "author": "樓鑰",
        "paragraphs": [
            "殘暑未盡秋欲來，玉刻萬葉瓊英開。",
            "孤標雅韻一枝足，江上紫翠空成堆。",
            "素娥長與明月約，青女細把輕綃裁。",
            "主人好事趁時買，買置此地真宜哉。",
            "牆間閑地方丈所，幾年累甓裝層臺。",
            "春花秋卉紛互發，胡葵芍藥參徘徊。",
            "眼明忽見此奇絕，弟畜素馨兄事梅。",
            "夜深飛香性幽獨，未許蜂蝶來相陪。",
            "糖甖封餘有閩土，會須掃取添花栽。",
            "吾聞閩山千萬本，人或視此齊蒿萊。",
            "何如航海上天闕，玉色照映瑠璃杯。",
            "新涼徙倚看不足，坐見日影欹庭槐。"
        ],
        "title": "次韻胡元用末利花",
        "id": "dc332463-5cc1-4da5-99d2-bc289154cc33"
    },
    {
        "author": "樓鑰",
        "paragraphs": [
            "去年歲豐登，雨晹應時須。",
            "所欠惟一雪，祈禳遍精廬。",
            "晚亦粗飄瞥，六花舞空虛。",
            "雲氣不待族，風伯隨驅除。",
            "淺春寒尚深，忽見雲糢糊。",
            "撒鹽壓衡茅，晨興粟生膚。",
            "隨班上原廟，恍若登蓬壺。",
            "岧嶤宮殿深，朱扉黄金鋪。",
            "百神衛靈居，半天散瓊琚。",
            "又疑守護嚴，寶網絡明珠。",
            "參差鵷鷺行，簪笏皆沾濡。",
            "退歸冷局中，窗間竹扶疎。",
            "爲思此絕景，往往終年無。",
            "不應憚凌寒，閉門守紅爐。",
            "爲君登危樓，深盃泛駝酥。",
            "崔嵬瞻吳山，莽蒼望西湖。",
            "瓊枝宿饑鷹，玉街走韓盧。",
            "酒興萬里遠，容我歌且呼。",
            "坐欲斲五言，所媿李與蘇。",
            "君與工屬聯，灞橋去騎馿。"
        ],
        "tags": [
            "西湖"
        ],
        "title": "同官登敕局小樓觀雪",
        "id": "fa10ffc4-a259-4c7d-aa85-40f4c44993fb"
    },
    {
        "author": "樓鑰",
        "paragraphs": [
            "宦游各天涯，皇州今鴈行。",
            "官居半里所，相過復相望。",
            "西鄰得老屋，往來連戶窗。",
            "水竹占幽勝，風雨對一床。",
            "十年短檠燈，今夜分餘光。",
            "兒曹亦可樂，洛誦聲洋洋。",
            "天邊有白雲，隨風正飛揚。",
            "相期奉旨甘，萊衣戲親傍。",
            "軒冕皆儻來，此意可暫忘。",
            "詩成喜可知，且復釂此觴。"
        ],
        "title": "久不作詩喜仲兄遷鄰居因成長句",
        "id": "1d90b0f8-a2ef-4247-b62d-5f1e3a2faf08"
    },
    {
        "author": "樓鑰",
        "paragraphs": [
            "先生風骨天與清，孤松野鶴何瘦生。",
            "胸中落落笥五經，大篇短章筆縱橫。",
            "壯年文場諸老驚，俯仰世故雙鬢星。",
            "萬事不理詩自鳴，笑視軒冕秋豪輕。",
            "市者爭利朝爭名，著脚往往遭譏評。",
            "先生四五官神京，又復歸去鴻冥冥。",
            "臺家急賢理不應，况復寮舊離觴傾。",
            "先生自喜得此行，祿粟可已啼號聲。",
            "秦望之山高且平，卧龍橫亙環州城。",
            "鏡湖千頃波不興，晉宋遺迹多豪英。",
            "議幕了無塵務縈，撫物吊古皆關情。",
            "我亦久矣懷滄溟，旦夕欲乘緹油屏。",
            "相望縱復三數程，詩筒尚得尋前盟。"
        ],
        "title": "送林宗丞浙東議幕",
        "id": "fba2a79c-302e-440b-8066-2fba798cca6f"
    },
    {
        "author": "樓鑰",
        "paragraphs": [
            "子賤彈琴真是琴，我今無弦知琴心。",
            "使我不得琴中趣，弦以脩綆誰知音。",
            "才術高低不自由，單父二子心則侔。",
            "後人不得彈琴暇，勿以戴星爲可羞。"
        ],
        "title": "臨海縣治琴堂",
        "id": "69976ff0-90a0-4f43-ac23-d04487e44995"
    },
    {
        "author": "樓鑰",
        "paragraphs": [
            "捷徑指終南，索價譏少室。",
            "窮達豈無命，踏地胡不實。",
            "之人吏海隅，所吐百未一。",
            "夷塗澹無營，君其有終吉。"
        ],
        "title": "送石應之司戶歸剡以室邇人遠爲韻  其一",
        "id": "39ec1e0e-087e-4f77-bef7-d29985d43064"
    },
    {
        "author": "樓鑰",
        "paragraphs": [
            "年來嘆離群，磨琢殆無幾。",
            "資凡學益落，駑駘費尺箠。",
            "羨君富春秋，發軔方自邇。",
            "驊騮更著鞭，洗眼日千里。"
        ],
        "title": "送石應之司戶歸剡以室邇人遠爲韻  其二",
        "id": "3934f735-52b8-477d-8e05-0354f0179cbe"
    },
    {
        "author": "樓鑰",
        "paragraphs": [
            "南明千古秀，慶源久益新。",
            "剡溪照人清，況復屈斯人。",
            "摻袪不容留，椒觴思拜親。",
            "他年風雪中，扁舟儻知津。"
        ],
        "title": "送石應之司戶歸剡以室邇人遠爲韻  其三",
        "id": "473770b5-e1fc-4e34-80d8-aa9d17735081"
    },
    {
        "author": "樓鑰",
        "paragraphs": [
            "平生貪賢心，山川恨悠緬。",
            "寧知日相見，懷抱竟不展。",
            "樽酒了無暇，離情果深淺。",
            "室邇猶許疎，況今乃真遠。"
        ],
        "title": "送石應之司戶歸剡以室邇人遠爲韻  其四",
        "id": "a568325a-965e-49ba-81c8-d77e9943b10f"
    },
    {
        "author": "樓鑰",
        "paragraphs": [
            "蜀道難，難於上青天。",
            "蜀道易，易於履平地。",
            "蜀山天險固自若，視難爲易在人爾。",
            "王尊真有四方志，叱馭徑行了無累。",
            "早登岷峨仕陰城，談笑動行千萬里。",
            "漢中由來說鷄肋，意謂棄之爲可惜。",
            "君今此去良似之，更欲遠遊尋故迹。",
            "漢都南鄭啟炎圖，秦置石牛山徑闢。",
            "淮陰拜將餘高臺，武侯葬處空松柏。",
            "大笑出門何慨慷，天涯離愁各盡觴。",
            "荷君走馬却送我，李侯參語夜未央。",
            "君方往蹈功名機，何止別駕歌王祥。",
            "先正九年遺愛在，更携故笏訪甘棠。"
        ],
        "title": "送王仲矜倅興元",
        "id": "183bd2e1-66ff-4bbf-82c8-2306627168dc"
    },
    {
        "author": "樓鑰",
        "paragraphs": [
            "兩鼇贔屭隨西行，勢欲吸盡西江清。",
            "是誰繚以千丈城，欲去不去豈不靈。",
            "化爲青山鎮東溟，首冠窣堵雙崢嶸。",
            "安輿從東喜逢迎，笑指鼇背同來登。",
            "春殘雨足綠陰成，山鳥相和聲咿嚶。",
            "自從半山經小亭，仰望巨石扶軒楹。",
            "千山萬山擁翠屏，陰霾掃靜纖雲興。",
            "翠微下有長江橫，衮衮不盡千古情。",
            "廣軒俯瞰萬瓦平，佳處歷歷堪指名。",
            "雪蓬蹙雲連曲肱，蜂房蟻垤棲殘僧。",
            "扶欄更上三兩層，一覽物象無遺形。",
            "徙倚未厭茗椀傾，長嘯兩腋清風生。",
            "親顔甚怡輪爲停，我亦色笑喜不勝。",
            "願我雙親俱遐齡，方瞳鍊顔華髮星，如此兩峰相對青。"
        ],
        "tags": [
            "长江"
        ],
        "title": "巾山",
        "id": "2eda8019-768f-47c2-ac5c-f612a1c644f5"
    },
    {
        "author": "樓鑰",
        "paragraphs": [
            "我昔志學年，侍親宦西安。",
            "弟兄游庠校，見君平生歡。",
            "君才獨穎出，逸駕不可攀。",
            "夜窗共檠燈，春遊合盃盤。",
            "虛堂卧雪嶺，傑閣橫雲山。",
            "爛柯上危磴，烏巨沿溪灣。",
            "是時氣相高，辯論俱瀾翻。",
            "一別二十年，天街見峩冠。",
            "殿廬看決科，藍袍立清班。",
            "黄牒墨猶濕，大弨力能彎。",
            "爾來又五載，短書能幾番。",
            "茲焉捧檄來，吏牘方拏煩。",
            "室邇歎人遠，一朝脫籠樊。",
            "滿意縱劇談，痛飲到夜闌。",
            "十步九太行，此事亦孔艱。",
            "進哭老先生，畫圖慘青綸。",
            "特顯顧何爲，一昔成大還。",
            "回思我伯氏，人琴有餘嘆。",
            "感今念疇昔，相與涕淚潸。",
            "故人悵無幾，恍如春夢殘。",
            "有酒不得飲，有琴不成彈。",
            "復歸坐冷屋，使我凋朱顔。",
            "我歸不可遲，倚門夢連環。",
            "君言欲舂糧，伴我行路難。",
            "欲去不得去，僧坊話閒關。",
            "年各幾半百，後會鬢亦斑。",
            "何處更有詩，此心匪石頑。",
            "羣憂發孤笑，屬聯不當慳。",
            "氣岸有如君，著身簿尉間。",
            "鹽車勿長鳴，會當上天閑。",
            "摻祛不忍別，雨聲爲潺潺。",
            "君有門戶責，慇懃願加餐。"
        ],
        "title": "沿檄柯山歸別張特秀",
        "id": "4fbe7d0a-7afa-4a80-b7fd-732c3cb0bc7d"
    },
    {
        "author": "樓鑰",
        "paragraphs": [
            "玉人迥立山谷裏，不有使君誰與憐。",
            "毋庸高牙煞風景，爲著佳句增孤妍。",
            "寒溪照影謾千樹，橫笛吹殘又一年。",
            "傳聞年後更多在，便思躍馬趨平川。"
        ],
        "title": "次韻沈史君懷浮岡梅花",
        "id": "3baf4764-17dc-479f-9c73-c5588d3d252a"
    },
    {
        "author": "樓鑰",
        "paragraphs": [
            "王郎天下士，中和自生稟。",
            "澹然初無營，見者輒歛衽。",
            "幕中資婉畫，處事極精審。",
            "與人如恐傷，律己淵冰懔。",
            "深恐馬駭輿，要使鴞食葚。",
            "一寸憂國心，幾年不甘寢。",
            "此意大未酬，退靜若已甚。",
            "使之行所學，庶幾人奠枕。",
            "向來孰間之，未免斯立噤。",
            "川泳而雲飛，頼有東陽沈。",
            "露章極推轂，分韻句裁錦。",
            "風流有如許，不復嘆踔踸。",
            "如君豈蓬蒿，人物妙流品。",
            "不應奉香火，爲養謀祿廩。",
            "與君幸瓜葛，心交今十稔。",
            "豈惟我惜別，行道情苒荏。",
            "紅蓮色何似，翠柏風逾凜。",
            "願君疎藥裹，一意護茵飪。",
            "棄鼎寶康瓠，浮名如拾瀋。",
            "行矣無多言，臨岐且劇飲。"
        ],
        "title": "送王木叔推官分韻得錦字",
        "id": "62805c71-3a1c-43c0-9743-91e3318699c2"
    },
    {
        "author": "樓鑰",
        "paragraphs": [
            "乾道癸巳冬，此邦我經行。",
            "鬰攸氣未殄，千家真赤城。",
            "來訪臨海令，瓦礫紛縱橫。",
            "翹然三尺高，問是戒石銘。",
            "徘徊重太息，更聞愁歎聲。",
            "試詢來者誰，共言令姓彭。",
            "我時語傍人，此邑其將興。",
            "迨予來贅倅，客館方暫停。",
            "夜聞簫鼓沸，聽事先落成。",
            "起望輪奐美，壯觀聳連甍。",
            "百堵日以作，斧斤喜丁丁。",
            "層樓庋敕書，兩廡環中庭。",
            "久乃遊其間，宏大使我驚。",
            "位置既深穩，斲削仍攻精。",
            "田里不知役，纖粟無輸征。",
            "安得屋朗朗，突兀有寧馨。",
            "退食不苟處，扁榜皆佳名。",
            "中虛物自照，政平由心平。",
            "穉柏已可悅，況有賢弟兄。",
            "小亭真吏隠，縣擁高山青。",
            "琴堂雖增舊，此意宜細評。",
            "智調天下理，夸言笑後生。",
            "大弦可以急，小弦恐弗勝。",
            "舉意屬俄頃，立欲如所營。",
            "手足民無措，吏姦益相乘。",
            "不如疎節目，示以信與誠。",
            "施行有次第，幽遠無隠情。",
            "上下始相應，溫和亮以清。",
            "子賤意不傳，僅許勝戴星。",
            "彭令蓋得此，所以千里稱。",
            "此非以政學，淵源甚分明。",
            "行矣解印去，衆心已先傾。",
            "太守薦之朝，一鶚飛青冥。",
            "傍無蚍蜉援，日夜思歸耕。",
            "我無薦賢柄，直書氣填膺。",
            "安得採詩官，取以徹明廷。"
        ],
        "title": "彭子復臨海縣齋",
        "id": "eb2f5302-045a-495c-ae47-459d01289ecf"
    },
    {
        "author": "樓鑰",
        "paragraphs": [
            "我來丹丘乘貳車，送客往往萬里餘。",
            "盛山使君別寖久，漢中郡丞新寄書。",
            "公指四明喜鄰境，典午何知成畫餠。",
            "揚旌忽作梓潼行，去路六千抑何迥。",
            "餘杭名家多俊奇，君於輩行尤白眉。",
            "雍容晉韻足夷曠，百家到手無停披。",
            "向來郎曹天咫尺，引身閩山接商舶。",
            "賈胡嘆仰清節高，霧中親見越王石。",
            "此行叱馭不作難，手遮西日又長安。",
            "長安日近公應住，未放使星臨蜀山。",
            "不然一行亦不惡，潼川應如錦城樂。",
            "鄧侯功名凜如在，拾遺風采今猶昨。",
            "流馬木牛諸葛公，飛輓正欲修前功。",
            "蜀民險遠日凋瘵，摩撫要令畿甸同。",
            "況公五絕追鼻祖，隸古真有兩漢風。",
            "歸來富貴固未晚，爲傳此學川西東。"
        ],
        "title": "送虞仲房赴潼川漕",
        "id": "1639163c-4693-4719-972b-4e32842e7758"
    },
    {
        "author": "樓鑰",
        "paragraphs": [
            "七月欲盡八月初，天久不雨暑未徂。",
            "下田焦卷上田槁，愁歎不止田間夫。",
            "嘔啞水車日夜響，漕河揚塵成坦途。",
            "喜見此溪深且廣，玄雲忽起西北隅。",
            "林間槭槭水漚起，兩岸人物歡欲呼。",
            "未聞霶霈潤龜拆，且使萬物聊沾濡。",
            "船窗飄灑疎蓬漏，客意自適涼襟裾。",
            "引身東望雲氣薄，未知帝城有此無。",
            "傳聞今日方奏告，便有響應來斯須。",
            "人家百萬苦炎熇，君王齋禱幾月餘。",
            "君王齋禱幾月餘，雲師雨師其疾驅。"
        ],
        "title": "奉口遇雨",
        "id": "037fef4d-de37-45a6-9343-09b291f86fac"
    },
    {
        "author": "樓鑰",
        "paragraphs": [
            "兩龍爭欲赴深壑，觸破山骨成脩梁。",
            "滔滔共出一門去，凜凜直落千丈强。",
            "初疑鞭石跨滄海，絕勝乘鵲橫銀潢。",
            "要須高躡前峰過，往叩山中真寶坊。"
        ],
        "title": "游天台石橋",
        "id": "e1b80eba-d662-4657-b787-8ccd3cf5a4df"
    },
    {
        "author": "樓鑰",
        "paragraphs": [
            "帝城有僊山，雙徑森萬玉。",
            "洞戶入深窈，突兀見華屋。",
            "相君領衆客，紅藥想芬馥。",
            "霜刀妙裁剪，烟脂點冰縠。",
            "枝弱不勝花，翠葉共斜矗。",
            "向來爭春風，桃李媿麤俗。",
            "百卉紛何在，庭樹擁新綠。",
            "此花丈人行，儼立見幽獨。",
            "相君戴花笑，和氣俱可掬。",
            "人言此花勝，相君意傾屬。",
            "誰知心廣大，何物不蒙福。",
            "豈以庭中花，而肯棄凡木。",
            "君看擇勝具，所在可追逐。",
            "自言居閑時，情話會親族。",
            "一花有可觀，爛賞費銀燭。",
            "此心何揀擇，寓意本無欲。",
            "以此宰天下，以此鎮藩服。",
            "兒童與走卒，人人歌相國。",
            "有能達此觀，春風四時足。"
        ],
        "title": "史少師賜第賞芍藥分韻得木字",
        "id": "efe94365-ad63-48f1-b229-cc91410946fa"
    },
    {
        "author": "樓鑰",
        "paragraphs": [
            "去年送君來，今年送君歸。",
            "君善全去就，我獨念別離。",
            "君是忠孝家，襲紫傳金龜。",
            "門戶二百年，所寄在一夔。",
            "少年便老蒼，況今更險夷。",
            "不獨妙言語，理窟深莫窺。",
            "健筆照手澤，典刑從可知。",
            "向來御祥琴，欲把江海麾。",
            "促召歸舊班，退食方委蛇。",
            "世事等飄瓦，人情嘆燃萁。",
            "向非渾金質，百煉豈不衰。",
            "浩然賦歸歟，潔身而去之。",
            "爲僚曾未幾，棄我忽若遺。",
            "君既棄我去，謫僊復追隨。",
            "陡去二良友，摻袪重分岐。",
            "前別易再會，今見當何時。",
            "才具素絕倫，涵養日以滋。",
            "且爲牧嚴陵，赤手摩瘡痍。",
            "歸來應不晚，青氈當屬誰。",
            "願君厚自愛，歲寒尚相期。"
        ],
        "title": "送錢伯同寺丞守嚴陵",
        "id": "ade89fc4-b4d5-41b7-8d0d-a313971177c6"
    },
    {
        "author": "樓鑰",
        "paragraphs": [
            "我生東南陬，不識蜀道難。",
            "觀君眉宇秀，想見岷峨山。",
            "漢廷射策時，連璧照鴛班。",
            "伯氏書萬言，逸駕不可攀。",
            "茲焉從君游，頗得窺一斑。",
            "僊凡隔弱水，接辭良亦艱。",
            "矧茲萬里別，望望何當還。",
            "三蘇騎鯨去，詞章滿人間。",
            "豈無後來者，遺珠有餘嘆。",
            "願君效樂全，飛章達天關。",
            "報國此最急，餘事付等閑。",
            "宣室行見思，朝暮當予環。",
            "別語敢言詩，屬聯不容慳。"
        ],
        "title": "送楊嗣勳校書守眉山",
        "id": "2a8f7f01-6bd2-49a6-b874-30e22f7c4ad2"
    },
    {
        "author": "樓鑰",
        "paragraphs": [
            "妙齡冠蜀士，名聲振王畿。",
            "晚隨召節來，天朝增羽儀。",
            "我昔倅丹丘，鹿侯掛冠歸。",
            "群公俱祖送，見公四三詩。",
            "頗恨著鞭先，自言乞身遲。",
            "拳拳慕下風，直欲夢見之。",
            "還朝挹高致，氣宇清且夷。",
            "稱者不容口，往往同一詞。",
            "始見荷傾倒，笑談欲忘疲。",
            "况當秋風高，濫吹參試闈。",
            "鼎臠得一嘗，豹斑容管窺。",
            "叔度真似道，莊生信忘機。",
            "親疎皆不可，况復容磷緇。",
            "諸生得公來，讙曰真吾師。",
            "叩簾或三請，響答了不疑。",
            "私謂如此人，定應備論思。",
            "胡爲歸興勇，抗章氣不衰。",
            "鼓盆萬里外，抱孫更成悲。",
            "擁麾東川去，無人留孔戣。",
            "別懷不自勝，別酒聽淋漓。",
            "他時念老成，追鋒且復西。",
            "公能重來否，此意非吾私。"
        ],
        "title": "送何道夫祕監守潼川",
        "id": "ad9719e6-fcaa-4259-99d6-c5acf75a9a0c"
    },
    {
        "author": "樓鑰",
        "paragraphs": [
            "一蹴登從班，人胡謂公遲。",
            "建牙帥七閩，人胡爲公疑。",
            "公今第一流，志操古與期。",
            "兩州有遺愛，江西憺霜威。",
            "重來長道山，批敕兼瑣闈。",
            "一片憂國心，輾轉中夜思。",
            "正色抗危言，傳誦滿紳緌。",
            "造膝有啟沃，削藁知者誰。",
            "此心與天通，此意上所知。",
            "所以名愈尊，萬口同一詞。",
            "進用恐不速，小却成嘆咨。",
            "天語自昭然，更欲試望之。",
            "况彼三山重，謀帥皆衮衣。",
            "茲行豈細事，報政不待朞。",
            "登門恨最晚，臭味忘賤微。",
            "自慙空惜別，不解留孔戣。",
            "十連終歛惠，居中乃其宜。",
            "試問行道人，但知望公歸。"
        ],
        "title": "送趙子直貳卿帥三山",
        "id": "9750c1c2-279c-4518-ada6-1019cb59dee9"
    },
    {
        "author": "樓鑰",
        "paragraphs": [
            "鱘黄不減鯨與鱣，逆風鼓鬣噴腥涎。",
            "漁人不顧浪如山，談笑坐致扁舟前。",
            "一鈎香餌不得去，何用大網相縈纏。",
            "揮刀紛紜臠肉骨，巨口噞喁誠可憐。",
            "珍鮓萬甕不論錢，頭顱萬里頳行肩。",
            "星郎日參玉版禪，頗厭蔬食供盤筵。",
            "尚書親作孟宗寄，坐覺匕箸生春妍。",
            "却笑多事張茂先，光怪異說空千年。"
        ],
        "title": "玉版鮓次陸子元郎中韻",
        "id": "20cb41d4-eb58-4f7b-996d-0868c710b050"
    },
    {
        "author": "樓鑰",
        "paragraphs": [
            "一氣行太虛，流形紛不齊。",
            "要之本無物，洞然無足疑。",
            "梵志有至言，還我未生時。",
            "燒了似不曾，亦有毛僧詞。",
            "沖師名家子，少年習裘箕。",
            "談吐霏木屑，落筆皆珠璣。",
            "自稱十年來，不復念作詩。",
            "空門坐枯禪，綺語知昨非。",
            "聞之意已消，談笑到日西。",
            "習氣終未盡，舊編還自携。",
            "秀句堪供佛，古作力可追。",
            "愛玩不去手，未免成一癡。",
            "又欲上西湖，駐錫來語離。",
            "我生墮宿業，筆硯置藩籬。",
            "拔擢困胃腎，未老神已疲。",
            "幾欲焚故藁，要使心清夷。",
            "君詩既不作，何不等棄之。",
            "萬事都放下，一意探玄機。",
            "語罷復自笑，無使高人知。",
            "作詩固無用，參禪亦胡爲。",
            "勸人反自蹈，此紙何必揮。",
            "不如兩俱忘，他時赤體歸。"
        ],
        "tags": [
            "西湖"
        ],
        "title": "走筆送僧義沖",
        "id": "9c0401be-6f90-4b4d-9515-1c81edab12a0"
    },
    {
        "author": "樓鑰",
        "paragraphs": [
            "古人惜墨如惜金，老融惜墨如惜命。",
            "濡毫洗盡始輕拂，意匠經營極深夐。",
            "人非求似韻自足，物已忘形影猶映。",
            "地蒸宿霧日未高，雨带寒煙山欲暝。",
            "中含太古不盡意，筆墨超然絕畦逕。",
            "畫家安得論三尺，身世生緣俱墮甑。",
            "人言可望不可親，夜半叩門寧復聽。",
            "三生宿契誰得知，一見未言心已應。",
            "巖傾千丈雪散空，上有清池開錦鏡。",
            "意行忽發虎溪笑，許作新圖寫幽勝。",
            "歸尋一紙五十尺，傅以礬膠如練浄。",
            "自知能事難促迫，捲送松窗待清興。",
            "筆端膚寸今何如，西抹東塗應略定。",
            "何當一日快先覩，洗我昏眸十年病。"
        ],
        "title": "催老融墨戲",
        "id": "02def3b8-76a6-4cbe-9585-d181167cd4df"
    },
    {
        "author": "樓鑰",
        "paragraphs": [
            "朝菌晦朔雖不知，食之實冠東南味。",
            "庾郎二十有七品，一見流涎驚絕異。",
            "擷蔬剪韮皆可却，味苦應無夏蟲避。",
            "大阮哦詩聲未了，又索蒸芝今再遺。",
            "邇來枯枿尚未茁，拳拳頗媿臺無餽。",
            "儻容小摘寄情親，會遣長鬚見芹意。"
        ],
        "title": "獨旦蕈次九五從叔韻",
        "id": "18a90caa-820e-48af-9787-cf7979f0388b"
    },
    {
        "author": "樓鑰",
        "paragraphs": [
            "丙午九月才入冬，晦日忽驚雪墮空。",
            "傳聞都城更復早，萬官入賀明光宮。",
            "自從開霽更不雨，和氣直似青春濃。",
            "斗柄插子日丁卯，夜煽裂缺鞭雷公。",
            "從以震霆至三四，驚破蟄戶紛昆蟲。",
            "寧知玄冥全未究，翻手作雲千里同。",
            "暗窗初聽灑珠雹，巽二滕六方施工。",
            "一日喜見瓦溝積，忍寒待伴炯不融。",
            "二日三日遂盈尺，膏潤四海恩無窮。",
            "古來詩人詠不盡，巧思橫出昌黎翁。",
            "少時奮筆不肯已，老矣袖手便疎慵。",
            "兒曹作戲記昨夢，舞狻獰踞金雙瞳。",
            "誰人苦欲撩詩思，更作玉山高數峯。",
            "移將劉叉兩冰柱，輝映愈覺清心胸。",
            "見之躍躍忽技癢，起呵凍筆尋詩筒。",
            "開門一看天宇闊，素蜺百萬翻長風。",
            "瓊樓玉宇滿妙界，千林寶樹春玲瓏。",
            "恨無高臺三百尺，縱觀萬象凌空濛。",
            "固知幻景有變滅，一時如入崑閬中。",
            "僊家俄頃閲塵劫，安知此際非神功。",
            "賸喜年來米價賤，便欲扶犂隨老農。",
            "牆頭濁醪走來過，相與痛飲歌年豐。"
        ],
        "title": "雪",
        "id": "c05b3e2b-bc8e-4fbd-945a-d4654cebee4e"
    },
    {
        "author": "樓鑰",
        "paragraphs": [
            "晝錦坊中作真率，群從相過無俗物。",
            "主人就樹折楊梅，醉倒薰風涼拂拂。",
            "小舟傍城登雉堞，坐看白鳥蒼煙沒。",
            "須臾撐出洞天去，傑閣三層高突兀。",
            "樽前賦詩貴神速，十分鈍似遼天鶻。",
            "從他銀漏促殘更，要見林閒紅日出。"
        ],
        "title": "少及兄真率會",
        "id": "8a917ced-b180-4275-8b11-0bf11c322ff6"
    },
    {
        "author": "樓鑰",
        "paragraphs": [
            "吾翁積德厚，九子官其六。",
            "不幸失三人，孤嫠紛在目。",
            "三弟尚白丁，升沉猶未卜。",
            "吾人扶門戶，參立如鼎足。",
            "脫死憂患餘，偏親須水菽。",
            "阿連先著鞭，去去長江曲。",
            "弱冠承賞延，十載荷衣綠。",
            "閒關困家食，才就五斗粟。",
            "要知官無卑，豪髮當畏肅。",
            "督耕兩大圩，受輸十萬斛。",
            "處之誠未易，勉旃直自勗。",
            "執別動萬感，酌酒再三祝。",
            "吾子素解事，涉世要未熟。",
            "意行須揆理，言輕恐招辱。",
            "王事究一心，言玷復三復。",
            "細行累大德，陰財損陽祿。",
            "豈惟贈爾言，余亦每自恧。",
            "公餘稍有暇，更取故書讀。",
            "行矣更自愛，家聲要人續。"
        ],
        "tags": [
            "长江"
        ],
        "title": "送元聲弟赴水陽監鎮",
        "id": "fa190f3b-b72f-42a4-af81-853714ef769c"
    },
    {
        "author": "樓鑰",
        "paragraphs": [
            "春日足風雨，不知艷陽天。",
            "桃李俱成塵，懶上西湖船。",
            "春餘忽微和，酴醿發清妍。",
            "池塘芳草夢，况復向阿連。",
            "中庭月方午，密林澹清煙。",
            "蒙蒙青羅帔，粲粲白玉鈿。",
            "幽歡久不講，群從俱讙然。",
            "銀燭煩高燒，妃子浴溫泉。",
            "花以酒爲名，我以杯相傳。",
            "爛醉不復辭，此會期年年。"
        ],
        "tags": [
            "西湖"
        ],
        "title": "伯中弟生朝賦酴醿",
        "id": "00f7c37e-759f-4857-817d-d30d79f8874d"
    },
    {
        "author": "樓鑰",
        "paragraphs": [
            "君不見王君羽化脫秦厄，故山至今名落翮。",
            "又不見烏程野鶴投氅毛，佞臣稱瑞民斯勞。",
            "何如奉林控鶴登青霄，傷然委羽登山椒。",
            "青衣出入洞方杳，紫氣氤氳風尚飄。",
            "令君頗似丁令威，鶴馭久去雙鳬歸。",
            "山川良是人民非，一新琳宮還舊規。",
            "黄山父老歌循良，誦君詩句游雲房。",
            "更將山石比堅操，百碎猶能徹骨方。"
        ],
        "title": "黄巖令鄭仁叔索委羽洞詩",
        "id": "e5581b23-4d9b-4b6d-897b-93460a55bea2"
    },
    {
        "author": "樓鑰",
        "paragraphs": [
            "郡齋偶休沐，驅車出西城。",
            "依依山水佳，蕭蕭松柏聲。",
            "雪餘春意動，新綠生坳泓。",
            "行行到青林，老眼增雙明。",
            "主人喜客來，倒屣欣逢迎。",
            "幽居迹甚遐，健筆詩方鳴。",
            "回首幾年別，千里摇心旌。",
            "相見又睽隔，此意猶未平。",
            "不如造齋閤，四座酒重傾。",
            "風流陶彭澤，骯髒阮步兵。",
            "看劍引三尺，論文驅六丁。",
            "綠野秀橫檻，山寺傍連甍。",
            "石罅幽泉溢，脚底輕雲生。",
            "詩盟忝予會，弈道從君爭。",
            "哦詩谷禽應，列炬林鴉驚。",
            "清歡未云足，累句忽已成。",
            "環坐粲十眉，舉酒酬三英。",
            "滿壁灑醉墨，歸夢含餘清。",
            "我方媿此集，君欲尋前盟。",
            "吏鞅方縛我，秋風爲君行。"
        ],
        "title": "青林",
        "id": "8b3c0624-db54-45c1-96b6-837de7349d47"
    },
    {
        "author": "樓鑰",
        "paragraphs": [
            "右軍訪文君，遁迹入深竹。",
            "我來尋歔歈，人亡但空谷。",
            "靈龜闖澄潭，華宇對飛瀑。",
            "若人今何之，尚想舊茅屋。",
            "吾聞古君子，千載守孤獨。",
            "楚些不可招，懷哉愴喬木。"
        ],
        "title": "隠清",
        "id": "4b33013f-dfc2-49fa-92ec-996b561ad360"
    },
    {
        "author": "樓鑰",
        "paragraphs": [
            "濟南劉夫子，生來逢百罹。",
            "乃翁負長才，宦游至京西。",
            "時當建炎間，寇盜紛不齊。",
            "轉徙入湖廣，一家屢阽危。",
            "五羊買海舟，萬里向鮚埼。",
            "舟破投永嘉，有如鳥擇棲。",
            "哀哀老治中，藁葬山之垂。",
            "母家在衡陽，孤嫠往相依。",
            "久卧漳濱疾，羈窮命如絲。",
            "事母以孝聞，執喪禮無虧。",
            "廬墓屏葷茹，至行徹丹墀。",
            "有詔寵數蕃，得官祇奉祠。",
            "行年六十二，霜髯照厖眉。",
            "慨然念防墓，千里來海涯。",
            "西山如蓮華，古今冢纍纍。",
            "况此久宿草，蕪穢不復治。",
            "孝思雖甚切，冥漠何從推。",
            "行道爲興嘆，智力無所施。",
            "有僧幾九齡，自言記當時。",
            "君聞亟叩請，東岡指荒基。",
            "吾師慕泓公，少也從吾師。",
            "墓中有版識，倉猝不暇碑。",
            "素棺無石槨，灰炭周四圍。",
            "君方感斯言，鑽穴從旁窺。",
            "其言皆可驗，自此不置疑。",
            "惟餘蓋棺木，遺骨不堪移。",
            "斲石表故阡，遂塞無窮悲。",
            "此僧老而壯，斗酒如覆巵。",
            "與君登山椒，下上幾如飛。",
            "竣事才數日，溘然不可爲。",
            "孝感人益仰，真有神相之。",
            "君曰某不孝，遷奉致失期。",
            "未得如有失，既得涕滿頤。",
            "嗟我誠寡陋，識君顧已遲。",
            "一朝來短札，謂我從此辭。",
            "皎皎真白駒，安得施縶維。",
            "戴侯舊山長，參語心相知。",
            "謂余當詩此，頹風激澆漓。",
            "世出世間法，君方探玄機。",
            "引證即賸語，焉用骫骳詞。",
            "衡陽尚寄書，當有鴻鴈歸。",
            "後會渺無日，爲賦古別離。"
        ],
        "title": "送劉晉父監嶽",
        "id": "e4a27caa-03db-4da8-bc27-3f15461c5db3"
    },
    {
        "author": "樓鑰",
        "paragraphs": [
            "煙雨望麗陽，前山羅紫翠。",
            "照水挹南明，不與巾子對。",
            "朅來登囿山，一覽萬山會。",
            "蓮城山固多，此地要爲最。",
            "主人意軒豁，物境供曠快。",
            "山椒湧華屋，迥立風埃外。",
            "一物無遁形，所在見纖介。",
            "清霜肅天壤，佳樹隔闤闠。",
            "俯仰隨取捨，左右從盼睞。",
            "門牆尋故步，杖屨許從邁。",
            "恍然至絕頂，更覺宇宙大。",
            "樽酒屢勸酬，棋枰更勝敗。",
            "秋高月色皎，浮雲了無礙。",
            "不俟攀仙掌，徒手吸溪瀨。",
            "茲堂極崇敞，意若欠深邃。",
            "先植易生木，徐待松柏兌。",
            "望遠仍可喜，意滿聊自晦。",
            "無使山下人，或得窺外內。",
            "但恐趣賜環，樹藝或不逮。",
            "先生味斯言，一笑相領解。",
            "吾將飭園丁，隨處添翳薈。",
            "他時遶扶疎，吾廬益可愛。"
        ],
        "title": "王成之給事囿山堂",
        "id": "2d45e73e-5c5f-4f7c-9de4-053426f564bb"
    },
    {
        "author": "樓鑰",
        "paragraphs": [
            "重來游仙都，止欲訪獨峯。",
            "寧知一峯外，佳境無終窮。",
            "何處潁川子，鏡巖便相逢。",
            "約我游白巖，輕舟借溪翁。",
            "齋餘尋宿諾，秋霽波溶溶。",
            "清澈見石底，鑱刻驚神工。",
            "昨登初暘谷，但見石嵌空。",
            "茲浮懸崖下，萬石森巃嵸。",
            "上有勝絕地，古語留郭公。",
            "鬼神謹呵護，雷霆掃塵蹤。",
            "換船到白巖，脩篁摇清風。",
            "縈回進石屋，孤竹攢沙蜂。",
            "洞府僊所閟，無由辨西東。",
            "扣舷過巖下，數仞如崇墉。",
            "石趾平如甃，奇怪遮蒼穹。",
            "更尋小蓬萊，俯瞰馮夷宮。",
            "篙師進深窈，捫蘿捨枯筇。",
            "游子非不多，無人解從容。",
            "我因一日留，幽尋極山中。",
            "秋旻快排盪，日暖如春融。",
            "歸坐獨峯下，石影橫空濛。",
            "急呼醽醁清，澆此磊磈胸。",
            "幸有濟勝具，未能上金龍。",
            "爲君揮五弦，決眥送飛鴻。"
        ],
        "title": "游初暘谷及白巖",
        "id": "780264a8-a3f3-44a6-a6e7-89032f6d14ea"
    },
    {
        "author": "樓鑰",
        "paragraphs": [
            "峯背正白月舒光，峯影橫野萬丈强。",
            "仰之彌高立卓爾，蔽遮星斗摩穹蒼。",
            "半秋風露清徹骨，望望直欲隨風翔。",
            "歸尋玉虛步松逕，月輪正湧門中央。"
        ],
        "title": "夜游獨峰下",
        "id": "ef0bc4e7-2e75-4359-9f00-aa6556947d1f"
    },
    {
        "author": "樓鑰",
        "paragraphs": [
            "聖朝寶運開虞唐，太平天子垂衣裳。",
            "恢張治具崇儒良，孰不願依日月光。",
            "用之則行舍則藏，孔門賢德遥相望。",
            "朝望方隆位文昌，跬步可到中書堂。",
            "問公擁麾何太忙，公獨三請志益剛。",
            "俞音一下冥鴻翔，行李徑出臨濤江。",
            "爭留孔戣動朝行，公更傴俯不敢當。",
            "老成全德真圭璋，溫如春風嚴如霜。",
            "柏臺峩豸肅朝綱，賢關嚮風士氣揚。",
            "大天小天稱公方，五年吏姦蓋而彰。",
            "金華勸講言加詳，明主傾聽談皇王。",
            "盍膺枋除任贊襄，名遂身退天所臧。",
            "明哲保身身更康，高風可仰不可量。",
            "泉山壤土接臨漳，建牙千里開封疆。",
            "老龍負圖寵煌煌，何殊衣錦還故鄉。",
            "賤子薄宦接王楊，曾陪御史臨文場。",
            "風簾官燭夜未央，劇談猶記聲琅琅。",
            "茲來誤忝尚書郎，始尋故步依門牆。",
            "西風津頭望歸艎，挽公不留遠予將。",
            "兩宮念公未詎忘，公雖遠去如在旁。",
            "庶幾重來上錢塘，夾輔大業恢中邦，儻有重事須平章。"
        ],
        "title": "送顔希聖尚書守泉南",
        "id": "2ba2f7d1-82a5-42d0-85e0-83ca51165783"
    },
    {
        "author": "樓鑰",
        "paragraphs": [
            "名畫法書環四壁，中有米家真寶石。",
            "羣峯森聳外澗流，他物雖奇敢爭席。",
            "舊屬半山老僊人，佛印乞之如乞鄰。",
            "阿章有力負之走，一時攘取成紛綸。",
            "此石天然非琢磨，是時有水生巖阿。",
            "至今研池尚餘潤，歲月既久惜不多。",
            "幾年徒見士夫說，一旦喜看形偃月。",
            "傍連玉立兩於菟，主人照映冰壺澈。",
            "陳侯之富可敵國，會有寶光驚四塞。",
            "呼童吸盡研中水，更爲輕翻玩奇刻。",
            "不堪回首江南李，空唱多愁似春水。",
            "不如此石千載傳，玉砌雕欄等糠粃。",
            "寶晉得之真不易，身後寧知亦輕棄。",
            "只今傳玩知幾人，當日瑣窗空自祕。",
            "端歙爭名南北部，勿向雷門揚布鼓。",
            "相臺渴瓦更不須，祇合觚稜蔭風雨。"
        ],
        "title": "陳順之靈壁石硯山",
        "id": "ad4d533a-8571-45cf-b3b2-5a625992025c"
    },
    {
        "author": "樓鑰",
        "paragraphs": [
            "永和歲癸丑，羣賢會蘭亭。",
            "流觴各賦詩，風流見丹青。",
            "右軍草禊序，文采粲日星。",
            "選文乃見遺，至今恨昭明。",
            "字畫最能意，自言勝平生。",
            "七傳到永師，襲藏過金籝。",
            "辯才尤祕重，名已徹天庭。",
            "屢詔不肯獻，託言墮戎兵。",
            "妙選蕭御史，微服山陰行。",
            "譎詭殆萬狀，徑取歸神京。",
            "辯才恍如失，何異敕六丁。",
            "文皇好已甚，丁寧殉昭陵。",
            "當時馮趙輩，臨寫賜公卿。",
            "惟此定武本，謂出歐率更。",
            "採擇獨稱善，遂以鎸瑶瓊。",
            "流傳迨五季，皆在御寢扃。",
            "耶律殘石晉，睥睨不知名。",
            "意必希世寶，氈裹載輜軿。",
            "帝𤜱既北去，棄與朽壤并。",
            "久乃遇知者，龕置太守廳。",
            "或云政宣閒，此石歸紹彭。",
            "又言入內府，宣取恐違程。",
            "焚膏繼短晷，拓本手不停。",
            "疊紙至三四，肥瘠遂異形。",
            "南渡愈難見，得者輒相矜。",
            "我見十數本，對之心欲酲。",
            "汪侯端明子，嗜古自弱齡。",
            "錦囊荷傾倒，快覩喜失聲。",
            "带流及右天，往往字不成。",
            "而此獨全好，護持如有靈。",
            "尤王號博雅，異論誰與評。",
            "硬黄極摹寫，唐人苦無稱。",
            "贋本滿東南，瑣瑣不足呈。",
            "猶有婺與撫，碔砆近璜珩。",
            "右軍再三作，已覺不稱情。",
            "心慕且手追，安能效筆精。",
            "響搨固近似，形似神不清。",
            "不如參其意，到手隨縱橫。",
            "况我筆素拙，何由望群英。",
            "近亦得舊物，庶幾窺典刑。",
            "此本更高勝，著語安敢輕。",
            "孤風邈難繼，悵望冥鴻征。"
        ],
        "title": "跋汪季路所藏脩禊序",
        "id": "15094328-5897-4f97-984a-d44606b5bc80"
    },
    {
        "author": "樓鑰",
        "paragraphs": [
            "清朝重爭臣，選取妙一世。",
            "矯矯劉御史，一鶚勝百鷙。",
            "顧瞻最有力，步武亦嚴毅。",
            "一生憂國心，千古敢言氣。",
            "氣足充所學，文能行其意。",
            "遇事輒奮發，觸邪無顧忌。",
            "乘驄行且止，歛手已知避。",
            "但思補衮闕，何暇爲身計。",
            "獨立當雷霆，三進氣彌厲。",
            "去魯固遲遲，出晝豈濡滯。",
            "上終行其言，群賢爭挽致。",
            "將輸向潼川，寓直尚中祕。",
            "風裁仰清峻，進退審難易。",
            "伊昔聯周行，睽違十餘歲。",
            "來爲同舍郎，愈篤金蘭契。",
            "洗眼看騰上，寧知攬征袂。",
            "抗章歎高絕，勇退尤知愧。",
            "去勿窮日力，予環日月冀。",
            "承君送道鄉，硬語吁可畏。",
            "毋以此自滿，當爲不止是。",
            "臨別提斯言，少盡交朋誼。",
            "萬里苟同心，吳蜀安有異。"
        ],
        "title": "送劉德脩少卿潼川漕",
        "id": "87ec7a69-5dae-4e18-8855-0587fb646f23"
    },
    {
        "author": "樓鑰",
        "paragraphs": [
            "僊舟共泛滄波去，且向蘇公堤下住。",
            "西風吹就芙蓉城，青鏡閑粧兩呈露。",
            "皇家家法崇儉素，宸心但欲乘商輅。",
            "離宮別殿無興作，天以西湖供一豫。",
            "吾儕公退得清賞，酒醆棋枰不知暮。",
            "深知夕照戀狎鷗，又恐昕朝追振鷺。",
            "自憐三入鳳凰城，歲月黄塵等閑度。",
            "湖光正欲捲簾看，風色更煩搴幕護。",
            "孤山不見處士廬，司馬空尋蘇小墓。",
            "酒乾人醉歡有餘，聯騎還趨湧金路。",
            "歸來健倒渾不知，睡覺燈前裊香霧。",
            "丈人公子真冰玉，曾爲出遨揮妙句。",
            "匆匆借韻僅成章，敢詫樽前鸚鵡賦。"
        ],
        "tags": [
            "西湖"
        ],
        "title": "次韻李季章監簿泛湖",
        "id": "e4157714-c741-4c86-8936-24b513b01047"
    },
    {
        "author": "樓鑰",
        "paragraphs": [
            "平生楊誠齋，可仰不可見。",
            "去年尺一書，老韓忽同傳。",
            "道山故僊伯，再上右文殿。",
            "蓬萊幾清淺，筆力愈雄健。",
            "獨挾風雅輈，孰敢當白戰。",
            "一官定一集，流傳殆千卷。",
            "拙工見大匠，有技不敢獻。",
            "誰持斫鬃篇，徑徹巖下電。",
            "誦之百寮上，慙汗幾被面。",
            "公今欲何之，江左去乘傳。",
            "鼻閒長栩栩，仕已忘欣怨。",
            "英英日暮雲，薦紳極追戀。",
            "挽公不得留，觴豆紛祖餞。",
            "惟應三山高，須公和江練。",
            "君王念疇昔，臨遣尤繾綣。",
            "公乎遂來歸，密侍清閒燕。",
            "坐寢淮南謀，如彼雪見睍。",
            "從容處籌帷，侵疆歸古汴。"
        ],
        "title": "送楊廷秀祕監赴江東漕",
        "id": "4ec0a74d-7272-446e-a7e7-71652c7f6497"
    },
    {
        "author": "樓鑰",
        "paragraphs": [
            "我朝衣冠盛，名家數三曾。",
            "南豐暨贛川，後起參溫陵。",
            "邇來螺川族，駸駸著簪纓。",
            "春風鴈塔中，參差見姓名。",
            "君才素穎出，健筆隨縱橫。",
            "江右兩壯縣，談笑政已成。",
            "河陽桃李花，武城絃歌聲。",
            "入朝八九載，去擁池陽旌。",
            "年家有舊好，一見意氣傾。",
            "更因劉御史，爲君寫先銘。",
            "去年叨省郎，君亦轉爲丞。",
            "中都但交謁，名紙空毛生。",
            "惟因候賓廡，接膝傾交情。",
            "分陰尤可惜，翻恐倒屣迎。",
            "阿連幸爲寮，庶幾多合并。",
            "寧知成勇退，拂袖尋歸程。",
            "秋浦素簡靜，不足煩公行。",
            "要當試盤錯，才刃新發硎。",
            "似聞有劇部，或已薦長卿。",
            "君其少停驂，有詔來皇扃。"
        ],
        "title": "送曾無玷寺丞守池陽",
        "id": "9e098127-c930-47fa-96b5-313af1efcad5"
    },
    {
        "author": "樓鑰",
        "paragraphs": [
            "吾聞三峽江，湍流下無底。",
            "吾聞岷峨山，聳秀且千里。",
            "坤維氣淑靈，所産多名士。",
            "高文既鏗然，特立亦卓爾。",
            "久慕黄中劉，近有貢公喜。",
            "亟從蜀士問，人物定誰比。",
            "少年負奇節，論事如翻水。",
            "萬里見張胡，義激非氣使。",
            "賢關遂爲寮，八尺見英偉。",
            "諸君皆歛避，相與推德齒。",
            "惠我舂容篇，句法參子美。",
            "再誦平生言，作者真近似。",
            "戰國信徒勞，秦貪不知止。",
            "漢唐取與守，反覆皆造理。",
            "藩鎮論加詳，河朔紛鼎峙。",
            "詞源既淵深，浩博渺無涘。",
            "從今使諸生，教育均蒙被。",
            "論議歸正平，辭章掃浮靡。",
            "古人去已遠，時毋分彼此。",
            "君其挽之回，續絃須鳳髓。"
        ],
        "title": "劉望之國錄惠示文卷次韻爲謝",
        "id": "4969ec20-638f-41c8-92a0-00eab7292f5c"
    },
    {
        "author": "樓鑰",
        "paragraphs": [
            "天下大峨山，雄秀盤厚地。",
            "山雖不在眉，所在擁空翠。",
            "矯矯三蘇公，挹此淑靈氣。",
            "文章垂日星，照映蓋一世。",
            "李侯起廣漢，射策叩丹陛。",
            "褎然出群英，東南藹名字。",
            "來上著作庭，行入甘泉侍。",
            "胡爲把一麾，西歸尋藥市。",
            "吾聞此州俗，秉法更陳義。",
            "厚德坐鎮之，近古翻易治。",
            "君家義槩堂，活人百萬計。",
            "老親懷故山，色養謹承志。",
            "還家萬里餘，赴鎮夕可至。",
            "不作題柱驕，豈有晝繡意。",
            "班班老萊衣，人間真樂事。",
            "忠孝無兩心，出處固一致。",
            "他日上思君，命駕當不俟。",
            "此別諒非久，毋庸摻征袂。"
        ],
        "title": "餞李君亮著作守眉山分韻得翠字",
        "id": "b53288de-578c-421e-bebb-74b165a0b425"
    },
    {
        "author": "樓鑰",
        "paragraphs": [
            "公家忠獻公，勳名照穹壤。",
            "南軒傳聖學，後進斗山仰。",
            "尚書天分高，百間真朗朗。",
            "日坐四益堂，濡染助涵養。",
            "小出輒驚世，發譽自英簜。",
            "兩朝倚才刃，三接承睿奬。",
            "堂堂尹京手，風采漢張敞。",
            "九街寢桴鼓，終朝清訟缿。",
            "汙流化清溝，閙市鋤巨駔。",
            "鈴齋晝無人，士友厚吾黨。",
            "政成化自行，談笑揮浩穰。",
            "皇家重閫寄，拊髀勞注想。",
            "頗牧起禁中，帝曰汝其往。",
            "人多惜公去，地位切台兩。",
            "惟公不擇地，引義猶慨慷。",
            "隃度更周詢，千里若尋丈。",
            "再拜受臨遣，因得進忠讜。",
            "邊臣固多事，備禦當素講。",
            "要須久其任，百弊隨剗磢。",
            "願假臣歲月，表裏如指掌。",
            "人材固不乏，第一戒欺罔。",
            "樸拙勝巧心，好佞寧木彊。",
            "願求忠信士，枉直謹誅賞。",
            "更須寬轡策，奏請應如響。",
            "上問卿何先，安靜最爲上。",
            "上憂襄漢間，平楚欠遮障。",
            "公因論形勢，衮衮到遜抗。",
            "是時晉在洛，武昌勢相向。",
            "是爲必爭地，南北謹隄防。",
            "今雖居上游，事與古殊狀。",
            "狂虜縱欲來，無處可傳餉。",
            "况今三垂靜，皇靈方遠暢。",
            "與蜀相掎角，國勢自增壯。",
            "尚期效尺寸，才疎意非廣。",
            "忠肝氣凜凜，秋旻足排蕩。",
            "上喜憂顧寬，趣行開玉帳。",
            "捐金示優寵，諭賜煩上相。",
            "惟公最得士，離別俱惘惘。",
            "薦紳紛祖餞，直欲傾家釀。",
            "賦詩寫胸臆，一一成技癢。",
            "家聲與國事，負荷有餘量。",
            "邊頭十萬兵，公臨如挾纊。",
            "吾聞胡運窮，群酋欲爭長。",
            "不戢將自焚，前轍有狂煬。",
            "當爲不可勝，有和謹毋倡。",
            "千載羊叔子，制敵恢天網。",
            "行將友斯人，山川固無恙。",
            "備成撫機動，應煩護諸將。",
            "功高歸未晚，會見登弼亮。",
            "他時名父子，繼踵凌煙像。"
        ],
        "title": "送張定叟尚書鎮襄陽",
        "id": "a62f15ae-2744-4c40-ad44-504740539c03"
    },
    {
        "author": "樓鑰",
        "paragraphs": [
            "十五年前送別詩，道山持節向江西。",
            "今年又見送公別，大天擁麾鎮閩越。",
            "向來惜別固已深，今日摻袪尤動心。",
            "尚書自是第一人，氣義相許披胸襟。",
            "南宮五表平明入，列辟傳聞俱聳立。",
            "壽皇聖孝冠百王，三復高文天爲泣。",
            "擢處螭坳寵數新，果然百日掌絲綸。",
            "拭圭修聘稱應變，握節不撓威殊鄰。",
            "直上銀臺尤振職，李藩氣槩時批敕。",
            "嗣皇銳意新百度，筆端真有回天力。",
            "星辰聽履冠文昌，急流勇退驚朝行。",
            "望之正欲試馮翊，長孺寧肯薄淮陽。",
            "孤拙自憐銷壯志，三入脩門空負媿。",
            "薦人不進終不已，獨頼當時言有味。",
            "公在猶嘆一居州，公去無人爲王留。",
            "公乎行歸佐天子，肯作管晏卑微休。"
        ],
        "title": "送鄭惠叔尚書守建寧",
        "id": "2740443d-05bd-478e-8fcd-ecf006e6c1cf"
    },
    {
        "author": "樓鑰",
        "paragraphs": [
            "老坡送江直入海，君今歸尋江之源。",
            "外臺去鄉苦不遠，爲持使節臨潼川。",
            "君家家世四海聞，單于一問驚胡塵。",
            "歸來便合上清禁，胡爲日念橫峨岷。",
            "賢哉群從傳家風，夕郎名節世所宗。",
            "諸卿亦復載清德，况君又似尚書公。",
            "壽皇念舊久更深，聖明親擢傳玉音。",
            "君歸寧能及黔突，定應召馹來追尋。",
            "清獻入蜀携一龜，君今數鶴同載歸。",
            "他時未免蕙帳怨，人在西清鶴自飛。"
        ],
        "title": "送蘇壽甫少卿赴潼川漕",
        "id": "5bd3ce04-6457-4946-8790-d65202cb235b"
    },
    {
        "author": "樓鑰",
        "paragraphs": [
            "夫君靜而敏，人十己則千。",
            "讀破萬卷書，操筆思湧泉。",
            "古事與今事，一一探本源。",
            "蚤蜚場屋聲，作吏志益堅。",
            "朅來上清班，漢庭誰在先。",
            "雍容行祕書，史館躬槧鉛。",
            "片言寤明主，立使登諫垣。",
            "拳拳憂國心，傾倒十三篇。",
            "司成天下選，歸志已浩然。",
            "赤日送妻子，襆被尋谿船。",
            "諸生慕陽城，欲挽不得專。",
            "竟持湖南節，征袂何翩翩。",
            "憶昨忝同登，于今三十年。",
            "朝行喜相會，終恨非官聯。",
            "請益殊未饜，匆匆啟離筵。",
            "始以長官來，今以繡衣還。",
            "書生素安分，豈問却與前。",
            "第惟公輩流，自應留日邊。",
            "德星聚南楚，予環當茹連。",
            "事體有關繫，臨岐欲無言。"
        ],
        "title": "分韻送孫從之司業使湖南得千字",
        "id": "faacac5e-330a-424b-bcd1-a4dd953f8ef4"
    },
    {
        "author": "樓鑰",
        "paragraphs": [
            "天清無雲秋氣明，好風叢桂傳芳馨。",
            "乃於此時送君行，江空目短難爲情。",
            "蚤從兩川馳大名，眉宇瑩徹春壺冰。",
            "語輒傾倒心地平，大篇小篇韶鈞鳴。",
            "壽皇一見喜不勝，璧水道山照群英。",
            "潼川題輿遠有聲，痛洗鹽筴疲民醒。",
            "天子呼來再登瀛，典領著作承明庭。",
            "絕域往陪蘇子卿，馬上談笑胡人驚。",
            "歸來期君侍西清，胡爲西去謀專城。",
            "士友重歎君不譍，視此進退秋毫輕。",
            "洋川風物天下稱，文翁流詠人載賡。",
            "當時猶待郡政成，君今未到意已傾。",
            "岢峩大艑秋江澄，圖史萬卷鷗與盟。",
            "殘編斷軸恐飄零，數輩裝潢手不停。",
            "我亦重來預彯纓，三日不見鄙吝生。",
            "况此摻袪將長征，欲挽不留鴻冥冥。",
            "賜環勿憚萬里程，江山多助筆縱橫，黼藻王度扶中興。"
        ],
        "title": "送王恭父倉部知洋州",
        "id": "90bca06d-5596-4795-b081-009f9165493d"
    },
    {
        "author": "樓鑰",
        "paragraphs": [
            "山高最難圖，意足不待大。",
            "尺楮眇千里，長江浸橫翠。",
            "畫家雜雲煙，戃怳徒意會。",
            "苟或森三尺，便若俗子對。",
            "此畫格律嚴，興寄獨超邁。",
            "洗眼映窗明，妙處乃不昧。",
            "流泉見原委，著屋分向背。",
            "推車度危橋，指路向關隘。",
            "輕舟最渺茫，浦嶼如有待。",
            "山稜瘦露骨，汀洲橫若带。",
            "木葉黄欲脫，秋容儼然在。",
            "霜餘無片雲，歷歷數沙界。",
            "搜尋目力疲，欲賦無可柰。",
            "近山才四寸，萬象紛納芥。",
            "欲識無窮意，聳翠更天外。"
        ],
        "tags": [
            "长江"
        ],
        "title": "題范寬秋山小景",
        "id": "d003f72d-ec71-4de6-b9b0-09c4777d34d9"
    },
    {
        "author": "樓鑰",
        "paragraphs": [
            "游藝無小大，要皆知本原。",
            "後人率意作，終當媿前賢。",
            "老潘妙對膠，法從玉局傳。",
            "或假季心名，空掃千鐙煙。",
            "補之貌梅花，疎瘦仍清妍。",
            "折枝映月影，真態得之天。",
            "李君信雅尚，二者將求全。",
            "諸公競稱許，試之乃誠然。",
            "江西有詩派，皎皎俱成編。",
            "茲事未易窺，屬君尚加鞭。"
        ],
        "title": "江西李君千能能和墨及畫梅艮齋許以三奇而詩非所長也",
        "id": "95c9f491-cebd-4105-afae-cabe3592bd37"
    },
    {
        "author": "樓鑰",
        "paragraphs": [
            "盧侯場屋聲，天馬騰渥洼。",
            "殘膏沾後人，奇芬吐天葩。",
            "來踏九陌塵，去種河陽花。",
            "向來再去國，盛山建高牙。",
            "平生長者譽，靜篤語不譁。",
            "古井絕微波，璞玉無纖瑕。",
            "使星照蜀道，惠愛流三巴。",
            "吏姦頼刮磨，民瘼煩搔爬。",
            "田里誦盧公，兒童知國華。",
            "白首尚郎潜，坐曹事如麻。",
            "翩翩擁軺車，去去向合沙。",
            "朝行惜君去，舉酒相邀遮。",
            "共登獅子峯，巨石臨唅呀。",
            "却來澄湖邊，野梅訪萌芽。",
            "老柳掃黄葉，枯荷矗寒茄。",
            "棋枰戰文楸，醉帽欹烏紗。",
            "伊昔送君行，相去萬里賒。",
            "荷君遠寄書，得得來東嘉。",
            "一見又成別，感念成咨嗟。",
            "羨君徑褰帷，往戍不待瓜。",
            "先尋上水船，何殊泛僊槎。",
            "作粥喜奉姊，上冢仍過家。",
            "此計正未疎，所恨成天涯。",
            "尚幾或留行，船鼓毋庸撾。"
        ],
        "title": "分韻送盧國華福建提刑得華字",
        "id": "aa1dcc32-e61f-462b-9de3-0ff546b3a0f0"
    },
    {
        "author": "樓鑰",
        "paragraphs": [
            "暝煙吹雨冥冥，兩牛半渡深清。",
            "京塵久污巾履，頗思歸濯吾纓。"
        ],
        "title": "題老融畫牛溪煙雨",
        "id": "2da0aab1-ac55-4a77-86bd-2f8c612eb22b"
    },
    {
        "author": "樓鑰",
        "paragraphs": [
            "羣賢俱詩豪，世代不同處。",
            "安得寒林中，聯鑣睇相語。",
            "誰歟創妙意，臭味無今古。",
            "吾聞顧陸輩，寓意或如許。",
            "桃李並芙蓉，雪中蕉葉吐。",
            "元師師老融，淡墨掃風雨。",
            "作此寄攻媿，歸興渺煙渚。",
            "舊六今則七，未知果誰與。",
            "我欲從之遊，詎敢厠儔侶。",
            "畫我往執鞭，欣爲李君御。"
        ],
        "title": "慧元畫寒林七賢",
        "id": "4d1a4bb3-72f4-4c71-9224-a641f7906f37"
    },
    {
        "author": "樓鑰",
        "paragraphs": [
            "鄴侯插架書最多，筆力雄奇天所命。",
            "萬人海中深閉門，理窟搜尋到幽夐。",
            "我詩無律如山謳，形穢豈堪珠玉映。",
            "時時歸夢入故山，曳杖松間記投暝。",
            "因君佳句撩秋思，便欲歸尋舊三徑。",
            "兼旬足痹不良行，况復炎蒸如釜甑。",
            "夜來一雨洗河漢，簷溜涓涓清入聽。",
            "晨興剝啄誰叩門，乃有同聲喜相應。",
            "讀之恍若濯清風，自覺昏眸怯明鏡。",
            "伊余何幸點班行，結交往往多名勝。",
            "夫君平處顧清新，解道澄江如練浄。",
            "從今我乃得四友，不特官梅動詩興。",
            "推枕裁詩謝高致，扶憊摇毫心靡定。",
            "舊聞讀檄愈頭風，今頼長篇起衰病。"
        ],
        "title": "李文授和所贈老融詩復次韻爲謝",
        "id": "c768f60d-27be-4039-b1d2-d238b8d6a133"
    },
    {
        "author": "樓鑰",
        "paragraphs": [
            "江外參差列萬山，我家深在萬山間。",
            "好山正不用錢買，但要未老身先閑。",
            "長江比愁終似少，江水能回愁不了。",
            "扁舟何日過西陵，鄮山佳處吾歸老。"
        ],
        "tags": [
            "长江"
        ],
        "title": "次韻六和塔秀江亭璧閒留題",
        "id": "c1fab294-9ff6-41bb-875a-e8c2afb8af37"
    },
    {
        "author": "樓鑰",
        "paragraphs": [
            "悵望當時真蹟，臨摹所在支分。",
            "千載但稱合作，誰能有感斯文。"
        ],
        "title": "跋袁起巖所藏脩禊序  其一",
        "id": "4c51b960-9d7b-4455-9478-e58298cde911"
    },
    {
        "author": "樓鑰",
        "paragraphs": [
            "定本爲世第一，此又在定武前。",
            "今日錦標玉軸，向來不直一錢。"
        ],
        "title": "跋袁起巖所藏脩禊序  其二",
        "id": "4631fc93-542a-42c2-930f-f8619289207d"
    },
    {
        "author": "樓鑰",
        "paragraphs": [
            "皇天生人物，千載非偶然。",
            "沖和兼萬人，始得一英賢。",
            "夫君乃其人，人一己百千。",
            "飛黄欲追風，況復勤著鞭。",
            "文陣蚤奔放，氣欲摩青天。",
            "短褐東海瀕，名貫牛斗躔。",
            "聞道更獨早，自言若隊淵。",
            "出登龍虎榜，徑上鵷鷺聯。",
            "中閒幾流落，清湘窮泝沿。",
            "白首始爲郎，一見意已傳。",
            "登瀛上麟臺，授簡游兔園。",
            "擢爲柱下史，遂居紫微垣。",
            "去天真尺五，朝綱頼扶顛。",
            "龍樓缺問寢，萬口爭進言。",
            "惟君最勇決，螭頭屢直前。",
            "危言破人膽，三進加勤拳。",
            "天高聽亦高，歸袂何翩翩。",
            "高風激頹波，同列空慙顔。",
            "君雖未必去，一去勝九遷。",
            "我欲留孔戣，有懷不得專。",
            "況我自欲去，何心挽歸船。",
            "嗟我生何爲，與君幸齊年。",
            "先後才九日，相與同氣然。",
            "幾年苦契闊，班心忽差肩。",
            "判花同代庖，君思如湧泉。",
            "上房草數制，下房時一篇。",
            "一篇輒高妙，隗始媿余先。",
            "春秋隠公傳，國史建隆編。",
            "周官授大旨，所得俱未全。",
            "聚散不可料，餞別滄江邊。",
            "君將處於陵，我耕綿上田。",
            "君行毋疾驅，中途恐傳宣。",
            "不然遂成別，孤帆渺風煙。",
            "夢魂不可制，隨君墮中川。"
        ],
        "title": "送陳君舉舍人東歸",
        "id": "aa3ae5d2-2277-4ea3-addc-992bca0b2061"
    },
    {
        "author": "樓鑰",
        "paragraphs": [
            "石城江頭可憐月，曾照六朝清夜獵。",
            "古往今來知幾何，長江衮衮蕭蕭葉。",
            "謫僊去後詩盟寒，王孫詩瘦清欒欒。",
            "詩情浩蕩坐無奈，扁舟笑把磻溪竿。",
            "江平風輕波瑟瑟，宿靄卷空天一色。",
            "東風吹句入長安，一卷風流坐中得。",
            "初得神意清，再讀胸次平。",
            "回頭明月祇如故，世上興廢徒紛更。",
            "想君一葉方掀舞，夜靜水寒誰與語。",
            "船頭有酒且孤斟，莫向金陵重懷古。"
        ],
        "tags": [
            "长江"
        ],
        "title": "次韻趙子野石城釣月圖",
        "id": "f91bb88c-899f-4689-8fbc-8fb1e838566c"
    },
    {
        "author": "樓鑰",
        "paragraphs": [
            "寒潮高於埭，黄流濯西河。",
            "人牛力俱壯，相與衝流過。",
            "潮落勢叵禦，轉櫂依丘阿。",
            "暮靄起平楚，陰雲翳寒莎。",
            "夜分潮復上，櫓聲相軋摩。",
            "大江渺無津，不知身在何。",
            "餘生一虛舟，兀然聽風波。",
            "吾親白雲下，况爾方卧痾。",
            "遠游非吾事，歸矣毋蹉跎。"
        ],
        "title": "戌溪道中",
        "id": "4ec4608e-7715-41f6-874d-88d20db95045"
    },
    {
        "author": "樓鑰",
        "paragraphs": [
            "內弟幼而敏，抗志欲決科。",
            "一行試曹掾，吏才猶患多。",
            "謂當爲時用，舌在如命何。",
            "通籍已艱阻，入幕終蹉跎。",
            "我生依外家，侵尋閲羲娥。",
            "視君如同氣，竹馬聲相和。",
            "少長聯研席，詞場深琢磨。",
            "相期到晚歲，杖屨俱婆娑。",
            "寧知五年別，君隨東逝波。",
            "憶同戍溪行，我馬君乘驘。",
            "馬駑費十駕，驘後已倍過。",
            "重來意慘愴，樹擁山嵯峩。",
            "嗟君父與兄，相望空山阿。",
            "宿草埋白璧，寒風撼林柯。",
            "沉吟痛疇昔，有淚如懸河。"
        ],
        "title": "哭表弟汪去僞墓",
        "id": "e9b91f77-4c75-46c6-91f0-5d3a6606b781"
    },
    {
        "author": "樓鑰",
        "paragraphs": [
            "居山或稱囚，得閑乃賦謫。",
            "我方樂靜退，來作三徑客。",
            "西山致朝爽，膏肓在泉石。",
            "況當秋空浄，萬里看一碧。"
        ],
        "title": "次韻蔣德要三徑",
        "id": "1988a5d1-fe0a-4c0c-88cf-c176a17e50c0"
    },
    {
        "author": "樓鑰",
        "paragraphs": [
            "君不見大鵬與鸒鳩，自適俱是逍遥游。",
            "又不見大椿視朝菌，一脩一短終期盡。",
            "况乎秋豪爲大泰山小，莫壽殤子彭爲夭。",
            "漆園老子超衆作，立論雖奇定非矯。",
            "鳬脛從短鶴脛長，蠻觸亦能成戰場。",
            "譽堯非桀兩置之，讀書博簺俱亡羊。",
            "世人顛倒名利途，躋攀分寸爭錙銖。",
            "河伯猶驚北海若，井蛙醯雞何足誅。",
            "試同萬衆走城市，躍馬徒行分賤貴。",
            "却登高處望塵中，但見紛紛如聚蟻。",
            "暫高猶爾况真高，神游八表非矜豪。",
            "寧能高舉去人世，勿以役役隨滔滔。",
            "是知達人有大觀，蝶夢爲周聊自玩。",
            "翛然無入不自得，處若終身仕成漫。",
            "吳侯晚到東海濱，飽諳世故無戚欣。",
            "相逢一笑成莫逆，似知我亦箇中人。"
        ],
        "tags": [
            "泰山"
        ],
        "title": "吳參議達觀齋",
        "id": "bde1f094-9c02-484e-965e-8eaf9342aa9c"
    },
    {
        "author": "樓鑰",
        "paragraphs": [
            "處則有超蓮，出則將哦松。",
            "眉宇無一塵，出處皆雍容。",
            "君看妙蓮華，本出汙泥中。",
            "兩松痛埽溉，下有簿書叢。",
            "汙潔無二致，喧寂本亦同。",
            "於潜今畿邑，蜀道萬里通。",
            "至今存古意，民風尚醇醲。",
            "一邑既當問，尤宜撫疲癃。",
            "藍田文最高，後學仰韓公。",
            "彼言蓋有激，昧者但稱工。",
            "成案漫不省，丞哉豈真聾。",
            "姜氏太嶽後，夷門慕家風。",
            "教子延名師，列碑多儒宗。",
            "宮庠既開荒，書種慶所鍾。",
            "換桂雙枝秀，益見筆研功。",
            "後生日加勉，衣鉢傳無窮。",
            "君才有餘刃，壯行氣方充。",
            "功名此椎輪，勁翮看摩空。",
            "我歸幸同社，棋酒時相從。",
            "尊前不忍別，吟愁夕陽舂。",
            "我家老揚州，五紀有遺蹤。",
            "向來耕織圖，爲煩訪溪翁。"
        ],
        "title": "送姜子謙丞於潜",
        "id": "4f0d3555-e5bc-4555-84ae-dfddee228476"
    },
    {
        "author": "樓鑰",
        "paragraphs": [
            "阿連少也爽，孤立生氣燄。",
            "壯年淬詞鋒，傾心事鉛槧。",
            "膠庠困虀鹽，世科終穩占。",
            "再興連桂堂，爾祖真不忝。",
            "况將尉東白，士友尚歆豔。",
            "惟我愛子深，老矣猶不厭。",
            "固知爲子喜，頗亦動吾念。",
            "贈子當以言，苦口當針砭。",
            "此邑子舊游，歷歷數行店。",
            "棠陰見郎君，遺老喜窺覘。",
            "其民最服義，情僞靡容掩。",
            "莫恃采棒威，要使慕巾墊。",
            "子文多立就，詞采更華贍。",
            "吾聞恃俊者，塞門差反坫。",
            "前賢最加謹，臨用更重撿。",
            "他時可待取，天庭得錦掞。",
            "吾家有素風，耳目久濡染。",
            "毋庸慕豪舉，助廉先以儉。",
            "湎酒更宜戒，平地有深塹。",
            "酣暢當有時，勿習盃瀲灩。",
            "持論毋過高，斯言却防玷。",
            "立節毋務奇，躐等恐成僣。",
            "外物思過分，檢身但多欠。",
            "勿嫌一尉卑，封清尚爲傔。",
            "仕途固嶮巇，大要進以漸。",
            "不須苦求知，真知奏應剡。",
            "向來湖海豪，四十可收歛。",
            "寧爲處囊錐，莫作露刃劍。",
            "匆匆摻祛別，魚鮮酒方釅。",
            "刮目待子歸，罔俾吾言驗。"
        ],
        "title": "送從弟叔韶尉東陽",
        "id": "05bca7de-ec63-4243-839c-5c0f4261bd0d"
    },
    {
        "author": "樓鑰",
        "paragraphs": [
            "使君一何清，鶴骨天與瘦。",
            "少年場屋聲，六藝飽芳漱。",
            "一行起作吏，所立已不苟。",
            "立朝凜大節，論事幾及霤。",
            "發言必體國，平正無矯揉。",
            "藜藿爲不採，風采照宇宙。",
            "出入有本末，眼見凡三就。",
            "來不爲苟合，薦召乃結綬。",
            "去亦不好高，三宿徐出晝。",
            "天官豈不貴，陳義堅素守。",
            "贛川嘗報政，復來守鄞鄮。",
            "不求赫赫名，實出龔黄右。",
            "情僞千萬端，到眼輒空透。",
            "撫民過嬰兒，閭里息爭鬭。",
            "姦胥及强梗，時用霹靂手。",
            "人誦南山判，情通理亦究。",
            "六邑俱帖靜，稱贊不容口。",
            "律身至嚴冷，無能掣吾肘。",
            "吏事精且勤，呼燭侵夜漏。",
            "公退入家塾，諸孫後來秀。",
            "吏卒不識面，洛誦出窗牖。",
            "幾年南塘路，來往困僵仆。",
            "一朝平似掌，行歌紛老幼。",
            "公心信如水，古井波不皺。",
            "榮觀處超然，軒冕亦何有。",
            "翩翩欲賦歸，排雲屢騰奏。",
            "廟論終不許，斯民方借寇。",
            "上心重閔勞，祠官向廬阜。",
            "闔境極攀戀，人人懷杜母。",
            "君看卧轍人，誰能使奔走。",
            "挽須不得留，百拜願公壽。",
            "老我幸同朝，傾蓋已如舊。",
            "聯事東西省，交情久益厚。",
            "我歸公亦來，門戶託雲覆。",
            "黄堂間參語，惟我甥與舅。",
            "揚旌鳴鼓吹，賁此蓬蓽陋。",
            "清談不及私，翁歸况不受。",
            "義命孰不知，踐履或差繆。",
            "惟公見善明，力行真耐久。",
            "有時相與言，心同蘭其臭。",
            "摻袪寧忍別，追送列觴豆。",
            "公雖不好飲，勉爲引醇酎。",
            "公去我亦隠，菽水翻綵袖。",
            "花溪渺何許，望望幾雙堠。",
            "千里共月明，懷人重搔首。",
            "惟應折梅花，臨風爲三嗅。"
        ],
        "title": "送制帥林和叔歸",
        "id": "61f207a4-535e-4d4b-b5f2-25c008a11084"
    },
    {
        "author": "樓鑰",
        "paragraphs": [
            "潜虬拔地徑夭矯，騰拏勢出青雲表。",
            "爲誰猶向此中蟠，坐閲春秋昏復曉。",
            "團團高蓋月輪平，矗矗蒼叢衆星小。",
            "枯槎當面結生香，外有霜皮細勻遶。",
            "乃知造化有神巧，散作樛枝窮樹杪。",
            "雖非直榦棟梁材，怪怪奇奇樂幽窈。",
            "獨秀海山臨浩漾，駭浪翻空雲縹渺。",
            "茁芽自有甘露滋，弄影幾經霜月皎。",
            "崢嶸老氣本天然，後生矯揉何時了。",
            "我家揚州真好事，買歸但覺千金少。",
            "夜半有力欲負之，護持和璧終歸趙。",
            "從來寫照無髣髴，畫師欲快毫端掃。",
            "解衣盤礴意慘澹，卷起生綃色徒愀。",
            "我來青邊立寒峭，自憐氣與秋天杳。",
            "倚筇一笑賓亦歡，開尊相與傾清醥。",
            "謂當好此如好賢，爲君三復緇衣篇。",
            "時時來前看不足，終待結屋平湖邊。"
        ],
        "title": "賦揚州伯父海檜",
        "id": "3588b239-69e5-45dc-9a34-b623258436b5"
    },
    {
        "author": "樓鑰",
        "paragraphs": [
            "晉陽固自有高共，奉天豈可無宣公。",
            "當時扶日滄海東，尚想健筆驅長風。",
            "指揮諸將如奴童，中興內相當推功。",
            "斷碑毋庸詫詩工，制藁具在鑾坡中。"
        ],
        "title": "跋綦北海扈從書事詩",
        "id": "b87f541c-ce42-4828-9909-556f13721b59"
    },
    {
        "author": "樓鑰",
        "paragraphs": [
            "黎山千仞摩蒼穹，顓顓獨在大海中。",
            "自從漢武置兩郡，黎人始與南州通。",
            "歷歷更革不勝計，唐設五筦如容邕。",
            "皇朝聲教久漸被，事體全有中華風。",
            "生黎中居不可近，熟黎百洞蟠疆封。",
            "或從徐聞向南望，一粟不見波吞空。",
            "靈神致禱如響答，征帆飽掛輕飛鴻。",
            "曉行不計幾多里，彼岸往往夕陽舂。",
            "流求大食更天表，舶交海上俱朝宗。",
            "勢須至此少休息，乘風徑集番禺東。",
            "不然舶政不可爲，兩地雖遠休戚同。",
            "古今事變無定論，難信捐之與揚雄。",
            "四州隅分各置守，瓊臺帥閫尤尊崇。",
            "高牙大纛擁方伯，鼓吹振響驚蛟龍。",
            "漢家威名兩伏波，盧丁以來幾宗工。",
            "衛公精爽尚如生，妙語况有玉局翁。",
            "史君吏事素高了，明若古鏡摩青銅。",
            "叱馭行行不作難，平生惟仗信與忠。",
            "布宣王靈萬里外，益使向化來蠻賨。",
            "第惟遐方習疎慢，政化要當率以躬。",
            "霧中能見越王石，自然心服令易從。",
            "頑獷未率宜以漸，勿示駭政先含容。",
            "平平之策用定遠，下下之考書陽公。",
            "吏民生長固安土，尚當摩撫如童蒙。",
            "屬僚宦游豈得已，士多失職悲途窮。",
            "名分卑尊不可紊，更念何處不相逢。",
            "官事既了與無間，可使知氣俱沖融。",
            "鄉閭惜別情所鍾，臨岐爲傾琥珀濃。",
            "手遮西日念遠去，欲留奈何鼓逢逢。",
            "願君穩度三合溜，早歸入侍明光宮。"
        ],
        "title": "送萬耕道帥瓊管",
        "id": "c6ed67cf-e6a5-4479-942d-bcaa12f6ac71"
    },
    {
        "author": "樓鑰",
        "paragraphs": [
            "廬山之高誰不識，欲識其真了難得。",
            "往來山中最親切，嶺爲橫看峯是側。",
            "曾從彭蠡望山外，識得山南昧山北。",
            "山體如如本不動，人苦求之愈多惑。",
            "君今一堂據湓城，香爐五老皆嘉賓。",
            "莫問後前與向背，面目還君多識真。",
            "君今與山如故人，慎毋忽作白頭新。",
            "堂中燕坐靜且壽，君其於此知吾心。"
        ],
        "tags": [
            "庐山"
        ],
        "title": "寄題高汝一少卿識山堂",
        "id": "07cba70e-754f-48b5-b964-242400b01f40"
    },
    {
        "author": "樓鑰",
        "paragraphs": [
            "來游大梅山，涉山知幾重。",
            "平行千仞岡，俯瞰他山峯。",
            "一步一步高，勢欲凌虛空。",
            "左顧九地底，樓臺鳴鼓鍾。",
            "蓬萊反在下，直恐船引風。",
            "又疑海水竭，洞見馮夷宮。",
            "行行愈就順，故步尋苔封。",
            "十年舊主人，相對如夢中。",
            "清談虛閣上，坐到夕陽舂。",
            "年來頗畏影，掣身慕冥鴻。",
            "入山非不深，猶有行人蹤。",
            "安得更深居，尚友荷衣翁。",
            "未問梅子熟，寧能噉青松。",
            "庶幾適吾心，餘生得從容。"
        ],
        "title": "侍仲舅同諸表游山",
        "id": "e83df106-4b7e-4dd2-8cf0-e4674f0fa3a3"
    },
    {
        "author": "樓鑰",
        "paragraphs": [
            "此山名大梅，驅車入山麓。",
            "試問山中人，山名竟誰屬。",
            "禪家開道場，爲說梅子熟。",
            "僊家指爲巖，曾此隠梅福。",
            "或云古有梅，其大蔽山谷。",
            "至今二梅梁，靈響皆其族。",
            "他山抗驚湍，禹祠橫殿屋。",
            "三者尚誰憑，禪師有遺躅。",
            "餘皆不可辨，安得究圖錄。",
            "但愛山又山，喬林間脩竹。"
        ],
        "title": "大梅山",
        "id": "00639def-8f52-4ff5-b3d4-fb81e7d8f8ab"
    },
    {
        "author": "樓鑰",
        "paragraphs": [
            "溪聲真是廣長舌，歷劫談空聲不絕。",
            "不知來自何處山，一意傾東忘萬折。",
            "我欲漱石向水濱，無奈齒牙摇落頻。",
            "夜半寒聲到客枕，只疑身是枕流人。"
        ],
        "title": "金峨漱石亭",
        "id": "5cd6c650-d4f1-45ab-ab79-7dfaa6d733c3"
    },
    {
        "author": "樓鑰",
        "paragraphs": [
            "頃年登臨赤城裏，江遶城中萬家市。",
            "治中寄我雲壑圖，快讀新詩眼如洗。",
            "回思歲月如星流，念念飛空尋舊游。",
            "披圖哦詩想幽致，直欲携筇上山頭。",
            "聞有於菟在岑蔚，晚徑寒鴉敢翔集。",
            "幾年榛棘蔽鼪鼯，一朝絕境從中出。",
            "細路雖非五達康，縈回自覺阻且長。",
            "萬壑風煙開絕頂，一丘曲折於中藏。",
            "老砂射日銀星炯，梅峽含風襟袖冷。",
            "千巖高下各異狀，如障如鋒亦如領。",
            "天景須憑意匠營，山不在高僊則名。",
            "規撫已定力未暇，他時會有滕王亭。",
            "風浪隔闊天垂幕，安得叩門親剝啄。",
            "詩成夢到故山川，睡美不知鍾鼓傳。"
        ],
        "title": "寄題台州倅廳雲壑",
        "id": "0af52967-f64e-4dab-9e05-f4f24176f7aa"
    },
    {
        "author": "樓鑰",
        "paragraphs": [
            "三槐諸孫有奇士，才高特未遇時爾。",
            "作詩尤能備衆體，短章大篇仍雜擬。",
            "解紛使掉三寸舌，隨陸蘇張何足比。",
            "鵰鶚猶未離風塵，蛟螭尚爾蟠泥滓。",
            "平生曳裾向侯門，豪傑聞風競瞻企。",
            "只今交游亦凋落，凜凜一身嗟獨峙。",
            "槐陰滿庭渺何在，久寓瀛壖成故里。",
            "瀕湖小樓太孤露，何殊玉川洛城裏。",
            "邇來深入作郊居，高屋好山成二美。",
            "未能拔劔斬樓蘭，幾欲袖椎摧晉鄙。",
            "便將拂袖武陵溪，誰能著脚長安市。",
            "西門性急佩柔韋，柳子氣高戕曲几。",
            "衡宇全似歸柴桑，茅茨大勝居儋耳。",
            "我詩非工字尤拙，荷子愛忘剛見喜。",
            "夜來縱筆寫恕齋，自笑黔馿技止此。",
            "更求古刻訪少作，頗記醉中曾諾唯。",
            "舊書紛沓費搜尋，魚鑰未開塵事起。",
            "呼童卷送三數軸，僅可障風同故紙。",
            "新詩鼎來亟予和，顛字敢追張長史。",
            "不須更投苦海中，一笑以還隨棄毀。",
            "徑須携酒登南堂，朗詠白駒三四章。"
        ],
        "title": "王原慶新遷居南堂以古風求寫恕齋二大字并石刻次韻",
        "id": "f8bd8f5a-c84f-44a7-9877-706397f0df56"
    },
    {
        "author": "樓鑰",
        "paragraphs": [
            "投老歸稱前進士，時與田夫相汝爾。",
            "淵明賦歸何敢望，曼容自免差可擬。",
            "門前爵羅真可設，老圃灌畦聊自比。",
            "恕齋空洞最相親，笑談頗覺清無滓。",
            "時時過我共銜盃，望望不來予爲企。",
            "丈夫未遇困泥塗，誰識鸞停兼鵠峙。",
            "方期從容結詩社，相與浮湛向閭里。",
            "一朝別我欲遠游，欲入桃源深洞裏。",
            "爲言半隠欲偕行，二子風流真儷美。",
            "向來早有四方志，行盡東南到邊鄙。",
            "只今名利遂兩忘，爭心無復於朝市。",
            "祇有哦詩興未闌，連得新詩照塵几。",
            "調高韻險不易和，白雪陽春驚俚耳。",
            "年登六十鬢未斑，乘興一行若可喜。",
            "宗盟莫逆素相忘，並轡笑談無彼此。",
            "湖海豪氣儘收歛，以恕名齋幾一唯。",
            "匆匆摻袪不得留，巵酒未乾人欲起。",
            "寄聲半隠不容言，空有語離書滿紙。",
            "歸時賡和必盈箱，寫盡山川詩作史。",
            "送子才歸深閉門，莫問是非并譽毀。",
            "但期遠歸亦升堂，西湖仍訪老知章。"
        ],
        "tags": [
            "西湖"
        ],
        "title": "又次韻",
        "id": "06ba4163-eb8e-4128-9c19-0f8f7d4e84cd"
    },
    {
        "author": "樓鑰",
        "paragraphs": [
            "先生作賦真八吟，高處獨步無古今。",
            "少從三山來四明，一郡士子多青衿。",
            "我嘗學事六七載，膏馥沾丐資之深。",
            "竊名文場掌帝制，至今不敢忘指南。",
            "英英二子俱秀爽，遺以一經無籝金。",
            "長公奉母上巴陵，念君遠去因論心。",
            "見君詩編筆雖敏，三嘆未見朱弦音。",
            "海瀕熬波幸解組，未知宦路多嶇嶔。",
            "先生賦編更熟讀，非止駢儷誇詞林。",
            "其中關鍵妙一世，字字諧協如鳴琴。",
            "談經况有著述在，持論肯爲向與歆。",
            "青箱但能世其業，前躡雋軌將駸駸。",
            "君家曾無錐可卓，遲次幸此突不黔。",
            "不惟母老身非少，廉介又務循官箴。",
            "量入爲出可不謹，斤斤饑食寒有衾。",
            "非求多藏第約己，瓶儲紙裹迹可尋。",
            "法曹持平守三尺，平反一笑神所臨。",
            "謹毋失己毋失人，同列當和時盍簪。",
            "上官善事免曠職，首上尻高宜致欽。",
            "岳陽樓號天下稀，地坼吳楚連衡郴。",
            "洞庭漫汗天立壁，君山當中出青岑。",
            "向來命名字以楚，宦游直到重湖潯。",
            "登樓談笑領僚屬，風流欣遇賢侯任。",
            "君行應得江山助，新篇寄我毋浮沉。",
            "摻袪欲言不盡意，更取濁酒從君斟。"
        ],
        "tags": [
            "洞庭湖",
            "岳阳楼"
        ],
        "title": "送鄭楚客司法之岳陽",
        "id": "1640c0df-ea4f-4d41-8261-c9dce9435a37"
    },
    {
        "author": "樓鑰",
        "paragraphs": [
            "里閭講棋社，大要率且真。",
            "豈惟簡苛禮，正欲聚首頻。",
            "向來賞花約，深恐負此春。",
            "春來顧多事，殆如參與辰。",
            "今朝怡怡堂，坐上凡幾賓。",
            "默計病或故，約略三數人。",
            "益知會合難，舉酒勿問巡。",
            "棋枰誰勝負，清新想歌脣。",
            "僵卧一榻上，執熱難屈伸。",
            "斐然申前盟，余將踵後塵。"
        ],
        "title": "周伯範棋會以足疾不赴走筆寄坐客",
        "id": "4ff10d01-377d-44a1-bb26-547b6e26c609"
    },
    {
        "author": "樓鑰",
        "paragraphs": [
            "社中日相從，此意豈不真。",
            "其初定要約，深期往來頻。",
            "今年苦多故，孤負四郊春。",
            "清和到新秋，其間足良辰。",
            "而我獨抱痾，未能會嘉賓。",
            "近又得玉友，風味尤可人。",
            "思與君痛飲，欲招復逡巡。",
            "忽焉得新酒，亟遣徑入脣。",
            "別有酒一斗，併使君意伸。",
            "我雖不敢嘗，爲洗胸中塵。"
        ],
        "title": "史清翁次前韻覓酒以金川玉友一枕瓶西安酒一斗送之次韻",
        "id": "53c830f3-795c-41c4-b3ba-079d409e5ef1"
    },
    {
        "author": "樓鑰",
        "paragraphs": [
            "二公晚辭軒冕勞，兩齋莫辨適與高。",
            "嘗登雲山仰清獻，平地著屋山周遭。",
            "白頭日過適齋下，釣游尚想隨兒曹。",
            "方從家舅與俱隠，野鶴誰能鳴九臯。",
            "加我數年未納祿，解去簪紱甘同袍。",
            "世間此事要識破，差處不可容一毫。",
            "潁川尉僊賦長句，數寸之管煩君操。",
            "欲追險韻繼坡老，詞鋒犀銳真吹毛。",
            "舅家見詩勉續貂，長松相倚慙青蒿。",
            "我本無復望祿仕，不應招我更由敖。"
        ],
        "title": "陳天成用東坡趙清獻高齋詩韻賦適齋次韻",
        "id": "3394e746-8314-4c0e-8050-88be5aa65e30"
    },
    {
        "author": "樓鑰",
        "paragraphs": [
            "阿連生而秀，二親所甚愛。",
            "仲兄勤拊養，遇事輒加誨。",
            "幹蠱靜而辦，胸次無卑隘。",
            "今焉職牢盆，官宇臨渤澥。",
            "毋謂官爲小，要使所居大。",
            "毋言才可了，檢身到纖介。",
            "我家門戶重，衣冠綿數代。",
            "當以誠心求，子視勿自懈。",
            "亭民亦良民，孰謂俱無頼。",
            "官吏既擾之，兼并責逋債。",
            "熬波亦良苦，樂歲色猶菜。",
            "輸鹽不得錢，何以禁私賣。",
            "所在積蠹久，良法浸多壞。",
            "吾聞不無術，更當審利害。",
            "熟視不爲謀，空餐媿難蓋。",
            "不應行一切，遽使絕稱貸。",
            "富者能寡取，倍息久仍在。",
            "貧者庶少寬，公私可緩带。",
            "母年登九十，家居幸康泰。",
            "其家不從政，禮經有深戒。",
            "幸子去不遠，時時可歸拜。",
            "小別不足惜，輕舟送前邁。"
        ],
        "title": "送元衛弟赴長亭鹽場",
        "id": "83f3c9b2-4b4b-489a-99e1-0788fbfa923f"
    },
    {
        "author": "樓鑰",
        "paragraphs": [
            "小阮幼鍾愛，長乃遭百罹。",
            "風木既深痛，棣華更纏悲。",
            "所頼有吾子，獨立守家規。",
            "上有門戶託，傍有孤與嫠。",
            "忽爲麏國行，泝江秋爲期。",
            "冬澇與夏漲，漢水足險巇。",
            "摻袪送子去，風帆不可覊。",
            "城中楮爲幣，邑下尤可知。",
            "定知公事少，不必事作爲。",
            "用智正惡鑿，大道本自夷。",
            "家無壯子弟，宗族各天涯。",
            "幸有知己人，方且把一麾。",
            "四海皆兄弟，官寮善待之。",
            "眠食謹調攝，家務須自持。",
            "俸薄用宜嗇，無使實漏巵。",
            "此別動深念，毋忘故鄉思。",
            "一書抵萬金，時寄賓鴻歸。"
        ],
        "title": "送從子沆宰鄖鄉",
        "id": "73e840db-d9e3-4b95-95a2-c18f9f9a6b76"
    },
    {
        "author": "樓鑰",
        "paragraphs": [
            "高氏在四明，於今爲清門。",
            "貳卿道素高，夫人德尤尊。",
            "子弟盡恂恂，夫君更春溫。",
            "昔年奉慈親，定省嚴晨昏。",
            "今日當門戶，友愛深弟昆。",
            "伉儷信緣合，端良由性根。",
            "門中有孤嫠，極意均撫存。",
            "與我親兒女，次第了嫁婚。",
            "不可解於心，肯自以爲恩。",
            "不言而躬行，後生熟見聞。",
            "諸郎已秀發，穎異有佳孫。",
            "鄉評共歸重，內外無間言。",
            "公勤官業廣，所至治不煩。",
            "僊舟何遽西，行行佐侯藩。",
            "環滁皆好山，風月當平分。",
            "醉翁與樂全，遺蹟今尚存。",
            "况有賢史君，易鎮方北轅。",
            "公餘陪嘯詠，相映如瑶琨。",
            "生來仕平進，自此朱兩轓。",
            "從兄今鼎貴，鼇禁兼掖垣。",
            "君其繼英躅，復收舊青氈。",
            "老我得投閑，頻年接清歡。",
            "同社摻君袪，戀戀傾離樽。",
            "梅風吹溽暑，祝君尚加餐。"
        ],
        "title": "送高仲遠赴滁倅",
        "id": "558c413e-6a9b-4ccc-88b3-e48257ca15d4"
    },
    {
        "author": "樓鑰",
        "paragraphs": [
            "五載杜門居海角，無復翻階賦紅藥。",
            "自憐荒徑菊猶存，夕餐空待秋英落。",
            "眼明喜見綠叢叢，始也抽苗今滿握。",
            "扶筇著意養孤芳，荆棘旁連細開斫。",
            "天香入骨徐吐芬，中有秋風非外鑠。",
            "傳聞南堂有佳種，願過屠門思大嚼。",
            "頗亦有意欲見之，此意未容兒輩覺。",
            "乃知便許移芳根，不止園官供小摘。",
            "要令壽客來駢肩，何用潭水求延年。",
            "有時採之東籬邊，不覺南山在眼前。",
            "淵明千載幸同調，老我此際方悠然。",
            "西風吹花日夜急，散金坐看開田田。",
            "兩詩先到衡門下，思向平臺尋戲馬。",
            "從君九日去行樂，莫爲登高淚盈把。"
        ],
        "title": "秋雨兀坐王原慶携孫吉父菊花倡和見過有分遺之意次韻",
        "id": "23fafa64-9006-48b4-98b4-97e8db337bc8"
    },
    {
        "author": "樓鑰",
        "paragraphs": [
            "萬山四塞圍平陸，大爲關中次爲蜀。",
            "我生東南未曾到，蜀士游從聞頗熟。",
            "自從襄陽上峻途，高欲登天下臨谷。",
            "女媧大山塞空虛，麻綫名堆千萬曲。",
            "行人一升鹿頭關，下瞰平川如畫幅。",
            "幅員二百四十里，里出萬緡民日蹙。",
            "向來陝西五路兵，退守諸關疆地促。",
            "計臣權宜重增賦，民力尚寬隨所欲。",
            "爾來因仍七十年，鬼不輸錢無雨粟。",
            "民生哀哉不堪命，外若富饒中不足。",
            "益梓尚有繁盛風，夔峽窮民幾比屋。",
            "側耕危穫供稅租，飯多稊稗無嘉穀。",
            "朝廷謀帥弄印久，宣諭尚書剖符竹。",
            "尚書當今第一流，翁婿相望冰映玉。",
            "貽書挽君爲此行，古人義槩非流俗。",
            "君亦慨然挈家去，摻袪未免再三祝。",
            "君行豈爲溫飽計，一舉高飛快鴻鵠。",
            "丈夫生有四方志，登覽山川非碌碌。",
            "頃爲假吏到燕山，未行先取山經讀。",
            "所至訪尋多得力，中原至今在吾目。",
            "北征西征昔有賦，何肯徒行空逐逐。",
            "子西嘗因過峴首，遐想羊公欲相沃。",
            "關右放賈眼拔鏃，表留卒使癰潰肉。",
            "試推此意向前去，到處前人有遺躅。",
            "五丁開山果何在，贊皇籌邊言可覆。",
            "劍門石角皆北向，雪嶺界天望身毒。",
            "高皇將壇在漢中，武侯八陣留魚復。",
            "棧閣繩橋世稱嶮，威茂渡笮來夷族。",
            "李冰離堆如底柱，大寧鹽泉若飛瀑。",
            "四路尤多未見書，買歸何止三萬軸。",
            "黄松次功蜀檮杌，石湖居士吳船錄。",
            "君宜預考經行地，却隨所見書之牘。",
            "幕中便可資籌策，遠業因茲增藴蓄。",
            "又聞渡瀘不在瀘南在沉黎，卭崍九折是君家世尤當知。",
            "藝祖按圖揮玉斧，大度河外等棄之。",
            "本朝獨無南詔患，一語決定無敢違。",
            "成都郡庠千白袍，後來之秀日益奇。",
            "周公禮殿巋然在，畫像盤古繼宓犧。",
            "春秋奠謁用舊樂，想見節奏并威儀。",
            "談經約史各專門，學問可以相發揮。",
            "康節遺書有傳者，不惜師問窮精微。",
            "先天僅得十二三，聲音律呂無由窺。",
            "更有異聞多細事，試因餘暇質所疑。",
            "青城大面訪僊迹，普賢靈變窮峨眉。",
            "街名棋盤路九逵，江號濯錦如汙池。",
            "古柏參天二千尺，水滸鼎立三石犀。",
            "藥有珂貝說尤詭，字書不見栮與榿。",
            "金堂鸚鵡掃孤塔，蒼溪橘柚五出椑。",
            "嘉陵梵像爲最巨，閬州城南天下稀。",
            "少陵入蜀往來久，須行萬里方知詩。",
            "我慙寡聞言又拙，君其更爲加詢咨。",
            "老我無復爲世用，但當杜門待君歸。",
            "歸期未知果何時，時寄尺楮寬吾思。"
        ],
        "title": "送王粹中教授入蜀",
        "id": "16ce496d-0701-4efd-b3cf-02595164e578"
    },
    {
        "author": "樓鑰",
        "paragraphs": [
            "平生好看竹，每見覺相與。",
            "小大或疎密，一一皆媚嫵。",
            "恨無地可種，所至造竹所。",
            "近方闢門徑，得地尋丈許。",
            "乞鄰栽百箇，參差正當戶。",
            "天公有老眼，惠以三日雨。",
            "山行不厭泥，但喜竹無苦。",
            "歸來報平安，翠葉多楚楚。",
            "不妨來子猷，奚必希蔣詡。",
            "何當遶扶疎，歲寒與君侶。"
        ],
        "title": "山行歸來喜栽新竹",
        "id": "9acc6193-32cd-4122-b15e-0cb037becf5f"
    },
    {
        "author": "樓鑰",
        "paragraphs": [
            "晚出城西門，循牆過南境。",
            "夏橋日沉輝，沈店月成影。",
            "納納川路遥，聒聒水聲冷。",
            "欹枕擁衾裯，樂此寒夜永。"
        ],
        "title": "小溪道中",
        "id": "022299ad-4d3f-46ce-887a-24a372ecf355"
    },
    {
        "author": "樓鑰",
        "paragraphs": [
            "五千買得見屏風，白魚相逐菰蒲中。",
            "俊尾撥剌有生意，旁人未易分雌雄。",
            "屏後諸孫更雍容，濈濈無數迷西東。",
            "我雖非魚知魚樂，樂處未必魚知儂。"
        ],
        "title": "醉題魚屏",
        "id": "21a7fb4b-687c-4179-8715-5e598d9d954a"
    },
    {
        "author": "樓鑰",
        "paragraphs": [
            "人問吾何愛一牛，范僊真筆倍風流。",
            "繩牽雖未如自放，猶勝更著金籠頭。"
        ],
        "title": "范牛",
        "id": "70edf26e-877d-4ed1-a3e3-d7218cca8d5e"
    },
    {
        "author": "樓鑰",
        "paragraphs": [
            "處世難獨醒，時作映簷醉。",
            "年少足裘馬，安知老夫味。",
            "天梳與日帽，且免供酒事。",
            "謫居幸三適，得此更慙媿。",
            "向來六逍遥，特書見清異。",
            "君家老希夷，相求諒同氣。",
            "曲身成直身，朝寒俄失記。",
            "醉中知其天，不飲乃同意。",
            "書生暫奇溫，難語純綿麗。"
        ],
        "title": "白醉",
        "id": "54e31abb-3d27-49dc-86eb-f20d65845557"
    },
    {
        "author": "樓鑰",
        "paragraphs": [
            "中興道士以牛鳴，淡墨百果尤著聲。",
            "妙入神品仍有靈，我不識之欽其名。",
            "曾得烏犍兩橫軸，又有石榴才一幅。",
            "武昌使君舊寄詩，末言秀才乃其族。",
            "忽有緯文來款門，自言真是當家孫。",
            "口誦羅詩若翻水，他詩歷歷俱能言。",
            "一見前畫歎真蹟，願得生綃奮吾筆。",
            "爲作來禽對石榴，一掃橫枝生意出。",
            "我詩不工人已陳，有詩豈復能動人。",
            "爲君一寫史君語，更求知己如羅君。"
        ],
        "title": "贈范緯文秀才",
        "id": "916df75f-5831-4d2e-8f7d-e573dd3a85bd"
    },
    {
        "author": "樓鑰",
        "paragraphs": [
            "與客出西郊，送子之南旴。",
            "子爲名父子，才器真璠璵。",
            "乃翁老從臣，循吏追兩都。",
            "益公工擬人，謂比王仲舒。",
            "積善必餘慶，于公大門閭。",
            "子能傳家學，何止讀父書。",
            "執喪真有聞，孺慕久不渝。",
            "彈琴不成聲，西上何徐徐。",
            "文場嘗得雋，一跌重歎吁。",
            "通籍金閨中，夷庚因少迂。",
            "邑中有三曾，聲名照堪輿。",
            "士夫秀而文，比屋多爲儒。",
            "萬里此發軔，胸中有全模。",
            "將別更求言，老馬從問途。",
            "乃翁同汪出，親誼崇終初。",
            "以規不以頌，不自知其愚。",
            "民社非細事，况此壯大區。",
            "不飲第一策，精神長有餘。",
            "以此奉塵剎，以此當萬殊。",
            "何官不可爲，禍福皆在吾。",
            "劇邑最爲難，謹畏可無虞。",
            "試看悔吝者，實惟予之辜。",
            "民力久已困，未免索稅租。",
            "欲如古什一，攻瑟難吹竽。",
            "古意行今法，自應知樂輸。",
            "有弊勿遽革，有姦毋亟鋤。",
            "責己重以周，檢束到錙銖。",
            "兩脚踏實地，處事隨精粗。",
            "頑不在斯民，猾不在吏胥。",
            "苟以明恕行，久之定交孚。",
            "爲善無近名，實著名與俱。",
            "飲啄信前定，富貴不容圖。",
            "三年報政成，明時其舍諸。",
            "老我世無用，情親肯自疎。",
            "盡此一盃酒，惘然摻子袪。",
            "相依忽成別，加餐意何如。"
        ],
        "title": "送陳表道宰南豐",
        "id": "2295a5da-cfb6-452b-9d79-a30d92cc0fb2"
    },
    {
        "author": "樓鑰",
        "paragraphs": [
            "一春垂垂困多雨，雖曰如膏反成苦。",
            "自知潦後必成旱，果見晴天雨黄土。",
            "連旬不雨已歎嗟，滌滌山川雲不吐。",
            "未聞鵓鳩鳴屋角，但有蚊蠅爭振羽。",
            "一梅無望望重梅，旱魃爲妖無術禦。",
            "閒居憂國徯雲霓，夜夜三星正當戶。",
            "君王側身歎凉德，雲漢之詩無媿古。",
            "避殿減膳率以躬，己責縱囚真有補。",
            "史君精禱盡誠意，千里歸心稱杜母。",
            "四郊神物招螉蜒，所在疲氓加手撫。",
            "風伯在今誠可訟，已聞石燕空中舞。",
            "時時小雨慰人心，渴瓦流膏僅兒乳。",
            "傳言望日當通濟，老巫已得靈神語。",
            "霈然三日果應期，靡神不舉誰爲主。",
            "河流頓已復舊痕，良苗喜見興南畝。",
            "中宵愁念不成夢，摩挲便腹眠清午。",
            "從今一飽便可望，坻京行見曾孫庾。",
            "陳侯忽就舂容篇，徑遣長須入城府。",
            "歎君健筆今已老，不草敕書招贊普。",
            "坡翁相去已百年，時出新詩追步武。"
        ],
        "title": "陳天成詩多和東坡韻茲因寄喜雨詩走筆謝之",
        "id": "01794c5f-c414-45f9-9a6f-6d2f6d64eca8"
    },
    {
        "author": "樓鑰",
        "paragraphs": [
            "海雲湧立雙鐵山，明月正在山中間。",
            "初疑渼陂藍田出水面，又似長風吹度玉門關。",
            "須臾雲過月愈上，太虛點綴從飛翻。",
            "白衣蒼狗不足究，千變萬態俱可觀。",
            "忽焉橫卧如蒼龍，驪珠頷下光團團。",
            "山河清影見歷歷，桂枝扶疎若可攀。",
            "夜深醉倒雞鳴起，光景不類居塵寰。",
            "長庚曄然朝曦發，望舒猶掛西林端。",
            "我欲呼吸晶華駐朱顔，左有金丹右玉丹。",
            "昔聞兩曜在天如磨蟻，日行日止一度慳。",
            "太陰行速朔必會，金餠旋復成弓彎。",
            "八卦萬物盡關繫，歷古不已真跳丸。",
            "急景戃恍難控摶，但見霞彩生斕斑。",
            "老我已復卦氣闌，學道無成空自嘆。",
            "不如安坐委天順，一聽運化更循環。"
        ],
        "title": "六月十六夜觀月翌早紀所見成長謠",
        "id": "eb2aa8d6-990d-4d30-a956-7e1ad36d7201"
    },
    {
        "author": "樓鑰",
        "paragraphs": [
            "它山堰頭足奇觀，百萬雷霆聲不斷。",
            "誰把并州快剪刀，平剪波瀾成兩段。",
            "四明山深水源遠，衆壑會谿長漫汗。",
            "滔天狂潦不少留，瀉入長江勢奔竄。",
            "賢哉唐家王長官，欲圖永利輸長算。",
            "想得慘澹經營時，下上山川應飽看。",
            "西偏千嶺相屬聯，惟有茲山擁東岸。",
            "遂於此地築橫埭，截取衆流心自斷。",
            "斟酌利害不全取，高下參差僅强半。",
            "水大十分七入江，徐挹三分供溉灌。",
            "支流瀰瀰穿郡城，脉絡貫通平且緩。",
            "旱時反此水亦足，坐使千年忘旱暵。",
            "無窮廟祀報元功，像設森嚴人敢玩。",
            "梅梁夭矯有冥助，大患于今尚能捍。",
            "前輩所作多神靈，日月真成赤心貫。",
            "後人小智或更易，費盡工夫隨破散。",
            "河堙盍浚謀不集，堤斷河傾流甚悍。",
            "富民縮手人受殃，仰望古人重興歎。",
            "老木號風波湛碧，畫屏俯仰丹青煥。",
            "更須積雨看驚湍，濡足褰裳何足憚。",
            "去家不遠時一游，短艇垂綸流可亂。",
            "八月儻有僊槎來，便欲乘之泝天漢。"
        ],
        "tags": [
            "长江"
        ],
        "title": "它山堰",
        "id": "c899d738-6eea-4bce-8ab5-9d0dd776ea02"
    },
    {
        "author": "樓鑰",
        "paragraphs": [
            "歸墨氣何銳，爲儒意何闌。",
            "勸沮皆不可，要惟心所安。",
            "何必收澄觀，强欲加巾冠。",
            "余看飲光衣，以次傳阿難。"
        ],
        "title": "林復之求僧陳君舉爲寫山谷與俞清老詩而和之次韻",
        "id": "de851025-f298-47d2-a3be-c484231c40e0"
    },
    {
        "author": "樓鑰",
        "paragraphs": [
            "秦郎相家子，被服一寒士。",
            "不味膏粱珍，嗜書如嗜芰。",
            "仕途樂平進，欲上行或止。",
            "制使護瀛壖，婉畫幕中試。",
            "不避癡兒譏，但欲了官事。",
            "君賢他可及，好善無與比。",
            "公餘仍進學，訪問無巨細。",
            "片言苟有聞，必欲窮根柢。",
            "一介有可觀，窮閻必躬履。",
            "老我甘投閑，衡門人所棄。",
            "惟君異時好，時來訪生死。",
            "淡交久而敬，清談或移晷。",
            "一朝語余別，摻袪不容已。",
            "向來二三公，頗亦同臭味。",
            "去去群欲空，今君又行矣。",
            "欲歸投金瀨，尚眷甬東水。",
            "結交多老蒼，要路有知己。",
            "青氈我家舊，勉旃收上第。",
            "先聽傳除書，使我喜不寐。",
            "別後未相忘，毋愛書一紙。"
        ],
        "title": "送秦仲防制幹",
        "id": "3f64e90f-5708-4679-a208-345c139815c1"
    },
    {
        "author": "樓鑰",
        "paragraphs": [
            "棋社頗寥落，聚會多差參。",
            "矧如夫君賢，貴重雙南金。",
            "豈可無此君，周旋相與深。",
            "一別歸未久，征鞍又駸駸。",
            "老我苦多病，別酒難重斟。",
            "摻袪不可留，贈言效規箴。",
            "吾聞古番君，甚得江湖心。",
            "官無崇與庳，時無古與今。",
            "古人乃能爾，歛衽當致欽。",
            "我亦一丈夫，毋謂力難任。",
            "未暇言偃歌，肯彈宓賤琴。",
            "明恕加撫摩，細故多親臨。",
            "罔密吏易姦，賦重民弗禁。",
            "飛鴞懷桑葚，烹魚溉釜鬵。",
            "此邦熟往來，當有慰黎黔。",
            "君能踐世科，朝行佇朋簪。",
            "公餘昌遠業，書讀松竹林。",
            "故家未見書，校讎如向歆。",
            "時時爲尋訪，歸來共書淫。",
            "勿以三徑荒，閒作莊舄吟。",
            "勉哉赴功名，莫待二毛侵。",
            "數年儻加我，寒盟尚能尋。"
        ],
        "title": "送蔣德常宰鄱陽",
        "id": "fe399075-bf72-4ab7-998d-2c9baf2da520"
    },
    {
        "author": "樓鑰",
        "paragraphs": [
            "老龍卧海沙，覺來未欠伸。",
            "珠光發海底，闖然目有神。",
            "畫龍不畫全，必雜煙與雲。",
            "此龍未嘗動，具見爪與鱗。",
            "一龍望見之，爭心生怒嗔。",
            "奮迅勇欲前，便爾雲滿身。",
            "不知出誰筆，定非塵中人。",
            "若非親見之，何由寫其真。",
            "雲濤方洶湧，恍若渺無津。",
            "爲霖會有時，正爾良苦辛。",
            "乃知青雲高，不如寂寞濱。",
            "深虞或飛去，十襲聊自珍。"
        ],
        "title": "題家藏二畫 二龍",
        "id": "641099b1-3458-41bc-84ac-a5f3d4c9e084"
    },
    {
        "author": "樓鑰",
        "paragraphs": [
            "一虎弭耳行，一虎立而顧。",
            "猛鷙乃天資，亦爾相媚嫵。",
            "媚嫵尚眈眈，况復逢其怒。",
            "吾聞宣城包，今古稱獨步。",
            "投老筆愈精，利牙爪可怖。",
            "方其欲畫時，閉戶張絹素。",
            "磨墨備丹彩，飲酒至斗許。",
            "解衣恣盤礴，手足平地踞。",
            "顧眄或騰拏，窺之真是虎。",
            "捉筆一揮成，神全威不露。",
            "此其真是歟，爲我振蓬戶。",
            "藜藿將不採，何止讋狐兔。"
        ],
        "title": "題家藏二畫 二虎",
        "id": "46111a05-e446-4460-ba96-cf213f191b62"
    },
    {
        "author": "樓鑰",
        "paragraphs": [
            "陳侯少有場屋聲，歲在壬午聯薦名。",
            "晚年倦游安里居，君亦懷綬歸家庭。",
            "齊年連姻更同社，臭味相與如弟兄。",
            "一朝話別欲遠去，洗盞更酌歌渭城。",
            "合沙樂土宜宦游，或謂不減洛與京。",
            "平分風月信可樂，人家弦誦幾連甍。",
            "豈惟帥閫頼關決，定知秋闈望陶成。",
            "西都外司掌宗盟，煩君共二爲之丞。",
            "勿謂爲丞但虛稱，亨途要當自此升。",
            "惟君儒雅聞簪纓，種學歲久筆縱橫。",
            "奧篇隠帙了如響，清談吐屑四坐傾。",
            "詩筒來往附郵傳，時出妙語人爲驚。",
            "梅花萬樹照山白，荔子百種輝空明。",
            "九門雄尊盛官府，三山森聳多地靈。",
            "長樂一志書不盡，平生頗恨未經行。",
            "煩君傑句爲摹寫，遠寄使我心神清。"
        ],
        "title": "送陳進道倅三山",
        "id": "42b84ab0-9c65-4801-9964-e46811e9144c"
    },
    {
        "author": "樓鑰",
        "paragraphs": [
            "濠梁自古揚州域，禹娶塗山城尚留。",
            "鍾離雖嘗作楚縣，子男之國書春秋。",
            "卑梁爭桑起吳釁，陰陵失道除漢讎。",
            "嬴秦屬之九江郡，典午置郡任愈優。",
            "蕭梁尤重北徐鎮，高齊又爲西楚州。",
            "貞觀割淮疆理失，元和加水號名脩。",
            "陽冰篆虎書戶冊，奇畫于今照譙樓。",
            "浮山築堰誰與謀，漫引童謠爲激溝。",
            "役工沈鐵不勝計，欲灌壽陽爲廢丘。",
            "霧昏三日水怪出，一決空貽千古羞。",
            "上格下格果何在，西濠東濠猶並流。",
            "守邊在人不在險，險阻如故事不侔。",
            "元魏擁兵數十萬，義之堅守竄其酋。",
            "向來橫澗一失據，凜凜重貽宵旰憂。",
            "刺史舊带兩城使，渦口兩城今在不。",
            "君侯妙年筆爲投，名位詎肯卑微休。",
            "世科高挹更膴仕，哦松壯志未足酬。",
            "欲效金城上方略，宦游直到窮邊頭。",
            "三光五嶽氣猶分，故疆慨想何時收。",
            "邑事不足煩大手，往訪古今資遠猷。",
            "老我無用重多病，爲君相與數觥籌。",
            "棋社冷落故人少，況復臨風送行舟。",
            "看君徑赴功名會，努力自取公與侯。",
            "又聞魚臺在近境，誰知魚樂如莊周。",
            "烽沈柝靜若多暇，從容何惜觀游鯈。"
        ],
        "title": "送姜子謙宰鍾離",
        "id": "4c7442a8-aa1e-4fb6-a49a-4ad66a809ad1"
    },
    {
        "author": "樓鑰",
        "paragraphs": [
            "工部丞崑丘，我生丁巳年。",
            "比吾既逾冠，再轉丞金囦。",
            "年齡過半百，奏子哦松軒。",
            "親見勤小物，如彼少壯然。",
            "受輸導行費，略不取一錢。",
            "飛糠至瞇目，猶恐勞弗宣。",
            "汝方壯有室，行行貳剡川。",
            "地近既便親，俸外有圭田。",
            "惟當念爾祖，奉職罔不虔。",
            "邑無不當問，事亦不得專。",
            "退無爲避事，進勿至侵權。",
            "莊生才不才，其間要求旃。",
            "去年苦旱歉，穀熟殊頗偏。",
            "未知催科時，何取何當蠲。",
            "二十七鄉民，戶口富人煙。",
            "去天曾不遠，美惡易以傳。",
            "大寧九十餘，父母俱華顛。",
            "況子勤幹蠱，豈不深愛憐。",
            "食祿須盡瘁，毋歎我獨賢。",
            "不應頻往來，恃有檄可沿。",
            "時時寄安書，何殊在目前。",
            "秋賦已復近，公餘更加鞭。",
            "金罍喜接境，一水通鄉船。",
            "他時儻少病，尚能催擊鮮。"
        ],
        "title": "送潚丞剡川",
        "id": "cd87e49e-3adb-43e2-87cf-93015c9941f1"
    },
    {
        "author": "樓鑰",
        "paragraphs": [
            "筮仕一何早，字民一何遲。",
            "歷歷三十年，中間多險巇。",
            "宦途祇平進，分寸窮攀躋。",
            "最後官胄監，一蹴黄金閨。",
            "低徊能自愛，風鷁甘退飛。",
            "寧爲紅蓮幕，往尋武陵谿。",
            "親黨多勸止，君去獨不疑。",
            "治家有賢媛，應門委佳兒。",
            "安居捨大厦，列屋間歌姬。",
            "風霜登客路，單車如雞棲。",
            "勇決有如此，端是英雄姿。",
            "有志事竟成，不後一年期。",
            "明詔趣鵷班，壯縣催瓜時。",
            "贏得爲君子，否泰相因依。",
            "古郡足蕭灑，年來困征追。",
            "守宰俱賢明，斯民其庶幾。",
            "杭葦欲走別，有足如縶維。",
            "舉酒向西望，離愁渺天涯。",
            "惟君才素高，邑若不足爲。",
            "謂難易將至，謂易後難支。",
            "老我百念冷，安能效良規。",
            "猶記簿領初，過庭聞舊詩。",
            "惟畏爲過寡，惟勤無功虧。",
            "遺訓儼如在，終身當誦之。"
        ],
        "title": "送王知復宰建德",
        "id": "9d415fc3-be6d-48f9-88ff-d199b52050d9"
    },
    {
        "author": "樓鑰",
        "paragraphs": [
            "良馬六十有四蹄，騰驤進止紛不齊。",
            "權奇倜儻多不覊，亦有顧影成驕嘶。",
            "或行或涉更相顧，交頸相靡若相語。",
            "畫出老杜沙苑行，將軍弟子早有聲。",
            "中間名種雞群鶴，無復瘦瘡烏暮啄。",
            "當時玉花可媒龍，後日去盡鳥呼風。",
            "開元四十萬匹馬，俯仰興亡空見畫。",
            "龍眠妙手欲希韓，莫遣鐵面關西看。"
        ],
        "title": "題趙尊道渥洼圖",
        "id": "b4672e92-bf87-435f-8466-345a2147bb23"
    },
    {
        "author": "樓鑰",
        "paragraphs": [
            "竹批雙耳風入蹄，霜鬣剪作三花齊。",
            "相隨西去皆良種，撼首勢竄迎風嘶。",
            "丹青不減陸與顧，麗人傳來譯通語。",
            "裝爲橫軸看且行，云是韓幹非虛聲。",
            "圉人乘馬如乘鶴，人馬相諳同呼啄。",
            "中有二匹真游龍，爬梳迥立綠楊風。",
            "賈胡携金贖此馬，亟呼工人臨舊畫。",
            "我詩無分到三韓，寫向新圖時自看。"
        ],
        "title": "題高麗行看子",
        "id": "6df304b3-22d3-482d-949f-8c04aa2ab279"
    },
    {
        "author": "樓鑰",
        "paragraphs": [
            "蘭亭修禊永和中，羣賢高會俱雍容。",
            "右軍作序亦寓耳，藁草乃致傳無窮。",
            "自言疑若有神助，他日屢書終不同。",
            "歷代傳寶在祕府，尤其甚者唐太宗。",
            "當時搜取極心力，模本一一攽羣公。",
            "惟此真蹟最奇絕，蕭梁開皇有遺蹤。",
            "親御奎文賜元嘉，龍蟠鳳翥何其工。",
            "辯才所取祕昭陵，此本一洗凡馬空。",
            "崔家兄弟列清要，誨子况復稱龜龍。",
            "圖書四部資校讎，當時尚有貞觀風。",
            "自云此爲最善本，冰御臣液題甚恭。",
            "李王深得撥鐙法，筆力絕勁雄江東。",
            "右軍以來皆妙筆，名勝異代如相從。",
            "病餘扶憊行掃松，李君携來爲發蒙。",
            "平生多看舊墨本，一見使我開心胸。",
            "摩挲歎息不自已，至寶盍入明光宮。",
            "隠居懷寶正不惡，異氣或能牛斗衝。",
            "叩門有客勿傾倒，恐有御史來乘驄。"
        ],
        "title": "跋李少裴脩禊序",
        "id": "ca61f313-6998-4e47-8b29-e170c3fb95c0"
    },
    {
        "author": "樓鑰",
        "paragraphs": [
            "危樓傑立潭府雄，仰望驚瞿何穹窿。",
            "擎以八柱真良工，恍如木天移海東。",
            "扶欄三級橫復縱，八窗交映光玲瓏。",
            "更上一層迥不同，歷覽萬象俱空濛。",
            "東南太白金峩峯，西山千疊青芙蓉。",
            "環遶不斷如屏風，平疇彌望禾芃芃。",
            "城郭市井聚螘蜂，煙樹高低知幾叢。",
            "澄湖一片磨青銅，潮來江漲銀在鎔。",
            "海匝三垂屬提封，四山寬圍城在中。",
            "地平樓小望易窮，安得高卧陳元龍。",
            "麗譙公府難從容，二閣均在道佛宮。",
            "江山得助無遺蹤，眼前突兀忽此逢。",
            "主人榦國成棟隆，鼎彜久書柱石功。",
            "名遂身退茲明農，卜築深靜依高墉。",
            "百間朗朗羅心胸，咄嗟不待鼛鼓鼕。",
            "最後奇觀凌虛空，窗戶未須濕青紅。",
            "似聞廬陵周益公，亦作此樓高於崧。",
            "相望落落見兩翁，心匠不謀如影從。",
            "我欲效顰意方濃，一朝登眺若發矇。",
            "不願侍公飲千鍾，不願舞女紛歌僮。",
            "插架三萬牙籤重，此身願爲書蠹蟲。",
            "不然相陪夕陽舂，與公憑欄送冥鴻。"
        ],
        "title": "趙資政建三層樓中層藏書",
        "id": "a6ba1b68-24f0-4d31-a917-f7a37d8f506f"
    },
    {
        "author": "樓鑰",
        "paragraphs": [
            "先引護欄毬子驄，九馬近遠俱相從。",
            "黑駒騧黄騅素騮，亦有笏面仍銀鬃。",
            "夏國一種青於藍，五明錯靴皆如龍。",
            "或驂或引恣馳驟，坐覺隠耳聲瓏瓏。",
            "人間安得有此輩，一一必自天閑中。",
            "不惟骨相異凡馬，圉人貴介多雍容。",
            "三花翦鬣自官樣，空鞍更以香羅幪。",
            "中間二者蓋天馬，齒雖已老氣尚雄。",
            "不知幾出橫門道，雙立柳下青陰濃。",
            "擡韁捽頷刷背膂，旋梳鬃尾摇清風。",
            "人人生意馬欲動，態度曲盡各不同。",
            "韓生去我幾百年，藻色尚濕青與紅。",
            "不知何時墮雞林，萬里遠在東海東。",
            "賈人携來得寓目，一見絕歎丹青工。",
            "千金可買真不惜，忽復携去何匆匆。",
            "亟令臨寫得形似，如此神駿那得逢。",
            "開元內外馬盈億，色別爲群從登封。",
            "韓生所貌定傑出，七尺爲騋八尺駥。",
            "向來鶑邊繫金狨，歸乘款段頭已童。",
            "伏櫪寧能志千里，却笑區區據鞍矍鑠翁。"
        ],
        "title": "再題行看子",
        "id": "c1a5cac9-4459-4d0e-88a9-1025d03b3b38"
    },
    {
        "author": "樓鑰",
        "paragraphs": [
            "吳侯奕奕天分高，歷記萬卷無差毫。",
            "青雲垂上忽歸去，年來益收湖海豪。",
            "志同三閭時則異，玩此芳物亭之臯。",
            "視彼顦顇亦何苦，鼻間栩栩忘鬰陶。",
            "詩文滿軸寄海嶠，靈均細論無乃勞。",
            "與君齊年況同袍，祇今衡門沒蓬蒿。",
            "有芳可玩便自適，草間野卉時一遭。",
            "蘺芷辛夷蘭杜若，未暇一一追離騷。"
        ],
        "title": "寄題吳漢英玩芳亭",
        "id": "7e5dd2e9-35ec-403f-a1d5-6f31eb2fa642"
    },
    {
        "author": "樓鑰",
        "paragraphs": [
            "高士不爲簿，子嚴論獨殊。",
            "不遭何不可，而況主簿乎。",
            "夫君豈其裔，南明筮仕初。",
            "要知官無卑，祿可代耕鋤。",
            "正須勾小稽，使民能樂輸。",
            "矧復兼尉曹，鼠竊隨除驅。",
            "兩職去民近，亨途此權輿。",
            "君誠吾里秀，賢厚素有餘。",
            "埋蛇有陰德，映雪讀古書。",
            "起家決儒科，鄉評足名譽。",
            "妻以兄之子，相與久相娛。",
            "小別不足惜，未免摻子袪。",
            "邑境連台剡，好山環四隅。",
            "二子丞鄰封，川陸通舟車。",
            "乘興或一往，徑欲造庭除。",
            "公餘想績文，尤當惜居諸。",
            "會看興公賦，擲地金聲如。"
        ],
        "title": "送孫子祥赴新昌主簿",
        "id": "35641228-a915-42bc-b50c-248b9f0eb0d9"
    },
    {
        "author": "樓鑰",
        "paragraphs": [
            "我老不復仕，行將掛衣冠。",
            "兩子俱貳令，官職恰一般。",
            "剡川且書考，上虞亦之官。",
            "人言易捧檄，歸奉重親歡。",
            "我意正不爾，期汝政可觀。",
            "食焉怠其事，古訓戒捨鏝。",
            "汝職去民親，簿書當細看。",
            "一邑無不問，正爾良獨難。",
            "江海匝三垂，長隄捍驚湍。",
            "埭高幾如山，潮至不留殘。",
            "宣和有遺迹，能使潮浸灘。",
            "陂湖謹蓄洩，可以救旱乾。",
            "長溝濟漕運，浚治令通寬。",
            "此皆丞所職，勿憚心力殫。",
            "江頭有東山，永懷謝家安。",
            "邑有李與豐，況復居二潘。",
            "尚友更從游，問學加研鑽。",
            "平時固知汝，廉謹無欺謾。",
            "涉世終未深，送汝能忘言。",
            "故鄉去帝鄉，舟馭多往還。",
            "失己固不可，待人亦多端。",
            "罔求違道譽，善遣非意干。",
            "窮達自有時，此理真如丹。",
            "聚散不足較，豈得長團欒。",
            "閑靜我所便，汝其自加餐。",
            "有時或乘興，往來二子間。",
            "踏雨送汝行，浮家當游般。",
            "走筆如家書，誰能苦雕剜。"
        ],
        "title": "送淳丞上虞",
        "id": "caa8ff5e-4185-4819-b424-1daa7981cfbc"
    },
    {
        "author": "樓鑰",
        "paragraphs": [
            "伯父盛德人，伯中實暮子。",
            "不惟能象賢，氣貌亦相似。",
            "幼日讀父書，結字得皮髓。",
            "粹然金玉姿，少日期千里。",
            "寧知游上庠，蹉跎困名第。",
            "晚始著青衫，酸寒就一尉。",
            "欻然報瓜時，往戍真樂事。",
            "自惟群從希，惜別不能已。",
            "中年重離別，況我衰如此。",
            "親故例作惡，況復於吾弟。",
            "茲行豈得休，雅懷聊漫仕。",
            "勿憚三年留，江南富山水。",
            "尉曹官雖卑，去民最密邇。",
            "一日斯必葺，職務毋少弛。",
            "善保金石軀，離觴且同醉。",
            "歸來畢婚嫁，相從期暮齒。",
            "教子以義方，忍貧授經史。",
            "素業俱有傳，見進未見止。",
            "大兒方決科，如摘頷髭耳。",
            "子尚徐其驅，中途聽捷喜。"
        ],
        "title": "送伯中弟尉新喻",
        "id": "b6776dac-0f91-4dfb-b691-2d95fbb49806"
    },
    {
        "author": "樓鑰",
        "paragraphs": [
            "澧陽渺何許，遠在天盡頭。",
            "頃爲郡樓記，圖志不可求。",
            "王侯錄故實，頗亦費冥搜。",
            "忠以申明著，學有車公優。",
            "外挹蘭江水，下俯僊明洲。",
            "讀書記群玉，採藥思浮丘。",
            "況得子厚語，謂冠漢南州。",
            "見謂頗詳盡，豐碑照城陬。",
            "可憐城與樓，百姓不知修。",
            "乃知尚有遺，家傳載鄴侯。",
            "張君將客授，蓋嘗敘其由。",
            "爲我謝澧人，聊以遮前羞。",
            "君家世爲儒，青箱襲箕裘。",
            "太玄洎潛虛，探賾深可鈎。",
            "君才兼數器，博洽誰與儔。",
            "南廟推第一，鵰鶚快九秋。",
            "得官愈嗜學，手抄不能休。",
            "館殿要人物，衆寶登琳璆。",
            "演綸及視草，如君真勝流。",
            "蘭芷生顔色，暫煩爲遠游。",
            "君方俟瓜時，相依意綢繆。",
            "樽酒接從容，詩篇更唱酬。",
            "論文究今昔，析理到孔周。",
            "老我澹無伴，摻袪不容留。",
            "別乘澹庵子，傾蓋當相投。",
            "公餘文字飲，能思故人不。"
        ],
        "title": "送張子宓分教澧陽",
        "id": "e4db02d1-0154-4ada-824d-9811badb9eb8"
    },
    {
        "author": "樓鑰",
        "paragraphs": [
            "作邑誠匪易，況子之稽山。",
            "銀茜視兩赤，朝家知其難。",
            "鼎鼎數萬戶，賦重民生囏。",
            "山陵五雲飛，辦護力更殫。",
            "預買萬世敝，法貪至於殘。",
            "越人瘠已甚，當饋幾發歎。",
            "名臣爲竭力，減額宜少寬。",
            "不齊物之情，茲事終變翻。",
            "箕歛及雞豚，詭戶多容姦。",
            "竟未得要領，條令何其煩。",
            "通才善剸劇，南康遂通班。",
            "誠心試求之，要使後可觀。",
            "古仕不出鄉，習俗皆素閑。",
            "東嘉嘗客授，尋乃乘朱轓。",
            "略如仕於鄉，非意不得干。",
            "況昔攝邑久，疾苦知民間。",
            "故吏想猶在，疲氓知長官。",
            "宜若差易耳，未免送以言。",
            "權雖與正同，事體終兩般。",
            "趣辦不計久，爲真事多端。",
            "遇事勿生風，三思庶能安。",
            "試登寬簡堂，取我前碑看。",
            "六一真格言，坐右當銘盤。",
            "向來難奉母，版輿今似潘。",
            "外盡撫字勞，退公悅慈顔。",
            "蓮峯聲望重，待子興門闌。",
            "勉哉發政譽，行矣聞天關。"
        ],
        "title": "送周君可宰會稽",
        "id": "b7cdd7c1-ee71-440d-a3e0-72f53e9cf7c3"
    },
    {
        "author": "樓鑰",
        "paragraphs": [
            "書家千載稱蘭亭，蘭亭真蹟藏昭陵。",
            "只今定本誇第一，貞觀臨寫鎸瑶瓊。",
            "黄閍岡下得寶墨，古人燒磚堅於石。",
            "大令親書保母銘，况是當時晉人刻。",
            "磚雖破裂文多全，妙畫遠過蘭亭鎸。",
            "其間曲水悲夫字，駸駸欲度驊騮前。",
            "我家阿連縛虎手，更得退堂方外友。",
            "王君系出三槐家，參坐會文真耐久。",
            "田丁初來獻小硯，尋見津津若微溜。",
            "細看背刻晉獻之，永和彷佛在旁右。",
            "亟訪田家叩所從，始知墓崩隨意取。",
            "大磚支牀得前段，掀倒浮屠全尾首。",
            "字爲十行行十二，百十有七二字漏。",
            "交螭方壺不復見，貞石摧藏松亦朽。",
            "我得此碑喜不寐，摩挲三歎歎未有。",
            "興寧甲子十四周，更閲三年仍乙丑。",
            "若非洞曉未來數，安知八百餘年後。",
            "坡翁應未見此志，金蟬之銘何絕類。",
            "又知文章有暗合，智謀所見略相似。",
            "二王遺蹤無所遺，誰知地下此段奇。",
            "三君共爲成勝事，至寶呈露端有時。",
            "越山盤屈獻與羲，付與耳孫世守之。",
            "煩君更爲護幽竁，或恐意如猶有知。"
        ],
        "title": "錢清王千里得王大令保母磚刻爲賦長句",
        "id": "cf0f3a2c-a19f-4734-bc52-a1df962e49f3"
    },
    {
        "author": "樓鑰",
        "paragraphs": [
            "少陵千古詩人傑，每見名花輒題絕。",
            "錦棠無如蜀川盛，見說千林天染纈。",
            "大篇短章合無數，忍對此花舌如結。",
            "黄鵠銜子萬里來，春光頗向東南洩。",
            "槹閒老子携春歸，移石鬰林表高潔。",
            "崇桃炫晝不足言，紅艷燒林疑益烈。",
            "棠梨小紅自退聽，不待騷人定優劣。",
            "兩登蜀道歸海濱，一琴一龜全晚節。",
            "嘉招容我到花下，春酒新篘公自挈。",
            "攀翻亂插人共醉，十二金釵不成列。",
            "袁安參坐爲長哦，同氣相求磁石鐵。",
            "不須高燭映紅粧，佳月自能明作哲。",
            "紅潮滿頰卧林間，風流誰敢來分別。"
        ],
        "title": "趙資政招賞川海棠次袁和叔韻",
        "id": "2d1629ed-d6f8-4ecc-a252-dd41948fde65"
    },
    {
        "author": "樓鑰",
        "paragraphs": [
            "沙頭古招提，往來幾經行。",
            "茲來當春晝，解衣愒西楹。",
            "玉立青琅玕，小窗虛且明。",
            "紙帳白如雪，牀軟枕更平。",
            "偃仰四體適，欠伸困思生。",
            "須臾右脇卧，徑入華胥城。",
            "無人夢自覺，閴然四無聲。",
            "林間婆餠焦，悠悠時一鳴。",
            "翻身更從容，意泰氣亦清。",
            "連朝走丘壟，百拜不遑寧。",
            "老我久倦游，幸茲息營營。",
            "衰相益已迫，世念日愈輕。",
            "自欣天與閒，身是半髮僧。",
            "未能遂高隠，庶幾保餘齡。"
        ],
        "title": "泉口浄明院晝寢",
        "id": "6358dd26-b5f7-441e-9632-b23f402e9cb2"
    },
    {
        "author": "樓鑰",
        "paragraphs": [
            "何處驅來良馬六，騮黄參錯如花簇。",
            "胡爲不作騰驤去，各有游韁縶前足。",
            "胡人下馬俱少休，背倚氈裘眠正熟。",
            "酋豪揀箭奚奴撚，意欲射麞不遺鏃。",
            "琵琶橫倚續續彈，一夫坐聽胡中曲。",
            "卧擁提壺將引飲，英氣虬鬚皆貴族。",
            "沙磧坡陀高復低，天寒不見寸草綠。",
            "我行燕薊頗見之，狼帽烏靴乃其俗。",
            "勿云恃勇不知義，要以赤心置其腹。",
            "嗚呼安得壯士健馬咸作使，坐令戎虜爲臣僕。"
        ],
        "title": "賦蔣甥若水番馬圖",
        "id": "006e9223-0b3d-464f-a900-174139f25698"
    },
    {
        "author": "樓鑰",
        "paragraphs": [
            "平生所嗜惟湯餠，下箸輒空真雋永。",
            "年來風痹忌觸口，厭聞來力敕正整。",
            "江西誰將米作纜，捲送銀絲光可鑑。",
            "仙禾爲餠亞來牟，細剪暴乾供健啗。",
            "如來螺髻一毛拔，卷然如蠆都人髮。",
            "新絃未上尚盤盤，獨繭長繰猶軋軋。",
            "旴江珍品推南豐，荷君來歸携來東。",
            "知君正直如羔羊，貽我素絲踰五總。",
            "仙禾本出從嘉穀，色味俱同無餠毒。",
            "鼎深熟煮葱豉香，大美元年加臠肉。",
            "有時飯素芼以虀，饞口屬饜味更奇。",
            "束晳一賦不及此，爲君却作補亡詩。"
        ],
        "title": "陳表道惠米纜",
        "id": "1cf7f590-97e8-44cb-86dc-257b062d887a"
    },
    {
        "author": "樓鑰",
        "paragraphs": [
            "年來吳門箋，色澤勝西蜀。",
            "春膏最宜書，葉葉瑩栗玉。",
            "賢甥更好奇，惠我小畫幅。",
            "開緘粲殷紅，展玩光溢目。",
            "巧隨砑光花，傅色濕丹綠。",
            "桃杏春共嫵，蘭桂秋始肅。",
            "趙昌工折枝，露華清可掬。",
            "妙手真似之，臧去不忍觸。",
            "苟非歐虞輩，誰敢當簡牘。",
            "又聞樂間君，古篆頗絕俗。",
            "併求數紙書，寄我慰幽獨。"
        ],
        "title": "盧甥申之自吳門寄顔樂間畫牋",
        "id": "39e3de7c-077c-4f09-8170-7b4822d54ebc"
    },
    {
        "author": "樓鑰",
        "paragraphs": [
            "郊原膴膴春意足，細草淒迷芳樹綠。",
            "鴈鶩無數泛陂塘，羊牛相與隨芻牧。",
            "幾年不泛浙西船，恍如蘇臺俯平川。",
            "閑人憂國無他策，但願好雨成豐年。"
        ],
        "title": "題申之寄示春郊畫軸",
        "id": "9de2fba5-fbbe-4b00-93ff-d1d4ff34f967"
    },
    {
        "author": "樓鑰",
        "paragraphs": [
            "昔年曾賦虎丘，猶恨靈巖未游。",
            "天池之景絕勝，寶華有水倒流。",
            "老矣不復西去，夢入陶朱扁舟。",
            "煩君爲我尋訪，能以新詩寄不。"
        ],
        "title": "六言問天池寶華",
        "id": "419e30b1-01da-48e5-b308-5b26a3b3973b"
    },
    {
        "author": "樓鑰",
        "paragraphs": [
            "君家江發源，我生瀛之壖。",
            "相望萬里外，中間幾山川。",
            "近聞今子敬，文價驚鸞鵷。",
            "何由夢見之，失喜瞻在前。",
            "幅巾聳英標，銜袖出文編。",
            "倒屣平生歡，劇談河漢懸。",
            "老我三入朝，廣識兩蜀賢。",
            "相與論諸公，與君最周旋。",
            "自言隠太城，讀書三十年。",
            "城中竹谿居，肥遯遠市廛。",
            "清谿擁屋後，綠樹環前軒。",
            "一舟號橫雪，可泝復可沿。",
            "拂衣下三峽，非爲名利牽。",
            "灧澦追古作，海潮賦新篇。",
            "舊依槹閒公，來乘甬東船。",
            "顧我何所取，有懷俱盡言。",
            "老親苦多病，嘗藥冀少痊。",
            "佳客不容留，欲著歸驂鞭。",
            "間爲惡草具，願君少留連。",
            "報無錦繡段，贈有朱絲絃。",
            "一別無復會，摻袪意茫然。",
            "蜀山渺何許，同聲惟杜鵑。"
        ],
        "title": "贈成都魯講書",
        "id": "f4b1bc90-25bb-4d3d-9e15-811ccf31f6a5"
    },
    {
        "author": "樓鑰",
        "paragraphs": [
            "我公仁存心，樂山心如丹。",
            "平生經行處，不厭行路難。",
            "青城及大面，萬疊連百蠻。",
            "捫參仰脅息，亦嘗坐長歎。",
            "功成歸四明，得地數畝慳。",
            "城隅路窮際，小橋水汪灣。",
            "蕭條漁家市，中有屋百間。",
            "危樓俯人世，一看山四環。",
            "堂深無他景，猶以城當山。",
            "城荒披綠莎，青青透槹閒。",
            "秀潤長滿門，坐對無躋攀。",
            "日夕氣亦佳，鳥飛相與還。",
            "終日看不厭，徙倚十二欄。",
            "有如擁泰華，管窺見一斑。",
            "况茲綠陰成，連朝雨潺潺。",
            "濃翠真欲滴，秀色幾可餐。",
            "我家但環堵，窮年困彎跧。",
            "出門得曠望，遥碧羅煙鬟。",
            "有時碧雲湧，半空聳商顔。",
            "須臾輒變滅，欲駐良亦艱。",
            "羨公得佳趣，容我游其藩。",
            "悠然時見之，重門勿令關。"
        ],
        "title": "趙資政當山堂",
        "id": "a6cd8bab-3272-41fc-869a-1ed207ab437e"
    },
    {
        "author": "樓鑰",
        "paragraphs": [
            "淵明有琴本無絃，白傅偏喜聽人彈。",
            "不如空中風度曲，隨風往來聲斷續。",
            "非宮非商從君聽，不中律呂無虧成。",
            "大如角韻來孤城，細似蚓竅蒼蠅聲。",
            "華亭夜鶴圓吭清，顫動長引寒蟬鳴。",
            "或疑鳳咮叫霄漢，又恐僊佩雲中行。",
            "使其似曲無別調，安得自在聲泠泠。",
            "蛙喧尚謂勝鼓吹，牛鳴猶以黄鍾稱。",
            "絲不如竹亦漫語，頼此七竅俱瓏玲。",
            "幽人院靜新涼生，八風不問來縱橫。",
            "短簟六尺午睡足，彷彿神來傳廣陵。"
        ],
        "title": "風琴",
        "id": "2c9f7600-079d-4d83-ba13-78864c24145c"
    },
    {
        "author": "樓鑰",
        "paragraphs": [
            "滄水海豹來京畿，繫裙堯舜深惡之。",
            "元祐政和能幾時，女真航海來乞師。",
            "以燕伐燕夷攻夷，吾國何與潛與期。",
            "島夷日張耶律卑，城門失火殃魚池。",
            "督亢雖入空無貲，免夫賦及東南垂。",
            "廟謨顛倒幾逆施，中原丘墟責誰尸。",
            "高皇匹馬興渙濉，南巡國步尤阽危。",
            "神旌北指虜屢隳，天雖悔禍庭未犂。",
            "兩邦交聘玉節馳，廿年不見紅旌旗。",
            "狂胡窮凶不自知，意欲投箠凌江湄。",
            "安知送死蕪城西，倒戈勢如蟻潰隄。",
            "三年拜賜無能爲，再尋和議平創痍。",
            "中間紀載紛是非，顛末不備多懷私。",
            "痛定泣血作者誰，僉言亂華疑傳疑。",
            "徐君憂世老不衰，會粹衆作無棼絲。",
            "東觀直筆多所資，蓬萊漢閣生光輝。",
            "儒榮名堂本訓辭，大書流詠見豐碑。",
            "我昔假吏陪琬圭，故宮禾黍傷離離，洪河大山望而悲。",
            "壯士無數胡馬肥，謂國有人何至斯。",
            "此心耿耿淚自揮，年運而往不可追。",
            "因君來覓儒榮詩，感觸義槩矢以詞。",
            "無由縱覽讀書帷，願得版行用激臣子無窮思。"
        ],
        "title": "寄題臨江徐祕閣儒榮堂",
        "id": "b480c2d4-3082-468f-a01a-2f88c22be3c3"
    },
    {
        "author": "樓鑰",
        "paragraphs": [
            "袁氏四世凡五公，唐朝三相傳家風。",
            "君家幾代擅儒業，高曾藝苑俱稱雄。",
            "大父謙尊古君子，諸父名高表吾里。",
            "一門子弟更競爽，挹取乙科自君始。",
            "九江需次今幾年，去去淥水依紅蓮。",
            "忘年論交正相予，叱馭欲往難留連。",
            "老我秋來抱病久，臨岐無由置尊酒。",
            "祇從卧內敘離懷，戀戀摻袪仍握手。",
            "鵬程萬里茲權輿，平時義方師有餘。",
            "送人以言古所重，雖誦所聞寧起予。",
            "君看公孝與孟博，太守坐嘯仍畫諾。",
            "一郡之政頼關決，千里應須念民瘼。",
            "鄉州義事煩主盟，纖悉於余無隠情。",
            "處事條理亦爲政，知君出仕當有聲。",
            "尊公亦入閩中幕，公退著書端不惡。",
            "君才更得江山助，簡書既省尋家學。",
            "君行遠業未可量，弟兄丹桂終齊芳。",
            "老悖無庸況多病，尚能留眼看翱翔。"
        ],
        "title": "送袁恭安赴江州節推",
        "id": "8d91bc57-e434-415b-898d-acbc2f66dc3f"
    },
    {
        "author": "樓鑰",
        "paragraphs": [
            "䰐鬖兩狻猊，胡爲到庭戶。",
            "細觀畫手妙，模寫真態度。",
            "意足謝繁筆，不待丹青汙。",
            "亂掃腹背毛，頭足巧分布。",
            "尨也如愁胡，眉攢眼光注。",
            "豈惟足生氂，垂耳紛敗絮。",
            "掉尾固自若，狸奴爲驚瞿。",
            "側耳實畏之，衝目猶敢怒。",
            "誠知取形似，不吠亦不捕。",
            "對之輒一笑，聊用慰沈痼。"
        ],
        "title": "趙南仲寄王朴畫貓犬戲爲之賦",
        "id": "7fd6bc06-1bd8-4a7c-ac5b-4cd707798837"
    },
    {
        "author": "樓鑰",
        "paragraphs": [
            "伊昔羊尹臨丹陽，真率之名初濫觴。",
            "香山尚齒當會昌，卧雲不羨坐巖廊。",
            "七人各列官與鄉，年德俱高世所臧。",
            "丙午同甲遥相望，清談生風想琅琅。",
            "耆英人物尤軒昂，賦詩遠追白侍郎。",
            "文富歸休壽而康，衣冠十二何鏘鏘。",
            "吾鄉五老如鴈行，至今月評尚推揚。",
            "家舅仕宦接王楊，眉壽遂及渭水姜。",
            "我如傷禽趁鸞凰，忽驚騎箕歸銀潢。",
            "向來雅約猶寶藏，菜羹草具烹彘肪。",
            "四皓中間有夏黄，藹藹義風誇句章。",
            "年來抱痾久在牀，同社闊別如河梁。",
            "君嘗遠宦踰沅湘，又向封川憇甘棠。",
            "瘴雨蠻煙暗桄榔，何時歸安朝士坊。",
            "忽傳新詩几生光，歛衽正色而寒芒。",
            "詩境幾成破天荒，徐爲續貂未須忙。",
            "靜揣歸期應未央，歸縱未衰亦老蒼。",
            "莫年甘與子同裳，何事相望天一方。"
        ],
        "title": "朱季公寄詩有懷真率之集次韻",
        "id": "adadcca8-1028-49e6-b772-17644a45bf54"
    },
    {
        "author": "樓鑰",
        "paragraphs": [
            "江左一世稱名公，首出劉惔與王濛。",
            "自高直以天自况，何止數仞言高墉。",
            "虛聲一傳實何在，但知景附而風從。",
            "我朝諸公門戶闊，普納萬象如虛空。",
            "羣才俱入大鑪鞴，鑄人端如金在鎔。",
            "又如東君一布令，白者自白紅自紅。",
            "巖巖千載玉局老，少年徑以吾道東。",
            "首干樂全次六一，二公自是燕許宗。",
            "奏篇六論初流傳，四海一日俱承風。",
            "其間傑出六君子，香薰班馬尤爲濃。",
            "涪翁又分江西派，作圖序次由本中。",
            "哦詩作文各務實，薦鶚不媿北海融。",
            "坐令文物掩前代，主盟豈非諸老功。",
            "固知文氣僵湜籍，亦許詩律沾徐洪。",
            "宛丘諸黄接前輩，宜有此甥風味同。",
            "蚤嘗決勝翰墨場，筆端豪健誰爭工。",
            "新篇句句多灑落，妙畫字字真玲瓏。",
            "惜哉生晚百餘載，歐蘇之門欠登龍。",
            "尚茲踸踔未闊步，吞舟之魚溝豈容。",
            "我方投老與世隔，映窗愛景方朣朧。",
            "十年屏居可羅爵，何人來顧一禿翁。",
            "儼然衣冠見吾子，文書銜袖名自通。",
            "向來兩卷餘百篇，諷味抵今未能窮。",
            "更携大篇如拱璧，刻畫無鹽賁孤蹤。",
            "人言霜蹄騁夷路，我今秋隼凌三峯。",
            "愛余過厚擬前良，此事如何著得儂。",
            "老我不入杞梓林，嶧陽深隠如孤桐。",
            "平生習氣掃欲盡，只有媿處著力攻。",
            "子歸求之有餘師，惟知嘆息錦繡胸。",
            "時時杖屨許來往，庶可歲寒相始終。"
        ],
        "title": "吳少由惠詩百篇久未及謝又以委貺勉次來韻",
        "id": "d965556d-d4b5-4e8b-a93c-3a99ec8ce6b9"
    },
    {
        "author": "樓鑰",
        "paragraphs": [
            "一筍入屋照座寒，凌晨仍有清露漙。",
            "益信露珠自根起，正如真水朝泥丸。",
            "厦屋不應爲汝穿，不肯屈節斜倚欄。",
            "干霄拂雲已在望，且復自保青琅玕。"
        ],
        "title": "龍潭丈室一筍穿入露滿其上因賦之",
        "id": "1405e3a2-ab72-4fc0-bbc3-9c3645dccd0a"
    },
    {
        "author": "樓鑰",
        "paragraphs": [
            "七十老翁門晝閉，終日蕭然無一事。",
            "却因不雨動衰懷，擁笏黄堂與祠祀。",
            "兼旬旱涸舟不通，井泉欲竭知無計。",
            "僮奴抱甕扣比鄰，水不得清僅無滓。",
            "舊時見說橫谿源，有水側出萬竹前。",
            "考之爾雅名汍泉，頗思走介分微涓。",
            "去之一驛不易到，午暑坐想空垂涎。",
            "不知何人剝啄扣我門，惠以小罌童稚驚相傳。",
            "啟封一勺挹清泚，烹試茗碗真增妍。",
            "况當精禱已孚應，三日簷溜傾潺湲。",
            "病中一笑成莞爾，城闉安有泉如此。",
            "吳松四橋思陸羽，白帝城西歌子美。",
            "何用中泠取揚子，已覺清甘冰人齒。",
            "前人所品殊不定，一下一高隨所喜。",
            "老我住世能幾年，引飲一瓢幾子淵。",
            "行見甫田取十千，坐使遠近俱安然。",
            "欲和大篇不覺沉吟久，擊鉢成章慙敏手。"
        ],
        "title": "旱久無水王伯容分惠桃源大谿泉將以長篇水至已雨走筆次韻",
        "id": "42b15db7-4764-4e56-afe3-0e2e68e26c2e"
    },
    {
        "author": "樓鑰",
        "paragraphs": [
            "富春富山水，地勝雄三吳。",
            "壯哉十萬戶，畿邑拱行都。",
            "大江橫吾前，上下萬賈趨。",
            "吾子丞剡川，攝事姦已鉏。",
            "試縣力愈難，勉旃立規橅。",
            "治縣古有譜，近頗多著書。",
            "槹閒愛汝厚，誨語皆良圖。",
            "老我不惜別，所望安官居。",
            "汝亦頗練事，正恐才尚疎。",
            "我以熱肺腸，有求應所須。",
            "遇事費十思，一跌真不虞。",
            "雖當縱心年，兢兢矩不踰。",
            "况汝年方壯，勿恃才有餘。",
            "據輪始窺井，任誕寧失拘。",
            "三年待汝歸，二親真倚閭。"
        ],
        "title": "送潚宰富陽",
        "id": "af227410-b021-4588-b4ff-2499f43645f1"
    },
    {
        "author": "樓鑰",
        "paragraphs": [
            "二孫吾所愛，別去殊關情。",
            "阿剡將賞延，伴子性亦靈。",
            "煩子善誘之，他日使有成。",
            "公餘松竹林，共勉洛誦聲。"
        ],
        "title": "又送從子㴶",
        "id": "79cb1c4a-2b3f-49de-8642-4fe6ffb9e88c"
    },
    {
        "author": "樓鑰",
        "paragraphs": [
            "彼澤之陂蒲與荷，有美一人傷如何。",
            "潔清如許豈不好，紉蘭綴蘺何足多。",
            "七十二鑽無遺策，不靈於己徒遭厄。",
            "人生何用千歲爲，願似巢蓮足清白。"
        ],
        "title": "寄題林宗山巢龜",
        "id": "fc1fdb7e-3b5d-4e20-81f9-eda04181e1d2"
    },
    {
        "author": "樓鑰",
        "paragraphs": [
            "槹閒社稷臣，卷藏經濟手。",
            "功名付諸郎，秀出諸公右。",
            "大兒倅東嘉，洗印未云久。",
            "次子鎮赤城，急流去何驟。",
            "二者皆爲親，欲奉喬松壽。",
            "況有戲綵堂，可繼清獻後。",
            "鄰封尤便養，榮侍各晝繡。",
            "春風扇微和，安輿雲出岫。",
            "家傳吏師法，從政於何有。",
            "還歸鴛鷺行，金印當繫肘。",
            "向來嘗佐郡，山川若僚友。",
            "南渡多北客，風味中都舊。",
            "士夫喜公來，紛然迎馬首。",
            "其中多故知，頗問老夫否。"
        ],
        "title": "送趙仲禮守天台",
        "id": "925f41bd-92d7-4995-879e-af4c294d1e1d"
    },
    {
        "author": "樓鑰",
        "paragraphs": [
            "生有文在手，縱橫殆天予。",
            "其閒動成字，往往傳自古。",
            "舜褎梁武武，老十子貢五。",
            "季友太叔虞，仲子竟歸魯。",
            "仲弓有鈎文，宰我亦握戶。",
            "敏士自文雅，習道本因輔。",
            "鄧淵彭神符，瑣瑣不足數。",
            "李郃陶士衡，三公皆定數。",
            "白帝矜奇瑞，見誚漢世祖。",
            "何爲言禍福，歷歷如君語。",
            "自言傳希夷，妙處勝貌取。",
            "見手知國封，況此細紋縷。",
            "研油燎旃檀，始見掌中虜。",
            "何如一覽頃，坐談樂與苦。",
            "老我縮袖閒，不復煩推步。",
            "子其訪塵中，英傑在何許。"
        ],
        "title": "贈相手文李道人",
        "id": "1c4e2591-15b4-488a-877d-46a18479d423"
    },
    {
        "author": "樓鑰",
        "paragraphs": [
            "宜人初謂宜於人，菜肚老人竟不振。",
            "承天院記顧何罪，一斥致死南海濱。",
            "賢哉別駕眷遷客，不恤罪罟深相親。",
            "衮衮不容處城闉，夜遣二子從夫君。",
            "一日携紙丐奇畫，引筆行墨生煙雲。",
            "南方無書可尋閲，默寫此傳終全文。",
            "補亡三篋比安世，偶熟此卷非張巡。",
            "巖巖汝南范孟博，清裁千載無比倫。",
            "坡翁侍母曾啟問，百謫九死氣自伸。",
            "別駕去官公亦已，身雖既衰筆有神。",
            "我聞此書久欲見，摹本尚爾況其真。",
            "輟公清俸登堅珉，可立懦夫羞佞臣。"
        ],
        "title": "跋余子壽所藏山谷書范孟博傳",
        "id": "cb73354e-36c6-446d-beff-b240eaf807a5"
    },
    {
        "author": "樓鑰",
        "paragraphs": [
            "老我舊曾官日邊，隨衆年除仍歲遷。",
            "母子日夜念鄉國，但欲共耕綿上田。",
            "葉君寫照妙一世，畫我形模在山水。",
            "有如虎頭貌幼輿，正合置之巖石裏。",
            "猶記有客爲諛言，盍更野服爲貂蟬。",
            "我笑不答心不然，拂衣徑得歸林泉。",
            "歸來歲月不知久，十餘年中何不有。",
            "此心炯炯尚如丹，只爲幽憂成老醜。",
            "久矣與世俱相忘，荷君念我應老蒼。",
            "新圖白髭添一二，豈知雙鬢皆成霜。",
            "兩圖對掛耿相照，顧盼從容成一笑。",
            "更添松竹作壽星，我已甘心就枯槁。",
            "人言姿態與真同，如照止水窺青銅。",
            "明知已非故吾矣，小孫指點能呼翁。",
            "君居天街號稱首，侯王生面羅左右。",
            "邊頭飛將新立功，颯爽英氣照窗牖。",
            "名滿四方求者多，千金造門君不呵。",
            "能事固不受促迫，應酬雖繁可柰何。",
            "胡爲有暇及衰朽，楚楚裝池意尤厚。",
            "我今已是行路人，不須重累丹青手。"
        ],
        "title": "謝葉處士寫照",
        "id": "1f77e867-7ece-44e2-a073-6189e56cb455"
    },
    {
        "author": "樓鑰",
        "paragraphs": [
            "宣之爲姓世所稀，暇日試爲君家推。",
            "宋之宣公舍與夷，子孫相承此爲基。",
            "或云出自魯宣伯，元和姓纂言則非。",
            "西京功臣虎與義，侯封累世皆宗枝。",
            "盛哉雲陽宣巨公，光武稱其勝二龔。",
            "酆爲司空懷在趙，遥遥久矣無亢宗。",
            "君家本自太末來，世以儒術爲家風。",
            "尚及詹識諸父行，君方髫齔成孤童。",
            "艱難歷徧屹中立，五行俱下攻時習。",
            "自從一登賢士庭，貴名日起人誰及。",
            "舍選真似青銅錢，一躍龍門浪三級。",
            "吾鄉驚喜破天荒，歸見朋儔愈謙挹。",
            "寶婺古郡名浙東，往泛綠水依芙蓉。",
            "如君入幕假途爾，及今民事宜加工。",
            "亨途萬里才發軔，摻袪勿使金樽空。",
            "從今家聲當愈大，坐使宣氏崔盧同。"
        ],
        "title": "送宣宗禹保寧軍掌書記",
        "id": "623a879b-56e1-49a5-bd74-90e3e07e4931"
    },
    {
        "author": "樓鑰",
        "paragraphs": [
            "頃年曾記游花谿，宗樞潭府谿之湄。",
            "徘徊其上嘆秀爽，宜有英才瑞明時。",
            "巖巖林公天與奇，勁氣不爲金石移。",
            "少以六義鳴上庠，游宦所至英聲馳。",
            "瀾翻薦口徹旒冕，通籍直上黄金閨。",
            "出宰長城如卓魯，至今遺愛人歌之。",
            "入朝一冠御史豸，臺綱振厲先光輝。",
            "光宗聖度如天大，俾承舊制形宸奎。",
            "言所當言公不屈，上喜抗直深倚毗。",
            "歷居三院上橫榻，首尾獨擊及四期。",
            "擢居小天不肯住，遠指章貢把一麾。",
            "政成召節不旋踵，神與清漲促公歸。",
            "代言批敕節彌勵，藜藿不採非公誰。",
            "竟以松班分制閫，海邦雖陋不鄙夷。",
            "撫摩赤子厪一稔，功利及物難周知。",
            "公方在臺我立螭，臺省相望心事齊。",
            "皇上初政公賜環，我居青瑣公紫薇。",
            "時平論事同努力，寄名雷霆如恐遲。",
            "我求外補徑投閒，公亦出關喜相隨。",
            "受廛親見賢郡侯，攀轅卧轍同旄倪。",
            "公時自謂二宜去，吏民猶誦三不欺。",
            "棠陰蔽芾勿翦伐，萬人來往城南隄。",
            "書來不復說餘事，頗言別墅躬鉏犁。",
            "頻年日涉愈成趣，去家三里共游嬉。",
            "首崇御札極尊閤，又以副墨登之碑。",
            "非欲自詫稽古力，鋪張聖德彰仁慈。",
            "猶記殿上爭挽衣，咫尺龍顔犯天威。",
            "坐以漢法當粉齏，廷臣就列仍紳緌。",
            "篋藏常裾不容毀，如以折檻存軒墀。",
            "公嚴十襲我書榜，老臣追往空涕洟。",
            "吾聞一潭浩深綠，上有怪石形如龜。",
            "是爲古麗最佳處，地藏天作公發揮。",
            "大谿橫貫地坦平，演迤明秀山四圍。",
            "十峰歷歷可名數，餘如芙蓉聳天涯。",
            "獨此一山亙里許，中立壁峻難攀躋。",
            "堂名娛老正東南，比漢二疏公庶幾。",
            "海棠炫晝遶欄檻，細數嫣紅遍繁枝。",
            "雜花滿地秀而野，何殊迂叟居洛師。",
            "千歲靈龜巢蓮葉，祝公耆壽登龐眉。",
            "桃花源杳號霞隠，木奴霜後黄金垂。",
            "深可藏書曠可射，初篁細香臨月池。",
            "狎鷗渚邊鷗爲下，觀魚梁上魚不疑。",
            "懸崖石橫筍斜出，拒霜爲城媚清漪。",
            "公既垂車棄軒冕，鴻飛冥冥不受羈。",
            "超然但欲適吾意，抱甕直欲心忘機。",
            "我雖未到景略序，盡錄無心圖畫爲。",
            "花朝月夕景何限，想見晴好雨亦宜。",
            "落霞孤鶩映西日，多少空翠仍烟霏。",
            "此雖見之咏不足，强欲著語是耶非。",
            "兩守寶婺行或止，無由往叩山中扉。",
            "舊聞趙公訪歐陽，千里命駕如呂稽。",
            "清風明月兩閒人，萬口猶傳樂府詩。",
            "我雖掛冠病雙足，頌繫一榻當炎曦。",
            "荷公雖若魚相忘，尺書時來自緘題。",
            "屢索鄙書懶未暇，又恐境勝難爲詞。",
            "茲來督我語益峻，遠寄蜀絹欄烏絲。",
            "爲吾贈詩仍就寫，欲待相好無時衰。",
            "想像試作高堂賦，身知難往心欲飛。",
            "才固不多老更盡，況此病瘁神亦疲。",
            "不如及今爲公作，語成不工不敢辭。",
            "兩家子弟向後日，庶幾二老同襟期。"
        ],
        "title": "林和叔侍郎龜潭莊",
        "id": "f77a3fbd-1eb0-47bc-a480-598187415a7e"
    },
    {
        "author": "樓鑰",
        "paragraphs": [
            "古人養老食而酳，後人既飽須啜茗。",
            "唐稱陽羨顧渚茶，惠建之名猶未省。",
            "小團花𩊓矞雲龍，競巧爭妍動天聽。",
            "要之造化生萬物，甘苦酸鹽適其性。",
            "古來水品多異同，茶品知誰真得正。",
            "芽新火活善調湯，種類雖殊俱雋永。",
            "坡翁立論亦頗當，一貶一褒何太猛。",
            "北苑固爲天下最，未必餘茶盡邪懭。",
            "越山日鑄名最高，種在陽坡性非冷。",
            "父老不堪痛摧抑，待以奴隸心若鯁。",
            "草木端有地所宜，此品標奇惟一嶺。",
            "祇因雜取應人須，寖使虛名成畫餠。",
            "坡公殆未識吾真，真者如珠光自炯。",
            "白頭拾遺辨真贋，非是容心爲鄉井。",
            "寄來雙缶妙絕倫，病叟新嘗信僥倖。",
            "七碗自煎成水厄，笑看腹似支離癭。"
        ],
        "title": "次韵黄文叔正言送日鑄茶",
        "id": "82125215-a573-4189-9a16-b6ec7fab8aca"
    },
    {
        "author": "樓鑰",
        "paragraphs": [
            "我方髫齔時，已復見茲草。",
            "仲舅尉江陽，奉親顔色好。",
            "窗門掛經冬，蛛絲罩輕縞。",
            "意爲霜雪殘，白花乃明杲。",
            "世間三友外，此有歲寒操。",
            "年至十七八，童心如木槁。",
            "隨時到柯山，逢人細訪考。",
            "買之野人手，何須訪蓬島。",
            "嘗爲伯氏壽，作詩頌難老。",
            "經今五十年，得自江南道。",
            "老我日就衰，歲月豈長保。",
            "一笑哦子詩，猶將伴梨棗。"
        ],
        "title": "長生草",
        "id": "aa1c83b3-9339-4c7f-9c15-c8c49e5826be"
    },
    {
        "author": "樓鑰",
        "paragraphs": [
            "仲冬方寒荔挺出，仲夏方炎靡草死。",
            "若將朝菌比大椿，相去何啻千萬里。",
            "金芝僊草不可見，長生之草畧相似。",
            "少時曾識青青色，今日得之乃真是。",
            "天工矜憫輕喪生，故出珍苗普相示。",
            "若言神僊可學致，自是未得養生理。"
        ],
        "title": "又次王恭叔韵  其一",
        "id": "fa61206f-125a-460b-9589-3849108beace"
    },
    {
        "author": "樓鑰",
        "paragraphs": [
            "人爲天地最靈物，野卉無情猶若此。",
            "石間薜荔水昌陽，卷柏生崖并葛藟。",
            "是皆草中號長久，未見懸空解葩蘂。",
            "柯葉不改耐歲寒，土著青松那可擬。",
            "不須丹砂訪葛洪，毋用僊方傳李耳。",
            "未知此種誰爲傳，烏有先生子虛子。"
        ],
        "title": "又次王恭叔韵  其二",
        "id": "9964fa6e-9f09-4c20-87c5-974123163152"
    },
    {
        "author": "樓鑰",
        "paragraphs": [
            "浮海思乘桴，拾月或掛席。",
            "何如閬風僊，渤澥坐中得。",
            "隠几時觀瀾，黏天四無壁。",
            "清夜水不摇，孤蟾靜沈璧。",
            "飄風一過之，波光湛空碧。",
            "萬頃玻璃田，蕩以黄金液。",
            "我欲從之游，尚恐一層隔。",
            "何當携珍茶，石井試餘滴。"
        ],
        "title": "寄題閬風劉允叔月波",
        "id": "992897e9-9615-42cd-be28-c6b1747a8998"
    },
    {
        "author": "樓鑰",
        "paragraphs": [
            "東坡筆端游戲，槎牙老氣橫秋。",
            "笑揖退廉博士，信酷似文湖州。"
        ],
        "title": "題楊子元琪所藏東坡古木",
        "id": "e41e2182-0e63-4f2d-bde4-64f64b89c660"
    },
    {
        "author": "樓鑰",
        "paragraphs": [
            "舊說西湖比西子，君言西湖似賢士。",
            "于嗟契闊十五年，一日相逢祇如此。",
            "南山北山兩高峰，春波灧灧摩青銅。",
            "未能蕩槳窮勝處，倚欄一望開心胸。",
            "老我掛冠隠田里，豈知再見烟連水。",
            "小須夏日醉滿荷，脫屣東歸甘已矣。"
        ],
        "tags": [
            "西湖"
        ],
        "title": "同倪正甫尚書游西湖",
        "id": "52389571-0a07-4723-8aa3-3a8c997512c5"
    },
    {
        "author": "樓鑰",
        "paragraphs": [
            "歸耕十三年，此來殊欿然。",
            "一犁正春雨，君行欲何處。",
            "我方買紅船，重歸尋舊廛。",
            "君亦早歸來，勿荒負郭田。"
        ],
        "title": "贈犁春謝耕道",
        "id": "3515456d-9d22-4bcf-a27b-fd66a89e2070"
    },
    {
        "author": "樓鑰",
        "paragraphs": [
            "訪客包家山，相與登層顛。",
            "嶙峋巨石中，屈曲扶欄干。",
            "夜來雨初過，石罅時涓涓。",
            "輕輿到岡頭，大江橫吾前。",
            "亭午潮方盛，千艘散平川。",
            "道人茅三間，花木羅後先。",
            "朅來汩京塵，曠望爲洗湔。",
            "山斷塔層層，西陵渺蒼烟。",
            "此道走邯鄲，歸心更翩翩。"
        ],
        "title": "訪李國器於包山同登寺後山菴",
        "id": "f2c430a3-4153-4b67-be9a-24afd98f7fa6"
    },
    {
        "author": "樓鑰",
        "paragraphs": [
            "老我甘投閒，晏然十三秋。",
            "茲來何所似，反衣狐白裘。",
            "京塵素爲緇，夢寐思首丘。",
            "低徊未成去，黽勉終自羞。",
            "久聞歌楚騷，欲見知無由。",
            "詩文惠盈軸，一誦消百憂。",
            "便當細論文，夜雨同春蒭。",
            "平生萬事了，此去復何求。",
            "尚貪未見書，痛洗千斛愁。",
            "得此不翅足，携歸老先疇。"
        ],
        "title": "謝林德久正字惠詩次韵",
        "id": "66f1b0bb-0edf-4469-99ed-34d63de1de26"
    },
    {
        "author": "樓鑰",
        "paragraphs": [
            "黨論一興誰可回，賢路荆棘爭先栽。",
            "竄流多能擅筆墨，囚拘或可爲鹽梅。",
            "雪堂先生萬人敵，議論磊落心崔嵬。",
            "向來羅織脫一死，至今詩話存烏臺。",
            "憑高望遠想宏放，眼界四海空無埃。",
            "黄岡踏遍興未盡，絕江浪破琉璃堆。",
            "漫郎神交信如在，石爲窊樽勝金罍。",
            "鄧侯先曾訪遺跡，銘文深刻山之隈。",
            "山荒地僻分埋沒，二公前後搜莓苔。",
            "元祐一洗人間怨，天地清寧公道開。",
            "玉堂同念舊游勝，筆端萬物挫欲摧。",
            "時哉難得復易失，弟兄遠過崖與雷。",
            "北歸天涯望陽羨，買田不及歸去來。",
            "我爲長歌弔此老，慟哭未抵長歌哀。"
        ],
        "title": "次韵東坡武昌西山詩",
        "id": "26167cc2-a0d1-4805-8b17-c35e368f5e56"
    },
    {
        "author": "樓鑰",
        "paragraphs": [
            "鼻祖家住江東邊，推擇爲吏心靜淵。",
            "朝朝趨邑過圮上，時見暗磧光煜然。",
            "平時奉佛心至謹，建立塔廟崇諸天。",
            "試令便介識所在，退公始得來其前。",
            "揮鉏去沙若有物，微見銅像傷其顛。",
            "須臾衆覩全體見，端嚴相好巧且堅。",
            "迎歸供養備精潔，我家舊物猶青氈。",
            "銖衣飄摇俱梵相，珠纓垂裊穿淮蠙。",
            "雖非丈六黄金身，他處像設無能先。",
            "不知何人妙陶冶，底用五色增華妍。",
            "自茲累葉永爲寶，如以衣鉢更相傳。",
            "是時承平最盛際，正在景德咸平間。",
            "畫工難貌天人妙，劫風不動神光圓。",
            "益知佛教來已遠，徧滿震旦尊金僊。",
            "慈悲無量應成禱，影響若與人周旋。",
            "耳則聞音目可觀，此有妙理誰能詮。",
            "寶光燄燄擁身後，貝花葉葉俱成全。",
            "頂戴天冠工莫及，中有一佛立不偏。",
            "有孫是爲鄉先生，決科衣冠遂蟬聯。",
            "大父持喪久廬墓，曾以此事形碑鎸。",
            "起身月卿出爲郡，殿上寤主以一言。",
            "易守鄉邦凡五年，寵光赫奕當政宣。",
            "移至湖心值兵燬，精廬灰滅因亡焉。",
            "初聞諸父話遺跡，興歎欲見無因緣。",
            "揚州伯父初賦歸，慨念孝感如參騫。",
            "零丁募以十萬錢，里巷響應慶愈綿。",
            "木工先爲小臺殿，居以古像□□旃。",
            "後人事之加篤敬，日裊香篆長蜿蜒。",
            "衰宗幸有此奇特，信知福利非唐捐。",
            "安得東歸奉香火，晏坐終老甘三椽。"
        ],
        "title": "次韻雷知院觀音詩因敘家中銅像之詳",
        "id": "a72c58f3-356b-41e4-8fd1-19d2142f6843"
    },
    {
        "author": "樓鑰",
        "paragraphs": [
            "桃源初傳武陵谿，靖節作記人不疑。",
            "其先深避嬴政虐，嘉遯與世真相違。",
            "尚不知漢況晉魏，子孫綿遠無終期。",
            "正如三韓有秦語，傳爲神僊愈難知。",
            "桃林洞府漁人窺，別有天地均四時。",
            "意必智者塞其蹊，不然將爲世所羈。",
            "後人想像作圖畫，但見耋稚咸嬉嬉。",
            "人家隨處成井市，畎畝頗亦分塍畦。",
            "井鬼下照坤之維，方士異人多崛奇。",
            "筠籠二版堅如鐵，能刻景物窮纖微。",
            "浄室給以酒盈斗，一昔圖成了無虧。",
            "同寮欲求第二本，版忽震裂人已非。",
            "夷堅志怪言歷歷，何意今乃親見之。",
            "未知桃源有此否，此事茫昧不可稽。",
            "初疑長房縮地脈，又似照影歸摩尼。",
            "巨麗寫成阿房賦，牽連貌出連昌辭。",
            "采女細數七十二，人言霓裳舞羽衣。",
            "樓閣玲瓏在縹緲，其間恐有太真妃。",
            "刻畫工巧世固鮮，磨以歲月或可爲。",
            "彩鸞唐韵已甚捷，未見神速能如斯。",
            "尚有漁舟傍階墀，咫尺安知前路迷。",
            "天聖已踰三甲子，何人寶藏至今茲。",
            "南豐丈人惠墨本，老眼增明失昏眵。",
            "固知凡蹤不可到，一夢遊僊猶庶幾。",
            "祕之十襲何以報，贈子相好無衰時。"
        ],
        "title": "桃源圖",
        "id": "7be665f6-eecd-4f12-8632-a4bbee6870ab"
    },
    {
        "author": "樓鑰",
        "paragraphs": [
            "錢塘東南一都會，西湖宛在高城外。",
            "鑿爲六井引入城，唐相鄴侯功尚在。",
            "吳山橫亙城中央，左右江湖盡襟带。",
            "寒泉迸溢清且甘，發自靈源匪分派。",
            "天目兩乳龍鳳來，秀氣所鍾此其最。",
            "海濱斥鹵潤作鹹，安得一泉獨滂沛。",
            "四朝駐蹕八十年，民聚五方真衆大。",
            "抱甕桔槹萬夫汲，飛泉仰流筒吸快。",
            "大旱不乾潦不溢，數里赬肩競分賣。",
            "人言神龍宅其下，濟物陰功至今在。",
            "川澤固多資灌溉，此井猶能濟闤闠。",
            "皇家德澤如此泉，福祚與之俱不改。"
        ],
        "tags": [
            "西湖"
        ],
        "title": "吳山井",
        "id": "d5c8d950-abab-4e31-9864-045bee85b9c2"
    },
    {
        "author": "樓鑰",
        "paragraphs": [
            "我昔生外家，半世猶相依。",
            "至今連牆居，日日相聞知。",
            "諸表如羣從，休戚真同之。",
            "耐翁生而秀，愛惜從兒時。",
            "文采既俊發，吏才人共推。",
            "低徊久選調，每每爲歎咨。",
            "茲行佐王人，未到聲已蜚。",
            "郵置屢得書，論事語益奇。",
            "使長首推薦，婉畫多所資。",
            "近觀會稽編，分析及毫釐。",
            "益知足心計，薦書徧諸司。",
            "正欲助才選，非敢請以私。",
            "惜君年欲侵，正以遠大期。",
            "得書再三讀，惘然增愕眙。",
            "非所望于子，所言何背馳。",
            "江湖兩路間，弄兵分潢池。",
            "羽檄以時至，廟堂日三思。",
            "調度供軍需，發兵匝四垂。",
            "吾事誠可慮，彼亦安能爲。",
            "豈曰白頭賊，指日當誅夷。",
            "使子任賊衝，尚望羽扇揮。",
            "如何隔千里，遽求奉檄歸。",
            "長沙屹巨鎮，洞庭渺無涯。",
            "鄂渚屯重兵，上游藉兵威。",
            "當思深遠謀，胡爲先自萎。",
            "此言及同寮，必爲人所窺。",
            "歸以語閨門，徒驚妾與妻。",
            "無端使稟議，在此何爲辭。",
            "望子置私憂，志立官無卑。",
            "張巡起縣令，力抗百萬師。",
            "逆徒哽喉牙，蔽遮頼渙濉。",
            "韋寬守玉璧，臧質全盱眙。",
            "丈夫立節義，有才尤當施。",
            "殺身以成仁，致命須見危。",
            "讀書不念此，萬卷終何裨。",
            "但當安義命，前定無參差。",
            "勉哉盡所職，造物不汝遺。",
            "況復受國恩，當與相維持。",
            "今子仕高沙，偶然脫危機。",
            "正須加義方，豈應使同斯。",
            "向也未得祿，遑遑不自支。",
            "既入紅蓮幕，圖進亦其宜。",
            "今日寧爲民，此乃無聊詞。",
            "歸來事若定，又思登王畿。",
            "胸中空擾擾，禍福不在茲。",
            "倘能悟愚言，便可知昨非。",
            "著枕必安寢，食淡甘如飴。",
            "老誖非强聒，鄙見不可移。",
            "少安當毋躁，通籍看金閨。"
        ],
        "tags": [
            "洞庭湖"
        ],
        "title": "代書寄內弟耐翁總幹",
        "id": "e9076444-f858-4845-8287-ff1669fb8a0c"
    },
    {
        "author": "樓鑰",
        "paragraphs": [
            "舊說僊人吳彩鸞，日書切韵歸毫端。",
            "不應神速有如此，令人至今疑稗官。",
            "相傳此事三百載，誰知真蹟儼然在。",
            "筆精墨妙信入神，間以朱丹倍晶彩。",
            "法言初爲此韵時，賸裒文字覺後知。",
            "寧知遂經謫僊手，諱字曾闕民與基。",
            "經生矻矻盡精力，摩以歲月或可得。",
            "動翰如飛猶恐遲，一日一揮出心畫。",
            "神僊之說云渺茫，僊凡配耦尤荒唐。",
            "蕭史弄玉乘鳳去，藍田空說容裴航。",
            "文簫之遇真是否，豈比虛名傳不朽。",
            "五篇歷歷爲全書，始信傳聞是真有。",
            "當時所直才五緡，于今千金價未均。",
            "十年蓋有數百本，未知幾本傳今人。",
            "惜哉字畫太纖細，後日傳之知幾歲。",
            "祇今已有字不全，欲鎸翠珉固非易。",
            "我踰七十方見之，暫借一觀聊自怡。",
            "平生願見心便足，何必更謀身後爲。"
        ],
        "title": "題汪季路家藏吳彩鸞唐韵後",
        "id": "de1f4947-43c9-4ac9-8a47-06f054a20932"
    },
    {
        "author": "樓鑰",
        "paragraphs": [
            "玉花流雲照夜白，開元尚想行天街。",
            "韓李鄭君俱已矣，健筆誰能如順齋。"
        ],
        "title": "題汪宏甫三馬圖",
        "id": "a612705a-e3ba-4c98-bcb3-0df64e896c23"
    },
    {
        "author": "樓鑰",
        "paragraphs": [
            "平生好流水，雅欲臨流賦。",
            "澗谿或過之，眷眷不能去。",
            "青山圍故鄉，不肯入城府。",
            "寧知開八袠，重爲尋故步。",
            "勢家遺故居，傳舍偶成寓。",
            "軒楹立奇石，巉巖高丈許。",
            "三面立屏障，曲沼水深貯。",
            "荏苒將半載，未見有時雨。",
            "新春積雪餘，簷聲夜如注。",
            "曉起推閒窗，石穴水噴吐。",
            "下穿玲瓏餘，數尺成瀑布。",
            "髣髴小龍湫，雖微體略具。",
            "退公輒對之，相逢歎遲暮。",
            "有客與同賞，酌酒更告語。",
            "雖云京塵深，燕坐得幽趣。",
            "懸崖掛長藤，絕頂列佳樹。",
            "微風一披拂，墜點紛無數。",
            "吾方謀乞身，信美難久駐。",
            "未能寫成圖，聊用賦長句。"
        ],
        "title": "樞密府雪後作故韓氏子舍也",
        "id": "a2bf3269-5c05-4e48-b44b-62e492979c91"
    },
    {
        "author": "樓鑰",
        "paragraphs": [
            "叔夜千載人，生也當晉魏。",
            "君卑臣寖强，駸駸司馬氏。",
            "幽憤無所洩，舒寫向桐梓。",
            "慢商與宮同，慘痛聲足備。",
            "規橅既弘闊，音節分巨細。",
            "撥剌洎全扶，他曲安有是。",
            "昌黎贈穎師，必爲此曲製。",
            "昵昵變軒昂，悲壯見英氣。",
            "形容泛絲聲，雲絮無根蔕。",
            "孤鳳出喧啾，或失千丈勢。",
            "謂此琵琶詩，歐蘇俱過矣。",
            "余生無他好，嗜此如嗜芰。",
            "清彈五十年，良夜或無寐。",
            "向時幾似之，激烈至流涕。",
            "素考韓臯言，神授託奇詭。",
            "別姊取韓相，多用聶政事。",
            "近讀清真序，始知石函祕。",
            "賢哉許阿訥，自言家有此。",
            "文君昔寶藏，人亡琴亦廢。",
            "荷君重然諾，寫譜遠相寄。",
            "按拍三十六，大同小有異。",
            "此即名止息，八拍信爲贅。",
            "君遠未能來，我老從此逝。",
            "何當爲君彈，更窮不盡意。"
        ],
        "title": "謝文思許尚之石函廣陵散譜",
        "id": "f1814cd1-bb95-4893-9a11-14588b55b25e"
    },
    {
        "author": "樓鑰",
        "paragraphs": [
            "書巖已奇甚，潛玉尤偉哉。",
            "李君漫盤谷，元子空峿臺。",
            "神不得自祕，天應爲君開。",
            "淵明如得此，應不賦歸來。"
        ],
        "title": "王叔達以尉彭澤潛玉洞述見示",
        "id": "0394e58d-e9fd-4ea9-8096-5427ccf34176"
    },
    {
        "author": "樓鑰",
        "paragraphs": [
            "錢塘怒濤天下無，誰將尺紙爲新圖。",
            "賀家湖上如鏡浄，屢向烟波逢釣徒。",
            "彩虹橫卧吳淞上，洞庭一螺浮具區。",
            "亦曾泛舟彭蠡湖，插立千劍名大孤。",
            "廬山高哉不得到，歷歷五老聯香爐。",
            "上鍾下鍾夾湖口，半江清濁涇渭如。",
            "多景雄據金焦間，夕陽微照海門山。",
            "其餘知名不知處，赤壁但歌前後賦。",
            "江漢至鄂始合流，黄鶴樓前鸚鵡洲。",
            "瀟湘見說青如染，道林岳麓橫清秋。",
            "我欲遠遊嗟暮齒，蝶夢翩翩漫千里。",
            "但欲絕江尋越山，歸老故山吾已矣。"
        ],
        "tags": [
            "庐山",
            "洞庭湖"
        ],
        "title": "題董亨道八景圖",
        "id": "f4a7d7c6-604a-4e8b-a873-ce95d2fa108a"
    },
    {
        "author": "樓鑰",
        "paragraphs": [
            "平生信天公，頹然不作計。",
            "顧我雖非魚，想見亦相似。",
            "潛深本其性，魚亦非有意。",
            "浮陽或在渚，不能終自祕。",
            "或爲饑所驅，危機在香餌。",
            "輕絲引纖鉤，性命困刀几。",
            "魚以味得烹，我以名自累。",
            "安得兩相忘，容我從此逝。"
        ],
        "title": "魚計亭",
        "id": "bf968763-cf61-479b-805a-3ae18a5acefe"
    },
    {
        "author": "樓鑰",
        "paragraphs": [
            "嗟哉馬之生，馳驟乃其性。",
            "一爲人所羈，寸步不得騁。",
            "局促閑廐中，專俟圉人令。",
            "調服無踶齧，始可用朝請。",
            "戰騎冒鋒鏑，或致隕其命。",
            "繡羈非不華，金狨號爲盛。",
            "青黄木之災，此亦馬所病。",
            "立仗尤貴重，一鳴輒斥屏。",
            "何如在牧時，卧起玩烟景。",
            "豐草勝芻豆，清波恣游泳。",
            "韋侯擅筆精，幻出無人境。",
            "思陵賜珍題，昭回光炳炳。",
            "身方縛名韁，三年慙負乘。",
            "細窺樂寬閒，悠然動歸興。"
        ],
        "title": "跋盧申之所藏韋偃三馬",
        "id": "b0e457ca-1b63-4a63-906a-f3b16c729735"
    },
    {
        "author": "樓鑰",
        "paragraphs": [
            "范生本以寬得名，不學關仝與李成。",
            "筆端自出一機杼，理通神會真其能。",
            "橫披小軸屢到眼，頗亦時能辨真贋。",
            "未見弘大如公藏，茂樹喬山春爛漫。",
            "此圖不是江南山，寒空青嶂疑商顔。",
            "高高下下幾佳處，莊家時有茅三間。",
            "橋梁樓觀各有趣，一夫驅馿何處去。",
            "安得隨入杳靄間，布襪青鞋踏空霧。",
            "近山忽斷見遥碧，天涯一望無中極。",
            "胸中丘壑誰測知，鐵屋石人驚筆力。",
            "鵝谿六幅高堂空，終日對坐心神融。",
            "看罷爲我捲還客，自此歸余境夢中。"
        ],
        "title": "宇文樞密借示范寬春山圖妙絕一時以詩送還",
        "id": "25873d10-26dc-4bcc-b25b-8eab52323e50"
    },
    {
        "author": "樓鑰",
        "paragraphs": [
            "七十衰翁年愈高，意氣銷盡湖海豪。",
            "平生萬事不翅足，但欲乞身歸故巢。",
            "幾番掛冠不容去，歸夢屢涉滄浪濤。",
            "縱使不去豈能久，命如槁葉風將飄。",
            "一陽來復值初度，方念吹棘心夭夭。",
            "何期老友加記錄，乃爲衰朽親揮毫。",
            "廬山高哉山谷字，蜀女織就新冰綃。",
            "安得東歸抱四絕，雙鳬飛舄追王喬。",
            "張圖痛飲信一快，更須傳寶留兒曹。",
            "慶朝非遠却圖報，別當作頌齊崧高。"
        ],
        "tags": [
            "庐山"
        ],
        "title": "錢文季少卿以蜀中織成山谷書廬山高爲壽次韵",
        "id": "17510e21-6476-4c31-83fd-18235703f14d"
    },
    {
        "author": "樓鑰",
        "paragraphs": [
            "太湖中心洞庭山，千巖萬壑高孱顔。",
            "風濤舂撞自太古，漱成樂石如雕剜。",
            "玲瓏中空窮變態，奇奇怪怪羅滄灣。",
            "良工巧手琢威鳳，片雲承足同飛翻。",
            "叩之五聲八音足，疑有僊風摇珮環。",
            "月卿蜚聲塞宇宙，文如九苞瑞世間。",
            "祇今在治真若鳳，朝陽一鳴聞九關。",
            "先從鵷閣掌帝制，徑上鸞臺領朝班。",
            "德既不衰石不泐，祝公遐壽如彭籛。"
        ],
        "tags": [
            "太湖",
            "洞庭湖"
        ],
        "title": "以太湖石響板爲文季壽",
        "id": "454bc658-c4bb-4695-8aba-63ffeb61e8a1"
    },
    {
        "author": "樓鑰",
        "paragraphs": [
            "文簫躡彩鸞，夜半恐不逮。",
            "山深忽呼名，驚喜不得退。",
            "僊謫無所逃，士貧何可耐。",
            "乃以三生緣，遂爲二姓配。",
            "至人與凡夫，伉儷豈其輩。",
            "鬻書以自給，細字如玉碎。",
            "一一存楷法，明珠蔑瑕纇。",
            "初如鶼比翼，久若魚同隊。",
            "終日了韵編，心畫亡罣礙。",
            "人間八百本，終古知敬愛。",
            "玉篇尤可珍，何必贈雜佩。",
            "倘邀千黄金，雖貧亦當貸。",
            "摩挲惜見晚，老眼看茫昧。",
            "墨妙饒精神，筆勁含姿態。",
            "次第部居中，盤曲法庫內。",
            "九齡美風度，孟博信清裁。",
            "書拙無合作，見此增愧慨。",
            "尤物難久假，雪窗暫相對。",
            "遺蹤雖已邈，真跡儼然在。",
            "輒效西子顰，小楷書牘背。"
        ],
        "title": "次韵章樞密賦吳彩鸞玉篇",
        "id": "53c56ee8-9418-402d-92a7-375d07b67998"
    },
    {
        "author": "樓鑰",
        "paragraphs": [
            "易居求賦武林山，日困塵勞無暫閒。",
            "我求掛冠欲歸去，念此詩債須當還。",
            "武林山出武林水，靈隠後山無乃是。",
            "此山亦復用此名，細考其來真有以。",
            "天目兩乳到錢塘，一山環湖萬龍翔。",
            "扶輿磅礴擁王氣，皇居壯麗環宮牆。",
            "湖陰一峰如怒猊，勢臨城北尤瑰奇。",
            "吳越大作緇黄廬，爲穿百井以厭之。",
            "從來有龍必有珠，此雖培塿千山餘。",
            "中興南渡爲行都，崇列原廟太乙廬。",
            "曾因祀事來登眺，闤闠塵中有圜嶠。",
            "薰風時來洗袢暑，綠樹陰陰隠殘照。",
            "我得暫來猶醒心，羨君清福住年深。",
            "長安信美非吾土，倦翼惟思歸故林。"
        ],
        "title": "題太乙宮武林山贈易高士",
        "id": "8abd841c-db09-44da-89e5-143502d0431d"
    },
    {
        "author": "樓鑰",
        "paragraphs": [
            "百卉生深林，無人皆自芳。",
            "楚騷發妙意，惟蘭乃能當。",
            "我欲效潞公，賸種坡之陽。",
            "不須强披拂，風來味愈長。",
            "君乃先爲之，滋畹雙雁鄉。",
            "正欲生階庭，聚書教諸郎。",
            "父子自同心，久之不聞香。",
            "老我行西歸，一造君子堂。",
            "勉哉篤義方，雙雁看高翔。"
        ],
        "title": "寄題王以道蘭墅",
        "id": "9a5a53a6-2af8-4ce7-b599-735a75b2a647"
    },
    {
        "author": "樓鑰",
        "paragraphs": [
            "環植巒蕉數十株，幻成方丈一屠蘇。",
            "幾重青蒼兩邊合，四壁穿空一物無。",
            "早凉日薄坐其下，爽氣肅颯風來徐。",
            "此爲天下易生物，不多歲月真可廬。",
            "王愷謾夸紫步障，石崇安得青珊瑚。",
            "寓居得地不畝許，好事便可傳規模。",
            "顧余老矣豈久處，後來得此自足娛。",
            "若謂霜雪成摧枯，環臺瑶室今何如。"
        ],
        "title": "蕉菴雜言",
        "id": "542c2931-0991-4488-a626-6c8bf20cd2f4"
    },
    {
        "author": "樓鑰",
        "paragraphs": [
            "層層得好山，是處足飽看。",
            "君真樂山者，心地尤平寬。",
            "生長山水縣，慣見青巑岏。",
            "築室欲飫賞，憑虛著危欄。",
            "天亦遂君意，俾君老其間。",
            "場屋早得名，晚始就一官。",
            "官又不得進，甘心樂瓢簞。",
            "官少家食多，知更幾暑寒。",
            "朝見山嵐高，暮喜山雲還。",
            "山氣日夕佳，秀色幾可餐。",
            "晴雨各變態，雪月更萬端。",
            "于山真屬饜，清明流肺肝。",
            "膏粱與芻豢，與世殊鹹酸。",
            "久矣謝世紛，屏息專內觀。",
            "鬢無一莖白，八十顔如丹。",
            "所得不既多，愈飽天不慳。",
            "此閣本不華，何處無此山。",
            "苟爲名利驅，人境無相關。",
            "吾鄉山苦遠，可望不可攀。",
            "東樓快登眺，聳翠羅烟鬟。",
            "年來勇欲歸，匏繫未許閒。",
            "君索飽山詩，南明恍在前。",
            "十年兩訪君，共醉苜蓿盤。",
            "向時多名流，與君平生歡。",
            "祇今幾人在，一見良獨難。",
            "叔度鎮金陵，道衡處瀛壖。",
            "舊遊如晨星，相望可長歎。",
            "歸夢遶故丘，非晚再掛冠。",
            "何當泛剡谿，往從子于盤。"
        ],
        "title": "石時亨飽山閣",
        "id": "c38cab72-2d6d-4bc8-8da0-06dfa71c6bc2"
    },
    {
        "author": "樓鑰",
        "paragraphs": [
            "平時感歎屈靈均，離騷三誦涕欲零。",
            "向來傳注頼王逸，尚以舛陋遭譏評。",
            "河東天對最傑作，釋問多本山海經。",
            "練塘後出號詳備，晦翁集註尤精明。",
            "比逢善本窮日誦，章分句析無遁情。",
            "林侯忽又示此帙，正欲參考搴華英。",
            "屬余近歲方苦疾，筆硯廢墮幾塵生。",
            "嘗鼎一臠已知味，始知用工久已成。",
            "況復身到荆楚地，詳究蘭芷聞芳馨。",
            "前此同朝幸相與，錦囊詩文爲我傾。",
            "惜哉不早見此書，病中欲續神不寧。",
            "年老耄及屢求去，倘得掛冠早歸耕。",
            "尚當一一爲尋繹，期以爝火裨明星。",
            "謾揮斐語塞厚意，深媿所報非瓊瑩。"
        ],
        "title": "林德久祕書寄楚辭故訓傳及叶音草木疏求序于余病中未暇因以詩寄謝",
        "id": "08ab1e4d-533b-4844-b1b2-6500f0ff049c"
    },
    {
        "author": "樓鑰",
        "paragraphs": [
            "少年曾上三茅山，千巖萬壑窮躋攀。",
            "烟霏空翠不可狀，弟兄聯騎欣清閒。",
            "回頭五十有餘載，至今夢境猶班班。",
            "初從崇禧入僊境，元符玉晨紛幢幡。",
            "草庵精舍不知數，各占山麓清溪灣。",
            "蓑衣相見黑虎谷，蒼然白髮猶朱顔。",
            "延之土窟款清論，桃皮釀酒無留殘。",
            "達道所居更奇絕，萬山開豁如重關。",
            "一山巉巖似筆格，聳秀正矗湖中間。",
            "白馬真人尚生氣，長史舊井藏餘丹。",
            "異石若碎還復合，豢龍幾處多澄瀾。",
            "華陽洞門閉已久，傳聞亦有游其藩。",
            "撫掌浮漚湧如沸，僊人捧石手可扳。",
            "最奇無如大茅峰，千尋直上天市壇。",
            "中峰小峰如雁行，下視堆阜羅烟鬟。",
            "三君司命時歸降，往往天風吹珮環。",
            "人言春日羽衣會，胎禽終日來飛翻。",
            "玄帝大鼎秦皇璧，丹砂六千在流泉。",
            "地無虺虎與荆棘，但有衆藥堪延年。",
            "洞天凡蹤不易到，我欲再往良獨難。",
            "有時慨想舊游處，陟岡惘惘涕爲潸。",
            "江夏僊人有僊骨，卓爾拔俗甘瓢簞。",
            "摇鈴真能徹帝所，揮钁自足驅神姦。",
            "曾入金華訪初平，今往地肺求洞玄。",
            "游經都城道價重，拂袖忽厭拘塵煩。",
            "徑登紫芝繡衣亭，咫尺衆真相往還。",
            "神僊渺茫信可學，祇恐涓塵天意慳。",
            "但見茅君極僊品，誰知求道越岨艱。",
            "至今豐碑載錫文，舟墮千劍如指彈。",
            "君得此居宜勇進，勿使學步譏邯鄲。",
            "我欲休官未容去，歸夢遇覺多愁歎。",
            "終當掛冠四明隠，捫蘿采石紉芝蘭。",
            "江東日暮雲生處，安得羽化同霞餐。"
        ],
        "title": "贈黄真護道人游茅山",
        "id": "ef7defa5-96af-42d1-8342-7a5226f58091"
    },
    {
        "author": "樓鑰",
        "paragraphs": [
            "天台傑立滄海東，古今名士長相從。",
            "神遊八極司馬子，擲金作賦孫興公。",
            "松窗先生千載士，文價道骨相與同。",
            "芙蓉爲裳蘭爲佩，一笑坐斷千山峰。",
            "向來羽扇揮羣雄，貔貅給使如奴僮。",
            "淮南草木識姓字，烽燧一掃邊庭空。",
            "勳名巍峨謝不有，天子神聖非臣功。",
            "黄扉安坐斷國論，精神自折千里衝。",
            "東山之志意不改，歸來碧落稱僊翁。",
            "調元老手自燮理，鬖鬖綠髮雙方瞳。",
            "蒼生顒望謝公起，中興事業須宗工。",
            "新冬五日記穀旦，霜餘和氣回春風。",
            "門牆老生繫郡紱，欲借壽斚斟吳松。",
            "祝公壽考與家世，山河带礪俱無窮。"
        ],
        "title": "代魏丞相爲錢參政壽",
        "id": "a98773de-6074-46c5-8912-a077c4f572ea"
    },
    {
        "author": "樓鑰",
        "paragraphs": [
            "江山信美非吾土，王粲登樓意凄楚。",
            "麗譙井幹高則高，未免綺羅相滓污。",
            "君家華屋照城隅，丹壁重重不知數。",
            "誰令作此三層樓，雪脊干霄千尺所。",
            "幾番貽書來索詩，只許歸田爲君賦。",
            "快哉今日真得歸，無復黄塵涴巾屨。",
            "試凭欄干俯人世，城郭村畦可枚數。",
            "四山雲物任卷舒，大江波濤恣吞吐。",
            "曉看紅日上滄溟，夜見冰蟾轉天宇。",
            "四明山水秀東南，祇恨青山不肯入城府。",
            "我家朗朗屋百間，欲創一樓兄未許。",
            "羨君輪奐日日新，鼛鼓一聲紛郢斧。",
            "眼明見此高突兀，騷人當得江山助。",
            "我久欲歸未得間，門巷相望纔尺五。",
            "賦詩幸不負前盟，但慚筆底無風雨。",
            "從今造門不復問主人，醉倒樓上君莫嗔。"
        ],
        "title": "代仲舅尚書賦江山得助樓",
        "id": "d211e4d7-faf3-4b21-80f8-e1a6cfb5431c"
    },
    {
        "author": "樓鑰",
        "paragraphs": [
            "皇家基業天與隆，金枝玉葉槃石宗。",
            "我皇聖德摩蒼穹，朱邸森列慶所鍾。",
            "仲氏吹箎何雝雝，雲夢八九羅心胸。",
            "羣經讀遍巾箱中，筆端豪氣舒長虹。",
            "殿前玉佩聲冬瓏，天人眉宇輝宸楓。",
            "大名起魏茅士封，黄旛豹尾雙鎮雄。",
            "宣城名郡煩憑熊，政績越過黄與龔。",
            "樓前疊嶂橫雲空，佳句不減玄暉工。",
            "賢王易鎮甬水東，陽春有脚皆仁風。",
            "百蠻面內文軌同，坐清聚蟻驅屯蠭。",
            "碧海萬里樓船通，天子神聖非臣功。",
            "薰風入弦槐陰濃，新荷泛綠榴花紅。",
            "曉來佳氣飛青葱，驚詫野老田家翁。",
            "簫鼓動地光融融，堂上帝子方雍容。",
            "清旦燕賀簪笏叢，負弩小吏隨登龍。",
            "由來降靈自神崧，難老何用齊喬松。",
            "年年箕翼壽兩宮，捧觴戲彩俱無窮。"
        ],
        "title": "代求子紹上魏邸壽詩",
        "id": "4a24d594-8a7f-4e64-859d-7c9a582ec125"
    },
    {
        "author": "樓鑰",
        "paragraphs": [
            "東都競風節，清裁稱巨賢。",
            "焱馳不自定，相與扶其顛。",
            "獨立黄徵君，道周性具全。",
            "辟舉既不就，言論亦無傳。",
            "當時論篤士，比之孔與顔。",
            "陳蕃爲三公，自媿不敢先。",
            "丈人豈苗裔，德高靜而專。",
            "不清復不濁，量陂渺無邊。",
            "學問粹然正，師友承淵源。",
            "詞章玉無瑕，作者當摩肩。",
            "向來登王畿，悟主在一言。",
            "校讎天祿閣，朱黄手自研。",
            "郎潛不啻足，肯羨歲九遷。",
            "清朝奬廉退，擢居西府員。",
            "膴仕皆坐致，高懷越拘攣。",
            "出乘使者車，徑歸卧林泉。",
            "出處無戚欣，鼻間栩栩然。",
            "謝公恐未免，召馹行著鞭。",
            "松山介閩浙，淑氣常蜿蜒。",
            "隆冬正凝沍，愛日回春妍。",
            "懸弧慶生申，飄若區中僊。",
            "僊風自難老，何須記椿年。",
            "賤子託枌榆，掃門如宿緣。",
            "叨在玉潤選，得窺樂廣天。",
            "川涂阻拜壽，舂容陳大篇。",
            "孺子倘可教，願受書一編。"
        ],
        "title": "代毛崇夫賀婦翁黄圮老生朝",
        "id": "9e4dca8b-b002-44e9-b0d3-0a823084b197"
    },
    {
        "author": "樓鑰",
        "paragraphs": [
            "刺史諸侯貴，春城海水邊。",
            "層城臨媚景，水合數百源。",
            "山色佳有餘，雲門吼瀑泉。",
            "遊山憶謝公，頻遊任履穿。",
            "三寸如黄金，朱橘不論錢。",
            "瀟灑到江心，石瀨月娟娟。",
            "翠華擁吳岳，誰扶黄屋尊。",
            "御榻在嵽嵲，佳氣拂周旋。",
            "多除南省郎，一麾出守還。",
            "城中賢府主，今之黄潁川。",
            "筆落驚風雨，談論淮湖奔。",
            "羣書一萬卷，分明在眼前。",
            "老氣橫九州，黄鵠摩蒼天。",
            "歷職漢庭久，磊落映時賢。",
            "否臧太常議，正直朱絲弦。",
            "東下姑蘇臺，戮力効鷹鸇。",
            "謁帝似馮唐，明公獨妙年。",
            "列宿頓輝光，馨香粉署妍。",
            "卿月昇金掌，等級敢比肩。",
            "巢許山林志，虛心味道玄。",
            "此邦承平日，接近與名藩。",
            "時節立復度，水旱其數然。",
            "百谷漏波濤，狂風大放顛。",
            "江流氣不平，地軸爲之翻。",
            "人烟眇蕭瑟，茅茨寄短椽。",
            "凋瘵滿膏肓，誅求何多門。",
            "至尊方旰食，鴻雁美周宣。",
            "平生方寸心，窮年憂黎元。",
            "恐辜明主恩，筋力不辭煩。",
            "晨趨閶闔內，應對如轉環。",
            "制可題未乾，御札早流傳。",
            "斯人亦何幸，已聞動行軒。",
            "滯務茲一掃，煩苛法令蠲。",
            "撫養甚分明，連檣並米船。",
            "蜂蠆不敢毒，歌笑輕波瀾。",
            "驕陽化爲霖，江鳴夜雨懸。",
            "公鎮踰歲月，人安若泰山。",
            "且如今年冬，祁寒爲之暄。",
            "蕭蕭理體靜，迥出諸侯先。",
            "何時降璽書，誰能叫帝閽。",
            "絲綸實具新，載渥照乾坤。",
            "借問今何官，蓬萊漢閣連。",
            "鴛鷺回金闕，會是正陶甄。",
            "煊赫舊家聲，風流今尚存。",
            "嚴家聚德星，文雅見天倫。",
            "曾參與游夏，寔爲親弟昆。",
            "潘輿送喜頻，堂後自生萱。",
            "國與大名新，中堂有神僊。",
            "令子各清標，芝蘭疊璵璠。",
            "今朝烏鵲喜，僊鶴下人間。",
            "甘作老人星，晨霞朝可餐。",
            "但求椿壽永，何曾藉偓佺。",
            "獻壽更稱觴，肅肅秩初筵。",
            "爛漫倒芳樽，華燭蟠長烟。",
            "清朝燕賀人，佳句染華牋。",
            "吾非文人特，不敢廢詩篇。",
            "顧惟魯鈍姿，喧爭懶著鞭。",
            "出遊翰墨場，常受衆目憐。",
            "尚爲諸侯客，坐客寒無氈。",
            "未見有知音，非理誰與論。",
            "始知賢主人，見我顔色溫。",
            "包蒙忻有擊，豁達露心肝。",
            "竊效貢公喜，兼盡賓主歡。",
            "吹噓人所羨，推轂期孤鶱。"
        ],
        "tags": [
            "泰山"
        ],
        "title": "曾吏部壽詩集老杜句",
        "id": "4a6ee341-af99-4b84-9d8a-8d8a5366328c"
    },
    {
        "author": "樓鑰",
        "paragraphs": [
            "茫茫，蒼蒼。",
            "青山，遶千頃。",
            "波光，新秋露風荷吹香。",
            "悠颺心地翛然，生清凉。",
            "古岸摇垂楊，時有白鷺飛來雙。",
            "隠君如在，鶴與翱翔。",
            "老先何處，尚有流風未忘。",
            "琴與君兮宮商，酒與君兮杯觴。",
            "清歡殊未央，西山忽斜陽。",
            "欲去且徜徉，更將霜鬢臨滄浪。"
        ],
        "title": "七月上浣游裴園醉翁操",
        "id": "b0750788-a2fd-4051-add0-40bf763eb685"
    },
    {
        "author": "樓鑰",
        "paragraphs": [
            "泠然，輕圓。",
            "誰彈，向屋山。",
            "何言，清風至陰德之天。",
            "悠颺餘響嬋娟，方晝眠。",
            "迥立八風前，八音相宣知孰賢。",
            "有時悲壯，鏗若龍泉。",
            "有時幽杳，彷彿猿吟鶴怨。",
            "忽若巍巍山顛，蕩蕩幾如流川。",
            "聊將娛暮年，聽之身欲僊。",
            "弦索滿人間，未有逸韵如此弦。"
        ],
        "title": "和東坡醉翁操韵詠風琴",
        "id": "d4068f3e-3ad0-4bd8-8729-619fdbc0825f"
    },
    {
        "author": "樓鑰",
        "paragraphs": [
            "君之生兮天之西，望雪山兮名之以雪谿。",
            "君之游兮海之湄，隠于雪竇兮杳然何歸。",
            "子從其父兮孫訪吾祖，子志不遂兮孫之心良苦。",
            "嗟嗟，閬中君兮棄家而遠遊，蹇胡爲乎不久留。",
            "其遂蟬蛻塵埃而僊耶，其亦肥遯得道不死而隠于四窗之幽耶。",
            "捫蘿以尋于爛平兮既不可見，莽白雲之廿里兮欲進兮焉求。",
            "青欞兮實繁，莎羅兮花稠。",
            "鞠侯兮相與羣，白鷳兮嘯其儔。",
            "謂爲遠兮何景物之良是，謂在邇耶將徑之何由。",
            "肖君像兮茲堂，謹奉嘗兮良疇。",
            "君其來兮庶幾其見之，君之不來兮徒相羊以夷猶。"
        ],
        "title": "雪谿仙隠",
        "id": "595dbbd7-5de5-4dd7-b823-211432cc044e"
    },
    {
        "author": "樓鑰",
        "paragraphs": [
            "不從文叔作三公，歸著羊裘大澤中。",
            "石瀨釣臺非故地，雲山江水自高風。",
            "烟迷宿草古遺恨，樹擁危樓新奏功。",
            "僊馭飄颻疑不遠，翩然獨鶴度寒空。"
        ],
        "title": "姚江高風閣",
        "id": "1d98b1f7-3a13-442b-9cee-d26bafc8a182"
    },
    {
        "author": "樓鑰",
        "paragraphs": [
            "重雲烟雨日冥冥，柱礎流津意未晴。",
            "頼得谿風送雲出，放開山月照人明。",
            "紛紜世態長松影，荏苒時光流水聲。",
            "坐久蕭然轉琴軸，爲君更作九臯鳴。"
        ],
        "title": "夜坐",
        "id": "7db91f39-3763-4ba6-8a1d-2e674e53cbc4"
    },
    {
        "author": "樓鑰",
        "paragraphs": [
            "昨望山陰古道中，蕺山直上最高峰。",
            "今朝更踏山陰道，却向雲間認八松。"
        ],
        "title": "山陰道中  其一",
        "id": "277dff97-8ca1-41dd-891e-7b432f5e8371"
    },
    {
        "author": "樓鑰",
        "paragraphs": [
            "捲上疎簾莫放垂，迎眸景色自淋漓。",
            "有雲更覺千山秀，不雨爭知萬壑奇。",
            "古道經行盡遺跡，羣賢風度想當時。",
            "奚囊莫怪新篇少，應接山川不暇詩。"
        ],
        "title": "山陰道中  其二",
        "id": "30e09cbb-d0e6-44ea-bdfb-19d58dac0c31"
    },
    {
        "author": "樓鑰",
        "paragraphs": [
            "山陰巖壑妙人寰，十載扁舟空往還。",
            "贊府端能慰牢落，連朝相與上孱顔。",
            "龍盤鳳翥無奇畫，霞蔚雲蒸有舊山。",
            "弔古凄凉更離別，滿懷秋思到眉間。"
        ],
        "title": "蘭亭別丁杲卿",
        "id": "00edc54a-b1bb-40cc-93af-830be59f2c74"
    },
    {
        "author": "樓鑰",
        "paragraphs": [
            "水餘枯枿尚棲苴，催促征夫趁曉鴉。",
            "細路繚山穿亂石，輕輿掠樹得飛花。",
            "柔桑彌望兩三里，修竹深藏四五家。",
            "徑處不容行客戀，可憐一步一天涯。"
        ],
        "title": "早行",
        "id": "dedee719-e4b9-4f1b-870a-89d91193eb09"
    },
    {
        "author": "樓鑰",
        "paragraphs": [
            "一番凍雨洗郊丘，冷逼征衫四月秋。",
            "只喜青山瀉懸瀑，不知黄潦漲平疇。",
            "登途已厭頻輿轎，得意何妨且榜舟。",
            "處順安貧聊自適，未應坎止愧乘流。"
        ],
        "title": "水漲乘小舟",
        "id": "2e2da635-1bdf-4035-8b2a-a8428656af4c"
    },
    {
        "author": "樓鑰",
        "paragraphs": [
            "伏波莫作賈胡留，雨意垂垂未肯休。",
            "不憚征衫有微濕，只愁平地又橫流。",
            "行人自厭衝泥苦，野老方當得意秋。",
            "倦僕如何致千里，登天徒笑傳鳴鳩。"
        ],
        "title": "繡川道中",
        "id": "435a9b65-07fc-465b-9991-dbd2bbba8732"
    },
    {
        "author": "樓鑰",
        "paragraphs": [
            "處處谿環舍，家家石累牆。",
            "有時逢老稚，無事只耕桑。",
            "野色撩詩思，村醪引醉鄉。",
            "山川已如許，急雨更斜陽。"
        ],
        "title": "過蘇谿",
        "id": "05142481-4e06-45af-be27-9ad0a27d4350"
    },
    {
        "author": "樓鑰",
        "paragraphs": [
            "萬壑千巖已飽看，更尋佳處爲開顔。",
            "無端早上一番雨，遮盡東陽縣裏山。"
        ],
        "title": "東陽遇雨",
        "id": "015ad2ff-22f6-4d92-a380-574c6b6087b4"
    },
    {
        "author": "樓鑰",
        "paragraphs": [
            "雨外山光淡，烟中草色鮮。",
            "斷橋依古岸，流水自斜川。",
            "紫椹餘桑表，青藤遶樹顛。",
            "人情兼物態，只合付天然。"
        ],
        "title": "即事",
        "id": "1d7c39e1-9798-47ff-832e-4f94f3f14cd8"
    },
    {
        "author": "樓鑰",
        "paragraphs": [
            "古澗隨山轉，征人趁水行。",
            "懸崖當步險，空翠逼人清。",
            "石路無尋直，沙田不畝平。",
            "千巖得一二，亦足慰平生。"
        ],
        "title": "行荆坑道中",
        "id": "56805a26-c4a6-4100-812a-f959342bebe2"
    },
    {
        "author": "樓鑰",
        "paragraphs": [
            "百級山田带雨耕，驅牛扶耒半空行。",
            "不如身倚市門者，飽食豐衣過一生。"
        ],
        "title": "馮公嶺",
        "id": "d739a14d-c18f-4a0c-bb98-b705d74593b1"
    },
    {
        "author": "樓鑰",
        "paragraphs": [
            "莫爲看山只凭欄，遠懷猶恨兩山間。",
            "坐深却得無窮趣，祇看平川一半山。"
        ],
        "title": "括蒼烟雨樓",
        "id": "db4722f5-515c-4d2f-a512-04409453fea0"
    },
    {
        "author": "樓鑰",
        "paragraphs": [
            "落日謝虛閣，橫琴相對閒。",
            "片雲將急雨，一笑失前山。"
        ],
        "title": "晚步少微閣",
        "id": "3dbf4d87-f063-4f1d-a0ae-d9f18f52d2af"
    },
    {
        "author": "樓鑰",
        "paragraphs": [
            "長晝苦炎熱，夜分凉始生。",
            "電中千嶂立，琴外一蛩鳴。",
            "急雨催詩思，遥空答鼓聲。",
            "誰知一府地，得此意凄清。"
        ],
        "title": "夜坐燒香臺",
        "id": "66410dfe-3025-43a5-a660-8182c00f4623"
    },
    {
        "author": "樓鑰",
        "paragraphs": [
            "睡重不知曉，山高意得秋。",
            "風來已落葉，潦去忽中洲。",
            "幽閴素所願，登臨儘自由。",
            "瀕溪千萬壑，何日上扁舟。"
        ],
        "title": "即事",
        "id": "feabaf56-a196-4886-a7be-d1adde1c5f75"
    },
    {
        "author": "樓鑰",
        "paragraphs": [
            "好風先雨到危欄，却送殘雲過別山。",
            "不用開襟强披拂，自然凉意滿人間。"
        ],
        "title": "小雨",
        "id": "400dcb89-cad7-4260-9f26-d0ad681267b3"
    },
    {
        "author": "樓鑰",
        "paragraphs": [
            "暮靄橫空黯未收，晚來凉動滿懷秋。",
            "澹雲影裏千山月，殘角聲中百尺樓。",
            "參坐共爲文字飲，高談不見古今愁。",
            "夜闌半醉意方適，徑欲乘風汗漫遊。"
        ],
        "title": "烟雨樓夜坐",
        "id": "acf53a4c-0ae0-4fb1-af33-f1d4a195388e"
    },
    {
        "author": "樓鑰",
        "paragraphs": [
            "兩寺疎鐘夾岸聞，荒烟無數亂前村。",
            "山銜落日雲生彩，谿溜孤舟水不痕。",
            "蟲羽凄凄鳴綠暗，星暉隠隠照黄昏。",
            "欲歸重到層樓上，更爲梅花一斷魂。"
        ],
        "title": "晚自擬滁亭轉烟雨樓聽角",
        "id": "663547a3-1eef-4130-a24e-7ad155e5804b"
    },
    {
        "author": "樓鑰",
        "paragraphs": [
            "佳處逢佳節，寧辭望眼勞。",
            "有樓皆眺遠，無日不登高。",
            "野栗炊新秫，寒萸泛濁醪。",
            "黄花何太晚，籬落上蕭騷。"
        ],
        "title": "重陽",
        "id": "1220bfa2-b902-461b-ac8f-4a55ea6e1c84"
    },
    {
        "author": "樓鑰",
        "paragraphs": [
            "風捲清淮夜不休，曉驚急雪遍郊丘。",
            "坐令和氣三邊滿，便覺胡塵萬里收。",
            "瑟瑟江頭輝玉節，蕭蕭馬上點貂裘。",
            "歸來風物渾相似，二月楊花遶御溝。"
        ],
        "title": "北行雪中渡淮",
        "id": "ed8d2e1c-3270-4a79-999f-222b70254e06"
    },
    {
        "author": "樓鑰",
        "paragraphs": [
            "宿雪助寒色，相看汴水濱。",
            "輕車兀殘夢，羣馬濺飛塵。",
            "行役過周地，官儀泣漢民。",
            "中原陸沈久，任責豈無人。"
        ],
        "title": "泗州道中",
        "id": "75129fb6-65e7-46a5-bc95-b5c95e73c496"
    },
    {
        "author": "樓鑰",
        "paragraphs": [
            "古汴微流絕，餘民尚孑遺。",
            "高丘祠漢祖，荒草葬虞姬。",
            "垓下空陳迹，鴻溝愴近時。",
            "膏腴滿荆棘，傷甚黍離離。"
        ],
        "title": "靈壁道中",
        "id": "c4b5c2ba-9b06-4044-8868-559f2c37bc4f"
    },
    {
        "author": "樓鑰",
        "paragraphs": [
            "驛門深閉柏參天，月可中庭夜影圓。",
            "人靜好風喧客枕，坐令歸夢到林泉。"
        ],
        "title": "陳留柏",
        "id": "615e0b78-43a3-41d3-a69b-ba6a1a969677"
    },
    {
        "author": "樓鑰",
        "paragraphs": [
            "千古興亡一夢驚，就中物理似持衡。",
            "茜花空染朝歌血，荒草猶祠羑里城。",
            "但見反身知自咎，誰言修政欲相傾。",
            "知音只有昌黎操，臣罪當誅主聖明。"
        ],
        "title": "相州道中",
        "id": "62572cc9-e1c8-4283-8ff0-bcfe4dffa5cc"
    },
    {
        "author": "樓鑰",
        "paragraphs": [
            "行盡窮邊歲亦殫，倚門應是念衣單。",
            "寧知今日幕南地，不似去年江上寒。",
            "乘馬惟欣日可愛，逢人長說雪初乾。",
            "三衾四襖半無用，何必重歌行路難。"
        ],
        "title": "即事",
        "id": "5496358a-d8b2-497a-b228-749c588a1e8e"
    },
    {
        "author": "樓鑰",
        "paragraphs": [
            "去年沙岸倚歸舟，今日驅車古涿州。",
            "綵服難陪萊子戲，巴詞應付雪兒謳。",
            "客途行及五千里，壽宴須開十二樓。",
            "南望飛雲天樣遠，太行山外久凝眸。"
        ],
        "title": "臘月二十五日大人生朝",
        "id": "49386471-b08d-4af0-bb8b-f7713a8547bf"
    },
    {
        "author": "樓鑰",
        "paragraphs": [
            "去國三千里，還家第一程。",
            "都緣人意樂，便覺馬蹄輕。",
            "落日催心速，飛雲逐望生。",
            "莫嫌歸去晚，猶得趁清明。"
        ],
        "title": "初出燕山",
        "id": "c054a1e3-eaa1-4a1b-974d-01bd570a5729"
    },
    {
        "author": "樓鑰",
        "paragraphs": [
            "石斗微微覆淺沙，蘭叢短短茁青芽。",
            "春花著眼未云久，花事于人漸有涯。"
        ],
        "title": "春雨  其一",
        "id": "5ccac49b-07f8-4a76-9a43-78d8f6edc356"
    },
    {
        "author": "樓鑰",
        "paragraphs": [
            "漫漫平湖接遠天，濛濛細雨濕輕烟。",
            "野橋橫著草深外，何處渡頭人上船。"
        ],
        "title": "春雨  其二",
        "id": "44a09d37-59c9-4e00-a665-0c3c0fdcab88"
    },
    {
        "author": "樓鑰",
        "paragraphs": [
            "春空吹雨作餘寒，去去扁舟不可扳。",
            "伊昔曾游三大水，到今獨記九華山。",
            "想君脈脈征途遠，屬我悠悠夢境閒。",
            "回首江山固無恙，懷人倚待好詩還。"
        ],
        "tags": [
            "九华山"
        ],
        "title": "送人之官池州",
        "id": "2dff94a9-a3c3-42af-b602-86f614763f0b"
    },
    {
        "author": "樓鑰",
        "paragraphs": [
            "公子喜青春，歡遊弗厭頻。",
            "久晴都不問，好雨却成嗔。",
            "桃杏紅方入，禾苗綠未勻。",
            "請君停杖履，俯念耦耕人。"
        ],
        "title": "春遊遇雨",
        "id": "44cf5db5-3bff-42ef-9492-6c160867c02a"
    },
    {
        "author": "樓鑰",
        "paragraphs": [
            "結屋蒼崖晝不譁，崚嶒亂石遶簾牙。",
            "濤江渺莽三千頃，烟瓦參差百萬家。",
            "雉堞環山餘暮雪，龍樓聳闕煥朝霞。",
            "登臨可是望都省，但有葵心向日華。"
        ],
        "title": "糧料院葵向亭",
        "id": "aba36444-b361-47d8-9ba4-5c5e941658a6"
    },
    {
        "author": "樓鑰",
        "paragraphs": [
            "衮衮羣山尾，橫窗更此岑。",
            "塵埃遮物外，風物宛山陰。",
            "作吏何妨隠，尋山不用深。",
            "居然一丘壑，便足快登臨。"
        ],
        "title": "廨舍小軒",
        "id": "8349d0a3-4b50-4760-99e9-b5fd247e4731"
    },
    {
        "author": "樓鑰",
        "paragraphs": [
            "舊說城南社，今登山外亭。",
            "宮牆步可到，御柳望中青。",
            "引嘯千巖響，哦詩過鳥聽。",
            "曲欄頻徙倚，歸思渺東溟。"
        ],
        "title": "尺五亭",
        "id": "cdb1456a-834a-40ed-87e6-3286036fe994"
    },
    {
        "author": "樓鑰",
        "paragraphs": [
            "五年不泛浙西船，今日重來倍黯然。",
            "葦席不重寒刺被，菱歌孤唱月摇川。",
            "吚啞回櫓鳬鷗狎，來往輕帆風雨便。",
            "點檢湖山固無恙，鴒原遺恨到黄泉。"
        ],
        "title": "挈從子滌歸烏戍外家",
        "id": "55d6bfe9-6253-402e-9584-f2448a57b5c0"
    },
    {
        "author": "樓鑰",
        "paragraphs": [
            "田在港西家港東，斷橋春水步難通。",
            "束蘆挾甕穩來去，不礙小船分釣筒。"
        ],
        "title": "烏戍道中",
        "id": "b9e9cfab-a8b4-4c3a-b420-cbfd41c0e0b2"
    },
    {
        "author": "樓鑰",
        "paragraphs": [
            "秋意未教籬菊知，不妨烏帽著風吹。",
            "絕憐對酒君歸矣，更欲登高誰共之。",
            "風雨滿城千里夢，茱萸綴席一年期。",
            "君非俗物敗意者，莫爲催租便不詩。"
        ],
        "title": "重陽寄雪窗從叔",
        "id": "224fd144-3a4b-4437-9317-14eeb7e3286e"
    },
    {
        "author": "樓鑰",
        "paragraphs": [
            "遥憶牢之舅，功名志欲成。",
            "離思滿方寸，望眼費雙明。",
            "攬筆四愁詠，登樓千里情。",
            "賢勞休自歎，幢下本書生。"
        ],
        "title": "次伯舅汪運幹所寄韵",
        "id": "55f840fc-d714-4184-88f8-6e683b22d66b"
    },
    {
        "author": "樓鑰",
        "paragraphs": [
            "曉出都城暮入山，杖藜蕭散易開顔。",
            "松風五里未行盡，隠隠疎鐘紫翠間。"
        ],
        "title": "佛日山",
        "id": "ed617801-621c-46fb-be16-d036f12bb5e8"
    },
    {
        "author": "樓鑰",
        "paragraphs": [
            "四山過雨翠光流，境勝心閒自點頭。",
            "野鳥叫春多格磔，晚風吹鬢故颼飀。",
            "三年幾作舊山夢，一笑喜成今日遊。",
            "獨歎寒泉本無意，强隨機械走溪溝。"
        ],
        "title": "遊香山次王正言韵",
        "id": "2bd9bf21-114a-4c3e-a92b-f03e048d7015"
    },
    {
        "author": "樓鑰",
        "paragraphs": [
            "幾載京塵涴客裘，江村乍入倍清幽。",
            "柔桑穉麥寒猶在，流水落花春又休。",
            "蒼狗浮空驚易失，白駒過隙若爲留。",
            "細思誰似垂綸者，寘酒烹魚百不憂。"
        ],
        "title": "過西興",
        "id": "70abd506-7252-4e2e-8545-ee03eb537576"
    },
    {
        "author": "樓鑰",
        "paragraphs": [
            "又作泛舟行，浮家一葉輕。",
            "潮生江外晚，月比夜來明。",
            "雲盡天容徹，風高水氣清。",
            "五湖乘興去，何苦慕功名。"
        ],
        "title": "携家再游姚江",
        "id": "1992c16a-06ce-4b5e-8746-7c36e109a940"
    },
    {
        "author": "樓鑰",
        "paragraphs": [
            "江豚吹浪雨颼飀，望斷天涯人白頭。",
            "一舸乘風渡揚子，數鷗導我過瓜州。"
        ],
        "title": "渡揚子",
        "id": "68baf1cc-728e-4f35-aeb0-e3643cca0c82"
    },
    {
        "author": "樓鑰",
        "paragraphs": [
            "曉霧冥濛水拍堤，稜嶒亂石與雲齊。",
            "扁舟不用兼程去，到得稽城日已西。"
        ],
        "title": "曉霧",
        "id": "1eeb7459-cb0a-4788-9e2c-e4700a7eba40"
    },
    {
        "author": "樓鑰",
        "paragraphs": [
            "晚步蕺山上，休辭脚力窮。",
            "八松不礙眼，萬里欲乘風。",
            "逸興浮滄海，高歌徹太空。",
            "羲之不可見，猶得想胸中。"
        ],
        "title": "登蕺山",
        "id": "eb220a9e-4391-4309-ab19-1514b2cfcb56"
    },
    {
        "author": "樓鑰",
        "paragraphs": [
            "一簾疎雨洗塵埃，滿架酴醾自在開。",
            "正恨烹茶殺風景，忽驚門外白衣來。"
        ],
        "title": "永嘉試院謝曾使君送酒  其一",
        "id": "f5aab49a-b809-4c34-b85c-cfb9a239b6d3"
    },
    {
        "author": "樓鑰",
        "paragraphs": [
            "脫身場屋幾春秋，故步重尋我自羞。",
            "閉置有如三日婦，畫成應遣一生愁。",
            "與錢誰是老司業，送酒更無賢郡侯。",
            "掩卷出門花下坐，真成一酌散千憂。"
        ],
        "title": "永嘉試院謝曾使君送酒  其二",
        "id": "7d22d9f1-3fe3-4cc9-aedc-66e73fb6fe2f"
    },
    {
        "author": "樓鑰",
        "paragraphs": [
            "寄齋今日又遷居，門巷相過五尺餘。",
            "王子何妨借人屋，淵明不必愛吾廬。",
            "大千眼裏無非寄，三十乘中皆是書。",
            "祀竈卜鄰無用爾，祇今天上有鋒車。"
        ],
        "title": "木藴之國博遷居  其一",
        "id": "59825e82-cf49-468c-9b8e-483693efa01b"
    },
    {
        "author": "樓鑰",
        "paragraphs": [
            "名大人稱屈，心閒我自餘。",
            "言詩今子貢，作賦古玄虛。",
            "鳳沼定平進，鷗盟殊未疎。",
            "潭潭府中去，只作寄齋居。"
        ],
        "title": "木藴之國博遷居  其二",
        "id": "de4ad25d-d41d-4dde-b853-2915555f974a"
    },
    {
        "author": "樓鑰",
        "paragraphs": [
            "幽舍足留客，疎篁不用林。",
            "相過幾樽酒，清坐一瑶琴。",
            "野鶴伴僊隠，閒雲寄此心。",
            "黄冠如有許，來者爲低簪。"
        ],
        "title": "次南真宮龔道士壁間韵",
        "id": "b6b9d48f-72be-4d5c-b612-e1621e3056b0"
    },
    {
        "author": "樓鑰",
        "paragraphs": [
            "長官清政玉無瑕，卓魯循良不足誇。",
            "前席有期吾黨喜，挽鬚無路邑人嗟。",
            "才高雁蕩千峰石，惠足河陽一縣花。",
            "欲信三年渾不擾，遊山今日始携家。"
        ],
        "title": "送樂清姚令行可",
        "id": "c4135d6a-b6d4-4404-bdd2-add21e3d660a"
    },
    {
        "author": "樓鑰",
        "paragraphs": [
            "眼前未見古龍湫，望望前山景自幽。",
            "紅日一門千嶂曉，翠峰雙聳半空秋。",
            "風高落木無邊下，氣勁閒雲逐處收。",
            "要識雁山真面目，直須霜後一來遊。"
        ],
        "title": "入雁山過雙峰",
        "id": "7a9473b4-1bd3-4cb4-a3dc-c87a72264c5e"
    },
    {
        "author": "樓鑰",
        "paragraphs": [
            "老筇扶我轉林丘，直到僧房最上頭。",
            "地擁雙峰遮勝境，天分半石閟靈湫。",
            "空中大士澹相對，山罅清泉空自流。",
            "人謂石崖宜置我，不知來此有緣不。"
        ],
        "title": "靈峰",
        "id": "e6fd8b6c-672e-4224-ac6a-93a0059e87ca"
    },
    {
        "author": "樓鑰",
        "paragraphs": [
            "地聳峰巒秀，天開氣象寬。",
            "九霄銀漢落，千古玉龍寒。",
            "壯觀供尊者，幽居稱冷官。",
            "何時遂肥遯，不厭白頭看。"
        ],
        "title": "龍湫",
        "id": "ad1d75f0-2180-498d-b950-9a101d24d6dd"
    },
    {
        "author": "樓鑰",
        "paragraphs": [
            "雲鎖千峰碧，泉飛百尺湫。",
            "山蹊驚險絕，洞府足深幽。",
            "谷靜摇虛箔，巖高卧老虬。",
            "賈胡還似我，到處輒遲留。"
        ],
        "title": "又次王瑞安韵",
        "id": "1ad2b3bd-b542-4cd0-baf4-b00856c9fc97"
    },
    {
        "author": "樓鑰",
        "paragraphs": [
            "一峰凜凜插烟霏，誰築新亭占石磯。",
            "標榜未應專一壑，此山何處不忘歸。"
        ],
        "title": "忘歸亭",
        "id": "b4561d30-3177-4968-8699-40bd6d39c4f2"
    },
    {
        "author": "樓鑰",
        "paragraphs": [
            "軋軋輕輿上馬鞍，半天嵐翠逼人寒。",
            "從教宿靄迷清嶂，明日晴空取意看。"
        ],
        "title": "登馬鞍嶺",
        "id": "3122572b-f584-4c7d-833f-d79383980ec0"
    },
    {
        "author": "樓鑰",
        "paragraphs": [
            "東風吹我上西岡，更覺僧房白晝長。",
            "草色已翻新歲碧，梅花祇是去年香。",
            "好山圍繞屏三面，野竹蕭森玉數行。",
            "千里同遊逢范叔，綈袍他日未相忘。"
        ],
        "title": "游西山次范丞韵",
        "id": "f1c83f32-c5ca-4952-903d-fb98a0ed1508"
    },
    {
        "author": "樓鑰",
        "paragraphs": [
            "曉風吹起雪漫漫，來兆豐年喜有端。",
            "玉樹瓊枝無限好，雪窗高閣不勝寒。",
            "直疑天上梅花落，莫作人間柳絮看。",
            "我欲乘風游汗漫，倚欄空自羨飛翰。"
        ],
        "title": "喜雪",
        "id": "88630e64-2801-4f17-b940-fc0cd2d784a8"
    },
    {
        "author": "樓鑰",
        "paragraphs": [
            "不嫌屐齒碎莓苔，祇要吾人得得來。",
            "見說飛泉高落澗，待尋曲水作流杯。",
            "竹林素約羣賢集，雞黍相過一笑開。",
            "政恐清遊自忘返，不應空棹酒船回。"
        ],
        "title": "同年翁處度招遊北山次韵",
        "id": "d3ee96b3-fb68-4ac5-873f-bc2901e0b922"
    },
    {
        "author": "樓鑰",
        "paragraphs": [
            "人生逆旅困風波，大似寄居鸚鵡螺。",
            "月白江空無一事，不須更作釣魚蓑。"
        ],
        "title": "支茂先烟蓑亭",
        "id": "d849289a-de1a-4ebd-822e-03d4bc350eb5"
    },
    {
        "author": "樓鑰",
        "paragraphs": [
            "南枝零落北枝殘，失喜新蕤苦耐寒。",
            "莫道北人渾不識，南人幾作杏花看。"
        ],
        "title": "紅梅",
        "id": "fdd6b89c-ef65-474c-821b-336a8acdb034"
    },
    {
        "author": "樓鑰",
        "paragraphs": [
            "河漢秋來浄，飛星一點過。",
            "好風吹暑盡，疎雨送凉多。",
            "紈扇收團月，桃笙捲細波。",
            "自知恩到骨，欹枕夢無何。"
        ],
        "title": "秋意次林致甫宗丞韵",
        "id": "f5c64969-a8fd-445c-8427-11c6aee7994f"
    },
    {
        "author": "樓鑰",
        "paragraphs": [
            "飛花一片減風光，不待紅稀意已傷。",
            "今歲餘春能幾許，浮生此日更須忙。",
            "隴頭有雨麥初秀，林下無人蘭自芳。",
            "夜倚疎欞誦佳句，好風如水月如霜。"
        ],
        "title": "送春  其一",
        "id": "71fa2fb1-f41b-419c-8e5a-8b9d6da37cff"
    },
    {
        "author": "樓鑰",
        "paragraphs": [
            "花披催蝶舞，柳暗受鶑遷。",
            "過眼忽新夢，回頭誰少年。",
            "溪雲隨筍供，山雨近梅天。",
            "詩思正無頼，一聲來杜鵑。"
        ],
        "title": "送春  其二",
        "id": "bcdb5ccf-fa00-4ef5-a9d4-0cf9a9218e74"
    },
    {
        "author": "樓鑰",
        "paragraphs": [
            "年來視物隔褷䙰，祇有昏花似退之。",
            "强起歸鴻聊自放，妙穿懸蝨恐難爲。",
            "相親黄奶交親絕，見代青姑事寖危。",
            "寫照苦添雲蔽日，不應更誚虎頭癡。"
        ],
        "title": "病目初愈張子家有詩次韵",
        "id": "c11478b0-48e6-4496-ba27-943f48b4677a"
    },
    {
        "author": "樓鑰",
        "paragraphs": [
            "千里貽書慰寂寥，更將尊酒餉今朝。",
            "先生忽已成烏有，用事何因見白超。",
            "醉裏謾思鯨吸海，夢回誰悟鹿藏蕉。",
            "何時痛飲論心曲，雲滿江東望眼遥。"
        ],
        "title": "許深父餉酒覆於舟中",
        "id": "9c630997-55c5-4757-a9f0-1476bb118dea"
    },
    {
        "author": "樓鑰",
        "paragraphs": [
            "君向瀟湘忽語離，江城離思亂雲飛。",
            "傳聞楚俗尤凋瘵，勿以秦人視瘠肥。",
            "宰縣要尋行志處，監州空有負丞譏。",
            "此行得句須頻寄，直到衡陽有雁歸。"
        ],
        "title": "送胡巨濟宰湘潭",
        "id": "3ef84d12-f93f-45b4-8c93-e097efc28f86"
    },
    {
        "author": "樓鑰",
        "paragraphs": [
            "芸芸物態見天機，靜裏工夫得細微。",
            "階下秋紅千萬點，游蜂一一採香歸。"
        ],
        "title": "即事",
        "id": "2915194a-7825-40b0-b24e-c0ed3bbad7ce"
    },
    {
        "author": "樓鑰",
        "paragraphs": [
            "春來節物一番新，今歲仍逢臘裏春。",
            "莫訝連宵清不寐，祇緣守歲守庚申。"
        ],
        "title": "正月庚申朔",
        "id": "96439d21-904e-48d9-8e00-04647b9ade60"
    },
    {
        "author": "樓鑰",
        "paragraphs": [
            "夾道青松引客來，五峰雙澗擁樓臺。",
            "豐干饒舌留公案，隋帝遺書暗古煤。",
            "最喜親知來里社，真成春月上天台。",
            "陰雲掃盡尋幽去，佳處端疑爲我開。"
        ],
        "title": "國清寺",
        "id": "ef65d2b1-f256-40a7-9a10-ae8d2ea967ec"
    },
    {
        "author": "樓鑰",
        "paragraphs": [
            "雁山曾御九秋風，更喜春深到此中。",
            "芳草絕憐隨意綠，野花真是映山紅。",
            "未知方丈景何似，直恐桃源路已通。",
            "起聽朝雞無恙否，茲遊恨不與君同。"
        ],
        "title": "山中懷仲兄",
        "id": "a4bf14a2-0114-4cd5-a5ea-31c65e312cf6"
    },
    {
        "author": "樓鑰",
        "paragraphs": [
            "路上人家短竹籬，繅蠶刈麥自熙熙。",
            "可憐日對千尋瀑，不解閒吟半字書。"
        ],
        "title": "天台道中口占",
        "id": "aeab7255-b952-4b2f-b86c-ebcaa751e54a"
    },
    {
        "author": "樓鑰",
        "paragraphs": [
            "投暝人家欲睡時，雨聲不斷水平池。",
            "回頭已過三江渡，醉看車中總不知。"
        ],
        "title": "宿仙居民家",
        "id": "9abba4c6-5e9c-4602-85bb-feea4458437b"
    },
    {
        "author": "樓鑰",
        "paragraphs": [
            "執別僧房日未斜，別離愁緒滿天涯。",
            "清宵已落柔桑葉，小雨頓開蕎麥花。",
            "醉裏不知身是客，酒闌無奈客思家。",
            "憑誰寄語三夫子，歸路還須好句誇。"
        ],
        "title": "寄管叔儀通判并同官",
        "id": "178113ea-1eb0-4e9e-9c5c-0e91ae0b38ec"
    },
    {
        "author": "樓鑰",
        "paragraphs": [
            "骨相昂藏澗底松，平生禪窟儘從容。",
            "幾年大隠清暉閣，今日來瞻獨秀峰。",
            "打破畫瓶無罣礙，大開飯店喜迎逢。",
            "今朝且逐征途去，何日重來聽曉鐘。"
        ],
        "title": "贈寶藏老道源",
        "id": "aef52e7d-f3da-407f-b13e-ed95e5b43c01"
    },
    {
        "author": "樓鑰",
        "paragraphs": [
            "黄雲滿塢沙田稻，白雪漫山薺菜花。",
            "路人縉雲頻借問，碧香酒好是誰家。"
        ],
        "title": "過蒼嶺  其一",
        "id": "d9da10ef-0d10-48db-a471-ebc7f6ffc6d0"
    },
    {
        "author": "樓鑰",
        "paragraphs": [
            "崇朝辛苦上孱顔，泥徑初平意暫閒。",
            "蒼嶺東頭移野步，眼前便得處州山。"
        ],
        "title": "過蒼嶺  其二",
        "id": "60bc190e-0750-48ae-a599-9fe6b94b875b"
    },
    {
        "author": "樓鑰",
        "paragraphs": [
            "危樓雄據郡城東，掃盡秋雲快碧空。",
            "目力不容山隔斷，詩情長與酒無窮。",
            "先分樓下雙溪水，高挹人間萬里風。",
            "興逸不知真近遠，五弦聲裏送歸鴻。"
        ],
        "title": "婺女極目亭",
        "id": "f711ad18-144e-4e77-a749-01885236b971"
    },
    {
        "author": "樓鑰",
        "paragraphs": [
            "雨後過蒼嶺，平生行路難。",
            "危層驚步滑，絕澗覺心寒。",
            "就嶺山逾險，趨平谷更盤。",
            "年來輕世故，不作險塗看。"
        ],
        "title": "自柯山歸再過蒼嶺",
        "id": "e53f069e-fb09-4459-95e2-7ef59fff55d7"
    },
    {
        "author": "樓鑰",
        "paragraphs": [
            "靈澈清詩千載傳，始聞林下有斯賢。",
            "傍人只道休官早，見一名堂已十年。"
        ],
        "title": "鹿伯可郎中園池雜詠 見一堂",
        "id": "adffb580-9c54-47bf-947b-c100dc4372d5"
    },
    {
        "author": "樓鑰",
        "paragraphs": [
            "流行坎止事無多，舉世營營自網羅。",
            "珍重主人真止矣，直如古井更無波。"
        ],
        "title": "鹿伯可郎中園池雜詠 止室",
        "id": "a37e2975-4512-4035-82ee-6c2fb47e23c0"
    },
    {
        "author": "樓鑰",
        "paragraphs": [
            "安石東山志不渝，歸來尋得靜工夫。",
            "從教更爲蒼生起，携妓何妨且自娛。"
        ],
        "title": "鹿伯可郎中園池雜詠 小東山",
        "id": "a4554596-f980-4859-a088-c236f2da348a"
    },
    {
        "author": "樓鑰",
        "paragraphs": [
            "芳樹叢生庭砌間，高枝更許後來攀。",
            "主人勿戀山中桂，招隠還應看小山。"
        ],
        "title": "鹿伯可郎中園池雜詠 桂堂",
        "id": "88b0d943-3776-45e8-84e4-8f72a304853c"
    },
    {
        "author": "樓鑰",
        "paragraphs": [
            "浮雲舒卷原無定，此意誰能爲飽參。",
            "出岫無心歸亦爾，不妨今日與同龕。"
        ],
        "title": "鹿伯可郎中園池雜詠 雲龕",
        "id": "e7d0a743-8951-486f-92e6-107e150e5cef"
    },
    {
        "author": "樓鑰",
        "paragraphs": [
            "霜著芳苞翠作圍，數椽瀟灑映斜暉。",
            "木奴何必須千樹，乞得閒身徑且歸。"
        ],
        "title": "鹿伯可郎中園池雜詠 柑隅",
        "id": "e5449ed9-18bf-4459-b7a6-86b4d38bdc61"
    },
    {
        "author": "樓鑰",
        "paragraphs": [
            "幾樹桃花相映開，主人歸路入天台。",
            "憑誰寄語玄都觀，前度劉郎不更來。"
        ],
        "title": "鹿伯可郎中園池雜詠 桃蹊",
        "id": "bfb51653-98ff-4bfd-bd62-39116e3493bd"
    },
    {
        "author": "樓鑰",
        "paragraphs": [
            "玉潔冰清一壑專，籜龍何處引涓涓。",
            "深知月滿還虧缺，祇學蟾光一半圓。"
        ],
        "title": "鹿伯可郎中園池雜詠 月沼",
        "id": "f75e64ff-5832-4cad-9670-f4f498e37749"
    },
    {
        "author": "樓鑰",
        "paragraphs": [
            "山頭分下一泓清，石甃團團瞰小亭。",
            "身在赤城名絳闕，至今潭影照郎星。"
        ],
        "title": "鹿伯可郎中園池雜詠 星潭",
        "id": "8da17945-056b-47d4-9f84-8fb726076437"
    },
    {
        "author": "樓鑰",
        "paragraphs": [
            "公是端人友必端，世情冷暖不相干。",
            "雖云門外可羅雀，三益還能耐歲寒。"
        ],
        "title": "鹿伯可郎中園池雜詠 三友徑",
        "id": "06ea76dc-0e41-4d43-ade0-5886ecb7e23a"
    },
    {
        "author": "樓鑰",
        "paragraphs": [
            "幾年種竹未成叢，一日歸來翠掃空。",
            "儘好閉門高枕卧，從今日日是清風。"
        ],
        "title": "鹿伯可郎中園池雜詠 竹塢",
        "id": "494c3a7f-a78b-4da0-956b-a14d5968b9e6"
    },
    {
        "author": "樓鑰",
        "paragraphs": [
            "江梅留待主人還，見說歸時得飽看。",
            "回首殘花飛作雪，一峰當戶正高寒。"
        ],
        "title": "鹿伯可郎中園池雜詠 梅坡",
        "id": "60a849dc-a41d-4fc3-940f-255d273d18d8"
    },
    {
        "author": "樓鑰",
        "paragraphs": [
            "翠雲深處曳枯筇，插碧堂堂十八公。",
            "全似華陽隠君子，掛冠歸去聽松風。"
        ],
        "title": "鹿伯可郎中園池雜詠 松嶺",
        "id": "d9926be6-d797-4466-9208-87d857169f18"
    },
    {
        "author": "樓鑰",
        "paragraphs": [
            "張侯理窟妙無窮，雅謔于人亦有功。",
            "渺渺江湖千萬頃，未聞餓死信天公。"
        ],
        "title": "戲贈張漢卿",
        "id": "a3a2b8a7-1cf2-4c05-b1cf-3865975faf6a"
    },
    {
        "author": "樓鑰",
        "paragraphs": [
            "休沐無官事，公庭且放衙。",
            "城中尋勝地，道上引高牙。",
            "潭府臨芳徑，東巖玩物華。",
            "山林真敻絕，棟宇謝豪奢。",
            "陶令親栽菊，秦侯晚種瓜。",
            "裴公餘綠野，六一醉琅玡。",
            "幽阪森三友，飛橋粲百花。",
            "樹深藏曲折，谷險路谽谺。",
            "道院羅星斗，禪房供釋迦。",
            "鼇峰思御氣，畫舸想乘槎。",
            "佳處城環雉，吟邊路遶蛇。",
            "登山携翠袖，喝道屏銀檛。",
            "井市花相映，湖陂柳半遮。",
            "高歌驚野鳥，疊鼓亂鳴蛙。",
            "陛級青珉滑，秋千綵旆斜。",
            "叢篁穿嫩筍，芳草綻新葩。",
            "靜憩方開宴，徐行更試茶。",
            "僊醪斟瑪瑙，玉指奏琵琶。",
            "清絕囂塵遠，蒼茫望眼賒。",
            "詩情彌海嶠，飲興渺天涯。",
            "賢尹民同樂，名郎子克家。",
            "才高修月戶，筆妙補天媧。",
            "揮麈風流勝，憑欄笑語誇。",
            "追風慚款段，倚玉媿蒹葭。",
            "逸韻迷春蝶，清歡接暮鴉。",
            "舞茵收地錦，畫燭照籠紗。",
            "耋稚欣相告，輿臺靖不譁。",
            "微風朝趁馬，好雨夜隨車。",
            "土脈興原隰，霖膏潤甲芽。",
            "相將勸耕去，和氣滿桑麻。"
        ],
        "title": "陪沈虞卿使君游錢園",
        "id": "79338d0a-ac81-4a8b-8fab-fa98e6ccc45b"
    },
    {
        "author": "樓鑰",
        "paragraphs": [
            "山立青冥外，人行紫翠間。",
            "小窗開木末，孤塔映江灣。",
            "平楚一何遠，白雲相與閒。",
            "我來不暇寢，冷坐對前山。"
        ],
        "title": "巾山曲肱齋",
        "id": "d10e5266-519f-46f6-994f-7efd17b3d55f"
    },
    {
        "author": "樓鑰",
        "paragraphs": [
            "點點萬家燈，風清醉復醒。",
            "廣軒高絕處，俯瞰一天星。"
        ],
        "title": "廣軒夜望",
        "id": "5b743685-ba89-4bd3-84ee-8a6d27e451e6"
    },
    {
        "author": "樓鑰",
        "paragraphs": [
            "羣齋高晏雪浮空，同上山城第一重。",
            "今日無非銀色界，此亭真是玉霄峰。",
            "雲迷野路舞輕鶴，風急瓦溝噓老龍。",
            "便欲相將游汗漫，剡溪何必訪遺蹤。"
        ],
        "title": "玉霄亭玩雪",
        "id": "e68168b7-fe4c-4636-843f-8bb1b674e77f"
    },
    {
        "author": "樓鑰",
        "paragraphs": [
            "山遶澄江江遶城，水雲徑接海冥冥。",
            "萬家曲折在吾目，一郡登臨屬此亭。",
            "今日詩題隨處有，幾番醉眼望中醒。",
            "風流鄭老知何在，回首蒼茫島嶼青。"
        ],
        "title": "倅廳雲水亭",
        "id": "72983dc3-ad0d-4fc0-bd05-edfff02f8e43"
    },
    {
        "author": "樓鑰",
        "paragraphs": [
            "又上先生見一堂，澹然賓主兩相忘。",
            "不知海內清風滿，但覺山中白晝長。",
            "小雨絡林妨蠟屐，靚妝環坐快瑶觴。",
            "曲終扶杖欲歸去，即詠白駒三四章。"
        ],
        "title": "再過鹿伯可",
        "id": "aad49c1b-7947-4403-8597-5c6e187d241a"
    },
    {
        "author": "樓鑰",
        "paragraphs": [
            "剡水迂回徹底清，濫觴從此一泓澄。",
            "曉來蠟屐沖寒上，踏碎山頭十里冰。"
        ],
        "title": "天姥嶺",
        "id": "36ff63e5-e627-4d17-898a-d146b993bd65"
    },
    {
        "author": "樓鑰",
        "paragraphs": [
            "望望古招提，茲遊恨已遲。",
            "池深驚地裂，野曠覺天垂。",
            "聽法人千數，談空松一枝。",
            "從誰訪遺跡，惟有石頭知。"
        ],
        "title": "虎丘",
        "id": "289f31b6-50c4-4127-b877-d44ead90020b"
    },
    {
        "author": "樓鑰",
        "paragraphs": [
            "宴坐蕭齋不作勞，謂予何事走蓬蒿。",
            "從容試問今年幾，手植黄楊三丈高。"
        ],
        "title": "洛社老僧聽琴  其一",
        "id": "99b51547-af8b-4034-981c-f50722019dbd"
    },
    {
        "author": "樓鑰",
        "paragraphs": [
            "自言幾載不聞琴，屢聽清彈苦契心。",
            "少待庭柯蟬噪靜，爲師更作醉翁吟。"
        ],
        "title": "洛社老僧聽琴  其二",
        "id": "6a6f9c3d-e14e-465f-a7cd-14f246d6d3e9"
    },
    {
        "author": "樓鑰",
        "paragraphs": [
            "歲歲當秋半，人人待月明。",
            "絕憐今夜賞，更勝去年晴。",
            "光彩澄高露，氛埃廓太清。",
            "衆心方閔雨，却望暮雲生。"
        ],
        "title": "中秋",
        "id": "b262bbec-282b-4526-b68c-af51a1f90535"
    },
    {
        "author": "樓鑰",
        "paragraphs": [
            "好風凉月湛中秋，自笑何爲作遠遊。",
            "不有諸君故人戀，未應連日賈胡留。",
            "三千銀界俱呈色，十二珠簾總上鉤。",
            "飲罷客歸清不寐，誰知心折大刀頭。"
        ],
        "title": "又次丁端叔韵",
        "id": "5c939712-9b08-450b-b66a-2e8f2ba8deca"
    },
    {
        "author": "樓鑰",
        "paragraphs": [
            "石徑縈迴入翠林，廿年故步喜重尋。",
            "千山直上雲扉啟，萬木陰中古殿深。",
            "泉水泓澄風拂拂，洞門幽杳晝沈沈。",
            "調琴瀹茗清無限，倦客忘歸到夕陰。"
        ],
        "title": "游惠山",
        "id": "58e92b3a-5e2b-471c-b2a6-50460cd17fb5"
    },
    {
        "author": "樓鑰",
        "paragraphs": [
            "宿雨頑雲撥不開，紫霄佳處訪樓臺。",
            "青山九鎖固奇甚，古洞一深如此哉。",
            "拔地千林俱秀潤，擎天一柱最崔嵬。",
            "出山爽氣尚相屬，數里清溪送我回。"
        ],
        "title": "游洞霄宮",
        "id": "19d31c7b-c66d-4c3e-a277-0b9dd51960ef"
    },
    {
        "author": "樓鑰",
        "paragraphs": [
            "起看海日曉團團，更挹神燈照夜闌。",
            "百萬杉松雙徑杳，三千樓閣五峰寒。",
            "蟄龍何在渺難問，古井于今竟不眢。",
            "但覓靈泉歸洗眼，誰能故把細書看。"
        ],
        "title": "游徑山",
        "id": "dbf26f2d-6f5a-46ea-884a-1c1792fcc138"
    },
    {
        "author": "樓鑰",
        "paragraphs": [
            "禁路岧嶤欲問津，抗章便自乞閒身。",
            "閔勞劇部皇情厚，寓直中奎寵數新。",
            "飛輓正資經濟手，典刑終念老成人。",
            "赤松未許長爲伴，歸取青氈繼潁濱。"
        ],
        "title": "送蘇伯昌大卿  其一",
        "id": "08bf5dc4-3330-48e1-aec6-fe8c3f12d7db"
    },
    {
        "author": "樓鑰",
        "paragraphs": [
            "甬東曾幸拜蘇天，外府官僚復備員。",
            "前輩風流真在眼，名公談笑辱忘年。",
            "浙江相對一巵酒，婺港欲行雙槳船。",
            "門鍵馬銜難作遠，西風停立但茫然。"
        ],
        "title": "送蘇伯昌大卿  其二",
        "id": "ee24245c-6108-4b15-818f-35b646a41693"
    },
    {
        "author": "樓鑰",
        "paragraphs": [
            "熟知明主可忠言，奏牘方陳意已傳。",
            "人言能遜千乘國，我自能補九重天。",
            "拔山轉石孰難易，爛額徙薪誰後先。",
            "不用更論如許事，把君征袂且茫然。"
        ],
        "title": "送劉淳叟博士倅豫章",
        "id": "ed93f18b-f63d-438f-ab16-58ecba5c4393"
    },
    {
        "author": "樓鑰",
        "paragraphs": [
            "從昔傳家學，當今良史才。",
            "聲名冠西蜀，風節象東臺。",
            "朝蹟收何速，歸心挽不回。",
            "一麾從此去，萬里可能來。"
        ],
        "title": "送呂周輔宗丞守崇慶  其一",
        "id": "5dcd1e93-32d4-444b-9dda-6a1abb400242"
    },
    {
        "author": "樓鑰",
        "paragraphs": [
            "舊矣唐安郡，龍潛府號新。",
            "當年一絳帳，今日兩朱輪。",
            "民意來何暮，仁聲煖似春。",
            "劍南毋戀却，鼇禁要詞人。"
        ],
        "title": "送呂周輔宗丞守崇慶  其二",
        "id": "cb6d49ed-791d-4200-8490-f3316f36634f"
    },
    {
        "author": "樓鑰",
        "paragraphs": [
            "祕甚先天學，誰傳陸士龍。",
            "上方留自近，天豈不相容。",
            "契託君家厚，情惟我輩鍾。",
            "慇懃訓猶子，他日使追蹤。"
        ],
        "title": "送呂周輔宗丞守崇慶  其三",
        "id": "ae7a8ebe-7785-4bcb-9d53-a167e6093c81"
    },
    {
        "author": "樓鑰",
        "paragraphs": [
            "夢菴深坐宴朝曛，祇有梅花對此君。",
            "今日衣冠有巢許，向來元凱佐華勳。",
            "入山誰解訪弘景，載酒時應問子雲。",
            "童諷寫成心未懶，可因貪佛贊論文。"
        ],
        "title": "上魏丞相",
        "id": "afd28b5d-783a-4637-9158-4a84395c5338"
    },
    {
        "author": "樓鑰",
        "paragraphs": [
            "西山不到幾經春，玉几猶能一再臨。",
            "太白峰前成夢境，直從總角到于今。"
        ],
        "title": "次韵蔣德言游太白玉几兩山  其一",
        "id": "ad6dffa8-e674-4fd9-968d-f7c8bb24b989"
    },
    {
        "author": "樓鑰",
        "paragraphs": [
            "少日游山不要歸，老來腰脚不相宜。",
            "羨君勝具了無倦，踏雪尋幽更一奇。"
        ],
        "title": "次韵蔣德言游太白玉几兩山  其二",
        "id": "bac94db8-bd75-4d06-9bd4-f374485a1c9e"
    },
    {
        "author": "樓鑰",
        "paragraphs": [
            "賸欲扶筇隨意行，要令心跡得雙清。",
            "何時同入翠微去，丈室先參老浄名。"
        ],
        "title": "次韵蔣德言游太白玉几兩山  其三",
        "id": "730bc65d-ab54-4673-a03c-7cf3a792298e"
    },
    {
        "author": "樓鑰",
        "paragraphs": [
            "落花影裏步春闌，飛鳥翩翩相與還。",
            "若得把茅成小隠，等閒來往兩山間。"
        ],
        "title": "次韵蔣德言游太白玉几兩山  其四",
        "id": "5887174d-33f7-4e72-803b-fb2b0916a7b3"
    },
    {
        "author": "樓鑰",
        "paragraphs": [
            "誰能饒舌强參禪，何用談因更說緣。",
            "生死本來無大事，晨朝須起夜須眠。"
        ],
        "title": "次韵蔣德言游太白玉几兩山  其五",
        "id": "99e6d60d-44e1-4c34-a8dd-99775beeaa00"
    },
    {
        "author": "樓鑰",
        "paragraphs": [
            "楚楚芳蓀詩樣清，翠苗低護小崢嶸。",
            "一泓功借幽根潤，六月能令凉意生。",
            "雁蕩渾如夢邊事，龍湫頓覺眼中明。",
            "閒窗坐對思無限，何日隨君遶澗行。"
        ],
        "title": "謝僧道全惠詩并菖蒲",
        "id": "e5684e3d-f7d1-4a53-8338-b075c61b13e7"
    },
    {
        "author": "樓鑰",
        "paragraphs": [
            "隆暑倦行役，梅坡得暫閒。",
            "卷簾南浦岸，終日對成山。",
            "竹裏清風遠，棋邊夕照還。",
            "歲寒重卜醉，覓句暗香間。"
        ],
        "title": "趙安國梅坡",
        "id": "cfc60c41-4063-4bb4-9f35-2cece04f83a4"
    },
    {
        "author": "樓鑰",
        "paragraphs": [
            "野溪清淺度危橋，徑策枯筇上紫霄。",
            "曉霧暗蒸山寺雨，松風深隠海門潮。",
            "浮杯水漲人何在，洗鉢池清意已消。",
            "又上樂亭基上望，雲山萬里更逍遥。"
        ],
        "title": "資聖寺",
        "id": "f81a00f2-4f29-456e-af10-4da0454b4098"
    },
    {
        "author": "樓鑰",
        "paragraphs": [
            "一鈴簷角自吟風，兩面松篁翠掃空。",
            "山卉更藏無盡意，枝頭未作去年紅。"
        ],
        "title": "次韵蔣德言壁間舊題",
        "id": "c3c0562f-79be-43fa-871f-41ba2d930134"
    },
    {
        "author": "樓鑰",
        "paragraphs": [
            "一坡煙水綠灣環，竹樹樓臺縹緲間。",
            "但說一丘藏曲折，誰知更有四明山。"
        ],
        "title": "上史太傅  其一",
        "id": "8849f6af-0501-44d8-88ab-53b3eb3af3d8"
    },
    {
        "author": "樓鑰",
        "paragraphs": [
            "二十里雲隨步生，潺湲洞裏訪青欞。",
            "山中要識無窮趣，看取南雷問答經。"
        ],
        "title": "上史太傅  其二",
        "id": "e3110dba-b7de-4219-9fbc-4402031cd342"
    },
    {
        "author": "樓鑰",
        "paragraphs": [
            "衮繡堂中語夜分，幾將經史細評論。",
            "不知世上三公貴，祇是東湖八行孫。"
        ],
        "title": "上史太傅  其三",
        "id": "29177d08-44ae-492d-9083-a58af6880645"
    },
    {
        "author": "樓鑰",
        "paragraphs": [
            "知君冰鑑照人寒，我相儒酸未足觀。",
            "東甬從來多俊秀，爲煩著眼細尋看。"
        ],
        "title": "贈鄭相士",
        "id": "a99e61af-d131-456a-8587-e25cf9bb8273"
    },
    {
        "author": "樓鑰",
        "paragraphs": [
            "城居久矣厭塵勞，來訪名山寫鬰陶。",
            "客路行隨流水遠，征人與坐白雲高。",
            "千林舞翠吹蓬鬢，二麥摇青照紵袍。",
            "努力共登天尺五，要看飛雪噴雲濤。"
        ],
        "title": "雪竇道中",
        "id": "f74e539b-5a48-4c3c-abdd-906cf59b323c"
    },
    {
        "author": "樓鑰",
        "paragraphs": [
            "兩溪赴壑若奔虬，此地端能截衆流。",
            "三版放開千丈雪，一匳清徹四山秋。",
            "幾年空自存公案，今日重新指路頭。",
            "珍重老師成勝事，清名當與此山留。"
        ],
        "title": "錦鏡",
        "id": "e580e46a-67d6-4475-9e68-ff1992b234c1"
    },
    {
        "author": "樓鑰",
        "paragraphs": [
            "一峰高出白雲端，俯瞰天涯千萬山。",
            "試向岡頭轉圓石，不知何日到人間。"
        ],
        "title": "妙峰亭",
        "id": "dd31356d-2e1f-4b23-ba3a-cd5f2f9e9864"
    },
    {
        "author": "樓鑰",
        "paragraphs": [
            "靈潭深入白雲堆，带雨春雲爲我開。",
            "乳石半空渾欲墮，瀑泉千尺正中來。",
            "兩軍酣戰鼓鼙急，一雨生寒霹靂催。",
            "中有卧龍君勿狎，有時平地起風雷。"
        ],
        "title": "隠潭",
        "id": "59cdf882-cdf7-4fad-a9c0-563a79b0993e"
    },
    {
        "author": "樓鑰",
        "paragraphs": [
            "江東東畔更東山，又過東山數里間。",
            "試問招提在何處，萬山深處白雲環。"
        ],
        "title": "游大梅山護聖寺  其一",
        "id": "a1809329-f5cd-4875-b85e-c38746adb70d"
    },
    {
        "author": "樓鑰",
        "paragraphs": [
            "寒雲片日忽吹開，歷井捫參得得來。",
            "行盡高山天欲半，不知平地有樓臺。"
        ],
        "title": "游大梅山護聖寺  其二",
        "id": "4ec00775-c992-40d6-a243-8542927c18c3"
    },
    {
        "author": "樓鑰",
        "paragraphs": [
            "當時道價極光華，鷙獸相隨共一家。",
            "象去虎亡師亦老，不須百鳥更銜花。"
        ],
        "title": "常禪師塔  其一",
        "id": "c44b01c5-d3ba-403e-974a-5cf766a36d7d"
    },
    {
        "author": "樓鑰",
        "paragraphs": [
            "從來猛虎性堅剛，據石依林死不僵。",
            "何待寒林班侍者，千年陪葬祖師傍。"
        ],
        "title": "常禪師塔  其二",
        "id": "b5b60aeb-9ee8-443f-af3a-f6dc5f0b38f0"
    },
    {
        "author": "樓鑰",
        "paragraphs": [
            "梅山遺跡若爲尋，怪石崚嶒一徑深。",
            "未必當時真隠處，清風自覺襲衣襟。"
        ],
        "title": "梅仙巖",
        "id": "c3cebc1b-e955-4bf7-9a9d-4e16d7e153eb"
    },
    {
        "author": "樓鑰",
        "paragraphs": [
            "但見雲生谷，初無石似巖。",
            "得名非舊觀，買地作精藍。",
            "境勝環修竹，門深擁翠杉。",
            "禪林自家處，莫問後三三。"
        ],
        "title": "雲巖",
        "id": "d6bbf8ee-5c7c-4eb6-b060-0c2804d5734d"
    },
    {
        "author": "樓鑰",
        "paragraphs": [
            "拍拍新漪徹底清，兩山寫照翠光凝。",
            "笑看風動縠紋起，坐我玉壺春夜冰。"
        ],
        "title": "啟霞冰壺亭",
        "id": "18d7f0ea-2c61-4606-816c-066d80a3be5f"
    },
    {
        "author": "樓鑰",
        "paragraphs": [
            "捫蘿歷棧上層峰，寖覺芒鞋踏半空。",
            "七竅幾時開渾沌，八窗無處不玲瓏。",
            "已欣古洞容身過，直恐丹丘有路通。",
            "俯視人間懶歸去，拂衣徑欲御天風。"
        ],
        "title": "天童玲瓏巖",
        "id": "ccb6eeea-44f2-4c04-a7d5-2e41e609e48b"
    },
    {
        "author": "樓鑰",
        "paragraphs": [
            "今日望春下，送春還送行。",
            "簿書須著意，家世有餘清。",
            "瀟灑桐廬郡，文章陸士衡。",
            "公餘定多暇，無廢讀書聲。"
        ],
        "title": "送內弟汪作德赴建德主簿",
        "id": "3c8f2ec5-893f-45fd-afc3-f00783174d16"
    },
    {
        "author": "樓鑰",
        "paragraphs": [
            "南江舟檝飽經行，橋外人家最可人。",
            "賸種寒杉映修竹，快沽村酒趁鮮鱗。",
            "潮痕落草櫓聲動，日脚銜山凉意新。",
            "酷愛老樟橫卧處，他時來此坐垂綸。"
        ],
        "title": "南江酒家",
        "id": "43996b9a-33c0-41c0-86ce-a8b3d96a199b"
    },
    {
        "author": "樓鑰",
        "paragraphs": [
            "竹輿來訪小梅山，山在空濛紫翠間。",
            "嵐霧滿林朝漠漠，溪聲和雨夜潺潺。",
            "峰頭丹井隨潮信，松下禪房舊祖關。",
            "誰是無生誰不死，晨鐘未響夢先還。"
        ],
        "title": "宿登山",
        "id": "6c9a7804-5cae-45ea-bc40-2c3f6fbc0cfa"
    },
    {
        "author": "樓鑰",
        "paragraphs": [
            "倚遍瀛洲十二欄，老蟾推出爛銀盤。",
            "絕憐千頃波瀾闊，更覺滿身風露寒。",
            "境勝能令詩興逸，夜深自喜酒腸寬。",
            "離離掛影清如許，莫惜終宵作意看。"
        ],
        "title": "羣從泛湖次叔韶弟韵",
        "id": "915949e4-9238-428a-9f18-6ec0f4281ee7"
    },
    {
        "author": "樓鑰",
        "paragraphs": [
            "重尋漫壁認題名，十五年來一夢驚。",
            "誰料今朝携客至，却成此地送君行。",
            "桂陽卧治真談笑，魯史遺編頼發明。",
            "文定南軒仙去後，湖湘又得一先生。"
        ],
        "title": "送陳君舉守桂陽",
        "id": "1388dfd2-05be-4caa-bbdc-cf9bd2967ab5"
    },
    {
        "author": "樓鑰",
        "paragraphs": [
            "斗口橫安華蓋山，茂林修竹路灣環。",
            "琳宮迥出滄瀛表，羽士如遊崑閬間。",
            "東挹江山窮望眼，西臨闤闠笑塵寰。",
            "自知去此無多日，著意來尋一餉閒。"
        ],
        "title": "永嘉天慶觀",
        "id": "1c2b9b60-e302-4fc6-aa2d-b10ba91b7cf5"
    },
    {
        "author": "樓鑰",
        "paragraphs": [
            "博物曾經辨實沈，論兵更覺用功深。",
            "九閽未進六奇計，萬卷空催一寸心。",
            "流水高山誰復會，寒松春柳解相尋。",
            "如君豈是長貧者，作計無令歲月侵。"
        ],
        "title": "次許深甫寄陳頤剛韵  其一",
        "id": "882345be-2195-4745-a85b-948973b9d791"
    },
    {
        "author": "樓鑰",
        "paragraphs": [
            "前朝折戟尚沙沈，志士私憂意向深。",
            "謀國未須先問陳，平戎要且務攻心。",
            "衣冠舊老知誰在，禾黍遺宮尚可尋。",
            "騎省再新人有望，一言坐復故疆侵。"
        ],
        "title": "次許深甫寄陳頤剛韵  其二",
        "id": "50f84f4f-e6a4-4728-a492-75962fdf4cb8"
    },
    {
        "author": "樓鑰",
        "paragraphs": [
            "一番好雨潤桑麻，和氣歡聲十萬家。",
            "太守勸農纔出郭，老農含哺競隨車。",
            "土膏澤澤地宜稻，雲物陰陰天養花。",
            "願得四方無旱潦，盡教樂歲似東嘉。"
        ],
        "title": "勸農",
        "id": "72ef58a2-3026-4828-8d33-431732b735c5"
    },
    {
        "author": "樓鑰",
        "paragraphs": [
            "古來樂府近來無，筆力如君却有餘。",
            "日恐遺音亡正始，喜聞新作過黄初。",
            "不誇藝苑徒工瑟，應免侯門久曳裾。",
            "更向江西詩窟去，他年時寄一行書。"
        ],
        "title": "書吳夢予古樂府後",
        "id": "64e2108c-eace-4395-b411-4a293e590a8b"
    },
    {
        "author": "樓鑰",
        "paragraphs": [
            "張羅清似翟公門，門外都無野雀喧。",
            "可但風流追鮑謝，直教高論到羲軒。",
            "絕憐父子爲知己，時把文章得細論。",
            "箇裏是非何足較，乍賢乍佞一王尊。"
        ],
        "title": "謝景英送鄭景元篇末見屬次韵",
        "id": "af90d115-db51-4d11-b072-79e27b2ffc40"
    },
    {
        "author": "樓鑰",
        "paragraphs": [
            "四郊苗槁勃然興，頓覺歡聲滿郡城。",
            "行且刈雲成歲事，敢因喜雨記亭名。",
            "昔如魚在釜中活，今見龍從地上行。",
            "憂國願豐同此樂，讀君佳句欲風生。"
        ],
        "title": "喜雨次甄雲卿監簿韵",
        "id": "2aa94541-c681-4b2c-8990-de290e76c7f5"
    },
    {
        "author": "樓鑰",
        "paragraphs": [
            "老龍破蟄斬幽關，亂滴天飄不復慳。",
            "可但甘霖驅旱魃，自然凉氣滿人寰。",
            "民心徒切焦熬甚，神力毋勞指顧間。",
            "遥想清都應表賀，紫宸軒陛曉催班。"
        ],
        "title": "又次徐仲宗通判韵",
        "id": "c13a4825-77c4-44b3-94e2-aa597ff4a17d"
    },
    {
        "author": "樓鑰",
        "paragraphs": [
            "槁項疲農病夏畦，喜聞烟雨四天垂。",
            "旋尋秔稻供糜粥，驚見新香玉滿匙。"
        ],
        "title": "又次鄭性之懸尉韵  其一",
        "id": "2fd39ffc-6388-4298-8127-55304d7fdcdd"
    },
    {
        "author": "樓鑰",
        "paragraphs": [
            "閔雨才寬又畏風，從朝愁到夕陽舂。",
            "誰教官到二千石，不學當年邴曼容。"
        ],
        "title": "又次鄭性之懸尉韵  其二",
        "id": "5efcd7bf-55ff-4b31-b6e7-70ab24ecd0af"
    },
    {
        "author": "樓鑰",
        "paragraphs": [
            "幾番好雨應先占，欣見階庭綠草纖。",
            "秋後陰晴猶未定，更看新月卧磨鎌。"
        ],
        "title": "又次鄭性之懸尉韵  其三",
        "id": "050ca671-ede0-4880-87bf-1a6dca4597f0"
    },
    {
        "author": "樓鑰",
        "paragraphs": [
            "爰居集魯要先知，飛雪侵春久已疑。",
            "慚愧風師幸安靜，敢將虎口鬭龍癡。"
        ],
        "title": "又次鄭性之懸尉韵  其四",
        "id": "e31c6fce-854d-48e6-a047-fb2f5fa0a2a7"
    },
    {
        "author": "樓鑰",
        "paragraphs": [
            "簿領叢中偷得閒，輕輿相與出鄉關。",
            "亂流先已登孤嶼，采蕨還來上北山。",
            "藤遶龜身增贔屭，水涵虹影照孱顔。",
            "老農擁道迎人笑，今日使君來破慳。"
        ],
        "title": "游隠清  其一",
        "id": "17ea262b-faeb-4f24-a8bb-a497f2243eb8"
    },
    {
        "author": "樓鑰",
        "paragraphs": [
            "瀑泉奔放石坡陀，回首清游歲幾何。",
            "脚力不如前日健，詩盟還喜故人多。",
            "滕王閣上無韓子，還景樓中欠老坡。",
            "不謂鄙言成宿讖，偶因晚涖得波波。"
        ],
        "tags": [
            "滕王阁"
        ],
        "title": "游隠清  其二",
        "id": "d5ff143b-58f6-41a7-9442-e2ab9e164a69"
    },
    {
        "author": "樓鑰",
        "paragraphs": [
            "窮冬吏鞅解紛纏，重入茲山憶少年。",
            "千里幸同豐歲樂，三生曾結郡人緣。",
            "幾番山色望空外，今日水聲來耳邊。",
            "坐上何須聽絲竹，與君嘯詠和風前。"
        ],
        "title": "游隠清  其三",
        "id": "18fbd5b6-e24c-4263-92ab-167c96f95c1f"
    },
    {
        "author": "樓鑰",
        "paragraphs": [
            "城郭占佳勝，眼高貞白鼉。",
            "霜天開浩蕩，雲屋涌嵯峨。",
            "四面山總好，東窗江最多。",
            "脚跟盤巨石，吞吐任風波。"
        ],
        "title": "富覽亭",
        "id": "53675d08-8345-4c4a-8d74-d246326cc083"
    },
    {
        "author": "樓鑰",
        "paragraphs": [
            "溈汭道人身御風，棄家求靜慕僊蹤。",
            "僊都有石立天半，特立要當如此峰。"
        ],
        "title": "贈陳居靖道人",
        "id": "1e3f4748-7ac5-4e8f-93d3-27a41f6631fc"
    },
    {
        "author": "樓鑰",
        "paragraphs": [
            "驟寒忽變雪花飛，抱膝長吟況可知。",
            "襆被可能來過我，忍寒相與話新詩。"
        ],
        "title": "雪中簡林景思劉振之",
        "id": "303871fc-ef62-4989-9409-f173f9d3796d"
    },
    {
        "author": "樓鑰",
        "paragraphs": [
            "黄昏門外六花飛，困倚胡牀醉不知。",
            "凍合玉樓猶强項，擁衾方詠雪巢詩。"
        ],
        "title": "謝林景思和韵",
        "id": "c8719fa5-4264-4c4e-84a5-dd89b8e73f64"
    },
    {
        "author": "樓鑰",
        "paragraphs": [
            "少年文價重神京，游宦還聞政有聲。",
            "南省但推韓吏部，北方猶問趙先生。",
            "人傳殿上三千牘，上喜胸中十萬兵。",
            "暫輟望郎分帥閫，淮南草木更知名。"
        ],
        "title": "送趙子固吏部帥合肥  其一",
        "id": "75ddc7b7-a261-4d83-a9af-4b650a5e0a1e"
    },
    {
        "author": "樓鑰",
        "paragraphs": [
            "老韓同傳我多慙，意氣相傾自不凡。",
            "憂患飽更俱白髮，班行獨立見青山。",
            "羨君真有虎頭相，顧我方爲馬口銜。",
            "同舍幾何俄話別，可堪目力送風帆。"
        ],
        "title": "送趙子固吏部帥合肥  其二",
        "id": "2a2aab9e-0348-4c8c-810a-397f44ae5261"
    },
    {
        "author": "樓鑰",
        "paragraphs": [
            "襟带長淮地望崇，勳名當繼古英雄。",
            "吳人止解依濡塢，晉將才能過八公。",
            "可但綏懷邊境靜，直須經略朔庭空。",
            "折衝不必居遐徼，頗牧尤當在禁中。"
        ],
        "title": "送趙子固吏部帥合肥  其三",
        "id": "667bac0d-81bb-483f-be6e-b30da604eacd"
    },
    {
        "author": "樓鑰",
        "paragraphs": [
            "放出一頭地，出牆梢更新。",
            "傍人爲稱屈，素志肯求伸。",
            "苦節變甘節，曲身成直身。",
            "青霄看直上，莫忘手援人。"
        ],
        "title": "曲竹",
        "id": "2f48ed35-1077-4ad4-abef-4e5b98ff7d29"
    },
    {
        "author": "樓鑰",
        "paragraphs": [
            "山藏佳處竹藏廬，見說離家百里餘。",
            "已矣空求真學士，傷哉閒殺老尚書。",
            "後生自恨登門晚，壯歲寧忘跪履初。",
            "悵望九京那可作，此心徒切慕相如。"
        ],
        "title": "寄題汪端明墳菴真如軒  其一",
        "id": "a66935e4-e418-47a0-8e16-786eb04b937c"
    },
    {
        "author": "樓鑰",
        "paragraphs": [
            "萬箇篔簹一草廬，傷心埋璧十年餘。",
            "革聲誰聽尚書履，金榜空懸少保書。",
            "無復遺音追正始，尚傳新作過黄初。",
            "真成一代風流盡，歡息浮生信六如。"
        ],
        "title": "寄題汪端明墳菴真如軒  其二",
        "id": "14e2e8a6-9270-4904-9bb0-1fc70c2b778f"
    },
    {
        "author": "樓鑰",
        "paragraphs": [
            "離觴別泪爲君傾，行李匆匆欲問程。",
            "不用陽關尋舊曲，圖中端有斷腸聲。"
        ],
        "title": "題汪季路太傅所藏龍眠陽關圖  其一",
        "id": "48056485-a708-459a-80a7-5c8aba147e10"
    },
    {
        "author": "樓鑰",
        "paragraphs": [
            "畫出陽關古別離，蕭疎柳質不勝悲。",
            "行人顧歎離人泣，柳下漁翁總不知。"
        ],
        "title": "題汪季路太傅所藏龍眠陽關圖  其二",
        "id": "6c32a928-51ac-4e29-9f3e-7903ce94c164"
    },
    {
        "author": "樓鑰",
        "paragraphs": [
            "行書滿紙遺君文，可見閨門敬若賓。",
            "應與少文能協趣，定因元亮遂忘貧。"
        ],
        "title": "題陳簡齋寄夫人書",
        "id": "23cb3c04-51c0-4488-a1bf-ee0bf35ef2c9"
    },
    {
        "author": "樓鑰",
        "paragraphs": [
            "禁臠當年選尚初，難兄辭寵意何如。",
            "裕陵遺旨知難改，元祐湛恩信有餘。",
            "今日猶存卯君筆，向來誰造粉昆書。",
            "韓門世寶宜無墜，史有遺文尚取諸。"
        ],
        "title": "題韓氏所藏元祐選尚詔草",
        "id": "aa170263-7166-4b61-add2-cfdf9a7e29ff"
    },
    {
        "author": "樓鑰",
        "paragraphs": [
            "四明聳秀一溪流，曾記經行十里秋。",
            "行李今從何處住，宦游自笑幾時休。",
            "兒時故舊今誰在，老去光陰不借留。",
            "贏得東歸訪丘壑，約君同上釣魚舟。"
        ],
        "title": "秋日懷國仲觀",
        "id": "e4e5679e-4ac3-418d-baa3-ed014891496c"
    },
    {
        "author": "樓鑰",
        "paragraphs": [
            "曉入金門拜紫宸，門前錯立士如雲。",
            "未容密侍君王宴，祇許鈞天隔殿聞。"
        ],
        "title": "客省聽燕樂",
        "id": "d9105316-54fc-4443-bee9-e6cdaf99f467"
    },
    {
        "author": "樓鑰",
        "paragraphs": [
            "跪履巽巖今幾年，見君風度喜跫然。",
            "長編固已翻青簡，老墨猶能寶漆烟。",
            "游宦自欣天影近，思家猶在夕陽邊。",
            "時從甥館追清賞，賸寫新詩繼謫僊。"
        ],
        "title": "次李季章監簿韵",
        "id": "aae9213a-e4b5-4d92-bc1d-ef0b8f0c9a37"
    },
    {
        "author": "樓鑰",
        "paragraphs": [
            "平時卧雪似袁安，誰肯凌晨犯苦寒。",
            "百辟班中因族賀，八盤嶺上得遥看。",
            "層層觀闕瓊樓聳，納納乾坤玉宇寬。",
            "悵望僊山何處是，欲從此地徑驂鸞。"
        ],
        "title": "賀雪八盤嶺上作",
        "id": "9540cbaf-c4a3-4819-b73d-237774ec5e74"
    },
    {
        "author": "樓鑰",
        "paragraphs": [
            "光堯三紀煥文章，寶閣岧嶤謹祕藏。",
            "寓直到君才第四，皇華禮樂遠增光。"
        ],
        "title": "送林子方吏部將漕江東  其一",
        "id": "99b7d363-ce33-46bb-b673-e830c588c7db"
    },
    {
        "author": "樓鑰",
        "paragraphs": [
            "望郎三度到長安，垂上青雲作好官。",
            "暫向江東一澄按，却歸徑著侍臣冠。"
        ],
        "title": "送林子方吏部將漕江東  其二",
        "id": "a668e7b4-6a16-4381-abac-a8c0f2cf3ff2"
    },
    {
        "author": "樓鑰",
        "paragraphs": [
            "自說嵇康七不堪，上教持節向江南。",
            "江南父老應相賀，見說清明似晦菴。"
        ],
        "title": "送林子方吏部將漕江東  其三",
        "id": "d32a4125-2044-4775-9e54-b9c6acef5bdf"
    },
    {
        "author": "樓鑰",
        "paragraphs": [
            "殿廬官燭對風簾，郎舍修篁共一簷。",
            "別日苦多良晤少，摻袪不耐雨纖纖。"
        ],
        "title": "送林子方吏部將漕江東  其四",
        "id": "868a384c-abb6-441b-9586-a53b360d5127"
    },
    {
        "author": "樓鑰",
        "paragraphs": [
            "春初送別欠詩篇，歲晚還欣受一廛。",
            "都騎始聞臨浙水，先聲久已讋鄞川。",
            "里人見說俱延頸，海嶠從今定息肩。",
            "夜夜故山頻入夢，爲君端欲買歸船。"
        ],
        "title": "子方移守四明見於浙江亭",
        "id": "1e6b3b59-b042-4fb7-9034-b1ed154e9351"
    },
    {
        "author": "樓鑰",
        "paragraphs": [
            "養氣非爲俠，輕財弗市恩。",
            "仁聲高月旦，義概徹天閽。",
            "稱美推賢嗣，揚名有順孫。",
            "活人幾百萬，何止駟容門。"
        ],
        "title": "寄題蜀李氏義概堂",
        "id": "41ed2bfc-4076-4f0c-9e65-d5890766da4b"
    },
    {
        "author": "樓鑰",
        "paragraphs": [
            "漢庭早已冠羣僊，闊步登瀛最少年。",
            "竊歎豈惟年叵及，人門才業總翹然。"
        ],
        "title": "送衛清叔著作提舉淮東  其一",
        "id": "af7e8cec-0053-4de5-8428-909db41b24bd"
    },
    {
        "author": "樓鑰",
        "paragraphs": [
            "通泰牢盆亙海濱，宅家專欲用儒臣。",
            "淮南草木生顔色，又見龍頭第一人。"
        ],
        "title": "送衛清叔著作提舉淮東  其二",
        "id": "c68ee60d-5122-406d-bf74-fad6c233cb9b"
    },
    {
        "author": "樓鑰",
        "paragraphs": [
            "虎榜先登到鳳池，前良多以十年期。",
            "雖知勇退急流去，壯歲功名會及時。"
        ],
        "title": "送衛清叔著作提舉淮東  其三",
        "id": "09e42469-a50e-4b06-b527-5d52401164f5"
    },
    {
        "author": "樓鑰",
        "paragraphs": [
            "羨君持節拜庭闈，未老雙親看綵衣。",
            "若過蓋公煩問信，坐曹日念舊游稀。"
        ],
        "title": "送衛清叔著作提舉淮東  其四",
        "id": "22307a9d-e36a-48c6-b7fd-ed54343768e2"
    },
    {
        "author": "樓鑰",
        "paragraphs": [
            "屢從樽酒接從容，叔寶風姿照座中。",
            "他日相逢年益老，棋壇尚可角雌雄。"
        ],
        "title": "送衛清叔著作提舉淮東  其五",
        "id": "387b731a-5784-477d-aab0-2c1361ff9cc7"
    },
    {
        "author": "樓鑰",
        "paragraphs": [
            "江夏無雙第一人，清明久矣動簪紳。",
            "心平氣勁無偏黨，好在皇朝作爭臣。"
        ],
        "title": "送黄景聲祕丞提舉浙西  其一",
        "id": "20e87a8a-795b-4d1f-bf21-d89443c80d1c"
    },
    {
        "author": "樓鑰",
        "paragraphs": [
            "宅家親擢得真才，柏府蘭堂更外臺。",
            "未問遄驅向溝壑，半途應有詔書催。"
        ],
        "title": "送黄景聲祕丞提舉浙西  其二",
        "id": "0f0302a9-09d4-44dd-a780-b7b97b756446"
    },
    {
        "author": "樓鑰",
        "paragraphs": [
            "從來軒冕一毫輕，朝蹟初收去玉京。",
            "打破畫瓶無個事，不妨游戲繡衣行。"
        ],
        "title": "送黄景聲祕丞提舉浙西  其三",
        "id": "40e6039b-63ba-45c9-b4c8-edd476e2ec80"
    },
    {
        "author": "樓鑰",
        "paragraphs": [
            "論詩纔了便談禪，鄙吝冰消更豁然。",
            "稽首心空先及第，敢將癸未論同年。"
        ],
        "title": "送黄景聲祕丞提舉浙西  其四",
        "id": "b69fd95b-3b42-4aa6-bc94-59bd28e9886b"
    },
    {
        "author": "樓鑰",
        "paragraphs": [
            "玉節光華照日曦，揚清激濁正當時。",
            "阿連幸出百僚底，正恐翁歸不受私。"
        ],
        "title": "送黄景聲祕丞提舉浙西  其五",
        "id": "aa80fe24-28e3-473a-a8c2-4da6b6985f8f"
    },
    {
        "author": "樓鑰",
        "paragraphs": [
            "都人久不望威顔，驚喜鳴鞘風雪間。",
            "萬井歡聲迎曉仗，九天和氣下人寰。",
            "龍樓笑啟瑶池宴，鵷序欣趨玉笋班。",
            "道上峰頭皆見日，絕勝銜燭照崑山。"
        ],
        "title": "雪中迎駕",
        "id": "56a44013-19a3-46da-b39f-d4c0fd79fc21"
    },
    {
        "author": "樓鑰",
        "paragraphs": [
            "莫言家具少于車，藥裹衣囊自有餘。",
            "老婦親携三稚子，仙翁獨玩一篇書。",
            "羊牛相與趨新築，雞犬無因戀故廬。",
            "到處山頭有丹井，不知如此幾遷居。"
        ],
        "title": "題尤延之給事所藏葛仙翁徙居圖",
        "id": "0f292f45-c80e-4266-9bfe-56e6ca297767"
    },
    {
        "author": "樓鑰",
        "paragraphs": [
            "金鞍欲上故徐徐，想見華清被寵初。",
            "後日延秋門下路，不應有暇作踟躕。"
        ],
        "title": "又題楊妃上馬圖",
        "id": "a98b983f-4cc7-4388-bf4f-e9575a2ffcab"
    },
    {
        "author": "樓鑰",
        "paragraphs": [
            "薄宦六年辭故山，故山祇在夢魂間。",
            "簪紳何苦自纏縛，却羨歸牛自在閒。"
        ],
        "title": "題老融歸牛圖",
        "id": "570aefbf-3532-4b03-8567-f3c972a56699"
    },
    {
        "author": "樓鑰",
        "paragraphs": [
            "早奉天香禱白衣，遲明宿霧故凄迷。",
            "忽驚紅日穿林薄，無數碧山明澗溪。",
            "上竺寺連中竺寺，蘇公堤映白公堤。",
            "湖光一碧幾千頃，賸捲荷香送馬蹄。"
        ],
        "title": "天竺禱晴",
        "id": "16168fad-1d2b-4961-8da1-eb1adbabd36f"
    },
    {
        "author": "樓鑰",
        "paragraphs": [
            "明光殿裏早催班，亭午天街從駕還。",
            "已聽歡聲傳市井，更看喜氣滿湖山。",
            "聯鑣遠去閒尋勝，爛醉歸來夜叩關。",
            "但願兩宮千萬壽，退公時得過雲間。"
        ],
        "title": "具美堂",
        "id": "1591e0da-a7bd-4149-a4bd-c0d35d55d484"
    },
    {
        "author": "樓鑰",
        "paragraphs": [
            "具美盃殘意未休，相將重上望湖樓。",
            "樓臺忽已居平地，風月何曾識舊游。",
            "更挈酒樽過水月，坐增詩興滿滄洲。",
            "春風共約新橋畔，遥拜雙龍萬斛舟。"
        ],
        "title": "水月園",
        "id": "9c696cee-85ae-48ba-831e-1f44e8106466"
    },
    {
        "author": "樓鑰",
        "paragraphs": [
            "昨日爲親壽，今朝從駕行。",
            "君親俱有喜，家國共增榮。",
            "淑氣浮黄屋，歡聲動玉京。",
            "人心真易感，翻手作昇平。"
        ],
        "title": "三月九日從駕",
        "id": "1e93609b-8978-4639-b386-b907d8b4eb89"
    },
    {
        "author": "樓鑰",
        "paragraphs": [
            "同年紫陌再尋春，力主斯盟頼尹京。",
            "山外斜陽湖外雪，夜來陰靄曉來晴。",
            "平波灧灧新添綠，凍木欣欣欲向榮。",
            "此日此身清潔甚，軟紅何苦太忙生。"
        ],
        "title": "湖上次袁起巖安撫韵",
        "id": "fe9788c7-05f5-429c-85df-a8ba107fb5b9"
    },
    {
        "author": "樓鑰",
        "paragraphs": [
            "倦游俞老又中州，霜兔抽豪飽盛秋。",
            "平日相親管城子，結交今得賈長頭。"
        ],
        "title": "試俞珣長頭筆",
        "id": "e714e69a-2fa7-4992-b42f-8cb33fbb7720"
    },
    {
        "author": "樓鑰",
        "paragraphs": [
            "黄扉處士掩松關，小立松風去住難。",
            "可歎山中真宰相，未容神武掛衣冠。"
        ],
        "title": "訪留昭文於范村山閒不得見",
        "id": "97f3a933-d1e2-484b-8e30-a919f8e5af43"
    },
    {
        "author": "樓鑰",
        "paragraphs": [
            "經帷親見犯天顔，口伐何勞抗可汗。",
            "故國應悲周黍稷，遺黎猶識漢衣冠。",
            "殊鄰諜報終難測，累歲要盟恐易寒。",
            "馳至金城上方略，始知頗牧在金鑾。"
        ],
        "title": "送倪正父侍郎使虜",
        "id": "cd9df0d8-63be-49ee-8e9d-ee72eba42841"
    },
    {
        "author": "樓鑰",
        "paragraphs": [
            "萬卷詩書老雪溪，頎然二子和塤篪。",
            "絕憐伯氏久亡矣，猶幸夫君及見之。",
            "來上鵷行人謂晚，往舒驥足自嫌遲。",
            "他時還向雲門否，布襪青鞋尚可期。"
        ],
        "title": "送王仲言添倅海陵  其一",
        "id": "0002e1e0-ff5e-491d-af72-9a9d3a12aa93"
    },
    {
        "author": "樓鑰",
        "paragraphs": [
            "遂初陳迹遽淒涼，擊歎青箱極薦楊。",
            "談笑於儂情易厚，典刑使我意差强。",
            "重屏舊畫論中主，古殿遺文話阿章。",
            "舊事從今向誰得，尺書時許到淮鄉。"
        ],
        "title": "送王仲言添倅海陵  其二",
        "id": "c77c5498-f35e-4b7a-8bc1-6dff01a08e31"
    },
    {
        "author": "樓鑰",
        "paragraphs": [
            "高門儒效許誰同，秀氣于今照演峰。",
            "家學一椿連五桂，地靈兩劍化雙龍。",
            "三人衣鉢清名接，累世簪纓慶事重。",
            "彼茁孫枝更林立，不須萬戶羨侯封。"
        ],
        "title": "寄題延平范氏六桂堂",
        "id": "339033c7-2fad-4cec-9e8a-227a9a14d6f7"
    },
    {
        "author": "樓鑰",
        "paragraphs": [
            "濃墨新題付澹然，松坡爲子老談天。",
            "憑君推我行年看，何日歸耕綿上田。"
        ],
        "title": "京仲遠尚書爲澹然子作二大字",
        "id": "73aeaad3-c2ee-4d2b-adb0-a83b4087bfcd"
    },
    {
        "author": "樓鑰",
        "paragraphs": [
            "奕奕君家好弟兄，皇華交映棣華明。",
            "幾年並列金閨彥，同日俱持玉節行。",
            "萬里往臨夔子國，一江先到越王城。",
            "會聞歸取青氈舊，都似當年老貳卿。"
        ],
        "title": "送李伯和吏部提舉浙東伯珍寺丞將漕夔門",
        "id": "14e04811-37c1-4d19-8447-76b132a2007e"
    },
    {
        "author": "樓鑰",
        "paragraphs": [
            "憂國鬢先雪，愛君心似丹。",
            "旌麾雖自適，懷抱未全寬。",
            "直道任三黜，故人憐一寒。",
            "濛陽毋久駐，旋復簉鵷鸞。"
        ],
        "title": "送范文叔禮部守彭州",
        "id": "2cab3f3c-3bcd-42db-927c-e9a0561bd6bc"
    },
    {
        "author": "樓鑰",
        "paragraphs": [
            "身名俱泰老尚書，叱馭寧辭萬里途。",
            "兩地恩榮真赫奕，四川父老定歡呼。",
            "乖崖袍带今重見，清獻琴龜我更無。",
            "頻向籌邊樓上望，歸來方畧上新圖。"
        ],
        "title": "送趙德老端明帥蜀",
        "id": "6328bf8b-b117-486d-8861-525c69412f35"
    },
    {
        "author": "樓鑰",
        "paragraphs": [
            "持節歸來上粉闈，祇今一節又何之。",
            "樂天好句追長慶，元亮高風挹義熙。",
            "我恨別多仍會少，君雖去速豈來遲。",
            "閩山荔子燻晴晝，莫惜登臨賸賦詩。"
        ],
        "title": "次盧國華提刑所寄韵",
        "id": "d1d560ad-0e22-4120-b7e9-0da2f2e9ca3f"
    },
    {
        "author": "樓鑰",
        "paragraphs": [
            "枝封蒼蘚澹花疎，一種風流高更孤。",
            "試問約齋三百樹，林中還有此枝無。"
        ],
        "title": "古梅遺張時可",
        "id": "9667e28f-4ca7-4f1c-a4d2-8ec768b148ba"
    },
    {
        "author": "樓鑰",
        "paragraphs": [
            "九年奔走祇思閑，歸夢時時墮故山。",
            "已媿演綸詞禁上，更堪曳履侍臣閒。",
            "官曹顧我空無補，世事惟君了不關。",
            "但欲相從游物外，不應久此玷清班。"
        ],
        "title": "李才翁賀除天官次韵  其一",
        "id": "01254d92-8eab-436f-ba8f-54feb509b5c7"
    },
    {
        "author": "樓鑰",
        "paragraphs": [
            "我居銓部閙簪裾，終羨寒窗只蠹魚。",
            "每念故交今有幾，况如盛德豈容疎。",
            "京塵共嘆催人老，市道誰知有隠居。",
            "久苦筆端枯渴甚，楚波正欲借君餘。"
        ],
        "title": "李才翁賀除天官次韵  其二",
        "id": "1d31592c-fb89-434c-9540-3f6e5c0da97f"
    },
    {
        "author": "樓鑰",
        "paragraphs": [
            "無人爲辨樂羊書，却向空山問草廬。",
            "世上榮枯無定在，眼前毀譽竟何如。",
            "寸心未徹九重上，百口仍行萬里餘。",
            "只恐君王思舊學，便看飛詔促嚴徐。"
        ],
        "title": "劉德修右史去國示所和從父東谿及楊子直詩走筆次韵  其一",
        "id": "b6ede09f-7a7a-4200-bc99-cbbe91693d39"
    },
    {
        "author": "樓鑰",
        "paragraphs": [
            "東谿詩似老彌明，傾蓋論詩絕點塵。",
            "筆墨爲供無盡藏，江湖乞得自由身。",
            "出門遠送成惆悵，無計相留更主臣。",
            "但願皇天開老眼，不應空谷滯斯人。"
        ],
        "title": "劉德修右史去國示所和從父東谿及楊子直詩走筆次韵  其二",
        "id": "96af7610-5bc1-4f34-b2f2-9ea2e1282501"
    },
    {
        "author": "樓鑰",
        "paragraphs": [
            "閣下相期久，山中把酒稀。",
            "未能容我去，又復送君歸。",
            "柱史寧終隠，威顔暫咫違。",
            "壯心誰與語，看劍一燈微。"
        ],
        "title": "劉德修右史去國示所和從父東谿及楊子直詩走筆次韵  其三",
        "id": "20fa82e8-297e-45ae-82d5-279f1986cceb"
    },
    {
        "author": "樓鑰",
        "paragraphs": [
            "翠綃飛蓋擁生香，冰雪精神試晚妝。",
            "鶴髮慈親俄一笑，玉人何事晚升堂。"
        ],
        "title": "謝袁起巖侍郎送盆梔奉老母",
        "id": "b4c10127-9e58-4657-b5a9-a97d09fb51f2"
    },
    {
        "author": "樓鑰",
        "paragraphs": [
            "六和久坐趣歸鞭，却送旌麾水竹邊。",
            "無說可裨新令尹，有詩重送老同年。",
            "城隅綠竹今安否，庭下朱欒定儼然。",
            "回首東州真夢境，羨君此去若登仙。"
        ],
        "title": "送曾南仲寺丞守永嘉",
        "id": "82cc95ae-1ccc-40b5-becf-18efef5539de"
    },
    {
        "author": "樓鑰",
        "paragraphs": [
            "夢回簷溜作驚湍，浄洗炎歊百慮寬。",
            "咫尺東山見膏澤，令人更憶謝家安。"
        ],
        "title": "過上虞懷謝驛喜雨",
        "id": "e5b90ff2-efeb-4324-96a5-ad8e602218fe"
    },
    {
        "author": "樓鑰",
        "paragraphs": [
            "老我平生不願餘，歸來但欲賦閑居。",
            "灌園自足供朝膳，且奉夫人御版輿。"
        ],
        "title": "答杖錫平老",
        "id": "a621f080-28e7-420c-b375-6ecd7f71782d"
    },
    {
        "author": "樓鑰",
        "paragraphs": [
            "二子俱從宦，重親足自怡。",
            "汝能行幼學，吾豈恨輕離。",
            "平日自知己，真心更與誰。",
            "臨文有遺忘，此是憶兒時。"
        ],
        "title": "送淳尉海陵併寄示潚  其一",
        "id": "8e5ec88d-9f8f-41d3-9f46-92f15b7bb399"
    },
    {
        "author": "樓鑰",
        "paragraphs": [
            "處己幸寡過，居官勿願餘。",
            "動成經歲別，賸寄幾行書。",
            "公退仍多學，心清任索居。",
            "但知行所職，通塞聽何如。"
        ],
        "title": "送淳尉海陵併寄示潚  其二",
        "id": "71b3d4a9-1dbf-49cc-a0f8-462840377e17"
    },
    {
        "author": "樓鑰",
        "paragraphs": [
            "曾游明月舊雙谿，老去情懷百不宜。",
            "夢繞新谿身不到，更休重和寄來詩。"
        ],
        "title": "次潘安叔寄新谿詩韵",
        "id": "7c7417ac-8b4e-422b-abc4-7f5cf9dc1301"
    },
    {
        "author": "樓鑰",
        "paragraphs": [
            "雕鞍去去不容攀，柳下門牆輟往還。",
            "可但征商私龍斷，不妨拄頰看巾山。",
            "右軍墨妙惟修禊，太傅才高亦抱關。",
            "只尺親庭毋苦戀，有人能伴適齋閑。"
        ],
        "title": "送內弟汪强仲赴台州稅官",
        "id": "b3000599-2cd5-409f-8004-037a2a87c296"
    },
    {
        "author": "樓鑰",
        "paragraphs": [
            "東樓舊日史君家，盛德于今說孟嘉。",
            "晝錦門牆再興起，烏衣巷陌倍輝華。",
            "雖無崔氏聯三戟，肯學楊家簇五花。",
            "尤喜桂枝香不斷，藏書滿屋是生涯。"
        ],
        "title": "少潜兄再立晝錦坊伯中弟有詩次韵",
        "id": "2fedb3fd-1e4a-4e07-b997-128d3f44439f"
    },
    {
        "author": "樓鑰",
        "paragraphs": [
            "愁絕詩人太瘦生，也無北食與南烹。",
            "君看俚語亦堪笑，何日能填鼻下橫。"
        ],
        "title": "王原慶訴盤餐蕭然走筆次韵  其一",
        "id": "cfb306c0-65c9-433c-9b6f-5be71102c865"
    },
    {
        "author": "樓鑰",
        "paragraphs": [
            "莫嗜鰒魚如老曹，但應菜飯學參寥。",
            "坡翁晚節更清苦，玉糝新羹手自調。"
        ],
        "title": "王原慶訴盤餐蕭然走筆次韵  其二",
        "id": "b31529ea-ebfd-45df-a4ac-91ee382fbb85"
    },
    {
        "author": "樓鑰",
        "paragraphs": [
            "去去江西不作難，片帆雙槳蕩秋瀾。",
            "已知官業非時樣，尤喜情親耐歲寒。",
            "志大自然羞附驥，官卑何用歎棲鸞。",
            "少卿膝上加文度，更比年時刮眼看。"
        ],
        "title": "送趙振文主簿",
        "id": "46d2fb73-dd50-4213-b897-dc39cf244974"
    },
    {
        "author": "樓鑰",
        "paragraphs": [
            "課得退連茹，藥逢新太醫。",
            "居閑幸餘暇，養病任多時。",
            "步屧雖非便，調琴足自怡。",
            "曉來風雨急，高卧到晨炊。"
        ],
        "title": "病足戲效樂天體",
        "id": "c13e5cc9-e149-4cd7-8d85-23f8c189b15a"
    },
    {
        "author": "樓鑰",
        "paragraphs": [
            "我家簪紱百餘年，書種于今幸有傳。",
            "折桂時能取黄牒，肯堂頼子挹青氈。",
            "一新扁牓照華屋，共集尊罍招衆賢。",
            "須信後生尤可畏，要當爭著祖生鞭。"
        ],
        "title": "叔韶弟上連桂堂牌會群從",
        "id": "566e37ac-c22a-4b3e-bfcb-a02d81e7323c"
    },
    {
        "author": "樓鑰",
        "paragraphs": [
            "緩步尋佳處，林深路欲迷。",
            "偃松披數畝，立竹漱三谿。",
            "瀹茗憑山檻，呼燈照石梯。",
            "輕輿空翠濕，投暝喜幽棲。"
        ],
        "title": "題林氏香嚴庵",
        "id": "c9c1a43f-1473-4b19-97da-ae9cd02e9180"
    },
    {
        "author": "樓鑰",
        "paragraphs": [
            "又向丹丘去，安書易往還。",
            "固應官事了，莫放舊書閑。",
            "問訊雪巢老，寄懷巾子山。",
            "經行皆夢境，自笑日蒼顔。"
        ],
        "title": "送汪强仲還官所",
        "id": "7d3d86bf-f46c-4030-8b07-524ddaf8373a"
    },
    {
        "author": "樓鑰",
        "paragraphs": [
            "問舎玉真下，讀書經德中。",
            "心期知共遠，臭味許誰同。",
            "吹笛夜涼月，舞雩春暮風。",
            "直須涵泳熟，毋負象山翁。"
        ],
        "title": "寄題吳紹古縣尉經德堂",
        "id": "c674c33b-32aa-47f8-bfb0-c43c4df3ca38"
    },
    {
        "author": "樓鑰",
        "paragraphs": [
            "清直如公天自知，晚年百順了無虧。",
            "九成臺下方還旆，五老峰前又擁麾。",
            "題坐喜逢陳仲舉，據牀好繼庾元規。",
            "太平散吏無由到，倚聽中和樂職詩。"
        ],
        "title": "送季舅汪江州  其一",
        "id": "31800f2d-991b-4391-bdae-0a2f94088278"
    },
    {
        "author": "樓鑰",
        "paragraphs": [
            "舅甥相與自垂髫，游宦歸來鬢已凋。",
            "坐上可無車武子，酒酣時頼蓋寬饒。",
            "喜公自此驅千騎，顧我從今守一瓢。",
            "間與適齋同悵望，草堂樽酒幸清朝。"
        ],
        "title": "送季舅汪江州  其二",
        "id": "8d6bd0ff-9a92-430f-baf6-4d317b53685d"
    },
    {
        "author": "樓鑰",
        "paragraphs": [
            "之子長才盍要津，未知此別幾經春。",
            "且爲湓浦過庭子，徑作臨川入幕賓。",
            "生長外家身已老，周旋中表意尤親。",
            "從今家問須情實，莫事虛文學外人。"
        ],
        "title": "送內弟汪耐翁隨侍因赴臨川推官",
        "id": "f9144366-cad0-4496-9032-fd07cb1e7c74"
    },
    {
        "author": "樓鑰",
        "paragraphs": [
            "一冬求雪雨還晴，賸喜春朝見玉霙。",
            "不爲偶同佳客到，誰能深入亂山行。",
            "雲窗霧閣知何限，玉樹瓊枝到處明。",
            "更喚輕舟同穩泛，小谿何似剡谿清。"
        ],
        "title": "環村踏雪  其一",
        "id": "29468898-bfac-4302-a1f1-b1e489adb0cf"
    },
    {
        "author": "樓鑰",
        "paragraphs": [
            "筍輿衝雪過溪橋，流水方東未晚潮。",
            "白裏不知梅奪色，青邊尤喜麥成苗。",
            "煙深带雨參差下，空闊隨風自在飄。",
            "可是忍寒詩更切，故求野路踏瓊瑶。"
        ],
        "title": "環村踏雪  其二",
        "id": "c86e08f5-2d4b-4b05-92a5-6f301a1d969e"
    },
    {
        "author": "樓鑰",
        "paragraphs": [
            "山色空濛雪更奇，滿空擊碎吠琉璃。",
            "寒侵茅屋春無寐，凍合梅花夜不知。",
            "泛泛輕舟勝路滑，洋洋流水樂人饑。",
            "興來但覺酒腸闊，江海安能實漏巵。"
        ],
        "title": "又次蔣甥仲愚韵",
        "id": "9129cc60-3a6a-487a-861e-3ad6c9eeca41"
    },
    {
        "author": "樓鑰",
        "paragraphs": [
            "宦游五載住中川，似與邦人有夙緣。",
            "昔日江山知好在，舊游人物想依然。",
            "吾衰無復逢梅福，子去惟應夢阿連。",
            "或問故侯霜鬢未，爲言潘令是齊年。"
        ],
        "title": "送元積弟赴永嘉酒官  其一",
        "id": "ddb614bc-68a2-47b1-bac9-1edbadf29349"
    },
    {
        "author": "樓鑰",
        "paragraphs": [
            "我家清白世相傳，工部真清更有年。",
            "百口未曾營活計，一生惟喜種心田。",
            "吾方奉母耕綿上，子更移封向酒泉。",
            "兄弟凋零期自勉，只將家訓作青氈。"
        ],
        "title": "送元積弟赴永嘉酒官  其二",
        "id": "91eb61b5-b2bb-4d41-9c72-87645b51cbca"
    },
    {
        "author": "樓鑰",
        "paragraphs": [
            "舊游曾記夢中身，一日重來白髮新。",
            "行盡杉松三十里，看來樓閣幾由旬。",
            "狎鷗亭外波瀾闊，宿鷺池邊草木春。",
            "自笑賦歸如許久，始來此地作閑人。"
        ],
        "title": "同王原慶知道游天童",
        "id": "16805314-9782-43c7-9eb9-a74e0d09e455"
    },
    {
        "author": "樓鑰",
        "paragraphs": [
            "舊說東柯谷，茲來到此山。",
            "樹深煙冉冉，花落雨潺潺。",
            "有客禮師塔，何人叩祖關。",
            "天連秋水遠，此意尚人間。"
        ],
        "title": "東谷",
        "id": "6cf5142e-e558-41ca-b47f-94844aac598f"
    },
    {
        "author": "樓鑰",
        "paragraphs": [
            "平橫雲棟塞空虛，倒影仍臨碧玉壷。",
            "千佛威光歸寶所，九霄宸藻粲河圖。",
            "人天共歎未曾有，燕雀相驚不敢踰。",
            "試問南詢童子看，化城曾見此樓無。"
        ],
        "title": "千佛閣",
        "id": "6664b9b4-3056-4bab-b09d-34cca7ad4ae6"
    },
    {
        "author": "樓鑰",
        "paragraphs": [
            "楊柳陰陰映粉牆，密雲藏雨晚來凉。",
            "高荷欲出欄干上，笑挹紅英吸浄香。"
        ],
        "title": "從子滌濯寒納凉",
        "id": "6609b123-e2ae-4b1c-ad62-06223a844acc"
    },
    {
        "author": "樓鑰",
        "paragraphs": [
            "吾子遠歸省，重闈俱粲然。",
            "難留毛義檄，又送子真僊。",
            "西笑仍千里，東歸約二年。",
            "詞場期自力，收取舊青氈。"
        ],
        "title": "淳謁告歸省復還海陵",
        "id": "e4bfc7da-bdf4-4a72-b4a9-bb963d1e2916"
    },
    {
        "author": "樓鑰",
        "paragraphs": [
            "亭下水吞空，輕舟處處通。",
            "閑情誰得似，逸興更何窮。",
            "詩社率相過，醉鄉時一中。",
            "我家元不遠，只在小橋東。"
        ],
        "title": "題少潜兄得閑  其一",
        "id": "edd984b1-a584-42d4-aba8-94b49e3c3af9"
    },
    {
        "author": "樓鑰",
        "paragraphs": [
            "平日君多暇，如今我亦閑。",
            "人歸真得地，吏隠勝居山。",
            "煙浪一千頃，茅簷三四間。",
            "天寒倚修竹，空翠濕欹鬟。"
        ],
        "title": "題少潜兄得閑  其二",
        "id": "0c63cf69-877f-4161-8fa4-79189e8f6b7f"
    },
    {
        "author": "樓鑰",
        "paragraphs": [
            "誰云宦路足嶇嶔，送子之官獨放心。",
            "廉介有餘無矯亢，謙恭已甚自崇深。",
            "安輿何用資三釜，慶問時能抵萬金。",
            "公退讀書三子侍，縣齋松竹已成林。"
        ],
        "title": "送從子淵宰浦江",
        "id": "0745c87d-9925-4226-8465-6ec0b378e225"
    },
    {
        "author": "樓鑰",
        "paragraphs": [
            "雙櫓真成鵝鸛鳴，客愁厭苦夢魂驚。",
            "須臾寖覺耳根熟，一覺醒來天已明。"
        ],
        "title": "慈溪道中",
        "id": "4815050e-0460-47f7-9be3-8e523b49d3e1"
    },
    {
        "author": "樓鑰",
        "paragraphs": [
            "舊說惠崇真畫師，生綃四幅見天機。",
            "鷺翻桃岸韶光嫵，鵝漾蓮塘暑氣微。",
            "風勁賓鴻霜始肅，寒欺花鴨雪初飛。",
            "分明知是丹青卷，仍欲沙頭喚渡歸。"
        ],
        "title": "題惠崇著色四時景物",
        "id": "70fb923f-e9e5-407a-93c9-c0273386c708"
    },
    {
        "author": "樓鑰",
        "paragraphs": [
            "才氣勇無前，人推季子賢。",
            "侯藩聯剖竹，制幕晚依蓮。",
            "勢利從身外，風流到酒邊。",
            "四明欣會遇，兩載得周旋。",
            "爲記題名石，仍吟達觀篇。",
            "留行何及矣，執別但茫然。",
            "我已甘投老，君方欲引年。",
            "未知重見日，目斷五湖船。"
        ],
        "title": "送吳參議",
        "id": "cf6311f3-a0c6-4463-9df6-6f06218465d1"
    },
    {
        "author": "樓鑰",
        "paragraphs": [
            "十日陰寒雪不成，臘殘春近更霜晴。",
            "深山高卧如春暖，遶鬢飛蚊自在鳴。"
        ],
        "title": "即事",
        "id": "bbbc2be7-4bc8-4a1f-a243-a4cb0f5f90e5"
    },
    {
        "author": "樓鑰",
        "paragraphs": [
            "平生學博更加詳，和會三家儘較量。",
            "一覺可憐成夢蝶，多岐終是易亡羊。",
            "門前修竹連巖桂，道上芙蓉間海棠。",
            "何似剗除閑草木，青松一色蔭高岡。"
        ],
        "title": "吊陳衛道墓",
        "id": "aa0caf2d-5fc2-43ee-884d-2e712a62194a"
    },
    {
        "author": "樓鑰",
        "paragraphs": [
            "爲憶西京梅子真，人言羽化匪沉淪。",
            "海瀕古嶴已無跡，山外高峰寧有神。",
            "鯁論至今光漢傳，清風猶足盪秋旻。",
            "何須更說神仙事，終老市門良可人。"
        ],
        "title": "游大梅山梅仙巖",
        "id": "f2e69923-7005-4c1d-8fd8-9aae76cd72da"
    },
    {
        "author": "樓鑰",
        "paragraphs": [
            "辛勤玉柙更珠襦，或見叉牙出骨須。",
            "鷙獸一心能護法，敝帷千載尚全軀。",
            "餘威凜凜空埋骨，遺像眈眈若負嵎。",
            "及見當年梅子熟，自應驚倒老妖狐。"
        ],
        "title": "虎冢",
        "id": "b785ca50-5a92-4a01-b271-61b9453accc5"
    },
    {
        "author": "樓鑰",
        "paragraphs": [
            "舊家桃李種河陽，今日紅梅自楚湘。",
            "根墢送春君意重，爲移絕艷到吾鄉。"
        ],
        "title": "謝潘端叔惠紅梅  其一",
        "id": "bae2d567-b6bf-4828-b4a3-c846b8c7bb72"
    },
    {
        "author": "樓鑰",
        "paragraphs": [
            "黄姑曾爲點冰肌，亦有緇塵染素衣。",
            "何似烟脂天賜與，暗香猶在是耶非。"
        ],
        "title": "謝潘端叔惠紅梅  其二",
        "id": "694e6be8-4f6f-429f-861e-cc82686cd0a9"
    },
    {
        "author": "樓鑰",
        "paragraphs": [
            "爲君手種向南堂，誤認昌州移海棠。",
            "元是玉妃生酒暈，帳中仍带返魂香。"
        ],
        "title": "謝潘端叔惠紅梅  其三",
        "id": "cf5da02e-e31d-44a6-9f2d-27aac4c32723"
    },
    {
        "author": "樓鑰",
        "paragraphs": [
            "前身施粉忌太白，今日施朱恐太紅。",
            "說似旁人剛不信，清香萬斛在花中。"
        ],
        "title": "謝潘端叔惠紅梅  其四",
        "id": "5596b97d-f07b-4bcd-abe6-789e1c609635"
    },
    {
        "author": "樓鑰",
        "paragraphs": [
            "殿後鞓紅色漫穠，絳桃空自笑春風。",
            "何人擊碎珊瑚樹，惱得瑶姬面發紅。"
        ],
        "title": "謝潘端叔惠紅梅  其五",
        "id": "f2d08bdd-d598-481b-95e2-92400adbd133"
    },
    {
        "author": "樓鑰",
        "paragraphs": [
            "舊見寒花蠟蔕紅，寧知沁入雪膚中。",
            "絕憐金谷佳人墜，到地餘香散曉風。"
        ],
        "title": "謝潘端叔惠紅梅  其六",
        "id": "dac10368-79b7-4e42-8f8b-88faf8568bfe"
    },
    {
        "author": "樓鑰",
        "paragraphs": [
            "梅花幾種盡相聞，老矣才欣見此君。",
            "相與對花文字飲，絕勝歌舞醉紅裙。"
        ],
        "title": "謝潘端叔惠紅梅  其七",
        "id": "a2969073-b481-4de7-a1e8-1042a820532a"
    },
    {
        "author": "樓鑰",
        "paragraphs": [
            "人閒丹桂亦微黄，未見紅葩解有香。",
            "惟喜此花兼衆美，麝臍薰徹絳紗囊。"
        ],
        "title": "謝潘端叔惠紅梅  其八",
        "id": "0b606617-a898-4464-b7f8-f36e01cbbe20"
    },
    {
        "author": "樓鑰",
        "paragraphs": [
            "初移湘水一枝春，賸馥還欣爲我分。",
            "夢入山房三十樹，何時醉倒看紅雲。"
        ],
        "title": "謝潘端叔惠紅梅  其九",
        "id": "bb7ce797-907e-49c8-b666-449fa1126f94"
    },
    {
        "author": "樓鑰",
        "paragraphs": [
            "歲晚紅英繞凍柯，玉人無那醉顔酡。",
            "廣平賦就如逢汝，鐵石心腸可柰何。"
        ],
        "title": "謝潘端叔惠紅梅  其一○",
        "id": "d70c0f86-975e-4268-959d-bb1476ea089e"
    },
    {
        "author": "樓鑰",
        "paragraphs": [
            "少陵年後詠花開，未見烟脂一抹腮。",
            "可惜當時詩興動，止因東閣看官梅。"
        ],
        "title": "謝潘端叔惠紅梅  其一一",
        "id": "b6c604af-dbb7-4080-93aa-5f0e1d0b9b9a"
    },
    {
        "author": "樓鑰",
        "paragraphs": [
            "坡翁著意賦三詩，謾說穠香已透肌。",
            "若見此花應絕倒，惜君生晚不逢時。"
        ],
        "title": "謝潘端叔惠紅梅  其一二",
        "id": "6d0f55fd-ab3f-456b-ae47-3c5f36adc3e0"
    },
    {
        "author": "樓鑰",
        "paragraphs": [
            "花品無庸定等差，國香國色屬吾家。",
            "海棠正自慙麤俗，莫問漫山桃李花。"
        ],
        "title": "謝潘端叔惠紅梅  其一三",
        "id": "cb76b981-426a-460c-8422-909ede18b74d"
    },
    {
        "author": "樓鑰",
        "paragraphs": [
            "不學江頭玉樹寒，壽陽紅粉舊粧殘。",
            "嬋娟可是慙隨俗，莫作金沙鎖骨看。"
        ],
        "title": "謝潘端叔惠紅梅  其一四",
        "id": "f63df2d2-9bc4-4755-b735-f9c5dad32ffd"
    },
    {
        "author": "樓鑰",
        "paragraphs": [
            "客來試與倚欄干，拂拂清香觸鼻端。",
            "儘做北人渾不識，不應敢作杏花看。"
        ],
        "title": "謝潘端叔惠紅梅  其一五",
        "id": "5eab9d2d-75c7-4b6c-b166-199df46c5546"
    },
    {
        "author": "樓鑰",
        "paragraphs": [
            "全體江梅臘裏芳，紫綿新拂漢宮妝。",
            "臨川借得江梅句，傾國天教抵死香。"
        ],
        "title": "謝潘端叔惠紅梅  其一六",
        "id": "4ffe2b2f-4520-4b12-8b16-581262738a11"
    },
    {
        "author": "樓鑰",
        "paragraphs": [
            "詩老爲花空自忙，想應未識此奇芳。",
            "青枝綠葉何須辨，桃杏安能如許香。"
        ],
        "title": "謝潘端叔惠紅梅  其一七",
        "id": "ded43100-1620-4b89-8763-47272913276a"
    },
    {
        "author": "樓鑰",
        "paragraphs": [
            "只說梅花似雪飛，朱顔誰信暗香隨。",
            "不須添上徐熙畫，付與西湖別賦詩。"
        ],
        "tags": [
            "西湖"
        ],
        "title": "謝潘端叔惠紅梅  其一八",
        "id": "4c247458-554b-4f37-ba80-8c633abf7d46"
    },
    {
        "author": "樓鑰",
        "paragraphs": [
            "縞裙練帨玉爲肌，誰點微頳向北枝。",
            "若使羅虬見顔色，定須將此比紅兒。"
        ],
        "title": "謝潘端叔惠紅梅  其一九",
        "id": "2e1fc6aa-6903-4b1f-8776-173fa6ad45e3"
    },
    {
        "author": "樓鑰",
        "paragraphs": [
            "自昔梅花雪作團，紅梅晚出可人看。",
            "江梅不解追時好，祇守冰姿度歲寒。"
        ],
        "title": "謝潘端叔惠紅梅  其二○",
        "id": "49fd4ebf-4958-45cb-8b23-ed0de199fff7"
    },
    {
        "author": "樓鑰",
        "paragraphs": [
            "行入春山紫翠中，入山深處更桃紅。",
            "一百五日麥秋冷，二十四番花信風。",
            "千頃摇青幾蔽地，四山聳翠欲浮空。",
            "野橋橫跨溪如練，待買輕舟下釣筒。"
        ],
        "title": "山行",
        "id": "28ddc96d-7563-4d4c-8b05-406a80150996"
    },
    {
        "author": "樓鑰",
        "paragraphs": [
            "金蹄垂耳小韓盧，飾以重鐶馴可呼。",
            "誰擊冬青碧陰下，恍然如見擊梧圖。"
        ],
        "title": "金蹄",
        "id": "6c77789e-3b48-4f83-9e46-77dfbcccfcf5"
    },
    {
        "author": "樓鑰",
        "paragraphs": [
            "一身遇坎復乘流，景物當前亦自由。",
            "草淺人行因作徑，水來沙聚看成洲。",
            "哦詩肯爲鈎棘句，適意即是逍遥游。",
            "爛醉不知門外事，夕陽日日下西頭。"
        ],
        "title": "次吳伯華韵",
        "id": "bc3969d3-06a4-4165-8ecc-571ca7b9e1cf"
    },
    {
        "author": "樓鑰",
        "paragraphs": [
            "向來地暖見東嘉，带葉江梅殿歲華。",
            "不似青春三月暮，南枝梅子北枝花。"
        ],
        "title": "從子渢送梅枝戲作",
        "id": "8734fec3-a4f1-470e-99d2-cf2b110d53b3"
    },
    {
        "author": "樓鑰",
        "paragraphs": [
            "菁江十里路逶遲，兩岸平疇接翠微。",
            "贏得閑中乘畫舫，隨潮西上趁潮歸。"
        ],
        "title": "菁江迓客",
        "id": "8ae2e2a1-041d-4d00-8105-e3a226ff4b00"
    },
    {
        "author": "樓鑰",
        "paragraphs": [
            "老年樂事莫如閑，午睡醒來夢已闌。",
            "枕上欠伸猶懶起，更聽簷外雨珊珊。"
        ],
        "title": "午睡聽雨",
        "id": "ffed2ede-21d7-47c7-9979-ea6f8ca3e1f3"
    },
    {
        "author": "樓鑰",
        "paragraphs": [
            "沖霄六翮困蓬蒿，清唳時時發九皋。",
            "鵠立固應能獨出，雞羣未免歎徒勞。",
            "相從顧我憐冰玉，欲去知君刷羽毛。",
            "幸脫樊籠隨所適，平平飛去不須高。"
        ],
        "title": "放鶴送潘恭叔司理",
        "id": "d441c3eb-22a6-4334-bbc8-6e044d315a83"
    },
    {
        "author": "樓鑰",
        "paragraphs": [
            "清秋來此宿涵秋，雨後山泉自在流。",
            "夜暗寒聲鏘玉佩，燈明清影粲珠旒。",
            "枕流正自憐孫楚，洗耳何須效許由。",
            "我亦暫來專一壑，倚欄耽玩不知休。"
        ],
        "title": "宿育王山涵秋",
        "id": "f4a074ea-4848-4fd7-84c1-46f6bdb3a231"
    },
    {
        "author": "樓鑰",
        "paragraphs": [
            "胡笳未了遽成歸，婦職如何敢失期。",
            "彈到佳聲重入塞，伯喈未免念文姬。"
        ],
        "title": "長女淯歸夫家寄以小詩",
        "id": "4b69c987-9dc7-4a14-8581-5719a51df9c3"
    },
    {
        "author": "樓鑰",
        "paragraphs": [
            "何處飛來一段雲，太湖風急到江城。",
            "雲中疑有羣仙過，時聽丁東環佩聲。"
        ],
        "tags": [
            "太湖"
        ],
        "title": "太湖響石",
        "id": "856ea36f-1f01-4901-8e7c-42045ec06c18"
    },
    {
        "author": "樓鑰",
        "paragraphs": [
            "朱家族裔甲龍舒，循吏清名史特書。",
            "止爲嗇夫恩所部，至今廟食盛鄉閭。",
            "舍人曾賦嚴公瀨，季子方題仲舉輿。",
            "但向棠陰增蔽芾，桐鄉今却在桐廬。"
        ],
        "title": "送朱季公倅嚴陵",
        "id": "0d3f9058-5463-4dfa-a785-c9ba1ae0d4d3"
    },
    {
        "author": "樓鑰",
        "paragraphs": [
            "中有桃源天地寬，杳然溪照武陵寒。",
            "莫言洞府無由入，試向桃花背後看。"
        ],
        "title": "以十月桃雜松竹置瓶中照以鏡屏用潚韵",
        "id": "877cdecb-badf-481c-bec8-370cb9386e74"
    },
    {
        "author": "樓鑰",
        "paragraphs": [
            "天將間氣孕山川，名世還當五百年。",
            "已是有官居鼎鼐，不妨平地作神仙。",
            "書林尚欲校三豕，筆力猶能驅兩肩。",
            "前日勳名身既退，斯文留與後人傳。"
        ],
        "title": "次周益公韵  其一",
        "id": "51e5db59-5c5b-49eb-afde-01503df153ff"
    },
    {
        "author": "樓鑰",
        "paragraphs": [
            "六一先生葛稚川，兩孫俱並相君年。",
            "詞場鏖戰今成夢，潭府齊盟望若仙。",
            "政路三公舊同甲，洛陽四老信差肩。",
            "坊名丙午真奇事，寫入詩編盍並傳。"
        ],
        "title": "次周益公韵  其二",
        "id": "b44951c2-e40f-419c-8dd6-94f118ffcb88"
    },
    {
        "author": "樓鑰",
        "paragraphs": [
            "頃嘗假守向中川，公在黄扉已數年。",
            "每念夔龍容接武，自期雞犬亦登仙。",
            "入朝終歎一交臂，問道幾思偏祖肩。",
            "數仞宮牆天樣遠，此心何日遂親傳。"
        ],
        "title": "次周益公韵  其三",
        "id": "27c28bd4-d702-4a7e-9619-bc0a621aae13"
    },
    {
        "author": "樓鑰",
        "paragraphs": [
            "別駕歸來自贛川，相迎方歎別經年。",
            "爲言相國珠璣語，寄問祠庭山澤僊。",
            "妙句聳觀親盥手，滿城爭玩日駢肩。",
            "退憐母子方偕隠，却恐虛名似此傳。"
        ],
        "title": "次周益公韵  其四",
        "id": "469ff4f4-f0b1-480c-9c25-b6c12ac442a7"
    },
    {
        "author": "樓鑰",
        "paragraphs": [
            "舅甥相與老鄞川，況值慈親九十年。",
            "畫舫時追唐賀監，筍輿聯訪漢梅仙。",
            "官名自媿偶同轍，才望如何敢並肩。",
            "誤辱品題稱酷似，此聲梁楚更堪傳。"
        ],
        "title": "次周益公韵  其五",
        "id": "219dbe54-aa39-4f6a-a684-8b64271927c9"
    },
    {
        "author": "樓鑰",
        "paragraphs": [
            "佳哉淡墨掃人牛，一笛橫風各自由。",
            "平日深知焉用稼，如今但欲老西疇。"
        ],
        "title": "題施武子所藏老融二牛圖  其一",
        "id": "41a2fa0d-00cd-43d9-9c3d-1ecedbd29e6c"
    },
    {
        "author": "樓鑰",
        "paragraphs": [
            "烏犍離立意逶遲，鞭策俱忘取次歸。",
            "騃犢跳風仍却顧，老融於此露天機。"
        ],
        "title": "題施武子所藏老融二牛圖  其二",
        "id": "d4dd59fc-4963-4010-a8bd-ff0513d1fa7b"
    },
    {
        "author": "樓鑰",
        "paragraphs": [
            "乍觀泉石分新種，想爲黟山憶舊葩。",
            "病後不妨風韵在，此花之外更無花。"
        ],
        "title": "謝少微兄惠牡丹  其一",
        "id": "df954b98-682a-47d7-b16b-60f17faee3ee"
    },
    {
        "author": "樓鑰",
        "paragraphs": [
            "方剪欄干第四花，玉人聯袂過吾家。",
            "捻紅玉翼皆名品，醉眼相看到日斜。"
        ],
        "title": "謝少微兄惠牡丹  其二",
        "id": "36d219af-18c3-45c6-8104-fdeb000c8578"
    },
    {
        "author": "樓鑰",
        "paragraphs": [
            "簫鼓聲中醉九旬，落紅萬點正愁人。",
            "眼明忽見傾城色，更向尊前作好春。"
        ],
        "title": "謝少微兄惠牡丹  其三",
        "id": "90b27b9e-cdff-4cc9-8f3a-734c505888ae"
    },
    {
        "author": "樓鑰",
        "paragraphs": [
            "琴弈心偏好，丹鉛手自磨。",
            "衰翁會同社，吾子揖餘波。",
            "歌動玉條脫，酒傾金叵羅。",
            "好爲文字飲，行樂未宜多。"
        ],
        "title": "戲和淳詩卷  其一",
        "id": "4e259580-fa90-46e3-b0f4-dd2497d5916e"
    },
    {
        "author": "樓鑰",
        "paragraphs": [
            "山色藍初染，湖光鏡始磨。",
            "竹梢輕墜雨，花片亂隨波。",
            "麈尾揮東晉，龍舟吊汨羅。",
            "莫愁春易老，暢飲一春多。"
        ],
        "title": "戲和淳詩卷  其二",
        "id": "5e375002-b8cc-42d0-bde8-3e53cf6166b8"
    },
    {
        "author": "樓鑰",
        "paragraphs": [
            "澄江如練浄，新月似鐮磨。",
            "老柳飄輕絮，良苗颭細波。",
            "歌聲追古郢，詩價怯新羅。",
            "到處還成醉，芳醪旨且多。"
        ],
        "title": "戲和淳詩卷  其三",
        "id": "5468d0ef-be2d-4367-b041-912e61bc979d"
    },
    {
        "author": "樓鑰",
        "paragraphs": [
            "暮年甘散誕，壯志久消磨。",
            "自媿今摩詰，誰憐老伏波。",
            "清新慙庾信，敏慧謝甘羅。",
            "惟有詩情在，猶能益辦多。"
        ],
        "title": "戲和淳詩卷  其四",
        "id": "81595870-1b7a-4f16-a2db-f184d636aab6"
    },
    {
        "author": "樓鑰",
        "paragraphs": [
            "楚楚初篁脫綠苞，城居約略似荒郊。",
            "土膏更得春風力，直引薔薇上竹梢。"
        ],
        "title": "過從子澤家",
        "id": "fb702f82-2824-4b51-a029-a7c9c371cb31"
    },
    {
        "author": "樓鑰",
        "paragraphs": [
            "妙畫初驚渴驥奔，新詩熟讀歎微言。",
            "四明知我豈相屬，一水思君誰與論。",
            "茶竈筆牀懷甫里，青鞋布襪想雲門。",
            "何當一棹訪深雪，夜語同傾老瓦盆。"
        ],
        "title": "題陸放翁詩卷",
        "id": "63987ef2-dfd8-4ae6-ba15-bd33748f26f4"
    },
    {
        "author": "樓鑰",
        "paragraphs": [
            "家食八經秋，茲焉喜宦游。",
            "往依王仲寶，况事薛居州。",
            "寄信憑鴻羽，題詩記虎丘。",
            "雲飛親舍近，時望海東頭。"
        ],
        "title": "送內弟汪莊仲赴浙西倉幕",
        "id": "9b795d49-85b9-4eb9-8e84-e27ce0c3735b"
    },
    {
        "author": "樓鑰",
        "paragraphs": [
            "方笑劉郎問大鈞，從來禍福本無門。",
            "世閒生老病死苦，時至即行何足論。"
        ],
        "title": "贈龍游術士胡杲",
        "id": "734ceddc-e191-4a3f-936b-112710e88dcc"
    },
    {
        "author": "樓鑰",
        "paragraphs": [
            "晚涼徐步出柴扃，萬變浮雲在窈冥。",
            "濃似鐵山擎缺月，薄於春絮透疎星。",
            "正欣夜久沉天籟，尤喜空明鬰帝青。",
            "雨氣未平龍欲動，電光前後射中庭。"
        ],
        "title": "夜坐",
        "id": "443299a5-b665-4c87-bf8f-5db458aebba8"
    },
    {
        "author": "樓鑰",
        "paragraphs": [
            "我似冥鴻弋猶慕，君如放鶴去還歸。",
            "秋空今日真成去，好伴閑雲自在飛。"
        ],
        "title": "再送潘恭叔",
        "id": "64a3296f-baee-4fe1-88f7-62e4dde9151c"
    },
    {
        "author": "樓鑰",
        "paragraphs": [
            "手披欲究百家編，奴婢年來識鄭玄。",
            "顧我幸多千卷富，念君未有一經全。",
            "詩書心醉不容醒，父子筆耕期有年。",
            "此但古人糟粕耳，更須從此悟真筌。"
        ],
        "title": "以六經左氏傳莊子遺伯中弟有詩來謝次韵  其一",
        "id": "eeef7628-dfd2-4e1f-83c6-d20cd2eb28db"
    },
    {
        "author": "樓鑰",
        "paragraphs": [
            "書種傳來直到今，讀書幾似孝標淫。",
            "欲君終就九經庫，與子平分一片心。",
            "更向漆園窮妙旨，何殊清廟奏遺音。",
            "中郎書籍付王粲，想得知余此意深。"
        ],
        "title": "以六經左氏傳莊子遺伯中弟有詩來謝次韵  其二",
        "id": "c67aee0a-fd40-4fb9-9192-6f03e5f9497a"
    },
    {
        "author": "樓鑰",
        "paragraphs": [
            "涼意秋將半，深期月影清。",
            "昨宵雲點綴，今夜雨縱橫。",
            "睡久何曾著，更闌喜暫晴。",
            "起來聊曠望，終欠十分明。"
        ],
        "title": "中秋無月",
        "id": "c57071f4-3226-4001-bc12-fc2806b621b5"
    },
    {
        "author": "樓鑰",
        "paragraphs": [
            "相形何似且論心，眼力工夫見淺深。",
            "古怪清奇任君說，靈臺一片若爲尋。"
        ],
        "title": "贈丁相士",
        "id": "e551303e-3016-474e-9908-ad2db704ba46"
    },
    {
        "author": "樓鑰",
        "paragraphs": [
            "蕞爾錢清鎮，茲行正爲貧。",
            "九夷猶可處，十室豈無人。",
            "官守毋卑小，城居緩卜鄰。",
            "老夫平日事，所至若終身。"
        ],
        "title": "送叔韶弟赴官錢清",
        "id": "09122415-04e0-44eb-9900-7ab126888708"
    },
    {
        "author": "樓鑰",
        "paragraphs": [
            "雲深宿雨未忺晴，短艇還來叩曉扃。",
            "山溜擁谿侵石磴，天風吹霧暗空庭。",
            "茵鋪野草滋新綠，玉立修篁洗舊青。",
            "老我時時假僧榻，夢魂直向醉中醒。"
        ],
        "title": "浄明方丈",
        "id": "2992e1a4-aad2-4826-8ab9-5e428a9ddddb"
    },
    {
        "author": "樓鑰",
        "paragraphs": [
            "門外頓空曠，雙眸豁太虛。",
            "誰歟列佳樹，正爾對吾廬。",
            "蚤歲曾修業，衰年得定居。",
            "買鄰賢伯仲，衣錦舊門閭。",
            "未辦三閒屋，先栽數席蔬。",
            "歡娛戲萊服，晨夕奉潘輿。",
            "駟馬容雖狹，齋郎住有餘。",
            "牀金知已盡，瓶粟豈無儲。",
            "細草沿階嫩，新篁得雨初。",
            "竊希仁者靜，未覺故人疎。",
            "晝永翻名畫，更長理舊書。",
            "何妨抱琴醉，儘好带經鉏。",
            "耋穉同甘苦，兒孫共卷舒。",
            "眼花多掩卷，鬢雪不堪梳。",
            "少飲毋求醉，徐行可當車。",
            "此生千萬足，祇願老樵漁。"
        ],
        "title": "新闢門徑或謂太窄",
        "id": "0992ac55-dcb9-4ba0-ae09-3824a7eaaab0"
    },
    {
        "author": "樓鑰",
        "paragraphs": [
            "簇簇蒼山隠夕暉，遥看野鴈著行歸。",
            "久之不動方知是，一搭碎雲寒不飛。"
        ],
        "title": "小溪道中  其一",
        "id": "ffe73a9c-f5bf-4c85-a734-aa3f13fb68b8"
    },
    {
        "author": "樓鑰",
        "paragraphs": [
            "後衕環村儘遡游，鳳山寺下換輕舟。",
            "舟人努力雙篙急，引得清溪逆岸流。"
        ],
        "title": "小溪道中  其二",
        "id": "d080f2c8-76c3-45dd-b00f-03a40fa86b75"
    },
    {
        "author": "樓鑰",
        "paragraphs": [
            "晨起霜如雪，天寒水欲冰。",
            "引舟拖急瀨，扶杖歷危層。",
            "北阮苦多事，二疎俄喪朋。",
            "山阿埋白璧，悲慟不能勝。"
        ],
        "title": "送從子淵葬",
        "id": "bdf75bb1-adf5-4932-b5b2-5075e4352461"
    },
    {
        "author": "樓鑰",
        "paragraphs": [
            "枕穩衾溫夢乍回，閒居不怕漏聲催。",
            "天明更欲從容睡，長被孫兒惱覺來。"
        ],
        "title": "早起戲作",
        "id": "31407fd1-bc1e-4afc-b8f4-f9e2200731ec"
    },
    {
        "author": "樓鑰",
        "paragraphs": [
            "早起三朝當一工，老來貪睡不相同。",
            "偶然一次五更起，却用重眠到日中。"
        ],
        "title": "午睡戲作",
        "id": "de297432-f49b-494d-aa06-3cff38c019a4"
    },
    {
        "author": "樓鑰",
        "paragraphs": [
            "廣莫乘風隘九州，亂山無數點平疇。",
            "一千里外在吾目，三十年來無此游。",
            "地下天高俱歷歷，鳶飛魚躍兩悠悠。",
            "昌黎費盡南山句，曠望還能似此不。"
        ],
        "title": "南山廣莫軒",
        "id": "ed42ae41-0c9e-46bf-96d9-02a644cbb8ba"
    },
    {
        "author": "樓鑰",
        "paragraphs": [
            "君來入幕恰三年，我幸投閑識此賢。",
            "婉畫時時因事見，素風凜凜信家傳。",
            "易林律本君須寄，月窟天根語未圓。",
            "問訊難兄無恙否，相忘千里各瀛壖。"
        ],
        "title": "送趙至道節推",
        "id": "f0593a4f-1281-4727-8bfa-4f4e4e98d477"
    },
    {
        "author": "樓鑰",
        "paragraphs": [
            "涵虛歌舞擁邦君，兩兩龍舟來往頻。",
            "閏月風光三月景，二分煙水八分人。",
            "錦標贏得千人笑，畫鼓敲殘一半春。",
            "薄暮游船分散去，尚餘簫鼓繞湖濱。"
        ],
        "title": "湖亭觀競渡",
        "id": "4994e056-ce06-4747-89be-bbcc2989ebeb"
    },
    {
        "author": "樓鑰",
        "paragraphs": [
            "又因寒食此中來，窗戶虛明絕點埃。",
            "山裏春風無閒斷，海棠開過地棠開。"
        ],
        "title": "龍潭方丈",
        "id": "da786727-6309-4a7d-986e-d3776e141c03"
    },
    {
        "author": "樓鑰",
        "paragraphs": [
            "僅老相從五十朞，來瞻遺塔我心悲。",
            "當時舊話無人說，空有門前洗鉢池。"
        ],
        "title": "吊僅老塔",
        "id": "04ddba6f-9ccf-4fff-9306-a220474c9eb8"
    },
    {
        "author": "樓鑰",
        "paragraphs": [
            "幾過長橋下，清宵得意行。",
            "風高江水急，月上海潮生。",
            "空迥寒逾峭，更深境過清。",
            "扁舟難久駐，轉柂問歸程。"
        ],
        "title": "夜携家登南渡橋",
        "id": "19e8d561-699b-40ec-bdb7-33a76e71d505"
    },
    {
        "author": "樓鑰",
        "paragraphs": [
            "雨洗春山空翠新，登樓不見送鴻人。",
            "薜蘿清夜月依舊，無復新詩泣鬼神。"
        ],
        "title": "題蘿月上人送鴻小樓",
        "id": "167606f8-2ef6-4290-8ca1-633afd22b41d"
    },
    {
        "author": "樓鑰",
        "paragraphs": [
            "自笑今年卦氣闌，壯心銷盡鬢毛殘。",
            "明知七十無多子，只問何時可掛冠。"
        ],
        "title": "贈于湖劉相士",
        "id": "d67a7fce-f1e6-4ada-8d07-07c251752750"
    },
    {
        "author": "樓鑰",
        "paragraphs": [
            "閭巷夜爭呼，相傳救望舒。",
            "偶因雲暫破，真似月之初。",
            "孰謂蟆能瞎，端知曆不疎。",
            "太陽交蝕近，試看更何如。"
        ],
        "title": "五月望月蝕曆家又言六月朔日蝕",
        "id": "0233b0b6-e049-4a99-af6c-0f185cc27129"
    },
    {
        "author": "樓鑰",
        "paragraphs": [
            "不有風流賀季真，更誰能識謫仙人。",
            "金龜換酒今何在，相對畫圖如有神。"
        ],
        "title": "題賀監李謫仙二像  其一",
        "id": "5f973925-2d77-4289-9229-f403796d774d"
    },
    {
        "author": "樓鑰",
        "paragraphs": [
            "斗酒澆詩動百篇，鑑湖牛渚兩俱仙。",
            "早知今日猶相對，不向稽山回酒船。"
        ],
        "title": "題賀監李謫仙二像  其二",
        "id": "98bacf7b-2b26-4fe3-afa5-3ef56d3fb298"
    },
    {
        "author": "樓鑰",
        "paragraphs": [
            "河魚腹疾未全除，一飯充饑不願餘。",
            "縱有珍羞難下筯，真成頓頓食黄魚。"
        ],
        "title": "病後戲作",
        "id": "bb61da87-ea12-4c26-8c83-5676d0b31533"
    },
    {
        "author": "樓鑰",
        "paragraphs": [
            "不守庚申不坐禪，老來觸事總悠然。",
            "天明門外無來客，儘好蕭蕭聽雨眠。"
        ],
        "title": "枕上",
        "id": "28245b84-0e8e-47e9-87e1-71f2e1501d82"
    },
    {
        "author": "樓鑰",
        "paragraphs": [
            "秋老情懷儘自寬，眼前只欠菊花團。",
            "分來三徑雙株秀，先得重陽兩日看。",
            "玉軟金輕無限態，風高露冷不勝寒。",
            "幽人相對成清伴，正爾落英供夕餐。"
        ],
        "title": "謝蔣行之送菊",
        "id": "8d823acc-4db5-427f-bc23-fc9be1317c61"
    },
    {
        "author": "樓鑰",
        "paragraphs": [
            "數椽增葺苟全時，我愛吾廬喜得歸。",
            "兒輩粗能勤父蠱，老夫元不費心機。",
            "年來每媿踰初望，病裏尤知悟昨非。",
            "從此蕭然無一事，但當日舞老萊衣。"
        ],
        "title": "廳事落成老母置酒喜而成詩",
        "id": "d687d3c0-08a3-4054-90d4-06a4761d0b3f"
    },
    {
        "author": "樓鑰",
        "paragraphs": [
            "蟄蟲坯戶六經旬，掣電驚雷若莫春。",
            "震起昆蟲千百億，不知何處更容身。"
        ],
        "title": "十月十七日夜",
        "id": "fe0b3f42-fc38-4f9d-9b70-3e9c0d546ba9"
    },
    {
        "author": "樓鑰",
        "paragraphs": [
            "錦城巧女費心機，織就一枰如許齊。",
            "彷佛回文仍具體，縱橫方罫若分畦。",
            "爛柯未易供仙弈，畫紙何須倩老妻。",
            "如欲拈棋輕且稱，當求白象與烏犀。"
        ],
        "title": "織錦棋盤",
        "id": "4ef8fd12-9a94-4b50-9fc2-a91b5f8d6c58"
    },
    {
        "author": "樓鑰",
        "paragraphs": [
            "不受人天供，甘心樂隠居。",
            "坐窮千里目，笑擁一樓書。",
            "攻媿老無用，退堂閑有餘。",
            "相望可杭葦，何日訪吾廬。"
        ],
        "title": "叔韶弟以退堂洪老詩來寄謝",
        "id": "feca4851-959b-4a07-b1d8-d69863bcee40"
    },
    {
        "author": "樓鑰",
        "paragraphs": [
            "樟坡直上可高亭，未見高亭祇見名。",
            "想像豈能勝一覽，登高安得快雙明。",
            "大龍湫下聽雷吼，白石巖頭看日生。",
            "咫尺好山隨杖屨，自應老筆擅詩聲。"
        ],
        "title": "寄題正卿通判可高亭",
        "id": "804e5081-65fa-4941-ab53-1b7e5d0db2c1"
    },
    {
        "author": "樓鑰",
        "paragraphs": [
            "雨餘不見日西沈，將謂中秋又作陰。",
            "佳月忽開千里影，騷人滿慰一年心。",
            "掃除宿翳風雖動，滓穢太清雲尚深。",
            "坐待寒光誰會此，阿咸爲我發微吟。"
        ],
        "title": "中秋次從子涔韵",
        "id": "0af3312b-4b1f-4de2-a3ee-381836784430"
    },
    {
        "author": "樓鑰",
        "paragraphs": [
            "杜門無緒看芳菲，見說楊花滿路飛。",
            "謝汝不隨人冷暖，因風翻舞到柴扉。"
        ],
        "title": "楊花",
        "id": "601f3cb1-4a5c-4c10-ad54-36ac4d8ddcf6"
    },
    {
        "author": "樓鑰",
        "paragraphs": [
            "不用匆匆恨別離，版輿春晝綵衣隨。",
            "往題斯立藍田壁，更訪清真溧上詩。",
            "公事毋庸枿牙角，鄰封真是和塤篪。",
            "日哦新句頻相寄，明月清風慰所思。"
        ],
        "title": "送趙南仲丞溧水",
        "id": "cde62c99-08cd-4369-baab-d32430e90716"
    },
    {
        "author": "樓鑰",
        "paragraphs": [
            "狗子已知無佛性，馬又何曾有性來。",
            "伯樂若來休著眼，任它騏驥混駑駘。"
        ],
        "title": "戲題龍眠馬性圖",
        "id": "2ccbbb87-711c-481d-b5a6-071b897ee244"
    },
    {
        "author": "樓鑰",
        "paragraphs": [
            "素蜺橫卧作雷吼，日射細鱗銀雪光。",
            "安得此身如白鷺，修然終日在梅梁。"
        ],
        "title": "它山  其一",
        "id": "19529bce-1c1a-4185-8b31-5a7344eb2131"
    },
    {
        "author": "樓鑰",
        "paragraphs": [
            "過盡水禽并野鳬，風標惟許一舂鉏。",
            "可憐久立梅梁上，不爲谿光祇爲魚。"
        ],
        "title": "它山  其二",
        "id": "e1464c5a-6831-4bc9-98cb-a3a32dfc3fe6"
    },
    {
        "author": "樓鑰",
        "paragraphs": [
            "小閣臨流暑氣清，藕花的的照人明。",
            "移牀更近欄邊坐，要聽棋聲雜雨聲。"
        ],
        "title": "小酌元衛弟聽雨",
        "id": "d0a211c4-2d08-452b-8a28-30b9010a63f7"
    },
    {
        "author": "樓鑰",
        "paragraphs": [
            "剡縣不爲遠，丞官勿謂卑。",
            "鼓盆知愛重，去國倍行遲。",
            "堂上森三老，房中秀一兒。",
            "加餐了官事，莫賦悼亡詩。"
        ],
        "title": "潚再往剡中念之尤切作詩寬之",
        "id": "c0fbbbd5-a72b-4893-9ce8-bbef908c2b57"
    },
    {
        "author": "樓鑰",
        "paragraphs": [
            "蒼狗俄然又白衣，來從何處去何歸。",
            "無心出岫還歸去，莫向秋風說是非。"
        ],
        "title": "觀雲寄簡講師",
        "id": "07af9947-5399-4dd0-b40a-d58f042ea132"
    },
    {
        "author": "樓鑰",
        "paragraphs": [
            "團團桂樹擁簷牙，舊日輕黄滿樹花。",
            "惆悵秋清無一葉，空餘枯枿縋寒瓜。"
        ],
        "title": "過故家",
        "id": "bc74a1ee-d44e-4cca-93b2-74c0c951b3fe"
    },
    {
        "author": "樓鑰",
        "paragraphs": [
            "阿戎築屋爲娛親，野草閑花日日新。",
            "我奉版輿來舉酒，祈君親壽似夫人。"
        ],
        "title": "題從子浹娛親",
        "id": "f44c19e7-f816-4482-9ed9-c5c2520be27b"
    },
    {
        "author": "樓鑰",
        "paragraphs": [
            "碧雲步障紫金蕤，風靜秋高千萬枝。",
            "嬌額塗黄元自好，是誰深傳蜜烟脂。"
        ],
        "title": "丹桂",
        "id": "67bc8680-568d-4fe3-9e8d-fee66d07b5ae"
    },
    {
        "author": "樓鑰",
        "paragraphs": [
            "眼明喜見早酴醾，窗外風號集霰時。",
            "梅蘂已慙前臘破，芳心休用怨春遲。",
            "納涼除夜昨幾似，見雪芭蕉今不疑。",
            "若使洛人真得此，應須更詫百宜枝。"
        ],
        "title": "下元日暖甚夜風雨大作早微雪從子潗以酴醾來",
        "id": "cdff0c88-0f80-46f8-a2eb-ecfb188aee50"
    },
    {
        "author": "樓鑰",
        "paragraphs": [
            "舍人簪筆舊甘泉，家學相傳子姓賢。",
            "未羨夾河爲太守，阿連剖竹向封川。"
        ],
        "title": "送朱叔止守南劍  其一",
        "id": "8c0eee63-cb1e-41b2-a502-28473cef4b3b"
    },
    {
        "author": "樓鑰",
        "paragraphs": [
            "槜李曾蜚剸劇聲，貳車仍贊虎頭城。",
            "朱轓小試承流手，要繼桐鄉循吏名。"
        ],
        "title": "送朱叔止守南劍  其二",
        "id": "fddf7f0d-0af9-49ad-a9e9-fac6f3a5f381"
    },
    {
        "author": "樓鑰",
        "paragraphs": [
            "萬竹蟠山喉不乾，兩龍潛水氣猶寒。",
            "郡齋見說真圖畫，公退何妨一倚欄。"
        ],
        "title": "送朱叔止守南劍  其三",
        "id": "0d13e0be-6894-4c0c-bd24-22d5f160ed4e"
    },
    {
        "author": "樓鑰",
        "paragraphs": [
            "下水上山腰带州，人家無數起危樓。",
            "遨頭不用喧簫鼓，祇把清詩紀勝游。"
        ],
        "title": "送朱叔止守南劍  其四",
        "id": "e9a1a1b7-2af2-481e-a9ad-0edfb136443c"
    },
    {
        "author": "樓鑰",
        "paragraphs": [
            "同盟東下或西征，老我惟知管送迎。",
            "祇恐政成登省戶，未容歸騎向西城。"
        ],
        "title": "送朱叔止守南劍  其五",
        "id": "600abcbf-5319-492a-b1ad-51ef9fd770e8"
    },
    {
        "author": "樓鑰",
        "paragraphs": [
            "名畫法書知幾編，俸餘寧復計求田。",
            "麻沙賸買新文字，歸滿米家書畫船。"
        ],
        "title": "送朱叔止守南劍  其六",
        "id": "2033b5e2-0fc7-422f-8fad-faa094ab7a64"
    },
    {
        "author": "樓鑰",
        "paragraphs": [
            "阿斗生來十五年，未曾一日去翁前。",
            "聞詩勿廢家庭問，習吏仍求城旦篇。",
            "婚宦有涯真是幸，巾箱所蓄要相傳。",
            "榮罍雖小性非魯，口授詩書加愛憐。"
        ],
        "title": "送杓孫隨侍上虞",
        "id": "99594b40-d93b-4973-8a83-0609aca9bffd"
    },
    {
        "author": "樓鑰",
        "paragraphs": [
            "二子爲丞分越邑，女兒隨壻過江南。",
            "莫言屋裏成岑寂，匹似當初只住庵。"
        ],
        "title": "戲作",
        "id": "6fb62584-c39d-4e61-9733-4de98041a941"
    },
    {
        "author": "樓鑰",
        "paragraphs": [
            "雨意早垂垂，寒雲晚更低。",
            "空中時散點，道上不成泥。",
            "綠柳桃相映，黄花麥與齊。",
            "迂回餘百里，喜見舊松隄。"
        ],
        "title": "諸瑩拜掃晚歸長汀",
        "id": "4f5ddafe-0221-48ec-8219-10fb8c21aee9"
    },
    {
        "author": "樓鑰",
        "paragraphs": [
            "韶陽生長十餘年，城郭重經固宛然。",
            "嘆息紫微仙去久，尚餘遺墨照山川。"
        ],
        "title": "送朱季公守封川  其一",
        "id": "b67f1498-82e8-4650-b97d-62dbb8241612"
    },
    {
        "author": "樓鑰",
        "paragraphs": [
            "桐鄉漢有大司農，封守今推陳秀公。",
            "君向邦人著遺愛，近追相業遠家風。"
        ],
        "title": "送朱季公守封川  其二",
        "id": "903d2844-259d-4a08-ae76-8a9430c70edf"
    },
    {
        "author": "樓鑰",
        "paragraphs": [
            "鄉評久說鴈行賢，剖竹封川與劍川。",
            "不用對牀風雨約，政成同取舊青氈。"
        ],
        "title": "送朱季公守封川  其三",
        "id": "e6f48174-518b-4ea2-bbf0-13535d78b9c6"
    },
    {
        "author": "樓鑰",
        "paragraphs": [
            "吾鄉棋社寖凋零，頼有朱家好弟兄。",
            "舉酒看看故人少，陽關莫唱斷腸聲。"
        ],
        "title": "送朱季公守封川  其四",
        "id": "87542a64-9455-4143-92cf-0681586985fb"
    },
    {
        "author": "樓鑰",
        "paragraphs": [
            "妙舞清歌有二姝，後堂曾見繡羅襦。",
            "嶺南太守風流勝，不用歸舟載綠珠。"
        ],
        "title": "送朱季公守封川  其五",
        "id": "dee8ac98-f15b-474e-90dd-cff4a63d0772"
    },
    {
        "author": "樓鑰",
        "paragraphs": [
            "一種香蘭玉色新，仙家分得蘂宮春。",
            "調高韵勝誰能稱，付與能言解語人。"
        ],
        "title": "以玉蘭贈王習父  其一",
        "id": "39a33f6a-a730-4c7f-8685-9088d220b08b"
    },
    {
        "author": "樓鑰",
        "paragraphs": [
            "華屋翬飛慶事綿，芝蘭玉樹喜庭前。",
            "似聞楚畹芽初茁，便看藍田生晚煙。"
        ],
        "title": "以玉蘭贈王習父  其二",
        "id": "32d03274-64d3-4c4b-ae33-4774fc5749ad"
    },
    {
        "author": "樓鑰",
        "paragraphs": [
            "玉立君家好弟兄，藍田風采照花城。",
            "版輿壽母人間盛，千里何曾去送迎。"
        ],
        "title": "送趙清臣宰姚江  其一",
        "id": "6f95b5af-d78f-48b3-b975-a1647b707c22"
    },
    {
        "author": "樓鑰",
        "paragraphs": [
            "鄞江水與舜江通，久矣威名滿一同。",
            "試問何時到封部，數聲柔櫓一帆風。"
        ],
        "title": "送趙清臣宰姚江  其二",
        "id": "feafc1c3-06a1-4908-9be0-359b50a0e022"
    },
    {
        "author": "樓鑰",
        "paragraphs": [
            "長江東去跨虹橋，千丈橫隄捍海潮。",
            "更向燭谿圖永利，坐令百里沸歌謠。"
        ],
        "tags": [
            "长江"
        ],
        "title": "送趙清臣宰姚江  其三",
        "id": "66be1f3a-9189-40f8-ae97-6078ae19c5d0"
    },
    {
        "author": "樓鑰",
        "paragraphs": [
            "才刃恢恢妙撥煩，鄰封撫字尚何難。",
            "更能觸事加長慮，自有甘棠向後看。"
        ],
        "title": "送趙清臣宰姚江  其四",
        "id": "b8f2d11a-dfa8-464f-bacc-f8ded8c84828"
    },
    {
        "author": "樓鑰",
        "paragraphs": [
            "婦家故步懶重尋，藏拙年來恐不深。",
            "短棹有時乘興去，徑登竹所聽鳴琴。"
        ],
        "title": "送趙清臣宰姚江  其五",
        "id": "738c3169-981c-42ba-9c03-463dd7e93f2b"
    },
    {
        "author": "樓鑰",
        "paragraphs": [
            "雨壓輕寒春較遲，春深不見柳綿飛。",
            "忽然飛入閒庭院，疑是故人何處歸。"
        ],
        "title": "楊花  其一",
        "id": "ebafb850-6239-4464-89b0-d2864054d7f6"
    },
    {
        "author": "樓鑰",
        "paragraphs": [
            "柳綿無數糝枝頭，日暖隨風撲畫樓。",
            "萬象可觀惟有雪，喜看晴晝滿空游。"
        ],
        "title": "楊花  其二",
        "id": "da711c70-be8f-4613-831c-78552ad2bd40"
    },
    {
        "author": "樓鑰",
        "paragraphs": [
            "爲我輕攀綠柳枝，带花低護笑携歸。",
            "日長深院微風動，要看鬆綿當面飛。"
        ],
        "title": "楊花  其三",
        "id": "9cd76309-1fc5-4295-9ba5-aceefa498130"
    },
    {
        "author": "樓鑰",
        "paragraphs": [
            "野芳庭草是生涯，老去祇宜閑在家。",
            "幾日惜春留不住，小鬟爲我拾楊花。"
        ],
        "title": "楊花  其四",
        "id": "127bd6d4-0e7a-4cd8-812a-791391a46b42"
    },
    {
        "author": "樓鑰",
        "paragraphs": [
            "三槐名德萃清門，七葉爲州頼有君。",
            "道院無忘山谷賦，郡齋當繼潁濱文。",
            "君應膝上憐文度，我向東牀憶右軍。",
            "振起家聲差易耳，便看奏最躡青雲。"
        ],
        "title": "送王伯奮守筠陽",
        "id": "18b36589-04cc-4ead-b010-d5de163fca0f"
    },
    {
        "author": "樓鑰",
        "paragraphs": [
            "兩兒雖近隔江潮，頼有王郎慰寂寥。",
            "遠侍雙親官道院，爲同盡室餞西橋。",
            "腦脂遮眼最關念，客路尋仙勿憚遥。",
            "別後飛緘問安否，數來谷口訪山樵。"
        ],
        "title": "別王恭叔",
        "id": "1f379f46-76ce-49f1-80ca-9645ceb155c9"
    },
    {
        "author": "樓鑰",
        "paragraphs": [
            "老我年來百念輕，文姬助我以琴鳴。",
            "等閑相對成三弄，游戲俱彈似一聲。",
            "舉酒不堪千里別，登途知用幾程行。",
            "郡齋自是神仙窟，會有階庭玉樹生。"
        ],
        "title": "別長女淯",
        "id": "1c801063-87d0-404b-8ad2-4a02a68bbd24"
    },
    {
        "author": "樓鑰",
        "paragraphs": [
            "小徑回環里許長，寒梅森列間疎篁。",
            "路如古繭縈繆篆，身似輕煙繚印香。",
            "九折坂中經蜀險，八盤嶺上趁朝忙。",
            "歸來游戲通幽處，笑看危途九太行。"
        ],
        "title": "趙資政園梅篆",
        "id": "71536972-865f-4965-aa9e-ac068c86d300"
    },
    {
        "author": "樓鑰",
        "paragraphs": [
            "東院敲棋西院琴，固知猶勝別勞心。",
            "少年不比老癡叔，且向書窗惜寸陰。"
        ],
        "title": "示從子",
        "id": "26aae11c-5f26-44f7-92ea-c2082ec46504"
    },
    {
        "author": "樓鑰",
        "paragraphs": [
            "西湖處士賦疎影，未似希真好樂章。",
            "豈是無情甘澹泊，受它風月幾凄涼。"
        ],
        "tags": [
            "西湖"
        ],
        "title": "贈畫梅呂生",
        "id": "febef19b-1af7-46a4-a8ff-97b59f20133c"
    },
    {
        "author": "樓鑰",
        "paragraphs": [
            "馬乳從他堆滿盤，未如清嚼水晶寒。",
            "固知一縣蒲萄熟，不用勞人數問安。"
        ],
        "title": "潚自剡川寄水晶蒲萄",
        "id": "b701d28c-bcc7-4fe5-97bf-41016d076b32"
    },
    {
        "author": "樓鑰",
        "paragraphs": [
            "不見適齋老，于今三四秋。",
            "弟兄登宦路，親黨駐行舟。",
            "老病無詩思，衰懷重別愁。",
            "外家門戶盛，勉力紹箕裘。"
        ],
        "title": "送汪莊仲赴江東倉幕彊仲荆門簽判  其一",
        "id": "584b495b-d759-4ece-a656-2d400d049ee0"
    },
    {
        "author": "樓鑰",
        "paragraphs": [
            "外氏蒙恩厚，文昌獨我知。",
            "居慙酷似舅，喜有寧馨兒。",
            "遇事行方便，褆身謹護持。",
            "公餘定多暇，黄卷有餘師。"
        ],
        "title": "送汪莊仲赴江東倉幕彊仲荆門簽判  其二",
        "id": "7c2e9abb-2ef9-4630-b038-0aba30390f7f"
    },
    {
        "author": "樓鑰",
        "paragraphs": [
            "蚤歲過秋浦，貪程不入關。",
            "君今參儉幕，時得上齊山。",
            "膚使資關決，賢侯伴宴閒。",
            "好音頻寄我，頼此一開顔。"
        ],
        "title": "送汪莊仲赴江東倉幕彊仲荆門簽判  其三",
        "id": "3c662ba7-3a0f-4403-9090-2631af743e5e"
    },
    {
        "author": "樓鑰",
        "paragraphs": [
            "之子游何許，平州更玉州。",
            "山川稱勝絕，幕府信風流。",
            "翠巘寒逾秀，金蓮夜不收。",
            "天涯念鄉國，少上仲宣樓。"
        ],
        "title": "送汪莊仲赴江東倉幕彊仲荆門簽判  其四",
        "id": "e571df7e-27ac-4919-ac58-6d1612472424"
    },
    {
        "author": "樓鑰",
        "paragraphs": [
            "見說荆門地，如門蔽楚荆。",
            "舊時爲內郡，今日號邊城。",
            "但守平平策，毋求赫赫名。",
            "勉哉關決際，從此振家聲。"
        ],
        "title": "送汪莊仲赴江東倉幕彊仲荆門簽判  其五",
        "id": "aa580875-5d48-4e46-811d-183757b06499"
    },
    {
        "author": "樓鑰",
        "paragraphs": [
            "南徐來往飽經過，總餉賓寮入禮羅。",
            "子去幸陪鄒湛輩，君今還是伯休那。",
            "金閨通籍時方可，鐵甕名城景最多。",
            "我有浄名遺記在，試從萬井訪維摩。"
        ],
        "title": "送元積弟赴淮東總屬  其一",
        "id": "1b8f68b3-aaba-4430-973e-df8e92364245"
    },
    {
        "author": "樓鑰",
        "paragraphs": [
            "十人兄弟五人存，心事方欣得細論。",
            "可但衰遲憐遠別，祇因喜懼有慈尊。",
            "倚門何止期吾子，發策還知望好孫。",
            "從此三年風雨夜，寂寥棋局與清樽。"
        ],
        "title": "送元積弟赴淮東總屬  其二",
        "id": "813d6d70-0b06-483d-8bc7-70ae66f4071b"
    },
    {
        "author": "樓鑰",
        "paragraphs": [
            "名盛望尤備，枝披實亦繁。",
            "無由究賢業，猶幸立斯言。",
            "書在經逾顯，人亡道更尊。",
            "九京如可作，與子共南轅。"
        ],
        "title": "陳君舉既亡汪文子携其所作春秋後傳及送行詩來次韵",
        "id": "249c05a1-0a79-4069-acdf-17cbcb8bb84f"
    },
    {
        "author": "樓鑰",
        "paragraphs": [
            "當代槔閒老吏師，佳兒官業具而微。",
            "已煩潘令宰花縣，正要王祥康海沂。",
            "得助江山詩興逸，平分風月羽觴揮。",
            "安車何日迎清獻，又向堂前戲綵衣。"
        ],
        "title": "送趙伯藏添倅永嘉  其一",
        "id": "f1dfa073-c77b-438f-a985-6ca83b67aee5"
    },
    {
        "author": "樓鑰",
        "paragraphs": [
            "分教分符恰五年，異鄉幾若故鄉然。",
            "歸來幾作池塘夢，送別欲隨騶御僊。",
            "目斷甘林應飽熟，手栽欒實想芳鮮。",
            "邦人若問老州牧，爲說清霜繞鬢邊。"
        ],
        "title": "送趙伯藏添倅永嘉  其二",
        "id": "c7740ccc-53d9-4011-8555-5623bfc85d68"
    },
    {
        "author": "樓鑰",
        "paragraphs": [
            "彈徹悲風更廣陵，滄浪一爲濯塵纓。",
            "邯鄲枕上夢初覺，喜聽簷閒秋雨聲。"
        ],
        "title": "晝寢",
        "id": "b812a268-7d26-4967-bec0-fe1338a2a4cc"
    },
    {
        "author": "樓鑰",
        "paragraphs": [
            "上到危層莫喚仙，祇凭橫檻挹江天。",
            "江天如許來借眼，何用征僑更偓佺。"
        ],
        "title": "喚仙閣  其一",
        "id": "995bb8d5-6fce-484f-b562-f45aca7a0d1b"
    },
    {
        "author": "樓鑰",
        "paragraphs": [
            "多少尋仙更不還，渺茫竟墮有無閒。",
            "使其真有毋庸喚，仙自曾城我自山。"
        ],
        "title": "喚仙閣  其二",
        "id": "ce0b461f-45e2-49f5-8631-3d4a67d74b68"
    },
    {
        "author": "樓鑰",
        "paragraphs": [
            "犯暑來登覽，松風爲灑然。",
            "龍泉澄古井，虹影卧中川。",
            "萬簇寒林秀，四山秋色鮮。",
            "詩翁不可見，況敢喚飛仙。"
        ],
        "title": "喚仙閣  其三",
        "id": "410ab4fa-2a05-4afc-a1f2-87ba0aa641ac"
    },
    {
        "author": "樓鑰",
        "paragraphs": [
            "淮甸歸來涉學深，孤雲又出亦何心。",
            "公餘巖下讀書去，遠繼風流石橘林。"
        ],
        "title": "送趙晦之丞彭澤  其一",
        "id": "88ac5458-8b1b-4314-aa00-f0b18a933b7b"
    },
    {
        "author": "樓鑰",
        "paragraphs": [
            "淵明事晉肯臣劉，仁傑忠良不附周。",
            "見說三賢參羽士，盍將吳簿配蘋羞。"
        ],
        "title": "送趙晦之丞彭澤  其二",
        "id": "9f7c2a97-d06f-46b4-acfb-6b7750b80fdc"
    },
    {
        "author": "樓鑰",
        "paragraphs": [
            "陶令居官八十日，始爲督郵方賦歸。",
            "君家門戶要興起，未用飄然詠式微。"
        ],
        "title": "送趙晦之丞彭澤  其三",
        "id": "fb6c4e45-9c69-4a32-af43-c1e64fe4780d"
    },
    {
        "author": "樓鑰",
        "paragraphs": [
            "阿虞匍匐晬盤中，事事都拏要學翁。",
            "最是傳家清白處，不將雙手向頑銅。"
        ],
        "title": "阿虞試晬戲作",
        "id": "13b5dcac-20e7-4895-9d05-8c9736a5ea06"
    },
    {
        "author": "樓鑰",
        "paragraphs": [
            "千里何妨命駕來，晤言未厭已西馳。",
            "子休重賦瓊瑰贈，我亦懶歌親戚離。",
            "好向清江論樂府，更從葉子說新詩。",
            "樂閒引紙五十尺，爲篆離騷繼李斯。"
        ],
        "title": "贈別盧甥申之歸吳門",
        "id": "cf5a42e6-32ab-4ae7-9f76-e30056acb0b9"
    },
    {
        "author": "樓鑰",
        "paragraphs": [
            "不見賢甥十一年，新詩示我百餘篇。",
            "古風已喜能行意，近體尤欣細屬聯。",
            "宅相真成珠在側，冷官休歎坐無氈。",
            "作詩勿謂今餘事，更下工夫繼玉川。"
        ],
        "title": "又謝申之示詩卷",
        "id": "d0b1d7b7-dc10-4213-b18e-441da48b0e4e"
    },
    {
        "author": "樓鑰",
        "paragraphs": [
            "清德曾瞻啟慶碑，孫曾清更畏人知。",
            "祇緣一介弗輕取，坐使斯民不忍欺。",
            "瀨水家傳御書卦，宣城手寫送行詩。",
            "典刑尚繼金鑾舊，馬氏一門誰白眉。"
        ],
        "title": "送秦仲防通判  其一",
        "id": "934e1bc9-b717-4328-b46a-750db1cf0aa6"
    },
    {
        "author": "樓鑰",
        "paragraphs": [
            "題輿再到海東涯，嗜學深於入幕時。",
            "一字未通終不置，五行俱下尚嫌遲。",
            "情親端有卜鄰意，別後空勞望月思。",
            "老我無因可重見，祝君來此擁旌麾。"
        ],
        "title": "送秦仲防通判  其二",
        "id": "57a14e24-7f88-4cc9-b3d2-579ced08b91a"
    },
    {
        "author": "樓鑰",
        "paragraphs": [
            "東陽何事到東州，百語曾無一語酬。",
            "深羨松筠無改葉，自言蒲柳已先秋。",
            "千金既覺成虛擲，雙璧還驚又暗投。",
            "別後未知何日見，但將吾道付滄洲。"
        ],
        "title": "謝剡中沈元龍惠詩",
        "id": "65da5c20-b915-4703-a36a-6be25d729ba1"
    },
    {
        "author": "樓鑰",
        "paragraphs": [
            "誰寫衰容入畫圖，本來面目舊形模。",
            "幾年老瘦鬢如雪，不道今吾非故吾。"
        ],
        "title": "謝舒景叔寫照見贈",
        "id": "585a1b21-8922-461a-80de-1385f41d0818"
    },
    {
        "author": "樓鑰",
        "paragraphs": [
            "門外荷蓮浥露華，綠雲平地擁秋霞。",
            "病夫不能出門去，且看庭前第一花。"
        ],
        "title": "庭前一蓮著花",
        "id": "eac4dbee-52ff-422d-ab28-47eb4e8251e1"
    },
    {
        "author": "樓鑰",
        "paragraphs": [
            "老穉團欒鯉在庭，文姬爲鼓玉琴聲。",
            "起來同作悲風曲，倍覺先秋月影清。"
        ],
        "title": "淯月下鼓琴用淳韵",
        "id": "8c073417-f9cc-46d0-8480-230a8e4b1e79"
    },
    {
        "author": "樓鑰",
        "paragraphs": [
            "晚年來定一枝巢，到處蓋頭無把茅。",
            "又欲浮家過尹隩，何殊樂道向莘郊。",
            "君今去此難招隠，老更從誰可定交。",
            "見說衡門臨野水，秋深容我去推敲。"
        ],
        "title": "國仲觀遷居尹隩訪別",
        "id": "5ef5bdfe-c5f6-46c5-89aa-56a3e2a1ec56"
    },
    {
        "author": "樓鑰",
        "paragraphs": [
            "危機屢見劍頭炊，喜及挂冠神武時。",
            "從此含藏三寸舌，算來插得幾張匙。",
            "讀書窗下病勤舊，攻媿庵中老住持。",
            "速辦小舟頻往反，及今精力未全衰。"
        ],
        "title": "仲觀有詩來謝次韵",
        "id": "732e8729-0bcc-4eca-b424-3ff7c97f39bf"
    },
    {
        "author": "樓鑰",
        "paragraphs": [
            "麟川僊館翠琅玕，荷子携來白鶴山。",
            "未效葛陂龍種化，絕勝湘浦淚痕斑。",
            "裁爲拄杖一尋許，巧作輕輿四尺慳。",
            "兒子門生俱努力，病夫欲過虎谿還。"
        ],
        "title": "謝王粹中惠白鶴山麟川觀斑竹杖并竹輿",
        "id": "ee41eee0-0d32-4c78-b468-35ab71c6de2d"
    },
    {
        "author": "樓鑰",
        "paragraphs": [
            "通地通天祇箇中，千岐雖別大都同。",
            "兩家偶爾流傳盛，一貫臨之內外融。",
            "欲境掃開心在我，浮雲散盡月當空。",
            "感而通者從來話，不感須知自有通。"
        ],
        "title": "曾無逸郎中名燕居曰和三續社有詩次韵",
        "id": "3a6049ef-b3e7-4264-a86a-b58225df0ce2"
    },
    {
        "author": "樓鑰",
        "paragraphs": [
            "老來何以度光陰，祇有圍棋與鼓琴。",
            "棋爲心勞疎對局，琴因臂弱倦調音。",
            "曲肱時復同尼父，面壁何妨學少林。",
            "氣習未除祇自笑，又還弄筆動微吟。"
        ],
        "title": "老來",
        "id": "232b0473-751a-4de7-9fa7-48b2c968ce77"
    },
    {
        "author": "樓鑰",
        "paragraphs": [
            "玻璃擢葉玉蟠根，千里提携寄海濱。",
            "雨澤不霑仍自潤，土膏無著自長春。",
            "歲寒秀色鎮依舊，日暖素英能一新。",
            "我欲餌之求久視，恐君靈己不靈人。"
        ],
        "title": "長生草",
        "id": "e65ae9bd-9003-470f-8ce1-7fde9b29c409"
    },
    {
        "author": "樓鑰",
        "paragraphs": [
            "幾年不泛浙西船，每憶林間訪惠泉。",
            "雅好誰如廣文老，親携直到病夫前。",
            "細傾瓊液清如舊，更瀹雲芽味始全。",
            "或問此爲真品否，其中自有石如拳。"
        ],
        "title": "謝黄汝濟教授惠建茶并惠山泉",
        "id": "ef9288e7-8261-4a10-9043-7674b35c0290"
    },
    {
        "author": "樓鑰",
        "paragraphs": [
            "相家小有四明山，更葺桃源渺莽間。",
            "四面樓臺相映發，一川煙水自彎環。"
        ],
        "title": "史子仁碧沚  其一",
        "id": "c5515b09-b7e2-4141-89ff-cfc3940e7587"
    },
    {
        "author": "樓鑰",
        "paragraphs": [
            "中川累石勢嵯峩，城上遥岑聳翠螺。",
            "舊說夕陽無限好，此中最得夕陽多。"
        ],
        "title": "史子仁碧沚  其二",
        "id": "50990a4d-dcf8-422a-8168-833645ea5d9d"
    },
    {
        "author": "樓鑰",
        "paragraphs": [
            "藻翻數尾已如生，妙絕魚兒作隊行。",
            "不是深知濠上趣，未應筆底得縱橫。"
        ],
        "title": "題趙睎遠二畫  其一",
        "id": "8399129b-60d2-496b-99a9-7f9dd549def2"
    },
    {
        "author": "樓鑰",
        "paragraphs": [
            "窗前驚見一枝斜，照眼英英十數花。",
            "千載簡齋僊去後，何人更著好詩誇。"
        ],
        "title": "題趙睎遠二畫  其二",
        "id": "27adc441-a57d-4d44-8065-7dcb57aa02b6"
    },
    {
        "author": "樓鑰",
        "paragraphs": [
            "垂上青雲去，如何乘貳車。",
            "輕爲千里別，時寄幾行書。",
            "剸劇才無滯，傳家學有餘。",
            "當塗足知己，應不費吹噓。"
        ],
        "title": "送陳表道倅岳陽  其一",
        "id": "fc70fa77-ef2e-41d3-bce6-f6147d9dca97"
    },
    {
        "author": "樓鑰",
        "paragraphs": [
            "聞說巴陵好，樓高占古城。",
            "湖光千頃白，山色一螺明。",
            "赤壁沈沙戟，蒼煙老樹精。",
            "好詩收拾取，寄我慰離情。"
        ],
        "title": "送陳表道倅岳陽  其二",
        "id": "1996483c-4783-4d3e-9793-5f51044d5c18"
    },
    {
        "author": "樓鑰",
        "paragraphs": [
            "歸來十暑又三霜，衰病那知謁帝傍。",
            "採菊初期老陶令，種桃應是笑劉郎。",
            "不辭白首登鰲禁，正欲青衫及鴈行。",
            "今夕團欒同醉後，未知何日駕歸航。"
        ],
        "title": "元珍弟酌別賦此贈之",
        "id": "d51e8361-7e2e-40d8-b685-31c904745001"
    },
    {
        "author": "樓鑰",
        "paragraphs": [
            "送客靈芝寺，恁闌山有無。",
            "自從朝北闕，始得見西湖。",
            "煙外移輕槳，波間浴野鳬。",
            "清寒不可駐，回首又神都。"
        ],
        "tags": [
            "西湖"
        ],
        "title": "靈芝寺",
        "id": "4bb225ad-39ac-4ee2-ad35-093a866aa987"
    },
    {
        "author": "樓鑰",
        "paragraphs": [
            "老去光陰似小春，如何比得少年人。",
            "君看桃李秋風後，縱有花開不是真。"
        ],
        "title": "閭丘醫視脈曰老人之脈如小春有感",
        "id": "9b7b23d5-729e-416f-a48f-4aac12d3d759"
    },
    {
        "author": "樓鑰",
        "paragraphs": [
            "老去未忘黄與朱，琢成三硯樂閒居。",
            "豈能更作諸生業，但欲頻看後世書。",
            "視草北門才已盡，持衡南省計尤疎。",
            "便須再挂衣冠去，約汝同歸故草廬。"
        ],
        "title": "貢闈對硯盤發歎",
        "id": "93081d4e-d109-4b10-8d44-ab8553a62192"
    },
    {
        "author": "樓鑰",
        "paragraphs": [
            "古梅巨石瞰清池，觴詠曾陪老啟期。",
            "別我遂成千古恨，傳家空有一編詩。",
            "使君尚爾悲陳迹，處士惜非同此時。",
            "若使南樓與清賞，胡床應奉庾元規。"
        ],
        "title": "次韵李孟達使君與林雪巢子季武詩",
        "id": "f09c5e62-8a8c-4589-8d8c-08dca7cb881b"
    },
    {
        "author": "樓鑰",
        "paragraphs": [
            "早起多奔走，旬休亦往還。",
            "偶因二士試，始得一朝閒。",
            "靈鵲花枝上，金魚荇蔕間。",
            "素餐終有媿，只憶舊家山。"
        ],
        "title": "玉堂早起",
        "id": "c5646565-1ffd-4142-9f0e-f50cc2a9265d"
    },
    {
        "author": "樓鑰",
        "paragraphs": [
            "我爲浮名媿引年，老餘八十尚飄然。",
            "不如合却談天口，歸向白雲深處眠。"
        ],
        "title": "贈徐松",
        "id": "d8412752-d1bb-4037-803a-357f2fd504e9"
    },
    {
        "author": "樓鑰",
        "paragraphs": [
            "聖主承丕祚，于今歲幾遷。",
            "昭回光飾物，剛健位乘乾。",
            "善治新更化，當陽獨攬權。",
            "誅鉏及共鯀，擢任列閎顛。",
            "曩日方謀始，宸心最急先。",
            "未遑親政理，首務闢經筵。",
            "恭儉甘卑室，尊嚴拱細旃。",
            "晝居勤已甚，坐侍禮無前。",
            "講徹詩三百，時逢運半千。",
            "諸儒深誦說，六義極摩研。",
            "俯閲毛公傳，旁參鄭氏箋。",
            "慨尋中古意，重是素王編。",
            "舊本三千首，終存十二篇。",
            "雖遭煨燼厄，所頼詠歌全。",
            "開迹因農事，安民在井田。",
            "成功時邁酌，興業大明綿。",
            "東國思平賦，南山樂得賢。",
            "艱難由后稷，勞來美周宣。",
            "起自紹熙載，迨茲嘉定年。",
            "關雎從肇彼，殷武遂終焉。",
            "寵數傳中旨，恩光被邇聯。",
            "神文期繼踵，元祐信齊肩。",
            "內廄頒雲騎，雕鞍絢錦韉。",
            "茗分龍焙品，香拂御爐煙。",
            "衆俊咸宣力，孤生亦備員。",
            "少時曾學依，老去未忘筌。",
            "納祿誠休矣，歸耕久晏然。",
            "鋒車俄促召，梓里謂登僊。",
            "詞禁容揮翰，天官命典銓。",
            "豈知侵莫境，重得侍甘泉。",
            "朽質何能報，孱軀殆欲捐。",
            "尚思求譎諫，海嶽效塵涓。"
        ],
        "title": "經筵講詩徹章進詩",
        "id": "75e8bb69-4921-4bd5-8f6c-78271cb3e675"
    },
    {
        "author": "樓鑰",
        "paragraphs": [
            "路從天竺更微南，衲子邀余過復菴。",
            "八法照人瞻睿藻，一峰當戶擁晴嵐。",
            "奇爻初動玩羲畫，萬物竝觀師老聃。",
            "六用不成均此理，楞嚴容我爲同參。"
        ],
        "title": "題天竺珪老復菴",
        "id": "464f2b8f-7810-43e4-bce9-4d352ebb401f"
    },
    {
        "author": "樓鑰",
        "paragraphs": [
            "久矣君宜任弼諧，果隨召馹上天階。",
            "幾年不作相逢夢，一日俄傾積別懷。",
            "情厚夫君幾鮑叔，愚如老我類高柴。",
            "它時戶冊高懸後，直欲扁舟訪水涯。"
        ],
        "title": "爲倪正父尚書題壯懷堂扁以詩來謝次韵",
        "id": "254796f2-8e16-4646-9fe4-c9553288e615"
    },
    {
        "author": "樓鑰",
        "paragraphs": [
            "趣還宗老侍經筵，宿望訏謨信巋然。",
            "引疾屢煩頒漢制，賦歸先已買吳船。",
            "去年趨召叨同傳，今日求閑媿著鞭。",
            "未得相隨出關去，羨公徒御若登僊。"
        ],
        "title": "送趙德老觀文東歸  其一",
        "id": "04e48d03-832d-4895-803a-6354830be407"
    },
    {
        "author": "樓鑰",
        "paragraphs": [
            "往還不過酒三行，成敗同觀棋一枰。",
            "東海敢言成二老，西湖自足度餘生。",
            "朅來便覺廢茲事，歸去定須尋舊盟。",
            "錦里錦坊秋色裏，夢魂先已到江城。"
        ],
        "tags": [
            "西湖"
        ],
        "title": "送趙德老觀文東歸  其二",
        "id": "f6f7e623-1a9a-4d4b-8460-307036b9bc7b"
    },
    {
        "author": "樓鑰",
        "paragraphs": [
            "君如春柳我如松，晚歲重逢意愈通。",
            "日日公餘搜理窟，時時史暇樂談叢。",
            "友朋罕有心相照，兄弟惟應姓不同。",
            "此別未知何日見，摻袪無語對西風。"
        ],
        "title": "送倪正父尚書守南徐  其一",
        "id": "0c93cf1a-06e5-4989-ab7b-0c586068d89b"
    },
    {
        "author": "樓鑰",
        "paragraphs": [
            "滿腔忠膜與嘉謨，空洞它無一物餘。",
            "有語莫非憂國志，欲行猶上薦賢書。",
            "已欣勇退成清節，更喜高眠即故廬。",
            "廊廟須公經濟手，不應歛惠向南徐。"
        ],
        "title": "送倪正父尚書守南徐  其二",
        "id": "108e37bb-4e04-4443-8572-aed5555a985c"
    },
    {
        "author": "樓鑰",
        "paragraphs": [
            "幾回去國向吳興，出處雖高事不平。",
            "茲以優恩臨北固，不妨禁直寓西清。",
            "羨君決去行何速，媿我求歸計未成。",
            "淛水東西又千里，壯懷堂上未忘情。"
        ],
        "title": "送倪正父尚書守南徐  其三",
        "id": "79ed758c-0352-4224-8e59-77690b792867"
    },
    {
        "author": "樓鑰",
        "paragraphs": [
            "十四朱弦欲動時，泛商流羽看瑶姬。",
            "弦疎不隔如花面，聲急還同墮馬兒。",
            "谿蟹霜餘縈密網，簷蛛雨後理輕絲。",
            "曲終勸客杯無算，一吐空喉醉不知。"
        ],
        "title": "戲題十四絃",
        "id": "0f98d34a-20d0-486b-ab28-d20366434483"
    },
    {
        "author": "樓鑰",
        "paragraphs": [
            "平生苦欲住山間，每恨家居不傍山。",
            "游倦忽來參宥密，公餘却得對孱顔。",
            "援琴萬壑自同響，緩步一丘猶可攀。",
            "信美終非吾久處，乞身惟待老鄉關。"
        ],
        "title": "樞密新府  其一",
        "id": "06383561-cb98-4d94-bfab-d14458896361"
    },
    {
        "author": "樓鑰",
        "paragraphs": [
            "門號簽書府，心存攻媿齋。",
            "倚欄臨曲沼，扶杖看懸崖。",
            "槁葉鳴輕雨，殘山擁半階。",
            "退公成吏隠，足以暢幽懷。"
        ],
        "title": "樞密新府  其二",
        "id": "076143ff-7d8f-40b7-8272-f42ffdd93052"
    },
    {
        "author": "樓鑰",
        "paragraphs": [
            "老我心知筆力衰，頗欣臘雪瑞清時。",
            "三茅奇觀亦難遇，白玉峰頭燈萬枝。"
        ],
        "title": "大雪趙振文寄詩言乘月泛舟清甚次韵  其一",
        "id": "522d190e-957b-4648-8dba-44dedaa44380"
    },
    {
        "author": "樓鑰",
        "paragraphs": [
            "萬玉真妃摇佩琚，梁園授簡屬相如。",
            "莫嫌一水限吳越，兩岸交輝合太虛。"
        ],
        "title": "大雪趙振文寄詩言乘月泛舟清甚次韵  其二",
        "id": "d29061e4-97d3-48b1-bec2-faa53b09aa79"
    },
    {
        "author": "樓鑰",
        "paragraphs": [
            "雪光絕勝水銀銀，未覺僊家隔一塵。",
            "真境宜君著佳句，賞心樂事更良辰。"
        ],
        "title": "大雪趙振文寄詩言乘月泛舟清甚次韵  其三",
        "id": "5623f93f-7f6a-4f14-bb17-c8ead5cc397a"
    },
    {
        "author": "樓鑰",
        "paragraphs": [
            "見說中宵泛綵舟，何人同賞大江流。",
            "陽冰伯雪應爲伴，更約禪人白道猷。"
        ],
        "title": "大雪趙振文寄詩言乘月泛舟清甚次韵  其四",
        "id": "49796104-6b1c-4657-8c0d-b626cdd1e5da"
    },
    {
        "author": "樓鑰",
        "paragraphs": [
            "舊聞老具擅詩聲，夜泛錢塘向鳳城。",
            "今日清游更豪逸，雪花和月带潮生。"
        ],
        "title": "大雪趙振文寄詩言乘月泛舟清甚次韵  其五",
        "id": "038bad3b-9571-4ced-bb66-9f89422a069b"
    },
    {
        "author": "樓鑰",
        "paragraphs": [
            "未年六十已言歸，七十重來自覺癡。",
            "未報君恩歸未許，樽前羞聽摸魚兒。"
        ],
        "title": "酒邊戲作",
        "id": "e19b5c8b-d15e-41e3-b3c8-35ad3765ae66"
    },
    {
        "author": "樓鑰",
        "paragraphs": [
            "重煩妙手費丹鉛，貌出衰容信宛然。",
            "君看頭顱已如許，豈堪頭上著貂蟬。"
        ],
        "title": "葉處士畫貂蟬喜神見惠",
        "id": "f4423046-7403-4d00-861b-5344f6bdc65b"
    },
    {
        "author": "樓鑰",
        "paragraphs": [
            "路入風篁上翠微，老龍蟠井四山圍。",
            "水真綠浄不可唾，魚若空行無所依。",
            "勝處雖多終莫及，舊游誰在事皆非。",
            "祇今匏繫何由到，徒羨聯鑣带月歸。"
        ],
        "title": "頃游龍井得一聯王伯齊同兒輩游因足成之",
        "id": "62fe1dbb-4ebf-4686-a012-dbe98e756087"
    },
    {
        "author": "樓鑰",
        "paragraphs": [
            "錢塘佳月照青霄，壯觀仍看半夜潮。",
            "每恨形容無健筆，誰知收拾在生綃。",
            "蕩摇直恐三山沒，咫尺真成萬里遥。",
            "金闕岧嶤天尺五，海王自合日來朝。"
        ],
        "title": "海潮圖",
        "id": "39bb6b50-d0d1-4525-baca-612e233a3f40"
    },
    {
        "author": "樓鑰",
        "paragraphs": [
            "堂名醉白尚存不，詞翰輝光射兩眸。",
            "天下曾除蘇氏學，禁中却有太清樓。",
            "舊碑於世已難見，真蹟惟君乃得收。",
            "感歎不堪衰淚落，林慮山下水空流。"
        ],
        "title": "題施武子所藏醉白堂記",
        "id": "11466af6-fe16-45c5-a085-af79cbfa8af2"
    },
    {
        "author": "樓鑰",
        "paragraphs": [
            "寵分餠卷荷深情，割肉烹鮮不厭精。",
            "潭府始知嚴社祭，衰門又得詫侯鯖。",
            "洗杯用薦逡巡酒，下箸如餐谷董羹。",
            "回首枌榆未能去，欲隨秋燕問歸程。"
        ],
        "title": "謝雷季仲樞密惠社餠",
        "id": "b6fed76f-8777-4145-a503-35dae408b354"
    },
    {
        "author": "樓鑰",
        "paragraphs": [
            "青宮冊寶盛朝章，玉佩珠旒照日光。",
            "儲寀久資三善得，生朝相去半旬强。",
            "五千餘卷學尤富，一百省年身更康。",
            "都省先曾同舉酒，貢闈最喜又傳觴。",
            "易逢皓齒令歌曲，難值嚴更聽警場。",
            "慶事鼎來真可卜，祝公黄髮相虞唐。"
        ],
        "title": "婁彥發參政壽詩",
        "id": "00e478ed-bb64-46e7-ac6d-a4721bcf2c67"
    },
    {
        "author": "樓鑰",
        "paragraphs": [
            "墦間不足又之他，猶自施施驕室家。",
            "齊國一人如許爾，寧知後日事如麻。"
        ],
        "title": "題孫谷橋墦間圖  其一",
        "id": "5514fa27-0944-482c-b598-034840efa7e3"
    },
    {
        "author": "樓鑰",
        "paragraphs": [
            "因知義利本殊途，莫笑墦間乞祭徒。",
            "正使往來多顯者，此中尤要著工夫。"
        ],
        "title": "題孫谷橋墦間圖  其二",
        "id": "6fce46fe-b1b3-4636-bf49-98866cb0e456"
    },
    {
        "author": "樓鑰",
        "paragraphs": [
            "端門宣赦樂歡然，膏澤還應降九天。",
            "始覺耳邊鳴摵摵，漸看笏上溜涓涓。",
            "我班金闕雞竿側，君侍玉皇香案前。",
            "雨立固知同陛楯，一言猶幸頼優旃。"
        ],
        "title": "肆赦小雨",
        "id": "5123ec31-8906-4b71-bfc9-919c61431978"
    },
    {
        "author": "樓鑰",
        "paragraphs": [
            "納納乾坤一草亭，西山盡見若秋屏。",
            "霜餘遠水呈天碧，雨過遥空現帝青。",
            "逸叟真成陶令隠，高懷長似屈原醒。",
            "肯堂固頼賢孫子，精爽猶疑尚有靈。"
        ],
        "title": "題桃源王少卿占山亭",
        "id": "154a33e8-03e0-4c26-bb5a-dec764500fa9"
    },
    {
        "author": "樓鑰",
        "paragraphs": [
            "妙絕天龍八部圖，細看真不失錙銖。",
            "聲名自足高千古，題品尤難遇二蘇。",
            "旌旆冕旒猶可想，鬼神人物亦何殊。",
            "君看坐位蘭亭草，費盡工夫學得無。"
        ],
        "title": "題汪季路侍郎所藏吳道子天龍八部",
        "id": "c7a168e0-7da8-4bc9-a168-fbd851292cf7"
    },
    {
        "author": "樓鑰",
        "paragraphs": [
            "樂閒下筆素推高，攻媿耽書老更饕。",
            "顧我好看秦小篆，煩君爲作楚離騷。",
            "晚年應悟成竵匾，痛飲猶堪寫鬰陶。",
            "喜劇但知藏十襲，瓊瑶無以報投桃。"
        ],
        "title": "謝顔樂閒篆離騷",
        "id": "a4aa72e0-b20d-4924-bfd2-135752a9f3cd"
    },
    {
        "author": "樓鑰",
        "paragraphs": [
            "誰種疎梅古岸頭，推蓬瞥見倍清幽。",
            "君看竹外一枝好，真有江南萬斛愁。"
        ],
        "title": "題徐聖可知縣所藏楊補之二畫  其一",
        "id": "079e84c5-5bf6-49e8-b6f2-891f90ac1722"
    },
    {
        "author": "樓鑰",
        "paragraphs": [
            "梅花屢見筆如神，松竹寧知更逼真。",
            "百卉千華皆面友，歲寒祇見此三人。"
        ],
        "title": "題徐聖可知縣所藏楊補之二畫  其二",
        "id": "53af9ea5-cf6f-47b6-bfd7-5c7fdd8ef913"
    },
    {
        "author": "樓鑰",
        "paragraphs": [
            "先世前蹤不可追，君從何處得全碑。",
            "上橫嵩岳三千丈，下列齊公廿四詩。",
            "室號揖僊懷舊事，菴名面壁認遺基。",
            "青氈真是我家物，欲以瓊瑶厚報之。"
        ],
        "title": "嵩嶽圖",
        "id": "4df95f80-3851-44b4-9a69-d2e4e281322b"
    },
    {
        "author": "樓鑰",
        "paragraphs": [
            "幾年依樣畫葫蘆，自作葫蘆學佛徒。",
            "一筆從今勾斷了，一瓶一鉢任江湖。"
        ],
        "title": "寫照葉處士求僧",
        "id": "5aaf208e-fc58-4c9e-a8a8-b44e9d555392"
    },
    {
        "author": "樓鑰",
        "paragraphs": [
            "歲當庚午旦庚寅，最喜明朝遇上辛。",
            "五福來臨吳越分，更欣三日即攽春。"
        ],
        "title": "元日",
        "id": "28b5686e-49da-4a4f-b222-c61b5d6bd97b"
    },
    {
        "author": "樓鑰",
        "paragraphs": [
            "妙絕丹青郭恕先，幻成雪霽大江船。",
            "沿流更飽輕帆舉，上水仍勞百丈牽。",
            "捩柂長年渾欲動，褰帷佳客若將僊。",
            "侍親曾泛滄浪月，猶記蘭成射策年。"
        ],
        "title": "題郭恕先雪霽江行圖",
        "id": "26ef6329-367a-4f94-ac35-dad9381a8752"
    },
    {
        "author": "樓鑰",
        "paragraphs": [
            "樸斲敷菑皆用勤，況吾儒者務多聞。",
            "萬書插架非關我，一卷入心方屬君。",
            "爲學從來無止法，立身寧祇富多文。",
            "自憐習氣今猶在，尚欲焚膏到夜分。"
        ],
        "title": "寄題江西劉氏勤有齋",
        "id": "3943d1a4-8eee-4d62-9418-191888cace9f"
    },
    {
        "author": "樓鑰",
        "paragraphs": [
            "未年六十蚤休官，海角投閑儘自安。",
            "一紀時容奉香火，七旬遂許掛衣冠。",
            "重來深媿妨賢路，此去終期保歲寒。",
            "三上封章歸未得，葛家詩卷却羞看。"
        ],
        "title": "書葛氏詩卷",
        "id": "3350b3bd-c8ae-48f1-a12a-9105ca8c1f97"
    },
    {
        "author": "樓鑰",
        "paragraphs": [
            "衰晚三年侍玉墀，高梧又擢鳳凰枝。",
            "封章屢上未容去，更向殿頭聞子規。"
        ],
        "title": "殿上聞杜鵑",
        "id": "32ee52e6-6d61-4d2b-9017-b35125de7bec"
    },
    {
        "author": "樓鑰",
        "paragraphs": [
            "垂髫相見舜江濱，荏苒俄驚過五旬。",
            "顧我頹齡真似葉，訝君長鬣亦如銀。",
            "萬金安得神僊藥，一笑重回舊日春。",
            "縱使星星還復出，不妨時作少年人。"
        ],
        "title": "王伯齊染髭",
        "id": "6b14ddff-6be4-4ad6-b6dc-b8ac6280671e"
    },
    {
        "author": "樓鑰",
        "paragraphs": [
            "扶病還朝一禿翁，重來寧免笑何公。",
            "夢魂長是尋雲北，歸路何時向浙東。",
            "深願聳身隨畫鷁，空勞舉目送飛鴻。",
            "主人竹所終須到，最憶東軒一枕風。"
        ],
        "title": "乞出過傳法聞伯齊歸姚江",
        "id": "b772960f-f68d-4662-8593-dc11dce60856"
    },
    {
        "author": "樓鑰",
        "paragraphs": [
            "牆西綠樹杜鵑聲，老我何堪側耳聽。",
            "我自賦歸歸不得，不須苦語更丁寧。"
        ],
        "title": "行香聞杜鵑",
        "id": "09a2aede-6775-4154-9c91-af02904907f0"
    },
    {
        "author": "樓鑰",
        "paragraphs": [
            "曾爲假吏到燕山，送子長征不作難。",
            "故國能無歎禾黍，中原應欲覩衣冠。",
            "黑甜軟飽宜加愛，紅皺黄團止可觀。",
            "行矣勿爲兒女戀，指期良月待君還。"
        ],
        "title": "送蔣甥若水使屬北行",
        "id": "7b79adc3-46bb-4aa9-bf44-d1191c186b46"
    },
    {
        "author": "樓鑰",
        "paragraphs": [
            "向來深夜快揮犀，不聽清談又許時。",
            "浄洗昏眸急呼燭，爲君讀盡一編詩。"
        ],
        "title": "夜讀王承家縣丞詩編  其一",
        "id": "30acd19e-d929-4f32-8dcc-7d1de8b2fc94"
    },
    {
        "author": "樓鑰",
        "paragraphs": [
            "鍊句工深興味長，固知家學富青箱。",
            "莫言一臠能嘗鼎，更欲爲余傾錦囊。"
        ],
        "title": "夜讀王承家縣丞詩編  其二",
        "id": "80b22d1c-246d-4998-98f5-0d6b14a4f2bb"
    },
    {
        "author": "樓鑰",
        "paragraphs": [
            "輔政無功日歉然，佳時攽賚屢傳宣。",
            "已蒙授粲仍分茗，既荷貽牟更擊鮮。",
            "酒號流香盛寶榼，燭然新火散青煙。",
            "孫兒不識君恩重，但覓東宮則劇錢。"
        ],
        "title": "寒食",
        "id": "f96cf0a4-4813-4ff4-a020-f67ccd66f889"
    }
]