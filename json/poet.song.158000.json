[
    {
        "author": "陈傅良",
        "paragraphs": [
            "乐在宜休水竹间，十年黄帕裹朝冠。",
            "却乘五个花文马，来与江村妇子看。"
        ],
        "title": "观南塘四首呈沈守  其三",
        "id": "7c0d5cbb-1b5b-4172-a995-1c7e4d62571b"
    },
    {
        "author": "陈傅良",
        "paragraphs": [
            "别乘潘郎伯仲间，朅来公适去弹冠。",
            "更将未尽公碑意，收入新诗为并看。"
        ],
        "title": "观南塘四首呈沈守  其四",
        "id": "ecfe9b85-61cd-4e48-919e-bae50f28b231"
    },
    {
        "author": "陈傅良",
        "paragraphs": [
            "雨耨风耕病汝多，谁将一一手摩挲。",
            "幸因奉令来循垄，恨不分劳去荷蓑。",
            "凉德未知年熟不，微官其奈月桩何。",
            "殷勤父老曾无补，待放腰镰与醉歌。"
        ],
        "title": "桂阳劝农",
        "id": "e44f1382-3cfe-4579-b11c-185e81687e42"
    },
    {
        "author": "陈傅良",
        "paragraphs": [
            "泽国重阳花较迟，得花虽□□愁余。",
            "家家人醉鸡豚社，独对西风忆鲙鱼。"
        ],
        "title": "九日奉呈同僚四绝句  其一",
        "id": "de56a7cf-bf43-4477-af26-ea3513525f09"
    },
    {
        "author": "陈傅良",
        "paragraphs": [
            "小雨廉纤仅滑泥，强随年少更攀跻。",
            "欲凭最上浮图望，晚稻如今齐未齐。"
        ],
        "title": "九日奉呈同僚四绝句  其二",
        "id": "7f7c365e-0ab5-4ec7-b0a9-e091bd1ee581"
    },
    {
        "author": "陈傅良",
        "paragraphs": [
            "临风遮莫晚山佳，自古功名看鬓华。",
            "幸自不知余种种，可教容易落乌纱。"
        ],
        "title": "九日奉呈同僚四绝句  其三",
        "id": "4ce0aeca-e189-49e0-95b8-99efc069ae9f"
    },
    {
        "author": "陈傅良",
        "paragraphs": [
            "领客山危亦既懽，故人往往去归班。",
            "明年此会知谁肯，为上吴山望楚山。"
        ],
        "title": "九日奉呈同僚四绝句  其四",
        "id": "fb509e54-f141-4394-9888-af90d9ce5888"
    },
    {
        "author": "陈傅良",
        "paragraphs": [
            "十年不见寻常事，九日相违咫尺间。",
            "橙蟹渠能追胜赏，藙牲孰与奉慈颜。",
            "逝将酒坫更酬酢，乍可诗筒略往还。",
            "新将适闻临遣罢，鹿头吾待望吴山。"
        ],
        "title": "郴守丁端叔以九日诗至次韵奉酬",
        "id": "2a8577d6-1bda-4d27-be85-a77b8b1c7f96"
    },
    {
        "author": "陈傅良",
        "paragraphs": [
            "壮不如人老更迟，可怜赤□□宗余。",
            "乡微肤使贤方伯，谁激西江活鲋鱼。"
        ],
        "title": "丁端叔和九日诗至用韵奉谢恤邻之义且申前请  其一",
        "id": "0b31619b-6ebb-44f0-bde6-02ff42d38f69"
    },
    {
        "author": "陈傅良",
        "paragraphs": [
            "生怕遄归趁紫泥，缘危方藉得同跻。",
            "交邻谊与春秋并，应许臧孙数告齐。"
        ],
        "title": "丁端叔和九日诗至用韵奉谢恤邻之义且申前请  其二",
        "id": "6c677723-bac4-41c2-9f6e-351ba3d61efb"
    },
    {
        "author": "陈傅良",
        "paragraphs": [
            "夏畦不病晚穜佳，哿矣将诗补黍华。",
            "散百为千吾写似，深山穷谷徧笼纱。"
        ],
        "title": "丁端叔和九日诗至用韵奉谢恤邻之义且申前请  其三",
        "id": "84a3d14c-f74f-4b00-a948-daae00ad3169"
    },
    {
        "author": "陈傅良",
        "paragraphs": [
            "不因与国近交欢，冰齿相从发已班。",
            "多见长才无肯綮，岂辞一篑竟为山。"
        ],
        "title": "丁端叔和九日诗至用韵奉谢恤邻之义且申前请  其四",
        "id": "c32d5cb6-08fc-4ee6-bd0e-0a77df72e041"
    },
    {
        "author": "陈傅良",
        "paragraphs": [
            "乞邻亟只报何迟，愁绝饥甿一胜余。",
            "上有加餐下相忆，莫同泛泛寄双鱼。"
        ],
        "title": "再用前韵简丁端叔  其一",
        "id": "93b44fbe-4c2a-4241-acda-2065a6c280d0"
    },
    {
        "author": "陈傅良",
        "paragraphs": [
            "闭关饶著一丸泥，我亦前扳更后跻。",
            "四海弟兄君看取，苛风不断鴈行齐。"
        ],
        "title": "再用前韵简丁端叔  其二",
        "id": "7f47c503-7585-46cc-a889-4cb04212f84d"
    },
    {
        "author": "陈傅良",
        "paragraphs": [
            "事到难时意转佳，声名早已动皇华。",
            "拨烦自古书生短，只合横经住绛纱。"
        ],
        "title": "再用前韵简丁端叔  其三",
        "id": "2394b9fe-08de-49ab-b653-1a99004e97fb"
    },
    {
        "author": "陈傅良",
        "paragraphs": [
            "繇吴入楚共悲欢，怀欲班荆竟未班。",
            "直待还舻愿衔尾，洞庭彭蠡浪如山。"
        ],
        "tags": [
            "洞庭湖"
        ],
        "title": "再用前韵简丁端叔  其四",
        "id": "131acac3-f057-4cc8-bf54-ebb97c26c6cc"
    },
    {
        "author": "陈傅良",
        "paragraphs": [
            "空阶琤若下琅玕，全楚何人巧耐寒。",
            "谁伴八龙长傲雪，萧然一榻卧袁安。"
        ],
        "title": "和丁端叔竹梅二诗韵  其一",
        "id": "aa01e993-6370-4a69-a9fa-9a1cb4f7b2eb"
    },
    {
        "author": "陈傅良",
        "paragraphs": [
            "管领春风别有天，不论水际与山巅。",
            "祝融玉立湖湘冻，独付寒梢笑粲然。"
        ],
        "title": "和丁端叔竹梅二诗韵  其二",
        "id": "010399d2-3b4d-4197-a1ae-b9104e529415"
    },
    {
        "author": "陈傅良",
        "paragraphs": [
            "觉省他年见一班，老从湖海看春颁。",
            "瞻言百里几相及，仰止高山竟莫攀。",
            "每事乞公留上策，不才容我著中间。",
            "一时公论方当路，愁为丝麻弃蒯菅。"
        ],
        "title": "丁端叔送牡丹以诗来用韵酬之  其一",
        "id": "335cedd8-ecfb-4b4c-ad3b-6828f57e6e6f"
    },
    {
        "author": "陈傅良",
        "paragraphs": [
            "客来谈政已班班，况复书縢一再颁。",
            "亦欲颉颃相上下，不容分寸得跻攀。",
            "花犹河洛承平□，诗在黄陈辈行间。",
            "簿领役人尘扑面，沃如云雾下茅菅。"
        ],
        "title": "丁端叔送牡丹以诗来用韵酬之  其二",
        "id": "9eceba38-4fab-4435-8e87-26f801a6c766"
    },
    {
        "author": "陈傅良",
        "paragraphs": [
            "来涂蓝缕雪埋人，三百于今又六旬。",
            "奏课定应书下下，班春聊复喜津津。",
            "余蔬被壤农亡恙，茂草连扉盗自新。",
            "曳杖鹿头时极目，炊烟齐起两州民。"
        ],
        "title": "和丁端叔岁晚书怀韵",
        "id": "d4ad1192-30f3-4e2b-9128-a01837b24abe"
    },
    {
        "author": "陈傅良",
        "paragraphs": [
            "泽鱼山豕各忘年，味可胜穷总所便。",
            "堪笑荆吴相俎豆，遂令蛮触自矛鋋。",
            "食无误蟹车同轨，贡不征蚶泽漏泉。",
            "我在穷山人迹罕，亦蒙惟错馈甘鲜。"
        ],
        "title": "丁端叔送海错以诗来用韵酬之",
        "id": "40083ad9-b865-4321-a17e-6e9a67dd29b6"
    },
    {
        "author": "陈傅良",
        "paragraphs": [
            "皇华六辔按倭迟，博采参差到接余。",
            "我独内惭无具甚，万家亦免釜生鱼。"
        ],
        "title": "酬王判官和九日韵  其一",
        "id": "105fd574-8f2d-449f-aa7a-ace63cca7ad3"
    },
    {
        "author": "陈傅良",
        "paragraphs": [
            "想悬郴桂一云泥，夫子声名正日跻。",
            "乞与早移河内粟，牙牌归听报班齐。"
        ],
        "title": "酬王判官和九日韵  其二",
        "id": "2ffe08d7-820e-48d4-a038-ca0691dcec0b"
    },
    {
        "author": "陈傅良",
        "paragraphs": [
            "翩翩公子一何佳，衔命穷山薄岁华。",
            "独自把将诗过日，不知梅影下窗纱。"
        ],
        "title": "酬王判官和九日韵  其三",
        "id": "556894c9-35b9-4c51-a813-17892a4494a9"
    },
    {
        "author": "陈傅良",
        "paragraphs": [
            "怀自何年晚见懽，匆匆惜已□声班。",
            "青刍白饭吾何有，风月犹堪倒玉山。"
        ],
        "title": "酬王判官和九日韵  其四",
        "id": "398e9cab-fc2b-4123-bb5f-5027d7c270f7"
    },
    {
        "author": "陈傅良",
        "paragraphs": [
            "月不能明雨却稀，山容野色夜辉辉。",
            "清霄下际双琼阙，仙仗前驱万玉妃。",
            "亘古岭旁冬不到，从今湖外岁无饥。",
            "来年此日吾何适，蓑笠寒江一钓矶。"
        ],
        "title": "戊申腊桂阳喜雪",
        "id": "54198842-19fd-46d0-94db-188ab88ed82f"
    },
    {
        "author": "陈傅良",
        "paragraphs": [
            "南人见雪古来稀，见只愁吟草木辉。",
            "留囓毡毛穷汉使，说开围角老胡妃。",
            "我尝豪健能无褐，今已衰迟要不饥。",
            "北望鴈门肠欲断，春蒲空老旧渔矶。"
        ],
        "title": "再用喜雪韵  其一",
        "id": "8acc2800-07fd-49e9-8b2e-630ac1fc8837"
    },
    {
        "author": "陈傅良",
        "paragraphs": [
            "瘴雨蛮烟此后稀，山童亦与借余辉。",
            "争看狂穉相呼唤，下啄饥乌自匹妃。",
            "苦乏貂裘堪夜永，喜无蝝子著冬饥。",
            "兴来那况山阴客，为我扁舟倚石矶。"
        ],
        "title": "再用喜雪韵  其二",
        "id": "9161501c-7d3a-4492-92ce-acd225b8df3a"
    },
    {
        "author": "陈傅良",
        "paragraphs": [
            "雅尚时相背，幽栖我数过。",
            "儿应看客惯，田孰与书多。",
            "自析唐郴县，谁联汉甲科。",
            "儒门今有此，天意定如何。"
        ],
        "title": "题范秀才万卷堂",
        "id": "1a4e917d-782d-4eed-a7f5-79f2cc7d0bdd"
    },
    {
        "author": "陈傅良",
        "paragraphs": [
            "文字时高下，功名势去来。",
            "谁人堪语此，吾道竟怀哉。",
            "携幼安容膝，巡簷笑索梅。",
            "巷门通后圃，今数为君开。"
        ],
        "title": "和段君仲衡同令嗣天晴少出之作",
        "id": "f1ed19c7-4004-416e-b2fc-65a0a5b0beb4"
    },
    {
        "author": "陈傅良",
        "paragraphs": [
            "千帆过尽独舟沈，玩世齁齁踵息深。",
            "何自著书今白发，不禁恋阙此丹心。",
            "诗来沧海珠盈把，人在掖垣梧十寻。",
            "应为一编三致意，细论小雅到交侵。"
        ],
        "title": "陈颐刚注孙子许拾遗赠诗用韵寄之",
        "id": "cf4a2c16-48ff-4af9-bc4b-aeb0e122b0dd"
    },
    {
        "author": "陈傅良",
        "paragraphs": [
            "笔落元戎重，诗成坐客新。",
            "谯门双壮观，边将一团春。",
            "梦破盘行玉，名存瓮得银。",
            "衰迟亡补报，著意与民亲。"
        ],
        "title": "和段仲衡谯楼新军额二首  其一",
        "id": "77dc7979-13e6-490a-8efd-0658dcbca011"
    },
    {
        "author": "陈傅良",
        "paragraphs": [
            "寒消晴后雪，光转冻前风。",
            "岁已宜麻麦，人犹厌芥菘。",
            "楼头千里望，笔势万夫雄。",
            "及此吾何力，天低露草丰。"
        ],
        "title": "和段仲衡谯楼新军额二首  其二",
        "id": "de751ca6-47a3-4566-8125-595b9fc7db87"
    },
    {
        "author": "陈傅良",
        "paragraphs": [
            "海滨驱马过湘滨，喜及今春忆旧春。",
            "公燕有时令市酤，村舂不继待炊新。",
            "严城鼓角留三字，当代衣冠第一人。",
            "看取吾民繇此去，万家鸡犬永无尘。"
        ],
        "title": "和萧俊仲司法咏谯楼新军额韵",
        "id": "0a7d5791-98ae-4e45-b560-f8caeda53dfe"
    },
    {
        "author": "陈傅良",
        "paragraphs": [
            "将相三陈后，文章两汉余。",
            "英标还有此，天意定何如。",
            "海内相离合，年来半毁誉。",
            "未知贪尚友，孰与邺侯书。"
        ],
        "title": "送洪子端还乡",
        "id": "07d17ce5-a826-4e19-8bb0-9bf8cf4a9edd"
    },
    {
        "author": "陈傅良",
        "paragraphs": [
            "岳麓楼头卧，湖湘眼底空。",
            "声名无处著，容止与人同。",
            "白发何多日，轻帆不待风。",
            "修门春漏浅，封事倩谁通。"
        ],
        "title": "送吴德夫",
        "id": "f42046e8-0936-43b1-ab84-1b598ff303e0"
    },
    {
        "author": "陈傅良",
        "paragraphs": [
            "辱与门墙最不迟，白头方诵岭南诗。",
            "文从嘉祐今三变，人在庐陵此一时。",
            "细数儒先能几见，独怜岁晚欲何之。",
            "潇湘直下长江去，得望蓬莱却更疑。"
        ],
        "tags": [
            "长江"
        ],
        "title": "杨伯子以其尊人诚斋南海集为赠以诗奉酬",
        "id": "f995b83c-6a37-4004-9d64-d0dafb79d50f"
    },
    {
        "author": "陈傅良",
        "paragraphs": [
            "落南添得黑髭归，归与相忘草木知。",
            "岳麓沈沈秋柝静，湘波穆穆夜帆迟。",
            "人间公论今何在，柱下家声此不疑。",
            "但欲公年如卫武，为留淇澳变风诗。"
        ],
        "title": "潭帅潘德鄜生辰",
        "id": "b7d31ce8-8987-4089-8a2c-61690b6f0a68"
    },
    {
        "author": "陈傅良",
        "paragraphs": [
            "曳裾朝路不同时，谋食衡湘亦把麾。",
            "一见相忘光可鉴，十年何在惄如饥。",
            "力堪扶世将谁可，语不惊人或自危。",
            "夜雪埋山江欲冻，依然春信在南枝。"
        ],
        "title": "衡守刘子澄以诗来和韵奉酬",
        "id": "a67259c9-7cea-4f32-98b3-2f08ba31abcc"
    },
    {
        "author": "陈傅良",
        "paragraphs": [
            "天作之山曷为哉，遥知阊阖正南开。",
            "两川文武长江下，百粤车书五岭来。",
            "柴望久为周坠典，牢愁多见楚遗才。",
            "不知崧岱还何似，我欲将书寄鴈回。"
        ],
        "tags": [
            "衡山",
            "长江"
        ],
        "title": "游南岳",
        "id": "b633d1e8-6fef-4611-9231-1e99c1d4f49a"
    },
    {
        "author": "陈傅良",
        "paragraphs": [
            "仰止扶藜鬓发苍，恰当风雨暗三湘。",
            "为谁一辟天无际，及我重来日未央。",
            "江过数州多曲折，山缘长亩半青黄。",
            "老僧耐得从头问，问到吴门竟渺茫。"
        ],
        "title": "登祝融峰喜霁",
        "id": "064b8e21-a6a3-4e20-9e19-5cb623b1b798"
    },
    {
        "author": "陈傅良",
        "paragraphs": [
            "欲杭一苇近声光，恨不先期燕子凉。",
            "旧学甘盘聊此日，倦游司马尚他乡。",
            "别从沧海山横斗，来自岷峨水滥觞。",
            "不谓偶成三楚客，得为兰杜附诸香。"
        ],
        "title": "和沈帅持要张漕季长韵二首  其一",
        "id": "5c3e97e8-68b8-4cbf-a918-af0a07a7cfed"
    },
    {
        "author": "陈傅良",
        "paragraphs": [
            "麾节元戎祖席光，晚风吹雨借初凉。",
            "师传问讯谁书院，石刻摩挲是道乡。",
            "闻有先声来召驲，想无后会到流觞。",
            "路朝正设横经席，册府重䌷辟蠹香。"
        ],
        "title": "和沈帅持要张漕季长韵二首  其二",
        "id": "7a8db2fb-2b87-4e5a-9dd1-ddd059088d76"
    },
    {
        "author": "陈傅良",
        "paragraphs": [
            "甘盘梦不入高宗，四皓莫知其所终。",
            "傅野有人能论学，汉庭无事可言功。",
            "行藏于此尝成趣，谈笑从今得退公。",
            "分付诸儿理民社，宜休堂上听松风。"
        ],
        "title": "送沈帅",
        "id": "fb941d33-6119-47e8-abb6-bb16889515f3"
    },
    {
        "author": "陈傅良",
        "paragraphs": [
            "屋后云梢万个长，屋前风蔓一川芳。",
            "有梅自索巡簷笑，无酒还酤踏雪香。",
            "偶与三刘同下榻，却怀二宋对持觞。",
            "写将诗句吾何敢，欵乃听人汲晓湘。"
        ],
        "title": "携客过王提举园访梅刘连州以诗来因用其韵",
        "id": "7e48f0c7-d54c-42d1-a2d4-c01095256480"
    },
    {
        "author": "陈傅良",
        "paragraphs": [
            "吴楚相望道阻长，我来邂逅挹羣芳。",
            "人如盘谷元非隠，诗到孤山不道香。",
            "每与盍簪移永日，更须篝火及余觞。",
            "何须夸去东州说，不学蓝关独吊湘。"
        ],
        "title": "再用前韵简刘连州",
        "id": "a88e6bed-130c-4ae1-82df-34baaec7ec1e"
    },
    {
        "author": "陈傅良",
        "paragraphs": [
            "皇华散作九州春，老穉□□夹道陈。",
            "韩子莫愁今夕雨，甫侯元是此山神。",
            "我虽载酒□□算，孰与将诗附不泯。",
            "他日中兴编小雅，若论孝友更谁人。"
        ],
        "title": "小诗为张漕寿",
        "id": "d13203e7-2f0c-41b8-ae2f-080cebefa020"
    },
    {
        "author": "陈傅良",
        "paragraphs": [
            "出自坡翁余百年，传之温国子孙孙。",
            "两家文物来归我，便盍投簪去杜门。"
        ],
        "title": "谢司马倅惠东坡竹石",
        "id": "8611de15-03b1-4041-9c4f-0d4181bcdd10"
    },
    {
        "author": "陈傅良",
        "paragraphs": [
            "但得桑麻徧楚间，此心不在大夫环。",
            "落花流水深春好，画戟清香永日闲。",
            "英簜偶来成胜赏，萱庭孰与奉慈颜。",
            "正应得句尤奇杰，可继淮南大小山。"
        ],
        "title": "和赵帅寿张漕韵二首  其一",
        "id": "797eb3b2-dce3-4e96-9486-f0937f03d45b"
    },
    {
        "author": "陈傅良",
        "paragraphs": [
            "使者耕时出省春，联翩珠玉又前陈。",
            "先声所暨摇山岳，落笔相豪泣鬼神。",
            "嘉与九城俱晏粲，讫无一事尚棼泯。",
            "独惭衰惰归何晚，亦著中间作廪人。"
        ],
        "title": "和赵帅寿张漕韵二首  其二",
        "id": "f04154f6-141a-4558-b581-cfb978962975"
    },
    {
        "author": "陈傅良",
        "paragraphs": [
            "诗卷来何处，棠阴日夕佳。",
            "令人添白发，及此有黄花。",
            "事业谁千载，文章各一家。",
            "何时定还阙，解柂向长沙。"
        ],
        "title": "题耒阳黄宰诗卷",
        "id": "c1f8cac1-8e1d-4aec-a81d-f5b0aeaf27b6"
    },
    {
        "author": "陈傅良",
        "paragraphs": [
            "荷君来意固非轻，曾未深交意便倾。",
            "语到七篇无欠少，学从三画已分明。",
            "每怀前此伤标置，颇欲从今近老成。",
            "为谢荆门三益友，何时尊酒话生平。"
        ],
        "title": "送黄元吉",
        "id": "4610deb8-7e34-4806-b182-75ff28937114"
    },
    {
        "author": "陈傅良",
        "paragraphs": [
            "久矣怀归曷月哉，冠缨吾欲濯吾埃。",
            "天寒病马尚远放，日夕罢牛宜下来。",
            "名家翰墨书还蠹，盖世功名骨已苔。",
            "孰与东篱访黄菊，柴门终不为人开。"
        ],
        "title": "怀归丐祠",
        "id": "fea65ff7-7142-467f-a741-c7c442bb90fa"
    },
    {
        "author": "陈傅良",
        "paragraphs": [
            "楚山黄落洞庭波，背却鸡人问钓蓑。",
            "归思甚于三峡壮，才名空自十年多。",
            "曩游记得青灯在，后会愁如白发何。",
            "我更有怀言不尽，故将短韵代长歌。"
        ],
        "tags": [
            "洞庭湖"
        ],
        "title": "送范东叔归帅潼川",
        "id": "682a3038-f3e8-49ea-9a2f-8deeb3d7c62a"
    },
    {
        "author": "陈傅良",
        "paragraphs": [
            "二毛覊旅久，一饭瘴乡轻。",
            "把酒时相属，令人意自平。",
            "校官无簿领，帅阃甚声名。",
            "所恨冥冥雨，梅天不肯明。"
        ],
        "title": "送丁怀忠教授象州",
        "id": "bcdf0249-784c-41cf-aee8-6320693ff08c"
    },
    {
        "author": "陈傅良",
        "paragraphs": [
            "民欲遮留上欲来，政声无间到舆台。",
            "道迎和气收蛮瘴，弹压余阴蛰楚雷。",
            "已是因风成柳絮，会须逐马见银杯。",
            "一觞好上公堂寿，不为梅花昨夜开。"
        ],
        "title": "长沙腊月雷是日约宴赵帅俊臣闻雷乃罢越三日雨雪帅喜以诗相贺用韵酬之",
        "id": "901b52ca-ea8d-4449-b987-7724af05ae47"
    },
    {
        "author": "陈傅良",
        "paragraphs": [
            "沴气反为和气来，长沙千里一瑶台。",
            "新炊顿顿匙抄玉，熟睡家家壁撼雷。",
            "天直于人如合券，公应怜我欲停杯。",
            "向来韩子夸精祷，云合衡山特易开。"
        ],
        "tags": [
            "衡山"
        ],
        "title": "又和",
        "id": "0879f27f-e42f-4aff-9979-33484118f56e"
    },
    {
        "author": "陈傅良",
        "paragraphs": [
            "天水交光地欲无，中间老子独轩渠。",
            "一蓑渔隠真堪画，万玉龙骧不可屠。",
            "已卜菑畬何幸甚，却怜蓝缕更愁如。",
            "莫将此惠长私楚，好上甘泉扈属车。"
        ],
        "title": "赵帅复赋诗来用韵酬之",
        "id": "b4b31f74-b295-4ae9-b345-2023cefbe456"
    },
    {
        "author": "陈傅良",
        "paragraphs": [
            "夹湘而住一尘无，不在瑶池在石渠。",
            "气盖松篁谁与竞，令行螟𧎬自相屠。",
            "山光际水天无间，夜色通朝月不如。",
            "中有一翁须皓白，萧然野鹤亦乘车。"
        ],
        "title": "用韵咏雪简湘中诸友",
        "id": "595e8ade-5444-42b4-8e67-429bc5acc08f"
    },
    {
        "author": "陈傅良",
        "paragraphs": [
            "燕坐何曾论古今，束书高阁反求心。",
            "若能领会无多子，绝胜相从岁月深。"
        ],
        "title": "赠张孟阜绝句",
        "id": "5ef83886-fb01-4dd6-b713-9f04a8fea436"
    },
    {
        "author": "陈傅良",
        "paragraphs": [
            "恨无毫发老波澜，世有曹刘亦后班。",
            "堪笑燕人夸璞腊，欲随圭璧上三坛。"
        ],
        "title": "用赵帅韵为孟阜解嘲",
        "id": "40876ab1-57a0-4fdb-be64-a17d88894391"
    },
    {
        "author": "陈傅良",
        "paragraphs": [
            "星月凋零万象昏，谁能先我见朝暾。",
            "东南已得干坤正，蛮貊方知夜旦分。",
            "但觉沧溟浮佛屋，却忘衡岳近天阍。",
            "迢迢下憇山腰寺，人世烟云尚吐吞。"
        ],
        "title": "登祝融峰观日出",
        "id": "e9375086-8447-45a1-a9e7-1480d4d94fa3"
    },
    {
        "author": "陈傅良",
        "paragraphs": [
            "曷不放言追鵩赋，岂无幽思续离骚。",
            "去年比屋余三釜，昨夜沿江长一篙。",
            "白发岂曾缘吏役，青衫那更有儿曹。",
            "鱼轩肯为公来否，相约春光访蟹螯。"
        ],
        "title": "舟中奉呈赵帅一首且速迎侍相与满岁",
        "id": "317dcef8-7e7b-4efc-9a00-4376ce246938"
    },
    {
        "author": "陈傅良",
        "paragraphs": [
            "一再登临万事非，裹头还已雪垂垂。",
            "敢论笔力今无恨，欲附碑阴始不疑。",
            "台阁有人堪共政，江山如此且随宜。",
            "论功汉鼎吾何有，自是风流百代师。"
        ],
        "title": "除浙西宪舟过钓台有感",
        "id": "2b7ace63-69c3-4613-b61e-e1ff14aae54c"
    },
    {
        "author": "陈傅良",
        "paragraphs": [
            "两官频燕喜，交举万年觞。",
            "会庆川方至，重明日未央。",
            "圣贤何继世，孙子更宜王。",
            "闻说斯干梦，祥占近一阳。"
        ],
        "title": "上皇子嘉王生辰诗三章  其一",
        "id": "4229c12a-4606-4207-9d0d-4b27a89ca95c"
    },
    {
        "author": "陈傅良",
        "paragraphs": [
            "造次依儒术，朝回只一经。",
            "更无他嗜好，端是众仪刑。",
            "符应当良月，声华自妙龄。",
            "帝垣从此日，光焰粲前星。"
        ],
        "title": "上皇子嘉王生辰诗三章  其二",
        "id": "7126612d-24e9-458c-92ca-83854b8c3280"
    },
    {
        "author": "陈傅良",
        "paragraphs": [
            "要识皇图永，当观艺祖初。",
            "维持今尽是，回复更何如。",
            "庸陋谁推毂，衰迟此曳裾。",
            "慙无为寿具，独袖一编书。"
        ],
        "title": "上皇子嘉王生辰诗三章  其三",
        "id": "1c1fd302-00bf-4ac7-a6a2-2f43378bb4e2"
    },
    {
        "author": "陈傅良",
        "paragraphs": [
            "湖光不动见鱼虾，败纸残编数十家。",
            "巖桂丛中三四客，醉归人得一瓶花。"
        ],
        "title": "袁起巖会饮湖上出示古刻酒罢各携桂花以归因成一绝",
        "id": "e40c12ad-62fb-472c-8cdf-c89e1c1cb0da"
    },
    {
        "author": "陈傅良",
        "paragraphs": [
            "湖上帘须半卷虾，调冰雪藕各名家。",
            "有人不觧长安饮，话极茶铛吸井花。"
        ],
        "title": "又和",
        "id": "1411f5d3-8758-46a6-a459-c80e91303ba4"
    },
    {
        "author": "陈傅良",
        "paragraphs": [
            "古来材大难为用，纳纳干坤著几人。",
            "但把鸡豚燕同社，莫将鹅鸭恼比隣。",
            "世非文字将安托，身与儿孙竟孰亲。",
            "一语觧纷吾岂敢，祇应行道亦酸辛。"
        ],
        "title": "寄陈同甫",
        "id": "d15f1c38-68d7-484c-9980-810b0c080414"
    },
    {
        "author": "陈傅良",
        "paragraphs": [
            "长才自昔恨平时，三入修门两鬓丝。",
            "瓮下可能长夜饮，花间却学晚唐词。",
            "潸然北顾关河水，简在西清日月迟。",
            "乘鴈双凫沧海上，与君从此恐差池。"
        ],
        "title": "送辛卿幼安帅闽",
        "id": "d3a1c012-b219-4a41-a624-71bb59966d29"
    },
    {
        "author": "陈傅良",
        "paragraphs": [
            "相望千里马牛风，联事湖湘各已翁。",
            "造次便呼儿女见，绸缪略与弟兄同。",
            "百年又是梅花发，万事何如荔子红。",
            "欲附使轺嗟不及，却怜身在俊躔中。"
        ],
        "title": "送卢郎中国华赴闽宪",
        "id": "a847bd9b-0d30-41a3-8e2c-a71fc6bea2d5"
    },
    {
        "author": "陈傅良",
        "paragraphs": [
            "中书世禄今无几，唐鉴家声世不多。",
            "安得有人贤若此，忽闻去国意如何。",
            "同朝最是头先白，知己还愁语太苛。",
            "尽欲读书三万卷，蓬莱未必似岷峨。"
        ],
        "title": "送范大著文叔知彭州",
        "id": "ac8fe422-e79d-47bb-9e07-c68c4f2c49b6"
    },
    {
        "author": "陈傅良",
        "paragraphs": [
            "憧憧满眼事何稠，落落论心思独幽。",
            "去国未能身一叶，怀人但觉日三秋。",
            "池塘春草方同梦，江汉归舟更别愁。",
            "安得箫韶仪两凤，不妨燕雀自嘲啁。"
        ],
        "title": "和刘进之韵兼简吴阜之",
        "id": "cb433df2-5e75-4d28-8dd5-1e95cbfa5aa9"
    },
    {
        "author": "陈傅良",
        "paragraphs": [
            "湖山妩媚绿阴稠，谁向芸芸得趣幽。",
            "半破榴花方恨晚，新来燕子未知秋。",
            "去为吏隠虽吾愿，归得家山政自愁。",
            "頼有雨声宽百感，忽如孤凤见羣啁。"
        ],
        "title": "初夏有感因用前韵久旱适得雨欣然卒章",
        "id": "d48dda64-bcf3-4847-809e-8b4c684cf02f"
    },
    {
        "author": "陈傅良",
        "paragraphs": [
            "平生不解通毛刺，万事无能改鬓华。",
            "岂是襟怀堪逆旅，直须诗句可名家。",
            "老为宾客从戎幙，强使妻孥理帽纱。",
            "不有将军宽礼数，新愁却恐堕江花。"
        ],
        "title": "送潘德久之官建康",
        "id": "73190c02-c310-43ea-8452-25edcf9e305c"
    },
    {
        "author": "陈傅良",
        "paragraphs": [
            "春过新烟能有几，愁生飞絮转难禁。",
            "可怜衰白随年少，爱看残红到夜深。",
            "一辈衣冠方事事，故园松竹已阴阴。",
            "明年此会知谁共，鴈荡山前寄好音。"
        ],
        "title": "同游张园酒中各叹明年未知谁与此会余最衰病宜去因作诗识之",
        "id": "e495104b-11db-49dc-bce5-89fad6fe60c1"
    },
    {
        "author": "陈傅良",
        "paragraphs": [
            "也知朝士愧山林，猿鹤相怀怨亦深。",
            "屈指落花年荏苒，断魂凋鬓日侵寻。",
            "向来相与期何事，老去谁能会此心。",
            "多谢故人重话旧，独怜志古定遗今。"
        ],
        "title": "次韵奉酬方辉先",
        "id": "bb51be8b-4a62-40c5-98cf-d77278955bcf"
    },
    {
        "author": "陈傅良",
        "paragraphs": [
            "雪枿冰芽又复春，中原□覩属车尘。",
            "懽呼汉节从天下，愕立胡儿夹道陈。",
            "老去独惭□偃蹇，君行决意问经纶。",
            "顾瞻河洛关心处，应记幽燕用事人。"
        ],
        "title": "送倪正甫侍郎贺正",
        "id": "2bba6561-06e8-4845-85ea-0e08e3c7a472"
    },
    {
        "author": "陈傅良",
        "paragraphs": [
            "天顾于人略有情，片时收尽越山青。",
            "老农望外扶犂立，倦客愁边拥被听。",
            "尘翳欲清阊阖道，井花已上辘轳亭。",
            "冥冥直待黄梅熟，未要风池看约萍。"
        ],
        "title": "喜雨",
        "id": "52e22b22-75e7-40d7-b875-825602f42545"
    },
    {
        "author": "陈傅良",
        "paragraphs": [
            "胡髯白尽犹强饭，髀肉添多未跨鞍。",
            "不向胡沙亲矢石，却来桥冢护衣冠。",
            "归舟自此长相背，荐墨于今尚未干。",
            "只恐燕然他日事，独无名字可同刊。"
        ],
        "title": "送曾继先赴山阴路钤",
        "id": "144d1f1c-6a03-492d-9573-c1317a8a2b93"
    },
    {
        "author": "陈傅良",
        "paragraphs": [
            "苦吟海内知音少，独往江东问政频。",
            "我亦他山于此别，世无吾党更谁亲。",
            "六朝故实皆新句，一代风流尚几人。",
            "话次傥怀无恙否，为将衰惰再三陈。"
        ],
        "title": "送何起巖之江东",
        "id": "3fddfed7-70bb-4d47-b640-492123153e71"
    },
    {
        "author": "陈傅良",
        "paragraphs": [
            "层云飞鸟共危栏，江汉朝宗万折盘。",
            "王气信知千古盛，圣图元自九朝宽。",
            "公余曳履探殊胜，酒罢磨崖记众懽。",
            "衰惰不知能健否，相从河岱弄柔翰。"
        ],
        "title": "上元日同京仲远赵德老罗春伯谢子肃访郭殿帅游凤凰山次韵",
        "id": "f8f879f5-02f8-4773-8ccb-9cc6e65107b5"
    },
    {
        "author": "陈傅良",
        "paragraphs": [
            "一声警跸接天齐，驰道无尘马不嘶。",
            "月御顺行随日毂，干端和气匝坤倪。",
            "三槐相继归公衮，细柳还须听将鼙。",
            "老矣尚能歌二圣，不应专美在浯溪。"
        ],
        "title": "癸丑冬车驾过宫留相还朝",
        "id": "a36ec373-c4c7-4d31-a43e-444af49b1af0"
    },
    {
        "author": "陈傅良",
        "paragraphs": [
            "齐年兄弟又齐名，商略行藏共此生。",
            "自昔从君瞻马首，如今输我与鸥盟。",
            "读书松竹交千载，曳履星辰听五更。",
            "借问塞翁谁得失，诸无一语到留行。"
        ],
        "title": "和楼大防尚书送行韵",
        "id": "5a280d62-9a08-4262-978a-4778b6b32a46"
    },
    {
        "author": "陈傅良",
        "paragraphs": [
            "久立天涯咏式微，胡然华发尚□□。",
            "□□□望归簪履，便冀君恩到盖帷。",
            "当世岂无君子论，□□□□□人诗。",
            "湘中一似桐乡好，安得扁舟著钓丝。"
        ],
        "title": "折子明提刑自湘中以诗问讯用韵酬之",
        "id": "e3b0e9e2-65b5-4303-adc2-d4e4c730dc92"
    },
    {
        "author": "陈傅良",
        "paragraphs": [
            "今岁仅余今夜月，此舟三泊此江沂。",
            "遭逢明主还遗恨，惭愧先生独见几。",
            "泗水列侯多不免，湘山四皓竟安归。",
            "汉家故旧尝枚数，孰与东南一钓矶。"
        ],
        "title": "泊钓台滩下",
        "id": "894b8eb2-4f36-4772-8d19-e8b256d3ccf0"
    },
    {
        "author": "陈傅良",
        "paragraphs": [
            "行藏独倚少陵楼，怨鹤愁猿孰与俦。",
            "尝与万人争魏阙，何如一壑老菟裘。",
            "追随士友从吾好，领略江山自此游。",
            "急趁梅花理归棹，双溪为我亦西流。"
        ],
        "title": "腊月望泊舟钓台滩下赋诗既而登婺女明远楼诵之乡丈陈德承同集黄奇卿张伯广因书以遗德承之子性甫直甫后春六日奉和德承韵兼简奇卿伯广为别",
        "id": "4727f9d2-5f78-40ed-919d-be65511996fa"
    },
    {
        "author": "陈傅良",
        "paragraphs": [
            "腊后玄冥意气骄，余寒造物亦亡聊。",
            "风收夜雨春何浅，云障朝暾雪不消。",
            "真悟此生才半岁，恣听何处是三朝。",
            "粲然一笑将迎我，頼有江梅慰寂寥。"
        ],
        "title": "赠杜伯高",
        "id": "84684c6f-0249-4234-b81e-afcfb1253aed"
    },
    {
        "author": "陈傅良",
        "paragraphs": [
            "人言老去不如初，我爱初心老转无。",
            "懒向门前题鬰垒，喜从人后饮屠苏。",
            "杯盘甚简眠须早，礼数多宽拜要扶。",
            "况复齁齁纸帐，鸡人不听禁庭呼。"
        ],
        "title": "除夜宿处州天宁寺",
        "id": "292ab228-f604-4df5-87b6-81c8396eae6a"
    },
    {
        "author": "陈傅良",
        "paragraphs": [
            "衡阳杰阁宵人记，淮右丰碑刺史书。",
            "永已桥山藏剑佩，空余云汉照林庐。",
            "河图万古陈东序，汗简诸儒校石渠。",
            "谁道幽深穷衲子，乞钱买石更崎岖。"
        ],
        "title": "寄僧嗣清",
        "id": "29019a36-5118-4f5d-8b94-545538189489"
    },
    {
        "author": "陈傅良",
        "paragraphs": [
            "括州太守□亭侯，及与前时一辈游。",
            "剩欲池塘看芳草，谩随烟雨上危楼。",
            "无钱可解催科拙，有酒能宽放逐愁。",
            "可笑杜陵严武客，时时傍舍过墙头。"
        ],
        "title": "蒋处州仲可惠酒",
        "id": "47f5f442-982a-47cd-af37-9de5a9980e11"
    },
    {
        "author": "陈傅良",
        "paragraphs": [
            "幸无骨相可封侯，归理先人旧钓游。",
            "山下剩栽诸本竹，水边须著数间楼。",
            "羣书可读自随喜，一客不来谁与愁。",
            "时把钓丝销永日，鱼儿亦得两三头。"
        ],
        "title": "再寄用前韵",
        "id": "a51f8daa-b529-481d-a43d-ebd6ef07b4a5"
    },
    {
        "author": "陈傅良",
        "paragraphs": [
            "是间南极老人星，乔木脩篁亦有情。",
            "直向朱明为后殿，不随黄落入秋声。",
            "儿孙衮衮看新出，兄弟团团得晚成。",
            "笑阅世人心事短，却从黄老问长生。"
        ],
        "title": "丙辰寄国举兄",
        "id": "8ec41bc6-7f17-458d-ab2e-e2a2cb43b5d8"
    },
    {
        "author": "陈傅良",
        "paragraphs": [
            "洛学今无恙，东南属此翁。",
            "从游虽已晚，趣向竟谁同。",
            "一第收良易，遗经语未终。",
            "归期定何日，我欲叩新功。"
        ],
        "title": "送长溪高国楹从学朱元晦",
        "id": "1ce6fc83-4d7e-42dc-b441-408c7f0badae"
    },
    {
        "author": "陈傅良",
        "paragraphs": [
            "日与山农共一廛，不应家有四乘轩。",
            "殷勤分送平斋下，为看蟠桃熟几年。"
        ],
        "title": "以两鹤寿薛象先",
        "id": "5ce5ea06-77d2-47cc-8b6b-bb0a1e976c7a"
    },
    {
        "author": "陈傅良",
        "paragraphs": [
            "落帽沾衣总失真，追随萸菊亦劳神。",
            "酒无肴核依然好，家有溪山岂是贫。",
            "沆瀣从空来夜气，青冥随处际秋旻。",
            "不知此是登高否，为问慈恩塔上人。"
        ],
        "title": "重阳日寄瑞安留宰留宰以是日宴新第人并见招不及赴",
        "id": "eee23e5c-ddaf-441d-ab4e-d02599bb5a4c"
    },
    {
        "author": "陈傅良",
        "paragraphs": [
            "一岁所余秋有几，重阳偏与老相催。",
            "每怜白发能长健，虽爱黄花亦懒栽。",
            "好景游从须好友，新诗风味似新醅。",
            "人生适意无过此，恣听东篱早晏开。"
        ],
        "title": "和林宗易菊花韵",
        "id": "a3855100-62b5-4d7a-accc-9874247f53e7"
    },
    {
        "author": "陈傅良",
        "paragraphs": [
            "北湖只隔岭头云，谁在湖边问讯人。",
            "若得小舟通我过，雨晴须破半时辰。"
        ],
        "title": "和沈仲一北湖十咏 北湖",
        "id": "2c5521b8-c8db-4d23-abba-68ffbc505139"
    },
    {
        "author": "陈傅良",
        "paragraphs": [
            "人去岷峨水自流，豫章三字竟沈浮。",
            "怀人好上层楼看，木落山寒不肯秋。"
        ],
        "title": "和沈仲一北湖十咏 豫章阁",
        "id": "fd3caa15-7595-4d8b-9cb7-54093a4959dc"
    },
    {
        "author": "陈傅良",
        "paragraphs": [
            "可爱南山与北山，北山上有斗芒寒。",
            "碧云归尽人何在，更卷珠帘到夜阑。"
        ],
        "title": "和沈仲一北湖十咏 仰止亭",
        "id": "a02faaad-4c70-4fd0-b48b-89e5157e004b"
    },
    {
        "author": "陈傅良",
        "paragraphs": [
            "平平下语及云管，学到诗人岂不难。",
            "莫似□人大芳洁，湘波千古诉椒兰。"
        ],
        "title": "和沈仲一北湖十咏 药房",
        "id": "ac41e448-c513-4284-bc01-93de9f2b859b"
    },
    {
        "author": "陈傅良",
        "paragraphs": [
            "一年曾得几番圆，恨不骖鸾上广寒。",
            "占得波光须细翫，恰闻沧海已狂澜。"
        ],
        "title": "和沈仲一北湖十咏 穆波亭",
        "id": "0c618bb9-e3df-421c-b50d-178bebde893e"
    },
    {
        "author": "陈傅良",
        "paragraphs": [
            "欲来花底竟差池，我有佳名谁与归。",
            "翌日看花天一色，狐裘犹自织寒机。"
        ],
        "title": "和沈仲一北湖十咏 粹白堂",
        "id": "2bba0834-a59d-467a-9939-92d6f35657d6"
    },
    {
        "author": "陈傅良",
        "paragraphs": [
            "借无舟楫亦褰裳，目断蒹葭水一方。",
            "今夜不来同剪韭，隔山明日事茫茫。"
        ],
        "title": "和沈仲一北湖十咏 迟客台",
        "id": "79d4f774-9cda-471a-8881-9089bf8e1faf"
    },
    {
        "author": "陈傅良",
        "paragraphs": [
            "萱草须锄莫放深，竹须剪伐待成林。",
            "一花一叶皆相附，要使儿孙识此心。"
        ],
        "title": "和沈仲一北湖十咏 萱竹堂",
        "id": "0e561895-6de9-4e26-b63c-7df204551447"
    },
    {
        "author": "陈傅良",
        "paragraphs": [
            "纷纷万木尽西风，独立霜林我御冬。",
            "滓畔无人谁著语，止斋但护紫泥封。"
        ],
        "title": "和沈仲一北湖十咏 楚颂亭",
        "id": "20b1f844-c905-40bb-8770-cb55df20fbef"
    },
    {
        "author": "陈傅良",
        "paragraphs": [
            "看花只为雨愁人，一片才飞减却春。",
            "独此得春无尽藏，每于愁外见精神。"
        ],
        "title": "和沈仲一北湖十咏 宜雨亭",
        "id": "123537db-1193-49c1-9180-c67d4fd3f86d"
    },
    {
        "author": "陈傅良",
        "paragraphs": [
            "营营浮俗赝还真，孰与传经妙入神。",
            "一榜及看三子贵，数椽能忍十年贫。",
            "自将弧矢书闾史，便使冰渊诵小旻。",
            "家学如君今有几，殷勤罗拜我何人。"
        ],
        "title": "周宣义三子仲敏明□幼谨同年登第因以前韵奉寄",
        "id": "61ab4b94-1188-4d74-8622-a13bfb9b0e1b"
    },
    {
        "author": "陈傅良",
        "paragraphs": [
            "行酒何如温太真，风流元不鄙钱神。",
            "扁舟容我归来老，一子令人买得贫。",
            "虽有羣仙来月窟，欲扶衰力上霜旻。",
            "吾今已定渔樵约，勋业烦公一辈人。"
        ],
        "title": "再次韵简新第诸人",
        "id": "d2031f70-958a-4ab5-94cd-ca38a4a38eb9"
    },
    {
        "author": "陈傅良",
        "paragraphs": [
            "论交海内略飘零，最晚相看却有情。",
            "不以一经夸鲁谚，自于二子识徐卿。",
            "橘香賸与蜂衙晚，麦信急催鸠唤晴。",
            "天气正佳归恰好，莫将愁思为空名。"
        ],
        "title": "送瑞安尉林叔全尊人还乡",
        "id": "aad6d8b2-242f-4289-be0c-ee040cc79f2a"
    },
    {
        "author": "陈傅良",
        "paragraphs": [
            "三年绝境兴谁同，鸡叫桑巅犬巷中。",
            "但欲户庭多暇日，不将鞭朴奏肤公。",
            "相期霄汉抟风翮，每见灯花缀玉虫。",
            "此去逢人台阁上，丁宁莫道止斋翁。"
        ],
        "title": "送林叔全秩满归四明",
        "id": "c73051d1-7b22-42d3-b786-910ac04b6dc2"
    },
    {
        "author": "陈傅良",
        "paragraphs": [
            "五马逢迎甚阔疎，满朝问讯近何如。",
            "诸公极有迟留意，一日连收竟别书。",
            "佛法盛衰千劫后，人生老壮百年余。",
            "向来游旧今亡恙，愿得斯人尚起予。"
        ],
        "title": "送雪庵瑾禅师还山",
        "id": "66f7ca03-bbd4-40c8-a807-b1757d15c4e5"
    },
    {
        "author": "陈傅良",
        "paragraphs": [
            "持杯虽念故人寒，欲予还不似印刓。",
            "此债岂应行处有，曲春何日寄云安。"
        ],
        "title": "周和叔通判雪寒索酒戏用来韵以将朋尊",
        "id": "43813cf7-2250-4336-ba2d-c70c7ad6341a"
    },
    {
        "author": "陈傅良",
        "paragraphs": [
            "森森万木一精庐，黄卷青灯自卷舒。",
            "却肯追随三舍远，不论闻问十年疎。",
            "遗贤公已长怀玉，老圃吾方欲荷锄。",
            "安得谢巖题壁处，一尊相伴看芙蕖。"
        ],
        "title": "奉和周蕃伯用王道夫韵二章见寄  其一",
        "id": "1063f852-ed7f-4547-84fb-2bf4b26045d2"
    },
    {
        "author": "陈傅良",
        "paragraphs": [
            "论定千年后，心宽万事平。",
            "吾方惭鼠伎，安敢道鸿冥。",
            "门户虽入境，溪山亦世情。",
            "半天乔木立，尽日好禽鸣。"
        ],
        "title": "奉和周蕃伯用王道夫韵二章见寄  其二",
        "id": "fa36f8a9-473a-410c-8994-69470bb5ccab"
    },
    {
        "author": "陈傅良",
        "paragraphs": [
            "三阳昨夜转洪钧，凤历今年又纪寅。",
            "再拜与君觞寿母，更生犹我面先人。",
            "儿孙夹侍浑忘数，梅柳前陈不记春。",
            "从此常为汤餠主，賸看诸妇抱麒麟。"
        ],
        "title": "寿叔祖母",
        "id": "38b487bd-eed4-4c98-9f06-ec7962a665be"
    },
    {
        "author": "陈傅良",
        "paragraphs": [
            "当世关衰壮，斯文看合离。",
            "强餐吾岂敢，后会子何期。",
            "村落秋弥好，溪山晚最宜。",
            "逢人相问讯，所欠更能诗。"
        ],
        "title": "东阳杜季高远访诗以送之",
        "id": "3e1734f4-587d-46ab-b600-bccde235c2c1"
    },
    {
        "author": "陈傅良",
        "paragraphs": [
            "白与红兼尽落梅，小园独步日千回。",
            "浮空晓色临无际，排闼春光拨不开。",
            "学语新禽更后啭，铺茸细草雨边来。",
            "却怜追逐今无力，放下帘钩就麝煤。"
        ],
        "title": "春日和林宗易韵",
        "id": "02b4cbff-355f-4ed0-8182-9a3fe64da843"
    },
    {
        "author": "陈傅良",
        "paragraphs": [
            "樱柳初无素与蛮，可将何物伴身闲。",
            "欲栽花木千余本，但候春风还未还。"
        ],
        "title": "移花",
        "id": "04b5659a-cde9-467b-a249-446bcc1738db"
    },
    {
        "author": "陈傅良",
        "paragraphs": [
            "酷爱看花懒种花，知心惟有故人家。",
            "花开兮送花残取，娱老扶衰度岁华。"
        ],
        "title": "送花还宗易",
        "id": "2b2d2d1b-b857-42e6-87ca-7bf36326ae6e"
    },
    {
        "author": "陈傅良",
        "paragraphs": [
            "惰归春力不胜驱，风雨尚愁人掺裾。",
            "掠尽残红前日树，催还新绿去年畬。",
            "相将兴尽随花屧，頼有朋来载酒车。",
            "但得从今身尚健，吾乡风物胜匡庐。"
        ],
        "tags": [
            "庐山"
        ],
        "title": "游鸣山寺徐一之兄弟载酒即席和其韵",
        "id": "09ea1a99-abab-497c-97c5-d824ac6b9a72"
    },
    {
        "author": "陈傅良",
        "paragraphs": [
            "相过风雨独何欤，校酒论文已不如。",
            "方信深交相恋缪，却因衰退更踌躇。",
            "吟生池草书成束，饮落簷花醉堕车。",
            "明日待随公等去，我头应始自今梳。"
        ],
        "title": "和徐叔子用林宗易韵见示",
        "id": "2552da62-7e7a-4374-bb0d-b82194d8bbc8"
    },
    {
        "author": "陈傅良",
        "paragraphs": [
            "亲从蓑笠问饥寒，赴愬人人得犯颜。",
            "更向棠阴聊憇茇，要令粒食共鲜艰。",
            "身归雨露司存后，诗在山川刻画间。",
            "饱饭之余能细和，止斋应有几年闲。"
        ],
        "title": "和徐叔子劝农韵呈留宰",
        "id": "38b62706-8da3-49f2-bd13-736329df96d0"
    },
    {
        "author": "陈傅良",
        "paragraphs": [
            "海棠故作十分红，梨更超然与雪同。",
            "文物英华周盛事，风流玄远晋余风。"
        ],
        "title": "游金岙赵园赋海棠梨花呈留宰",
        "id": "784352ec-3a31-464b-81b8-61b168c04117"
    },
    {
        "author": "陈傅良",
        "paragraphs": [
            "一枝才放前村雪，一线初开爱日天。",
            "潘县风流凡五客，赵园名字亦千年。",
            "可无能赋如难弟，恨不曾来有尉仙。",
            "待得中兴用循吏，更于此地设离筵。"
        ],
        "title": "赴留宰宝坛之集因和蕃叟弟赵园韵",
        "id": "9e82965d-8529-4ee1-a951-a07ea1757497"
    },
    {
        "author": "陈傅良",
        "paragraphs": [
            "县楼即日气横空，施及观潮亦奏功。",
            "曾上石岗看蚁穴，当图一饱到三农。"
        ],
        "tags": [
            "钱塘江"
        ],
        "title": "示留宰",
        "id": "bf572f63-56c5-4c00-be8e-7abc25a726c8"
    },
    {
        "author": "陈傅良",
        "paragraphs": [
            "连年栽树未成阴，赪实堆盘慰我心。",
            "手把新诗堪永日，休夸法帖送来禽。"
        ],
        "title": "或以诗送来禽次韵奉酬  其一",
        "id": "ec7ba71a-676a-4ebb-b542-351862df09e2"
    },
    {
        "author": "陈傅良",
        "paragraphs": [
            "隔水佳人久不逢，祇应我懒或君慵。",
            "感时相馈情何厚，却说云泥笑杀侬。"
        ],
        "title": "或以诗送来禽次韵奉酬  其二",
        "id": "4edfa3cf-8d31-460c-a1e0-201768be6747"
    },
    {
        "author": "陈傅良",
        "paragraphs": [
            "老大生憎儿女态，更无春怨与秋悲。",
            "略将杯酌随宜具，剩有溪山取次嬉。",
            "爱客不妨兼泛泛，论文何苦太奇奇。",
            "况曾窥得尊生术，通昔蒲团日一炊。"
        ],
        "title": "游云顶院和徐叔子韵",
        "id": "33b9d5a5-11ef-4c05-a2b0-945984dc54fc"
    },
    {
        "author": "陈傅良",
        "paragraphs": [
            "萧然山泽一臞仙，故被声名绊俊躔。",
            "祇为春秋同社燕，遂归风雨对牀眠。",
            "中年曾未须眉白，尽日全无车马喧。",
            "我有寿觞谁与共，会昌湖上钓鱼船。"
        ],
        "title": "寿薛象先",
        "id": "0706d61d-d15a-481f-bb6a-8e39dcceabea"
    },
    {
        "author": "陈傅良",
        "paragraphs": [
            "朋游同一辈，伯季自相师。",
            "薄宦俄衰暮，清懽仅暇时。",
            "我怀青冢曲，子念紫荆诗。",
            "但得无忧患，幽栖岂不宜。"
        ],
        "title": "酬蕃叟弟韵",
        "id": "2c3978b9-95a2-4368-b2e2-004a635e5020"
    },
    {
        "author": "陈傅良",
        "paragraphs": [
            "泛水浅红荷十里，蔽云浓绿木千章。",
            "旁无俗子山居巷，中有臞仙一瓣香。",
            "今夕还知是何夕，吾乡终胜似他乡。",
            "双凫便合青冥上，笑看儿孙乐未央。"
        ],
        "title": "寿潘省之",
        "id": "f67fb41f-b535-4dbf-b87e-3d042adb9efa"
    },
    {
        "author": "陈傅良",
        "paragraphs": [
            "岁自为诗岁自赓，愁无新思思还生。",
            "更从今闰书初伏，待看何年值后庚。",
            "汉网疏如天地阔，奎文下与水云平。",
            "弟兄长健贫何病，判解金龟当一酲。"
        ],
        "title": "丁巳寿国举兄",
        "id": "81ad3367-6777-4d70-b42f-91bfc981d920"
    },
    {
        "author": "陈傅良",
        "paragraphs": [
            "业已将身落耦耕，时于观物悟浮生。",
            "择栖未定鸟离立，避碍已通鱼并行。",
            "野老窥巢占太岁，牧儿敲角报残更。",
            "绝胜倚市看邮置，客至还无菜甲羹。"
        ],
        "title": "村居二首  其一",
        "id": "765332c6-852f-4013-8a47-ec99d6ca0a9c"
    },
    {
        "author": "陈傅良",
        "paragraphs": [
            "野衣农圃杂，华发弟兄同。",
            "佚老便居僻，贪闲喜命穷。",
            "习成杯酌少，脱落语言工。",
            "危坐看流景，新萌又落红。"
        ],
        "title": "村居二首  其二",
        "id": "690ad9ee-b6db-4d82-af31-6c170df0a25f"
    },
    {
        "author": "陈傅良",
        "paragraphs": [
            "欲因旧筑倍劳形，昔在先生配二程。",
            "梅树护持供北顾，萱堂润色作东荣。",
            "但堪樽俎来三益，何必籓墙屏五兵。",
            "若徙荼𧃲分乞我，亦令儿辈记家声。"
        ],
        "title": "和宗易作屋之什",
        "id": "24353119-c1cc-4024-8011-26c7daccad08"
    },
    {
        "author": "陈傅良",
        "paragraphs": [
            "我固阅人非草草，君于前辈亦拳拳。",
            "经师未数郯夫子，笔力方窥李谪仙。",
            "所恨尚于收第晚，将诗空与背时传。",
            "频年不信灯花报，报得人来亦可怜。"
        ],
        "title": "送缙云叶正初兼简杜伯高",
        "id": "abc49982-7523-45ed-9cc4-13bc8537eb06"
    },
    {
        "author": "陈傅良",
        "paragraphs": [
            "轩窗一日粲三英，尽室无尘眼倍明。",
            "闽粤固尝矜绝美，风骚犹未及知名。",
            "羞将姿媚随花谱，爱伴孤高上月评。",
            "独恨遇寒成弱植，色香殊不让梅兄。"
        ],
        "title": "和宗易赋素馨茉莉白莲韵",
        "id": "fa2e4aaf-9a6b-4fe3-914c-75e5aa049fb4"
    },
    {
        "author": "陈傅良",
        "paragraphs": [
            "东篱何在菊年年，菊视陶诗竟孰贤。",
            "未必缘诗花更好，花将诗与万人传。"
        ],
        "title": "沈仲一送菊自言封殖之劳欲得诗为报为赋三绝  其一",
        "id": "f3931ea4-5180-4b00-b93a-ed9f7e05493d"
    },
    {
        "author": "陈傅良",
        "paragraphs": [
            "霜螯风味小槽春，新样宫衣试曲尘。",
            "一段秋光谁领此，芙蓉凡子桂陈人。"
        ],
        "title": "沈仲一送菊自言封殖之劳欲得诗为报为赋三绝  其二",
        "id": "866e4421-a2ee-4b46-bda9-d1dd1b2672eb"
    },
    {
        "author": "陈傅良",
        "paragraphs": [
            "愁干手自搭连筒，苦雨丁丁杙小篷。",
            "乞得花开急催客，明朝恐已著霜红。"
        ],
        "title": "沈仲一送菊自言封殖之劳欲得诗为报为赋三绝  其三",
        "id": "5adc8c4f-a18d-4d25-8d75-893965d0d998"
    },
    {
        "author": "陈傅良",
        "paragraphs": [
            "陪侍经帏涉岁年，亦尝尚论鞠衣贤。",
            "如今三嗅馨香泣，惟恐将诗去浪传。"
        ],
        "title": "仲一以诗来用韵奉答  其一",
        "id": "4ef17086-37ac-432a-aa6f-dc1def790183"
    },
    {
        "author": "陈傅良",
        "paragraphs": [
            "呜咽苔移玉座春，昔年曾扈属车尘。",
            "重阳不见黄封酒，只见餐英独醒人。"
        ],
        "title": "仲一以诗来用韵奉答  其二",
        "id": "72c0a199-4ab7-4ecc-a3bd-7229176bbb6c"
    },
    {
        "author": "陈傅良",
        "paragraphs": [
            "剩有新诗入递筒，岂无能画作掀篷。",
            "金钱翠盖相辉映，著我皤然酒借红。"
        ],
        "title": "仲一以诗来用韵奉答  其三",
        "id": "4eee87d5-aac9-4f95-ad3c-890bd98298c8"
    },
    {
        "author": "陈傅良",
        "paragraphs": [
            "矮簷风雨送蜗牛，有客来夸百尺楼。",
            "阖郡台池皆下瞰，背城湖海亦全收。",
            "清时未放徒高卧，半世何为故倦游。",
            "解尽橐金君计决，月明长笛起渔舟。"
        ],
        "title": "寄题薛象先新楼",
        "id": "4834123d-9680-466d-8e37-aefb5e60405c"
    },
    {
        "author": "陈傅良",
        "paragraphs": [
            "千官勒马谢幡胜，万国鞭牛占雨晴。",
            "谁据槁梧相近午，颊车徐转鼻无声。"
        ],
        "title": "立春",
        "id": "0d73d833-5a84-42df-86d7-b20791495281"
    },
    {
        "author": "陈傅良",
        "paragraphs": [
            "春来十日垂垂雨，岁尽今朝亦未晴。",
            "衰老见年殊不觉，卧听穿叶打窗声。"
        ],
        "title": "除夜用前韵",
        "id": "d9fd5f3a-b19e-4f9a-8377-334076bc7915"
    },
    {
        "author": "陈傅良",
        "paragraphs": [
            "锵锵笙磬阼阶东，穆穆黄流玉瓒中。",
            "近在门阑无此称，老来襟抱更谁同。",
            "幽燕遗恨须收第，孔孟微言要忍穷。",
            "精舍一区泉石好，何时相就看冥鸿。"
        ],
        "title": "送子婿林申甫还侍",
        "id": "4596f8d5-735e-47f7-8cc6-32bd19ac9e64"
    },
    {
        "author": "陈傅良",
        "paragraphs": [
            "主人避客竟何之，雨过停桡落日迟。",
            "頼有畦丁曾识客，来禽花送两三枝。"
        ],
        "title": "游赵园",
        "id": "9a7c1403-3164-47e4-8124-e8c28aa98c2e"
    },
    {
        "author": "陈傅良",
        "paragraphs": [
            "剥啄要春酌，团栾得晚晴。",
            "千花名品下，一苇病身轻。",
            "文会非投辖，清欢胜绝缨。",
            "倦游吾独愧，归趁两山明。"
        ],
        "title": "赴林宗大招赏牡丹之集",
        "id": "6ae8231b-bf22-481e-a9ce-32f217bbddff"
    },
    {
        "author": "陈傅良",
        "paragraphs": [
            "闻君已得归山请，顾我方当绝迹时。",
            "欲葺止斋犹未就，箧中应有草堂资。"
        ],
        "title": "寄谢怀英高士",
        "id": "2590f36d-ae20-49bd-95b7-b5600be2b399"
    },
    {
        "author": "陈傅良",
        "paragraphs": [
            "绿阴四合水迷津，春去虽愁却可人。",
            "无数飞萤窥案帙，有时乳燕落梁尘。",
            "满塘荷荫将还旧，试火包香又斩新。",
            "短夜得眠常不足，僧钟遮莫报昏晨。"
        ],
        "title": "和张端士初夏",
        "id": "8767dedc-8268-4879-8bcf-fe3b18266a8c"
    },
    {
        "author": "陈傅良",
        "paragraphs": [
            "民社须吾党，江湖足此情。",
            "不堪秋暑近，欲趁莫潮平。",
            "拙宦成华发，忧时自短檠。",
            "君看庐阜石，千载尚垂名。"
        ],
        "title": "送周介之同年赴德化宰",
        "id": "1aacde8e-4a84-4b5d-a2dc-4968d7b74d3f"
    },
    {
        "author": "陈傅良",
        "paragraphs": [
            "不将鵞鸭恼比隣，林下萧然老幅巾。",
            "乞与青州十从事，添成明月两闲人。"
        ],
        "title": "谢林默之居士惠酒居士山居方与世绝尚欲友此废人耶小诗举发一笑",
        "id": "de70e3a8-f46c-498e-9778-894b450edb49"
    },
    {
        "author": "陈傅良",
        "paragraphs": [
            "一母分身四白头，从今家事付儿流。",
            "只须老草供觞味，乍可婆娑伴钓游。",
            "劳世万人输暇日，好天一雨荐新秋。",
            "平章何物宜为寿，三十余年晏子裘。"
        ],
        "title": "戊午寿国举兄",
        "id": "ffe5559b-19bd-4e62-bbdb-7c7f64292379"
    },
    {
        "author": "陈傅良",
        "paragraphs": [
            "性已耐岑寂，老应忘隠忧。",
            "齐年双白发，尽日一苍头。",
            "竹闭缄门钥，蒲团数漏筹。",
            "未知庭庑下，还有雀罗不。"
        ],
        "title": "止斋即事二首  其一",
        "id": "351d8496-59da-43d4-a287-00a05416a492"
    },
    {
        "author": "陈傅良",
        "paragraphs": [
            "教子时开卷，逢人强整襟。",
            "再贫看晚节，多病得初心。",
            "地僻茭莲好，山低竹树深。",
            "寄声同燕社，明月又秋砧。"
        ],
        "title": "止斋即事二首  其二",
        "id": "763b18ad-3678-4c5d-907f-cc3cd25bee73"
    },
    {
        "author": "陈傅良",
        "paragraphs": [
            "虽无壁立翠琅玕，聊当庭前犊鼻裩。",
            "我亦闻之方伎者，众山皆大小为尊。"
        ],
        "title": "戏题止斋丛石",
        "id": "bfb73364-3cd3-4acc-a6f3-5c306179e6b1"
    },
    {
        "author": "陈傅良",
        "paragraphs": [
            "衰老登临得并家，绝胜十载向天涯。",
            "直须与世为陶令，谨勿令人识孟嘉。",
            "蓝水悲吟空雅健，牛山醉墨谩欹斜。",
            "谁知竹叶虽无分，一笑何妨菊自花。"
        ],
        "title": "重阳和朱直方韵",
        "id": "8c7c4a47-938f-426d-b75c-efd29c81d87a"
    },
    {
        "author": "陈傅良",
        "paragraphs": [
            "家食年年未解忙，浮沉闾里但壶觞。",
            "偶缘他故趋吴会，可使吾徒忆鲁狂。",
            "曲水风流王逸少，鉴湖穷约贺知章。",
            "请于百尺楼头上，下视人间有肺肠。"
        ],
        "title": "用徐叔子韵送其过毗陵",
        "id": "8f67dea4-20c4-40ea-a401-84d535f95011"
    },
    {
        "author": "陈傅良",
        "paragraphs": [
            "文盛经生少，官轻举子繁。",
            "谁能堪远役，相与及微言。",
            "残冻留春雨，新愁起夜樽。",
            "斯文吾不敢，短句送归辕。"
        ],
        "title": "送四明汪文子",
        "id": "7d8551b9-bf21-409f-942e-7d085a8f5c22"
    },
    {
        "author": "陈傅良",
        "paragraphs": [
            "箧中每阅所藏书，长忆潇湘九宛余。",
            "一别十年身尚健，恨无飞羽过匡庐。"
        ],
        "tags": [
            "庐山"
        ],
        "title": "寄九江宋居士",
        "id": "1d8e30fe-808d-4ef6-af7b-382b34941cbb"
    },
    {
        "author": "陈傅良",
        "paragraphs": [
            "冰柱刘叉句，绨袍范叔寒。",
            "所亲多物望，相识半人寰。",
            "今老犹徒步，吾穷亦厚颜。",
            "幽怀真易足，万卷屋三间。"
        ],
        "title": "酬刘进之",
        "id": "c7a40f99-3ef2-405f-a8fd-472c4df8579f"
    },
    {
        "author": "陈傅良",
        "paragraphs": [
            "霖霪故作落花天，佳节重重倍怅然。",
            "虽有庭除临曲水，更无尊俎试新烟。",
            "酴醾雅欲延春赏，杜宇还能破昼眠。",
            "頼得二昆同一客，蕨芽蒲笋短檠边。"
        ],
        "title": "己未上巳清明",
        "id": "0ec6f409-198d-454f-a529-df25ccc3f69e"
    },
    {
        "author": "陈傅良",
        "paragraphs": [
            "㲇㲇曙鼓五更初，枚数何门可曳裾。",
            "孰与课儿翻故纸，几曾缘客扫精庐。",
            "常饥未免时中酒，多病安能强著书。",
            "自笑无才供视草，徒劳身后问相如。"
        ],
        "title": "和林宗易上巳韵",
        "id": "59a05b7c-0452-4c15-ba44-3d1f5612f8c1"
    },
    {
        "author": "陈傅良",
        "paragraphs": [
            "溪山秋色日侵寻，一水循除万木阴。",
            "幸有新炊送农扈，可无胜践盍朋簪。",
            "蒲荷绵亘衡从亩，鸥鹭追随下上音。",
            "寄语北湖休独自，摩挲周鼎与商鬵。"
        ],
        "title": "和林宗易雨后韵兼简沈仲一",
        "id": "9cd928d3-a219-4546-9903-e3916be4a8bb"
    },
    {
        "author": "陈傅良",
        "paragraphs": [
            "暮春堂上抱天和，时启柴扉与客过。",
            "客有可人须语似，新篁来看玉森罗。"
        ],
        "title": "张端士以诗送兰蕙因和其韵",
        "id": "b34acff2-6cb7-41cf-8da3-a1c4f2f7d76a"
    },
    {
        "author": "陈傅良",
        "paragraphs": [
            "梦回齿颊自天香，何必招魂怨渡湘。",
            "少待精庐天向晓，有来嘉客岁为常。",
            "云山镇压鱼虾市，烟雨庄严橘柚乡。",
            "最好题名双石阙，可题周历万年长。"
        ],
        "title": "宝坛寺和林宗易韵",
        "id": "264267d8-fecb-4d6b-90d4-76d42832d31f"
    },
    {
        "author": "陈傅良",
        "paragraphs": [
            "总角相看五十年，行藏殊辙各皤然。",
            "岂无子美书成束，欲送相如赋上天。",
            "俗眼不宽多小谨，交情何限复长篇。",
            "乘壶偶自兵厨至，聊助征帆一醉眠。"
        ],
        "title": "答朱翔远见别之作",
        "id": "ffe7ab56-96a3-402a-9f1c-87d1f0453c16"
    },
    {
        "author": "陈傅良",
        "paragraphs": [
            "莼鲈有玉西风急，橙蟹无金东海深。",
            "祇为酒醒愁夜永，二虫得失我何心。"
        ],
        "title": "尝语客莼鲈橙蟹的对或言今年斗门坚寒故蟹不上又今秋风急鲈鱼亦鲜余发一笑因成二十八字",
        "id": "8abf87ea-28b7-4622-ac0f-c936929cc309"
    },
    {
        "author": "陈傅良",
        "paragraphs": [
            "风鲙不须盐豉好，霜螯须著酒船深。",
            "无由种秫求旁舍，旁舍秋螟已蠹心。"
        ],
        "title": "因客说秋秫水伤复用前韵",
        "id": "6b833ae2-be68-4006-8f83-5cdcc8609f1d"
    },
    {
        "author": "陈傅良",
        "paragraphs": [
            "无岁探梅不恨迟，缉斋今送两三枝。",
            "也知造物多生意，亦为畸人解笑颐。",
            "壬子恰同身堕地，庚申还值国开基。",
            "数家夸道明年好，好在长贫诵系辞。"
        ],
        "title": "己未生朝谢莘叟兄送梅  其一",
        "id": "77a27177-e0cb-4b7d-b361-ed4d5395c672"
    },
    {
        "author": "陈傅良",
        "paragraphs": [
            "莫笑栽培日月迟，待看老干及孙枝。",
            "天将臈去春回首，人与花同雪满颐。",
            "万里陇头空故蹟，孤山篱落但余基。",
            "至今佳句无人继，谁与招魂著楚辞。"
        ],
        "title": "己未生朝谢莘叟兄送梅  其二",
        "id": "1f84e3f1-85a2-4081-98f3-b11dfeeeab53"
    },
    {
        "author": "陈傅良",
        "paragraphs": [
            "背山面水竹周遭，虽乏楼台气已豪。",
            "更得好花千百本，中间容我诵庄骚。"
        ],
        "title": "觅花",
        "id": "cb9bd6e1-e04d-4416-b07c-9f4a65789eca"
    },
    {
        "author": "陈傅良",
        "paragraphs": [
            "蒲团坐阅岁如梭，不管门前雀可罗。",
            "投赠纻衣才薄物，道人微笑已嫌多。"
        ],
        "title": "和徐魏叔见寄三绝  其一",
        "id": "14468db7-f3c5-44fa-b5ee-4fef4d1c1411"
    },
    {
        "author": "陈傅良",
        "paragraphs": [
            "纨袴何尝不误身，梁园金谷草长春。",
            "送将重锦齐三十，笑杀生刍一束人。"
        ],
        "title": "和徐魏叔见寄三绝  其二",
        "id": "a6411d9b-96ff-4450-a120-2759df74b7cc"
    },
    {
        "author": "陈傅良",
        "paragraphs": [
            "独向心源识背趋，岂于身外较精粗。",
            "凄其下视人间世，朝市区区地一夫。"
        ],
        "title": "和徐魏叔见寄三绝  其三",
        "id": "3d87f184-514d-49ad-8d60-727c5ef53c19"
    },
    {
        "author": "陈傅良",
        "paragraphs": [
            "榆火逢佳节，棠阴接胜游。",
            "移樽忻及暇，乘屐共寻幽。",
            "日静竹光合，风喧花气浮。",
            "主情殊未倦，衰暮为迟留。"
        ],
        "title": "和朱宰游丁园韵",
        "id": "a525fe36-c3f6-4915-8816-b2de18a14488"
    },
    {
        "author": "陈傅良",
        "paragraphs": [
            "何事□□□，天低雨露悭。",
            "一□遗晚□，百感又春关。",
            "墨客山阴竹，骚人洧外兰。",
            "谁知千古意，不在□游间。"
        ],
        "title": "庚申上巳",
        "id": "b630e62f-9e51-44d3-adb2-7f144ab15004"
    },
    {
        "author": "陈傅良",
        "paragraphs": [
            "客去朝酲恶，诗来晚思和。",
            "名花如洛上，佳句近阴何。",
            "雨故妨新火，春应堕梦柯。",
            "莫将行乐地，蜗角动干戈。"
        ],
        "title": "清明后一日宴客明日宗易送牡丹有诗次韵",
        "id": "ed910f5a-54fb-4bca-917c-b8bfd5ea859a"
    },
    {
        "author": "陈傅良",
        "paragraphs": [
            "簪笏相摩入殿庐，人皆自笑此区区。",
            "岂无只字踰华衮，未必千钟胜饭蔬。",
            "吾见北山多后倦，谁如东里竟先驱。",
            "追随曳履枌榆社，犹及香山退傅无。"
        ],
        "title": "和汪仲嘉楼大防二尚书贺郑贵和华文休致韵  其一",
        "id": "fd7857d2-f231-4fb5-aa85-f0433231df28"
    },
    {
        "author": "陈傅良",
        "paragraphs": [
            "岿然名节万人尊，诗落文昌帝九阍。",
            "耄及卫公还失策，早如疎傅亦伤恩。",
            "华文延阁如今少，神武脩门自古存。",
            "我与东楼最欣慕，掖垣灯火几同论。"
        ],
        "title": "和汪仲嘉楼大防二尚书贺郑贵和华文休致韵  其二",
        "id": "9d561b05-a2cb-4071-a202-7ee47ab79b51"
    },
    {
        "author": "陈傅良",
        "paragraphs": [
            "叠帐重裘更怯风，绝怜寒食到匆匆。",
            "一春不见花开落，但说栽花费几工。"
        ],
        "title": "寒食早起围炉中戏和林宗易韵二首  其一",
        "id": "a365ffa8-7215-43a4-bd65-5b9b5db955a0"
    },
    {
        "author": "陈傅良",
        "paragraphs": [
            "春工偏以速为神，谁管沉疴未觉春。",
            "禁得春寒长恣赏，甘心输与少年人。"
        ],
        "title": "寒食早起围炉中戏和林宗易韵二首  其二",
        "id": "39cf814a-308b-4194-b14b-003d1f358bb8"
    },
    {
        "author": "陈傅良",
        "paragraphs": [
            "经春屏迹与谁同，苦雨衣篝亦自烘。",
            "方此欲为官况事，依然不值世情风。",
            "蒙茸水国蒲荷荡，馥郁田家橘柚丛。",
            "最是一年行乐处，翻成咄咄坐书空。"
        ],
        "title": "晚移舟塘次值风而回华叟兄有诗次韵",
        "id": "443d8837-1ff2-469e-b94c-fce3ec47e8a2"
    },
    {
        "author": "陈傅良",
        "paragraphs": [
            "世事关分合，人情看短长。",
            "君应愁富贵，人已畏文章。",
            "竚立亲双鬓，追随客累觞。",
            "未知归定否，吾亦爱吾乡。"
        ],
        "title": "送四明方伯起",
        "id": "a9809014-eda7-453b-95db-f1bed0270172"
    },
    {
        "author": "陈傅良",
        "paragraphs": [
            "老去关心最语离，不堪离久会还希。",
            "君方慷慨思矜振，我已婆娑喜惰归。",
            "万事莫如身自爱，十诗亦与世多违。",
            "倘将书寄南来鴈，且问琼花果是非。"
        ],
        "title": "送杨渭夫入淮",
        "id": "39d00a10-f073-4d63-97d0-f433b2cc2f1a"
    },
    {
        "author": "陈傅良",
        "paragraphs": [
            "他山有桂老鬅松，好植梅旁伴槁容。",
            "著我对吟前赤壁，乞君分与左青龙。",
            "踰墙之树宜无取，益屋于东本不凶。",
            "恭想短章蒙一笑，便呼鉏镢破苔封。"
        ],
        "title": "从族叔觅老桂",
        "id": "8e340123-08ba-4b10-b3e8-893900f607f2"
    },
    {
        "author": "陈傅良",
        "paragraphs": [
            "伯仲之间竹与梅，魏姚声价浪崔嵬。",
            "虽然亦混鱼虾处，风度自从丘壑来。"
        ],
        "title": "莲花",
        "id": "4b3b7ff4-8dc3-4ffb-b4c6-5820931b4dc1"
    },
    {
        "author": "陈傅良",
        "paragraphs": [
            "春已无情雨妬花，病还妬客到花家。",
            "今当未雨才身健，杖策来看半吐葩。"
        ],
        "title": "寄林宗大",
        "id": "7ac4616d-390d-423b-8b67-4904e7903fbd"
    },
    {
        "author": "陈傅良",
        "paragraphs": [
            "不缘多病遽怀安，阅尽人间万事难。",
            "谩以笑谈分楚汉，竟将功业付萧韩。"
        ],
        "title": "和莘叟兄咏张子房韵",
        "id": "e7353e6a-d97e-4303-bca5-5dedccb7b758"
    },
    {
        "author": "陈傅良",
        "paragraphs": [
            "闽谱余尝第状元，年来虽见仅名存。",
            "贡存天宝犹徒扰，赋似相如亦妄论。",
            "每羨朝阳私沃壤，正愁秋雨妬芳樽。",
            "绛衣玉质今何夕，照我西归十二轩。"
        ],
        "title": "朱及之以所种荔枝结实招饮不及赴以诗谢之",
        "id": "bd59788b-99be-408a-9eb4-f147d436a024"
    },
    {
        "author": "陈傅良",
        "paragraphs": [
            "我欲作亭题独立，苦无翠盖著金钱。",
            "园林百辈皆名胜，为趁西风乞冗员。"
        ],
        "title": "从徐一之觅菊  其一",
        "id": "ba379a00-82c3-4b43-9728-ded6e28e22fa"
    },
    {
        "author": "陈傅良",
        "paragraphs": [
            "土盆瓦斛空中久，羞见重阳插满头。",
            "寄向柁楼烦送似，芼鲈齑蟹待新篘。"
        ],
        "title": "从徐一之觅菊  其二",
        "id": "923dc734-ba34-4f66-a7d9-de1d764f9d1e"
    },
    {
        "author": "陈傅良",
        "paragraphs": [
            "桂丛兰畹悄无譁，但有哀鸿天一涯。",
            "节物更谁知白发，交情于此见黄花。",
            "声名独立空秋际，香色平铺与露华。",
            "南雅未收骚致意，骚人应欲补诗葩。"
        ],
        "title": "次韵奉酬徐一之送菊",
        "id": "f00df5a4-3d6d-4f32-a7ef-439a620c3fef"
    },
    {
        "author": "陈傅良",
        "paragraphs": [
            "喜说徐卿得二雏，吾家波及亦君余。",
            "青衫手板宜从此，断简家藏莫付渠。",
            "但欲健如黄犊走，不妨错写弄麞书。",
            "更看汤餠频频供，笑索梅花到岁除。"
        ],
        "title": "廷植姪得男朱文昭寄诗于汤餠集即席和韵",
        "id": "d418148a-d19b-432b-8cae-235011310342"
    },
    {
        "author": "陈傅良",
        "paragraphs": [
            "师友于今说郑乡，亲庭分付旧行藏。",
            "但知职分宜栖棘，尽把声名属憇棠。",
            "一字未曾缘荐墨，扁舟才可著诗囊。",
            "问津渔浦多西笑，独为莱衣味更长。"
        ],
        "title": "送郑主簿泰兴解官归四明",
        "id": "acb64951-9de0-41e0-98d2-dcf146670ad3"
    },
    {
        "author": "陈傅良",
        "paragraphs": [
            "典同周命士，律协汉诸郎。",
            "师友今千载，妻孥各一方。",
            "发从何处白，菊有去年黄。",
            "惜别无多语，关雎三断章。"
        ],
        "title": "送孟延昌归兰溪",
        "id": "2a6db566-4883-4741-b639-9a6fd4f8e257"
    },
    {
        "author": "陈傅良",
        "paragraphs": [
            "判与渔樵日往还，鹤亡蜂遁径苔班。",
            "何人不弃寻常事，有弟相忘咫尺间。",
            "宽网及余端已老，祥琴相尔未应闲。",
            "但将丘壑全分付，可待移文始厚颜。"
        ],
        "title": "刘进之饮蕃叟弟筠亭且赋诗余与蕃叟族居盖屏迹不出各数年于是有感次其韵",
        "id": "e66fa935-56a6-4251-a629-b7fa5f2040b2"
    },
    {
        "author": "陈傅良",
        "paragraphs": [
            "牛羊日夕鸟知还，休说年时玉笋班。",
            "四皓亦尝空老去，二疏不在共功间。",
            "脩书尚觉归期晚，隠几兼忘永日闲。",
            "况有宸章长对越，昭回云汉不违颜。"
        ],
        "title": "林宗易刘进之见访有诗再用前韵",
        "id": "fb101cb5-4362-4ee6-8d95-2303f3d67a64"
    },
    {
        "author": "陈傅良",
        "paragraphs": [
            "栖身云梦八九上，用意风雩五六间。",
            "惟有澄波兼皓月，尚怜波月蔽亏山。"
        ],
        "title": "题钱宰吸光亭图",
        "id": "3d3fefea-13c6-4eb5-a53b-5896217973b4"
    },
    {
        "author": "陈傅良",
        "paragraphs": [
            "九庙威灵远，三宗德业尊。",
            "讴歌思艺祖，历数在神孙。",
            "欲返皇图正，先推帝系恩。",
            "诸儒议东向，此意定初元。"
        ],
        "title": "孝宗皇帝挽词五首  其一",
        "id": "89b8a83c-0afb-4a6a-8015-d34abcbc376c"
    },
    {
        "author": "陈傅良",
        "paragraphs": [
            "但谨鸡鸣问，何知鹤发侵。",
            "石经方典学，盟载更关心。",
            "四海尧丧毕，三年舜慕深。",
            "匆匆付神器，长乐尚沾襟。"
        ],
        "title": "孝宗皇帝挽词五首  其二",
        "id": "cfbb1f59-9c82-4698-bb61-cdfc9d91f6dc"
    },
    {
        "author": "陈傅良",
        "paragraphs": [
            "神机规禹迹，鬼胆破胡儿。",
            "大号初归我，成功少待时。",
            "鞬櫜怀不满，箪食问何迟。",
            "河洛空遗恨，年年上玉巵。"
        ],
        "title": "孝宗皇帝挽词五首  其三",
        "id": "248ad62a-50e5-4112-ba84-1e262b13d316"
    },
    {
        "author": "陈傅良",
        "paragraphs": [
            "好学元无斁，忘疲晚有加。",
            "明谟宗六艺，妙用合三家。",
            "照映天经纬，流传士齿牙。",
            "奎文尊阁处，更合榜重华。"
        ],
        "title": "孝宗皇帝挽词五首  其四",
        "id": "6eaf063b-b7bb-40d8-b166-dbd5da5425d2"
    },
    {
        "author": "陈傅良",
        "paragraphs": [
            "群才何辐辏，圣度似天宽。",
            "清跸留儒馆，黄金散将坛。",
            "风云一语合，日月万人看。",
            "攀附今无路，哀摧壮士肝。"
        ],
        "title": "孝宗皇帝挽词五首  其五",
        "id": "33b463bf-5fb0-4bf9-80fc-7f24984c7533"
    },
    {
        "author": "陈傅良",
        "paragraphs": [
            "艺祖开皇极，何心畀后昆。",
            "天将翊尧运，世复见汤孙。",
            "武接规模在，仁追典则存。",
            "煌煌宋宗社，永永配干坤。"
        ],
        "title": "孝宗皇帝挽词五首  其一",
        "id": "201c9c20-1be0-416e-b3bc-2e92dc2c3409"
    },
    {
        "author": "陈傅良",
        "paragraphs": [
            "深衷何自见，宽诏不胜书。",
            "当宁延方岳，逢人问里闾。",
            "岁为周委积，家被汉蠲除。",
            "巷哭弥天远，长江泪不如。"
        ],
        "tags": [
            "长江"
        ],
        "title": "孝宗皇帝挽词五首  其二",
        "id": "624b497d-fb4b-42e8-9e93-e788370e7975"
    },
    {
        "author": "陈傅良",
        "paragraphs": [
            "岂以崇高极，能忘凛凛忧。",
            "衣更三澣旧，费为十金休。",
            "熊馆无秋猎，期门绝夜游。",
            "恭惟怀显德，真可缔孙谋。"
        ],
        "title": "孝宗皇帝挽词五首  其三",
        "id": "d61f00c9-0a9e-400c-aec9-f4bc00f6c176"
    },
    {
        "author": "陈傅良",
        "paragraphs": [
            "贞观真英主，三王合庶几。",
            "此时生后圣，端欲踵前徽。",
            "济世功何异，除凶志偶违。",
            "辛勤三十载，十渐更无讥。"
        ],
        "title": "孝宗皇帝挽词五首  其四",
        "id": "056a8c95-4e67-4651-a842-5243ef02ad74"
    },
    {
        "author": "陈傅良",
        "paragraphs": [
            "不作脩龄梦，天乎讵可谌。",
            "白云新厌世，黄屋旧非心。",
            "德业成千古，闾阎寝八音。",
            "乌号在何许，霜重越山岑。"
        ],
        "title": "孝宗皇帝挽词五首  其五",
        "id": "02bb0ad6-d33c-4fda-a520-7495e1ee90db"
    },
    {
        "author": "陈傅良",
        "paragraphs": [
            "诸老俱沦落，流风日转移。",
            "独怀忧国意，长说渡江时。",
            "姓字谁如此，功名早不疑。",
            "却收湖海气，燕坐雪垂颐。"
        ],
        "title": "挽吴明可给事  其一",
        "id": "72994a92-72ce-4cd1-a66e-bfa647c1cff5"
    },
    {
        "author": "陈傅良",
        "paragraphs": [
            "忆上诸生谒，公方薄恙侵。",
            "欣然蒙絮帽，恨不醉花阴。",
            "自说看人熟，相期晚岁深。",
            "半天苍岭雪，回首为沾襟。"
        ],
        "title": "挽吴明可给事  其二",
        "id": "3b479259-1e04-46f8-9e62-09563aff9ec6"
    },
    {
        "author": "陈傅良",
        "paragraphs": [
            "宠数频年及，俞音万口传。",
            "丰碑来少海，大轴落台躔。",
            "教子宜如此，闻风亦凛然。",
            "送车今塞道，拱木看参天。"
        ],
        "title": "挽木奉议  其一",
        "id": "7146cf6a-0933-4563-ae3f-502924b62f6f"
    },
    {
        "author": "陈傅良",
        "paragraphs": [
            "盛事无虚得，玄襟可自知。",
            "徧观同辈行，谁似暮年时。",
            "衮冕趋椒殿，箫韶送玉巵。",
            "又宜天一笑，独此有遗悲。"
        ],
        "title": "挽木奉议  其二",
        "id": "add9e8ab-fcea-4965-98b1-1d199b049c96"
    },
    {
        "author": "陈傅良",
        "paragraphs": [
            "扁舟来徃适吾真，却笑旁观道隠沦。",
            "三釜岂无儿可就，百年要与酒相亲。",
            "賸栽梅竹皆缘客，晚得冠裳不语人。",
            "试向南塘问渔牧，定于此老亦沾巾。"
        ],
        "title": "悼蒋升仲承事",
        "id": "d43f9296-cc04-478a-8dda-31e30248cb8e"
    },
    {
        "author": "陈傅良",
        "paragraphs": [
            "松竹深围屋，□莲賸种鱼。",
            "所愁宾客少，不问稻粱余。",
            "尽日□相语，盈门手自书。",
            "吾儿有名字，万事听何如。"
        ],
        "title": "挽族叔父  其一",
        "id": "5abd020d-3f5c-42fd-9860-48ae37bc4746"
    },
    {
        "author": "陈傅良",
        "paragraphs": [
            "我怀终古恨，不及奉觞时。",
            "满眼看诸弟，何心赋此诗。",
            "牛羊来蛰蛰，丘墓去累累。",
            "亦有千钟养，曾无一字碑。"
        ],
        "title": "挽族叔父  其二",
        "id": "b31fbf6c-9dc3-4c80-840d-fdf723db381e"
    },
    {
        "author": "陈傅良",
        "paragraphs": [
            "白发从夫志，青刍为客谋。",
            "送车今几两，乐土有斯丘。",
            "犹子声名甚，他时雨露秋。",
            "摩挲看石刻，嗟惜到松楸。"
        ],
        "title": "题丁少詹姑墓志后",
        "id": "724aedaf-80ce-442b-bb1e-7731a6fe8a15"
    },
    {
        "author": "陈傅良",
        "paragraphs": [
            "裘马朋簪盛，绯鱼筦库卑。",
            "行藏公论在，然否寸心知。",
            "岁晏曾三接，民功仅一麾。",
            "空余华衮字，有恨盖棺时。"
        ],
        "title": "挽楼朝奉  其一",
        "id": "7a1e1315-0652-4d7e-881f-d77f80d2647a"
    },
    {
        "author": "陈傅良",
        "paragraphs": [
            "九寺方连茹，专城又夹河。",
            "晚看诸子好，孰与一门多。",
            "薄海皆惊叹，亨衢忽荐瘥。",
            "大连同厚夜，其柰少连何。"
        ],
        "title": "挽楼朝奉  其二",
        "id": "56fe77a9-1cd5-426a-9567-ec3352903d8b"
    },
    {
        "author": "陈傅良",
        "paragraphs": [
            "樵牧常事席，篇觞早策功。",
            "有怀随事见，不耻与人同。",
            "我故奇诸子，年来识此翁。",
            "待看稽古力，乔木已悲风。"
        ],
        "title": "挽包颙叟  其一",
        "id": "3e89aa00-c9ee-4136-854b-73896f16492b"
    },
    {
        "author": "陈傅良",
        "paragraphs": [
            "翁子看时辈，平生不妄贤。",
            "独于公有诔，惟恐世无传。",
            "他日须深刻，吾诗可附联。",
            "草黄松柏秃，名与石岿然。"
        ],
        "title": "挽包颙叟  其二",
        "id": "d1edb4e7-9299-44a9-af83-92f6e1236ddf"
    },
    {
        "author": "陈傅良",
        "paragraphs": [
            "又是君王上玉巵，未央雨露湛垂垂。",
            "版舆此去还无恙，芝检重来更不疑。",
            "四世团栾能有几，百年澌尽亦堪悲。",
            "里中诸母今谁在，听说承平祐圣时。"
        ],
        "title": "挽张子由母",
        "id": "7e5eb777-c876-4a76-94ec-d0063a0f5881"
    },
    {
        "author": "陈傅良",
        "paragraphs": [
            "剥啄唯深夜，门前杙小船。",
            "有儿能自致，此母已堪传。",
            "竹院前闻熟，桓楹大字悬。",
            "病怀嗟不及，健笔附诸贤。"
        ],
        "title": "挽潘才叔母",
        "id": "7b1ee84f-15a6-462a-9c50-1a41b9be37b3"
    },
    {
        "author": "陈傅良",
        "paragraphs": [
            "无酒浇陈草，将诗刻隧碑。",
            "遗名从此在，真意竟谁知。",
            "教子还余事，周人亦有时。",
            "忆尝从夜话，欲去更迟迟。"
        ],
        "title": "挽周宣义",
        "id": "ba0effb2-5048-4531-b2fe-d7272136ff30"
    },
    {
        "author": "陈傅良",
        "paragraphs": [
            "劝驾尝连萼，应门忽二毛。",
            "竟于时不偶，吾更晚相遭。",
            "宿草堪挥泪，丰碑忍泚毫。",
            "送车今几两，谁最恋绨袍。"
        ],
        "title": "挽婺女何茂宏",
        "id": "b2d3ab14-ce25-4986-a3f1-870626787b45"
    },
    {
        "author": "陈傅良",
        "paragraphs": [
            "徧试江淮声藉藉，久劳荆蜀鬓苍苍。",
            "同时半已登槐棘，卒岁才能足稻粱。",
            "遗藁不为他日计，佳城尚及此丘藏。",
            "岂无后作多文胜，今我怀人泪欲滂。"
        ],
        "title": "挽薛季益尚书  其一",
        "id": "948782cb-66c8-4755-8a60-3a77ff83c0e3"
    },
    {
        "author": "陈傅良",
        "paragraphs": [
            "州里谁如此达尊，户庭深静最情敦。",
            "不将尺牍通当路，却枉扁舟访杜门。",
            "每见色温如有属，欲书心愧不能言。",
            "从今若祭枌榆社，好配横塘两献樽。"
        ],
        "title": "挽薛季益尚书  其二",
        "id": "fe0f5cb7-4fd5-4d60-878f-f1e44024cd30"
    },
    {
        "author": "陈傅良",
        "paragraphs": [
            "前辈如同郡，流风仅几人。",
            "不令儿巧宦，所尚世清贫。",
            "及老犹书卷，通班但幅巾。",
            "吾铭虽未就，乡誉胜坚眠。"
        ],
        "title": "挽彭通直",
        "id": "2a81c1d4-f2ca-4907-b6cf-74d25a3d058e"
    },
    {
        "author": "陈傅良",
        "paragraphs": [
            "洛学传当代，家声属此翁。",
            "一生无世味，万事与人同。",
            "恨不师前郑，欣尝客阿戎。",
            "宜铭千古意，岂在语言工。"
        ],
        "title": "挽沈次卿学正",
        "id": "83b2b3d4-b580-43e3-b433-f85cc7fe6c5e"
    },
    {
        "author": "陈傅良",
        "paragraphs": [
            "重交宁问田安在，急义固于官不知。",
            "膴仕幸多花萼好，幽栖宜与竹林期。",
            "床头周易吾将老，案上楞严晚得师。",
            "此意自应天予后，峄阳未琢长孙枝。"
        ],
        "title": "挽林承信",
        "id": "b2ae4cbb-eb34-4d5e-9101-6ad6051d0429"
    },
    {
        "author": "陈傅良",
        "paragraphs": [
            "家故书千卷，生才试一斑。",
            "赏音殊不少，筮仕独何艰。",
            "松菊将身隠，苹蘩忽涕潸。",
            "幸哉贤玉润，有诔不容删。"
        ],
        "title": "悼林仲逸县尉",
        "id": "38f5ea31-181e-4d50-bfd1-81d82e508ff4"
    },
    {
        "author": "陈傅良",
        "paragraphs": [
            "貂蝉不逮老端明，世济谁如好弟兄。",
            "能著青衫偕计吏，却将白发去边城。",
            "夜魂俄断凝香寝，秋泪仍兼曳履声。",
            "万石君家同一传，嗣书应更有公卿。"
        ],
        "title": "挽张材卿知郡",
        "id": "66f741f0-48b3-4a28-bf52-0435c41f2905"
    },
    {
        "author": "陈傅良",
        "paragraphs": [
            "顷作庵庐客，看公手种莳。",
            "溪毛无乱理，宰木有连枝。",
            "久欲镵他石，今还赋此诗。",
            "黯然怀宿昔，絮酒定何时。"
        ],
        "title": "挽新昌吕脩职  其一",
        "id": "89a4382f-a311-4f8a-9b85-d6b52ed2a7b6"
    },
    {
        "author": "陈傅良",
        "paragraphs": [
            "不道千山阻，将遗百世名。",
            "有儿能自致，此老已堪铭。",
            "禄岂无三釜，贤谁似一经。",
            "吾词虽未就，应有护幽扃。"
        ],
        "title": "挽新昌吕脩职  其二",
        "id": "4070a8a7-00eb-4d6d-9521-3b187108ea2d"
    },
    {
        "author": "陈傅良",
        "paragraphs": [
            "自为师说竟谁宗，每事持平属此翁。",
            "有志政须名节是，斯文非独语言工。",
            "要令举世人材出，合在前朝行辈中。",
            "安得长年留把柁，后来各与一帆风。"
        ],
        "title": "挽尤延之尚书  其一",
        "id": "264180d2-ba40-446c-89a3-ce6517b0e5e8"
    },
    {
        "author": "陈傅良",
        "paragraphs": [
            "宿留江湖长子孙，行藏节节耐人看。",
            "及为侍从身垂老，欲试平生事转难。",
            "书就仅题前太史，功成方记旧甘盘。",
            "令人长恨经纶意，历事三朝见一斑。"
        ],
        "title": "挽尤延之尚书  其二",
        "id": "4e6a7ba5-100d-4ca2-b7de-afcdb6c99340"
    },
    {
        "author": "陈傅良",
        "paragraphs": [
            "向来诸老独岿然，羸不胜衣万事便。",
            "灯下细书批敕字，雪边先著趁朝鞭。",
            "岂应无故令身健，却止功名与世传。",
            "遗奏定留封禅藁，凭谁吹送九重天。"
        ],
        "title": "挽尤延之尚书  其三",
        "id": "8dd0d8ee-917a-46f8-a9cc-f23351f5e5cd"
    },
    {
        "author": "陈傅良",
        "paragraphs": [
            "壮岁从游两鬓霜，重来函丈各堪伤。",
            "那知卒业今无及，极悔论心昨未尝。",
            "相约归期须次第，独存病骨更凄凉。",
            "他年頼有门生记，托在碑阴永不忘。"
        ],
        "title": "挽尤延之尚书  其四",
        "id": "3607bf09-1c56-4a0a-9d9c-251da710f6d4"
    },
    {
        "author": "陈傅良",
        "paragraphs": [
            "官重元非好，思闲乐有余。",
            "生儿早传业，课女夜抄书。",
            "时事方关念，归怀不遂初。",
            "经纶缘未了，天意盍留渠。"
        ],
        "title": "挽沈虞卿侍郎  其一",
        "id": "57cd1a9a-9a11-40e8-92ab-3ccb2c37cf75"
    },
    {
        "author": "陈傅良",
        "paragraphs": [
            "嗜古真成癖，摩挲笑眼开。",
            "断编遗汲冢，名篆出秦台。",
            "□□缘应尽，云山唤不回。",
            "凄凉子云宅，问字有谁来。"
        ],
        "title": "挽沈虞卿侍郎  其二",
        "id": "b8ab2c4f-4232-4571-bafa-09b11965eb48"
    },
    {
        "author": "陈傅良",
        "paragraphs": [
            "簪绂何能贵，声名幸自脩。",
            "凡今为我友，几半与君游。",
            "翰墨千年托，松梧一夜秋。",
            "令人怀昔日，烱烱梦丹丘。"
        ],
        "title": "挽东阳郭德谊",
        "id": "031e41e9-f7f3-4608-bfac-595f3d135b83"
    },
    {
        "author": "陈傅良",
        "paragraphs": [
            "袖手旁观一世余，元非亲物亦非疎。",
            "酒边每事如人意，灯下通宵读我书。",
            "学到庄骚才止此，生逢周汉定何如。",
            "西州相识无遗恨，独恨无从掺子祛。"
        ],
        "title": "悼杨休甫",
        "id": "5af24261-ac16-4dca-9755-521b9bc10e79"
    },
    {
        "author": "陈傅良",
        "paragraphs": [
            "居然是是亦非非，错处稠中定不疑。",
            "万事过人旁袖手，一生从众自观颐。",
            "肯为壮县虽尝试，略见周行已逆知。",
            "尽日杜门佳客至，小槽亲校酒醇漓。"
        ],
        "title": "挽宋巖老参议  其一",
        "id": "1c42c77c-558b-4677-a9ef-17afa5838d41"
    },
    {
        "author": "陈傅良",
        "paragraphs": [
            "少小修藏近市朝，亦非著意混渔樵。",
            "不为御寇犹争席，好说渊明更折腰。",
            "一饭重违凡子约，千金终却故人招。",
            "送车几两交相唁，我独难忘最久要。"
        ],
        "title": "挽宋巖老参议  其二",
        "id": "40758d69-502c-46a6-9117-018fcc85b3a1"
    },
    {
        "author": "陈傅良",
        "paragraphs": [
            "海内多吾友，飘零今几人。",
            "相忘尤堕泪，欲诔辄伤神。",
            "才力矜余地，心期耻后尘。",
            "溘然无一语，愁杀白头亲。"
        ],
        "title": "悼刘谦之知录",
        "id": "32c3dc34-2057-485d-9499-b3768fa16774"
    },
    {
        "author": "陈傅良",
        "paragraphs": [
            "四海王詹事，传家有象贤。",
            "宦情尘滓外，风谊典刑边。",
            "遗爱依前郑，群居得少连。",
            "生平才乐此，一梦涕潸然。"
        ],
        "title": "挽王兴之提刑",
        "id": "36b59538-2964-490f-b5cf-d9e3a02c5cff"
    },
    {
        "author": "陈傅良",
        "paragraphs": [
            "久接江山境，曾论子姓文。",
            "于焉观内则，可以继前闻。",
            "榛栗严宾豆，苹蘩洁祀芬。",
            "有人言不朽，片石合摩云。"
        ],
        "title": "悼济阳夫人",
        "id": "5744d96a-f298-418e-9fc5-383fb1758fc4"
    },
    {
        "author": "陈傅良",
        "paragraphs": [
            "怀抱今遗直，身名古象贤。",
            "路车陈左塾，笙磬在东悬。",
            "再世星辰上，三年雨露边。",
            "崎岖空老去，有识共潸然。"
        ],
        "title": "挽张春卿尚书  其一",
        "id": "793ef868-6d71-4147-ba7b-e19706b455b2"
    },
    {
        "author": "陈傅良",
        "paragraphs": [
            "论建回天力，生平与众同。",
            "居常焚谏草，人自避乘骢。",
            "朝誉多张仲，家声近鲁公。",
            "挽辞吾不愧，收入汗青中。"
        ],
        "title": "挽张春卿尚书  其二",
        "id": "2c4c41bb-deb9-47fd-935b-0303cb777bc2"
    },
    {
        "author": "陈傅良",
        "paragraphs": [
            "忆昔看封事，令人激懦衷。",
            "边筹皆破的，硬语更盘空。",
            "晚亦通家好，居然与众同。",
            "行藏尝论定，谁假一帆风。"
        ],
        "title": "悼翁仲立达州  其一",
        "id": "90f7538e-aedd-48b3-a53a-6b662099c549"
    },
    {
        "author": "陈傅良",
        "paragraphs": [
            "淮幙何多誉，巴城仅一麾。",
            "最书肤使上，好语近臣知。",
            "筚路江山久，维舟日月迟。",
            "空怀归报牍，不逮劳还时。"
        ],
        "title": "悼翁仲立达州  其二",
        "id": "e8268c4d-062a-415d-b94d-4af8925fe7f4"
    },
    {
        "author": "陈傅良",
        "paragraphs": [
            "十年共语昨来非，长忆初年握手时。",
            "身世自怜心炯炯，功名犹恐论卑卑。",
            "民彝亘古非芜没，学者如公好器资。",
            "缓辔徐行逢九轨，可堪倏忽九原悲。"
        ],
        "title": "挽刘端木司户",
        "id": "85391c58-03da-449a-b96a-0ab7349d9ea1"
    },
    {
        "author": "陈傅良",
        "paragraphs": [
            "一经韦氏学，五桂窦仪家。",
            "每耻乡评过，深惩履道华。",
            "人方贵全璧，事已堕空花。",
            "褒衮来黄阁，千年置齿牙。"
        ],
        "title": "挽林致贤提举",
        "id": "7d046017-2dbf-47ed-9eb9-b18d8c1d548c"
    },
    {
        "author": "陈傅良",
        "paragraphs": [
            "欲课民庸元道州，欲评人品马少游。",
            "居无一事可切齿，荐有三公方掉头。",
            "送公历阳令我愁，目断宾鴈书沈浮。",
            "识与不识涕泪流，人世安用须封侯。"
        ],
        "title": "挽刘茂实和州",
        "id": "d155bb0d-070b-4ad5-b077-2d6a22cf7360"
    },
    {
        "author": "陈傅良",
        "paragraphs": [
            "母曰余儿兮，吾莫知其何尤。",
            "妇曰良人兮，吾曷为罹此忧。",
            "兄弟不以是咎兮，朋友称其好脩。",
            "恭不得其故兮，庸强名之曰命。",
            "相彼下堂而贻戚兮，或结缨以顺听。",
            "万不同咸自取兮，曾二者孰失其正声。",
            "鬼神之所仇兮，人直躬焉是病。",
            "胥属镂忽堕其前兮，屈鱼腹以为穽。",
            "奇祸作于牖下兮，顾奚悲而宜庆。",
            "嗟子何伤兮，独余怀不能以自胜。",
            "尚或相尔藐孤兮，天终焉其有定。"
        ],
        "title": "郑自明哀词",
        "id": "ade3309d-82f2-4c51-b993-4bbb84e3e76a"
    },
    {
        "author": "陈傅良",
        "paragraphs": [
            "跨海为桥布石牢，那知直下压灵鳌。",
            "基连岳屿规模壮，势截渊潭气象豪。",
            "铁马著行横绝漠，玉鲸张鬣露寒涛。",
            "缣图已幸天颜照，应得元丰史笔褒。"
        ],
        "title": "洛阳桥",
        "id": "8f5d2d05-f702-449e-a621-0004286c188b"
    },
    {
        "author": "陈傅良",
        "paragraphs": [
            "梦由今日赉，事与古人求。"
        ],
        "title": "句  其一",
        "id": "2e427e68-d4f4-4074-b73e-7d259a1910bb"
    },
    {
        "author": "陈傅良",
        "paragraphs": [
            "玉龙十二蓬山顶，宝髻三千汉殿中。"
        ],
        "title": "句  其二",
        "id": "b4c9e96b-3fa8-4b6b-93c2-78bfe0c56f84"
    },
    {
        "author": "陈傅良",
        "paragraphs": [
            "半粧宫面迎风笑，间色仙衣带露收。"
        ],
        "title": "句  其三",
        "id": "66ca7ee0-aa2e-4dc0-8c54-bdb763e2bcfd"
    },
    {
        "author": "陈傅良",
        "paragraphs": [
            "密叶自成金罽饰，乱英谁辑紫茸香。"
        ],
        "title": "句  其四",
        "id": "b768265f-6bdb-45b1-930c-4ee48389e092"
    },
    {
        "author": "陈傅良",
        "paragraphs": [
            "凝脂新赐浴，半面更啼红。"
        ],
        "title": "句  其五",
        "id": "90086bd0-4375-4a47-a2c7-9fb08e1e58ec"
    },
    {
        "author": "陈傅良",
        "paragraphs": [
            "苗分郑七穆，香发谢诸郎。"
        ],
        "title": "句  其六",
        "id": "ae67cfcf-8f15-4095-9a31-88fb94e6675b"
    },
    {
        "author": "陈傅良",
        "paragraphs": [
            "羲皇向上人。"
        ],
        "title": "句  其七",
        "id": "6b7579de-1039-4785-bc41-001929bebf35"
    },
    {
        "author": "吕祖俭",
        "paragraphs": [
            "鄞川旧有船司空，小亭晚望江之东。",
            "父老犹能理前话，无钱无木人无功。",
            "风流已往四十载，水仙木犀徒自红。",
            "吾尝夜看司空集，元符上书入邪中。",
            "岁月蹉跎今几许，俯仰一身随转蓬。",
            "自尔怕道四明守，讵有律吕为始终。",
            "易系后谱此时有，又得刚说来发蒙。",
            "鲁人猎较亦猎较，复使妙句追飞鸿。",
            "朅来海头四阅月，尘埃满袖生𣰥氃。",
            "平生执鞭所欣慕，追寻故蹟得数弓。",
            "超然之名犹可想，海气微茫日未昽。",
            "越中岂是不好事，别乘皆贤心已㤝。",
            "场官缱绻真我友，欲来卜筑祠此翁。",
            "大书特书景迂号，庶几遗躅常清通。",
            "簿书期会目前耳，此意当令齐洛嵩。",
            "丰公室外草芃芃，了斋却埽耳若聋。",
            "当时二士相游从，夜阑太息非为躬。",
            "年运而往将溟濛，后辈风□□□□。",
            "薄材微宦犹未工，尸祝越俎自忡忡。",
            "谁图遗像寘学宫，时与先儒相磨礲。",
            "却归金华守吾宗，端坐不出固其穷。"
        ],
        "title": "晁景迂大观庚寅冬为四明船场后七十有余年某适以仓氏之职至此闲而王兄季和亦来作景迂官相与访问旧迹故传尚有可考偶成数语简季和因呈叔晦",
        "id": "f90669cb-728f-4ab7-9c99-06a72f6bc30f"
    },
    {
        "author": "吕祖俭",
        "paragraphs": [
            "龙蟠虎踞秣陵城，甬上苍官亦强名。",
            "独占高峰傲千古，夜深月照落潮声。"
        ],
        "title": "慈溪龙虎轩偶成  其一",
        "id": "565bb12c-9322-4f2d-b606-52642bab26b4"
    },
    {
        "author": "吕祖俭",
        "paragraphs": [
            "老松偃蹇卧江滨，风月烟云寄此身。",
            "不羨参天二千尺，低徊欲对小峩岷。"
        ],
        "title": "慈溪龙虎轩偶成  其二",
        "id": "b5f9cb6e-59d7-4c7a-bcc1-b31c1cc1105e"
    },
    {
        "author": "吕祖俭",
        "paragraphs": [
            "仙都石笋似天成，凫水松龙是弟兄。",
            "走徧游人与行客，未知谁可寄深情。"
        ],
        "title": "慈溪龙虎轩偶成  其三",
        "id": "e3914bbc-74e9-4330-b8ca-7d3457da7c0f"
    },
    {
        "author": "吕祖俭",
        "paragraphs": [
            "苍然暮色已峥嵘，姑射山头卧玉鲸。",
            "墨客强生龙虎想，我来犹自怯威名。"
        ],
        "title": "慈溪龙虎轩偶成  其四",
        "id": "f60b406a-53b9-4faf-8230-7de0ca9f8b75"
    },
    {
        "author": "吕祖俭",
        "paragraphs": [
            "尚书风节映鄞川，人物萧然又几年。",
            "世路逶迤虽已极，轩前龙虎尚依然。"
        ],
        "title": "慈溪龙虎轩偶成  其五",
        "id": "c65a16e4-04b7-4fb7-aa0c-5ebc26a1ec78"
    },
    {
        "author": "吕祖俭",
        "paragraphs": [
            "年来世路转蹉跎，正大中庸论愈多。",
            "出本无心归亦好，何须胸次自干戈。"
        ],
        "title": "慈溪龙虎轩偶成  其六",
        "id": "aea40f6a-b7ba-49ab-b5fe-bffb5e7a581c"
    },
    {
        "author": "吕祖俭",
        "paragraphs": [
            "湖光拍天浮竹洲，隠然一面城之幽。",
            "中有高士披素裘，我欲从之恐淹留。",
            "探囊百金办扁舟，又烦我友著意修。",
            "微风一动生波头，飞棹来往倦则休。",
            "兀兀坐曹如系囚，吏余只有万斛愁。",
            "一生安坐无几求，今日栖迟如置邮。",
            "脱帽露顶固狂流，俯首折腰亦可羞。",
            "誓将入海登之罘，弃置人闲绕指柔。",
            "苍然暮色下羊牛，出处语默两悠悠。",
            "九原可起柳柳州，燕坐相与未始游。"
        ],
        "title": "泛舟至竹洲",
        "id": "066f6fbe-fd67-41f6-8af8-906f9118ad84"
    },
    {
        "author": "吕祖俭",
        "paragraphs": [
            "相家小有四明山，更葺桃源渺莽间。",
            "四面楼台相映发，一川烟水自弯环。"
        ],
        "title": "题史子仁碧沚  其一",
        "id": "c0ca1a00-5cfa-489a-87fb-1b9721573c30"
    },
    {
        "author": "吕祖俭",
        "paragraphs": [
            "中州累石势嵯峩，城外遥峰耸翠螺。",
            "旧说夕阳无限好，此中更得夕阳多。"
        ],
        "title": "题史子仁碧沚  其二",
        "id": "8fc68407-05d4-4637-b9c0-ca773d1b3a01"
    },
    {
        "author": "吕祖俭",
        "paragraphs": [
            "谪居无地寄幽怀，□有高台自汉开。",
            "紫极晨光招我望，锦江春色逐谁来。",
            "赓歌惟忆多炎裔，作赋应怜乏贾才。",
            "人物若增山水胜，诗仙龙种两奇哉。"
        ],
        "title": "金沙台",
        "id": "9774e39a-d751-4b15-a5a1-0f03b9cc1841"
    },
    {
        "author": "吕祖俭",
        "paragraphs": [
            "王笋参参好弟兄，幽轩共对短灯檠。",
            "抟风万里志将遂，听雨几年心独清。",
            "戯彩奉觞欢正洽，对床欹枕梦初成。",
            "此时细细簷花落，别是一觥风雨报。"
        ],
        "title": "题听雨堂",
        "id": "66f8a889-312d-4b2d-94a2-a35b0ec8cce5"
    },
    {
        "author": "吕祖俭",
        "paragraphs": [
            "金华山下旧同游，甬水相逢又半秋。",
            "明月初开青玉匣，彻云吹破白云头。",
            "谁能共我同清赏，且得从君散客愁。",
            "深夜沉沉欲回棹，浩歌相送过青州。"
        ],
        "title": "和赵户曹游南湖之篇",
        "id": "f513c2d9-57a4-48f0-85f6-800c6e940ce3"
    },
    {
        "author": "吕祖俭",
        "paragraphs": [
            "小斋标新名，清风自成响。",
            "世累已破除，阳来道方长。"
        ],
        "title": "诗一首",
        "id": "567f72fc-224f-4426-bc28-d361b5916774"
    },
    {
        "author": "吕祖俭",
        "paragraphs": [
            "南江一道水分明，寂寂扁舟不记程。",
            "回望家山在云际，梦魂犹对短书檠。"
        ],
        "title": "韶阳之迁道中呈汪时法  其一",
        "id": "61c5c0ab-a210-4e60-80b2-37119f1f80a5"
    },
    {
        "author": "吕祖俭",
        "paragraphs": [
            "汪氏诸郎子独贤，相从过岭过韶川。",
            "九龄风味犹存否，莫向南华却问禅。"
        ],
        "title": "韶阳之迁道中呈汪时法  其二",
        "id": "c11b9145-7f4a-4218-810f-7da4e251e3ea"
    },
    {
        "author": "吕祖俭",
        "paragraphs": [
            "一川风月下扁舟，荡漾金波泛白鸥。",
            "此去韶江知几里，九成缥渺在云头。"
        ],
        "title": "韶阳之迁道中呈汪时法  其三",
        "id": "ccad156d-52d3-4caf-9fa6-dc2911c5fdd9"
    },
    {
        "author": "吕祖俭",
        "paragraphs": [
            "羣书乱插架，荏苒忽忘年。",
            "归来谁谓必，拂拭复茫然。",
            "圣远道难继，事变如山连。",
            "寒夜煨芋栗，炎天浮藕莲。",
            "时与旧朋俦，曳杖访林泉。",
            "忽来朝市中，岁月复推迁。",
            "一朝忽南去，道里有余艰。",
            "韶阳号善地，九龄亦称贤。",
            "杜门省愆咎，夙夜问周旋。",
            "异时归故里，拜扫明招阡。",
            "目力傥未衰，庶几守遗编。"
        ],
        "title": "道上有感",
        "id": "d82d67f6-397e-4222-b551-d48efe38540a"
    },
    {
        "author": "吕祖俭",
        "paragraphs": [
            "扁舟南去意茫然，幞被追随便欲前。",
            "亲故道途相与语，但言高义薄云天。"
        ],
        "title": "送汪时法归金华  其一",
        "id": "7533cecc-56d4-4344-b265-b0cd11f10c95"
    },
    {
        "author": "吕祖俭",
        "paragraphs": [
            "梅潦因仍不计旬，舟车屡易敢因循。",
            "昭真观里泠泠水，岂解游人有怒瞋。"
        ],
        "title": "送汪时法归金华  其二",
        "id": "eb4ec2c7-153d-45f4-af7c-23ddc476f97c"
    },
    {
        "author": "吕祖俭",
        "paragraphs": [
            "霁虹解缆动江声，风不随人舟易横。",
            "咫尺青泥含淡月，何时相对话平生。"
        ],
        "title": "送汪时法归金华  其三",
        "id": "80c7b24d-6798-4c12-9d42-5b7a1d3c7c83"
    },
    {
        "author": "吕祖俭",
        "paragraphs": [
            "问途快阁得宽恩，舟转风移日未昏。",
            "山月相忘期度岁，别怀祗觉暗销魂。"
        ],
        "title": "送汪时法归金华  其四",
        "id": "70daf1aa-a607-4d1b-80dc-eaf957a40ba3"
    },
    {
        "author": "吕祖俭",
        "paragraphs": [
            "人言追送不嫌远，我独衰残懒出门。",
            "重教来时路旁候，犹留风月伴黄昏。"
        ],
        "title": "送汪时法归金华  其五",
        "id": "1f0e3ce1-f9e3-45f2-a0d1-4f4505954f06"
    },
    {
        "author": "吕祖俭",
        "paragraphs": [
            "归去儿曹欲与言，相思切处莫窥园。",
            "吾宗事业无多子，守得箪瓢始见根。"
        ],
        "title": "送汪时法归金华  其六",
        "id": "9e7b8255-1004-4236-b2ee-bf9dbd980250"
    },
    {
        "author": "吕祖俭",
        "paragraphs": [
            "携手山桥第一轩，谁能结我梦中缘。",
            "他年有意重过我，细细炉熏理旧编。"
        ],
        "title": "送汪时法归金华  其七",
        "id": "5b9dc5b6-5439-483b-9bdb-223d4af430fe"
    },
    {
        "author": "吕祖俭",
        "paragraphs": [
            "四山寒雨送行舟，独掩柴扉泪未收。",
            "归见故人应问我，为言卒岁敢优游。"
        ],
        "title": "送时法登舟",
        "id": "f8892e4a-58d8-4832-b0df-0e53c3eb1682"
    },
    {
        "author": "李丙",
        "paragraphs": [
            "娇如花，美如玉，越溪女儿十五六。",
            "光风入帘睡初足，起画修眉远山绿。",
            "飞香走红三月心，一声白纻千黄金。",
            "高堂客散灯火深，醉鬓斜钗夜沈沈。"
        ],
        "title": "白纻辞",
        "id": "e0d4b949-d51c-4fc7-8597-06864c535357"
    },
    {
        "author": "李丙",
        "paragraphs": [
            "玉窗结怨歌幽独，絃绝鸾胶几时续。",
            "铜龙漏促春夜长，冷雨酸风乱心曲。",
            "闲熏翠被鬰金香，拂拭绣枕屏山绿。",
            "飞飞乳燕归不归，寂寞流苏帐前烛。"
        ],
        "title": "夜夜曲",
        "id": "03d7cb9f-18bf-4e87-ba46-529e7d8d64ca"
    },
    {
        "author": "楼钥",
        "paragraphs": [
            "圣贤不得见，道散固已久。",
            "学者多自贤，鲜肯事师友。",
            "颠冥声利中，悔吝皆自取。",
            "动言无媿怍，未知果然否。",
            "寡过云未能，先圣欣善诱。",
            "凛凛孟氏言，几希异禽兽。",
            "参乎病知免，遂使启足手。",
            "宁知起易箦，又在此段后。",
            "吾侪况小人，气质素凡陋。",
            "以其所以养，孝道亦何有。",
            "勉前类水马，立处祇如旧。",
            "傥复不自力，其末当愈谬。",
            "每思攻所媿，扁榜铭座右。",
            "三诵故人书，慙汗几欲溜。",
            "夫岂为戏言，知君于我厚。",
            "因之更加警，补过尚无咎。"
        ],
        "title": "攻媿斋",
        "id": "2771269f-8465-4682-a10a-631f41aec00a"
    },
    {
        "author": "楼钥",
        "paragraphs": [
            "渊明千载人，风节仰孤峭。",
            "岂惟辞督邮，莲社不得召。",
            "书不求甚解，眼高得玄要。",
            "诗亦本无意，但写胸中妙。",
            "齐梁纷众作，嘈杂春禽叫。",
            "稚子候簷隙，文通剧搜绍。",
            "矫矫玉局翁，尚友谢浮漂。",
            "饱吃惠州饭，追和欲同调。",
            "湖山老居士，宏才盍廊庙。",
            "出入官五纪，怀归自年少。",
            "屡赓归来辞，吾行有先兆。",
            "老龙卧林壑，年高德弥邵。",
            "向来批敕手，甘心事耕钓。",
            "筑室据仙居，泉石造深穾。",
            "亭榭望堂皇，蓬莱对圆峤。",
            "涉园日成趣，遇客酒频釂。",
            "巖巖鸾鹤姿，炯炯双眸了。",
            "堕体黜聪明，坐忘乐遗照。",
            "西畴时告春，东臯快舒啸。",
            "襟期古暗合，此事不容诏。",
            "尽和靖节诗，笔走追风骠。",
            "又如裴旻剑，腾空径投鞘。",
            "人生嗜欲深，山林不供烧。",
            "何当从公游，翛然宁荷蓧。",
            "小子敢言诗，未免事华彯。",
            "西施难效颦，邯郸恐贻笑。",
            "思欲焚旧藁，世味轻咀嚼。",
            "稍寻韦苏州，旁引孟贞曜。",
            "绝去翰墨畦，毋凿浑沌窍。",
            "尚或庶几焉，未暇期速肖。"
        ],
        "title": "谢湖山居士示和陶诗",
        "id": "5e04db38-0bb5-4327-9360-6676c645b2dc"
    },
    {
        "author": "楼钥",
        "paragraphs": [
            "澄江少日曾经行，高城傍有长江横。",
            "君山特立江之汀，下瞰淮甸一掌平。",
            "申港引潮深无声，万顷灌注滋农耕。",
            "战国今几二千龄，黄歇此地犹垂名。",
            "旧以邑属南兰陵，疲于奔命吏失宁。",
            "今焉裂地为专城，独当一面行双旌。",
            "井市虽小民厚生，四十万缗输赋征。",
            "舶商辐凑众货赢，牒诉简省官曹清。",
            "一邑负郭相依凭，守宰同僚齐弟兄。",
            "脉络贯通易尽情，尉职无卑近编氓。",
            "坐阅是否真权衡，傍郡孔道困将迎。",
            "我乃静趣如郊坰，安舆并行人子荣。",
            "况有海错供庖烹，河肫鲥鮆鲜不腥。",
            "车螯蛤蟹均藜羹，夫君传家有典刑。",
            "父子知己人一经，诗书满门不慙卿。",
            "岂羨汉士黄金籝，荐口久已彻帝京。",
            "九万自此开鹏程，平生寒窗照短檠。",
            "兴亡千古无遁形，妙年射策当彤庭。",
            "归领后生为主盟，友朋讲习诚专精。",
            "世故多端须饱更，京口直下连沧溟。",
            "官府阔稀行旅惊，边头久无夕烽青。",
            "要在弹压潢池兵，簿书期会勤经营。",
            "人物酬应审重轻，一言行之可终身。",
            "谨毋失己毋失人，赠人以言岂吾能。",
            "颇尝于此三折肱，举以送君君试听。"
        ],
        "tags": [
            "长江"
        ],
        "title": "送袁和叔尉江阴",
        "id": "cfa856ba-9fb9-4fdb-a3e6-a13e7c7f2a36"
    },
    {
        "author": "楼钥",
        "paragraphs": [
            "瘦藤拄破山头云，山蹊尽处开危亭。",
            "平田万顷际大海，海无所际空冥冥。",
            "干端坤倪悉呈露，飞帆去鸟无遗形。",
            "蓬莱去人似不远，指点水上三山青。",
            "褰裳濡足恐未免，傥有飚驭吾当乘。",
            "是中始觉宇宙大，眼力虽穷了无碍。",
            "云梦八九不足吞，回视尘寰一何隘。",
            "曾闻芥子纳须弥，漫说草庵含法界。",
            "看我振衣千仞冈，笑把豪端卷烟海。"
        ],
        "title": "登育王望海亭",
        "id": "4f831ec4-150e-4197-858a-bc0a54f4a975"
    },
    {
        "author": "楼钥",
        "paragraphs": [
            "四时不皆雪，陆居本非巢。",
            "高人兴寄远，表此一把茅。",
            "吾非二祖可，夜立寒齐腰。",
            "吾非鸟窠师，结庐真树梢。",
            "白日照我心，不以见睍消。",
            "两脚踏实地，风雨无漂摇。",
            "作诗穷益工，寒瘦逼岛郊。",
            "落笔句惊人，不复寻推敲。",
            "客至不问谁，淡若君子交。",
            "直气干霄上，下视鄙斗筲。",
            "富贵顷刻花，谁能等幻泡。",
            "附离如幕燕，自谓漆与胶。",
            "先生阅世熟，兀坐山城坳。",
            "春阳会有时，岂曰终系匏。",
            "锡山寄雄文，凛然竖发毛。",
            "我非敢言诗，为君聊解嘲。"
        ],
        "title": "林景思雪巢",
        "id": "6e31771e-662b-4a37-98d4-34b352f1b72f"
    },
    {
        "author": "楼钥",
        "paragraphs": [
            "绿杨几枝插平沙，柔梢袅袅随风斜。",
            "红绡去地不及尺，锦袍壮士斫鬃射。",
            "横磨箭锋满分靶，一箭正截红绡下。",
            "前骑长缨拖绣毬，后骑射中如星流。",
            "绣毬飞䃂最难射，十中三四称为优。",
            "元丰策士集英殿，金门应奉人方倦。",
            "日长因过卫士班，飞骑如云人马健。",
            "驾幸宝津知有日，穷景驰驱欣纵观。",
            "龙眠胸中空万马，骇目洞心千万变。",
            "追图大槩写当时，至今想象如亲见。",
            "静中似有叱咤声，墨淡犹疑锦绣眩。",
            "闲窗抚卷三太息，五纪胡尘暗畿甸。",
            "安得士马有如此，长驱为决单于战。"
        ],
        "title": "题龙眠画骑射拖毬戏",
        "id": "ccf908fe-184a-469a-9ff6-d82090857618"
    },
    {
        "author": "楼钥",
        "paragraphs": [
            "东游登会稽，祇见兰亭不见碑。",
            "北过中山府，欲访此碑不知处。",
            "闲从故家看墨本，如此二者绝难遇。",
            "曾经耶律毡裹去，至今胡虏犹知慕。",
            "时将一二餽肤使，持归往往快先覩。",
            "未知玉石真在否，要比江南终近古。",
            "他日缚取呼韩作编户，勒铭归来过定武。",
            "只问君王乞此碑，打向人间莫论数。"
        ],
        "title": "题罗春伯所藏脩禊序",
        "id": "37235b89-2da9-4331-b986-40ab8eeee556"
    },
    {
        "author": "楼钥",
        "paragraphs": [
            "谁欤住前谿，夜深以琴鸣。",
            "天高颢气肃，月斜映疎星。",
            "橡林助萧瑟，泉声激琮琤。",
            "弹者人定佳，能使东野听。",
            "束带不立朝，遥夜甘空庭。",
            "龙眠发妙思，神交穷杳冥。",
            "不见弹琴人，画出琴外声。",
            "郊寒凛如对，作诗太瘦生。",
            "恨不从之游，抚卷空含情。"
        ],
        "title": "题孟东野听琴图因次其韵",
        "id": "ff4d820f-d85d-4a2f-91d3-95b8dde9de98"
    },
    {
        "author": "楼钥",
        "paragraphs": [
            "东楼德泽流无穷，我公挺生庆所钟。",
            "琼枝玉树莹精彩，迥然不堕风尘中。",
            "少年慷慨吐虹气，文词元不减侪辈。",
            "胸中妙蕴经纶才，剸剧裁繁特余事。",
            "曾从莲幕试牛刀，举城但识刘功曹。",
            "澜翻荐口动天听，一语便逾华衮褒。",
            "上方欲革岭南弊，柬才果得吴刺史。",
            "不妨一勺饮贪泉，清德泠泠今可纪。",
            "凭轼雍容安七闽，列郡合词称得人。",
            "从兹十载秉麾节，坐令万里回阳春。",
            "洞庭风月潇湘雨，君王无复忧南顾。",
            "抗章乞得半生闲，遥指家山赋归去。",
            "庙堂未肯闲宏材，大开东合需公来。",
            "朝随召节赴天阙，夜驰使驲归长淮。",
            "广陵卧治要汲直，金节荧煌照熊轼。",
            "底用腰缠十万钱，且看身享二千石。",
            "忽思鲈脍寒菰羹，拂衣欲遂乡关情。",
            "视去西阳如脱屣，意色萧然同鬭生。",
            "画船重泛西湖上，水光山色都无恙。",
            "主人管领东风回，故园桃李倍清爽。",
            "六鼇背负三山归，轮囷老桧苍龙姿。",
            "了无尘俗败人意，棐几长物皆瑰奇。",
            "横岸纶巾披鹤氅，神情直出羲皇上。",
            "尘事到头曾不闻，卧听歌台传煖响。",
            "百花堂前手自栽，兴来一杯复一杯。",
            "人生亦欲自适尔，富贵于我何为哉。",
            "中春况属悬弧旦，史君亭榭风光煖。",
            "东君预借一分春，不许芳菲作春殿。",
            "绮罗香深初肆筵，弟兄酬酢杯相传。",
            "此时更复惜一醉，君从何处拼垂莲。",
            "五侯贵盛德未美，簪缨不满高阳里。",
            "何如清白传家风，奕世青毡尽朱紫。",
            "燕居今喜相比邻，其如四海须陶钧。",
            "羽书鼎来在朝夕，何数羔鴈徒成羣。",
            "芙蓉城中有仙宅，十洲三岛环其侧。",
            "此中乐不减商山，功成归作茹芝客。"
        ],
        "tags": [
            "西湖",
            "洞庭湖"
        ],
        "title": "寿安抚伯父",
        "id": "d4c7ac3d-a7db-4348-afe8-6b1355822a1e"
    },
    {
        "author": "楼钥",
        "paragraphs": [
            "人生自古悲别离，别离今日何足悲。",
            "试问今日行者谁，鄞江名族真男儿。",
            "虬须燕颔躯十围，凛凛端有熊豹姿。",
            "毅然刚立不怒威，笑视鼠辈何脂韦。",
            "州县小试囊中锥，政绩今在众口碑。",
            "姓名通籍黄金闺，便汎王俭红莲池。",
            "平时幕府多素尸，坐縻公粟遨以嬉。",
            "只今方当多事时，正要名士同驱驰。",
            "森森百万虎与貔，荷戈分驻淮东西。",
            "两淮千里双使麾，幕中僚吏皆擢犀。",
            "惟公婉画明蓍龟，辩如悬河不可隄。",
            "胸中武库深难窥，决策固有堂上奇。",
            "朔风吹空黄草齐，正恐秋高胡马肥。",
            "万人相顾目睽睽，见公此去多腹非。",
            "公独幞被行不疑，单车西去征马嘶。",
            "平生气槩冲虹霓，恨无尺箠笞羌夷。",
            "方今天相中兴期，黠虏戴头来边陲。",
            "愿公速蹈功名机，匈奴不灭何家为。",
            "出门千里何足辞，但愿满引金屈巵。"
        ],
        "title": "送伯舅汪运干",
        "id": "25aca397-261d-4817-bc60-b617b24c0639"
    },
    {
        "author": "楼钥",
        "paragraphs": [
            "秋暑不可能，几思泛中川。",
            "晚来兴有适，溪船偶及门。",
            "凉月才上弦，平潮可黄昏。",
            "倚楫纵所如，卧看龙泉山。",
            "长虹跨空阔，过之凛生寒。",
            "坐稳兴益佳，夜气方漫漫。",
            "草虫鸣东西，飞乌相与还。",
            "仰头数明星，垂手摇碧澜。",
            "坐客惜此景，不及携清樽。",
            "无酒要不恶，徜徉足幽欢。",
            "幽欢有何好，叩舷澹无言。"
        ],
        "title": "月夜汎舟姚江",
        "id": "c136e12c-f3dd-4e16-900d-95639c6207cc"
    },
    {
        "author": "楼钥",
        "paragraphs": [
            "江头潮生江月小，暝烟绿暗垂杨道。",
            "有客扁舟送史君，道傍不怕揶揄笑。",
            "向来一别三换岁，正喜情亲得倾倒。",
            "吏民引颈望旌麾，空有离愁满怀抱。",
            "史君读残万卷书，古事今事俱了了。",
            "便应珥笔侍天陛，不然代言登凤沼。",
            "瀛堧山水久寂寥，为屈朱轓来坐啸。",
            "帢帻峯高旧题咏，赤城所在经行饱。",
            "永嘉名郡太守尊，灵运后来诗绝少。",
            "天作鴈荡地为藏，蜡屐穿山未曾到。",
            "改辕却向个中去，更得江山助诗好。",
            "斋铃静处定得句，不待池塘梦春草。",
            "去年海水上平地，大风驾浪从天杪。",
            "苍生濈濈生鱼头，聚落随波迹如扫。",
            "今年二麦连野秀，田家扶犁事秔稻。",
            "史君忧国眉不开，叱驭径行仍及早。",
            "哀哉千里方更生，县官租钱须户晓。",
            "纵民自恐上不足，诛取仍怜下无告。",
            "邦储邦本孰轻重，肯使疲民困征扰。",
            "君不见巖巖千古阳道州，政拙催科自书考。"
        ],
        "title": "送王正言守永嘉",
        "id": "2372c862-eebb-466e-8ad7-a99890dbfa74"
    },
    {
        "author": "楼钥",
        "paragraphs": [
            "隔山望危石，老面凛如铁。",
            "路回两屏开，见此高嵽嵲。",
            "伟哉名公卿，峩冠会朝列。",
            "又如鼓迅霆，玄云助击烈。",
            "痴阴不作雨，空翠袭冰雪。",
            "野水不知源，遶径几万折。",
            "子长真爱奇，万里探禹穴。",
            "我家甬水东，扁舟轻入越。",
            "窃此半日闲，到处辄清绝。",
            "传闻古洞天，琼台照金阙。",
            "神僊杳难问，一笑山石裂。",
            "相逢客路中，翻手数年别。",
            "胜地更跻攀，莫厌屐齿折。"
        ],
        "title": "游龙瑞宫",
        "id": "9b7e99c9-7432-4037-96fb-9011368a417e"
    },
    {
        "author": "楼钥",
        "paragraphs": [
            "南朝何公栖禹穴，嘉遁悠然志高洁。",
            "一朝送人都泗埭，归叹此途于此绝。",
            "我亦何为走尘埃，数年不记几往来。",
            "船横三日不得度，愧想高风安在哉。"
        ],
        "title": "三日不得过都泗堰",
        "id": "aa9a8714-ad51-425a-88dc-cd8d574271df"
    },
    {
        "author": "楼钥",
        "paragraphs": [
            "平生临平山，知诵藕花句。",
            "轻帆几来往，山色澹如故。",
            "宁知千万峯，中间著佳趣。",
            "萧萧苍髯翁，为指花城路。",
            "我来春正浓，天寒日将暮。",
            "云深钟呗鸣，自喜得胜具。",
            "缅怀玉局僊，老笔扫朝雾。",
            "玉槊俨相持，珠旒竟何所。",
            "惟余渥洼水，苍龙角牙露。",
            "人间翻覆手，烈日变烟雨。",
            "俗子眩炎凉，三四错赋芋。",
            "道人笑视之，万化随所遇。",
            "深坐十笏地，一息了千虑。",
            "个中谁得知，幽鸟背人去。"
        ],
        "title": "宿佛日山",
        "id": "88d0e983-01af-455c-b4af-9e232178b609"
    },
    {
        "author": "楼钥",
        "paragraphs": [
            "竹舆遶湖滨，宿露尚厌浥。",
            "径到玉岑下，坐久客始集。",
            "起穿灵石山，万松介而立。",
            "梅天气清润，空翠行可挹。",
            "古藤几百年，枝蔓两山及。",
            "见说春暮时，花紫光熠熠。",
            "直疑老潜虬，初起夜来蛰。",
            "俯翫岁寒泉，齿冷不敢吸。",
            "相将上龙泓，尘鞅谢羁馽。",
            "洞有灵兽居，临深心岌岌。",
            "鱼游明镜中，巨浪无三级。",
            "寒苔载水去，万顷润原隰。",
            "濛濛山雨来，归仆鸟飞急。",
            "野兴殊未已，日昃不暇给。",
            "冲泥上湖船，雨阵遽奔袭。",
            "飘风将急点，回旋惊四入。",
            "中流益荡兀，短蓬不当笠。",
            "停篙亦久之，怒势不少戢。",
            "我徒方啸歌，弗为改豪习。",
            "但耻缾罍罄，莫问衣裳湿。"
        ],
        "title": "求仲抑招游山归途遇雨",
        "id": "5d0a4398-cf3b-4cbb-9995-da5a941d9c6c"
    },
    {
        "author": "楼钥",
        "paragraphs": [
            "阿连久矣共一被，小别愁生夜无寐。",
            "风帆将我上征途，回首江山忽千里。",
            "小舟横卧吴江水，梦回依约萧斋里。",
            "五更漏急月黄昏，乌鹊一声人未起。"
        ],
        "title": "吴江舟中",
        "id": "810a8fe2-516d-434b-82c4-74ae6c359377"
    },
    {
        "author": "楼钥",
        "paragraphs": [
            "三高之风天与高，三高之灵或可招。",
            "小山以后无此作，具区笠泽空寥寥。",
            "几从垂虹荡双桨，寓目沧浪独怊怅。",
            "笔端不倒三峡流，欲遽招之恐长往。",
            "前身陶朱今董狐，襟抱磊落吞江湖。",
            "瑰词三章妙天下，大书深刻江之隅。",
            "我来诵诗凛生气，若有人兮在江水。",
            "扁舟独钓脍鲈鱼，茶灶笔床归甫里。",
            "先生固是丘壑人，只今方迫功与名。",
            "谢公捉鼻恐未免，便看林薮生风云。",
            "他年事业满彜鼎，乞身归来坐佳境。",
            "不嫌俗士三斗尘，容我渔蓑理烟艇。"
        ],
        "title": "读范吏部三高祠堂记",
        "id": "536e265b-0c9c-47be-a3fb-82b5c0b617ad"
    },
    {
        "author": "楼钥",
        "paragraphs": [
            "汉家武彻求神僊，方士搤掔多夸言。",
            "蓬莱隔海不可到，属车方羊上桥山。",
            "传闻黄帝久僊去，胡为有石高巑岏。",
            "游谈不经理欲屈，谩言此地藏衣冠。",
            "缙云自是僊窟宅，万壑千巖比如栉。",
            "突然一石摩青云，造化应劳巨灵擘。",
            "僊风吹堕碧莲花，玉井半空人不识。",
            "望之不计几千尺，八柱擎天此其一。",
            "伯夷制行高且孤，万世犹能立懦夫。",
            "英魂凛凛今不死，化作此石山之隅。",
            "横斜辙迹依然在，我亦何能穷古初。"
        ],
        "title": "僊都独峰",
        "id": "ac65d163-6ca3-4e8f-9e8e-ba27fc8f7399"
    },
    {
        "author": "楼钥",
        "paragraphs": [
            "饱闻兹山产奇石，东南宝之如尺璧。",
            "谁知狼藉乱如麻，往往嵌空类镵刻。",
            "长安东风万岁山，搜抉珍怪穷人间。",
            "汴流一舸载数辈，径上艮岳增孱颜。",
            "当时巧匠斲山骨，寘之河干高突兀。",
            "干戈动地胡尘飞，坐使奇材成弃物。",
            "君不见黄金横带号神运，不数台城拜三品。",
            "只今零落荒草中，万古凄凉有遗恨。",
            "木人漂漂不如土，坐阅兴亡知几许。",
            "行人沉叹马不前，石虽不言恐能语。"
        ],
        "title": "灵壁道傍怪石",
        "id": "0280fc3e-8817-4ae8-8591-2cae48e0ec5c"
    },
    {
        "author": "楼钥",
        "paragraphs": [
            "雨余大溪触山流，气势直欲凌沙洲。",
            "浮梁中分断䗖蝀，流沫东去行蛟虬。",
            "人家嘈嘈避新涨，云稼苒苒添平畴。",
            "渔翁轻生有如此，小艇横绝随飞鸥。"
        ],
        "title": "括苍溪涨",
        "id": "e494d70b-11a0-4021-9cdb-c1611144a6f0"
    },
    {
        "author": "楼钥",
        "paragraphs": [
            "扁舟百里莲城回，青山中断立两崖。",
            "清都虎豹隠不见，但见阊阖排云开。",
            "峯回失喜大飞瀑，声震万壑惊春雷。",
            "掀髯目极九霄外，玉虹千丈飞空来。",
            "一冬青女靳天雪，不知聚此山之隈。",
            "传闻神龙卧其上，宝藏击碎真琼瑰。",
            "胸中先自无尘埃，到此更觉心崔嵬。",
            "天风为我噀空翠，春水泻入骚人怀。",
            "谪僊曾来写胜句，刘郎又为开天台。",
            "我惭笔无挽牛力，醉墨满壁谁为裁。",
            "或言龙湫更奇绝，鴈山高处深云埋。",
            "我方携筇往寻访，未知比此何如哉。"
        ],
        "title": "石门洞",
        "id": "2bf780b0-f803-4096-9ad9-56f37ccf3540"
    },
    {
        "author": "楼钥",
        "paragraphs": [
            "北上太行东禹穴，鴈荡山中最奇绝。",
            "龙湫一派天下无，万口赞扬同一舌。",
            "行行路入两山间，踏碎苔痕屐将折。",
            "山穷路断脚力尽，始见银河落双阙。",
            "矩罗宴坐看不厌，骚人弄词困搜抉。",
            "谢公千载有遗恨，李杜复生吟不彻。",
            "我游石门称胜地，未信此湫真卓越。",
            "一来气象大不侔，石屏倚天惊鬼设。",
            "飞泉直自天际来，来处益高声益烈。",
            "从他倒泻三峡流，到此谁能定优劣。",
            "鴈山佳趣得要领，一日尽游神恶亵。",
            "骊龙高卧唤不应，自媿笔端无电掣。",
            "轮囷萧索湍不怒，非雾非烟亦非雪。",
            "我闻涷雨初霁时，喷击生风散空阔。",
            "更期雨后再来看，浄洗一生烦恼热。"
        ],
        "title": "大龙湫",
        "id": "33c209ac-b7a4-4241-8057-6141b4367082"
    },
    {
        "author": "楼钥",
        "paragraphs": [
            "鴈山本在云海中，波涛千古相撞舂。",
            "泥沙洗尽见山骨，巖壑所在皆玲珑。",
            "是谁一口吸水尽，平地卓立成奇峯。",
            "至今往往有遗迹，相传渺漭何能穷。",
            "我乘单车来自东，佳处千数一览空。",
            "晚登四十九盘顶，旷望巨海烟濛濛。",
            "羣山错立不知几，朝日照耀天霞红。",
            "是闲瑰奇定多有，鲸波掩蔽深莫通。",
            "我无太真毁犀法，安得一闯冯夷宫。",
            "会闻沧海变成陆，却与鴈山争长雄。"
        ],
        "title": "连云亭望海中诸山",
        "id": "aa28e87f-13af-47e9-ab92-fddd68e4558f"
    },
    {
        "author": "楼钥",
        "paragraphs": [
            "张侯名轩意可知，如登太行看云移。",
            "我虽未得登轩墀，不鄙要我巴人词。",
            "尔时膝下遨以嬉，欲斵数语语不随。",
            "娱侍东嘉乐无涯，官舍偪仄亲不怡。",
            "安舆相将甬水湄，日日东望劳支颐。",
            "秋风得檄欣星驰，归拜亲下聊信眉。",
            "官事有程不得违，欲去故国行迟迟。",
            "重来橘柚黄金垂，霜著新蟹双螯肥。",
            "海鱼甘鲜一尺围，欲奉色养春为期。",
            "瞻云之思今同之，慨然落笔成新诗。",
            "人闲至乐在庭闱，何用自缚微官为。",
            "君方欲解左顾龟，我亦日思投檄归。",
            "相望百里俱莱衣，从他天外闲云飞。"
        ],
        "title": "寄题张法曹瞻云轩",
        "id": "aa6865e6-3fdf-40e0-8d02-249a6bd9e0ed"
    },
    {
        "author": "楼钥",
        "paragraphs": [
            "两夫持镰行我先，巧寻径路其智专。",
            "我扶枯藤衣短后，意气已出层峯巅。",
            "何郎鲍叔饱经历，胜处一一手自编。",
            "我携旧记访陈迹，正恐急景不得延。",
            "当年共登青云梯，今日邀我为击鲜。",
            "始观神龟闯清泚，上有石壁来飞泉。",
            "隠清遗基平可坐，下顾乱石如磨鋋。",
            "悬崖双瀑洒空雪，来自一握孤云天。",
            "却从下流溯深险，崎岖直到清潭边。",
            "朝阳射光破幽閟，断虹上下遮潺湲。",
            "传闻高山更高处，雅有行路从西偏。",
            "同行无乃深好事，杯酒自犒脚力全。",
            "诛锄荆棘穷鸟道，欲进不得意愈坚。",
            "旋呼僮仆累危石，笑采野菊聊盘旋。",
            "扪萝腾身上苔磴，往往欢呼争著鞭。",
            "侧行危步汗浃背，石角或使衣裳褰。",
            "少焉身在双瀑上，又见高派冲泓渊。",
            "自笑泉石成膏肓，爱赏不减蚁慕羶。",
            "巉巖数峯巧遮护，妙处二老初无传。",
            "脱迹尘埃到此地，便觉神思飘飘然。",
            "回首江南尘一聚，城郭历历眼俗穿。",
            "相期更看水流处，步履未倦夸轻翩。",
            "一上千尺穷山椒，碧涧靡迤流苍烟。",
            "寻源不能且忘返，石猊巍踞惊神鑴。",
            "退求归径惘难问，藤萝所在相萦缠。",
            "我方踟蹰风烟表，披披衣袂身欲僊。",
            "晚归招提各痛饮，读尽屋壁长短篇。",
            "截筒环山笕清驶，窍出珠穗心亦怜。",
            "棋枰相与论瓜葛，横琴不妨挥五絃。",
            "人生易老费扶掖，胜具大率须少年。",
            "伊余历聘佳山水，爱奇切慕太史迁。",
            "明年炎暑袭故步，与君共枕清流眠。"
        ],
        "title": "次韵翁处度同游北山",
        "id": "64f5f47b-50f8-4686-9dc9-fd3cdab88f14"
    },
    {
        "author": "楼钥",
        "paragraphs": [
            "我游僊都观独峯，辙迹虽在车不通。",
            "鼎湖望极几怊怅，怅无羽翮凌天风。",
            "兹来乐成望白石，玉甑突兀摩苍穹。",
            "人言真人老聃裔，凿开洞府遗僊踪。",
            "无人共登青云梯，跻攀伴我惟枯筇。",
            "萦回约略三十里，踏遍万叠高巃嵸。",
            "断崖泠泠落残雨，双石凛凛亭孤松。",
            "却从山椒下谷口，石栏屈曲遮碧椶。",
            "颇疑山高气凝凛，古来积雪今未融。",
            "是谁玉斧妙鑴斲，僊洞双辟惊神工。",
            "巖深白日尚幽閟，别有石窍开天聪。",
            "传闻峯头贮清泚，苔罅涓滴声冬珑。",
            "奋身更与上虚阁，海山错立烟濛濛。",
            "脚底千山行伏龙，手挥五絃俯冥鸿。",
            "霜林摇落当玄冬，长啸一览万象空。",
            "解衣寄宿旦过寮，魂梦亦堕冰壶中。",
            "晓看日出沧海东，蜡炬百万烧天红。",
            "眼高不数鴈荡雄，行田下笑康乐公。",
            "未能辟谷追僊翁，颇亦有意栖琳宫。",
            "三山不觉去人远，安期羨门宜相从。",
            "骖鸾驾鹤太多事，但欲御气游无穷。"
        ],
        "title": "游白石巖",
        "id": "e671def1-bb29-45da-8d8d-ddf90f270232"
    },
    {
        "author": "楼钥",
        "paragraphs": [
            "昨暮与君上龙湫，天久不雨无湍流。",
            "啸呼拊掌唤不应，怅望颇亦令人愁。",
            "夜来雷鼓惊龙起，溪声已觉乱人耳。",
            "莫辞重访尊者居，坐看倒翻三峡水。"
        ],
        "title": "约诸公再游龙湫",
        "id": "2c09bc7b-c92a-41cc-8dab-80b49ad4e405"
    },
    {
        "author": "楼钥",
        "paragraphs": [
            "刘郎鸾栖海濒邑，不减向来人姓习。",
            "凛然躯干即之温，语恐伤人中有立。",
            "论交虽厚笑甘醴，御吏以严无束湿。",
            "公余黄卷频卷舒，艺圃工夫日加葺。",
            "永嘉素多君子僚，休沐新盟有清集。",
            "伯伦忽去谁鲸吸，欲挽不留情悒悒。",
            "君年方盛才有余，逸骥宁容在羁馽。",
            "期君速蹈功名机，塞草连云朔风急。"
        ],
        "title": "送刘仲起主簿",
        "id": "4bde5058-0b19-4753-bbb4-e3497d3b8e58"
    },
    {
        "author": "楼钥",
        "paragraphs": [
            "史君威名闻四方，南床凛凛凝秋霜。",
            "史君和气到瓯越，幕府初开夜飞雪。",
            "颇闻此雪仍岁无，定知来随御史车。",
            "黄堂洗印未多日，庆朝况此当悬弧。",
            "明年丰登日可数，父老儿童争起舞。",
            "迟明贺版拥谯门，试拾欢谣作诗语。",
            "史君风度神僊人，相门出相宁非真。",
            "妙龄两科谈笑得，晚趋严召依风云。",
            "台端敢言奸听耸，至今谠论时传诵。",
            "踏遍巫山十二峯，却寻春草池塘梦。",
            "人传史君威棱棱，我知威爱元兼行。",
            "苍髯如戟面如铁，惠养自有循良称。",
            "高牙入境纷进谒，宾属庭趋公磬折。",
            "民生共喜爱日温，吏行独畏春冰裂。",
            "向来夔州妙筹边，夷蛮落胆皇灵宣。",
            "还朝奏课居第一，夜半帝席为之前。",
            "东嘉今为股肱郡，小试望之三辅近。",
            "会循故事入三公，致君要使登尧舜。",
            "东风未动春先回，梅花照眼歌筵开。",
            "吏民合词颂难老，一笑千里传银杯。",
            "佳儿恂恂授衣钵，玉树芝兰俱秀发。",
            "江南世胄比长淮，更看云来萃簪笏。",
            "平生知己今上天，敢复坐叹寒无毡。",
            "巴言未足赞公寿，载诵峻极崧高篇。"
        ],
        "title": "王侍御寿诗",
        "id": "c26d69bb-6ec6-4a17-824e-92662a83bdd3"
    },
    {
        "author": "楼钥",
        "paragraphs": [
            "鲍侯年少老文学，艺苑优游富耕获。",
            "胸中涵养自成趣，妙处正恐儿辈觉。",
            "我慙门巷非尺五，字欲问奇谁与榷。",
            "开樽竹院望同醉，遮眼脑脂何太虐。",
            "团圞十客踏雨来，相从不负东风约。",
            "投壶雅歌了无恨，祇恨车公一前却。",
            "海棠春深照眼明，风物融融悟非昨。",
            "从教雨洗烟脂淡，小摘何妨供把握。",
            "夜阑烧烛照春睡，靓粧如在结绮阁。",
            "墙头西望烂蜀锦，嫣然一笑无声乐。",
            "飞红点地绣作茵，正须席地天为幕。",
            "要知富贵出天姿，艳杏夭桃何足录。",
            "主人小筑真好事，肯学区区专一壑。",
            "洞门不锁要客来，笑君大似羊公鹤。",
            "雨余珠泪色惨悽，一顾正嫌无伯乐。",
            "忽惊新诗来叩门，妙语天然不烦琢。",
            "坐中传观字欲漫，我竖降幡甘面缚。",
            "清明已过雨不休，云雾犹屯四山脚。",
            "揩摩病目不应迟，及此红英半零落。",
            "枝头尚有未开花，纵已离披亦何恶。",
            "知君既负西岑游，可使一春终落寞。",
            "会须来此共赋之，正要重闻诵新作。"
        ],
        "title": "鲍清卿病目不赴竹院之集诗寄坐客次韵",
        "id": "b9d7dbfe-8db0-442e-9c50-0ebb0b16bb97"
    },
    {
        "author": "楼钥",
        "paragraphs": [
            "鸰原鸿鴈行，此理悬诸天。",
            "万事可变灭，天性难推迁。",
            "显庵幼出家，洁饥同玄蝉。",
            "一钵寄西东，悠悠经几年。",
            "外慕等浮云，百念灰无烟。",
            "难兄忽相逢，触动欢喜缘。",
            "光阴信可惜，征袂何翩翩。",
            "叱胥掩簿领，来同妙峯禅。",
            "剌剌道家世，客泪如迸泉。",
            "玉堂与黄合，衣钵亲相传。",
            "游宦非为贫，不敢替所先。",
            "老师虽宴坐，至情岂唐捐。",
            "此会非偶尔，绝倒秋风前。",
            "手持诗卷来，谓予得无言。",
            "晓以天性语，人生要有原。",
            "嗟哉伪日薄，萁豆本同根。",
            "一旦成仇敌，釜中急相煎。",
            "宁知有佳人，芳草梦阿连。",
            "相见无几时，瞥如鱼跃渊。",
            "固知出世法，惜别讵不然。",
            "又当作大观，勿为爱网牵。",
            "千山元不隔，毋庸对床眠。"
        ],
        "title": "赠光孝益老",
        "id": "6ca3d01d-86ec-412c-a0dd-7c128648bde5"
    },
    {
        "author": "楼钥",
        "paragraphs": [
            "九疑之南为舂陵，潇水清駃山为城。",
            "郡斋正据山直上，一览万家无遗形。",
            "家君顷年入莲幕，我不得往空驰情。",
            "先生分符此中去，心旌摇飏随双旌。",
            "先生平生饱文学，身上著作承明庭。",
            "奥篇隠帙辨如响，一时自许文章鸣。",
            "高词坐夺造化巧，凛凛韶濩声锵铿。",
            "把麾江海非无意，亲扶版舆赋南征。",
            "颇闻楚俗未苏息，糟糠不厌嗟疲氓。",
            "正资儒术饰吏事，拔去强薤摩孩婴。",
            "政成环召事未晚，天子日夜开延英。",
            "风流千古三刺史，往继聱叟阳先生。",
            "毋庸自书追科考，但愿寄我舂陵行。"
        ],
        "title": "送王道州",
        "id": "59b03369-727f-46ae-af57-66abf83648b2"
    },
    {
        "author": "楼钥",
        "paragraphs": [
            "知几少也爽，万事笑谈了。",
            "自谓颇寡合，见我辄倾倒。",
            "百年能几见，一别迹如扫。",
            "父子俱埋璧，乌乎何其早。",
            "向来论文酒，和泪倾宿草。",
            "此意谁复知，寤叹令人老。"
        ],
        "title": "哭王知几墓",
        "id": "4e37bf34-342a-48f0-a690-0ca09aa97a2c"
    },
    {
        "author": "楼钥",
        "paragraphs": [
            "去年生朝燕稽山，馆舍朗朗屋百闲。",
            "红裙合乐饮彻旦，坐上众客皆酡颜。",
            "今年生朝半归路，竹舆萧萧晓冲雨。",
            "回头风景非去年，当时宾客今何处。",
            "仕已喜愠曾何分，适斋未减楚子文。",
            "鼻闲栩栩固自若，世情物态徒纷纷。",
            "平生知足志闲退，归老乡关了无悔。",
            "但欲年年醉西风，坐阅人闲百千岁。",
            "人闲万事日不同，尚书人望方颙颙。",
            "明年举酒拜公寿，安知不在槐庭中。"
        ],
        "title": "仲舅尚书生朝",
        "id": "affbd531-473f-41d0-889b-33eb0ce7e269"
    },
    {
        "author": "楼钥",
        "paragraphs": [
            "君名切斗魁，步武上霄极。",
            "蓬莱群玉府，图书照奎壁。",
            "郎官应列宿，寖觉象纬逼。",
            "胡为作使星，炯炯向江国。",
            "仰奉鹤发亲，版舆映莱服。",
            "昔日红莲池，帅垣资婉画。",
            "方将散余润，连城被膏泽。",
            "官搉与民繇，丰俭烦振籴。",
            "小试活国手，疲甿頼休息。",
            "便归侍玉皇，拱立香案侧。",
            "富贵殊未已，行行上鸾掖。",
            "君其妙演纶，三能看齐色。"
        ],
        "title": "送郑惠叔司封江西提举",
        "id": "b6dbad2d-d521-492d-8b64-ecaf5ad26bda"
    },
    {
        "author": "楼钥",
        "paragraphs": [
            "残暑未尽秋欲来，玉刻万叶琼英开。",
            "孤标雅韵一枝足，江上紫翠空成堆。",
            "素娥长与明月约，青女细把轻绡裁。",
            "主人好事趁时买，买置此地真宜哉。",
            "墙间闲地方丈所，几年累甓装层台。",
            "春花秋卉纷互发，胡葵芍药参徘徊。",
            "眼明忽见此奇绝，弟畜素馨兄事梅。",
            "夜深飞香性幽独，未许蜂蝶来相陪。",
            "糖甖封余有闽土，会须扫取添花栽。",
            "吾闻闽山千万本，人或视此齐蒿莱。",
            "何如航海上天阙，玉色照映瑠璃杯。",
            "新凉徙倚看不足，坐见日影欹庭槐。"
        ],
        "title": "次韵胡元用末利花",
        "id": "dc332463-5cc1-4da5-99d2-bc289154cc33"
    },
    {
        "author": "楼钥",
        "paragraphs": [
            "去年岁丰登，雨晹应时须。",
            "所欠惟一雪，祈禳遍精庐。",
            "晚亦粗飘瞥，六花舞空虚。",
            "云气不待族，风伯随驱除。",
            "浅春寒尚深，忽见云糢糊。",
            "撒盐压衡茅，晨兴粟生肤。",
            "随班上原庙，恍若登蓬壶。",
            "岧嶤宫殿深，朱扉黄金铺。",
            "百神卫灵居，半天散琼琚。",
            "又疑守护严，宝网络明珠。",
            "参差鹓鹭行，簪笏皆沾濡。",
            "退归冷局中，窗间竹扶疎。",
            "为思此绝景，往往终年无。",
            "不应惮凌寒，闭门守红炉。",
            "为君登危楼，深杯泛驼酥。",
            "崔嵬瞻吴山，莽苍望西湖。",
            "琼枝宿饥鹰，玉街走韩卢。",
            "酒兴万里远，容我歌且呼。",
            "坐欲斲五言，所媿李与苏。",
            "君与工属联，灞桥去骑馿。"
        ],
        "tags": [
            "西湖"
        ],
        "title": "同官登敕局小楼观雪",
        "id": "fa10ffc4-a259-4c7d-aa85-40f4c44993fb"
    },
    {
        "author": "楼钥",
        "paragraphs": [
            "宦游各天涯，皇州今鴈行。",
            "官居半里所，相过复相望。",
            "西邻得老屋，往来连户窗。",
            "水竹占幽胜，风雨对一床。",
            "十年短檠灯，今夜分余光。",
            "儿曹亦可乐，洛诵声洋洋。",
            "天边有白云，随风正飞扬。",
            "相期奉旨甘，莱衣戏亲傍。",
            "轩冕皆傥来，此意可暂忘。",
            "诗成喜可知，且复釂此觞。"
        ],
        "title": "久不作诗喜仲兄迁邻居因成长句",
        "id": "1d90b0f8-a2ef-4247-b62d-5f1e3a2faf08"
    },
    {
        "author": "楼钥",
        "paragraphs": [
            "先生风骨天与清，孤松野鹤何瘦生。",
            "胸中落落笥五经，大篇短章笔纵横。",
            "壮年文场诸老惊，俯仰世故双鬓星。",
            "万事不理诗自鸣，笑视轩冕秋豪轻。",
            "市者争利朝争名，著脚往往遭讥评。",
            "先生四五官神京，又复归去鸿冥冥。",
            "台家急贤理不应，况复寮旧离觞倾。",
            "先生自喜得此行，禄粟可已啼号声。",
            "秦望之山高且平，卧龙横亘环州城。",
            "镜湖千顷波不兴，晋宋遗迹多豪英。",
            "议幕了无尘务萦，抚物吊古皆关情。",
            "我亦久矣怀沧溟，旦夕欲乘缇油屏。",
            "相望纵复三数程，诗筒尚得寻前盟。"
        ],
        "title": "送林宗丞浙东议幕",
        "id": "fba2a79c-302e-440b-8066-2fba798cca6f"
    },
    {
        "author": "楼钥",
        "paragraphs": [
            "子贱弹琴真是琴，我今无弦知琴心。",
            "使我不得琴中趣，弦以脩绠谁知音。",
            "才术高低不自由，单父二子心则侔。",
            "后人不得弹琴暇，勿以戴星为可羞。"
        ],
        "title": "临海县治琴堂",
        "id": "69976ff0-90a0-4f43-ac23-d04487e44995"
    },
    {
        "author": "楼钥",
        "paragraphs": [
            "捷径指终南，索价讥少室。",
            "穷达岂无命，踏地胡不实。",
            "之人吏海隅，所吐百未一。",
            "夷涂澹无营，君其有终吉。"
        ],
        "title": "送石应之司户归剡以室迩人远为韵  其一",
        "id": "39ec1e0e-087e-4f77-bef7-d29985d43064"
    },
    {
        "author": "楼钥",
        "paragraphs": [
            "年来叹离群，磨琢殆无几。",
            "资凡学益落，驽骀费尺箠。",
            "羨君富春秋，发轫方自迩。",
            "骅骝更著鞭，洗眼日千里。"
        ],
        "title": "送石应之司户归剡以室迩人远为韵  其二",
        "id": "3934f735-52b8-477d-8e05-0354f0179cbe"
    },
    {
        "author": "楼钥",
        "paragraphs": [
            "南明千古秀，庆源久益新。",
            "剡溪照人清，况复屈斯人。",
            "掺袪不容留，椒觞思拜亲。",
            "他年风雪中，扁舟傥知津。"
        ],
        "title": "送石应之司户归剡以室迩人远为韵  其三",
        "id": "473770b5-e1fc-4e34-80d8-aa9d17735081"
    },
    {
        "author": "楼钥",
        "paragraphs": [
            "平生贪贤心，山川恨悠缅。",
            "宁知日相见，怀抱竟不展。",
            "樽酒了无暇，离情果深浅。",
            "室迩犹许疎，况今乃真远。"
        ],
        "title": "送石应之司户归剡以室迩人远为韵  其四",
        "id": "a568325a-965e-49ba-81c8-d77e9943b10f"
    },
    {
        "author": "楼钥",
        "paragraphs": [
            "蜀道难，难于上青天。",
            "蜀道易，易于履平地。",
            "蜀山天险固自若，视难为易在人尔。",
            "王尊真有四方志，叱驭径行了无累。",
            "早登岷峨仕阴城，谈笑动行千万里。",
            "汉中由来说鸡肋，意谓弃之为可惜。",
            "君今此去良似之，更欲远游寻故迹。",
            "汉都南郑启炎图，秦置石牛山径辟。",
            "淮阴拜将余高台，武侯葬处空松柏。",
            "大笑出门何慨慷，天涯离愁各尽觞。",
            "荷君走马却送我，李侯参语夜未央。",
            "君方往蹈功名机，何止别驾歌王祥。",
            "先正九年遗爱在，更携故笏访甘棠。"
        ],
        "title": "送王仲矜倅兴元",
        "id": "183bd2e1-66ff-4bbf-82c8-2306627168dc"
    },
    {
        "author": "楼钥",
        "paragraphs": [
            "两鼇赑屭随西行，势欲吸尽西江清。",
            "是谁缭以千丈城，欲去不去岂不灵。",
            "化为青山镇东溟，首冠窣堵双峥嵘。",
            "安舆从东喜逢迎，笑指鼇背同来登。",
            "春残雨足绿阴成，山鸟相和声咿嘤。",
            "自从半山经小亭，仰望巨石扶轩楹。",
            "千山万山拥翠屏，阴霾扫静纤云兴。",
            "翠微下有长江横，衮衮不尽千古情。",
            "广轩俯瞰万瓦平，佳处历历堪指名。",
            "雪蓬蹙云连曲肱，蜂房蚁垤栖残僧。",
            "扶栏更上三两层，一览物象无遗形。",
            "徙倚未厌茗椀倾，长啸两腋清风生。",
            "亲颜甚怡轮为停，我亦色笑喜不胜。",
            "愿我双亲俱遐龄，方瞳炼颜华发星，如此两峰相对青。"
        ],
        "tags": [
            "长江"
        ],
        "title": "巾山",
        "id": "2eda8019-768f-47c2-ac5c-f612a1c644f5"
    },
    {
        "author": "楼钥",
        "paragraphs": [
            "我昔志学年，侍亲宦西安。",
            "弟兄游庠校，见君平生欢。",
            "君才独颖出，逸驾不可攀。",
            "夜窗共檠灯，春游合杯盘。",
            "虚堂卧雪岭，杰阁横云山。",
            "烂柯上危磴，乌巨沿溪湾。",
            "是时气相高，辩论俱澜翻。",
            "一别二十年，天街见峩冠。",
            "殿庐看决科，蓝袍立清班。",
            "黄牒墨犹湿，大弨力能弯。",
            "尔来又五载，短书能几番。",
            "兹焉捧檄来，吏牍方拏烦。",
            "室迩叹人远，一朝脱笼樊。",
            "满意纵剧谈，痛饮到夜阑。",
            "十步九太行，此事亦孔艰。",
            "进哭老先生，画图惨青纶。",
            "特显顾何为，一昔成大还。",
            "回思我伯氏，人琴有余叹。",
            "感今念畴昔，相与涕泪潸。",
            "故人怅无几，恍如春梦残。",
            "有酒不得饮，有琴不成弹。",
            "复归坐冷屋，使我凋朱颜。",
            "我归不可迟，倚门梦连环。",
            "君言欲舂粮，伴我行路难。",
            "欲去不得去，僧坊话闲关。",
            "年各几半百，后会鬓亦斑。",
            "何处更有诗，此心匪石顽。",
            "羣忧发孤笑，属联不当悭。",
            "气岸有如君，著身簿尉间。",
            "盐车勿长鸣，会当上天闲。",
            "掺祛不忍别，雨声为潺潺。",
            "君有门户责，慇懃愿加餐。"
        ],
        "title": "沿檄柯山归别张特秀",
        "id": "4fbe7d0a-7afa-4a80-b7fd-732c3cb0bc7d"
    },
    {
        "author": "楼钥",
        "paragraphs": [
            "玉人迥立山谷里，不有使君谁与怜。",
            "毋庸高牙煞风景，为著佳句增孤妍。",
            "寒溪照影谩千树，横笛吹残又一年。",
            "传闻年后更多在，便思跃马趋平川。"
        ],
        "title": "次韵沈史君怀浮冈梅花",
        "id": "3baf4764-17dc-479f-9c73-c5588d3d252a"
    },
    {
        "author": "楼钥",
        "paragraphs": [
            "王郎天下士，中和自生禀。",
            "澹然初无营，见者辄歛衽。",
            "幕中资婉画，处事极精审。",
            "与人如恐伤，律己渊冰懔。",
            "深恐马骇舆，要使鸮食葚。",
            "一寸忧国心，几年不甘寝。",
            "此意大未酬，退静若已甚。",
            "使之行所学，庶几人奠枕。",
            "向来孰间之，未免斯立噤。",
            "川泳而云飞，頼有东阳沈。",
            "露章极推毂，分韵句裁锦。",
            "风流有如许，不复叹踔踸。",
            "如君岂蓬蒿，人物妙流品。",
            "不应奉香火，为养谋禄廪。",
            "与君幸瓜葛，心交今十稔。",
            "岂惟我惜别，行道情苒荏。",
            "红莲色何似，翠柏风逾凛。",
            "愿君疎药裹，一意护茵饪。",
            "弃鼎宝康瓠，浮名如拾沈。",
            "行矣无多言，临岐且剧饮。"
        ],
        "title": "送王木叔推官分韵得锦字",
        "id": "62805c71-3a1c-43c0-9743-91e3318699c2"
    },
    {
        "author": "楼钥",
        "paragraphs": [
            "干道癸巳冬，此邦我经行。",
            "鬰攸气未殄，千家真赤城。",
            "来访临海令，瓦砾纷纵横。",
            "翘然三尺高，问是戒石铭。",
            "徘徊重太息，更闻愁叹声。",
            "试询来者谁，共言令姓彭。",
            "我时语傍人，此邑其将兴。",
            "迨予来赘倅，客馆方暂停。",
            "夜闻箫鼓沸，听事先落成。",
            "起望轮奂美，壮观耸连甍。",
            "百堵日以作，斧斤喜丁丁。",
            "层楼庋敕书，两庑环中庭。",
            "久乃游其间，宏大使我惊。",
            "位置既深稳，斲削仍攻精。",
            "田里不知役，纤粟无输征。",
            "安得屋朗朗，突兀有宁馨。",
            "退食不苟处，扁榜皆佳名。",
            "中虚物自照，政平由心平。",
            "穉柏已可悦，况有贤弟兄。",
            "小亭真吏隠，县拥高山青。",
            "琴堂虽增旧，此意宜细评。",
            "智调天下理，夸言笑后生。",
            "大弦可以急，小弦恐弗胜。",
            "举意属俄顷，立欲如所营。",
            "手足民无措，吏奸益相乘。",
            "不如疎节目，示以信与诚。",
            "施行有次第，幽远无隠情。",
            "上下始相应，温和亮以清。",
            "子贱意不传，仅许胜戴星。",
            "彭令盖得此，所以千里称。",
            "此非以政学，渊源甚分明。",
            "行矣解印去，众心已先倾。",
            "太守荐之朝，一鹗飞青冥。",
            "傍无蚍蜉援，日夜思归耕。",
            "我无荐贤柄，直书气填膺。",
            "安得采诗官，取以彻明廷。"
        ],
        "title": "彭子复临海县斋",
        "id": "eb2f5302-045a-495c-ae47-459d01289ecf"
    },
    {
        "author": "楼钥",
        "paragraphs": [
            "我来丹丘乘贰车，送客往往万里余。",
            "盛山使君别寖久，汉中郡丞新寄书。",
            "公指四明喜邻境，典午何知成画餠。",
            "扬旌忽作梓潼行，去路六千抑何迥。",
            "余杭名家多俊奇，君于辈行尤白眉。",
            "雍容晋韵足夷旷，百家到手无停披。",
            "向来郎曹天咫尺，引身闽山接商舶。",
            "贾胡叹仰清节高，雾中亲见越王石。",
            "此行叱驭不作难，手遮西日又长安。",
            "长安日近公应住，未放使星临蜀山。",
            "不然一行亦不恶，潼川应如锦城乐。",
            "邓侯功名凛如在，拾遗风采今犹昨。",
            "流马木牛诸葛公，飞挽正欲修前功。",
            "蜀民险远日凋瘵，摩抚要令畿甸同。",
            "况公五绝追鼻祖，隶古真有两汉风。",
            "归来富贵固未晚，为传此学川西东。"
        ],
        "title": "送虞仲房赴潼川漕",
        "id": "1639163c-4693-4719-972b-4e32842e7758"
    },
    {
        "author": "楼钥",
        "paragraphs": [
            "七月欲尽八月初，天久不雨暑未徂。",
            "下田焦卷上田槁，愁叹不止田间夫。",
            "呕哑水车日夜响，漕河扬尘成坦途。",
            "喜见此溪深且广，玄云忽起西北隅。",
            "林间槭槭水沤起，两岸人物欢欲呼。",
            "未闻霶霈润龟拆，且使万物聊沾濡。",
            "船窗飘洒疎蓬漏，客意自适凉襟裾。",
            "引身东望云气薄，未知帝城有此无。",
            "传闻今日方奏告，便有响应来斯须。",
            "人家百万苦炎熇，君王斋祷几月余。",
            "君王斋祷几月余，云师雨师其疾驱。"
        ],
        "title": "奉口遇雨",
        "id": "037fef4d-de37-45a6-9343-09b291f86fac"
    },
    {
        "author": "楼钥",
        "paragraphs": [
            "两龙争欲赴深壑，触破山骨成脩梁。",
            "滔滔共出一门去，凛凛直落千丈强。",
            "初疑鞭石跨沧海，绝胜乘鹊横银潢。",
            "要须高蹑前峰过，往叩山中真宝坊。"
        ],
        "title": "游天台石桥",
        "id": "e1b80eba-d662-4657-b787-8ccd3cf5a4df"
    },
    {
        "author": "楼钥",
        "paragraphs": [
            "帝城有僊山，双径森万玉。",
            "洞户入深窈，突兀见华屋。",
            "相君领众客，红药想芬馥。",
            "霜刀妙裁剪，烟脂点冰縠。",
            "枝弱不胜花，翠叶共斜矗。",
            "向来争春风，桃李媿麤俗。",
            "百卉纷何在，庭树拥新绿。",
            "此花丈人行，俨立见幽独。",
            "相君戴花笑，和气俱可掬。",
            "人言此花胜，相君意倾属。",
            "谁知心广大，何物不蒙福。",
            "岂以庭中花，而肯弃凡木。",
            "君看择胜具，所在可追逐。",
            "自言居闲时，情话会亲族。",
            "一花有可观，烂赏费银烛。",
            "此心何拣择，寓意本无欲。",
            "以此宰天下，以此镇藩服。",
            "儿童与走卒，人人歌相国。",
            "有能达此观，春风四时足。"
        ],
        "title": "史少师赐第赏芍药分韵得木字",
        "id": "efe94365-ad63-48f1-b229-cc91410946fa"
    },
    {
        "author": "楼钥",
        "paragraphs": [
            "去年送君来，今年送君归。",
            "君善全去就，我独念别离。",
            "君是忠孝家，袭紫传金龟。",
            "门户二百年，所寄在一夔。",
            "少年便老苍，况今更险夷。",
            "不独妙言语，理窟深莫窥。",
            "健笔照手泽，典刑从可知。",
            "向来御祥琴，欲把江海麾。",
            "促召归旧班，退食方委蛇。",
            "世事等飘瓦，人情叹燃萁。",
            "向非浑金质，百炼岂不衰。",
            "浩然赋归欤，洁身而去之。",
            "为僚曾未几，弃我忽若遗。",
            "君既弃我去，谪僊复追随。",
            "陡去二良友，掺袪重分岐。",
            "前别易再会，今见当何时。",
            "才具素绝伦，涵养日以滋。",
            "且为牧严陵，赤手摩疮痍。",
            "归来应不晚，青毡当属谁。",
            "愿君厚自爱，岁寒尚相期。"
        ],
        "title": "送钱伯同寺丞守严陵",
        "id": "ade89fc4-b4d5-41b7-8d0d-a313971177c6"
    },
    {
        "author": "楼钥",
        "paragraphs": [
            "我生东南陬，不识蜀道难。",
            "观君眉宇秀，想见岷峨山。",
            "汉廷射策时，连璧照鸳班。",
            "伯氏书万言，逸驾不可攀。",
            "兹焉从君游，颇得窥一斑。",
            "僊凡隔弱水，接辞良亦艰。",
            "矧兹万里别，望望何当还。",
            "三苏骑鲸去，词章满人间。",
            "岂无后来者，遗珠有余叹。",
            "愿君效乐全，飞章达天关。",
            "报国此最急，余事付等闲。",
            "宣室行见思，朝暮当予环。",
            "别语敢言诗，属联不容悭。"
        ],
        "title": "送杨嗣勋校书守眉山",
        "id": "2a8f7f01-6bd2-49a6-b874-30e22f7c4ad2"
    },
    {
        "author": "楼钥",
        "paragraphs": [
            "妙龄冠蜀士，名声振王畿。",
            "晚随召节来，天朝增羽仪。",
            "我昔倅丹丘，鹿侯挂冠归。",
            "群公俱祖送，见公四三诗。",
            "颇恨著鞭先，自言乞身迟。",
            "拳拳慕下风，直欲梦见之。",
            "还朝挹高致，气宇清且夷。",
            "称者不容口，往往同一词。",
            "始见荷倾倒，笑谈欲忘疲。",
            "况当秋风高，滥吹参试闱。",
            "鼎脔得一尝，豹斑容管窥。",
            "叔度真似道，庄生信忘机。",
            "亲疎皆不可，况复容磷缁。",
            "诸生得公来，讙曰真吾师。",
            "叩帘或三请，响答了不疑。",
            "私谓如此人，定应备论思。",
            "胡为归兴勇，抗章气不衰。",
            "鼓盆万里外，抱孙更成悲。",
            "拥麾东川去，无人留孔戣。",
            "别怀不自胜，别酒听淋漓。",
            "他时念老成，追锋且复西。",
            "公能重来否，此意非吾私。"
        ],
        "title": "送何道夫祕监守潼川",
        "id": "ad9719e6-fcaa-4259-99d6-c5acf75a9a0c"
    },
    {
        "author": "楼钥",
        "paragraphs": [
            "一蹴登从班，人胡谓公迟。",
            "建牙帅七闽，人胡为公疑。",
            "公今第一流，志操古与期。",
            "两州有遗爱，江西憺霜威。",
            "重来长道山，批敕兼琐闱。",
            "一片忧国心，辗转中夜思。",
            "正色抗危言，传诵满绅緌。",
            "造膝有启沃，削藁知者谁。",
            "此心与天通，此意上所知。",
            "所以名愈尊，万口同一词。",
            "进用恐不速，小却成叹咨。",
            "天语自昭然，更欲试望之。",
            "况彼三山重，谋帅皆衮衣。",
            "兹行岂细事，报政不待朞。",
            "登门恨最晚，臭味忘贱微。",
            "自慙空惜别，不解留孔戣。",
            "十连终歛惠，居中乃其宜。",
            "试问行道人，但知望公归。"
        ],
        "title": "送赵子直贰卿帅三山",
        "id": "9750c1c2-279c-4518-ada6-1019cb59dee9"
    },
    {
        "author": "楼钥",
        "paragraphs": [
            "鲟黄不减鲸与鳣，逆风鼓鬣喷腥涎。",
            "渔人不顾浪如山，谈笑坐致扁舟前。",
            "一钩香饵不得去，何用大网相萦缠。",
            "挥刀纷纭脔肉骨，巨口噞喁诚可怜。",
            "珍鲊万瓮不论钱，头颅万里頳行肩。",
            "星郎日参玉版禅，颇厌蔬食供盘筵。",
            "尚书亲作孟宗寄，坐觉匕箸生春妍。",
            "却笑多事张茂先，光怪异说空千年。"
        ],
        "title": "玉版鲊次陆子元郎中韵",
        "id": "20cb41d4-eb58-4f7b-996d-0868c710b050"
    },
    {
        "author": "楼钥",
        "paragraphs": [
            "一气行太虚，流形纷不齐。",
            "要之本无物，洞然无足疑。",
            "梵志有至言，还我未生时。",
            "烧了似不曾，亦有毛僧词。",
            "冲师名家子，少年习裘箕。",
            "谈吐霏木屑，落笔皆珠玑。",
            "自称十年来，不复念作诗。",
            "空门坐枯禅，绮语知昨非。",
            "闻之意已消，谈笑到日西。",
            "习气终未尽，旧编还自携。",
            "秀句堪供佛，古作力可追。",
            "爱玩不去手，未免成一痴。",
            "又欲上西湖，驻锡来语离。",
            "我生堕宿业，笔砚置藩篱。",
            "拔擢困胃肾，未老神已疲。",
            "几欲焚故藁，要使心清夷。",
            "君诗既不作，何不等弃之。",
            "万事都放下，一意探玄机。",
            "语罢复自笑，无使高人知。",
            "作诗固无用，参禅亦胡为。",
            "劝人反自蹈，此纸何必挥。",
            "不如两俱忘，他时赤体归。"
        ],
        "tags": [
            "西湖"
        ],
        "title": "走笔送僧义冲",
        "id": "9c0401be-6f90-4b4d-9515-1c81edab12a0"
    },
    {
        "author": "楼钥",
        "paragraphs": [
            "古人惜墨如惜金，老融惜墨如惜命。",
            "濡毫洗尽始轻拂，意匠经营极深夐。",
            "人非求似韵自足，物已忘形影犹映。",
            "地蒸宿雾日未高，雨带寒烟山欲暝。",
            "中含太古不尽意，笔墨超然绝畦迳。",
            "画家安得论三尺，身世生缘俱堕甑。",
            "人言可望不可亲，夜半叩门宁复听。",
            "三生宿契谁得知，一见未言心已应。",
            "巖倾千丈雪散空，上有清池开锦镜。",
            "意行忽发虎溪笑，许作新图写幽胜。",
            "归寻一纸五十尺，傅以矾胶如练浄。",
            "自知能事难促迫，卷送松窗待清兴。",
            "笔端肤寸今何如，西抹东涂应略定。",
            "何当一日快先覩，洗我昏眸十年病。"
        ],
        "title": "催老融墨戏",
        "id": "02def3b8-76a6-4cbe-9585-d181167cd4df"
    },
    {
        "author": "楼钥",
        "paragraphs": [
            "朝菌晦朔虽不知，食之实冠东南味。",
            "庾郎二十有七品，一见流涎惊绝异。",
            "撷蔬剪韮皆可却，味苦应无夏虫避。",
            "大阮哦诗声未了，又索蒸芝今再遗。",
            "迩来枯枿尚未茁，拳拳颇媿台无餽。",
            "傥容小摘寄情亲，会遣长须见芹意。"
        ],
        "title": "独旦蕈次九五从叔韵",
        "id": "18a90caa-820e-48af-9787-cf7979f0388b"
    },
    {
        "author": "楼钥",
        "paragraphs": [
            "丙午九月才入冬，晦日忽惊雪堕空。",
            "传闻都城更复早，万官入贺明光宫。",
            "自从开霁更不雨，和气直似青春浓。",
            "斗柄插子日丁卯，夜煽裂缺鞭雷公。",
            "从以震霆至三四，惊破蛰户纷昆虫。",
            "宁知玄冥全未究，翻手作云千里同。",
            "暗窗初听洒珠雹，巽二滕六方施工。",
            "一日喜见瓦沟积，忍寒待伴炯不融。",
            "二日三日遂盈尺，膏润四海恩无穷。",
            "古来诗人咏不尽，巧思横出昌黎翁。",
            "少时奋笔不肯已，老矣袖手便疎慵。",
            "儿曹作戏记昨梦，舞狻狞踞金双瞳。",
            "谁人苦欲撩诗思，更作玉山高数峯。",
            "移将刘叉两冰柱，辉映愈觉清心胸。",
            "见之跃跃忽技痒，起呵冻笔寻诗筒。",
            "开门一看天宇阔，素蜺百万翻长风。",
            "琼楼玉宇满妙界，千林宝树春玲珑。",
            "恨无高台三百尺，纵观万象凌空濛。",
            "固知幻景有变灭，一时如入昆阆中。",
            "僊家俄顷阅尘劫，安知此际非神功。",
            "賸喜年来米价贱，便欲扶犂随老农。",
            "墙头浊醪走来过，相与痛饮歌年丰。"
        ],
        "title": "雪",
        "id": "c05b3e2b-bc8e-4fbd-945a-d4654cebee4e"
    },
    {
        "author": "楼钥",
        "paragraphs": [
            "昼锦坊中作真率，群从相过无俗物。",
            "主人就树折杨梅，醉倒薰风凉拂拂。",
            "小舟傍城登雉堞，坐看白鸟苍烟没。",
            "须臾撑出洞天去，杰阁三层高突兀。",
            "樽前赋诗贵神速，十分钝似辽天鹘。",
            "从他银漏促残更，要见林闲红日出。"
        ],
        "title": "少及兄真率会",
        "id": "8a917ced-b180-4275-8b11-0bf11c322ff6"
    },
    {
        "author": "楼钥",
        "paragraphs": [
            "吾翁积德厚，九子官其六。",
            "不幸失三人，孤嫠纷在目。",
            "三弟尚白丁，升沉犹未卜。",
            "吾人扶门户，参立如鼎足。",
            "脱死忧患余，偏亲须水菽。",
            "阿连先著鞭，去去长江曲。",
            "弱冠承赏延，十载荷衣绿。",
            "闲关困家食，才就五斗粟。",
            "要知官无卑，豪发当畏肃。",
            "督耕两大圩，受输十万斛。",
            "处之诚未易，勉旃直自勗。",
            "执别动万感，酌酒再三祝。",
            "吾子素解事，涉世要未熟。",
            "意行须揆理，言轻恐招辱。",
            "王事究一心，言玷复三复。",
            "细行累大德，阴财损阳禄。",
            "岂惟赠尔言，余亦每自恧。",
            "公余稍有暇，更取故书读。",
            "行矣更自爱，家声要人续。"
        ],
        "tags": [
            "长江"
        ],
        "title": "送元声弟赴水阳监镇",
        "id": "fa190f3b-b72f-42a4-af81-853714ef769c"
    },
    {
        "author": "楼钥",
        "paragraphs": [
            "春日足风雨，不知艳阳天。",
            "桃李俱成尘，懒上西湖船。",
            "春余忽微和，酴醿发清妍。",
            "池塘芳草梦，况复向阿连。",
            "中庭月方午，密林澹清烟。",
            "蒙蒙青罗帔，粲粲白玉钿。",
            "幽欢久不讲，群从俱讙然。",
            "银烛烦高烧，妃子浴温泉。",
            "花以酒为名，我以杯相传。",
            "烂醉不复辞，此会期年年。"
        ],
        "tags": [
            "西湖"
        ],
        "title": "伯中弟生朝赋酴醿",
        "id": "00f7c37e-759f-4857-817d-d30d79f8874d"
    },
    {
        "author": "楼钥",
        "paragraphs": [
            "君不见王君羽化脱秦厄，故山至今名落翮。",
            "又不见乌程野鹤投氅毛，佞臣称瑞民斯劳。",
            "何如奉林控鹤登青霄，伤然委羽登山椒。",
            "青衣出入洞方杳，紫气氤氲风尚飘。",
            "令君颇似丁令威，鹤驭久去双凫归。",
            "山川良是人民非，一新琳宫还旧规。",
            "黄山父老歌循良，诵君诗句游云房。",
            "更将山石比坚操，百碎犹能彻骨方。"
        ],
        "title": "黄巖令郑仁叔索委羽洞诗",
        "id": "e5581b23-4d9b-4b6d-897b-93460a55bea2"
    },
    {
        "author": "楼钥",
        "paragraphs": [
            "郡斋偶休沐，驱车出西城。",
            "依依山水佳，萧萧松柏声。",
            "雪余春意动，新绿生坳泓。",
            "行行到青林，老眼增双明。",
            "主人喜客来，倒屣欣逢迎。",
            "幽居迹甚遐，健笔诗方鸣。",
            "回首几年别，千里摇心旌。",
            "相见又睽隔，此意犹未平。",
            "不如造斋合，四座酒重倾。",
            "风流陶彭泽，肮脏阮步兵。",
            "看剑引三尺，论文驱六丁。",
            "绿野秀横槛，山寺傍连甍。",
            "石罅幽泉溢，脚底轻云生。",
            "诗盟忝予会，弈道从君争。",
            "哦诗谷禽应，列炬林鸦惊。",
            "清欢未云足，累句忽已成。",
            "环坐粲十眉，举酒酬三英。",
            "满壁洒醉墨，归梦含余清。",
            "我方媿此集，君欲寻前盟。",
            "吏鞅方缚我，秋风为君行。"
        ],
        "title": "青林",
        "id": "8b3c0624-db54-45c1-96b6-837de7349d47"
    },
    {
        "author": "楼钥",
        "paragraphs": [
            "右军访文君，遁迹入深竹。",
            "我来寻歔歈，人亡但空谷。",
            "灵龟闯澄潭，华宇对飞瀑。",
            "若人今何之，尚想旧茅屋。",
            "吾闻古君子，千载守孤独。",
            "楚些不可招，怀哉怆乔木。"
        ],
        "title": "隠清",
        "id": "4b33013f-dfc2-49fa-92ec-996b561ad360"
    },
    {
        "author": "楼钥",
        "paragraphs": [
            "济南刘夫子，生来逢百罹。",
            "乃翁负长才，宦游至京西。",
            "时当建炎间，寇盗纷不齐。",
            "转徙入湖广，一家屡阽危。",
            "五羊买海舟，万里向鲒埼。",
            "舟破投永嘉，有如鸟择栖。",
            "哀哀老治中，藁葬山之垂。",
            "母家在衡阳，孤嫠往相依。",
            "久卧漳滨疾，羁穷命如丝。",
            "事母以孝闻，执丧礼无亏。",
            "庐墓屏荤茹，至行彻丹墀。",
            "有诏宠数蕃，得官祇奉祠。",
            "行年六十二，霜髯照厖眉。",
            "慨然念防墓，千里来海涯。",
            "西山如莲华，古今冢累累。",
            "况此久宿草，芜秽不复治。",
            "孝思虽甚切，冥漠何从推。",
            "行道为兴叹，智力无所施。",
            "有僧几九龄，自言记当时。",
            "君闻亟叩请，东冈指荒基。",
            "吾师慕泓公，少也从吾师。",
            "墓中有版识，仓猝不暇碑。",
            "素棺无石椁，灰炭周四围。",
            "君方感斯言，钻穴从旁窥。",
            "其言皆可验，自此不置疑。",
            "惟余盖棺木，遗骨不堪移。",
            "斲石表故阡，遂塞无穷悲。",
            "此僧老而壮，斗酒如覆巵。",
            "与君登山椒，下上几如飞。",
            "竣事才数日，溘然不可为。",
            "孝感人益仰，真有神相之。",
            "君曰某不孝，迁奉致失期。",
            "未得如有失，既得涕满颐。",
            "嗟我诚寡陋，识君顾已迟。",
            "一朝来短札，谓我从此辞。",
            "皎皎真白驹，安得施絷维。",
            "戴侯旧山长，参语心相知。",
            "谓余当诗此，颓风激浇漓。",
            "世出世间法，君方探玄机。",
            "引证即賸语，焉用骫骳词。",
            "衡阳尚寄书，当有鸿鴈归。",
            "后会渺无日，为赋古别离。"
        ],
        "title": "送刘晋父监岳",
        "id": "e4a27caa-03db-4da8-bc27-3f15461c5db3"
    },
    {
        "author": "楼钥",
        "paragraphs": [
            "烟雨望丽阳，前山罗紫翠。",
            "照水挹南明，不与巾子对。",
            "朅来登囿山，一览万山会。",
            "莲城山固多，此地要为最。",
            "主人意轩豁，物境供旷快。",
            "山椒涌华屋，迥立风埃外。",
            "一物无遁形，所在见纤介。",
            "清霜肃天壤，佳树隔阛阓。",
            "俯仰随取舍，左右从盼睐。",
            "门墙寻故步，杖屦许从迈。",
            "恍然至绝顶，更觉宇宙大。",
            "樽酒屡劝酬，棋枰更胜败。",
            "秋高月色皎，浮云了无碍。",
            "不俟攀仙掌，徒手吸溪濑。",
            "兹堂极崇敞，意若欠深邃。",
            "先植易生木，徐待松柏兑。",
            "望远仍可喜，意满聊自晦。",
            "无使山下人，或得窥外内。",
            "但恐趣赐环，树艺或不逮。",
            "先生味斯言，一笑相领解。",
            "吾将饬园丁，随处添翳荟。",
            "他时遶扶疎，吾庐益可爱。"
        ],
        "title": "王成之给事囿山堂",
        "id": "2d45e73e-5c5f-4f7c-9de4-053426f564bb"
    },
    {
        "author": "楼钥",
        "paragraphs": [
            "重来游仙都，止欲访独峯。",
            "宁知一峯外，佳境无终穷。",
            "何处颍川子，镜巖便相逢。",
            "约我游白巖，轻舟借溪翁。",
            "斋余寻宿诺，秋霁波溶溶。",
            "清澈见石底，镵刻惊神工。",
            "昨登初旸谷，但见石嵌空。",
            "兹浮悬崖下，万石森巃嵸。",
            "上有胜绝地，古语留郭公。",
            "鬼神谨呵护，雷霆扫尘踪。",
            "换船到白巖，脩篁摇清风。",
            "萦回进石屋，孤竹攒沙蜂。",
            "洞府僊所閟，无由辨西东。",
            "扣舷过巖下，数仞如崇墉。",
            "石趾平如甃，奇怪遮苍穹。",
            "更寻小蓬莱，俯瞰冯夷宫。",
            "篙师进深窈，扪萝舍枯筇。",
            "游子非不多，无人解从容。",
            "我因一日留，幽寻极山中。",
            "秋旻快排荡，日暖如春融。",
            "归坐独峯下，石影横空濛。",
            "急呼醽醁清，浇此磊磈胸。",
            "幸有济胜具，未能上金龙。",
            "为君挥五弦，决眦送飞鸿。"
        ],
        "title": "游初旸谷及白巖",
        "id": "780264a8-a3f3-44a6-a6e7-89032f6d14ea"
    },
    {
        "author": "楼钥",
        "paragraphs": [
            "峯背正白月舒光，峯影横野万丈强。",
            "仰之弥高立卓尔，蔽遮星斗摩穹苍。",
            "半秋风露清彻骨，望望直欲随风翔。",
            "归寻玉虚步松迳，月轮正涌门中央。"
        ],
        "title": "夜游独峰下",
        "id": "ef0bc4e7-2e75-4359-9f00-aa6556947d1f"
    },
    {
        "author": "楼钥",
        "paragraphs": [
            "圣朝宝运开虞唐，太平天子垂衣裳。",
            "恢张治具崇儒良，孰不愿依日月光。",
            "用之则行舍则藏，孔门贤德遥相望。",
            "朝望方隆位文昌，跬步可到中书堂。",
            "问公拥麾何太忙，公独三请志益刚。",
            "俞音一下冥鸿翔，行李径出临涛江。",
            "争留孔戣动朝行，公更伛俯不敢当。",
            "老成全德真圭璋，温如春风严如霜。",
            "柏台峩豸肃朝纲，贤关向风士气扬。",
            "大天小天称公方，五年吏奸盖而彰。",
            "金华劝讲言加详，明主倾听谈皇王。",
            "盍膺枋除任赞襄，名遂身退天所臧。",
            "明哲保身身更康，高风可仰不可量。",
            "泉山壤土接临漳，建牙千里开封疆。",
            "老龙负图宠煌煌，何殊衣锦还故乡。",
            "贱子薄宦接王杨，曾陪御史临文场。",
            "风帘官烛夜未央，剧谈犹记声琅琅。",
            "兹来误忝尚书郎，始寻故步依门墙。",
            "西风津头望归艎，挽公不留远予将。",
            "两宫念公未讵忘，公虽远去如在旁。",
            "庶几重来上钱塘，夹辅大业恢中邦，傥有重事须平章。"
        ],
        "title": "送颜希圣尚书守泉南",
        "id": "2ba2f7d1-82a5-42d0-85e0-83ca51165783"
    },
    {
        "author": "楼钥",
        "paragraphs": [
            "名画法书环四壁，中有米家真宝石。",
            "羣峯森耸外涧流，他物虽奇敢争席。",
            "旧属半山老僊人，佛印乞之如乞邻。",
            "阿章有力负之走，一时攘取成纷纶。",
            "此石天然非琢磨，是时有水生巖阿。",
            "至今研池尚余润，岁月既久惜不多。",
            "几年徒见士夫说，一旦喜看形偃月。",
            "傍连玉立两于菟，主人照映冰壶澈。",
            "陈侯之富可敌国，会有宝光惊四塞。",
            "呼童吸尽研中水，更为轻翻玩奇刻。",
            "不堪回首江南李，空唱多愁似春水。",
            "不如此石千载传，玉砌雕栏等糠粃。",
            "宝晋得之真不易，身后宁知亦轻弃。",
            "只今传玩知几人，当日琐窗空自祕。",
            "端歙争名南北部，勿向雷门扬布鼓。",
            "相台渴瓦更不须，祇合觚棱荫风雨。"
        ],
        "title": "陈顺之灵壁石砚山",
        "id": "ad4d533a-8571-45cf-b3b2-5a625992025c"
    },
    {
        "author": "楼钥",
        "paragraphs": [
            "永和岁癸丑，羣贤会兰亭。",
            "流觞各赋诗，风流见丹青。",
            "右军草禊序，文采粲日星。",
            "选文乃见遗，至今恨昭明。",
            "字画最能意，自言胜平生。",
            "七传到永师，袭藏过金籝。",
            "辩才尤祕重，名已彻天庭。",
            "屡诏不肯献，托言堕戎兵。",
            "妙选萧御史，微服山阴行。",
            "谲诡殆万状，径取归神京。",
            "辩才恍如失，何异敕六丁。",
            "文皇好已甚，丁宁殉昭陵。",
            "当时冯赵辈，临写赐公卿。",
            "惟此定武本，谓出欧率更。",
            "采择独称善，遂以镌瑶琼。",
            "流传迨五季，皆在御寝扃。",
            "耶律残石晋，睥睨不知名。",
            "意必希世宝，毡裹载辎軿。",
            "帝𤜱既北去，弃与朽壤并。",
            "久乃遇知者，龛置太守厅。",
            "或云政宣闲，此石归绍彭。",
            "又言入内府，宣取恐违程。",
            "焚膏继短晷，拓本手不停。",
            "叠纸至三四，肥瘠遂异形。",
            "南渡愈难见，得者辄相矜。",
            "我见十数本，对之心欲酲。",
            "汪侯端明子，嗜古自弱龄。",
            "锦囊荷倾倒，快覩喜失声。",
            "带流及右天，往往字不成。",
            "而此独全好，护持如有灵。",
            "尤王号博雅，异论谁与评。",
            "硬黄极摹写，唐人苦无称。",
            "赝本满东南，琐琐不足呈。",
            "犹有婺与抚，碔砆近璜珩。",
            "右军再三作，已觉不称情。",
            "心慕且手追，安能效笔精。",
            "响搨固近似，形似神不清。",
            "不如参其意，到手随纵横。",
            "况我笔素拙，何由望群英。",
            "近亦得旧物，庶几窥典刑。",
            "此本更高胜，著语安敢轻。",
            "孤风邈难继，怅望冥鸿征。"
        ],
        "title": "跋汪季路所藏脩禊序",
        "id": "15094328-5897-4f97-984a-d44606b5bc80"
    },
    {
        "author": "楼钥",
        "paragraphs": [
            "清朝重争臣，选取妙一世。",
            "矫矫刘御史，一鹗胜百鸷。",
            "顾瞻最有力，步武亦严毅。",
            "一生忧国心，千古敢言气。",
            "气足充所学，文能行其意。",
            "遇事辄奋发，触邪无顾忌。",
            "乘骢行且止，歛手已知避。",
            "但思补衮阙，何暇为身计。",
            "独立当雷霆，三进气弥厉。",
            "去鲁固迟迟，出昼岂濡滞。",
            "上终行其言，群贤争挽致。",
            "将输向潼川，寓直尚中祕。",
            "风裁仰清峻，进退审难易。",
            "伊昔联周行，睽违十余岁。",
            "来为同舍郎，愈笃金兰契。",
            "洗眼看腾上，宁知揽征袂。",
            "抗章叹高绝，勇退尤知愧。",
            "去勿穷日力，予环日月冀。",
            "承君送道乡，硬语吁可畏。",
            "毋以此自满，当为不止是。",
            "临别提斯言，少尽交朋谊。",
            "万里苟同心，吴蜀安有异。"
        ],
        "title": "送刘德脩少卿潼川漕",
        "id": "87ec7a69-5dae-4e18-8855-0587fb646f23"
    },
    {
        "author": "楼钥",
        "paragraphs": [
            "僊舟共泛沧波去，且向苏公堤下住。",
            "西风吹就芙蓉城，青镜闲粧两呈露。",
            "皇家家法崇俭素，宸心但欲乘商辂。",
            "离宫别殿无兴作，天以西湖供一豫。",
            "吾侪公退得清赏，酒醆棋枰不知暮。",
            "深知夕照恋狎鸥，又恐昕朝追振鹭。",
            "自怜三入凤凰城，岁月黄尘等闲度。",
            "湖光正欲卷帘看，风色更烦搴幕护。",
            "孤山不见处士庐，司马空寻苏小墓。",
            "酒干人醉欢有余，联骑还趋涌金路。",
            "归来健倒浑不知，睡觉灯前袅香雾。",
            "丈人公子真冰玉，曾为出遨挥妙句。",
            "匆匆借韵仅成章，敢诧樽前鹦鹉赋。"
        ],
        "tags": [
            "西湖"
        ],
        "title": "次韵李季章监簿泛湖",
        "id": "e4157714-c741-4c86-8936-24b513b01047"
    },
    {
        "author": "楼钥",
        "paragraphs": [
            "平生杨诚斋，可仰不可见。",
            "去年尺一书，老韩忽同传。",
            "道山故僊伯，再上右文殿。",
            "蓬莱几清浅，笔力愈雄健。",
            "独挟风雅辀，孰敢当白战。",
            "一官定一集，流传殆千卷。",
            "拙工见大匠，有技不敢献。",
            "谁持斫鬃篇，径彻巖下电。",
            "诵之百寮上，慙汗几被面。",
            "公今欲何之，江左去乘传。",
            "鼻闲长栩栩，仕已忘欣怨。",
            "英英日暮云，荐绅极追恋。",
            "挽公不得留，觞豆纷祖饯。",
            "惟应三山高，须公和江练。",
            "君王念畴昔，临遣尤缱绻。",
            "公乎遂来归，密侍清闲燕。",
            "坐寝淮南谋，如彼雪见睍。",
            "从容处筹帷，侵疆归古汴。"
        ],
        "title": "送杨廷秀祕监赴江东漕",
        "id": "4ec0a74d-7272-446e-a7e7-71652c7f6497"
    },
    {
        "author": "楼钥",
        "paragraphs": [
            "我朝衣冠盛，名家数三曾。",
            "南丰暨赣川，后起参温陵。",
            "迩来螺川族，骎骎著簪缨。",
            "春风鴈塔中，参差见姓名。",
            "君才素颖出，健笔随纵横。",
            "江右两壮县，谈笑政已成。",
            "河阳桃李花，武城絃歌声。",
            "入朝八九载，去拥池阳旌。",
            "年家有旧好，一见意气倾。",
            "更因刘御史，为君写先铭。",
            "去年叨省郎，君亦转为丞。",
            "中都但交谒，名纸空毛生。",
            "惟因候宾庑，接膝倾交情。",
            "分阴尤可惜，翻恐倒屣迎。",
            "阿连幸为寮，庶几多合并。",
            "宁知成勇退，拂袖寻归程。",
            "秋浦素简静，不足烦公行。",
            "要当试盘错，才刃新发硎。",
            "似闻有剧部，或已荐长卿。",
            "君其少停骖，有诏来皇扃。"
        ],
        "title": "送曾无玷寺丞守池阳",
        "id": "9e098127-c930-47fa-96b5-313af1efcad5"
    },
    {
        "author": "楼钥",
        "paragraphs": [
            "吾闻三峡江，湍流下无底。",
            "吾闻岷峨山，耸秀且千里。",
            "坤维气淑灵，所产多名士。",
            "高文既铿然，特立亦卓尔。",
            "久慕黄中刘，近有贡公喜。",
            "亟从蜀士问，人物定谁比。",
            "少年负奇节，论事如翻水。",
            "万里见张胡，义激非气使。",
            "贤关遂为寮，八尺见英伟。",
            "诸君皆歛避，相与推德齿。",
            "惠我舂容篇，句法参子美。",
            "再诵平生言，作者真近似。",
            "战国信徒劳，秦贪不知止。",
            "汉唐取与守，反覆皆造理。",
            "藩镇论加详，河朔纷鼎峙。",
            "词源既渊深，浩博渺无涘。",
            "从今使诸生，教育均蒙被。",
            "论议归正平，辞章扫浮靡。",
            "古人去已远，时毋分彼此。",
            "君其挽之回，续絃须凤髓。"
        ],
        "title": "刘望之国录惠示文卷次韵为谢",
        "id": "4969ec20-638f-41c8-92a0-00eab7292f5c"
    },
    {
        "author": "楼钥",
        "paragraphs": [
            "天下大峨山，雄秀盘厚地。",
            "山虽不在眉，所在拥空翠。",
            "矫矫三苏公，挹此淑灵气。",
            "文章垂日星，照映盖一世。",
            "李侯起广汉，射策叩丹陛。",
            "褎然出群英，东南蔼名字。",
            "来上著作庭，行入甘泉侍。",
            "胡为把一麾，西归寻药市。",
            "吾闻此州俗，秉法更陈义。",
            "厚德坐镇之，近古翻易治。",
            "君家义槩堂，活人百万计。",
            "老亲怀故山，色养谨承志。",
            "还家万里余，赴镇夕可至。",
            "不作题柱骄，岂有昼绣意。",
            "班班老莱衣，人间真乐事。",
            "忠孝无两心，出处固一致。",
            "他日上思君，命驾当不俟。",
            "此别谅非久，毋庸掺征袂。"
        ],
        "title": "饯李君亮著作守眉山分韵得翠字",
        "id": "b53288de-578c-421e-bebb-74b165a0b425"
    },
    {
        "author": "楼钥",
        "paragraphs": [
            "公家忠献公，勋名照穹壤。",
            "南轩传圣学，后进斗山仰。",
            "尚书天分高，百间真朗朗。",
            "日坐四益堂，濡染助涵养。",
            "小出辄惊世，发誉自英簜。",
            "两朝倚才刃，三接承睿奖。",
            "堂堂尹京手，风采汉张敞。",
            "九街寝桴鼓，终朝清讼缿。",
            "污流化清沟，閙市锄巨驵。",
            "铃斋昼无人，士友厚吾党。",
            "政成化自行，谈笑挥浩穰。",
            "皇家重阃寄，拊髀劳注想。",
            "颇牧起禁中，帝曰汝其往。",
            "人多惜公去，地位切台两。",
            "惟公不择地，引义犹慨慷。",
            "隃度更周询，千里若寻丈。",
            "再拜受临遣，因得进忠谠。",
            "边臣固多事，备御当素讲。",
            "要须久其任，百弊随刬磢。",
            "愿假臣岁月，表里如指掌。",
            "人材固不乏，第一戒欺罔。",
            "朴拙胜巧心，好佞宁木彊。",
            "愿求忠信士，枉直谨诛赏。",
            "更须宽辔策，奏请应如响。",
            "上问卿何先，安静最为上。",
            "上忧襄汉间，平楚欠遮障。",
            "公因论形势，衮衮到逊抗。",
            "是时晋在洛，武昌势相向。",
            "是为必争地，南北谨隄防。",
            "今虽居上游，事与古殊状。",
            "狂虏纵欲来，无处可传饷。",
            "况今三垂静，皇灵方远畅。",
            "与蜀相掎角，国势自增壮。",
            "尚期效尺寸，才疎意非广。",
            "忠肝气凛凛，秋旻足排荡。",
            "上喜忧顾宽，趣行开玉帐。",
            "捐金示优宠，谕赐烦上相。",
            "惟公最得士，离别俱惘惘。",
            "荐绅纷祖饯，直欲倾家酿。",
            "赋诗写胸臆，一一成技痒。",
            "家声与国事，负荷有余量。",
            "边头十万兵，公临如挟纩。",
            "吾闻胡运穷，群酋欲争长。",
            "不戢将自焚，前辙有狂炀。",
            "当为不可胜，有和谨毋倡。",
            "千载羊叔子，制敌恢天网。",
            "行将友斯人，山川固无恙。",
            "备成抚机动，应烦护诸将。",
            "功高归未晚，会见登弼亮。",
            "他时名父子，继踵凌烟像。"
        ],
        "title": "送张定叟尚书镇襄阳",
        "id": "a62f15ae-2744-4c40-ad44-504740539c03"
    },
    {
        "author": "楼钥",
        "paragraphs": [
            "十五年前送别诗，道山持节向江西。",
            "今年又见送公别，大天拥麾镇闽越。",
            "向来惜别固已深，今日掺袪尤动心。",
            "尚书自是第一人，气义相许披胸襟。",
            "南宫五表平明入，列辟传闻俱耸立。",
            "寿皇圣孝冠百王，三复高文天为泣。",
            "擢处螭坳宠数新，果然百日掌丝纶。",
            "拭圭修聘称应变，握节不挠威殊邻。",
            "直上银台尤振职，李藩气槩时批敕。",
            "嗣皇锐意新百度，笔端真有回天力。",
            "星辰听履冠文昌，急流勇退惊朝行。",
            "望之正欲试冯翊，长孺宁肯薄淮阳。",
            "孤拙自怜销壮志，三入脩门空负媿。",
            "荐人不进终不已，独頼当时言有味。",
            "公在犹叹一居州，公去无人为王留。",
            "公乎行归佐天子，肯作管晏卑微休。"
        ],
        "title": "送郑惠叔尚书守建宁",
        "id": "2740443d-05bd-478e-8fcd-ecf006e6c1cf"
    },
    {
        "author": "楼钥",
        "paragraphs": [
            "老坡送江直入海，君今归寻江之源。",
            "外台去乡苦不远，为持使节临潼川。",
            "君家家世四海闻，单于一问惊胡尘。",
            "归来便合上清禁，胡为日念横峨岷。",
            "贤哉群从传家风，夕郎名节世所宗。",
            "诸卿亦复载清德，况君又似尚书公。",
            "寿皇念旧久更深，圣明亲擢传玉音。",
            "君归宁能及黔突，定应召驲来追寻。",
            "清献入蜀携一龟，君今数鹤同载归。",
            "他时未免蕙帐怨，人在西清鹤自飞。"
        ],
        "title": "送苏寿甫少卿赴潼川漕",
        "id": "5bd3ce04-6457-4946-8790-d65202cb235b"
    },
    {
        "author": "楼钥",
        "paragraphs": [
            "夫君静而敏，人十己则千。",
            "读破万卷书，操笔思涌泉。",
            "古事与今事，一一探本源。",
            "蚤蜚场屋声，作吏志益坚。",
            "朅来上清班，汉庭谁在先。",
            "雍容行祕书，史馆躬椠铅。",
            "片言寤明主，立使登谏垣。",
            "拳拳忧国心，倾倒十三篇。",
            "司成天下选，归志已浩然。",
            "赤日送妻子，幞被寻谿船。",
            "诸生慕阳城，欲挽不得专。",
            "竟持湖南节，征袂何翩翩。",
            "忆昨忝同登，于今三十年。",
            "朝行喜相会，终恨非官联。",
            "请益殊未餍，匆匆启离筵。",
            "始以长官来，今以绣衣还。",
            "书生素安分，岂问却与前。",
            "第惟公辈流，自应留日边。",
            "德星聚南楚，予环当茹连。",
            "事体有关系，临岐欲无言。"
        ],
        "title": "分韵送孙从之司业使湖南得千字",
        "id": "faacac5e-330a-424b-bcd1-a4dd953f8ef4"
    },
    {
        "author": "楼钥",
        "paragraphs": [
            "天清无云秋气明，好风丛桂传芳馨。",
            "乃于此时送君行，江空目短难为情。",
            "蚤从两川驰大名，眉宇莹彻春壶冰。",
            "语辄倾倒心地平，大篇小篇韶钧鸣。",
            "寿皇一见喜不胜，璧水道山照群英。",
            "潼川题舆远有声，痛洗盐䇲疲民醒。",
            "天子呼来再登瀛，典领著作承明庭。",
            "绝域往陪苏子卿，马上谈笑胡人惊。",
            "归来期君侍西清，胡为西去谋专城。",
            "士友重叹君不譍，视此进退秋毫轻。",
            "洋川风物天下称，文翁流咏人载赓。",
            "当时犹待郡政成，君今未到意已倾。",
            "岢峩大艑秋江澄，图史万卷鸥与盟。",
            "残编断轴恐飘零，数辈装潢手不停。",
            "我亦重来预彯缨，三日不见鄙吝生。",
            "况此掺袪将长征，欲挽不留鸿冥冥。",
            "赐环勿惮万里程，江山多助笔纵横，黼藻王度扶中兴。"
        ],
        "title": "送王恭父仓部知洋州",
        "id": "90bca06d-5596-4795-b081-009f9165493d"
    },
    {
        "author": "楼钥",
        "paragraphs": [
            "山高最难图，意足不待大。",
            "尺楮眇千里，长江浸横翠。",
            "画家杂云烟，戃怳徒意会。",
            "苟或森三尺，便若俗子对。",
            "此画格律严，兴寄独超迈。",
            "洗眼映窗明，妙处乃不昧。",
            "流泉见原委，著屋分向背。",
            "推车度危桥，指路向关隘。",
            "轻舟最渺茫，浦屿如有待。",
            "山棱瘦露骨，汀洲横若带。",
            "木叶黄欲脱，秋容俨然在。",
            "霜余无片云，历历数沙界。",
            "搜寻目力疲，欲赋无可柰。",
            "近山才四寸，万象纷纳芥。",
            "欲识无穷意，耸翠更天外。"
        ],
        "tags": [
            "长江"
        ],
        "title": "题范宽秋山小景",
        "id": "d003f72d-ec71-4de6-b9b0-09c4777d34d9"
    },
    {
        "author": "楼钥",
        "paragraphs": [
            "游艺无小大，要皆知本原。",
            "后人率意作，终当媿前贤。",
            "老潘妙对胶，法从玉局传。",
            "或假季心名，空扫千镫烟。",
            "补之貌梅花，疎瘦仍清妍。",
            "折枝映月影，真态得之天。",
            "李君信雅尚，二者将求全。",
            "诸公竞称许，试之乃诚然。",
            "江西有诗派，皎皎俱成编。",
            "兹事未易窥，属君尚加鞭。"
        ],
        "title": "江西李君千能能和墨及画梅艮斋许以三奇而诗非所长也",
        "id": "95c9f491-cebd-4105-afae-cabe3592bd37"
    },
    {
        "author": "楼钥",
        "paragraphs": [
            "卢侯场屋声，天马腾渥洼。",
            "残膏沾后人，奇芬吐天葩。",
            "来踏九陌尘，去种河阳花。",
            "向来再去国，盛山建高牙。",
            "平生长者誉，静笃语不譁。",
            "古井绝微波，璞玉无纤瑕。",
            "使星照蜀道，惠爱流三巴。",
            "吏奸頼刮磨，民瘼烦搔爬。",
            "田里诵卢公，儿童知国华。",
            "白首尚郎潜，坐曹事如麻。",
            "翩翩拥轺车，去去向合沙。",
            "朝行惜君去，举酒相邀遮。",
            "共登狮子峯，巨石临唅呀。",
            "却来澄湖边，野梅访萌芽。",
            "老柳扫黄叶，枯荷矗寒茄。",
            "棋枰战文楸，醉帽欹乌纱。",
            "伊昔送君行，相去万里赊。",
            "荷君远寄书，得得来东嘉。",
            "一见又成别，感念成咨嗟。",
            "羨君径褰帷，往戍不待瓜。",
            "先寻上水船，何殊泛僊槎。",
            "作粥喜奉姊，上冢仍过家。",
            "此计正未疎，所恨成天涯。",
            "尚几或留行，船鼓毋庸挝。"
        ],
        "title": "分韵送卢国华福建提刑得华字",
        "id": "aa1dcc32-e61f-462b-9de3-0ff546b3a0f0"
    },
    {
        "author": "楼钥",
        "paragraphs": [
            "暝烟吹雨冥冥，两牛半渡深清。",
            "京尘久污巾履，颇思归濯吾缨。"
        ],
        "title": "题老融画牛溪烟雨",
        "id": "2da0aab1-ac55-4a77-86bd-2f8c612eb22b"
    },
    {
        "author": "楼钥",
        "paragraphs": [
            "羣贤俱诗豪，世代不同处。",
            "安得寒林中，联镳睇相语。",
            "谁欤创妙意，臭味无今古。",
            "吾闻顾陆辈，寓意或如许。",
            "桃李并芙蓉，雪中蕉叶吐。",
            "元师师老融，淡墨扫风雨。",
            "作此寄攻媿，归兴渺烟渚。",
            "旧六今则七，未知果谁与。",
            "我欲从之游，讵敢厕俦侣。",
            "画我往执鞭，欣为李君御。"
        ],
        "title": "慧元画寒林七贤",
        "id": "4d1a4bb3-72f4-4c71-9224-a641f7906f37"
    },
    {
        "author": "楼钥",
        "paragraphs": [
            "邺侯插架书最多，笔力雄奇天所命。",
            "万人海中深闭门，理窟搜寻到幽夐。",
            "我诗无律如山讴，形秽岂堪珠玉映。",
            "时时归梦入故山，曳杖松间记投暝。",
            "因君佳句撩秋思，便欲归寻旧三径。",
            "兼旬足痹不良行，况复炎蒸如釜甑。",
            "夜来一雨洗河汉，簷溜涓涓清入听。",
            "晨兴剥啄谁叩门，乃有同声喜相应。",
            "读之恍若濯清风，自觉昏眸怯明镜。",
            "伊余何幸点班行，结交往往多名胜。",
            "夫君平处顾清新，解道澄江如练浄。",
            "从今我乃得四友，不特官梅动诗兴。",
            "推枕裁诗谢高致，扶惫摇毫心靡定。",
            "旧闻读檄愈头风，今頼长篇起衰病。"
        ],
        "title": "李文授和所赠老融诗复次韵为谢",
        "id": "c768f60d-27be-4039-b1d2-d238b8d6a133"
    },
    {
        "author": "楼钥",
        "paragraphs": [
            "江外参差列万山，我家深在万山间。",
            "好山正不用钱买，但要未老身先闲。",
            "长江比愁终似少，江水能回愁不了。",
            "扁舟何日过西陵，鄮山佳处吾归老。"
        ],
        "tags": [
            "长江"
        ],
        "title": "次韵六和塔秀江亭璧闲留题",
        "id": "c1fab294-9ff6-41bb-875a-e8c2afb8af37"
    },
    {
        "author": "楼钥",
        "paragraphs": [
            "怅望当时真蹟，临摹所在支分。",
            "千载但称合作，谁能有感斯文。"
        ],
        "title": "跋袁起巖所藏脩禊序  其一",
        "id": "4c51b960-9d7b-4455-9478-e58298cde911"
    },
    {
        "author": "楼钥",
        "paragraphs": [
            "定本为世第一，此又在定武前。",
            "今日锦标玉轴，向来不直一钱。"
        ],
        "title": "跋袁起巖所藏脩禊序  其二",
        "id": "4631fc93-542a-42c2-930f-f8619289207d"
    },
    {
        "author": "楼钥",
        "paragraphs": [
            "皇天生人物，千载非偶然。",
            "冲和兼万人，始得一英贤。",
            "夫君乃其人，人一己百千。",
            "飞黄欲追风，况复勤著鞭。",
            "文阵蚤奔放，气欲摩青天。",
            "短褐东海濒，名贯牛斗躔。",
            "闻道更独早，自言若队渊。",
            "出登龙虎榜，径上鹓鹭联。",
            "中闲几流落，清湘穷溯沿。",
            "白首始为郎，一见意已传。",
            "登瀛上麟台，授简游兔园。",
            "擢为柱下史，遂居紫微垣。",
            "去天真尺五，朝纲頼扶颠。",
            "龙楼缺问寝，万口争进言。",
            "惟君最勇决，螭头屡直前。",
            "危言破人胆，三进加勤拳。",
            "天高听亦高，归袂何翩翩。",
            "高风激颓波，同列空慙颜。",
            "君虽未必去，一去胜九迁。",
            "我欲留孔戣，有怀不得专。",
            "况我自欲去，何心挽归船。",
            "嗟我生何为，与君幸齐年。",
            "先后才九日，相与同气然。",
            "几年苦契阔，班心忽差肩。",
            "判花同代庖，君思如涌泉。",
            "上房草数制，下房时一篇。",
            "一篇辄高妙，隗始媿余先。",
            "春秋隠公传，国史建隆编。",
            "周官授大旨，所得俱未全。",
            "聚散不可料，饯别沧江边。",
            "君将处于陵，我耕绵上田。",
            "君行毋疾驱，中途恐传宣。",
            "不然遂成别，孤帆渺风烟。",
            "梦魂不可制，随君堕中川。"
        ],
        "title": "送陈君举舍人东归",
        "id": "aa3ae5d2-2277-4ea3-addc-992bca0b2061"
    },
    {
        "author": "楼钥",
        "paragraphs": [
            "石城江头可怜月，曾照六朝清夜猎。",
            "古往今来知几何，长江衮衮萧萧叶。",
            "谪僊去后诗盟寒，王孙诗瘦清栾栾。",
            "诗情浩荡坐无奈，扁舟笑把磻溪竿。",
            "江平风轻波瑟瑟，宿霭卷空天一色。",
            "东风吹句入长安，一卷风流坐中得。",
            "初得神意清，再读胸次平。",
            "回头明月祇如故，世上兴废徒纷更。",
            "想君一叶方掀舞，夜静水寒谁与语。",
            "船头有酒且孤斟，莫向金陵重怀古。"
        ],
        "tags": [
            "长江"
        ],
        "title": "次韵赵子野石城钓月图",
        "id": "f91bb88c-899f-4689-8fbc-8fb1e838566c"
    },
    {
        "author": "楼钥",
        "paragraphs": [
            "寒潮高于埭，黄流濯西河。",
            "人牛力俱壮，相与冲流过。",
            "潮落势叵御，转櫂依丘阿。",
            "暮霭起平楚，阴云翳寒莎。",
            "夜分潮复上，橹声相轧摩。",
            "大江渺无津，不知身在何。",
            "余生一虚舟，兀然听风波。",
            "吾亲白云下，况尔方卧疴。",
            "远游非吾事，归矣毋蹉跎。"
        ],
        "title": "戌溪道中",
        "id": "4ec4608e-7715-41f6-874d-88d20db95045"
    },
    {
        "author": "楼钥",
        "paragraphs": [
            "内弟幼而敏，抗志欲决科。",
            "一行试曹掾，吏才犹患多。",
            "谓当为时用，舌在如命何。",
            "通籍已艰阻，入幕终蹉跎。",
            "我生依外家，侵寻阅羲娥。",
            "视君如同气，竹马声相和。",
            "少长联研席，词场深琢磨。",
            "相期到晚岁，杖屦俱婆娑。",
            "宁知五年别，君随东逝波。",
            "忆同戍溪行，我马君乘驘。",
            "马驽费十驾，驘后已倍过。",
            "重来意惨怆，树拥山嵯峩。",
            "嗟君父与兄，相望空山阿。",
            "宿草埋白璧，寒风撼林柯。",
            "沉吟痛畴昔，有泪如悬河。"
        ],
        "title": "哭表弟汪去伪墓",
        "id": "e9b91f77-4c75-46c6-91f0-5d3a6606b781"
    },
    {
        "author": "楼钥",
        "paragraphs": [
            "居山或称囚，得闲乃赋谪。",
            "我方乐静退，来作三径客。",
            "西山致朝爽，膏肓在泉石。",
            "况当秋空浄，万里看一碧。"
        ],
        "title": "次韵蒋德要三径",
        "id": "1988a5d1-fe0a-4c0c-88cf-c176a17e50c0"
    },
    {
        "author": "楼钥",
        "paragraphs": [
            "君不见大鹏与鸒鸠，自适俱是逍遥游。",
            "又不见大椿视朝菌，一脩一短终期尽。",
            "况乎秋豪为大泰山小，莫寿殇子彭为夭。",
            "漆园老子超众作，立论虽奇定非矫。",
            "凫胫从短鹤胫长，蛮触亦能成战场。",
            "誉尧非桀两置之，读书博簺俱亡羊。",
            "世人颠倒名利途，跻攀分寸争锱铢。",
            "河伯犹惊北海若，井蛙酰鸡何足诛。",
            "试同万众走城市，跃马徒行分贱贵。",
            "却登高处望尘中，但见纷纷如聚蚁。",
            "暂高犹尔况真高，神游八表非矜豪。",
            "宁能高举去人世，勿以役役随滔滔。",
            "是知达人有大观，蝶梦为周聊自玩。",
            "翛然无入不自得，处若终身仕成漫。",
            "吴侯晚到东海滨，饱谙世故无戚欣。",
            "相逢一笑成莫逆，似知我亦个中人。"
        ],
        "tags": [
            "泰山"
        ],
        "title": "吴参议达观斋",
        "id": "bde1f094-9c02-484e-965e-8eaf9342aa9c"
    },
    {
        "author": "楼钥",
        "paragraphs": [
            "处则有超莲，出则将哦松。",
            "眉宇无一尘，出处皆雍容。",
            "君看妙莲华，本出污泥中。",
            "两松痛埽溉，下有簿书丛。",
            "污洁无二致，喧寂本亦同。",
            "于潜今畿邑，蜀道万里通。",
            "至今存古意，民风尚醇醲。",
            "一邑既当问，尤宜抚疲癃。",
            "蓝田文最高，后学仰韩公。",
            "彼言盖有激，昧者但称工。",
            "成案漫不省，丞哉岂真聋。",
            "姜氏太岳后，夷门慕家风。",
            "教子延名师，列碑多儒宗。",
            "宫庠既开荒，书种庆所钟。",
            "换桂双枝秀，益见笔研功。",
            "后生日加勉，衣钵传无穷。",
            "君才有余刃，壮行气方充。",
            "功名此椎轮，劲翮看摩空。",
            "我归幸同社，棋酒时相从。",
            "尊前不忍别，吟愁夕阳舂。",
            "我家老扬州，五纪有遗踪。",
            "向来耕织图，为烦访溪翁。"
        ],
        "title": "送姜子谦丞于潜",
        "id": "4f0d3555-e5bc-4555-84ae-dfddee228476"
    },
    {
        "author": "楼钥",
        "paragraphs": [
            "阿连少也爽，孤立生气燄。",
            "壮年淬词锋，倾心事铅椠。",
            "胶庠困虀盐，世科终稳占。",
            "再兴连桂堂，尔祖真不忝。",
            "况将尉东白，士友尚歆艳。",
            "惟我爱子深，老矣犹不厌。",
            "固知为子喜，颇亦动吾念。",
            "赠子当以言，苦口当针砭。",
            "此邑子旧游，历历数行店。",
            "棠阴见郎君，遗老喜窥觇。",
            "其民最服义，情伪靡容掩。",
            "莫恃采棒威，要使慕巾垫。",
            "子文多立就，词采更华赡。",
            "吾闻恃俊者，塞门差反坫。",
            "前贤最加谨，临用更重捡。",
            "他时可待取，天庭得锦掞。",
            "吾家有素风，耳目久濡染。",
            "毋庸慕豪举，助廉先以俭。",
            "湎酒更宜戒，平地有深堑。",
            "酣畅当有时，勿习杯潋灩。",
            "持论毋过高，斯言却防玷。",
            "立节毋务奇，躐等恐成僣。",
            "外物思过分，检身但多欠。",
            "勿嫌一尉卑，封清尚为傔。",
            "仕途固崄巇，大要进以渐。",
            "不须苦求知，真知奏应剡。",
            "向来湖海豪，四十可收歛。",
            "宁为处囊锥，莫作露刃剑。",
            "匆匆掺祛别，鱼鲜酒方酽。",
            "刮目待子归，罔俾吾言验。"
        ],
        "title": "送从弟叔韶尉东阳",
        "id": "05bca7de-ec63-4243-839c-5c0f4261bd0d"
    },
    {
        "author": "楼钥",
        "paragraphs": [
            "使君一何清，鹤骨天与瘦。",
            "少年场屋声，六艺饱芳漱。",
            "一行起作吏，所立已不苟。",
            "立朝凛大节，论事几及霤。",
            "发言必体国，平正无矫揉。",
            "藜藿为不采，风采照宇宙。",
            "出入有本末，眼见凡三就。",
            "来不为苟合，荐召乃结绶。",
            "去亦不好高，三宿徐出昼。",
            "天官岂不贵，陈义坚素守。",
            "赣川尝报政，复来守鄞鄮。",
            "不求赫赫名，实出龚黄右。",
            "情伪千万端，到眼辄空透。",
            "抚民过婴儿，闾里息争鬭。",
            "奸胥及强梗，时用霹雳手。",
            "人诵南山判，情通理亦究。",
            "六邑俱帖静，称赞不容口。",
            "律身至严冷，无能掣吾肘。",
            "吏事精且勤，呼烛侵夜漏。",
            "公退入家塾，诸孙后来秀。",
            "吏卒不识面，洛诵出窗牖。",
            "几年南塘路，来往困僵仆。",
            "一朝平似掌，行歌纷老幼。",
            "公心信如水，古井波不皱。",
            "荣观处超然，轩冕亦何有。",
            "翩翩欲赋归，排云屡腾奏。",
            "庙论终不许，斯民方借寇。",
            "上心重闵劳，祠官向庐阜。",
            "阖境极攀恋，人人怀杜母。",
            "君看卧辙人，谁能使奔走。",
            "挽须不得留，百拜愿公寿。",
            "老我幸同朝，倾盖已如旧。",
            "联事东西省，交情久益厚。",
            "我归公亦来，门户托云覆。",
            "黄堂间参语，惟我甥与舅。",
            "扬旌鸣鼓吹，贲此蓬荜陋。",
            "清谈不及私，翁归况不受。",
            "义命孰不知，践履或差缪。",
            "惟公见善明，力行真耐久。",
            "有时相与言，心同兰其臭。",
            "掺袪宁忍别，追送列觞豆。",
            "公虽不好饮，勉为引醇酎。",
            "公去我亦隠，菽水翻彩袖。",
            "花溪渺何许，望望几双堠。",
            "千里共月明，怀人重搔首。",
            "惟应折梅花，临风为三嗅。"
        ],
        "title": "送制帅林和叔归",
        "id": "61f207a4-535e-4d4b-b5f2-25c008a11084"
    },
    {
        "author": "楼钥",
        "paragraphs": [
            "潜虬拔地径夭矫，腾拏势出青云表。",
            "为谁犹向此中蟠，坐阅春秋昏复晓。",
            "团团高盖月轮平，矗矗苍丛众星小。",
            "枯槎当面结生香，外有霜皮细匀遶。",
            "乃知造化有神巧，散作樛枝穷树杪。",
            "虽非直干栋梁材，怪怪奇奇乐幽窈。",
            "独秀海山临浩漾，骇浪翻空云缥渺。",
            "茁芽自有甘露滋，弄影几经霜月皎。",
            "峥嵘老气本天然，后生矫揉何时了。",
            "我家扬州真好事，买归但觉千金少。",
            "夜半有力欲负之，护持和璧终归赵。",
            "从来写照无髣髴，画师欲快毫端扫。",
            "解衣盘礴意惨澹，卷起生绡色徒愀。",
            "我来青边立寒峭，自怜气与秋天杳。",
            "倚筇一笑宾亦欢，开尊相与倾清醥。",
            "谓当好此如好贤，为君三复缁衣篇。",
            "时时来前看不足，终待结屋平湖边。"
        ],
        "title": "赋扬州伯父海桧",
        "id": "3588b239-69e5-45dc-9a34-b623258436b5"
    },
    {
        "author": "楼钥",
        "paragraphs": [
            "晋阳固自有高共，奉天岂可无宣公。",
            "当时扶日沧海东，尚想健笔驱长风。",
            "指挥诸将如奴童，中兴内相当推功。",
            "断碑毋庸诧诗工，制藁具在銮坡中。"
        ],
        "title": "跋綦北海扈从书事诗",
        "id": "b87f541c-ce42-4828-9909-556f13721b59"
    },
    {
        "author": "楼钥",
        "paragraphs": [
            "黎山千仞摩苍穹，颛颛独在大海中。",
            "自从汉武置两郡，黎人始与南州通。",
            "历历更革不胜计，唐设五筦如容邕。",
            "皇朝声教久渐被，事体全有中华风。",
            "生黎中居不可近，熟黎百洞蟠疆封。",
            "或从徐闻向南望，一粟不见波吞空。",
            "灵神致祷如响答，征帆饱挂轻飞鸿。",
            "晓行不计几多里，彼岸往往夕阳舂。",
            "流求大食更天表，舶交海上俱朝宗。",
            "势须至此少休息，乘风径集番禺东。",
            "不然舶政不可为，两地虽远休戚同。",
            "古今事变无定论，难信捐之与扬雄。",
            "四州隅分各置守，琼台帅阃尤尊崇。",
            "高牙大纛拥方伯，鼓吹振响惊蛟龙。",
            "汉家威名两伏波，卢丁以来几宗工。",
            "卫公精爽尚如生，妙语况有玉局翁。",
            "史君吏事素高了，明若古镜摩青铜。",
            "叱驭行行不作难，平生惟仗信与忠。",
            "布宣王灵万里外，益使向化来蛮賨。",
            "第惟遐方习疎慢，政化要当率以躬。",
            "雾中能见越王石，自然心服令易从。",
            "顽犷未率宜以渐，勿示骇政先含容。",
            "平平之策用定远，下下之考书阳公。",
            "吏民生长固安土，尚当摩抚如童蒙。",
            "属僚宦游岂得已，士多失职悲途穷。",
            "名分卑尊不可紊，更念何处不相逢。",
            "官事既了与无间，可使知气俱冲融。",
            "乡闾惜别情所钟，临岐为倾琥珀浓。",
            "手遮西日念远去，欲留奈何鼓逢逢。",
            "愿君稳度三合溜，早归入侍明光宫。"
        ],
        "title": "送万耕道帅琼管",
        "id": "c6ed67cf-e6a5-4479-942d-bcaa12f6ac71"
    },
    {
        "author": "楼钥",
        "paragraphs": [
            "庐山之高谁不识，欲识其真了难得。",
            "往来山中最亲切，岭为横看峯是侧。",
            "曾从彭蠡望山外，识得山南昧山北。",
            "山体如如本不动，人苦求之愈多惑。",
            "君今一堂据湓城，香炉五老皆嘉宾。",
            "莫问后前与向背，面目还君多识真。",
            "君今与山如故人，慎毋忽作白头新。",
            "堂中燕坐静且寿，君其于此知吾心。"
        ],
        "tags": [
            "庐山"
        ],
        "title": "寄题高汝一少卿识山堂",
        "id": "07cba70e-754f-48b5-b964-242400b01f40"
    },
    {
        "author": "楼钥",
        "paragraphs": [
            "来游大梅山，涉山知几重。",
            "平行千仞冈，俯瞰他山峯。",
            "一步一步高，势欲凌虚空。",
            "左顾九地底，楼台鸣鼓钟。",
            "蓬莱反在下，直恐船引风。",
            "又疑海水竭，洞见冯夷宫。",
            "行行愈就顺，故步寻苔封。",
            "十年旧主人，相对如梦中。",
            "清谈虚阁上，坐到夕阳舂。",
            "年来颇畏影，掣身慕冥鸿。",
            "入山非不深，犹有行人踪。",
            "安得更深居，尚友荷衣翁。",
            "未问梅子熟，宁能噉青松。",
            "庶几适吾心，余生得从容。"
        ],
        "title": "侍仲舅同诸表游山",
        "id": "e83df106-4b7e-4dd2-8cf0-e4674f0fa3a3"
    },
    {
        "author": "楼钥",
        "paragraphs": [
            "此山名大梅，驱车入山麓。",
            "试问山中人，山名竟谁属。",
            "禅家开道场，为说梅子熟。",
            "僊家指为巖，曾此隠梅福。",
            "或云古有梅，其大蔽山谷。",
            "至今二梅梁，灵响皆其族。",
            "他山抗惊湍，禹祠横殿屋。",
            "三者尚谁凭，禅师有遗躅。",
            "余皆不可辨，安得究图录。",
            "但爱山又山，乔林间脩竹。"
        ],
        "title": "大梅山",
        "id": "00639def-8f52-4ff5-b3d4-fb81e7d8f8ab"
    },
    {
        "author": "楼钥",
        "paragraphs": [
            "溪声真是广长舌，历劫谈空声不绝。",
            "不知来自何处山，一意倾东忘万折。",
            "我欲漱石向水滨，无奈齿牙摇落频。",
            "夜半寒声到客枕，只疑身是枕流人。"
        ],
        "title": "金峨漱石亭",
        "id": "5cd6c650-d4f1-45ab-ab79-7dfaa6d733c3"
    },
    {
        "author": "楼钥",
        "paragraphs": [
            "顷年登临赤城里，江遶城中万家市。",
            "治中寄我云壑图，快读新诗眼如洗。",
            "回思岁月如星流，念念飞空寻旧游。",
            "披图哦诗想幽致，直欲携筇上山头。",
            "闻有于菟在岑蔚，晚径寒鸦敢翔集。",
            "几年榛棘蔽鼪鼯，一朝绝境从中出。",
            "细路虽非五达康，萦回自觉阻且长。",
            "万壑风烟开绝顶，一丘曲折于中藏。",
            "老砂射日银星炯，梅峡含风襟袖冷。",
            "千巖高下各异状，如障如锋亦如领。",
            "天景须凭意匠营，山不在高僊则名。",
            "规抚已定力未暇，他时会有滕王亭。",
            "风浪隔阔天垂幕，安得叩门亲剥啄。",
            "诗成梦到故山川，睡美不知钟鼓传。"
        ],
        "title": "寄题台州倅厅云壑",
        "id": "0af52967-f64e-4dab-9e05-f4f24176f7aa"
    },
    {
        "author": "楼钥",
        "paragraphs": [
            "三槐诸孙有奇士，才高特未遇时尔。",
            "作诗尤能备众体，短章大篇仍杂拟。",
            "解纷使掉三寸舌，随陆苏张何足比。",
            "雕鹗犹未离风尘，蛟螭尚尔蟠泥滓。",
            "平生曳裾向侯门，豪杰闻风竞瞻企。",
            "只今交游亦凋落，凛凛一身嗟独峙。",
            "槐阴满庭渺何在，久寓瀛壖成故里。",
            "濒湖小楼太孤露，何殊玉川洛城里。",
            "迩来深入作郊居，高屋好山成二美。",
            "未能拔劔斩楼兰，几欲袖椎摧晋鄙。",
            "便将拂袖武陵溪，谁能著脚长安市。",
            "西门性急佩柔韦，柳子气高戕曲几。",
            "衡宇全似归柴桑，茅茨大胜居儋耳。",
            "我诗非工字尤拙，荷子爱忘刚见喜。",
            "夜来纵笔写恕斋，自笑黔馿技止此。",
            "更求古刻访少作，颇记醉中曾诺唯。",
            "旧书纷沓费搜寻，鱼钥未开尘事起。",
            "呼童卷送三数轴，仅可障风同故纸。",
            "新诗鼎来亟予和，颠字敢追张长史。",
            "不须更投苦海中，一笑以还随弃毁。",
            "径须携酒登南堂，朗咏白驹三四章。"
        ],
        "title": "王原庆新迁居南堂以古风求写恕斋二大字并石刻次韵",
        "id": "f8bd8f5a-c84f-44a7-9877-706397f0df56"
    },
    {
        "author": "楼钥",
        "paragraphs": [
            "投老归称前进士，时与田夫相汝尔。",
            "渊明赋归何敢望，曼容自免差可拟。",
            "门前爵罗真可设，老圃灌畦聊自比。",
            "恕斋空洞最相亲，笑谈颇觉清无滓。",
            "时时过我共衔杯，望望不来予为企。",
            "丈夫未遇困泥涂，谁识鸾停兼鹄峙。",
            "方期从容结诗社，相与浮湛向闾里。",
            "一朝别我欲远游，欲入桃源深洞里。",
            "为言半隠欲偕行，二子风流真俪美。",
            "向来早有四方志，行尽东南到边鄙。",
            "只今名利遂两忘，争心无复于朝市。",
            "祇有哦诗兴未阑，连得新诗照尘几。",
            "调高韵险不易和，白雪阳春惊俚耳。",
            "年登六十鬓未斑，乘兴一行若可喜。",
            "宗盟莫逆素相忘，并辔笑谈无彼此。",
            "湖海豪气尽收歛，以恕名斋几一唯。",
            "匆匆掺袪不得留，巵酒未干人欲起。",
            "寄声半隠不容言，空有语离书满纸。",
            "归时赓和必盈箱，写尽山川诗作史。",
            "送子才归深闭门，莫问是非并誉毁。",
            "但期远归亦升堂，西湖仍访老知章。"
        ],
        "tags": [
            "西湖"
        ],
        "title": "又次韵",
        "id": "06ba4163-eb8e-4128-9c19-0f8f7d4e84cd"
    },
    {
        "author": "楼钥",
        "paragraphs": [
            "先生作赋真八吟，高处独步无古今。",
            "少从三山来四明，一郡士子多青衿。",
            "我尝学事六七载，膏馥沾丐资之深。",
            "窃名文场掌帝制，至今不敢忘指南。",
            "英英二子俱秀爽，遗以一经无籝金。",
            "长公奉母上巴陵，念君远去因论心。",
            "见君诗编笔虽敏，三叹未见朱弦音。",
            "海濒熬波幸解组，未知宦路多岖嵚。",
            "先生赋编更熟读，非止骈俪夸词林。",
            "其中关键妙一世，字字谐协如鸣琴。",
            "谈经况有著述在，持论肯为向与歆。",
            "青箱但能世其业，前蹑隽轨将骎骎。",
            "君家曾无锥可卓，迟次幸此突不黔。",
            "不惟母老身非少，廉介又务循官箴。",
            "量入为出可不谨，斤斤饥食寒有衾。",
            "非求多藏第约己，瓶储纸裹迹可寻。",
            "法曹持平守三尺，平反一笑神所临。",
            "谨毋失己毋失人，同列当和时盍簪。",
            "上官善事免旷职，首上尻高宜致钦。",
            "岳阳楼号天下稀，地坼吴楚连衡郴。",
            "洞庭漫汗天立壁，君山当中出青岑。",
            "向来命名字以楚，宦游直到重湖浔。",
            "登楼谈笑领僚属，风流欣遇贤侯任。",
            "君行应得江山助，新篇寄我毋浮沉。",
            "掺袪欲言不尽意，更取浊酒从君斟。"
        ],
        "tags": [
            "洞庭湖",
            "岳阳楼"
        ],
        "title": "送郑楚客司法之岳阳",
        "id": "1640c0df-ea4f-4d41-8261-c9dce9435a37"
    },
    {
        "author": "楼钥",
        "paragraphs": [
            "里闾讲棋社，大要率且真。",
            "岂惟简苛礼，正欲聚首频。",
            "向来赏花约，深恐负此春。",
            "春来顾多事，殆如参与辰。",
            "今朝怡怡堂，坐上凡几宾。",
            "默计病或故，约略三数人。",
            "益知会合难，举酒勿问巡。",
            "棋枰谁胜负，清新想歌唇。",
            "僵卧一榻上，执热难屈伸。",
            "斐然申前盟，余将踵后尘。"
        ],
        "title": "周伯范棋会以足疾不赴走笔寄坐客",
        "id": "4ff10d01-377d-44a1-bb26-547b6e26c609"
    },
    {
        "author": "楼钥",
        "paragraphs": [
            "社中日相从，此意岂不真。",
            "其初定要约，深期往来频。",
            "今年苦多故，孤负四郊春。",
            "清和到新秋，其间足良辰。",
            "而我独抱疴，未能会嘉宾。",
            "近又得玉友，风味尤可人。",
            "思与君痛饮，欲招复逡巡。",
            "忽焉得新酒，亟遣径入唇。",
            "别有酒一斗，并使君意伸。",
            "我虽不敢尝，为洗胸中尘。"
        ],
        "title": "史清翁次前韵觅酒以金川玉友一枕瓶西安酒一斗送之次韵",
        "id": "53c830f3-795c-41c4-b3ba-079d409e5ef1"
    },
    {
        "author": "楼钥",
        "paragraphs": [
            "二公晚辞轩冕劳，两斋莫辨适与高。",
            "尝登云山仰清献，平地著屋山周遭。",
            "白头日过适斋下，钓游尚想随儿曹。",
            "方从家舅与俱隠，野鹤谁能鸣九臯。",
            "加我数年未纳禄，解去簪绂甘同袍。",
            "世间此事要识破，差处不可容一毫。",
            "颍川尉僊赋长句，数寸之管烦君操。",
            "欲追险韵继坡老，词锋犀锐真吹毛。",
            "舅家见诗勉续貂，长松相倚慙青蒿。",
            "我本无复望禄仕，不应招我更由敖。"
        ],
        "title": "陈天成用东坡赵清献高斋诗韵赋适斋次韵",
        "id": "3394e746-8314-4c0e-8050-88be5aa65e30"
    },
    {
        "author": "楼钥",
        "paragraphs": [
            "阿连生而秀，二亲所甚爱。",
            "仲兄勤拊养，遇事辄加诲。",
            "干蛊静而办，胸次无卑隘。",
            "今焉职牢盆，官宇临渤澥。",
            "毋谓官为小，要使所居大。",
            "毋言才可了，检身到纤介。",
            "我家门户重，衣冠绵数代。",
            "当以诚心求，子视勿自懈。",
            "亭民亦良民，孰谓俱无頼。",
            "官吏既扰之，兼并责逋债。",
            "熬波亦良苦，乐岁色犹菜。",
            "输盐不得钱，何以禁私卖。",
            "所在积蠹久，良法浸多坏。",
            "吾闻不无术，更当审利害。",
            "熟视不为谋，空餐媿难盖。",
            "不应行一切，遽使绝称贷。",
            "富者能寡取，倍息久仍在。",
            "贫者庶少宽，公私可缓带。",
            "母年登九十，家居幸康泰。",
            "其家不从政，礼经有深戒。",
            "幸子去不远，时时可归拜。",
            "小别不足惜，轻舟送前迈。"
        ],
        "title": "送元卫弟赴长亭盐场",
        "id": "83f3c9b2-4b4b-489a-99e1-0788fbfa923f"
    },
    {
        "author": "楼钥",
        "paragraphs": [
            "小阮幼钟爱，长乃遭百罹。",
            "风木既深痛，棣华更缠悲。",
            "所頼有吾子，独立守家规。",
            "上有门户托，傍有孤与嫠。",
            "忽为麏国行，溯江秋为期。",
            "冬涝与夏涨，汉水足险巇。",
            "掺袪送子去，风帆不可覊。",
            "城中楮为币，邑下尤可知。",
            "定知公事少，不必事作为。",
            "用智正恶凿，大道本自夷。",
            "家无壮子弟，宗族各天涯。",
            "幸有知己人，方且把一麾。",
            "四海皆兄弟，官寮善待之。",
            "眠食谨调摄，家务须自持。",
            "俸薄用宜啬，无使实漏巵。",
            "此别动深念，毋忘故乡思。",
            "一书抵万金，时寄宾鸿归。"
        ],
        "title": "送从子沆宰郧乡",
        "id": "73e840db-d9e3-4b95-95a2-c18f9f9a6b76"
    },
    {
        "author": "楼钥",
        "paragraphs": [
            "高氏在四明，于今为清门。",
            "贰卿道素高，夫人德尤尊。",
            "子弟尽恂恂，夫君更春温。",
            "昔年奉慈亲，定省严晨昏。",
            "今日当门户，友爱深弟昆。",
            "伉俪信缘合，端良由性根。",
            "门中有孤嫠，极意均抚存。",
            "与我亲儿女，次第了嫁婚。",
            "不可解于心，肯自以为恩。",
            "不言而躬行，后生熟见闻。",
            "诸郎已秀发，颖异有佳孙。",
            "乡评共归重，内外无间言。",
            "公勤官业广，所至治不烦。",
            "僊舟何遽西，行行佐侯藩。",
            "环滁皆好山，风月当平分。",
            "醉翁与乐全，遗蹟今尚存。",
            "况有贤史君，易镇方北辕。",
            "公余陪啸咏，相映如瑶琨。",
            "生来仕平进，自此朱两轓。",
            "从兄今鼎贵，鼇禁兼掖垣。",
            "君其继英躅，复收旧青毡。",
            "老我得投闲，频年接清欢。",
            "同社掺君袪，恋恋倾离樽。",
            "梅风吹溽暑，祝君尚加餐。"
        ],
        "title": "送高仲远赴滁倅",
        "id": "558c413e-6a9b-4ccc-88b3-e48257ca15d4"
    },
    {
        "author": "楼钥",
        "paragraphs": [
            "五载杜门居海角，无复翻阶赋红药。",
            "自怜荒径菊犹存，夕餐空待秋英落。",
            "眼明喜见绿丛丛，始也抽苗今满握。",
            "扶筇著意养孤芳，荆棘旁连细开斫。",
            "天香入骨徐吐芬，中有秋风非外铄。",
            "传闻南堂有佳种，愿过屠门思大嚼。",
            "颇亦有意欲见之，此意未容儿辈觉。",
            "乃知便许移芳根，不止园官供小摘。",
            "要令寿客来骈肩，何用潭水求延年。",
            "有时采之东篱边，不觉南山在眼前。",
            "渊明千载幸同调，老我此际方悠然。",
            "西风吹花日夜急，散金坐看开田田。",
            "两诗先到衡门下，思向平台寻戏马。",
            "从君九日去行乐，莫为登高泪盈把。"
        ],
        "title": "秋雨兀坐王原庆携孙吉父菊花倡和见过有分遗之意次韵",
        "id": "23fafa64-9006-48b4-98b4-97e8db337bc8"
    },
    {
        "author": "楼钥",
        "paragraphs": [
            "万山四塞围平陆，大为关中次为蜀。",
            "我生东南未曾到，蜀士游从闻颇熟。",
            "自从襄阳上峻途，高欲登天下临谷。",
            "女娲大山塞空虚，麻线名堆千万曲。",
            "行人一升鹿头关，下瞰平川如画幅。",
            "幅员二百四十里，里出万缗民日蹙。",
            "向来陕西五路兵，退守诸关疆地促。",
            "计臣权宜重增赋，民力尚宽随所欲。",
            "尔来因仍七十年，鬼不输钱无雨粟。",
            "民生哀哉不堪命，外若富饶中不足。",
            "益梓尚有繁盛风，夔峡穷民几比屋。",
            "侧耕危获供税租，饭多稊稗无嘉谷。",
            "朝廷谋帅弄印久，宣谕尚书剖符竹。",
            "尚书当今第一流，翁婿相望冰映玉。",
            "贻书挽君为此行，古人义槩非流俗。",
            "君亦慨然挈家去，掺袪未免再三祝。",
            "君行岂为温饱计，一举高飞快鸿鹄。",
            "丈夫生有四方志，登览山川非碌碌。",
            "顷为假吏到燕山，未行先取山经读。",
            "所至访寻多得力，中原至今在吾目。",
            "北征西征昔有赋，何肯徒行空逐逐。",
            "子西尝因过岘首，遐想羊公欲相沃。",
            "关右放贾眼拔镞，表留卒使痈溃肉。",
            "试推此意向前去，到处前人有遗躅。",
            "五丁开山果何在，赞皇筹边言可覆。",
            "剑门石角皆北向，雪岭界天望身毒。",
            "高皇将坛在汉中，武侯八阵留鱼复。",
            "栈阁绳桥世称崄，威茂渡笮来夷族。",
            "李冰离堆如底柱，大宁盐泉若飞瀑。",
            "四路尤多未见书，买归何止三万轴。",
            "黄松次功蜀梼杌，石湖居士吴船录。",
            "君宜预考经行地，却随所见书之牍。",
            "幕中便可资筹策，远业因兹增蕴蓄。",
            "又闻渡泸不在泸南在沉黎，卭崃九折是君家世尤当知。",
            "艺祖按图挥玉斧，大度河外等弃之。",
            "本朝独无南诏患，一语决定无敢违。",
            "成都郡庠千白袍，后来之秀日益奇。",
            "周公礼殿岿然在，画像盘古继宓牺。",
            "春秋奠谒用旧乐，想见节奏并威仪。",
            "谈经约史各专门，学问可以相发挥。",
            "康节遗书有传者，不惜师问穷精微。",
            "先天仅得十二三，声音律吕无由窥。",
            "更有异闻多细事，试因余暇质所疑。",
            "青城大面访僊迹，普贤灵变穷峨眉。",
            "街名棋盘路九逵，江号濯锦如污池。",
            "古柏参天二千尺，水浒鼎立三石犀。",
            "药有珂贝说尤诡，字书不见栮与桤。",
            "金堂鹦鹉扫孤塔，苍溪橘柚五出椑。",
            "嘉陵梵像为最巨，阆州城南天下稀。",
            "少陵入蜀往来久，须行万里方知诗。",
            "我慙寡闻言又拙，君其更为加询咨。",
            "老我无复为世用，但当杜门待君归。",
            "归期未知果何时，时寄尺楮宽吾思。"
        ],
        "title": "送王粹中教授入蜀",
        "id": "16ce496d-0701-4efd-b3cf-02595164e578"
    },
    {
        "author": "楼钥",
        "paragraphs": [
            "平生好看竹，每见觉相与。",
            "小大或疎密，一一皆媚妩。",
            "恨无地可种，所至造竹所。",
            "近方辟门径，得地寻丈许。",
            "乞邻栽百个，参差正当户。",
            "天公有老眼，惠以三日雨。",
            "山行不厌泥，但喜竹无苦。",
            "归来报平安，翠叶多楚楚。",
            "不妨来子猷，奚必希蒋诩。",
            "何当遶扶疎，岁寒与君侣。"
        ],
        "title": "山行归来喜栽新竹",
        "id": "9acc6193-32cd-4122-b15e-0cb037becf5f"
    },
    {
        "author": "楼钥",
        "paragraphs": [
            "晚出城西门，循墙过南境。",
            "夏桥日沉辉，沈店月成影。",
            "纳纳川路遥，聒聒水声冷。",
            "欹枕拥衾裯，乐此寒夜永。"
        ],
        "title": "小溪道中",
        "id": "022299ad-4d3f-46ce-887a-24a372ecf355"
    },
    {
        "author": "楼钥",
        "paragraphs": [
            "五千买得见屏风，白鱼相逐菰蒲中。",
            "俊尾拨剌有生意，旁人未易分雌雄。",
            "屏后诸孙更雍容，濈濈无数迷西东。",
            "我虽非鱼知鱼乐，乐处未必鱼知侬。"
        ],
        "title": "醉题鱼屏",
        "id": "21a7fb4b-687c-4179-8715-5e598d9d954a"
    },
    {
        "author": "楼钥",
        "paragraphs": [
            "人问吾何爱一牛，范僊真笔倍风流。",
            "绳牵虽未如自放，犹胜更著金笼头。"
        ],
        "title": "范牛",
        "id": "70edf26e-877d-4ed1-a3e3-d7218cca8d5e"
    },
    {
        "author": "楼钥",
        "paragraphs": [
            "处世难独醒，时作映簷醉。",
            "年少足裘马，安知老夫味。",
            "天梳与日帽，且免供酒事。",
            "谪居幸三适，得此更慙媿。",
            "向来六逍遥，特书见清异。",
            "君家老希夷，相求谅同气。",
            "曲身成直身，朝寒俄失记。",
            "醉中知其天，不饮乃同意。",
            "书生暂奇温，难语纯绵丽。"
        ],
        "title": "白醉",
        "id": "54e31abb-3d27-49dc-86eb-f20d65845557"
    },
    {
        "author": "楼钥",
        "paragraphs": [
            "中兴道士以牛鸣，淡墨百果尤著声。",
            "妙入神品仍有灵，我不识之钦其名。",
            "曾得乌犍两横轴，又有石榴才一幅。",
            "武昌使君旧寄诗，末言秀才乃其族。",
            "忽有纬文来款门，自言真是当家孙。",
            "口诵罗诗若翻水，他诗历历俱能言。",
            "一见前画叹真蹟，愿得生绡奋吾笔。",
            "为作来禽对石榴，一扫横枝生意出。",
            "我诗不工人已陈，有诗岂复能动人。",
            "为君一写史君语，更求知己如罗君。"
        ],
        "title": "赠范纬文秀才",
        "id": "916df75f-5831-4d2e-8f7d-e573dd3a85bd"
    },
    {
        "author": "楼钥",
        "paragraphs": [
            "与客出西郊，送子之南旴。",
            "子为名父子，才器真璠璵。",
            "乃翁老从臣，循吏追两都。",
            "益公工拟人，谓比王仲舒。",
            "积善必余庆，于公大门闾。",
            "子能传家学，何止读父书。",
            "执丧真有闻，孺慕久不渝。",
            "弹琴不成声，西上何徐徐。",
            "文场尝得隽，一跌重叹吁。",
            "通籍金闺中，夷庚因少迂。",
            "邑中有三曾，声名照堪舆。",
            "士夫秀而文，比屋多为儒。",
            "万里此发轫，胸中有全模。",
            "将别更求言，老马从问途。",
            "乃翁同汪出，亲谊崇终初。",
            "以规不以颂，不自知其愚。",
            "民社非细事，况此壮大区。",
            "不饮第一策，精神长有余。",
            "以此奉尘刹，以此当万殊。",
            "何官不可为，祸福皆在吾。",
            "剧邑最为难，谨畏可无虞。",
            "试看悔吝者，实惟予之辜。",
            "民力久已困，未免索税租。",
            "欲如古什一，攻瑟难吹竽。",
            "古意行今法，自应知乐输。",
            "有弊勿遽革，有奸毋亟锄。",
            "责己重以周，检束到锱铢。",
            "两脚踏实地，处事随精粗。",
            "顽不在斯民，猾不在吏胥。",
            "苟以明恕行，久之定交孚。",
            "为善无近名，实著名与俱。",
            "饮啄信前定，富贵不容图。",
            "三年报政成，明时其舍诸。",
            "老我世无用，情亲肯自疎。",
            "尽此一杯酒，惘然掺子袪。",
            "相依忽成别，加餐意何如。"
        ],
        "title": "送陈表道宰南丰",
        "id": "2295a5da-cfb6-452b-9d79-a30d92cc0fb2"
    },
    {
        "author": "楼钥",
        "paragraphs": [
            "一春垂垂困多雨，虽曰如膏反成苦。",
            "自知潦后必成旱，果见晴天雨黄土。",
            "连旬不雨已叹嗟，涤涤山川云不吐。",
            "未闻鹁鸠鸣屋角，但有蚊蝇争振羽。",
            "一梅无望望重梅，旱魃为妖无术御。",
            "闲居忧国徯云霓，夜夜三星正当户。",
            "君王侧身叹凉德，云汉之诗无媿古。",
            "避殿减膳率以躬，己责纵囚真有补。",
            "史君精祷尽诚意，千里归心称杜母。",
            "四郊神物招螉蜒，所在疲氓加手抚。",
            "风伯在今诚可讼，已闻石燕空中舞。",
            "时时小雨慰人心，渴瓦流膏仅儿乳。",
            "传言望日当通济，老巫已得灵神语。",
            "霈然三日果应期，靡神不举谁为主。",
            "河流顿已复旧痕，良苗喜见兴南亩。",
            "中宵愁念不成梦，摩挲便腹眠清午。",
            "从今一饱便可望，坻京行见曾孙庾。",
            "陈侯忽就舂容篇，径遣长须入城府。",
            "叹君健笔今已老，不草敕书招赞普。",
            "坡翁相去已百年，时出新诗追步武。"
        ],
        "title": "陈天成诗多和东坡韵兹因寄喜雨诗走笔谢之",
        "id": "01794c5f-c414-45f9-9a6f-6d2f6d64eca8"
    },
    {
        "author": "楼钥",
        "paragraphs": [
            "海云涌立双铁山，明月正在山中间。",
            "初疑渼陂蓝田出水面，又似长风吹度玉门关。",
            "须臾云过月愈上，太虚点缀从飞翻。",
            "白衣苍狗不足究，千变万态俱可观。",
            "忽焉横卧如苍龙，骊珠颔下光团团。",
            "山河清影见历历，桂枝扶疎若可攀。",
            "夜深醉倒鸡鸣起，光景不类居尘寰。",
            "长庚晔然朝曦发，望舒犹挂西林端。",
            "我欲呼吸晶华驻朱颜，左有金丹右玉丹。",
            "昔闻两曜在天如磨蚁，日行日止一度悭。",
            "太阴行速朔必会，金餠旋复成弓弯。",
            "八卦万物尽关系，历古不已真跳丸。",
            "急景戃恍难控抟，但见霞彩生斓斑。",
            "老我已复卦气阑，学道无成空自叹。",
            "不如安坐委天顺，一听运化更循环。"
        ],
        "title": "六月十六夜观月翌早纪所见成长谣",
        "id": "eb2aa8d6-990d-4d30-a956-7e1ad36d7201"
    },
    {
        "author": "楼钥",
        "paragraphs": [
            "它山堰头足奇观，百万雷霆声不断。",
            "谁把并州快剪刀，平剪波澜成两段。",
            "四明山深水源远，众壑会谿长漫汗。",
            "滔天狂潦不少留，泻入长江势奔窜。",
            "贤哉唐家王长官，欲图永利输长算。",
            "想得惨澹经营时，下上山川应饱看。",
            "西偏千岭相属联，惟有兹山拥东岸。",
            "遂于此地筑横埭，截取众流心自断。",
            "斟酌利害不全取，高下参差仅强半。",
            "水大十分七入江，徐挹三分供溉灌。",
            "支流弥弥穿郡城，脉络贯通平且缓。",
            "旱时反此水亦足，坐使千年忘旱暵。",
            "无穷庙祀报元功，像设森严人敢玩。",
            "梅梁夭矫有冥助，大患于今尚能捍。",
            "前辈所作多神灵，日月真成赤心贯。",
            "后人小智或更易，费尽工夫随破散。",
            "河堙盍浚谋不集，堤断河倾流甚悍。",
            "富民缩手人受殃，仰望古人重兴叹。",
            "老木号风波湛碧，画屏俯仰丹青焕。",
            "更须积雨看惊湍，濡足褰裳何足惮。",
            "去家不远时一游，短艇垂纶流可乱。",
            "八月傥有僊槎来，便欲乘之溯天汉。"
        ],
        "tags": [
            "长江"
        ],
        "title": "它山堰",
        "id": "c899d738-6eea-4bce-8ab5-9d0dd776ea02"
    },
    {
        "author": "楼钥",
        "paragraphs": [
            "归墨气何锐，为儒意何阑。",
            "劝沮皆不可，要惟心所安。",
            "何必收澄观，强欲加巾冠。",
            "余看饮光衣，以次传阿难。"
        ],
        "title": "林复之求僧陈君举为写山谷与俞清老诗而和之次韵",
        "id": "de851025-f298-47d2-a3be-c484231c40e0"
    },
    {
        "author": "楼钥",
        "paragraphs": [
            "秦郎相家子，被服一寒士。",
            "不味膏粱珍，嗜书如嗜芰。",
            "仕途乐平进，欲上行或止。",
            "制使护瀛壖，婉画幕中试。",
            "不避痴儿讥，但欲了官事。",
            "君贤他可及，好善无与比。",
            "公余仍进学，访问无巨细。",
            "片言苟有闻，必欲穷根柢。",
            "一介有可观，穷阎必躬履。",
            "老我甘投闲，衡门人所弃。",
            "惟君异时好，时来访生死。",
            "淡交久而敬，清谈或移晷。",
            "一朝语余别，掺袪不容已。",
            "向来二三公，颇亦同臭味。",
            "去去群欲空，今君又行矣。",
            "欲归投金濑，尚眷甬东水。",
            "结交多老苍，要路有知己。",
            "青毡我家旧，勉旃收上第。",
            "先听传除书，使我喜不寐。",
            "别后未相忘，毋爱书一纸。"
        ],
        "title": "送秦仲防制干",
        "id": "3f64e90f-5708-4679-a208-345c139815c1"
    },
    {
        "author": "楼钥",
        "paragraphs": [
            "棋社颇寥落，聚会多差参。",
            "矧如夫君贤，贵重双南金。",
            "岂可无此君，周旋相与深。",
            "一别归未久，征鞍又骎骎。",
            "老我苦多病，别酒难重斟。",
            "掺袪不可留，赠言效规箴。",
            "吾闻古番君，甚得江湖心。",
            "官无崇与庳，时无古与今。",
            "古人乃能尔，歛衽当致钦。",
            "我亦一丈夫，毋谓力难任。",
            "未暇言偃歌，肯弹宓贱琴。",
            "明恕加抚摩，细故多亲临。",
            "罔密吏易奸，赋重民弗禁。",
            "飞鸮怀桑葚，烹鱼溉釜鬵。",
            "此邦熟往来，当有慰黎黔。",
            "君能践世科，朝行伫朋簪。",
            "公余昌远业，书读松竹林。",
            "故家未见书，校仇如向歆。",
            "时时为寻访，归来共书淫。",
            "勿以三径荒，闲作庄舄吟。",
            "勉哉赴功名，莫待二毛侵。",
            "数年傥加我，寒盟尚能寻。"
        ],
        "title": "送蒋德常宰鄱阳",
        "id": "fe399075-bf72-4ab7-998d-2c9baf2da520"
    },
    {
        "author": "楼钥",
        "paragraphs": [
            "老龙卧海沙，觉来未欠伸。",
            "珠光发海底，闯然目有神。",
            "画龙不画全，必杂烟与云。",
            "此龙未尝动，具见爪与鳞。",
            "一龙望见之，争心生怒嗔。",
            "奋迅勇欲前，便尔云满身。",
            "不知出谁笔，定非尘中人。",
            "若非亲见之，何由写其真。",
            "云涛方汹涌，恍若渺无津。",
            "为霖会有时，正尔良苦辛。",
            "乃知青云高，不如寂寞滨。",
            "深虞或飞去，十袭聊自珍。"
        ],
        "title": "题家藏二画 二龙",
        "id": "641099b1-3458-41bc-84ac-a5f3d4c9e084"
    },
    {
        "author": "楼钥",
        "paragraphs": [
            "一虎弭耳行，一虎立而顾。",
            "猛鸷乃天资，亦尔相媚妩。",
            "媚妩尚眈眈，况复逢其怒。",
            "吾闻宣城包，今古称独步。",
            "投老笔愈精，利牙爪可怖。",
            "方其欲画时，闭户张绢素。",
            "磨墨备丹彩，饮酒至斗许。",
            "解衣恣盘礴，手足平地踞。",
            "顾眄或腾拏，窥之真是虎。",
            "捉笔一挥成，神全威不露。",
            "此其真是欤，为我振蓬户。",
            "藜藿将不采，何止讋狐兔。"
        ],
        "title": "题家藏二画 二虎",
        "id": "46111a05-e446-4460-ba96-cf213f191b62"
    },
    {
        "author": "楼钥",
        "paragraphs": [
            "陈侯少有场屋声，岁在壬午联荐名。",
            "晚年倦游安里居，君亦怀绶归家庭。",
            "齐年连姻更同社，臭味相与如弟兄。",
            "一朝话别欲远去，洗盏更酌歌渭城。",
            "合沙乐土宜宦游，或谓不减洛与京。",
            "平分风月信可乐，人家弦诵几连甍。",
            "岂惟帅阃頼关决，定知秋闱望陶成。",
            "西都外司掌宗盟，烦君共二为之丞。",
            "勿谓为丞但虚称，亨途要当自此升。",
            "惟君儒雅闻簪缨，种学岁久笔纵横。",
            "奥篇隠帙了如响，清谈吐屑四坐倾。",
            "诗筒来往附邮传，时出妙语人为惊。",
            "梅花万树照山白，荔子百种辉空明。",
            "九门雄尊盛官府，三山森耸多地灵。",
            "长乐一志书不尽，平生颇恨未经行。",
            "烦君杰句为摹写，远寄使我心神清。"
        ],
        "title": "送陈进道倅三山",
        "id": "42b84ab0-9c65-4801-9964-e46811e9144c"
    },
    {
        "author": "楼钥",
        "paragraphs": [
            "濠梁自古扬州域，禹娶涂山城尚留。",
            "钟离虽尝作楚县，子男之国书春秋。",
            "卑梁争桑起吴衅，阴陵失道除汉仇。",
            "嬴秦属之九江郡，典午置郡任愈优。",
            "萧梁尤重北徐镇，高齐又为西楚州。",
            "贞观割淮疆理失，元和加水号名脩。",
            "阳冰篆虎书户册，奇画于今照谯楼。",
            "浮山筑堰谁与谋，漫引童谣为激沟。",
            "役工沈铁不胜计，欲灌寿阳为废丘。",
            "雾昏三日水怪出，一决空贻千古羞。",
            "上格下格果何在，西濠东濠犹并流。",
            "守边在人不在险，险阻如故事不侔。",
            "元魏拥兵数十万，义之坚守窜其酋。",
            "向来横涧一失据，凛凛重贻宵旰忧。",
            "刺史旧带两城使，涡口两城今在不。",
            "君侯妙年笔为投，名位讵肯卑微休。",
            "世科高挹更膴仕，哦松壮志未足酬。",
            "欲效金城上方略，宦游直到穷边头。",
            "三光五岳气犹分，故疆慨想何时收。",
            "邑事不足烦大手，往访古今资远猷。",
            "老我无用重多病，为君相与数觥筹。",
            "棋社冷落故人少，况复临风送行舟。",
            "看君径赴功名会，努力自取公与侯。",
            "又闻鱼台在近境，谁知鱼乐如庄周。",
            "烽沈柝静若多暇，从容何惜观游鯈。"
        ],
        "title": "送姜子谦宰钟离",
        "id": "4c7442a8-aa1e-4fb6-a49a-4ad66a809ad1"
    },
    {
        "author": "楼钥",
        "paragraphs": [
            "工部丞昆丘，我生丁巳年。",
            "比吾既逾冠，再转丞金囦。",
            "年龄过半百，奏子哦松轩。",
            "亲见勤小物，如彼少壮然。",
            "受输导行费，略不取一钱。",
            "飞糠至瞇目，犹恐劳弗宣。",
            "汝方壮有室，行行贰剡川。",
            "地近既便亲，俸外有圭田。",
            "惟当念尔祖，奉职罔不虔。",
            "邑无不当问，事亦不得专。",
            "退无为避事，进勿至侵权。",
            "庄生才不才，其间要求旃。",
            "去年苦旱歉，谷熟殊颇偏。",
            "未知催科时，何取何当蠲。",
            "二十七乡民，户口富人烟。",
            "去天曾不远，美恶易以传。",
            "大宁九十余，父母俱华颠。",
            "况子勤干蛊，岂不深爱怜。",
            "食禄须尽瘁，毋叹我独贤。",
            "不应频往来，恃有檄可沿。",
            "时时寄安书，何殊在目前。",
            "秋赋已复近，公余更加鞭。",
            "金罍喜接境，一水通乡船。",
            "他时傥少病，尚能催击鲜。"
        ],
        "title": "送潚丞剡川",
        "id": "cd87e49e-3adb-43e2-87cf-93015c9941f1"
    },
    {
        "author": "楼钥",
        "paragraphs": [
            "筮仕一何早，字民一何迟。",
            "历历三十年，中间多险巇。",
            "宦途祇平进，分寸穷攀跻。",
            "最后官胄监，一蹴黄金闺。",
            "低徊能自爱，风鹢甘退飞。",
            "宁为红莲幕，往寻武陵谿。",
            "亲党多劝止，君去独不疑。",
            "治家有贤媛，应门委佳儿。",
            "安居舍大厦，列屋间歌姬。",
            "风霜登客路，单车如鸡栖。",
            "勇决有如此，端是英雄姿。",
            "有志事竟成，不后一年期。",
            "明诏趣鹓班，壮县催瓜时。",
            "赢得为君子，否泰相因依。",
            "古郡足萧洒，年来困征追。",
            "守宰俱贤明，斯民其庶几。",
            "杭苇欲走别，有足如絷维。",
            "举酒向西望，离愁渺天涯。",
            "惟君才素高，邑若不足为。",
            "谓难易将至，谓易后难支。",
            "老我百念冷，安能效良规。",
            "犹记簿领初，过庭闻旧诗。",
            "惟畏为过寡，惟勤无功亏。",
            "遗训俨如在，终身当诵之。"
        ],
        "title": "送王知复宰建德",
        "id": "9d415fc3-be6d-48f9-88ff-d199b52050d9"
    },
    {
        "author": "楼钥",
        "paragraphs": [
            "良马六十有四蹄，腾骧进止纷不齐。",
            "权奇倜傥多不覊，亦有顾影成骄嘶。",
            "或行或涉更相顾，交颈相靡若相语。",
            "画出老杜沙苑行，将军弟子早有声。",
            "中间名种鸡群鹤，无复瘦疮乌暮啄。",
            "当时玉花可媒龙，后日去尽鸟呼风。",
            "开元四十万匹马，俯仰兴亡空见画。",
            "龙眠妙手欲希韩，莫遣铁面关西看。"
        ],
        "title": "题赵尊道渥洼图",
        "id": "b4672e92-bf87-435f-8466-345a2147bb23"
    },
    {
        "author": "楼钥",
        "paragraphs": [
            "竹批双耳风入蹄，霜鬣剪作三花齐。",
            "相随西去皆良种，撼首势窜迎风嘶。",
            "丹青不减陆与顾，丽人传来译通语。",
            "装为横轴看且行，云是韩干非虚声。",
            "圉人乘马如乘鹤，人马相谙同呼啄。",
            "中有二匹真游龙，爬梳迥立绿杨风。",
            "贾胡携金赎此马，亟呼工人临旧画。",
            "我诗无分到三韩，写向新图时自看。"
        ],
        "title": "题高丽行看子",
        "id": "6df304b3-22d3-482d-949f-8c04aa2ab279"
    },
    {
        "author": "楼钥",
        "paragraphs": [
            "兰亭修禊永和中，羣贤高会俱雍容。",
            "右军作序亦寓耳，藁草乃致传无穷。",
            "自言疑若有神助，他日屡书终不同。",
            "历代传宝在祕府，尤其甚者唐太宗。",
            "当时搜取极心力，模本一一攽羣公。",
            "惟此真蹟最奇绝，萧梁开皇有遗踪。",
            "亲御奎文赐元嘉，龙蟠凤翥何其工。",
            "辩才所取祕昭陵，此本一洗凡马空。",
            "崔家兄弟列清要，诲子况复称龟龙。",
            "图书四部资校仇，当时尚有贞观风。",
            "自云此为最善本，冰御臣液题甚恭。",
            "李王深得拨镫法，笔力绝劲雄江东。",
            "右军以来皆妙笔，名胜异代如相从。",
            "病余扶惫行扫松，李君携来为发蒙。",
            "平生多看旧墨本，一见使我开心胸。",
            "摩挲叹息不自已，至宝盍入明光宫。",
            "隠居怀宝正不恶，异气或能牛斗冲。",
            "叩门有客勿倾倒，恐有御史来乘骢。"
        ],
        "title": "跋李少裴脩禊序",
        "id": "ca61f313-6998-4e47-8b29-e170c3fb95c0"
    },
    {
        "author": "楼钥",
        "paragraphs": [
            "危楼杰立潭府雄，仰望惊瞿何穹窿。",
            "擎以八柱真良工，恍如木天移海东。",
            "扶栏三级横复纵，八窗交映光玲珑。",
            "更上一层迥不同，历览万象俱空濛。",
            "东南太白金峩峯，西山千叠青芙蓉。",
            "环遶不断如屏风，平畴弥望禾芃芃。",
            "城郭市井聚螘蜂，烟树高低知几丛。",
            "澄湖一片磨青铜，潮来江涨银在镕。",
            "海匝三垂属提封，四山宽围城在中。",
            "地平楼小望易穷，安得高卧陈元龙。",
            "丽谯公府难从容，二阁均在道佛宫。",
            "江山得助无遗踪，眼前突兀忽此逢。",
            "主人干国成栋隆，鼎彜久书柱石功。",
            "名遂身退兹明农，卜筑深静依高墉。",
            "百间朗朗罗心胸，咄嗟不待鼛鼓冬。",
            "最后奇观凌虚空，窗户未须湿青红。",
            "似闻庐陵周益公，亦作此楼高于崧。",
            "相望落落见两翁，心匠不谋如影从。",
            "我欲效颦意方浓，一朝登眺若发蒙。",
            "不愿侍公饮千钟，不愿舞女纷歌僮。",
            "插架三万牙签重，此身愿为书蠹虫。",
            "不然相陪夕阳舂，与公凭栏送冥鸿。"
        ],
        "title": "赵资政建三层楼中层藏书",
        "id": "a6ba1b68-24f0-4d31-a917-f7a37d8f506f"
    },
    {
        "author": "楼钥",
        "paragraphs": [
            "先引护栏毬子骢，九马近远俱相从。",
            "黑驹䯄黄骓素骝，亦有笏面仍银鬃。",
            "夏国一种青于蓝，五明错靴皆如龙。",
            "或骖或引恣驰骤，坐觉隠耳声珑珑。",
            "人间安得有此辈，一一必自天闲中。",
            "不惟骨相异凡马，圉人贵介多雍容。",
            "三花翦鬣自官样，空鞍更以香罗幪。",
            "中间二者盖天马，齿虽已老气尚雄。",
            "不知几出横门道，双立柳下青阴浓。",
            "擡缰捽颔刷背膂，旋梳鬃尾摇清风。",
            "人人生意马欲动，态度曲尽各不同。",
            "韩生去我几百年，藻色尚湿青与红。",
            "不知何时堕鸡林，万里远在东海东。",
            "贾人携来得寓目，一见绝叹丹青工。",
            "千金可买真不惜，忽复携去何匆匆。",
            "亟令临写得形似，如此神骏那得逢。",
            "开元内外马盈亿，色别为群从登封。",
            "韩生所貌定杰出，七尺为騋八尺駥。",
            "向来鶑边系金狨，归乘款段头已童。",
            "伏枥宁能志千里，却笑区区据鞍矍铄翁。"
        ],
        "title": "再题行看子",
        "id": "c1a5cac9-4459-4d0e-88a9-1025d03b3b38"
    },
    {
        "author": "楼钥",
        "paragraphs": [
            "吴侯奕奕天分高，历记万卷无差毫。",
            "青云垂上忽归去，年来益收湖海豪。",
            "志同三闾时则异，玩此芳物亭之臯。",
            "视彼顦顇亦何苦，鼻间栩栩忘鬰陶。",
            "诗文满轴寄海峤，灵均细论无乃劳。",
            "与君齐年况同袍，祇今衡门没蓬蒿。",
            "有芳可玩便自适，草间野卉时一遭。",
            "蓠芷辛夷兰杜若，未暇一一追离骚。"
        ],
        "title": "寄题吴汉英玩芳亭",
        "id": "7e5dd2e9-35ec-403f-a1d5-6f31eb2fa642"
    },
    {
        "author": "楼钥",
        "paragraphs": [
            "高士不为簿，子严论独殊。",
            "不遭何不可，而况主簿乎。",
            "夫君岂其裔，南明筮仕初。",
            "要知官无卑，禄可代耕锄。",
            "正须勾小稽，使民能乐输。",
            "矧复兼尉曹，鼠窃随除驱。",
            "两职去民近，亨途此权舆。",
            "君诚吾里秀，贤厚素有余。",
            "埋蛇有阴德，映雪读古书。",
            "起家决儒科，乡评足名誉。",
            "妻以兄之子，相与久相娱。",
            "小别不足惜，未免掺子袪。",
            "邑境连台剡，好山环四隅。",
            "二子丞邻封，川陆通舟车。",
            "乘兴或一往，径欲造庭除。",
            "公余想绩文，尤当惜居诸。",
            "会看兴公赋，掷地金声如。"
        ],
        "title": "送孙子祥赴新昌主簿",
        "id": "35641228-a915-42bc-b50c-248b9f0eb0d9"
    },
    {
        "author": "楼钥",
        "paragraphs": [
            "我老不复仕，行将挂衣冠。",
            "两子俱贰令，官职恰一般。",
            "剡川且书考，上虞亦之官。",
            "人言易捧檄，归奉重亲欢。",
            "我意正不尔，期汝政可观。",
            "食焉怠其事，古训戒舍镘。",
            "汝职去民亲，簿书当细看。",
            "一邑无不问，正尔良独难。",
            "江海匝三垂，长隄捍惊湍。",
            "埭高几如山，潮至不留残。",
            "宣和有遗迹，能使潮浸滩。",
            "陂湖谨蓄泄，可以救旱干。",
            "长沟济漕运，浚治令通宽。",
            "此皆丞所职，勿惮心力殚。",
            "江头有东山，永怀谢家安。",
            "邑有李与丰，况复居二潘。",
            "尚友更从游，问学加研钻。",
            "平时固知汝，廉谨无欺谩。",
            "涉世终未深，送汝能忘言。",
            "故乡去帝乡，舟驭多往还。",
            "失己固不可，待人亦多端。",
            "罔求违道誉，善遣非意干。",
            "穷达自有时，此理真如丹。",
            "聚散不足较，岂得长团栾。",
            "闲静我所便，汝其自加餐。",
            "有时或乘兴，往来二子间。",
            "踏雨送汝行，浮家当游般。",
            "走笔如家书，谁能苦雕剜。"
        ],
        "title": "送淳丞上虞",
        "id": "caa8ff5e-4185-4819-b424-1daa7981cfbc"
    },
    {
        "author": "楼钥",
        "paragraphs": [
            "伯父盛德人，伯中实暮子。",
            "不惟能象贤，气貌亦相似。",
            "幼日读父书，结字得皮髓。",
            "粹然金玉姿，少日期千里。",
            "宁知游上庠，蹉跎困名第。",
            "晚始著青衫，酸寒就一尉。",
            "欻然报瓜时，往戍真乐事。",
            "自惟群从希，惜别不能已。",
            "中年重离别，况我衰如此。",
            "亲故例作恶，况复于吾弟。",
            "兹行岂得休，雅怀聊漫仕。",
            "勿惮三年留，江南富山水。",
            "尉曹官虽卑，去民最密迩。",
            "一日斯必葺，职务毋少弛。",
            "善保金石躯，离觞且同醉。",
            "归来毕婚嫁，相从期暮齿。",
            "教子以义方，忍贫授经史。",
            "素业俱有传，见进未见止。",
            "大儿方决科，如摘颔髭耳。",
            "子尚徐其驱，中途听捷喜。"
        ],
        "title": "送伯中弟尉新喻",
        "id": "b6776dac-0f91-4dfb-b691-2d95fbb49806"
    },
    {
        "author": "楼钥",
        "paragraphs": [
            "澧阳渺何许，远在天尽头。",
            "顷为郡楼记，图志不可求。",
            "王侯录故实，颇亦费冥搜。",
            "忠以申明著，学有车公优。",
            "外挹兰江水，下俯僊明洲。",
            "读书记群玉，采药思浮丘。",
            "况得子厚语，谓冠汉南州。",
            "见谓颇详尽，丰碑照城陬。",
            "可怜城与楼，百姓不知修。",
            "乃知尚有遗，家传载邺侯。",
            "张君将客授，盖尝叙其由。",
            "为我谢澧人，聊以遮前羞。",
            "君家世为儒，青箱袭箕裘。",
            "太玄洎潜虚，探赜深可钩。",
            "君才兼数器，博洽谁与俦。",
            "南庙推第一，雕鹗快九秋。",
            "得官愈嗜学，手抄不能休。",
            "馆殿要人物，众宝登琳璆。",
            "演纶及视草，如君真胜流。",
            "兰芷生颜色，暂烦为远游。",
            "君方俟瓜时，相依意绸缪。",
            "樽酒接从容，诗篇更唱酬。",
            "论文究今昔，析理到孔周。",
            "老我澹无伴，掺袪不容留。",
            "别乘澹庵子，倾盖当相投。",
            "公余文字饮，能思故人不。"
        ],
        "title": "送张子宓分教澧阳",
        "id": "e4db02d1-0154-4ada-824d-9811badb9eb8"
    },
    {
        "author": "楼钥",
        "paragraphs": [
            "作邑诚匪易，况子之稽山。",
            "银茜视两赤，朝家知其难。",
            "鼎鼎数万户，赋重民生囏。",
            "山陵五云飞，办护力更殚。",
            "预买万世敝，法贪至于残。",
            "越人瘠已甚，当馈几发叹。",
            "名臣为竭力，减额宜少宽。",
            "不齐物之情，兹事终变翻。",
            "箕歛及鸡豚，诡户多容奸。",
            "竟未得要领，条令何其烦。",
            "通才善剸剧，南康遂通班。",
            "诚心试求之，要使后可观。",
            "古仕不出乡，习俗皆素闲。",
            "东嘉尝客授，寻乃乘朱轓。",
            "略如仕于乡，非意不得干。",
            "况昔摄邑久，疾苦知民间。",
            "故吏想犹在，疲氓知长官。",
            "宜若差易耳，未免送以言。",
            "权虽与正同，事体终两般。",
            "趣办不计久，为真事多端。",
            "遇事勿生风，三思庶能安。",
            "试登宽简堂，取我前碑看。",
            "六一真格言，坐右当铭盘。",
            "向来难奉母，版舆今似潘。",
            "外尽抚字劳，退公悦慈颜。",
            "莲峯声望重，待子兴门阑。",
            "勉哉发政誉，行矣闻天关。"
        ],
        "title": "送周君可宰会稽",
        "id": "b7cdd7c1-ee71-440d-a3e0-72f53e9cf7c3"
    },
    {
        "author": "楼钥",
        "paragraphs": [
            "书家千载称兰亭，兰亭真蹟藏昭陵。",
            "只今定本夸第一，贞观临写镌瑶琼。",
            "黄?冈下得宝墨，古人烧砖坚于石。",
            "大令亲书保母铭，况是当时晋人刻。",
            "砖虽破裂文多全，妙画远过兰亭镌。",
            "其间曲水悲夫字，骎骎欲度骅骝前。",
            "我家阿连缚虎手，更得退堂方外友。",
            "王君系出三槐家，参坐会文真耐久。",
            "田丁初来献小砚，寻见津津若微溜。",
            "细看背刻晋献之，永和彷佛在旁右。",
            "亟访田家叩所从，始知墓崩随意取。",
            "大砖支牀得前段，掀倒浮屠全尾首。",
            "字为十行行十二，百十有七二字漏。",
            "交螭方壶不复见，贞石摧藏松亦朽。",
            "我得此碑喜不寐，摩挲三叹叹未有。",
            "兴宁甲子十四周，更阅三年仍乙丑。",
            "若非洞晓未来数，安知八百余年后。",
            "坡翁应未见此志，金蝉之铭何绝类。",
            "又知文章有暗合，智谋所见略相似。",
            "二王遗踪无所遗，谁知地下此段奇。",
            "三君共为成胜事，至宝呈露端有时。",
            "越山盘屈献与羲，付与耳孙世守之。",
            "烦君更为护幽竁，或恐意如犹有知。"
        ],
        "title": "钱清王千里得王大令保母砖刻为赋长句",
        "id": "cf0f3a2c-a19f-4734-bc52-a1df962e49f3"
    },
    {
        "author": "楼钥",
        "paragraphs": [
            "少陵千古诗人杰，每见名花辄题绝。",
            "锦棠无如蜀川盛，见说千林天染缬。",
            "大篇短章合无数，忍对此花舌如结。",
            "黄鹄衔子万里来，春光颇向东南泄。",
            "槹闲老子携春归，移石鬰林表高洁。",
            "崇桃炫昼不足言，红艳烧林疑益烈。",
            "棠梨小红自退听，不待骚人定优劣。",
            "两登蜀道归海滨，一琴一龟全晚节。",
            "嘉招容我到花下，春酒新篘公自挈。",
            "攀翻乱插人共醉，十二金钗不成列。",
            "袁安参坐为长哦，同气相求磁石铁。",
            "不须高烛映红粧，佳月自能明作哲。",
            "红潮满颊卧林间，风流谁敢来分别。"
        ],
        "title": "赵资政招赏川海棠次袁和叔韵",
        "id": "2d1629ed-d6f8-4ecc-a252-dd41948fde65"
    },
    {
        "author": "楼钥",
        "paragraphs": [
            "沙头古招提，往来几经行。",
            "兹来当春昼，解衣愒西楹。",
            "玉立青琅玕，小窗虚且明。",
            "纸帐白如雪，牀软枕更平。",
            "偃仰四体适，欠伸困思生。",
            "须臾右脇卧，径入华胥城。",
            "无人梦自觉，閴然四无声。",
            "林间婆餠焦，悠悠时一鸣。",
            "翻身更从容，意泰气亦清。",
            "连朝走丘垄，百拜不遑宁。",
            "老我久倦游，幸兹息营营。",
            "衰相益已迫，世念日愈轻。",
            "自欣天与闲，身是半发僧。",
            "未能遂高隠，庶几保余龄。"
        ],
        "title": "泉口浄明院昼寝",
        "id": "6358dd26-b5f7-441e-9632-b23f402e9cb2"
    },
    {
        "author": "楼钥",
        "paragraphs": [
            "何处驱来良马六，骝黄参错如花簇。",
            "胡为不作腾骧去，各有游缰絷前足。",
            "胡人下马俱少休，背倚毡裘眠正熟。",
            "酋豪拣箭奚奴撚，意欲射麞不遗镞。",
            "琵琶横倚续续弹，一夫坐听胡中曲。",
            "卧拥提壶将引饮，英气虬须皆贵族。",
            "沙碛坡陀高复低，天寒不见寸草绿。",
            "我行燕蓟颇见之，狼帽乌靴乃其俗。",
            "勿云恃勇不知义，要以赤心置其腹。",
            "呜呼安得壮士健马咸作使，坐令戎虏为臣仆。"
        ],
        "title": "赋蒋甥若水番马图",
        "id": "006e9223-0b3d-464f-a900-174139f25698"
    },
    {
        "author": "楼钥",
        "paragraphs": [
            "平生所嗜惟汤餠，下箸辄空真隽永。",
            "年来风痹忌触口，厌闻来力敕正整。",
            "江西谁将米作缆，卷送银丝光可鉴。",
            "仙禾为餠亚来牟，细剪暴干供健啗。",
            "如来螺髻一毛拔，卷然如虿都人发。",
            "新絃未上尚盘盘，独茧长缲犹轧轧。",
            "旴江珍品推南丰，荷君来归携来东。",
            "知君正直如羔羊，贻我素丝踰五总。",
            "仙禾本出从嘉谷，色味俱同无餠毒。",
            "鼎深熟煮葱豉香，大美元年加脔肉。",
            "有时饭素芼以虀，馋口属餍味更奇。",
            "束晳一赋不及此，为君却作补亡诗。"
        ],
        "title": "陈表道惠米缆",
        "id": "1cf7f590-97e8-44cb-86dc-257b062d887a"
    },
    {
        "author": "楼钥",
        "paragraphs": [
            "年来吴门笺，色泽胜西蜀。",
            "春膏最宜书，叶叶莹栗玉。",
            "贤甥更好奇，惠我小画幅。",
            "开缄粲殷红，展玩光溢目。",
            "巧随砑光花，傅色湿丹绿。",
            "桃杏春共妩，兰桂秋始肃。",
            "赵昌工折枝，露华清可掬。",
            "妙手真似之，臧去不忍触。",
            "苟非欧虞辈，谁敢当简牍。",
            "又闻乐间君，古篆颇绝俗。",
            "并求数纸书，寄我慰幽独。"
        ],
        "title": "卢甥申之自吴门寄颜乐间画牋",
        "id": "39e3de7c-077c-4f09-8170-7b4822d54ebc"
    },
    {
        "author": "楼钥",
        "paragraphs": [
            "郊原膴膴春意足，细草凄迷芳树绿。",
            "鴈鹜无数泛陂塘，羊牛相与随刍牧。",
            "几年不泛浙西船，恍如苏台俯平川。",
            "闲人忧国无他策，但愿好雨成丰年。"
        ],
        "title": "题申之寄示春郊画轴",
        "id": "9de2fba5-fbbe-4b00-93ff-d1d4ff34f967"
    },
    {
        "author": "楼钥",
        "paragraphs": [
            "昔年曾赋虎丘，犹恨灵巖未游。",
            "天池之景绝胜，宝华有水倒流。",
            "老矣不复西去，梦入陶朱扁舟。",
            "烦君为我寻访，能以新诗寄不。"
        ],
        "title": "六言问天池宝华",
        "id": "419e30b1-01da-48e5-b308-5b26a3b3973b"
    },
    {
        "author": "楼钥",
        "paragraphs": [
            "君家江发源，我生瀛之壖。",
            "相望万里外，中间几山川。",
            "近闻今子敬，文价惊鸾鹓。",
            "何由梦见之，失喜瞻在前。",
            "幅巾耸英标，衔袖出文编。",
            "倒屣平生欢，剧谈河汉悬。",
            "老我三入朝，广识两蜀贤。",
            "相与论诸公，与君最周旋。",
            "自言隠太城，读书三十年。",
            "城中竹谿居，肥遯远市廛。",
            "清谿拥屋后，绿树环前轩。",
            "一舟号横雪，可溯复可沿。",
            "拂衣下三峡，非为名利牵。",
            "滟滪追古作，海潮赋新篇。",
            "旧依槹闲公，来乘甬东船。",
            "顾我何所取，有怀俱尽言。",
            "老亲苦多病，尝药冀少痊。",
            "佳客不容留，欲著归骖鞭。",
            "间为恶草具，愿君少留连。",
            "报无锦绣段，赠有朱丝絃。",
            "一别无复会，掺袪意茫然。",
            "蜀山渺何许，同声惟杜鹃。"
        ],
        "title": "赠成都鲁讲书",
        "id": "f4b1bc90-25bb-4d3d-9e15-811ccf31f6a5"
    },
    {
        "author": "楼钥",
        "paragraphs": [
            "我公仁存心，乐山心如丹。",
            "平生经行处，不厌行路难。",
            "青城及大面，万叠连百蛮。",
            "扪参仰胁息，亦尝坐长叹。",
            "功成归四明，得地数亩悭。",
            "城隅路穷际，小桥水汪湾。",
            "萧条渔家市，中有屋百间。",
            "危楼俯人世，一看山四环。",
            "堂深无他景，犹以城当山。",
            "城荒披绿莎，青青透槹闲。",
            "秀润长满门，坐对无跻攀。",
            "日夕气亦佳，鸟飞相与还。",
            "终日看不厌，徙倚十二栏。",
            "有如拥泰华，管窥见一斑。",
            "况兹绿阴成，连朝雨潺潺。",
            "浓翠真欲滴，秀色几可餐。",
            "我家但环堵，穷年困弯跧。",
            "出门得旷望，遥碧罗烟鬟。",
            "有时碧云涌，半空耸商颜。",
            "须臾辄变灭，欲驻良亦艰。",
            "羨公得佳趣，容我游其藩。",
            "悠然时见之，重门勿令关。"
        ],
        "title": "赵资政当山堂",
        "id": "a6cd8bab-3272-41fc-869a-1ed207ab437e"
    },
    {
        "author": "楼钥",
        "paragraphs": [
            "渊明有琴本无絃，白傅偏喜听人弹。",
            "不如空中风度曲，随风往来声断续。",
            "非宫非商从君听，不中律吕无亏成。",
            "大如角韵来孤城，细似蚓窍苍蝇声。",
            "华亭夜鹤圆吭清，颤动长引寒蝉鸣。",
            "或疑凤咮叫霄汉，又恐僊佩云中行。",
            "使其似曲无别调，安得自在声泠泠。",
            "蛙喧尚谓胜鼓吹，牛鸣犹以黄钟称。",
            "丝不如竹亦漫语，頼此七窍俱珑玲。",
            "幽人院静新凉生，八风不问来纵横。",
            "短簟六尺午睡足，彷彿神来传广陵。"
        ],
        "title": "风琴",
        "id": "2c9f7600-079d-4d83-ba13-78864c24145c"
    },
    {
        "author": "楼钥",
        "paragraphs": [
            "沧水海豹来京畿，系裙尧舜深恶之。",
            "元祐政和能几时，女真航海来乞师。",
            "以燕伐燕夷攻夷，吾国何与潜与期。",
            "岛夷日张耶律卑，城门失火殃鱼池。",
            "督亢虽入空无赀，免夫赋及东南垂。",
            "庙谟颠倒几逆施，中原丘墟责谁尸。",
            "高皇匹马兴涣濉，南巡国步尤阽危。",
            "神旌北指虏屡隳，天虽悔祸庭未犂。",
            "两邦交聘玉节驰，廿年不见红旌旗。",
            "狂胡穷凶不自知，意欲投箠凌江湄。",
            "安知送死芜城西，倒戈势如蚁溃隄。",
            "三年拜赐无能为，再寻和议平创痍。",
            "中间纪载纷是非，颠末不备多怀私。",
            "痛定泣血作者谁，佥言乱华疑传疑。",
            "徐君忧世老不衰，会粹众作无棼丝。",
            "东观直笔多所资，蓬莱汉阁生光辉。",
            "儒荣名堂本训辞，大书流咏见丰碑。",
            "我昔假吏陪琬圭，故宫禾黍伤离离，洪河大山望而悲。",
            "壮士无数胡马肥，谓国有人何至斯。",
            "此心耿耿泪自挥，年运而往不可追。",
            "因君来觅儒荣诗，感触义槩矢以词。",
            "无由纵览读书帷，愿得版行用激臣子无穷思。"
        ],
        "title": "寄题临江徐祕阁儒荣堂",
        "id": "b480c2d4-3082-468f-a01a-2f88c22be3c3"
    },
    {
        "author": "楼钥",
        "paragraphs": [
            "袁氏四世凡五公，唐朝三相传家风。",
            "君家几代擅儒业，高曾艺苑俱称雄。",
            "大父谦尊古君子，诸父名高表吾里。",
            "一门子弟更竞爽，挹取乙科自君始。",
            "九江需次今几年，去去渌水依红莲。",
            "忘年论交正相予，叱驭欲往难留连。",
            "老我秋来抱病久，临岐无由置尊酒。",
            "祇从卧内叙离怀，恋恋掺袪仍握手。",
            "鹏程万里兹权舆，平时义方师有余。",
            "送人以言古所重，虽诵所闻宁起予。",
            "君看公孝与孟博，太守坐啸仍画诺。",
            "一郡之政頼关决，千里应须念民瘼。",
            "乡州义事烦主盟，纤悉于余无隠情。",
            "处事条理亦为政，知君出仕当有声。",
            "尊公亦入闽中幕，公退著书端不恶。",
            "君才更得江山助，简书既省寻家学。",
            "君行远业未可量，弟兄丹桂终齐芳。",
            "老悖无庸况多病，尚能留眼看翱翔。"
        ],
        "title": "送袁恭安赴江州节推",
        "id": "8d91bc57-e434-415b-898d-acbc2f66dc3f"
    },
    {
        "author": "楼钥",
        "paragraphs": [
            "䰐鬖两狻猊，胡为到庭户。",
            "细观画手妙，模写真态度。",
            "意足谢繁笔，不待丹青污。",
            "乱扫腹背毛，头足巧分布。",
            "尨也如愁胡，眉攒眼光注。",
            "岂惟足生牦，垂耳纷败絮。",
            "掉尾固自若，狸奴为惊瞿。",
            "侧耳实畏之，冲目犹敢怒。",
            "诚知取形似，不吠亦不捕。",
            "对之辄一笑，聊用慰沈痼。"
        ],
        "title": "赵南仲寄王朴画猫犬戏为之赋",
        "id": "7fd6bc06-1bd8-4a7c-ac5b-4cd707798837"
    },
    {
        "author": "楼钥",
        "paragraphs": [
            "伊昔羊尹临丹阳，真率之名初滥觞。",
            "香山尚齿当会昌，卧云不羨坐巖廊。",
            "七人各列官与乡，年德俱高世所臧。",
            "丙午同甲遥相望，清谈生风想琅琅。",
            "耆英人物尤轩昂，赋诗远追白侍郎。",
            "文富归休寿而康，衣冠十二何锵锵。",
            "吾乡五老如鴈行，至今月评尚推扬。",
            "家舅仕宦接王杨，眉寿遂及渭水姜。",
            "我如伤禽趁鸾凰，忽惊骑箕归银潢。",
            "向来雅约犹宝藏，菜羹草具烹彘肪。",
            "四皓中间有夏黄，蔼蔼义风夸句章。",
            "年来抱疴久在牀，同社阔别如河梁。",
            "君尝远宦踰沅湘，又向封川憇甘棠。",
            "瘴雨蛮烟暗桄榔，何时归安朝士坊。",
            "忽传新诗几生光，歛衽正色而寒芒。",
            "诗境几成破天荒，徐为续貂未须忙。",
            "静揣归期应未央，归纵未衰亦老苍。",
            "莫年甘与子同裳，何事相望天一方。"
        ],
        "title": "朱季公寄诗有怀真率之集次韵",
        "id": "adadcca8-1028-49e6-b772-17644a45bf54"
    },
    {
        "author": "楼钥",
        "paragraphs": [
            "江左一世称名公，首出刘惔与王濛。",
            "自高直以天自况，何止数仞言高墉。",
            "虚声一传实何在，但知景附而风从。",
            "我朝诸公门户阔，普纳万象如虚空。",
            "羣才俱入大鑪鞴，铸人端如金在镕。",
            "又如东君一布令，白者自白红自红。",
            "巖巖千载玉局老，少年径以吾道东。",
            "首干乐全次六一，二公自是燕许宗。",
            "奏篇六论初流传，四海一日俱承风。",
            "其间杰出六君子，香薰班马尤为浓。",
            "涪翁又分江西派，作图序次由本中。",
            "哦诗作文各务实，荐鹗不媿北海融。",
            "坐令文物掩前代，主盟岂非诸老功。",
            "固知文气僵湜籍，亦许诗律沾徐洪。",
            "宛丘诸黄接前辈，宜有此甥风味同。",
            "蚤尝决胜翰墨场，笔端豪健谁争工。",
            "新篇句句多洒落，妙画字字真玲珑。",
            "惜哉生晚百余载，欧苏之门欠登龙。",
            "尚兹踸踔未阔步，吞舟之鱼沟岂容。",
            "我方投老与世隔，映窗爱景方朣胧。",
            "十年屏居可罗爵，何人来顾一秃翁。",
            "俨然衣冠见吾子，文书衔袖名自通。",
            "向来两卷余百篇，讽味抵今未能穷。",
            "更携大篇如拱璧，刻画无盐贲孤踪。",
            "人言霜蹄骋夷路，我今秋隼凌三峯。",
            "爱余过厚拟前良，此事如何著得侬。",
            "老我不入杞梓林，峄阳深隠如孤桐。",
            "平生习气扫欲尽，只有媿处著力攻。",
            "子归求之有余师，惟知叹息锦绣胸。",
            "时时杖屦许来往，庶可岁寒相始终。"
        ],
        "title": "吴少由惠诗百篇久未及谢又以委贶勉次来韵",
        "id": "d965556d-d4b5-4e8b-a93c-3a99ec8ce6b9"
    },
    {
        "author": "楼钥",
        "paragraphs": [
            "一笋入屋照座寒，凌晨仍有清露漙。",
            "益信露珠自根起，正如真水朝泥丸。",
            "厦屋不应为汝穿，不肯屈节斜倚栏。",
            "干霄拂云已在望，且复自保青琅玕。"
        ],
        "title": "龙潭丈室一笋穿入露满其上因赋之",
        "id": "1405e3a2-ab72-4fc0-bbc3-9c3645dccd0a"
    },
    {
        "author": "楼钥",
        "paragraphs": [
            "七十老翁门昼闭，终日萧然无一事。",
            "却因不雨动衰怀，拥笏黄堂与祠祀。",
            "兼旬旱涸舟不通，井泉欲竭知无计。",
            "僮奴抱瓮扣比邻，水不得清仅无滓。",
            "旧时见说横谿源，有水侧出万竹前。",
            "考之尔雅名汍泉，颇思走介分微涓。",
            "去之一驿不易到，午暑坐想空垂涎。",
            "不知何人剥啄扣我门，惠以小罂童稚惊相传。",
            "启封一勺挹清泚，烹试茗碗真增妍。",
            "况当精祷已孚应，三日簷溜倾潺湲。",
            "病中一笑成莞尔，城闉安有泉如此。",
            "吴松四桥思陆羽，白帝城西歌子美。",
            "何用中泠取扬子，已觉清甘冰人齿。",
            "前人所品殊不定，一下一高随所喜。",
            "老我住世能几年，引饮一瓢几子渊。",
            "行见甫田取十千，坐使远近俱安然。",
            "欲和大篇不觉沉吟久，击钵成章慙敏手。"
        ],
        "title": "旱久无水王伯容分惠桃源大谿泉将以长篇水至已雨走笔次韵",
        "id": "42b15db7-4764-4e56-afe3-0e2e68e26c2e"
    },
    {
        "author": "楼钥",
        "paragraphs": [
            "富春富山水，地胜雄三吴。",
            "壮哉十万户，畿邑拱行都。",
            "大江横吾前，上下万贾趋。",
            "吾子丞剡川，摄事奸已鉏。",
            "试县力愈难，勉旃立规橅。",
            "治县古有谱，近颇多著书。",
            "槹闲爱汝厚，诲语皆良图。",
            "老我不惜别，所望安官居。",
            "汝亦颇练事，正恐才尚疎。",
            "我以热肺肠，有求应所须。",
            "遇事费十思，一跌真不虞。",
            "虽当纵心年，兢兢矩不踰。",
            "况汝年方壮，勿恃才有余。",
            "据轮始窥井，任诞宁失拘。",
            "三年待汝归，二亲真倚闾。"
        ],
        "title": "送潚宰富阳",
        "id": "af227410-b021-4588-b4ff-2499f43645f1"
    },
    {
        "author": "楼钥",
        "paragraphs": [
            "二孙吾所爱，别去殊关情。",
            "阿剡将赏延，伴子性亦灵。",
            "烦子善诱之，他日使有成。",
            "公余松竹林，共勉洛诵声。"
        ],
        "title": "又送从子㴶",
        "id": "79cb1c4a-2b3f-49de-8642-4fe6ffb9e88c"
    },
    {
        "author": "楼钥",
        "paragraphs": [
            "彼泽之陂蒲与荷，有美一人伤如何。",
            "洁清如许岂不好，纫兰缀蓠何足多。",
            "七十二钻无遗策，不灵于己徒遭厄。",
            "人生何用千岁为，愿似巢莲足清白。"
        ],
        "title": "寄题林宗山巢龟",
        "id": "fc1fdb7e-3b5d-4e20-81f9-eda04181e1d2"
    },
    {
        "author": "楼钥",
        "paragraphs": [
            "槹闲社稷臣，卷藏经济手。",
            "功名付诸郎，秀出诸公右。",
            "大儿倅东嘉，洗印未云久。",
            "次子镇赤城，急流去何骤。",
            "二者皆为亲，欲奉乔松寿。",
            "况有戏彩堂，可继清献后。",
            "邻封尤便养，荣侍各昼绣。",
            "春风扇微和，安舆云出岫。",
            "家传吏师法，从政于何有。",
            "还归鸳鹭行，金印当系肘。",
            "向来尝佐郡，山川若僚友。",
            "南渡多北客，风味中都旧。",
            "士夫喜公来，纷然迎马首。",
            "其中多故知，颇问老夫否。"
        ],
        "title": "送赵仲礼守天台",
        "id": "925f41bd-92d7-4995-879e-af4c294d1e1d"
    },
    {
        "author": "楼钥",
        "paragraphs": [
            "生有文在手，纵横殆天予。",
            "其闲动成字，往往传自古。",
            "舜褎梁武武，老十子贡五。",
            "季友太叔虞，仲子竟归鲁。",
            "仲弓有钩文，宰我亦握户。",
            "敏士自文雅，习道本因辅。",
            "邓渊彭神符，琐琐不足数。",
            "李郃陶士衡，三公皆定数。",
            "白帝矜奇瑞，见诮汉世祖。",
            "何为言祸福，历历如君语。",
            "自言传希夷，妙处胜貌取。",
            "见手知国封，况此细纹缕。",
            "研油燎旃檀，始见掌中虏。",
            "何如一览顷，坐谈乐与苦。",
            "老我缩袖闲，不复烦推步。",
            "子其访尘中，英杰在何许。"
        ],
        "title": "赠相手文李道人",
        "id": "1c4e2591-15b4-488a-877d-46a18479d423"
    },
    {
        "author": "楼钥",
        "paragraphs": [
            "宜人初谓宜于人，菜肚老人竟不振。",
            "承天院记顾何罪，一斥致死南海滨。",
            "贤哉别驾眷迁客，不恤罪罟深相亲。",
            "衮衮不容处城闉，夜遣二子从夫君。",
            "一日携纸丐奇画，引笔行墨生烟云。",
            "南方无书可寻阅，默写此传终全文。",
            "补亡三箧比安世，偶熟此卷非张巡。",
            "巖巖汝南范孟博，清裁千载无比伦。",
            "坡翁侍母曾启问，百谪九死气自伸。",
            "别驾去官公亦已，身虽既衰笔有神。",
            "我闻此书久欲见，摹本尚尔况其真。",
            "辍公清俸登坚珉，可立懦夫羞佞臣。"
        ],
        "title": "跋余子寿所藏山谷书范孟博传",
        "id": "cb73354e-36c6-446d-beff-b240eaf807a5"
    },
    {
        "author": "楼钥",
        "paragraphs": [
            "老我旧曾官日边，随众年除仍岁迁。",
            "母子日夜念乡国，但欲共耕绵上田。",
            "叶君写照妙一世，画我形模在山水。",
            "有如虎头貌幼舆，正合置之巖石里。",
            "犹记有客为谀言，盍更野服为貂蝉。",
            "我笑不答心不然，拂衣径得归林泉。",
            "归来岁月不知久，十余年中何不有。",
            "此心炯炯尚如丹，只为幽忧成老丑。",
            "久矣与世俱相忘，荷君念我应老苍。",
            "新图白髭添一二，岂知双鬓皆成霜。",
            "两图对挂耿相照，顾盼从容成一笑。",
            "更添松竹作寿星，我已甘心就枯槁。",
            "人言姿态与真同，如照止水窥青铜。",
            "明知已非故吾矣，小孙指点能呼翁。",
            "君居天街号称首，侯王生面罗左右。",
            "边头飞将新立功，飒爽英气照窗牖。",
            "名满四方求者多，千金造门君不呵。",
            "能事固不受促迫，应酬虽繁可柰何。",
            "胡为有暇及衰朽，楚楚装池意尤厚。",
            "我今已是行路人，不须重累丹青手。"
        ],
        "title": "谢叶处士写照",
        "id": "1f77e867-7ece-44e2-a073-6189e56cb455"
    },
    {
        "author": "楼钥",
        "paragraphs": [
            "宣之为姓世所稀，暇日试为君家推。",
            "宋之宣公舍与夷，子孙相承此为基。",
            "或云出自鲁宣伯，元和姓纂言则非。",
            "西京功臣虎与义，侯封累世皆宗枝。",
            "盛哉云阳宣巨公，光武称其胜二龚。",
            "酆为司空怀在赵，遥遥久矣无亢宗。",
            "君家本自太末来，世以儒术为家风。",
            "尚及詹识诸父行，君方髫龀成孤童。",
            "艰难历徧屹中立，五行俱下攻时习。",
            "自从一登贤士庭，贵名日起人谁及。",
            "舍选真似青铜钱，一跃龙门浪三级。",
            "吾乡惊喜破天荒，归见朋俦愈谦挹。",
            "宝婺古郡名浙东，往泛绿水依芙蓉。",
            "如君入幕假途尔，及今民事宜加工。",
            "亨途万里才发轫，掺袪勿使金樽空。",
            "从今家声当愈大，坐使宣氏崔卢同。"
        ],
        "title": "送宣宗禹保宁军掌书记",
        "id": "623a879b-56e1-49a5-bd74-90e3e07e4931"
    },
    {
        "author": "楼钥",
        "paragraphs": [
            "顷年曾记游花谿，宗枢潭府谿之湄。",
            "徘徊其上叹秀爽，宜有英才瑞明时。",
            "巖巖林公天与奇，劲气不为金石移。",
            "少以六义鸣上庠，游宦所至英声驰。",
            "澜翻荐口彻旒冕，通籍直上黄金闺。",
            "出宰长城如卓鲁，至今遗爱人歌之。",
            "入朝一冠御史豸，台纲振厉先光辉。",
            "光宗圣度如天大，俾承旧制形宸奎。",
            "言所当言公不屈，上喜抗直深倚毗。",
            "历居三院上横榻，首尾独击及四期。",
            "擢居小天不肯住，远指章贡把一麾。",
            "政成召节不旋踵，神与清涨促公归。",
            "代言批敕节弥励，藜藿不采非公谁。",
            "竟以松班分制阃，海邦虽陋不鄙夷。",
            "抚摩赤子厪一稔，功利及物难周知。",
            "公方在台我立螭，台省相望心事齐。",
            "皇上初政公赐环，我居青琐公紫薇。",
            "时平论事同努力，寄名雷霆如恐迟。",
            "我求外补径投闲，公亦出关喜相随。",
            "受廛亲见贤郡侯，攀辕卧辙同旄倪。",
            "公时自谓二宜去，吏民犹诵三不欺。",
            "棠阴蔽芾勿翦伐，万人来往城南隄。",
            "书来不复说余事，颇言别墅躬鉏犁。",
            "频年日涉愈成趣，去家三里共游嬉。",
            "首崇御札极尊合，又以副墨登之碑。",
            "非欲自诧稽古力，铺张圣德彰仁慈。",
            "犹记殿上争挽衣，咫尺龙颜犯天威。",
            "坐以汉法当粉齑，廷臣就列仍绅緌。",
            "箧藏常裾不容毁，如以折槛存轩墀。",
            "公严十袭我书榜，老臣追往空涕洟。",
            "吾闻一潭浩深绿，上有怪石形如龟。",
            "是为古丽最佳处，地藏天作公发挥。",
            "大谿横贯地坦平，演迤明秀山四围。",
            "十峰历历可名数，余如芙蓉耸天涯。",
            "独此一山亘里许，中立壁峻难攀跻。",
            "堂名娱老正东南，比汉二疏公庶几。",
            "海棠炫昼遶栏槛，细数嫣红遍繁枝。",
            "杂花满地秀而野，何殊迂叟居洛师。",
            "千岁灵龟巢莲叶，祝公耆寿登庞眉。",
            "桃花源杳号霞隠，木奴霜后黄金垂。",
            "深可藏书旷可射，初篁细香临月池。",
            "狎鸥渚边鸥为下，观鱼梁上鱼不疑。",
            "悬崖石横笋斜出，拒霜为城媚清漪。",
            "公既垂车弃轩冕，鸿飞冥冥不受羁。",
            "超然但欲适吾意，抱瓮直欲心忘机。",
            "我虽未到景略序，尽录无心图画为。",
            "花朝月夕景何限，想见晴好雨亦宜。",
            "落霞孤鹜映西日，多少空翠仍烟霏。",
            "此虽见之咏不足，强欲著语是耶非。",
            "两守宝婺行或止，无由往叩山中扉。",
            "旧闻赵公访欧阳，千里命驾如吕稽。",
            "清风明月两闲人，万口犹传乐府诗。",
            "我虽挂冠病双足，颂系一榻当炎曦。",
            "荷公虽若鱼相忘，尺书时来自缄题。",
            "屡索鄙书懒未暇，又恐境胜难为词。",
            "兹来督我语益峻，远寄蜀绢栏乌丝。",
            "为吾赠诗仍就写，欲待相好无时衰。",
            "想像试作高堂赋，身知难往心欲飞。",
            "才固不多老更尽，况此病瘁神亦疲。",
            "不如及今为公作，语成不工不敢辞。",
            "两家子弟向后日，庶几二老同襟期。"
        ],
        "title": "林和叔侍郎龟潭庄",
        "id": "f77a3fbd-1eb0-47bc-a480-598187415a7e"
    },
    {
        "author": "楼钥",
        "paragraphs": [
            "古人养老食而酳，后人既饱须啜茗。",
            "唐称阳羨顾渚茶，惠建之名犹未省。",
            "小团花𩊓矞云龙，竞巧争妍动天听。",
            "要之造化生万物，甘苦酸盐适其性。",
            "古来水品多异同，茶品知谁真得正。",
            "芽新火活善调汤，种类虽殊俱隽永。",
            "坡翁立论亦颇当，一贬一褒何太猛。",
            "北苑固为天下最，未必余茶尽邪懭。",
            "越山日铸名最高，种在阳坡性非冷。",
            "父老不堪痛摧抑，待以奴隶心若鲠。",
            "草木端有地所宜，此品标奇惟一岭。",
            "祇因杂取应人须，寖使虚名成画餠。",
            "坡公殆未识吾真，真者如珠光自炯。",
            "白头拾遗辨真赝，非是容心为乡井。",
            "寄来双缶妙绝伦，病叟新尝信侥幸。",
            "七碗自煎成水厄，笑看腹似支离瘿。"
        ],
        "title": "次韵黄文叔正言送日铸茶",
        "id": "82125215-a573-4189-9a16-b6ec7fab8aca"
    },
    {
        "author": "楼钥",
        "paragraphs": [
            "我方髫龀时，已复见兹草。",
            "仲舅尉江阳，奉亲颜色好。",
            "窗门挂经冬，蛛丝罩轻缟。",
            "意为霜雪残，白花乃明杲。",
            "世间三友外，此有岁寒操。",
            "年至十七八，童心如木槁。",
            "随时到柯山，逢人细访考。",
            "买之野人手，何须访蓬岛。",
            "尝为伯氏寿，作诗颂难老。",
            "经今五十年，得自江南道。",
            "老我日就衰，岁月岂长保。",
            "一笑哦子诗，犹将伴梨枣。"
        ],
        "title": "长生草",
        "id": "aa1c83b3-9339-4c7f-9c15-c8c49e5826be"
    },
    {
        "author": "楼钥",
        "paragraphs": [
            "仲冬方寒荔挺出，仲夏方炎靡草死。",
            "若将朝菌比大椿，相去何啻千万里。",
            "金芝僊草不可见，长生之草畧相似。",
            "少时曾识青青色，今日得之乃真是。",
            "天工矜悯轻丧生，故出珍苗普相示。",
            "若言神僊可学致，自是未得养生理。"
        ],
        "title": "又次王恭叔韵  其一",
        "id": "fa61206f-125a-460b-9589-3849108beace"
    },
    {
        "author": "楼钥",
        "paragraphs": [
            "人为天地最灵物，野卉无情犹若此。",
            "石间薜荔水昌阳，卷柏生崖并葛藟。",
            "是皆草中号长久，未见悬空解葩蘂。",
            "柯叶不改耐岁寒，土著青松那可拟。",
            "不须丹砂访葛洪，毋用僊方传李耳。",
            "未知此种谁为传，乌有先生子虚子。"
        ],
        "title": "又次王恭叔韵  其二",
        "id": "9964fa6e-9f09-4c20-87c5-974123163152"
    },
    {
        "author": "楼钥",
        "paragraphs": [
            "浮海思乘桴，拾月或挂席。",
            "何如阆风僊，渤澥坐中得。",
            "隠几时观澜，黏天四无壁。",
            "清夜水不摇，孤蟾静沈璧。",
            "飘风一过之，波光湛空碧。",
            "万顷玻璃田，荡以黄金液。",
            "我欲从之游，尚恐一层隔。",
            "何当携珍茶，石井试余滴。"
        ],
        "title": "寄题阆风刘允叔月波",
        "id": "992897e9-9615-42cd-be28-c6b1747a8998"
    },
    {
        "author": "楼钥",
        "paragraphs": [
            "东坡笔端游戏，槎牙老气横秋。",
            "笑揖退廉博士，信酷似文湖州。"
        ],
        "title": "题杨子元琪所藏东坡古木",
        "id": "e41e2182-0e63-4f2d-bde4-64f64b89c660"
    },
    {
        "author": "楼钥",
        "paragraphs": [
            "旧说西湖比西子，君言西湖似贤士。",
            "于嗟契阔十五年，一日相逢祇如此。",
            "南山北山两高峰，春波滟滟摩青铜。",
            "未能荡桨穷胜处，倚栏一望开心胸。",
            "老我挂冠隠田里，岂知再见烟连水。",
            "小须夏日醉满荷，脱屣东归甘已矣。"
        ],
        "tags": [
            "西湖"
        ],
        "title": "同倪正甫尚书游西湖",
        "id": "52389571-0a07-4723-8aa3-3a8c997512c5"
    },
    {
        "author": "楼钥",
        "paragraphs": [
            "归耕十三年，此来殊欿然。",
            "一犁正春雨，君行欲何处。",
            "我方买红船，重归寻旧廛。",
            "君亦早归来，勿荒负郭田。"
        ],
        "title": "赠犁春谢耕道",
        "id": "3515456d-9d22-4bcf-a27b-fd66a89e2070"
    },
    {
        "author": "楼钥",
        "paragraphs": [
            "访客包家山，相与登层颠。",
            "嶙峋巨石中，屈曲扶栏干。",
            "夜来雨初过，石罅时涓涓。",
            "轻舆到冈头，大江横吾前。",
            "亭午潮方盛，千艘散平川。",
            "道人茅三间，花木罗后先。",
            "朅来汩京尘，旷望为洗湔。",
            "山断塔层层，西陵渺苍烟。",
            "此道走邯郸，归心更翩翩。"
        ],
        "title": "访李国器于包山同登寺后山庵",
        "id": "f2c430a3-4153-4b67-be9a-24afd98f7fa6"
    },
    {
        "author": "楼钥",
        "paragraphs": [
            "老我甘投闲，晏然十三秋。",
            "兹来何所似，反衣狐白裘。",
            "京尘素为缁，梦寐思首丘。",
            "低徊未成去，黾勉终自羞。",
            "久闻歌楚骚，欲见知无由。",
            "诗文惠盈轴，一诵消百忧。",
            "便当细论文，夜雨同春蒭。",
            "平生万事了，此去复何求。",
            "尚贪未见书，痛洗千斛愁。",
            "得此不翅足，携归老先畴。"
        ],
        "title": "谢林德久正字惠诗次韵",
        "id": "66f1b0bb-0edf-4469-99ed-34d63de1de26"
    },
    {
        "author": "楼钥",
        "paragraphs": [
            "党论一兴谁可回，贤路荆棘争先栽。",
            "窜流多能擅笔墨，囚拘或可为盐梅。",
            "雪堂先生万人敌，议论磊落心崔嵬。",
            "向来罗织脱一死，至今诗话存乌台。",
            "凭高望远想宏放，眼界四海空无埃。",
            "黄冈踏遍兴未尽，绝江浪破琉璃堆。",
            "漫郎神交信如在，石为窊樽胜金罍。",
            "邓侯先曾访遗迹，铭文深刻山之隈。",
            "山荒地僻分埋没，二公前后搜莓苔。",
            "元祐一洗人间怨，天地清宁公道开。",
            "玉堂同念旧游胜，笔端万物挫欲摧。",
            "时哉难得复易失，弟兄远过崖与雷。",
            "北归天涯望阳羨，买田不及归去来。",
            "我为长歌吊此老，恸哭未抵长歌哀。"
        ],
        "title": "次韵东坡武昌西山诗",
        "id": "26167cc2-a0d1-4805-8b17-c35e368f5e56"
    },
    {
        "author": "楼钥",
        "paragraphs": [
            "鼻祖家住江东边，推择为吏心静渊。",
            "朝朝趋邑过圮上，时见暗碛光煜然。",
            "平时奉佛心至谨，建立塔庙崇诸天。",
            "试令便介识所在，退公始得来其前。",
            "挥鉏去沙若有物，微见铜像伤其颠。",
            "须臾众覩全体见，端严相好巧且坚。",
            "迎归供养备精洁，我家旧物犹青毡。",
            "铢衣飘摇俱梵相，珠缨垂袅穿淮蠙。",
            "虽非丈六黄金身，他处像设无能先。",
            "不知何人妙陶冶，底用五色增华妍。",
            "自兹累叶永为宝，如以衣钵更相传。",
            "是时承平最盛际，正在景德咸平间。",
            "画工难貌天人妙，劫风不动神光圆。",
            "益知佛教来已远，徧满震旦尊金僊。",
            "慈悲无量应成祷，影响若与人周旋。",
            "耳则闻音目可观，此有妙理谁能诠。",
            "宝光燄燄拥身后，贝花叶叶俱成全。",
            "顶戴天冠工莫及，中有一佛立不偏。",
            "有孙是为乡先生，决科衣冠遂蝉联。",
            "大父持丧久庐墓，曾以此事形碑镌。",
            "起身月卿出为郡，殿上寤主以一言。",
            "易守乡邦凡五年，宠光赫奕当政宣。",
            "移至湖心值兵毁，精庐灰灭因亡焉。",
            "初闻诸父话遗迹，兴叹欲见无因缘。",
            "扬州伯父初赋归，慨念孝感如参骞。",
            "零丁募以十万钱，里巷响应庆愈绵。",
            "木工先为小台殿，居以古像□□旃。",
            "后人事之加笃敬，日袅香篆长蜿蜒。",
            "衰宗幸有此奇特，信知福利非唐捐。",
            "安得东归奉香火，晏坐终老甘三椽。"
        ],
        "title": "次韵雷知院观音诗因叙家中铜像之详",
        "id": "a72c58f3-356b-41e4-8fd1-19d2142f6843"
    },
    {
        "author": "楼钥",
        "paragraphs": [
            "桃源初传武陵谿，靖节作记人不疑。",
            "其先深避嬴政虐，嘉遯与世真相违。",
            "尚不知汉况晋魏，子孙绵远无终期。",
            "正如三韩有秦语，传为神僊愈难知。",
            "桃林洞府渔人窥，别有天地均四时。",
            "意必智者塞其蹊，不然将为世所羁。",
            "后人想像作图画，但见耋稚咸嬉嬉。",
            "人家随处成井市，畎亩颇亦分塍畦。",
            "井鬼下照坤之维，方士异人多崛奇。",
            "筠笼二版坚如铁，能刻景物穷纤微。",
            "浄室给以酒盈斗，一昔图成了无亏。",
            "同寮欲求第二本，版忽震裂人已非。",
            "夷坚志怪言历历，何意今乃亲见之。",
            "未知桃源有此否，此事茫昧不可稽。",
            "初疑长房缩地脉，又似照影归摩尼。",
            "巨丽写成阿房赋，牵连貌出连昌辞。",
            "采女细数七十二，人言霓裳舞羽衣。",
            "楼阁玲珑在缥缈，其间恐有太真妃。",
            "刻画工巧世固鲜，磨以岁月或可为。",
            "彩鸾唐韵已甚捷，未见神速能如斯。",
            "尚有渔舟傍阶墀，咫尺安知前路迷。",
            "天圣已踰三甲子，何人宝藏至今兹。",
            "南丰丈人惠墨本，老眼增明失昏眵。",
            "固知凡踪不可到，一梦游僊犹庶几。",
            "祕之十袭何以报，赠子相好无衰时。"
        ],
        "title": "桃源图",
        "id": "7be665f6-eecd-4f12-8632-a4bbee6870ab"
    },
    {
        "author": "楼钥",
        "paragraphs": [
            "钱塘东南一都会，西湖宛在高城外。",
            "凿为六井引入城，唐相邺侯功尚在。",
            "吴山横亘城中央，左右江湖尽襟带。",
            "寒泉迸溢清且甘，发自灵源匪分派。",
            "天目两乳龙凤来，秀气所钟此其最。",
            "海滨斥卤润作咸，安得一泉独滂沛。",
            "四朝驻跸八十年，民聚五方真众大。",
            "抱瓮桔槹万夫汲，飞泉仰流筒吸快。",
            "大旱不干潦不溢，数里赪肩竞分卖。",
            "人言神龙宅其下，济物阴功至今在。",
            "川泽固多资灌溉，此井犹能济阛阓。",
            "皇家德泽如此泉，福祚与之俱不改。"
        ],
        "tags": [
            "西湖"
        ],
        "title": "吴山井",
        "id": "d5c8d950-abab-4e31-9864-045bee85b9c2"
    },
    {
        "author": "楼钥",
        "paragraphs": [
            "我昔生外家，半世犹相依。",
            "至今连墙居，日日相闻知。",
            "诸表如羣从，休戚真同之。",
            "耐翁生而秀，爱惜从儿时。",
            "文采既俊发，吏才人共推。",
            "低徊久选调，每每为叹咨。",
            "兹行佐王人，未到声已蜚。",
            "邮置屡得书，论事语益奇。",
            "使长首推荐，婉画多所资。",
            "近观会稽编，分析及毫厘。",
            "益知足心计，荐书徧诸司。",
            "正欲助才选，非敢请以私。",
            "惜君年欲侵，正以远大期。",
            "得书再三读，惘然增愕眙。",
            "非所望于子，所言何背驰。",
            "江湖两路间，弄兵分潢池。",
            "羽檄以时至，庙堂日三思。",
            "调度供军需，发兵匝四垂。",
            "吾事诚可虑，彼亦安能为。",
            "岂曰白头贼，指日当诛夷。",
            "使子任贼冲，尚望羽扇挥。",
            "如何隔千里，遽求奉檄归。",
            "长沙屹巨镇，洞庭渺无涯。",
            "鄂渚屯重兵，上游藉兵威。",
            "当思深远谋，胡为先自萎。",
            "此言及同寮，必为人所窥。",
            "归以语闺门，徒惊妾与妻。",
            "无端使禀议，在此何为辞。",
            "望子置私忧，志立官无卑。",
            "张巡起县令，力抗百万师。",
            "逆徒哽喉牙，蔽遮頼涣濉。",
            "韦宽守玉璧，臧质全盱眙。",
            "丈夫立节义，有才尤当施。",
            "杀身以成仁，致命须见危。",
            "读书不念此，万卷终何裨。",
            "但当安义命，前定无参差。",
            "勉哉尽所职，造物不汝遗。",
            "况复受国恩，当与相维持。",
            "今子仕高沙，偶然脱危机。",
            "正须加义方，岂应使同斯。",
            "向也未得禄，遑遑不自支。",
            "既入红莲幕，图进亦其宜。",
            "今日宁为民，此乃无聊词。",
            "归来事若定，又思登王畿。",
            "胸中空扰扰，祸福不在兹。",
            "倘能悟愚言，便可知昨非。",
            "著枕必安寝，食淡甘如饴。",
            "老誖非强聒，鄙见不可移。",
            "少安当毋躁，通籍看金闺。"
        ],
        "tags": [
            "洞庭湖"
        ],
        "title": "代书寄内弟耐翁总干",
        "id": "e9076444-f858-4845-8287-ff1669fb8a0c"
    },
    {
        "author": "楼钥",
        "paragraphs": [
            "旧说僊人吴彩鸾，日书切韵归毫端。",
            "不应神速有如此，令人至今疑稗官。",
            "相传此事三百载，谁知真蹟俨然在。",
            "笔精墨妙信入神，间以朱丹倍晶彩。",
            "法言初为此韵时，賸裒文字觉后知。",
            "宁知遂经谪僊手，讳字曾阙民与基。",
            "经生矻矻尽精力，摩以岁月或可得。",
            "动翰如飞犹恐迟，一日一挥出心画。",
            "神僊之说云渺茫，僊凡配耦尤荒唐。",
            "萧史弄玉乘凤去，蓝田空说容裴航。",
            "文箫之遇真是否，岂比虚名传不朽。",
            "五篇历历为全书，始信传闻是真有。",
            "当时所直才五缗，于今千金价未均。",
            "十年盖有数百本，未知几本传今人。",
            "惜哉字画太纤细，后日传之知几岁。",
            "祇今已有字不全，欲镌翠珉固非易。",
            "我踰七十方见之，暂借一观聊自怡。",
            "平生愿见心便足，何必更谋身后为。"
        ],
        "title": "题汪季路家藏吴彩鸾唐韵后",
        "id": "de1f4947-43c9-4ac9-8a47-06f054a20932"
    },
    {
        "author": "楼钥",
        "paragraphs": [
            "玉花流云照夜白，开元尚想行天街。",
            "韩李郑君俱已矣，健笔谁能如顺斋。"
        ],
        "title": "题汪宏甫三马图",
        "id": "a612705a-e3ba-4c98-bcb3-0df64e896c23"
    },
    {
        "author": "楼钥",
        "paragraphs": [
            "平生好流水，雅欲临流赋。",
            "涧谿或过之，眷眷不能去。",
            "青山围故乡，不肯入城府。",
            "宁知开八袠，重为寻故步。",
            "势家遗故居，传舍偶成寓。",
            "轩楹立奇石，巉巖高丈许。",
            "三面立屏障，曲沼水深贮。",
            "荏苒将半载，未见有时雨。",
            "新春积雪余，簷声夜如注。",
            "晓起推闲窗，石穴水喷吐。",
            "下穿玲珑余，数尺成瀑布。",
            "髣髴小龙湫，虽微体略具。",
            "退公辄对之，相逢叹迟暮。",
            "有客与同赏，酌酒更告语。",
            "虽云京尘深，燕坐得幽趣。",
            "悬崖挂长藤，绝顶列佳树。",
            "微风一披拂，坠点纷无数。",
            "吾方谋乞身，信美难久驻。",
            "未能写成图，聊用赋长句。"
        ],
        "title": "枢密府雪后作故韩氏子舍也",
        "id": "a2bf3269-5c05-4e48-b44b-62e492979c91"
    },
    {
        "author": "楼钥",
        "paragraphs": [
            "叔夜千载人，生也当晋魏。",
            "君卑臣寖强，骎骎司马氏。",
            "幽愤无所泄，舒写向桐梓。",
            "慢商与宫同，惨痛声足备。",
            "规橅既弘阔，音节分巨细。",
            "拨剌洎全扶，他曲安有是。",
            "昌黎赠颖师，必为此曲制。",
            "昵昵变轩昂，悲壮见英气。",
            "形容泛丝声，云絮无根蔕。",
            "孤凤出喧啾，或失千丈势。",
            "谓此琵琶诗，欧苏俱过矣。",
            "余生无他好，嗜此如嗜芰。",
            "清弹五十年，良夜或无寐。",
            "向时几似之，激烈至流涕。",
            "素考韩臯言，神授托奇诡。",
            "别姊取韩相，多用聂政事。",
            "近读清真序，始知石函祕。",
            "贤哉许阿讷，自言家有此。",
            "文君昔宝藏，人亡琴亦废。",
            "荷君重然诺，写谱远相寄。",
            "按拍三十六，大同小有异。",
            "此即名止息，八拍信为赘。",
            "君远未能来，我老从此逝。",
            "何当为君弹，更穷不尽意。"
        ],
        "title": "谢文思许尚之石函广陵散谱",
        "id": "f1814cd1-bb95-4893-9a11-14588b55b25e"
    },
    {
        "author": "楼钥",
        "paragraphs": [
            "书巖已奇甚，潜玉尤伟哉。",
            "李君漫盘谷，元子空峿台。",
            "神不得自祕，天应为君开。",
            "渊明如得此，应不赋归来。"
        ],
        "title": "王叔达以尉彭泽潜玉洞述见示",
        "id": "0394e58d-e9fd-4ea9-8096-5427ccf34176"
    },
    {
        "author": "楼钥",
        "paragraphs": [
            "钱塘怒涛天下无，谁将尺纸为新图。",
            "贺家湖上如镜浄，屡向烟波逢钓徒。",
            "彩虹横卧吴淞上，洞庭一螺浮具区。",
            "亦曾泛舟彭蠡湖，插立千剑名大孤。",
            "庐山高哉不得到，历历五老联香炉。",
            "上钟下钟夹湖口，半江清浊泾渭如。",
            "多景雄据金焦间，夕阳微照海门山。",
            "其余知名不知处，赤壁但歌前后赋。",
            "江汉至鄂始合流，黄鹤楼前鹦鹉洲。",
            "潇湘见说青如染，道林岳麓横清秋。",
            "我欲远游嗟暮齿，蝶梦翩翩漫千里。",
            "但欲绝江寻越山，归老故山吾已矣。"
        ],
        "tags": [
            "庐山",
            "洞庭湖"
        ],
        "title": "题董亨道八景图",
        "id": "f4a7d7c6-604a-4e8b-a873-ce95d2fa108a"
    },
    {
        "author": "楼钥",
        "paragraphs": [
            "平生信天公，颓然不作计。",
            "顾我虽非鱼，想见亦相似。",
            "潜深本其性，鱼亦非有意。",
            "浮阳或在渚，不能终自祕。",
            "或为饥所驱，危机在香饵。",
            "轻丝引纤钩，性命困刀几。",
            "鱼以味得烹，我以名自累。",
            "安得两相忘，容我从此逝。"
        ],
        "title": "鱼计亭",
        "id": "bf968763-cf61-479b-805a-3ae18a5acefe"
    },
    {
        "author": "楼钥",
        "paragraphs": [
            "嗟哉马之生，驰骤乃其性。",
            "一为人所羁，寸步不得骋。",
            "局促闲廐中，专俟圉人令。",
            "调服无踶齧，始可用朝请。",
            "战骑冒锋镝，或致陨其命。",
            "绣羁非不华，金狨号为盛。",
            "青黄木之灾，此亦马所病。",
            "立仗尤贵重，一鸣辄斥屏。",
            "何如在牧时，卧起玩烟景。",
            "丰草胜刍豆，清波恣游泳。",
            "韦侯擅笔精，幻出无人境。",
            "思陵赐珍题，昭回光炳炳。",
            "身方缚名缰，三年慙负乘。",
            "细窥乐宽闲，悠然动归兴。"
        ],
        "title": "跋卢申之所藏韦偃三马",
        "id": "b0e457ca-1b63-4a63-906a-f3b16c729735"
    },
    {
        "author": "楼钥",
        "paragraphs": [
            "范生本以宽得名，不学关仝与李成。",
            "笔端自出一机杼，理通神会真其能。",
            "横披小轴屡到眼，颇亦时能辨真赝。",
            "未见弘大如公藏，茂树乔山春烂漫。",
            "此图不是江南山，寒空青嶂疑商颜。",
            "高高下下几佳处，庄家时有茅三间。",
            "桥梁楼观各有趣，一夫驱馿何处去。",
            "安得随入杳霭间，布袜青鞋踏空雾。",
            "近山忽断见遥碧，天涯一望无中极。",
            "胸中丘壑谁测知，铁屋石人惊笔力。",
            "鹅谿六幅高堂空，终日对坐心神融。",
            "看罢为我卷还客，自此归余境梦中。"
        ],
        "title": "宇文枢密借示范宽春山图妙绝一时以诗送还",
        "id": "25873d10-26dc-4bcc-b25b-8eab52323e50"
    },
    {
        "author": "楼钥",
        "paragraphs": [
            "七十衰翁年愈高，意气销尽湖海豪。",
            "平生万事不翅足，但欲乞身归故巢。",
            "几番挂冠不容去，归梦屡涉沧浪涛。",
            "纵使不去岂能久，命如槁叶风将飘。",
            "一阳来复值初度，方念吹棘心夭夭。",
            "何期老友加记录，乃为衰朽亲挥毫。",
            "庐山高哉山谷字，蜀女织就新冰绡。",
            "安得东归抱四绝，双凫飞舄追王乔。",
            "张图痛饮信一快，更须传宝留儿曹。",
            "庆朝非远却图报，别当作颂齐崧高。"
        ],
        "tags": [
            "庐山"
        ],
        "title": "钱文季少卿以蜀中织成山谷书庐山高为寿次韵",
        "id": "17510e21-6476-4c31-83fd-18235703f14d"
    },
    {
        "author": "楼钥",
        "paragraphs": [
            "太湖中心洞庭山，千巖万壑高孱颜。",
            "风涛舂撞自太古，漱成乐石如雕剜。",
            "玲珑中空穷变态，奇奇怪怪罗沧湾。",
            "良工巧手琢威凤，片云承足同飞翻。",
            "叩之五声八音足，疑有僊风摇珮环。",
            "月卿蜚声塞宇宙，文如九苞瑞世间。",
            "祇今在治真若凤，朝阳一鸣闻九关。",
            "先从鹓阁掌帝制，径上鸾台领朝班。",
            "德既不衰石不泐，祝公遐寿如彭籛。"
        ],
        "tags": [
            "太湖",
            "洞庭湖"
        ],
        "title": "以太湖石响板为文季寿",
        "id": "454bc658-c4bb-4695-8aba-63ffeb61e8a1"
    },
    {
        "author": "楼钥",
        "paragraphs": [
            "文箫蹑彩鸾，夜半恐不逮。",
            "山深忽呼名，惊喜不得退。",
            "僊谪无所逃，士贫何可耐。",
            "乃以三生缘，遂为二姓配。",
            "至人与凡夫，伉俪岂其辈。",
            "鬻书以自给，细字如玉碎。",
            "一一存楷法，明珠蔑瑕纇。",
            "初如鹣比翼，久若鱼同队。",
            "终日了韵编，心画亡罣碍。",
            "人间八百本，终古知敬爱。",
            "玉篇尤可珍，何必赠杂佩。",
            "倘邀千黄金，虽贫亦当贷。",
            "摩挲惜见晚，老眼看茫昧。",
            "墨妙饶精神，笔劲含姿态。",
            "次第部居中，盘曲法库内。",
            "九龄美风度，孟博信清裁。",
            "书拙无合作，见此增愧慨。",
            "尤物难久假，雪窗暂相对。",
            "遗踪虽已邈，真迹俨然在。",
            "辄效西子颦，小楷书牍背。"
        ],
        "title": "次韵章枢密赋吴彩鸾玉篇",
        "id": "53c56ee8-9418-402d-92a7-375d07b67998"
    },
    {
        "author": "楼钥",
        "paragraphs": [
            "易居求赋武林山，日困尘劳无暂闲。",
            "我求挂冠欲归去，念此诗债须当还。",
            "武林山出武林水，灵隠后山无乃是。",
            "此山亦复用此名，细考其来真有以。",
            "天目两乳到钱塘，一山环湖万龙翔。",
            "扶舆磅礴拥王气，皇居壮丽环宫墙。",
            "湖阴一峰如怒猊，势临城北尤瑰奇。",
            "吴越大作缁黄庐，为穿百井以厌之。",
            "从来有龙必有珠，此虽培塿千山余。",
            "中兴南渡为行都，崇列原庙太乙庐。",
            "曾因祀事来登眺，阛阓尘中有圜峤。",
            "薰风时来洗袢暑，绿树阴阴隠残照。",
            "我得暂来犹醒心，羨君清福住年深。",
            "长安信美非吾土，倦翼惟思归故林。"
        ],
        "title": "题太乙宫武林山赠易高士",
        "id": "8abd841c-db09-44da-89e5-143502d0431d"
    },
    {
        "author": "楼钥",
        "paragraphs": [
            "百卉生深林，无人皆自芳。",
            "楚骚发妙意，惟兰乃能当。",
            "我欲效潞公，賸种坡之阳。",
            "不须强披拂，风来味愈长。",
            "君乃先为之，滋畹双雁乡。",
            "正欲生阶庭，聚书教诸郎。",
            "父子自同心，久之不闻香。",
            "老我行西归，一造君子堂。",
            "勉哉笃义方，双雁看高翔。"
        ],
        "title": "寄题王以道兰墅",
        "id": "9a5a53a6-2af8-4ce7-b599-735a75b2a647"
    },
    {
        "author": "楼钥",
        "paragraphs": [
            "环植峦蕉数十株，幻成方丈一屠苏。",
            "几重青苍两边合，四壁穿空一物无。",
            "早凉日薄坐其下，爽气肃飒风来徐。",
            "此为天下易生物，不多岁月真可庐。",
            "王恺谩夸紫步障，石崇安得青珊瑚。",
            "寓居得地不亩许，好事便可传规模。",
            "顾余老矣岂久处，后来得此自足娱。",
            "若谓霜雪成摧枯，环台瑶室今何如。"
        ],
        "title": "蕉庵杂言",
        "id": "542c2931-0991-4488-a626-6c8bf20cd2f4"
    },
    {
        "author": "楼钥",
        "paragraphs": [
            "层层得好山，是处足饱看。",
            "君真乐山者，心地尤平宽。",
            "生长山水县，惯见青巑岏。",
            "筑室欲饫赏，凭虚著危栏。",
            "天亦遂君意，俾君老其间。",
            "场屋早得名，晚始就一官。",
            "官又不得进，甘心乐瓢箪。",
            "官少家食多，知更几暑寒。",
            "朝见山岚高，暮喜山云还。",
            "山气日夕佳，秀色几可餐。",
            "晴雨各变态，雪月更万端。",
            "于山真属餍，清明流肺肝。",
            "膏粱与刍豢，与世殊咸酸。",
            "久矣谢世纷，屏息专内观。",
            "鬓无一茎白，八十颜如丹。",
            "所得不既多，愈饱天不悭。",
            "此阁本不华，何处无此山。",
            "苟为名利驱，人境无相关。",
            "吾乡山苦远，可望不可攀。",
            "东楼快登眺，耸翠罗烟鬟。",
            "年来勇欲归，匏系未许闲。",
            "君索饱山诗，南明恍在前。",
            "十年两访君，共醉苜蓿盘。",
            "向时多名流，与君平生欢。",
            "祇今几人在，一见良独难。",
            "叔度镇金陵，道衡处瀛壖。",
            "旧游如晨星，相望可长叹。",
            "归梦遶故丘，非晚再挂冠。",
            "何当泛剡谿，往从子于盘。"
        ],
        "title": "石时亨饱山阁",
        "id": "c38cab72-2d6d-4bc8-8da0-06dfa71c6bc2"
    },
    {
        "author": "楼钥",
        "paragraphs": [
            "平时感叹屈灵均，离骚三诵涕欲零。",
            "向来传注頼王逸，尚以舛陋遭讥评。",
            "河东天对最杰作，释问多本山海经。",
            "练塘后出号详备，晦翁集注尤精明。",
            "比逢善本穷日诵，章分句析无遁情。",
            "林侯忽又示此帙，正欲参考搴华英。",
            "属余近岁方苦疾，笔砚废堕几尘生。",
            "尝鼎一脔已知味，始知用工久已成。",
            "况复身到荆楚地，详究兰芷闻芳馨。",
            "前此同朝幸相与，锦囊诗文为我倾。",
            "惜哉不早见此书，病中欲续神不宁。",
            "年老耄及屡求去，倘得挂冠早归耕。",
            "尚当一一为寻绎，期以爝火裨明星。",
            "谩挥斐语塞厚意，深媿所报非琼莹。"
        ],
        "title": "林德久祕书寄楚辞故训传及叶音草木疏求序于余病中未暇因以诗寄谢",
        "id": "08ab1e4d-533b-4844-b1b2-6500f0ff049c"
    },
    {
        "author": "楼钥",
        "paragraphs": [
            "少年曾上三茅山，千巖万壑穷跻攀。",
            "烟霏空翠不可状，弟兄联骑欣清闲。",
            "回头五十有余载，至今梦境犹班班。",
            "初从崇禧入僊境，元符玉晨纷幢幡。",
            "草庵精舍不知数，各占山麓清溪湾。",
            "蓑衣相见黑虎谷，苍然白发犹朱颜。",
            "延之土窟款清论，桃皮酿酒无留残。",
            "达道所居更奇绝，万山开豁如重关。",
            "一山巉巖似笔格，耸秀正矗湖中间。",
            "白马真人尚生气，长史旧井藏余丹。",
            "异石若碎还复合，豢龙几处多澄澜。",
            "华阳洞门闭已久，传闻亦有游其藩。",
            "抚掌浮沤涌如沸，僊人捧石手可扳。",
            "最奇无如大茅峰，千寻直上天市坛。",
            "中峰小峰如雁行，下视堆阜罗烟鬟。",
            "三君司命时归降，往往天风吹珮环。",
            "人言春日羽衣会，胎禽终日来飞翻。",
            "玄帝大鼎秦皇璧，丹砂六千在流泉。",
            "地无虺虎与荆棘，但有众药堪延年。",
            "洞天凡踪不易到，我欲再往良独难。",
            "有时慨想旧游处，陟冈惘惘涕为潸。",
            "江夏僊人有僊骨，卓尔拔俗甘瓢箪。",
            "摇铃真能彻帝所，挥镢自足驱神奸。",
            "曾入金华访初平，今往地肺求洞玄。",
            "游经都城道价重，拂袖忽厌拘尘烦。",
            "径登紫芝绣衣亭，咫尺众真相往还。",
            "神僊渺茫信可学，祇恐涓尘天意悭。",
            "但见茅君极僊品，谁知求道越岨艰。",
            "至今丰碑载锡文，舟堕千剑如指弹。",
            "君得此居宜勇进，勿使学步讥邯郸。",
            "我欲休官未容去，归梦遇觉多愁叹。",
            "终当挂冠四明隠，扪萝采石纫芝兰。",
            "江东日暮云生处，安得羽化同霞餐。"
        ],
        "title": "赠黄真护道人游茅山",
        "id": "ef7defa5-96af-42d1-8342-7a5226f58091"
    },
    {
        "author": "楼钥",
        "paragraphs": [
            "天台杰立沧海东，古今名士长相从。",
            "神游八极司马子，掷金作赋孙兴公。",
            "松窗先生千载士，文价道骨相与同。",
            "芙蓉为裳兰为佩，一笑坐断千山峰。",
            "向来羽扇挥羣雄，貔貅给使如奴僮。",
            "淮南草木识姓字，烽燧一扫边庭空。",
            "勋名巍峨谢不有，天子神圣非臣功。",
            "黄扉安坐断国论，精神自折千里冲。",
            "东山之志意不改，归来碧落称僊翁。",
            "调元老手自燮理，鬖鬖绿发双方瞳。",
            "苍生颙望谢公起，中兴事业须宗工。",
            "新冬五日记谷旦，霜余和气回春风。",
            "门墙老生系郡绂，欲借寿斚斟吴松。",
            "祝公寿考与家世，山河带砺俱无穷。"
        ],
        "title": "代魏丞相为钱参政寿",
        "id": "a98773de-6074-46c5-8912-a077c4f572ea"
    },
    {
        "author": "楼钥",
        "paragraphs": [
            "江山信美非吾土，王粲登楼意凄楚。",
            "丽谯井干高则高，未免绮罗相滓污。",
            "君家华屋照城隅，丹壁重重不知数。",
            "谁令作此三层楼，雪脊干霄千尺所。",
            "几番贻书来索诗，只许归田为君赋。",
            "快哉今日真得归，无复黄尘涴巾屦。",
            "试凭栏干俯人世，城郭村畦可枚数。",
            "四山云物任卷舒，大江波涛恣吞吐。",
            "晓看红日上沧溟，夜见冰蟾转天宇。",
            "四明山水秀东南，祇恨青山不肯入城府。",
            "我家朗朗屋百间，欲创一楼兄未许。",
            "羨君轮奂日日新，鼛鼓一声纷郢斧。",
            "眼明见此高突兀，骚人当得江山助。",
            "我久欲归未得间，门巷相望才尺五。",
            "赋诗幸不负前盟，但惭笔底无风雨。",
            "从今造门不复问主人，醉倒楼上君莫嗔。"
        ],
        "title": "代仲舅尚书赋江山得助楼",
        "id": "d211e4d7-faf3-4b21-80f8-e1a6cfb5431c"
    },
    {
        "author": "楼钥",
        "paragraphs": [
            "皇家基业天与隆，金枝玉叶槃石宗。",
            "我皇圣德摩苍穹，朱邸森列庆所钟。",
            "仲氏吹箎何雝雝，云梦八九罗心胸。",
            "羣经读遍巾箱中，笔端豪气舒长虹。",
            "殿前玉佩声冬珑，天人眉宇辉宸枫。",
            "大名起魏茅士封，黄旛豹尾双镇雄。",
            "宣城名郡烦凭熊，政绩越过黄与龚。",
            "楼前叠嶂横云空，佳句不减玄晖工。",
            "贤王易镇甬水东，阳春有脚皆仁风。",
            "百蛮面内文轨同，坐清聚蚁驱屯蠭。",
            "碧海万里楼船通，天子神圣非臣功。",
            "薰风入弦槐阴浓，新荷泛绿榴花红。",
            "晓来佳气飞青葱，惊诧野老田家翁。",
            "箫鼓动地光融融，堂上帝子方雍容。",
            "清旦燕贺簪笏丛，负弩小吏随登龙。",
            "由来降灵自神崧，难老何用齐乔松。",
            "年年箕翼寿两宫，捧觞戏彩俱无穷。"
        ],
        "title": "代求子绍上魏邸寿诗",
        "id": "4a24d594-8a7f-4e64-859d-7c9a582ec125"
    },
    {
        "author": "楼钥",
        "paragraphs": [
            "东都竞风节，清裁称巨贤。",
            "焱驰不自定，相与扶其颠。",
            "独立黄征君，道周性具全。",
            "辟举既不就，言论亦无传。",
            "当时论笃士，比之孔与颜。",
            "陈蕃为三公，自媿不敢先。",
            "丈人岂苗裔，德高静而专。",
            "不清复不浊，量陂渺无边。",
            "学问粹然正，师友承渊源。",
            "词章玉无瑕，作者当摩肩。",
            "向来登王畿，悟主在一言。",
            "校仇天禄阁，朱黄手自研。",
            "郎潜不啻足，肯羨岁九迁。",
            "清朝奖廉退，擢居西府员。",
            "膴仕皆坐致，高怀越拘挛。",
            "出乘使者车，径归卧林泉。",
            "出处无戚欣，鼻间栩栩然。",
            "谢公恐未免，召驲行著鞭。",
            "松山介闽浙，淑气常蜿蜒。",
            "隆冬正凝沍，爱日回春妍。",
            "悬弧庆生申，飘若区中僊。",
            "僊风自难老，何须记椿年。",
            "贱子托枌榆，扫门如宿缘。",
            "叨在玉润选，得窥乐广天。",
            "川涂阻拜寿，舂容陈大篇。",
            "孺子倘可教，愿受书一编。"
        ],
        "title": "代毛崇夫贺妇翁黄圮老生朝",
        "id": "9e4dca8b-b002-44e9-b0d3-0a823084b197"
    },
    {
        "author": "楼钥",
        "paragraphs": [
            "刺史诸侯贵，春城海水边。",
            "层城临媚景，水合数百源。",
            "山色佳有余，云门吼瀑泉。",
            "游山忆谢公，频游任履穿。",
            "三寸如黄金，朱橘不论钱。",
            "潇洒到江心，石濑月娟娟。",
            "翠华拥吴岳，谁扶黄屋尊。",
            "御榻在嵽嵲，佳气拂周旋。",
            "多除南省郎，一麾出守还。",
            "城中贤府主，今之黄颍川。",
            "笔落惊风雨，谈论淮湖奔。",
            "羣书一万卷，分明在眼前。",
            "老气横九州，黄鹄摩苍天。",
            "历职汉庭久，磊落映时贤。",
            "否臧太常议，正直朱丝弦。",
            "东下姑苏台，戮力効鹰鹯。",
            "谒帝似冯唐，明公独妙年。",
            "列宿顿辉光，馨香粉署妍。",
            "卿月升金掌，等级敢比肩。",
            "巢许山林志，虚心味道玄。",
            "此邦承平日，接近与名藩。",
            "时节立复度，水旱其数然。",
            "百谷漏波涛，狂风大放颠。",
            "江流气不平，地轴为之翻。",
            "人烟眇萧瑟，茅茨寄短椽。",
            "凋瘵满膏肓，诛求何多门。",
            "至尊方旰食，鸿雁美周宣。",
            "平生方寸心，穷年忧黎元。",
            "恐辜明主恩，筋力不辞烦。",
            "晨趋阊阖内，应对如转环。",
            "制可题未干，御札早流传。",
            "斯人亦何幸，已闻动行轩。",
            "滞务兹一扫，烦苛法令蠲。",
            "抚养甚分明，连樯并米船。",
            "蜂虿不敢毒，歌笑轻波澜。",
            "骄阳化为霖，江鸣夜雨悬。",
            "公镇踰岁月，人安若泰山。",
            "且如今年冬，祁寒为之暄。",
            "萧萧理体静，迥出诸侯先。",
            "何时降玺书，谁能叫帝阍。",
            "丝纶实具新，载渥照干坤。",
            "借问今何官，蓬莱汉阁连。",
            "鸳鹭回金阙，会是正陶甄。",
            "煊赫旧家声，风流今尚存。",
            "严家聚德星，文雅见天伦。",
            "曾参与游夏，寔为亲弟昆。",
            "潘舆送喜频，堂后自生萱。",
            "国与大名新，中堂有神僊。",
            "令子各清标，芝兰叠璵璠。",
            "今朝乌鹊喜，僊鹤下人间。",
            "甘作老人星，晨霞朝可餐。",
            "但求椿寿永，何曾藉偓佺。",
            "献寿更称觞，肃肃秩初筵。",
            "烂漫倒芳樽，华烛蟠长烟。",
            "清朝燕贺人，佳句染华牋。",
            "吾非文人特，不敢废诗篇。",
            "顾惟鲁钝姿，喧争懒著鞭。",
            "出游翰墨场，常受众目怜。",
            "尚为诸侯客，坐客寒无毡。",
            "未见有知音，非理谁与论。",
            "始知贤主人，见我颜色温。",
            "包蒙忻有击，豁达露心肝。",
            "窃效贡公喜，兼尽宾主欢。",
            "吹嘘人所羨，推毂期孤鶱。"
        ],
        "tags": [
            "泰山"
        ],
        "title": "曾吏部寿诗集老杜句",
        "id": "4a6ee341-af99-4b84-9d8a-8d8a5366328c"
    },
    {
        "author": "楼钥",
        "paragraphs": [
            "茫茫，苍苍。",
            "青山，遶千顷。",
            "波光，新秋露风荷吹香。",
            "悠飏心地翛然，生清凉。",
            "古岸摇垂杨，时有白鹭飞来双。",
            "隠君如在，鹤与翱翔。",
            "老先何处，尚有流风未忘。",
            "琴与君兮宫商，酒与君兮杯觞。",
            "清欢殊未央，西山忽斜阳。",
            "欲去且徜徉，更将霜鬓临沧浪。"
        ],
        "title": "七月上浣游裴园醉翁操",
        "id": "b0750788-a2fd-4051-add0-40bf763eb685"
    },
    {
        "author": "楼钥",
        "paragraphs": [
            "泠然，轻圆。",
            "谁弹，向屋山。",
            "何言，清风至阴德之天。",
            "悠飏余响婵娟，方昼眠。",
            "迥立八风前，八音相宣知孰贤。",
            "有时悲壮，铿若龙泉。",
            "有时幽杳，彷彿猿吟鹤怨。",
            "忽若巍巍山颠，荡荡几如流川。",
            "聊将娱暮年，听之身欲僊。",
            "弦索满人间，未有逸韵如此弦。"
        ],
        "title": "和东坡醉翁操韵咏风琴",
        "id": "d4068f3e-3ad0-4bd8-8729-619fdbc0825f"
    },
    {
        "author": "楼钥",
        "paragraphs": [
            "君之生兮天之西，望雪山兮名之以雪谿。",
            "君之游兮海之湄，隠于雪窦兮杳然何归。",
            "子从其父兮孙访吾祖，子志不遂兮孙之心良苦。",
            "嗟嗟，阆中君兮弃家而远游，蹇胡为乎不久留。",
            "其遂蝉蜕尘埃而僊耶，其亦肥遯得道不死而隠于四窗之幽耶。",
            "扪萝以寻于烂平兮既不可见，莽白云之廿里兮欲进兮焉求。",
            "青棂兮实繁，莎罗兮花稠。",
            "鞠侯兮相与羣，白鹇兮啸其俦。",
            "谓为远兮何景物之良是，谓在迩耶将径之何由。",
            "肖君像兮兹堂，谨奉尝兮良畴。",
            "君其来兮庶几其见之，君之不来兮徒相羊以夷犹。"
        ],
        "title": "雪谿仙隠",
        "id": "595dbbd7-5de5-4dd7-b823-211432cc044e"
    },
    {
        "author": "楼钥",
        "paragraphs": [
            "不从文叔作三公，归著羊裘大泽中。",
            "石濑钓台非故地，云山江水自高风。",
            "烟迷宿草古遗恨，树拥危楼新奏功。",
            "僊驭飘飖疑不远，翩然独鹤度寒空。"
        ],
        "title": "姚江高风阁",
        "id": "1d98b1f7-3a13-442b-9cee-d26bafc8a182"
    },
    {
        "author": "楼钥",
        "paragraphs": [
            "重云烟雨日冥冥，柱础流津意未晴。",
            "頼得谿风送云出，放开山月照人明。",
            "纷纭世态长松影，荏苒时光流水声。",
            "坐久萧然转琴轴，为君更作九臯鸣。"
        ],
        "title": "夜坐",
        "id": "7db91f39-3763-4ba6-8a1d-2e674e53cbc4"
    },
    {
        "author": "楼钥",
        "paragraphs": [
            "昨望山阴古道中，蕺山直上最高峰。",
            "今朝更踏山阴道，却向云间认八松。"
        ],
        "title": "山阴道中  其一",
        "id": "277dff97-8ca1-41dd-891e-7b432f5e8371"
    },
    {
        "author": "楼钥",
        "paragraphs": [
            "卷上疎帘莫放垂，迎眸景色自淋漓。",
            "有云更觉千山秀，不雨争知万壑奇。",
            "古道经行尽遗迹，羣贤风度想当时。",
            "奚囊莫怪新篇少，应接山川不暇诗。"
        ],
        "title": "山阴道中  其二",
        "id": "30e09cbb-d0e6-44ea-bdfb-19d58dac0c31"
    },
    {
        "author": "楼钥",
        "paragraphs": [
            "山阴巖壑妙人寰，十载扁舟空往还。",
            "赞府端能慰牢落，连朝相与上孱颜。",
            "龙盘凤翥无奇画，霞蔚云蒸有旧山。",
            "吊古凄凉更离别，满怀秋思到眉间。"
        ],
        "title": "兰亭别丁杲卿",
        "id": "00edc54a-b1bb-40cc-93af-830be59f2c74"
    },
    {
        "author": "楼钥",
        "paragraphs": [
            "水余枯枿尚栖苴，催促征夫趁晓鸦。",
            "细路缭山穿乱石，轻舆掠树得飞花。",
            "柔桑弥望两三里，修竹深藏四五家。",
            "径处不容行客恋，可怜一步一天涯。"
        ],
        "title": "早行",
        "id": "dedee719-e4b9-4f1b-870a-89d91193eb09"
    },
    {
        "author": "楼钥",
        "paragraphs": [
            "一番冻雨洗郊丘，冷逼征衫四月秋。",
            "只喜青山泻悬瀑，不知黄潦涨平畴。",
            "登途已厌频舆轿，得意何妨且榜舟。",
            "处顺安贫聊自适，未应坎止愧乘流。"
        ],
        "title": "水涨乘小舟",
        "id": "2e2da635-1bdf-4035-8b2a-a8428656af4c"
    },
    {
        "author": "楼钥",
        "paragraphs": [
            "伏波莫作贾胡留，雨意垂垂未肯休。",
            "不惮征衫有微湿，只愁平地又横流。",
            "行人自厌冲泥苦，野老方当得意秋。",
            "倦仆如何致千里，登天徒笑传鸣鸠。"
        ],
        "title": "绣川道中",
        "id": "435a9b65-07fc-465b-9991-dbd2bbba8732"
    },
    {
        "author": "楼钥",
        "paragraphs": [
            "处处谿环舍，家家石累墙。",
            "有时逢老稚，无事只耕桑。",
            "野色撩诗思，村醪引醉乡。",
            "山川已如许，急雨更斜阳。"
        ],
        "title": "过苏谿",
        "id": "05142481-4e06-45af-be27-9ad0a27d4350"
    },
    {
        "author": "楼钥",
        "paragraphs": [
            "万壑千巖已饱看，更寻佳处为开颜。",
            "无端早上一番雨，遮尽东阳县里山。"
        ],
        "title": "东阳遇雨",
        "id": "015ad2ff-22f6-4d92-a380-574c6b6087b4"
    },
    {
        "author": "楼钥",
        "paragraphs": [
            "雨外山光淡，烟中草色鲜。",
            "断桥依古岸，流水自斜川。",
            "紫椹余桑表，青藤遶树颠。",
            "人情兼物态，只合付天然。"
        ],
        "title": "即事",
        "id": "1d7c39e1-9798-47ff-832e-4f94f3f14cd8"
    },
    {
        "author": "楼钥",
        "paragraphs": [
            "古涧随山转，征人趁水行。",
            "悬崖当步险，空翠逼人清。",
            "石路无寻直，沙田不亩平。",
            "千巖得一二，亦足慰平生。"
        ],
        "title": "行荆坑道中",
        "id": "56805a26-c4a6-4100-812a-f959342bebe2"
    },
    {
        "author": "楼钥",
        "paragraphs": [
            "百级山田带雨耕，驱牛扶耒半空行。",
            "不如身倚市门者，饱食丰衣过一生。"
        ],
        "title": "冯公岭",
        "id": "d739a14d-c18f-4a0c-bb98-b705d74593b1"
    },
    {
        "author": "楼钥",
        "paragraphs": [
            "莫为看山只凭栏，远怀犹恨两山间。",
            "坐深却得无穷趣，祇看平川一半山。"
        ],
        "title": "括苍烟雨楼",
        "id": "db4722f5-515c-4d2f-a512-04409453fea0"
    },
    {
        "author": "楼钥",
        "paragraphs": [
            "落日谢虚阁，横琴相对闲。",
            "片云将急雨，一笑失前山。"
        ],
        "title": "晚步少微阁",
        "id": "3dbf4d87-f063-4f1d-a0ae-d9f18f52d2af"
    },
    {
        "author": "楼钥",
        "paragraphs": [
            "长昼苦炎热，夜分凉始生。",
            "电中千嶂立，琴外一蛩鸣。",
            "急雨催诗思，遥空答鼓声。",
            "谁知一府地，得此意凄清。"
        ],
        "title": "夜坐烧香台",
        "id": "66410dfe-3025-43a5-a660-8182c00f4623"
    },
    {
        "author": "楼钥",
        "paragraphs": [
            "睡重不知晓，山高意得秋。",
            "风来已落叶，潦去忽中洲。",
            "幽閴素所愿，登临尽自由。",
            "濒溪千万壑，何日上扁舟。"
        ],
        "title": "即事",
        "id": "feabaf56-a196-4886-a7be-d1adde1c5f75"
    },
    {
        "author": "楼钥",
        "paragraphs": [
            "好风先雨到危栏，却送残云过别山。",
            "不用开襟强披拂，自然凉意满人间。"
        ],
        "title": "小雨",
        "id": "400dcb89-cad7-4260-9f26-d0ad681267b3"
    },
    {
        "author": "楼钥",
        "paragraphs": [
            "暮霭横空黯未收，晚来凉动满怀秋。",
            "澹云影里千山月，残角声中百尺楼。",
            "参坐共为文字饮，高谈不见古今愁。",
            "夜阑半醉意方适，径欲乘风汗漫游。"
        ],
        "title": "烟雨楼夜坐",
        "id": "acf53a4c-0ae0-4fb1-af33-f1d4a195388e"
    },
    {
        "author": "楼钥",
        "paragraphs": [
            "两寺疎钟夹岸闻，荒烟无数乱前村。",
            "山衔落日云生彩，谿溜孤舟水不痕。",
            "虫羽凄凄鸣绿暗，星晖隠隠照黄昏。",
            "欲归重到层楼上，更为梅花一断魂。"
        ],
        "title": "晚自拟滁亭转烟雨楼听角",
        "id": "663547a3-1eef-4130-a24e-7ad155e5804b"
    },
    {
        "author": "楼钥",
        "paragraphs": [
            "佳处逢佳节，宁辞望眼劳。",
            "有楼皆眺远，无日不登高。",
            "野栗炊新秫，寒萸泛浊醪。",
            "黄花何太晚，篱落上萧骚。"
        ],
        "title": "重阳",
        "id": "1220bfa2-b902-461b-ac8f-4a55ea6e1c84"
    },
    {
        "author": "楼钥",
        "paragraphs": [
            "风卷清淮夜不休，晓惊急雪遍郊丘。",
            "坐令和气三边满，便觉胡尘万里收。",
            "瑟瑟江头辉玉节，萧萧马上点貂裘。",
            "归来风物浑相似，二月杨花遶御沟。"
        ],
        "title": "北行雪中渡淮",
        "id": "ed8d2e1c-3270-4a79-999f-222b70254e06"
    },
    {
        "author": "楼钥",
        "paragraphs": [
            "宿雪助寒色，相看汴水滨。",
            "轻车兀残梦，羣马溅飞尘。",
            "行役过周地，官仪泣汉民。",
            "中原陆沈久，任责岂无人。"
        ],
        "title": "泗州道中",
        "id": "75129fb6-65e7-46a5-bc95-b5c95e73c496"
    },
    {
        "author": "楼钥",
        "paragraphs": [
            "古汴微流绝，余民尚孑遗。",
            "高丘祠汉祖，荒草葬虞姬。",
            "垓下空陈迹，鸿沟怆近时。",
            "膏腴满荆棘，伤甚黍离离。"
        ],
        "title": "灵壁道中",
        "id": "c4b5c2ba-9b06-4044-8868-559f2c37bc4f"
    },
    {
        "author": "楼钥",
        "paragraphs": [
            "驿门深闭柏参天，月可中庭夜影圆。",
            "人静好风喧客枕，坐令归梦到林泉。"
        ],
        "title": "陈留柏",
        "id": "615e0b78-43a3-41d3-a69b-ba6a1a969677"
    },
    {
        "author": "楼钥",
        "paragraphs": [
            "千古兴亡一梦惊，就中物理似持衡。",
            "茜花空染朝歌血，荒草犹祠羑里城。",
            "但见反身知自咎，谁言修政欲相倾。",
            "知音只有昌黎操，臣罪当诛主圣明。"
        ],
        "title": "相州道中",
        "id": "62572cc9-e1c8-4283-8ff0-bcfe4dffa5cc"
    },
    {
        "author": "楼钥",
        "paragraphs": [
            "行尽穷边岁亦殚，倚门应是念衣单。",
            "宁知今日幕南地，不似去年江上寒。",
            "乘马惟欣日可爱，逢人长说雪初干。",
            "三衾四袄半无用，何必重歌行路难。"
        ],
        "title": "即事",
        "id": "5496358a-d8b2-497a-b228-749c588a1e8e"
    },
    {
        "author": "楼钥",
        "paragraphs": [
            "去年沙岸倚归舟，今日驱车古涿州。",
            "彩服难陪莱子戏，巴词应付雪儿讴。",
            "客途行及五千里，寿宴须开十二楼。",
            "南望飞云天样远，太行山外久凝眸。"
        ],
        "title": "腊月二十五日大人生朝",
        "id": "49386471-b08d-4af0-bb8b-f7713a8547bf"
    },
    {
        "author": "楼钥",
        "paragraphs": [
            "去国三千里，还家第一程。",
            "都缘人意乐，便觉马蹄轻。",
            "落日催心速，飞云逐望生。",
            "莫嫌归去晚，犹得趁清明。"
        ],
        "title": "初出燕山",
        "id": "c054a1e3-eaa1-4a1b-974d-01bd570a5729"
    },
    {
        "author": "楼钥",
        "paragraphs": [
            "石斗微微覆浅沙，兰丛短短茁青芽。",
            "春花著眼未云久，花事于人渐有涯。"
        ],
        "title": "春雨  其一",
        "id": "5ccac49b-07f8-4a76-9a43-78d8f6edc356"
    },
    {
        "author": "楼钥",
        "paragraphs": [
            "漫漫平湖接远天，濛濛细雨湿轻烟。",
            "野桥横著草深外，何处渡头人上船。"
        ],
        "title": "春雨  其二",
        "id": "44a09d37-59c9-4e00-a665-0c3c0fdcab88"
    },
    {
        "author": "楼钥",
        "paragraphs": [
            "春空吹雨作余寒，去去扁舟不可扳。",
            "伊昔曾游三大水，到今独记九华山。",
            "想君脉脉征途远，属我悠悠梦境闲。",
            "回首江山固无恙，怀人倚待好诗还。"
        ],
        "tags": [
            "九华山"
        ],
        "title": "送人之官池州",
        "id": "2dff94a9-a3c3-42af-b602-86f614763f0b"
    },
    {
        "author": "楼钥",
        "paragraphs": [
            "公子喜青春，欢游弗厌频。",
            "久晴都不问，好雨却成嗔。",
            "桃杏红方入，禾苗绿未匀。",
            "请君停杖履，俯念耦耕人。"
        ],
        "title": "春游遇雨",
        "id": "44cf5db5-3bff-42ef-9492-6c160867c02a"
    },
    {
        "author": "楼钥",
        "paragraphs": [
            "结屋苍崖昼不譁，崚嶒乱石遶帘牙。",
            "涛江渺莽三千顷，烟瓦参差百万家。",
            "雉堞环山余暮雪，龙楼耸阙焕朝霞。",
            "登临可是望都省，但有葵心向日华。"
        ],
        "title": "粮料院葵向亭",
        "id": "aba36444-b361-47d8-9ba4-5c5e941658a6"
    },
    {
        "author": "楼钥",
        "paragraphs": [
            "衮衮羣山尾，横窗更此岑。",
            "尘埃遮物外，风物宛山阴。",
            "作吏何妨隠，寻山不用深。",
            "居然一丘壑，便足快登临。"
        ],
        "title": "廨舍小轩",
        "id": "8349d0a3-4b50-4760-99e9-b5fd247e4731"
    },
    {
        "author": "楼钥",
        "paragraphs": [
            "旧说城南社，今登山外亭。",
            "宫墙步可到，御柳望中青。",
            "引啸千巖响，哦诗过鸟听。",
            "曲栏频徙倚，归思渺东溟。"
        ],
        "title": "尺五亭",
        "id": "cdb1456a-834a-40ed-87e6-3286036fe994"
    },
    {
        "author": "楼钥",
        "paragraphs": [
            "五年不泛浙西船，今日重来倍黯然。",
            "苇席不重寒刺被，菱歌孤唱月摇川。",
            "吚哑回橹凫鸥狎，来往轻帆风雨便。",
            "点检湖山固无恙，鸰原遗恨到黄泉。"
        ],
        "title": "挈从子涤归乌戍外家",
        "id": "55d6bfe9-6253-402e-9584-f2448a57b5c0"
    },
    {
        "author": "楼钥",
        "paragraphs": [
            "田在港西家港东，断桥春水步难通。",
            "束芦挟瓮稳来去，不碍小船分钓筒。"
        ],
        "title": "乌戍道中",
        "id": "b9e9cfab-a8b4-4c3a-b420-cbfd41c0e0b2"
    },
    {
        "author": "楼钥",
        "paragraphs": [
            "秋意未教篱菊知，不妨乌帽著风吹。",
            "绝怜对酒君归矣，更欲登高谁共之。",
            "风雨满城千里梦，茱萸缀席一年期。",
            "君非俗物败意者，莫为催租便不诗。"
        ],
        "title": "重阳寄雪窗从叔",
        "id": "224fd144-3a4b-4437-9317-14eeb7e3286e"
    },
    {
        "author": "楼钥",
        "paragraphs": [
            "遥忆牢之舅，功名志欲成。",
            "离思满方寸，望眼费双明。",
            "揽笔四愁咏，登楼千里情。",
            "贤劳休自叹，幢下本书生。"
        ],
        "title": "次伯舅汪运干所寄韵",
        "id": "55f840fc-d714-4184-88f8-6e683b22d66b"
    },
    {
        "author": "楼钥",
        "paragraphs": [
            "晓出都城暮入山，杖藜萧散易开颜。",
            "松风五里未行尽，隠隠疎钟紫翠间。"
        ],
        "title": "佛日山",
        "id": "ed617801-621c-46fb-be16-d036f12bb5e8"
    },
    {
        "author": "楼钥",
        "paragraphs": [
            "四山过雨翠光流，境胜心闲自点头。",
            "野鸟叫春多格磔，晚风吹鬓故飕飗。",
            "三年几作旧山梦，一笑喜成今日游。",
            "独叹寒泉本无意，强随机械走溪沟。"
        ],
        "title": "游香山次王正言韵",
        "id": "2bd9bf21-114a-4c3e-a92b-f03e048d7015"
    },
    {
        "author": "楼钥",
        "paragraphs": [
            "几载京尘涴客裘，江村乍入倍清幽。",
            "柔桑穉麦寒犹在，流水落花春又休。",
            "苍狗浮空惊易失，白驹过隙若为留。",
            "细思谁似垂纶者，寘酒烹鱼百不忧。"
        ],
        "title": "过西兴",
        "id": "70abd506-7252-4e2e-8545-ee03eb537576"
    },
    {
        "author": "楼钥",
        "paragraphs": [
            "又作泛舟行，浮家一叶轻。",
            "潮生江外晚，月比夜来明。",
            "云尽天容彻，风高水气清。",
            "五湖乘兴去，何苦慕功名。"
        ],
        "title": "携家再游姚江",
        "id": "1992c16a-06ce-4b5e-8746-7c36e109a940"
    },
    {
        "author": "楼钥",
        "paragraphs": [
            "江豚吹浪雨飕飗，望断天涯人白头。",
            "一舸乘风渡扬子，数鸥导我过瓜州。"
        ],
        "title": "渡扬子",
        "id": "68baf1cc-728e-4f35-aeb0-e3643cca0c82"
    },
    {
        "author": "楼钥",
        "paragraphs": [
            "晓雾冥濛水拍堤，棱嶒乱石与云齐。",
            "扁舟不用兼程去，到得稽城日已西。"
        ],
        "title": "晓雾",
        "id": "1eeb7459-cb0a-4788-9e2c-e4700a7eba40"
    },
    {
        "author": "楼钥",
        "paragraphs": [
            "晚步蕺山上，休辞脚力穷。",
            "八松不碍眼，万里欲乘风。",
            "逸兴浮沧海，高歌彻太空。",
            "羲之不可见，犹得想胸中。"
        ],
        "title": "登蕺山",
        "id": "eb220a9e-4391-4309-ab19-1514b2cfcb56"
    },
    {
        "author": "楼钥",
        "paragraphs": [
            "一帘疎雨洗尘埃，满架酴醾自在开。",
            "正恨烹茶杀风景，忽惊门外白衣来。"
        ],
        "title": "永嘉试院谢曾使君送酒  其一",
        "id": "f5aab49a-b809-4c34-b85c-cfb9a239b6d3"
    },
    {
        "author": "楼钥",
        "paragraphs": [
            "脱身场屋几春秋，故步重寻我自羞。",
            "闭置有如三日妇，画成应遣一生愁。",
            "与钱谁是老司业，送酒更无贤郡侯。",
            "掩卷出门花下坐，真成一酌散千忧。"
        ],
        "title": "永嘉试院谢曾使君送酒  其二",
        "id": "7d22d9f1-3fe3-4cc9-aedc-66e73fb6fe2f"
    },
    {
        "author": "楼钥",
        "paragraphs": [
            "寄斋今日又迁居，门巷相过五尺余。",
            "王子何妨借人屋，渊明不必爱吾庐。",
            "大千眼里无非寄，三十乘中皆是书。",
            "祀灶卜邻无用尔，祇今天上有锋车。"
        ],
        "title": "木蕴之国博迁居  其一",
        "id": "59825e82-cf49-468c-9b8e-483693efa01b"
    },
    {
        "author": "楼钥",
        "paragraphs": [
            "名大人称屈，心闲我自余。",
            "言诗今子贡，作赋古玄虚。",
            "凤沼定平进，鸥盟殊未疎。",
            "潭潭府中去，只作寄斋居。"
        ],
        "title": "木蕴之国博迁居  其二",
        "id": "de4ad25d-d41d-4dde-b853-2915555f974a"
    },
    {
        "author": "楼钥",
        "paragraphs": [
            "幽舍足留客，疎篁不用林。",
            "相过几樽酒，清坐一瑶琴。",
            "野鹤伴僊隠，闲云寄此心。",
            "黄冠如有许，来者为低簪。"
        ],
        "title": "次南真宫龚道士壁间韵",
        "id": "b6b9d48f-72be-4d5c-b612-e1621e3056b0"
    },
    {
        "author": "楼钥",
        "paragraphs": [
            "长官清政玉无瑕，卓鲁循良不足夸。",
            "前席有期吾党喜，挽须无路邑人嗟。",
            "才高雁荡千峰石，惠足河阳一县花。",
            "欲信三年浑不扰，游山今日始携家。"
        ],
        "title": "送乐清姚令行可",
        "id": "c4135d6a-b6d4-4404-bdd2-add21e3d660a"
    },
    {
        "author": "楼钥",
        "paragraphs": [
            "眼前未见古龙湫，望望前山景自幽。",
            "红日一门千嶂晓，翠峰双耸半空秋。",
            "风高落木无边下，气劲闲云逐处收。",
            "要识雁山真面目，直须霜后一来游。"
        ],
        "title": "入雁山过双峰",
        "id": "7a9473b4-1bd3-4cb4-a3dc-c87a72264c5e"
    },
    {
        "author": "楼钥",
        "paragraphs": [
            "老筇扶我转林丘，直到僧房最上头。",
            "地拥双峰遮胜境，天分半石閟灵湫。",
            "空中大士澹相对，山罅清泉空自流。",
            "人谓石崖宜置我，不知来此有缘不。"
        ],
        "title": "灵峰",
        "id": "e6fd8b6c-672e-4224-ac6a-93a0059e87ca"
    },
    {
        "author": "楼钥",
        "paragraphs": [
            "地耸峰峦秀，天开气象宽。",
            "九霄银汉落，千古玉龙寒。",
            "壮观供尊者，幽居称冷官。",
            "何时遂肥遯，不厌白头看。"
        ],
        "title": "龙湫",
        "id": "ad1d75f0-2180-498d-b950-9a101d24d6dd"
    },
    {
        "author": "楼钥",
        "paragraphs": [
            "云锁千峰碧，泉飞百尺湫。",
            "山蹊惊险绝，洞府足深幽。",
            "谷静摇虚箔，巖高卧老虬。",
            "贾胡还似我，到处辄迟留。"
        ],
        "title": "又次王瑞安韵",
        "id": "1ad2b3bd-b542-4cd0-baf4-b00856c9fc97"
    },
    {
        "author": "楼钥",
        "paragraphs": [
            "一峰凛凛插烟霏，谁筑新亭占石矶。",
            "标榜未应专一壑，此山何处不忘归。"
        ],
        "title": "忘归亭",
        "id": "b4561d30-3177-4968-8699-40bd6d39c4f2"
    },
    {
        "author": "楼钥",
        "paragraphs": [
            "轧轧轻舆上马鞍，半天岚翠逼人寒。",
            "从教宿霭迷清嶂，明日晴空取意看。"
        ],
        "title": "登马鞍岭",
        "id": "3122572b-f584-4c7d-833f-d79383980ec0"
    },
    {
        "author": "楼钥",
        "paragraphs": [
            "东风吹我上西冈，更觉僧房白昼长。",
            "草色已翻新岁碧，梅花祇是去年香。",
            "好山围绕屏三面，野竹萧森玉数行。",
            "千里同游逢范叔，绨袍他日未相忘。"
        ],
        "title": "游西山次范丞韵",
        "id": "f1c83f32-c5ca-4952-903d-fb98a0ed1508"
    },
    {
        "author": "楼钥",
        "paragraphs": [
            "晓风吹起雪漫漫，来兆丰年喜有端。",
            "玉树琼枝无限好，雪窗高阁不胜寒。",
            "直疑天上梅花落，莫作人间柳絮看。",
            "我欲乘风游汗漫，倚栏空自羨飞翰。"
        ],
        "title": "喜雪",
        "id": "88630e64-2801-4f17-b940-fc0cd2d784a8"
    },
    {
        "author": "楼钥",
        "paragraphs": [
            "不嫌屐齿碎莓苔，祇要吾人得得来。",
            "见说飞泉高落涧，待寻曲水作流杯。",
            "竹林素约羣贤集，鸡黍相过一笑开。",
            "政恐清游自忘返，不应空棹酒船回。"
        ],
        "title": "同年翁处度招游北山次韵",
        "id": "d3ee96b3-fb68-4ac5-873f-bc2901e0b922"
    },
    {
        "author": "楼钥",
        "paragraphs": [
            "人生逆旅困风波，大似寄居鹦鹉螺。",
            "月白江空无一事，不须更作钓鱼蓑。"
        ],
        "title": "支茂先烟蓑亭",
        "id": "d849289a-de1a-4ebd-822e-03d4bc350eb5"
    },
    {
        "author": "楼钥",
        "paragraphs": [
            "南枝零落北枝残，失喜新蕤苦耐寒。",
            "莫道北人浑不识，南人几作杏花看。"
        ],
        "title": "红梅",
        "id": "fdd6b89c-ef65-474c-821b-336a8acdb034"
    },
    {
        "author": "楼钥",
        "paragraphs": [
            "河汉秋来浄，飞星一点过。",
            "好风吹暑尽，疎雨送凉多。",
            "纨扇收团月，桃笙卷细波。",
            "自知恩到骨，欹枕梦无何。"
        ],
        "title": "秋意次林致甫宗丞韵",
        "id": "f5c64969-a8fd-445c-8427-11c6aee7994f"
    },
    {
        "author": "楼钥",
        "paragraphs": [
            "飞花一片减风光，不待红稀意已伤。",
            "今岁余春能几许，浮生此日更须忙。",
            "陇头有雨麦初秀，林下无人兰自芳。",
            "夜倚疎棂诵佳句，好风如水月如霜。"
        ],
        "title": "送春  其一",
        "id": "71fa2fb1-f41b-419c-8e5a-8b9d6da37cff"
    },
    {
        "author": "楼钥",
        "paragraphs": [
            "花披催蝶舞，柳暗受鶑迁。",
            "过眼忽新梦，回头谁少年。",
            "溪云随笋供，山雨近梅天。",
            "诗思正无頼，一声来杜鹃。"
        ],
        "title": "送春  其二",
        "id": "bcdb5ccf-fa00-4ef5-a9d4-0cf9a9218e74"
    },
    {
        "author": "楼钥",
        "paragraphs": [
            "年来视物隔褷䙰，祇有昏花似退之。",
            "强起归鸿聊自放，妙穿悬蝨恐难为。",
            "相亲黄奶交亲绝，见代青姑事寖危。",
            "写照苦添云蔽日，不应更诮虎头痴。"
        ],
        "title": "病目初愈张子家有诗次韵",
        "id": "c11478b0-48e6-4496-ba27-943f48b4677a"
    },
    {
        "author": "楼钥",
        "paragraphs": [
            "千里贻书慰寂寥，更将尊酒饷今朝。",
            "先生忽已成乌有，用事何因见白超。",
            "醉里谩思鲸吸海，梦回谁悟鹿藏蕉。",
            "何时痛饮论心曲，云满江东望眼遥。"
        ],
        "title": "许深父饷酒覆于舟中",
        "id": "9c630997-55c5-4757-a9f0-1476bb118dea"
    },
    {
        "author": "楼钥",
        "paragraphs": [
            "君向潇湘忽语离，江城离思乱云飞。",
            "传闻楚俗尤凋瘵，勿以秦人视瘠肥。",
            "宰县要寻行志处，监州空有负丞讥。",
            "此行得句须频寄，直到衡阳有雁归。"
        ],
        "title": "送胡巨济宰湘潭",
        "id": "3ef84d12-f93f-45b4-8c93-e097efc28f86"
    },
    {
        "author": "楼钥",
        "paragraphs": [
            "芸芸物态见天机，静里工夫得细微。",
            "阶下秋红千万点，游蜂一一采香归。"
        ],
        "title": "即事",
        "id": "2915194a-7825-40b0-b24e-c0ed3bbad7ce"
    },
    {
        "author": "楼钥",
        "paragraphs": [
            "春来节物一番新，今岁仍逢腊里春。",
            "莫讶连宵清不寐，祇缘守岁守庚申。"
        ],
        "title": "正月庚申朔",
        "id": "96439d21-904e-48d9-8e00-04647b9ade60"
    },
    {
        "author": "楼钥",
        "paragraphs": [
            "夹道青松引客来，五峰双涧拥楼台。",
            "丰干饶舌留公案，隋帝遗书暗古煤。",
            "最喜亲知来里社，真成春月上天台。",
            "阴云扫尽寻幽去，佳处端疑为我开。"
        ],
        "title": "国清寺",
        "id": "ef65d2b1-f256-40a7-9a10-ae8d2ea967ec"
    },
    {
        "author": "楼钥",
        "paragraphs": [
            "雁山曾御九秋风，更喜春深到此中。",
            "芳草绝怜随意绿，野花真是映山红。",
            "未知方丈景何似，直恐桃源路已通。",
            "起听朝鸡无恙否，兹游恨不与君同。"
        ],
        "title": "山中怀仲兄",
        "id": "a4bf14a2-0114-4cd5-a5ea-31c65e312cf6"
    },
    {
        "author": "楼钥",
        "paragraphs": [
            "路上人家短竹篱，缫蚕刈麦自熙熙。",
            "可怜日对千寻瀑，不解闲吟半字书。"
        ],
        "title": "天台道中口占",
        "id": "aeab7255-b952-4b2f-b86c-ebcaa751e54a"
    },
    {
        "author": "楼钥",
        "paragraphs": [
            "投暝人家欲睡时，雨声不断水平池。",
            "回头已过三江渡，醉看车中总不知。"
        ],
        "title": "宿仙居民家",
        "id": "9abba4c6-5e9c-4602-85bb-feea4458437b"
    },
    {
        "author": "楼钥",
        "paragraphs": [
            "执别僧房日未斜，别离愁绪满天涯。",
            "清宵已落柔桑叶，小雨顿开荞麦花。",
            "醉里不知身是客，酒阑无奈客思家。",
            "凭谁寄语三夫子，归路还须好句夸。"
        ],
        "title": "寄管叔仪通判并同官",
        "id": "178113ea-1eb0-4e9e-9c5c-0e91ae0b38ec"
    },
    {
        "author": "楼钥",
        "paragraphs": [
            "骨相昂藏涧底松，平生禅窟尽从容。",
            "几年大隠清晖阁，今日来瞻独秀峰。",
            "打破画瓶无罣碍，大开饭店喜迎逢。",
            "今朝且逐征途去，何日重来听晓钟。"
        ],
        "title": "赠宝藏老道源",
        "id": "aef52e7d-f3da-407f-b13e-ed95e5b43c01"
    },
    {
        "author": "楼钥",
        "paragraphs": [
            "黄云满坞沙田稻，白雪漫山荠菜花。",
            "路人缙云频借问，碧香酒好是谁家。"
        ],
        "title": "过苍岭  其一",
        "id": "d9da10ef-0d10-48db-a471-ebc7f6ffc6d0"
    },
    {
        "author": "楼钥",
        "paragraphs": [
            "崇朝辛苦上孱颜，泥径初平意暂闲。",
            "苍岭东头移野步，眼前便得处州山。"
        ],
        "title": "过苍岭  其二",
        "id": "60bc190e-0750-48ae-a599-9fe6b94b875b"
    },
    {
        "author": "楼钥",
        "paragraphs": [
            "危楼雄据郡城东，扫尽秋云快碧空。",
            "目力不容山隔断，诗情长与酒无穷。",
            "先分楼下双溪水，高挹人间万里风。",
            "兴逸不知真近远，五弦声里送归鸿。"
        ],
        "title": "婺女极目亭",
        "id": "f711ad18-144e-4e77-a749-01885236b971"
    },
    {
        "author": "楼钥",
        "paragraphs": [
            "雨后过苍岭，平生行路难。",
            "危层惊步滑，绝涧觉心寒。",
            "就岭山逾险，趋平谷更盘。",
            "年来轻世故，不作险涂看。"
        ],
        "title": "自柯山归再过苍岭",
        "id": "e53f069e-fb09-4459-95e2-7ef59fff55d7"
    },
    {
        "author": "楼钥",
        "paragraphs": [
            "灵澈清诗千载传，始闻林下有斯贤。",
            "傍人只道休官早，见一名堂已十年。"
        ],
        "title": "鹿伯可郎中园池杂咏 见一堂",
        "id": "adffb580-9c54-47bf-947b-c100dc4372d5"
    },
    {
        "author": "楼钥",
        "paragraphs": [
            "流行坎止事无多，举世营营自网罗。",
            "珍重主人真止矣，直如古井更无波。"
        ],
        "title": "鹿伯可郎中园池杂咏 止室",
        "id": "a37e2975-4512-4035-82ee-6c2fb47e23c0"
    },
    {
        "author": "楼钥",
        "paragraphs": [
            "安石东山志不渝，归来寻得静工夫。",
            "从教更为苍生起，携妓何妨且自娱。"
        ],
        "title": "鹿伯可郎中园池杂咏 小东山",
        "id": "a4554596-f980-4859-a088-c236f2da348a"
    },
    {
        "author": "楼钥",
        "paragraphs": [
            "芳树丛生庭砌间，高枝更许后来攀。",
            "主人勿恋山中桂，招隠还应看小山。"
        ],
        "title": "鹿伯可郎中园池杂咏 桂堂",
        "id": "88b0d943-3776-45e8-84e4-8f72a304853c"
    },
    {
        "author": "楼钥",
        "paragraphs": [
            "浮云舒卷原无定，此意谁能为饱参。",
            "出岫无心归亦尔，不妨今日与同龛。"
        ],
        "title": "鹿伯可郎中园池杂咏 云龛",
        "id": "e7d0a743-8951-486f-92e6-107e150e5cef"
    },
    {
        "author": "楼钥",
        "paragraphs": [
            "霜著芳苞翠作围，数椽潇洒映斜晖。",
            "木奴何必须千树，乞得闲身径且归。"
        ],
        "title": "鹿伯可郎中园池杂咏 柑隅",
        "id": "e5449ed9-18bf-4459-b7a6-86b4d38bdc61"
    },
    {
        "author": "楼钥",
        "paragraphs": [
            "几树桃花相映开，主人归路入天台。",
            "凭谁寄语玄都观，前度刘郎不更来。"
        ],
        "title": "鹿伯可郎中园池杂咏 桃蹊",
        "id": "bfb51653-98ff-4bfd-bd62-39116e3493bd"
    },
    {
        "author": "楼钥",
        "paragraphs": [
            "玉洁冰清一壑专，箨龙何处引涓涓。",
            "深知月满还亏缺，祇学蟾光一半圆。"
        ],
        "title": "鹿伯可郎中园池杂咏 月沼",
        "id": "f75e64ff-5832-4cad-9670-f4f498e37749"
    },
    {
        "author": "楼钥",
        "paragraphs": [
            "山头分下一泓清，石甃团团瞰小亭。",
            "身在赤城名绛阙，至今潭影照郎星。"
        ],
        "title": "鹿伯可郎中园池杂咏 星潭",
        "id": "8da17945-056b-47d4-9f84-8fb726076437"
    },
    {
        "author": "楼钥",
        "paragraphs": [
            "公是端人友必端，世情冷暖不相干。",
            "虽云门外可罗雀，三益还能耐岁寒。"
        ],
        "title": "鹿伯可郎中园池杂咏 三友径",
        "id": "06ea76dc-0e41-4d43-ade0-5886ecb7e23a"
    },
    {
        "author": "楼钥",
        "paragraphs": [
            "几年种竹未成丛，一日归来翠扫空。",
            "尽好闭门高枕卧，从今日日是清风。"
        ],
        "title": "鹿伯可郎中园池杂咏 竹坞",
        "id": "494c3a7f-a78b-4da0-956b-a14d5968b9e6"
    },
    {
        "author": "楼钥",
        "paragraphs": [
            "江梅留待主人还，见说归时得饱看。",
            "回首残花飞作雪，一峰当户正高寒。"
        ],
        "title": "鹿伯可郎中园池杂咏 梅坡",
        "id": "60a849dc-a41d-4fc3-940f-255d273d18d8"
    },
    {
        "author": "楼钥",
        "paragraphs": [
            "翠云深处曳枯筇，插碧堂堂十八公。",
            "全似华阳隠君子，挂冠归去听松风。"
        ],
        "title": "鹿伯可郎中园池杂咏 松岭",
        "id": "d9926be6-d797-4466-9208-87d857169f18"
    },
    {
        "author": "楼钥",
        "paragraphs": [
            "张侯理窟妙无穷，雅谑于人亦有功。",
            "渺渺江湖千万顷，未闻饿死信天公。"
        ],
        "title": "戏赠张汉卿",
        "id": "a3a2b8a7-1cf2-4c05-b1cf-3865975faf6a"
    },
    {
        "author": "楼钥",
        "paragraphs": [
            "休沐无官事，公庭且放衙。",
            "城中寻胜地，道上引高牙。",
            "潭府临芳径，东巖玩物华。",
            "山林真敻绝，栋宇谢豪奢。",
            "陶令亲栽菊，秦侯晚种瓜。",
            "裴公余绿野，六一醉琅玡。",
            "幽阪森三友，飞桥粲百花。",
            "树深藏曲折，谷险路谽谺。",
            "道院罗星斗，禅房供释迦。",
            "鼇峰思御气，画舸想乘槎。",
            "佳处城环雉，吟边路遶蛇。",
            "登山携翠袖，喝道屏银檛。",
            "井市花相映，湖陂柳半遮。",
            "高歌惊野鸟，叠鼓乱鸣蛙。",
            "陛级青珉滑，秋千彩旆斜。",
            "丛篁穿嫩笋，芳草绽新葩。",
            "静憩方开宴，徐行更试茶。",
            "僊醪斟玛瑙，玉指奏琵琶。",
            "清绝嚣尘远，苍茫望眼赊。",
            "诗情弥海峤，饮兴渺天涯。",
            "贤尹民同乐，名郎子克家。",
            "才高修月户，笔妙补天娲。",
            "挥麈风流胜，凭栏笑语夸。",
            "追风惭款段，倚玉媿蒹葭。",
            "逸韵迷春蝶，清欢接暮鸦。",
            "舞茵收地锦，画烛照笼纱。",
            "耋稚欣相告，舆台靖不譁。",
            "微风朝趁马，好雨夜随车。",
            "土脉兴原隰，霖膏润甲芽。",
            "相将劝耕去，和气满桑麻。"
        ],
        "title": "陪沈虞卿使君游钱园",
        "id": "79338d0a-ac81-4a8b-8fab-fa98e6ccc45b"
    },
    {
        "author": "楼钥",
        "paragraphs": [
            "山立青冥外，人行紫翠间。",
            "小窗开木末，孤塔映江湾。",
            "平楚一何远，白云相与闲。",
            "我来不暇寝，冷坐对前山。"
        ],
        "title": "巾山曲肱斋",
        "id": "d10e5266-519f-46f6-994f-7efd17b3d55f"
    },
    {
        "author": "楼钥",
        "paragraphs": [
            "点点万家灯，风清醉复醒。",
            "广轩高绝处，俯瞰一天星。"
        ],
        "title": "广轩夜望",
        "id": "5b743685-ba89-4bd3-84ee-8a6d27e451e6"
    },
    {
        "author": "楼钥",
        "paragraphs": [
            "羣斋高晏雪浮空，同上山城第一重。",
            "今日无非银色界，此亭真是玉霄峰。",
            "云迷野路舞轻鹤，风急瓦沟嘘老龙。",
            "便欲相将游汗漫，剡溪何必访遗踪。"
        ],
        "title": "玉霄亭玩雪",
        "id": "e68168b7-fe4c-4636-843f-8bb1b674e77f"
    },
    {
        "author": "楼钥",
        "paragraphs": [
            "山遶澄江江遶城，水云径接海冥冥。",
            "万家曲折在吾目，一郡登临属此亭。",
            "今日诗题随处有，几番醉眼望中醒。",
            "风流郑老知何在，回首苍茫岛屿青。"
        ],
        "title": "倅厅云水亭",
        "id": "72983dc3-ad0d-4fc0-bd05-edfff02f8e43"
    },
    {
        "author": "楼钥",
        "paragraphs": [
            "又上先生见一堂，澹然宾主两相忘。",
            "不知海内清风满，但觉山中白昼长。",
            "小雨络林妨蜡屐，靓妆环坐快瑶觞。",
            "曲终扶杖欲归去，即咏白驹三四章。"
        ],
        "title": "再过鹿伯可",
        "id": "aad49c1b-7947-4403-8597-5c6e187d241a"
    },
    {
        "author": "楼钥",
        "paragraphs": [
            "剡水迂回彻底清，滥觞从此一泓澄。",
            "晓来蜡屐冲寒上，踏碎山头十里冰。"
        ],
        "title": "天姥岭",
        "id": "36ff63e5-e627-4d17-898a-d146b993bd65"
    },
    {
        "author": "楼钥",
        "paragraphs": [
            "望望古招提，兹游恨已迟。",
            "池深惊地裂，野旷觉天垂。",
            "听法人千数，谈空松一枝。",
            "从谁访遗迹，惟有石头知。"
        ],
        "title": "虎丘",
        "id": "289f31b6-50c4-4127-b877-d44ead90020b"
    },
    {
        "author": "楼钥",
        "paragraphs": [
            "宴坐萧斋不作劳，谓予何事走蓬蒿。",
            "从容试问今年几，手植黄杨三丈高。"
        ],
        "title": "洛社老僧听琴  其一",
        "id": "99b51547-af8b-4034-981c-f50722019dbd"
    },
    {
        "author": "楼钥",
        "paragraphs": [
            "自言几载不闻琴，屡听清弹苦契心。",
            "少待庭柯蝉噪静，为师更作醉翁吟。"
        ],
        "title": "洛社老僧听琴  其二",
        "id": "6a6f9c3d-e14e-465f-a7cd-14f246d6d3e9"
    },
    {
        "author": "楼钥",
        "paragraphs": [
            "岁岁当秋半，人人待月明。",
            "绝怜今夜赏，更胜去年晴。",
            "光彩澄高露，氛埃廓太清。",
            "众心方闵雨，却望暮云生。"
        ],
        "title": "中秋",
        "id": "b262bbec-282b-4526-b68c-af51a1f90535"
    },
    {
        "author": "楼钥",
        "paragraphs": [
            "好风凉月湛中秋，自笑何为作远游。",
            "不有诸君故人恋，未应连日贾胡留。",
            "三千银界俱呈色，十二珠帘总上钩。",
            "饮罢客归清不寐，谁知心折大刀头。"
        ],
        "title": "又次丁端叔韵",
        "id": "5c939712-9b08-450b-b66a-2e8f2ba8deca"
    },
    {
        "author": "楼钥",
        "paragraphs": [
            "石径萦回入翠林，廿年故步喜重寻。",
            "千山直上云扉启，万木阴中古殿深。",
            "泉水泓澄风拂拂，洞门幽杳昼沈沈。",
            "调琴瀹茗清无限，倦客忘归到夕阴。"
        ],
        "title": "游惠山",
        "id": "58e92b3a-5e2b-471c-b2a6-50460cd17fb5"
    },
    {
        "author": "楼钥",
        "paragraphs": [
            "宿雨顽云拨不开，紫霄佳处访楼台。",
            "青山九锁固奇甚，古洞一深如此哉。",
            "拔地千林俱秀润，擎天一柱最崔嵬。",
            "出山爽气尚相属，数里清溪送我回。"
        ],
        "title": "游洞霄宫",
        "id": "19d31c7b-c66d-4c3e-a277-0b9dd51960ef"
    },
    {
        "author": "楼钥",
        "paragraphs": [
            "起看海日晓团团，更挹神灯照夜阑。",
            "百万杉松双径杳，三千楼阁五峰寒。",
            "蛰龙何在渺难问，古井于今竟不眢。",
            "但觅灵泉归洗眼，谁能故把细书看。"
        ],
        "title": "游径山",
        "id": "dbf26f2d-6f5a-46ea-884a-1c1792fcc138"
    },
    {
        "author": "楼钥",
        "paragraphs": [
            "禁路岧嶤欲问津，抗章便自乞闲身。",
            "闵劳剧部皇情厚，寓直中奎宠数新。",
            "飞挽正资经济手，典刑终念老成人。",
            "赤松未许长为伴，归取青毡继颍滨。"
        ],
        "title": "送苏伯昌大卿  其一",
        "id": "08bf5dc4-3330-48e1-aec6-fe8c3f12d7db"
    },
    {
        "author": "楼钥",
        "paragraphs": [
            "甬东曾幸拜苏天，外府官僚复备员。",
            "前辈风流真在眼，名公谈笑辱忘年。",
            "浙江相对一巵酒，婺港欲行双桨船。",
            "门键马衔难作远，西风停立但茫然。"
        ],
        "title": "送苏伯昌大卿  其二",
        "id": "ee24245c-6108-4b15-818f-35b646a41693"
    },
    {
        "author": "楼钥",
        "paragraphs": [
            "熟知明主可忠言，奏牍方陈意已传。",
            "人言能逊千乘国，我自能补九重天。",
            "拔山转石孰难易，烂额徙薪谁后先。",
            "不用更论如许事，把君征袂且茫然。"
        ],
        "title": "送刘淳叟博士倅豫章",
        "id": "ed93f18b-f63d-438f-ab16-58ecba5c4393"
    },
    {
        "author": "楼钥",
        "paragraphs": [
            "从昔传家学，当今良史才。",
            "声名冠西蜀，风节象东台。",
            "朝蹟收何速，归心挽不回。",
            "一麾从此去，万里可能来。"
        ],
        "title": "送吕周辅宗丞守崇庆  其一",
        "id": "5dcd1e93-32d4-444b-9dda-6a1abb400242"
    },
    {
        "author": "楼钥",
        "paragraphs": [
            "旧矣唐安郡，龙潜府号新。",
            "当年一绛帐，今日两朱轮。",
            "民意来何暮，仁声煖似春。",
            "剑南毋恋却，鼇禁要词人。"
        ],
        "title": "送吕周辅宗丞守崇庆  其二",
        "id": "cb6d49ed-791d-4200-8490-f3316f36634f"
    },
    {
        "author": "楼钥",
        "paragraphs": [
            "祕甚先天学，谁传陆士龙。",
            "上方留自近，天岂不相容。",
            "契托君家厚，情惟我辈钟。",
            "慇懃训犹子，他日使追踪。"
        ],
        "title": "送吕周辅宗丞守崇庆  其三",
        "id": "ae7a8ebe-7785-4bcb-9d53-a167e6093c81"
    },
    {
        "author": "楼钥",
        "paragraphs": [
            "梦庵深坐宴朝曛，祇有梅花对此君。",
            "今日衣冠有巢许，向来元凯佐华勋。",
            "入山谁解访弘景，载酒时应问子云。",
            "童讽写成心未懒，可因贪佛赞论文。"
        ],
        "title": "上魏丞相",
        "id": "afd28b5d-783a-4637-9158-4a84395c5338"
    },
    {
        "author": "楼钥",
        "paragraphs": [
            "西山不到几经春，玉几犹能一再临。",
            "太白峰前成梦境，直从总角到于今。"
        ],
        "title": "次韵蒋德言游太白玉几两山  其一",
        "id": "ad6dffa8-e674-4fd9-968d-f7c8bb24b989"
    },
    {
        "author": "楼钥",
        "paragraphs": [
            "少日游山不要归，老来腰脚不相宜。",
            "羨君胜具了无倦，踏雪寻幽更一奇。"
        ],
        "title": "次韵蒋德言游太白玉几两山  其二",
        "id": "bac94db8-bd75-4d06-9bd4-f374485a1c9e"
    },
    {
        "author": "楼钥",
        "paragraphs": [
            "賸欲扶筇随意行，要令心迹得双清。",
            "何时同入翠微去，丈室先参老浄名。"
        ],
        "title": "次韵蒋德言游太白玉几两山  其三",
        "id": "730bc65d-ab54-4673-a03c-7cf3a792298e"
    },
    {
        "author": "楼钥",
        "paragraphs": [
            "落花影里步春阑，飞鸟翩翩相与还。",
            "若得把茅成小隠，等闲来往两山间。"
        ],
        "title": "次韵蒋德言游太白玉几两山  其四",
        "id": "5887174d-33f7-4e72-803b-fb2b0916a7b3"
    },
    {
        "author": "楼钥",
        "paragraphs": [
            "谁能饶舌强参禅，何用谈因更说缘。",
            "生死本来无大事，晨朝须起夜须眠。"
        ],
        "title": "次韵蒋德言游太白玉几两山  其五",
        "id": "99e6d60d-44e1-4c34-a8dd-99775beeaa00"
    },
    {
        "author": "楼钥",
        "paragraphs": [
            "楚楚芳荪诗样清，翠苗低护小峥嵘。",
            "一泓功借幽根润，六月能令凉意生。",
            "雁荡浑如梦边事，龙湫顿觉眼中明。",
            "闲窗坐对思无限，何日随君遶涧行。"
        ],
        "title": "谢僧道全惠诗并菖蒲",
        "id": "e5684e3d-f7d1-4a53-8338-b075c61b13e7"
    },
    {
        "author": "楼钥",
        "paragraphs": [
            "隆暑倦行役，梅坡得暂闲。",
            "卷帘南浦岸，终日对成山。",
            "竹里清风远，棋边夕照还。",
            "岁寒重卜醉，觅句暗香间。"
        ],
        "title": "赵安国梅坡",
        "id": "cfc60c41-4063-4bb4-9f35-2cece04f83a4"
    },
    {
        "author": "楼钥",
        "paragraphs": [
            "野溪清浅度危桥，径策枯筇上紫霄。",
            "晓雾暗蒸山寺雨，松风深隠海门潮。",
            "浮杯水涨人何在，洗钵池清意已消。",
            "又上乐亭基上望，云山万里更逍遥。"
        ],
        "title": "资圣寺",
        "id": "f81a00f2-4f29-456e-af10-4da0454b4098"
    },
    {
        "author": "楼钥",
        "paragraphs": [
            "一铃簷角自吟风，两面松篁翠扫空。",
            "山卉更藏无尽意，枝头未作去年红。"
        ],
        "title": "次韵蒋德言壁间旧题",
        "id": "c3c0562f-79be-43fa-871f-41ba2d930134"
    },
    {
        "author": "楼钥",
        "paragraphs": [
            "一坡烟水绿湾环，竹树楼台缥缈间。",
            "但说一丘藏曲折，谁知更有四明山。"
        ],
        "title": "上史太傅  其一",
        "id": "8849f6af-0501-44d8-88ab-53b3eb3af3d8"
    },
    {
        "author": "楼钥",
        "paragraphs": [
            "二十里云随步生，潺湲洞里访青棂。",
            "山中要识无穷趣，看取南雷问答经。"
        ],
        "title": "上史太傅  其二",
        "id": "e3110dba-b7de-4219-9fbc-4402031cd342"
    },
    {
        "author": "楼钥",
        "paragraphs": [
            "衮绣堂中语夜分，几将经史细评论。",
            "不知世上三公贵，祇是东湖八行孙。"
        ],
        "title": "上史太傅  其三",
        "id": "29177d08-44ae-492d-9083-a58af6880645"
    },
    {
        "author": "楼钥",
        "paragraphs": [
            "知君冰鉴照人寒，我相儒酸未足观。",
            "东甬从来多俊秀，为烦著眼细寻看。"
        ],
        "title": "赠郑相士",
        "id": "a99e61af-d131-456a-8587-e25cf9bb8273"
    },
    {
        "author": "楼钥",
        "paragraphs": [
            "城居久矣厌尘劳，来访名山写鬰陶。",
            "客路行随流水远，征人与坐白云高。",
            "千林舞翠吹蓬鬓，二麦摇青照纻袍。",
            "努力共登天尺五，要看飞雪喷云涛。"
        ],
        "title": "雪窦道中",
        "id": "f74e539b-5a48-4c3c-abdd-906cf59b323c"
    },
    {
        "author": "楼钥",
        "paragraphs": [
            "两溪赴壑若奔虬，此地端能截众流。",
            "三版放开千丈雪，一匳清彻四山秋。",
            "几年空自存公案，今日重新指路头。",
            "珍重老师成胜事，清名当与此山留。"
        ],
        "title": "锦镜",
        "id": "e580e46a-67d6-4475-9e68-ff1992b234c1"
    },
    {
        "author": "楼钥",
        "paragraphs": [
            "一峰高出白云端，俯瞰天涯千万山。",
            "试向冈头转圆石，不知何日到人间。"
        ],
        "title": "妙峰亭",
        "id": "dd31356d-2e1f-4b23-ba3a-cd5f2f9e9864"
    },
    {
        "author": "楼钥",
        "paragraphs": [
            "灵潭深入白云堆，带雨春云为我开。",
            "乳石半空浑欲堕，瀑泉千尺正中来。",
            "两军酣战鼓鼙急，一雨生寒霹雳催。",
            "中有卧龙君勿狎，有时平地起风雷。"
        ],
        "title": "隠潭",
        "id": "59cdf882-cdf7-4fad-a9c0-563a79b0993e"
    },
    {
        "author": "楼钥",
        "paragraphs": [
            "江东东畔更东山，又过东山数里间。",
            "试问招提在何处，万山深处白云环。"
        ],
        "title": "游大梅山护圣寺  其一",
        "id": "a1809329-f5cd-4875-b85e-c38746adb70d"
    },
    {
        "author": "楼钥",
        "paragraphs": [
            "寒云片日忽吹开，历井扪参得得来。",
            "行尽高山天欲半，不知平地有楼台。"
        ],
        "title": "游大梅山护圣寺  其二",
        "id": "4ec00775-c992-40d6-a243-8542927c18c3"
    },
    {
        "author": "楼钥",
        "paragraphs": [
            "当时道价极光华，鸷兽相随共一家。",
            "象去虎亡师亦老，不须百鸟更衔花。"
        ],
        "title": "常禅师塔  其一",
        "id": "c44b01c5-d3ba-403e-974a-5cf766a36d7d"
    },
    {
        "author": "楼钥",
        "paragraphs": [
            "从来猛虎性坚刚，据石依林死不僵。",
            "何待寒林班侍者，千年陪葬祖师傍。"
        ],
        "title": "常禅师塔  其二",
        "id": "b5b60aeb-9ee8-443f-af3a-f6dc5f0b38f0"
    },
    {
        "author": "楼钥",
        "paragraphs": [
            "梅山遗迹若为寻，怪石崚嶒一径深。",
            "未必当时真隠处，清风自觉袭衣襟。"
        ],
        "title": "梅仙巖",
        "id": "c3cebc1b-e955-4bf7-9a9d-4e16d7e153eb"
    },
    {
        "author": "楼钥",
        "paragraphs": [
            "但见云生谷，初无石似巖。",
            "得名非旧观，买地作精蓝。",
            "境胜环修竹，门深拥翠杉。",
            "禅林自家处，莫问后三三。"
        ],
        "title": "云巖",
        "id": "d6bbf8ee-5c7c-4eb6-b060-0c2804d5734d"
    },
    {
        "author": "楼钥",
        "paragraphs": [
            "拍拍新漪彻底清，两山写照翠光凝。",
            "笑看风动縠纹起，坐我玉壶春夜冰。"
        ],
        "title": "启霞冰壶亭",
        "id": "18d7f0ea-2c61-4606-816c-066d80a3be5f"
    },
    {
        "author": "楼钥",
        "paragraphs": [
            "扪萝历栈上层峰，寖觉芒鞋踏半空。",
            "七窍几时开浑沌，八窗无处不玲珑。",
            "已欣古洞容身过，直恐丹丘有路通。",
            "俯视人间懒归去，拂衣径欲御天风。"
        ],
        "title": "天童玲珑巖",
        "id": "ccb6eeea-44f2-4c04-a7d5-2e41e609e48b"
    },
    {
        "author": "楼钥",
        "paragraphs": [
            "今日望春下，送春还送行。",
            "簿书须著意，家世有余清。",
            "潇洒桐庐郡，文章陆士衡。",
            "公余定多暇，无废读书声。"
        ],
        "title": "送内弟汪作德赴建德主簿",
        "id": "3c8f2ec5-893f-45fd-afc3-f00783174d16"
    },
    {
        "author": "楼钥",
        "paragraphs": [
            "南江舟檝饱经行，桥外人家最可人。",
            "賸种寒杉映修竹，快沽村酒趁鲜鳞。",
            "潮痕落草橹声动，日脚衔山凉意新。",
            "酷爱老樟横卧处，他时来此坐垂纶。"
        ],
        "title": "南江酒家",
        "id": "43996b9a-33c0-41c0-86ce-a8b3d96a199b"
    },
    {
        "author": "楼钥",
        "paragraphs": [
            "竹舆来访小梅山，山在空濛紫翠间。",
            "岚雾满林朝漠漠，溪声和雨夜潺潺。",
            "峰头丹井随潮信，松下禅房旧祖关。",
            "谁是无生谁不死，晨钟未响梦先还。"
        ],
        "title": "宿登山",
        "id": "6c9a7804-5cae-45ea-bc40-2c3f6fbc0cfa"
    },
    {
        "author": "楼钥",
        "paragraphs": [
            "倚遍瀛洲十二栏，老蟾推出烂银盘。",
            "绝怜千顷波澜阔，更觉满身风露寒。",
            "境胜能令诗兴逸，夜深自喜酒肠宽。",
            "离离挂影清如许，莫惜终宵作意看。"
        ],
        "title": "羣从泛湖次叔韶弟韵",
        "id": "915949e4-9238-428a-9f18-6ec0f4281ee7"
    },
    {
        "author": "楼钥",
        "paragraphs": [
            "重寻漫壁认题名，十五年来一梦惊。",
            "谁料今朝携客至，却成此地送君行。",
            "桂阳卧治真谈笑，鲁史遗编頼发明。",
            "文定南轩仙去后，湖湘又得一先生。"
        ],
        "title": "送陈君举守桂阳",
        "id": "1388dfd2-05be-4caa-bbdc-cf9bd2967ab5"
    },
    {
        "author": "楼钥",
        "paragraphs": [
            "斗口横安华盖山，茂林修竹路湾环。",
            "琳宫迥出沧瀛表，羽士如游昆阆间。",
            "东挹江山穷望眼，西临阛阓笑尘寰。",
            "自知去此无多日，著意来寻一饷闲。"
        ],
        "title": "永嘉天庆观",
        "id": "1c2b9b60-e302-4fc6-aa2d-b10ba91b7cf5"
    },
    {
        "author": "楼钥",
        "paragraphs": [
            "博物曾经辨实沈，论兵更觉用功深。",
            "九阍未进六奇计，万卷空催一寸心。",
            "流水高山谁复会，寒松春柳解相寻。",
            "如君岂是长贫者，作计无令岁月侵。"
        ],
        "title": "次许深甫寄陈颐刚韵  其一",
        "id": "882345be-2195-4745-a85b-948973b9d791"
    },
    {
        "author": "楼钥",
        "paragraphs": [
            "前朝折戟尚沙沈，志士私忧意向深。",
            "谋国未须先问陈，平戎要且务攻心。",
            "衣冠旧老知谁在，禾黍遗宫尚可寻。",
            "骑省再新人有望，一言坐复故疆侵。"
        ],
        "title": "次许深甫寄陈颐刚韵  其二",
        "id": "50f84f4f-e6a4-4728-a492-75962fdf4cb8"
    },
    {
        "author": "楼钥",
        "paragraphs": [
            "一番好雨润桑麻，和气欢声十万家。",
            "太守劝农才出郭，老农含哺竞随车。",
            "土膏泽泽地宜稻，云物阴阴天养花。",
            "愿得四方无旱潦，尽教乐岁似东嘉。"
        ],
        "title": "劝农",
        "id": "72ef58a2-3026-4828-8d33-431732b735c5"
    },
    {
        "author": "楼钥",
        "paragraphs": [
            "古来乐府近来无，笔力如君却有余。",
            "日恐遗音亡正始，喜闻新作过黄初。",
            "不夸艺苑徒工瑟，应免侯门久曳裾。",
            "更向江西诗窟去，他年时寄一行书。"
        ],
        "title": "书吴梦予古乐府后",
        "id": "64e2108c-eace-4395-b411-4a293e590a8b"
    },
    {
        "author": "楼钥",
        "paragraphs": [
            "张罗清似翟公门，门外都无野雀喧。",
            "可但风流追鲍谢，直教高论到羲轩。",
            "绝怜父子为知己，时把文章得细论。",
            "个里是非何足较，乍贤乍佞一王尊。"
        ],
        "title": "谢景英送郑景元篇末见属次韵",
        "id": "af90d115-db51-4d11-b072-79e27b2ffc40"
    },
    {
        "author": "楼钥",
        "paragraphs": [
            "四郊苗槁勃然兴，顿觉欢声满郡城。",
            "行且刈云成岁事，敢因喜雨记亭名。",
            "昔如鱼在釜中活，今见龙从地上行。",
            "忧国愿丰同此乐，读君佳句欲风生。"
        ],
        "title": "喜雨次甄云卿监簿韵",
        "id": "2aa94541-c681-4b2c-8990-de290e76c7f5"
    },
    {
        "author": "楼钥",
        "paragraphs": [
            "老龙破蛰斩幽关，乱滴天飘不复悭。",
            "可但甘霖驱旱魃，自然凉气满人寰。",
            "民心徒切焦熬甚，神力毋劳指顾间。",
            "遥想清都应表贺，紫宸轩陛晓催班。"
        ],
        "title": "又次徐仲宗通判韵",
        "id": "c13a4825-77c4-44b3-94e2-aa597ff4a17d"
    },
    {
        "author": "楼钥",
        "paragraphs": [
            "槁项疲农病夏畦，喜闻烟雨四天垂。",
            "旋寻秔稻供糜粥，惊见新香玉满匙。"
        ],
        "title": "又次郑性之悬尉韵  其一",
        "id": "2fd39ffc-6388-4298-8127-55304d7fdcdd"
    },
    {
        "author": "楼钥",
        "paragraphs": [
            "闵雨才宽又畏风，从朝愁到夕阳舂。",
            "谁教官到二千石，不学当年邴曼容。"
        ],
        "title": "又次郑性之悬尉韵  其二",
        "id": "5efcd7bf-55ff-4b31-b6e7-70ab24ecd0af"
    },
    {
        "author": "楼钥",
        "paragraphs": [
            "几番好雨应先占，欣见阶庭绿草纤。",
            "秋后阴晴犹未定，更看新月卧磨镰。"
        ],
        "title": "又次郑性之悬尉韵  其三",
        "id": "050ca671-ede0-4880-87bf-1a6dca4597f0"
    },
    {
        "author": "楼钥",
        "paragraphs": [
            "爰居集鲁要先知，飞雪侵春久已疑。",
            "惭愧风师幸安静，敢将虎口鬭龙痴。"
        ],
        "title": "又次郑性之悬尉韵  其四",
        "id": "e31c6fce-854d-48e6-a047-fb2f5fa0a2a7"
    },
    {
        "author": "楼钥",
        "paragraphs": [
            "簿领丛中偷得闲，轻舆相与出乡关。",
            "乱流先已登孤屿，采蕨还来上北山。",
            "藤遶龟身增赑屭，水涵虹影照孱颜。",
            "老农拥道迎人笑，今日使君来破悭。"
        ],
        "title": "游隠清  其一",
        "id": "17ea262b-faeb-4f24-a8bb-a497f2243eb8"
    },
    {
        "author": "楼钥",
        "paragraphs": [
            "瀑泉奔放石坡陀，回首清游岁几何。",
            "脚力不如前日健，诗盟还喜故人多。",
            "滕王阁上无韩子，还景楼中欠老坡。",
            "不谓鄙言成宿谶，偶因晚涖得波波。"
        ],
        "tags": [
            "滕王阁"
        ],
        "title": "游隠清  其二",
        "id": "d5ff143b-58f6-41a7-9442-e2ab9e164a69"
    },
    {
        "author": "楼钥",
        "paragraphs": [
            "穷冬吏鞅解纷缠，重入兹山忆少年。",
            "千里幸同丰岁乐，三生曾结郡人缘。",
            "几番山色望空外，今日水声来耳边。",
            "坐上何须听丝竹，与君啸咏和风前。"
        ],
        "title": "游隠清  其三",
        "id": "18fbd5b6-e24c-4263-92ab-167c96f95c1f"
    },
    {
        "author": "楼钥",
        "paragraphs": [
            "城郭占佳胜，眼高贞白鼍。",
            "霜天开浩荡，云屋涌嵯峨。",
            "四面山总好，东窗江最多。",
            "脚跟盘巨石，吞吐任风波。"
        ],
        "title": "富览亭",
        "id": "53675d08-8345-4c4a-8d74-d246326cc083"
    },
    {
        "author": "楼钥",
        "paragraphs": [
            "沩汭道人身御风，弃家求静慕僊踪。",
            "僊都有石立天半，特立要当如此峰。"
        ],
        "title": "赠陈居靖道人",
        "id": "1e3f4748-7ac5-4e8f-93d3-27a41f6631fc"
    },
    {
        "author": "楼钥",
        "paragraphs": [
            "骤寒忽变雪花飞，抱膝长吟况可知。",
            "幞被可能来过我，忍寒相与话新诗。"
        ],
        "title": "雪中简林景思刘振之",
        "id": "303871fc-ef62-4989-9409-f173f9d3796d"
    },
    {
        "author": "楼钥",
        "paragraphs": [
            "黄昏门外六花飞，困倚胡牀醉不知。",
            "冻合玉楼犹强项，拥衾方咏雪巢诗。"
        ],
        "title": "谢林景思和韵",
        "id": "c8719fa5-4264-4c4e-84a5-dd89b8e73f64"
    },
    {
        "author": "楼钥",
        "paragraphs": [
            "少年文价重神京，游宦还闻政有声。",
            "南省但推韩吏部，北方犹问赵先生。",
            "人传殿上三千牍，上喜胸中十万兵。",
            "暂辍望郎分帅阃，淮南草木更知名。"
        ],
        "title": "送赵子固吏部帅合肥  其一",
        "id": "75ddc7b7-a261-4d83-a9af-4b650a5e0a1e"
    },
    {
        "author": "楼钥",
        "paragraphs": [
            "老韩同传我多慙，意气相倾自不凡。",
            "忧患饱更俱白发，班行独立见青山。",
            "羨君真有虎头相，顾我方为马口衔。",
            "同舍几何俄话别，可堪目力送风帆。"
        ],
        "title": "送赵子固吏部帅合肥  其二",
        "id": "2a2aab9e-0348-4c8c-810a-397f44ae5261"
    },
    {
        "author": "楼钥",
        "paragraphs": [
            "襟带长淮地望崇，勋名当继古英雄。",
            "吴人止解依濡坞，晋将才能过八公。",
            "可但绥怀边境静，直须经略朔庭空。",
            "折冲不必居遐徼，颇牧尤当在禁中。"
        ],
        "title": "送赵子固吏部帅合肥  其三",
        "id": "667bac0d-81bb-483f-be6e-b30da604eacd"
    },
    {
        "author": "楼钥",
        "paragraphs": [
            "放出一头地，出墙梢更新。",
            "傍人为称屈，素志肯求伸。",
            "苦节变甘节，曲身成直身。",
            "青霄看直上，莫忘手援人。"
        ],
        "title": "曲竹",
        "id": "2f48ed35-1077-4ad4-abef-4e5b98ff7d29"
    },
    {
        "author": "楼钥",
        "paragraphs": [
            "山藏佳处竹藏庐，见说离家百里余。",
            "已矣空求真学士，伤哉闲杀老尚书。",
            "后生自恨登门晚，壮岁宁忘跪履初。",
            "怅望九京那可作，此心徒切慕相如。"
        ],
        "title": "寄题汪端明坟庵真如轩  其一",
        "id": "a66935e4-e418-47a0-8e16-786eb04b937c"
    },
    {
        "author": "楼钥",
        "paragraphs": [
            "万个筼筜一草庐，伤心埋璧十年余。",
            "革声谁听尚书履，金榜空悬少保书。",
            "无复遗音追正始，尚传新作过黄初。",
            "真成一代风流尽，欢息浮生信六如。"
        ],
        "title": "寄题汪端明坟庵真如轩  其二",
        "id": "14e2e8a6-9270-4904-9bb0-1fc70c2b778f"
    },
    {
        "author": "楼钥",
        "paragraphs": [
            "离觞别泪为君倾，行李匆匆欲问程。",
            "不用阳关寻旧曲，图中端有断肠声。"
        ],
        "title": "题汪季路太傅所藏龙眠阳关图  其一",
        "id": "48056485-a708-459a-80a7-5c8aba147e10"
    },
    {
        "author": "楼钥",
        "paragraphs": [
            "画出阳关古别离，萧疎柳质不胜悲。",
            "行人顾叹离人泣，柳下渔翁总不知。"
        ],
        "title": "题汪季路太傅所藏龙眠阳关图  其二",
        "id": "6c32a928-51ac-4e29-9f3e-7903ce94c164"
    },
    {
        "author": "楼钥",
        "paragraphs": [
            "行书满纸遗君文，可见闺门敬若宾。",
            "应与少文能协趣，定因元亮遂忘贫。"
        ],
        "title": "题陈简斋寄夫人书",
        "id": "23cb3c04-51c0-4488-a1bf-ee0bf35ef2c9"
    },
    {
        "author": "楼钥",
        "paragraphs": [
            "禁脔当年选尚初，难兄辞宠意何如。",
            "裕陵遗旨知难改，元祐湛恩信有余。",
            "今日犹存卯君笔，向来谁造粉昆书。",
            "韩门世宝宜无坠，史有遗文尚取诸。"
        ],
        "title": "题韩氏所藏元祐选尚诏草",
        "id": "aa170263-7166-4b61-add2-cfdf9a7e29ff"
    },
    {
        "author": "楼钥",
        "paragraphs": [
            "四明耸秀一溪流，曾记经行十里秋。",
            "行李今从何处住，宦游自笑几时休。",
            "儿时故旧今谁在，老去光阴不借留。",
            "赢得东归访丘壑，约君同上钓鱼舟。"
        ],
        "title": "秋日怀国仲观",
        "id": "e4e5679e-4ac3-418d-baa3-ed014891496c"
    },
    {
        "author": "楼钥",
        "paragraphs": [
            "晓入金门拜紫宸，门前错立士如云。",
            "未容密侍君王宴，祇许钧天隔殿闻。"
        ],
        "title": "客省听燕乐",
        "id": "d9105316-54fc-4443-bee9-e6cdaf99f467"
    },
    {
        "author": "楼钥",
        "paragraphs": [
            "跪履巽巖今几年，见君风度喜跫然。",
            "长编固已翻青简，老墨犹能宝漆烟。",
            "游宦自欣天影近，思家犹在夕阳边。",
            "时从甥馆追清赏，賸写新诗继谪僊。"
        ],
        "title": "次李季章监簿韵",
        "id": "aae9213a-e4b5-4d92-bc1d-ef0b8f0c9a37"
    },
    {
        "author": "楼钥",
        "paragraphs": [
            "平时卧雪似袁安，谁肯凌晨犯苦寒。",
            "百辟班中因族贺，八盘岭上得遥看。",
            "层层观阙琼楼耸，纳纳干坤玉宇宽。",
            "怅望僊山何处是，欲从此地径骖鸾。"
        ],
        "title": "贺雪八盘岭上作",
        "id": "9540cbaf-c4a3-4819-b73d-237774ec5e74"
    },
    {
        "author": "楼钥",
        "paragraphs": [
            "光尧三纪焕文章，宝阁岧嶤谨祕藏。",
            "寓直到君才第四，皇华礼乐远增光。"
        ],
        "title": "送林子方吏部将漕江东  其一",
        "id": "99b7d363-ce33-46bb-b673-e830c588c7db"
    },
    {
        "author": "楼钥",
        "paragraphs": [
            "望郎三度到长安，垂上青云作好官。",
            "暂向江东一澄按，却归径著侍臣冠。"
        ],
        "title": "送林子方吏部将漕江东  其二",
        "id": "a668e7b4-6a16-4381-abac-a8c0f2cf3ff2"
    },
    {
        "author": "楼钥",
        "paragraphs": [
            "自说嵇康七不堪，上教持节向江南。",
            "江南父老应相贺，见说清明似晦庵。"
        ],
        "title": "送林子方吏部将漕江东  其三",
        "id": "d32a4125-2044-4775-9e54-b9c6acef5bdf"
    },
    {
        "author": "楼钥",
        "paragraphs": [
            "殿庐官烛对风帘，郎舍修篁共一簷。",
            "别日苦多良晤少，掺袪不耐雨纤纤。"
        ],
        "title": "送林子方吏部将漕江东  其四",
        "id": "868a384c-abb6-441b-9586-a53b360d5127"
    },
    {
        "author": "楼钥",
        "paragraphs": [
            "春初送别欠诗篇，岁晚还欣受一廛。",
            "都骑始闻临浙水，先声久已讋鄞川。",
            "里人见说俱延颈，海峤从今定息肩。",
            "夜夜故山频入梦，为君端欲买归船。"
        ],
        "title": "子方移守四明见于浙江亭",
        "id": "1e6b3b59-b042-4fb7-9034-b1ed154e9351"
    },
    {
        "author": "楼钥",
        "paragraphs": [
            "养气非为侠，轻财弗市恩。",
            "仁声高月旦，义概彻天阍。",
            "称美推贤嗣，扬名有顺孙。",
            "活人几百万，何止驷容门。"
        ],
        "title": "寄题蜀李氏义概堂",
        "id": "41ed2bfc-4076-4f0c-9e65-d5890766da4b"
    },
    {
        "author": "楼钥",
        "paragraphs": [
            "汉庭早已冠羣僊，阔步登瀛最少年。",
            "窃叹岂惟年叵及，人门才业总翘然。"
        ],
        "title": "送卫清叔著作提举淮东  其一",
        "id": "af7e8cec-0053-4de5-8428-909db41b24bd"
    },
    {
        "author": "楼钥",
        "paragraphs": [
            "通泰牢盆亘海滨，宅家专欲用儒臣。",
            "淮南草木生颜色，又见龙头第一人。"
        ],
        "title": "送卫清叔著作提举淮东  其二",
        "id": "c68ee60d-5122-406d-bf74-fad6c233cb9b"
    },
    {
        "author": "楼钥",
        "paragraphs": [
            "虎榜先登到凤池，前良多以十年期。",
            "虽知勇退急流去，壮岁功名会及时。"
        ],
        "title": "送卫清叔著作提举淮东  其三",
        "id": "09e42469-a50e-4b06-b527-5d52401164f5"
    },
    {
        "author": "楼钥",
        "paragraphs": [
            "羨君持节拜庭闱，未老双亲看彩衣。",
            "若过盖公烦问信，坐曹日念旧游稀。"
        ],
        "title": "送卫清叔著作提举淮东  其四",
        "id": "22307a9d-e36a-48c6-b7fd-ed54343768e2"
    },
    {
        "author": "楼钥",
        "paragraphs": [
            "屡从樽酒接从容，叔宝风姿照座中。",
            "他日相逢年益老，棋坛尚可角雌雄。"
        ],
        "title": "送卫清叔著作提举淮东  其五",
        "id": "387b731a-5784-477d-aab0-2c1361ff9cc7"
    },
    {
        "author": "楼钥",
        "paragraphs": [
            "江夏无双第一人，清明久矣动簪绅。",
            "心平气劲无偏党，好在皇朝作争臣。"
        ],
        "title": "送黄景声祕丞提举浙西  其一",
        "id": "20e87a8a-795b-4d1f-bf21-d89443c80d1c"
    },
    {
        "author": "楼钥",
        "paragraphs": [
            "宅家亲擢得真才，柏府兰堂更外台。",
            "未问遄驱向沟壑，半途应有诏书催。"
        ],
        "title": "送黄景声祕丞提举浙西  其二",
        "id": "0f0302a9-09d4-44dd-a780-b7b97b756446"
    },
    {
        "author": "楼钥",
        "paragraphs": [
            "从来轩冕一毫轻，朝蹟初收去玉京。",
            "打破画瓶无个事，不妨游戏绣衣行。"
        ],
        "title": "送黄景声祕丞提举浙西  其三",
        "id": "40e6039b-63ba-45c9-b4c8-edd476e2ec80"
    },
    {
        "author": "楼钥",
        "paragraphs": [
            "论诗才了便谈禅，鄙吝冰消更豁然。",
            "稽首心空先及第，敢将癸未论同年。"
        ],
        "title": "送黄景声祕丞提举浙西  其四",
        "id": "b69fd95b-3b42-4aa6-bc94-59bd28e9886b"
    },
    {
        "author": "楼钥",
        "paragraphs": [
            "玉节光华照日曦，扬清激浊正当时。",
            "阿连幸出百僚底，正恐翁归不受私。"
        ],
        "title": "送黄景声祕丞提举浙西  其五",
        "id": "aa80fe24-28e3-473a-a8c2-4da6b6985f8f"
    },
    {
        "author": "楼钥",
        "paragraphs": [
            "都人久不望威颜，惊喜鸣鞘风雪间。",
            "万井欢声迎晓仗，九天和气下人寰。",
            "龙楼笑启瑶池宴，鹓序欣趋玉笋班。",
            "道上峰头皆见日，绝胜衔烛照昆山。"
        ],
        "title": "雪中迎驾",
        "id": "56a44013-19a3-46da-b39f-d4c0fd79fc21"
    },
    {
        "author": "楼钥",
        "paragraphs": [
            "莫言家具少于车，药裹衣囊自有余。",
            "老妇亲携三稚子，仙翁独玩一篇书。",
            "羊牛相与趋新筑，鸡犬无因恋故庐。",
            "到处山头有丹井，不知如此几迁居。"
        ],
        "title": "题尤延之给事所藏葛仙翁徙居图",
        "id": "0f292f45-c80e-4266-9bfe-56e6ca297767"
    },
    {
        "author": "楼钥",
        "paragraphs": [
            "金鞍欲上故徐徐，想见华清被宠初。",
            "后日延秋门下路，不应有暇作踟蹰。"
        ],
        "title": "又题杨妃上马图",
        "id": "a98b983f-4cc7-4388-bf4f-e9575a2ffcab"
    },
    {
        "author": "楼钥",
        "paragraphs": [
            "薄宦六年辞故山，故山祇在梦魂间。",
            "簪绅何苦自缠缚，却羨归牛自在闲。"
        ],
        "title": "题老融归牛图",
        "id": "570aefbf-3532-4b03-8567-f3c972a56699"
    },
    {
        "author": "楼钥",
        "paragraphs": [
            "早奉天香祷白衣，迟明宿雾故凄迷。",
            "忽惊红日穿林薄，无数碧山明涧溪。",
            "上竺寺连中竺寺，苏公堤映白公堤。",
            "湖光一碧几千顷，賸卷荷香送马蹄。"
        ],
        "title": "天竺祷晴",
        "id": "16168fad-1d2b-4961-8da1-eb1adbabd36f"
    },
    {
        "author": "楼钥",
        "paragraphs": [
            "明光殿里早催班，亭午天街从驾还。",
            "已听欢声传市井，更看喜气满湖山。",
            "联镳远去闲寻胜，烂醉归来夜叩关。",
            "但愿两宫千万寿，退公时得过云间。"
        ],
        "title": "具美堂",
        "id": "1591e0da-a7bd-4149-a4bd-c0d35d55d484"
    },
    {
        "author": "楼钥",
        "paragraphs": [
            "具美杯残意未休，相将重上望湖楼。",
            "楼台忽已居平地，风月何曾识旧游。",
            "更挈酒樽过水月，坐增诗兴满沧洲。",
            "春风共约新桥畔，遥拜双龙万斛舟。"
        ],
        "title": "水月园",
        "id": "9c696cee-85ae-48ba-831e-1f44e8106466"
    },
    {
        "author": "楼钥",
        "paragraphs": [
            "昨日为亲寿，今朝从驾行。",
            "君亲俱有喜，家国共增荣。",
            "淑气浮黄屋，欢声动玉京。",
            "人心真易感，翻手作升平。"
        ],
        "title": "三月九日从驾",
        "id": "1e93609b-8978-4639-b386-b907d8b4eb89"
    },
    {
        "author": "楼钥",
        "paragraphs": [
            "同年紫陌再寻春，力主斯盟頼尹京。",
            "山外斜阳湖外雪，夜来阴霭晓来晴。",
            "平波滟滟新添绿，冻木欣欣欲向荣。",
            "此日此身清洁甚，软红何苦太忙生。"
        ],
        "title": "湖上次袁起巖安抚韵",
        "id": "fe9788c7-05f5-429c-85df-a8ba107fb5b9"
    },
    {
        "author": "楼钥",
        "paragraphs": [
            "倦游俞老又中州，霜兔抽豪饱盛秋。",
            "平日相亲管城子，结交今得贾长头。"
        ],
        "title": "试俞珣长头笔",
        "id": "e714e69a-2fa7-4992-b42f-8cb33fbb7720"
    },
    {
        "author": "楼钥",
        "paragraphs": [
            "黄扉处士掩松关，小立松风去住难。",
            "可叹山中真宰相，未容神武挂衣冠。"
        ],
        "title": "访留昭文于范村山闲不得见",
        "id": "97f3a933-d1e2-484b-8e30-a919f8e5af43"
    },
    {
        "author": "楼钥",
        "paragraphs": [
            "经帷亲见犯天颜，口伐何劳抗可汗。",
            "故国应悲周黍稷，遗黎犹识汉衣冠。",
            "殊邻谍报终难测，累岁要盟恐易寒。",
            "驰至金城上方略，始知颇牧在金銮。"
        ],
        "title": "送倪正父侍郎使虏",
        "id": "cd9df0d8-63be-49ee-8e9d-ee72eba42841"
    },
    {
        "author": "楼钥",
        "paragraphs": [
            "万卷诗书老雪溪，颀然二子和埙篪。",
            "绝怜伯氏久亡矣，犹幸夫君及见之。",
            "来上鹓行人谓晚，往舒骥足自嫌迟。",
            "他时还向云门否，布袜青鞋尚可期。"
        ],
        "title": "送王仲言添倅海陵  其一",
        "id": "0002e1e0-ff5e-491d-af72-9a9d3a12aa93"
    },
    {
        "author": "楼钥",
        "paragraphs": [
            "遂初陈迹遽凄凉，击叹青箱极荐杨。",
            "谈笑于侬情易厚，典刑使我意差强。",
            "重屏旧画论中主，古殿遗文话阿章。",
            "旧事从今向谁得，尺书时许到淮乡。"
        ],
        "title": "送王仲言添倅海陵  其二",
        "id": "c77c5498-f35e-4b7a-8bc1-6dff01a08e31"
    },
    {
        "author": "楼钥",
        "paragraphs": [
            "高门儒效许谁同，秀气于今照演峰。",
            "家学一椿连五桂，地灵两剑化双龙。",
            "三人衣钵清名接，累世簪缨庆事重。",
            "彼茁孙枝更林立，不须万户羨侯封。"
        ],
        "title": "寄题延平范氏六桂堂",
        "id": "339033c7-2fad-4cec-9e8a-227a9a14d6f7"
    },
    {
        "author": "楼钥",
        "paragraphs": [
            "浓墨新题付澹然，松坡为子老谈天。",
            "凭君推我行年看，何日归耕绵上田。"
        ],
        "title": "京仲远尚书为澹然子作二大字",
        "id": "73aeaad3-c2ee-4d2b-adb0-a83b4087bfcd"
    },
    {
        "author": "楼钥",
        "paragraphs": [
            "奕奕君家好弟兄，皇华交映棣华明。",
            "几年并列金闺彦，同日俱持玉节行。",
            "万里往临夔子国，一江先到越王城。",
            "会闻归取青毡旧，都似当年老贰卿。"
        ],
        "title": "送李伯和吏部提举浙东伯珍寺丞将漕夔门",
        "id": "14e04811-37c1-4d19-8447-76b132a2007e"
    },
    {
        "author": "楼钥",
        "paragraphs": [
            "忧国鬓先雪，爱君心似丹。",
            "旌麾虽自适，怀抱未全宽。",
            "直道任三黜，故人怜一寒。",
            "濛阳毋久驻，旋复簉鹓鸾。"
        ],
        "title": "送范文叔礼部守彭州",
        "id": "2cab3f3c-3bcd-42db-927c-e9a0561bd6bc"
    },
    {
        "author": "楼钥",
        "paragraphs": [
            "身名俱泰老尚书，叱驭宁辞万里途。",
            "两地恩荣真赫奕，四川父老定欢呼。",
            "乖崖袍带今重见，清献琴龟我更无。",
            "频向筹边楼上望，归来方畧上新图。"
        ],
        "title": "送赵德老端明帅蜀",
        "id": "6328bf8b-b117-486d-8861-525c69412f35"
    },
    {
        "author": "楼钥",
        "paragraphs": [
            "持节归来上粉闱，祇今一节又何之。",
            "乐天好句追长庆，元亮高风挹义熙。",
            "我恨别多仍会少，君虽去速岂来迟。",
            "闽山荔子燻晴昼，莫惜登临賸赋诗。"
        ],
        "title": "次卢国华提刑所寄韵",
        "id": "d1d560ad-0e22-4120-b7e9-0da2f2e9ca3f"
    },
    {
        "author": "楼钥",
        "paragraphs": [
            "枝封苍藓澹花疎，一种风流高更孤。",
            "试问约斋三百树，林中还有此枝无。"
        ],
        "title": "古梅遗张时可",
        "id": "9667e28f-4ca7-4f1c-a4d2-8ec768b148ba"
    },
    {
        "author": "楼钥",
        "paragraphs": [
            "九年奔走祇思闲，归梦时时堕故山。",
            "已媿演纶词禁上，更堪曳履侍臣闲。",
            "官曹顾我空无补，世事惟君了不关。",
            "但欲相从游物外，不应久此玷清班。"
        ],
        "title": "李才翁贺除天官次韵  其一",
        "id": "01254d92-8eab-436f-ba8f-54feb509b5c7"
    },
    {
        "author": "楼钥",
        "paragraphs": [
            "我居铨部閙簪裾，终羨寒窗只蠹鱼。",
            "每念故交今有几，况如盛德岂容疎。",
            "京尘共叹催人老，市道谁知有隠居。",
            "久苦笔端枯渴甚，楚波正欲借君余。"
        ],
        "title": "李才翁贺除天官次韵  其二",
        "id": "1d31592c-fb89-434c-9540-3f6e5c0da97f"
    },
    {
        "author": "楼钥",
        "paragraphs": [
            "无人为辨乐羊书，却向空山问草庐。",
            "世上荣枯无定在，眼前毁誉竟何如。",
            "寸心未彻九重上，百口仍行万里余。",
            "只恐君王思旧学，便看飞诏促严徐。"
        ],
        "title": "刘德修右史去国示所和从父东谿及杨子直诗走笔次韵  其一",
        "id": "b6ede09f-7a7a-4200-bc99-cbbe91693d39"
    },
    {
        "author": "楼钥",
        "paragraphs": [
            "东谿诗似老弥明，倾盖论诗绝点尘。",
            "笔墨为供无尽藏，江湖乞得自由身。",
            "出门远送成惆怅，无计相留更主臣。",
            "但愿皇天开老眼，不应空谷滞斯人。"
        ],
        "title": "刘德修右史去国示所和从父东谿及杨子直诗走笔次韵  其二",
        "id": "96af7610-5bc1-4f34-b2f2-9ea2e1282501"
    },
    {
        "author": "楼钥",
        "paragraphs": [
            "阁下相期久，山中把酒稀。",
            "未能容我去，又复送君归。",
            "柱史宁终隠，威颜暂咫违。",
            "壮心谁与语，看剑一灯微。"
        ],
        "title": "刘德修右史去国示所和从父东谿及杨子直诗走笔次韵  其三",
        "id": "20fa82e8-297e-45ae-82d5-279f1986cceb"
    },
    {
        "author": "楼钥",
        "paragraphs": [
            "翠绡飞盖拥生香，冰雪精神试晚妆。",
            "鹤发慈亲俄一笑，玉人何事晚升堂。"
        ],
        "title": "谢袁起巖侍郎送盆栀奉老母",
        "id": "b4c10127-9e58-4657-b5a9-a97d09fb51f2"
    },
    {
        "author": "楼钥",
        "paragraphs": [
            "六和久坐趣归鞭，却送旌麾水竹边。",
            "无说可裨新令尹，有诗重送老同年。",
            "城隅绿竹今安否，庭下朱栾定俨然。",
            "回首东州真梦境，羨君此去若登仙。"
        ],
        "title": "送曾南仲寺丞守永嘉",
        "id": "82cc95ae-1ccc-40b5-becf-18efef5539de"
    },
    {
        "author": "楼钥",
        "paragraphs": [
            "梦回簷溜作惊湍，浄洗炎歊百虑宽。",
            "咫尺东山见膏泽，令人更忆谢家安。"
        ],
        "title": "过上虞怀谢驿喜雨",
        "id": "e5b90ff2-efeb-4324-96a5-ad8e602218fe"
    },
    {
        "author": "楼钥",
        "paragraphs": [
            "老我平生不愿余，归来但欲赋闲居。",
            "灌园自足供朝膳，且奉夫人御版舆。"
        ],
        "title": "答杖锡平老",
        "id": "a621f080-28e7-420c-b375-6ecd7f71782d"
    },
    {
        "author": "楼钥",
        "paragraphs": [
            "二子俱从宦，重亲足自怡。",
            "汝能行幼学，吾岂恨轻离。",
            "平日自知己，真心更与谁。",
            "临文有遗忘，此是忆儿时。"
        ],
        "title": "送淳尉海陵并寄示潚  其一",
        "id": "8e5ec88d-9f8f-41d3-9f46-92f15b7bb399"
    },
    {
        "author": "楼钥",
        "paragraphs": [
            "处己幸寡过，居官勿愿余。",
            "动成经岁别，賸寄几行书。",
            "公退仍多学，心清任索居。",
            "但知行所职，通塞听何如。"
        ],
        "title": "送淳尉海陵并寄示潚  其二",
        "id": "71b3d4a9-1dbf-49cc-a0f8-462840377e17"
    },
    {
        "author": "楼钥",
        "paragraphs": [
            "曾游明月旧双谿，老去情怀百不宜。",
            "梦绕新谿身不到，更休重和寄来诗。"
        ],
        "title": "次潘安叔寄新谿诗韵",
        "id": "7c7417ac-8b4e-422b-abc4-7f5cf9dc1301"
    },
    {
        "author": "楼钥",
        "paragraphs": [
            "雕鞍去去不容攀，柳下门墙辍往还。",
            "可但征商私龙断，不妨拄颊看巾山。",
            "右军墨妙惟修禊，太傅才高亦抱关。",
            "只尺亲庭毋苦恋，有人能伴适斋闲。"
        ],
        "title": "送内弟汪强仲赴台州税官",
        "id": "b3000599-2cd5-409f-8004-037a2a87c296"
    },
    {
        "author": "楼钥",
        "paragraphs": [
            "东楼旧日史君家，盛德于今说孟嘉。",
            "昼锦门墙再兴起，乌衣巷陌倍辉华。",
            "虽无崔氏联三戟，肯学杨家簇五花。",
            "尤喜桂枝香不断，藏书满屋是生涯。"
        ],
        "title": "少潜兄再立昼锦坊伯中弟有诗次韵",
        "id": "2fedb3fd-1e4a-4e07-b997-128d3f44439f"
    },
    {
        "author": "楼钥",
        "paragraphs": [
            "愁绝诗人太瘦生，也无北食与南烹。",
            "君看俚语亦堪笑，何日能填鼻下横。"
        ],
        "title": "王原庆诉盘餐萧然走笔次韵  其一",
        "id": "cfb306c0-65c9-433c-9b6f-5be71102c865"
    },
    {
        "author": "楼钥",
        "paragraphs": [
            "莫嗜鳆鱼如老曹，但应菜饭学参寥。",
            "坡翁晚节更清苦，玉糁新羹手自调。"
        ],
        "title": "王原庆诉盘餐萧然走笔次韵  其二",
        "id": "b31529ea-ebfd-45df-a4ac-91ee382fbb85"
    },
    {
        "author": "楼钥",
        "paragraphs": [
            "去去江西不作难，片帆双桨荡秋澜。",
            "已知官业非时样，尤喜情亲耐岁寒。",
            "志大自然羞附骥，官卑何用叹栖鸾。",
            "少卿膝上加文度，更比年时刮眼看。"
        ],
        "title": "送赵振文主簿",
        "id": "46d2fb73-dd50-4213-b897-dc39cf244974"
    },
    {
        "author": "楼钥",
        "paragraphs": [
            "课得退连茹，药逢新太医。",
            "居闲幸余暇，养病任多时。",
            "步屧虽非便，调琴足自怡。",
            "晓来风雨急，高卧到晨炊。"
        ],
        "title": "病足戏效乐天体",
        "id": "c13e5cc9-e149-4cd7-8d85-23f8c189b15a"
    },
    {
        "author": "楼钥",
        "paragraphs": [
            "我家簪绂百余年，书种于今幸有传。",
            "折桂时能取黄牒，肯堂頼子挹青毡。",
            "一新扁牓照华屋，共集尊罍招众贤。",
            "须信后生尤可畏，要当争著祖生鞭。"
        ],
        "title": "叔韶弟上连桂堂牌会群从",
        "id": "566e37ac-c22a-4b3e-bfcb-a02d81e7323c"
    },
    {
        "author": "楼钥",
        "paragraphs": [
            "缓步寻佳处，林深路欲迷。",
            "偃松披数亩，立竹漱三谿。",
            "瀹茗凭山槛，呼灯照石梯。",
            "轻舆空翠湿，投暝喜幽栖。"
        ],
        "title": "题林氏香严庵",
        "id": "c9c1a43f-1473-4b19-97da-ae9cd02e9180"
    },
    {
        "author": "楼钥",
        "paragraphs": [
            "又向丹丘去，安书易往还。",
            "固应官事了，莫放旧书闲。",
            "问讯雪巢老，寄怀巾子山。",
            "经行皆梦境，自笑日苍颜。"
        ],
        "title": "送汪强仲还官所",
        "id": "7d3d86bf-f46c-4030-8b07-524ddaf8373a"
    },
    {
        "author": "楼钥",
        "paragraphs": [
            "问舎玉真下，读书经德中。",
            "心期知共远，臭味许谁同。",
            "吹笛夜凉月，舞雩春暮风。",
            "直须涵泳熟，毋负象山翁。"
        ],
        "title": "寄题吴绍古县尉经德堂",
        "id": "c674c33b-32aa-47f8-bfb0-c43c4df3ca38"
    },
    {
        "author": "楼钥",
        "paragraphs": [
            "清直如公天自知，晚年百顺了无亏。",
            "九成台下方还旆，五老峰前又拥麾。",
            "题坐喜逢陈仲举，据牀好继庾元规。",
            "太平散吏无由到，倚听中和乐职诗。"
        ],
        "title": "送季舅汪江州  其一",
        "id": "31800f2d-991b-4391-bdae-0a2f94088278"
    },
    {
        "author": "楼钥",
        "paragraphs": [
            "舅甥相与自垂髫，游宦归来鬓已凋。",
            "坐上可无车武子，酒酣时頼盖宽饶。",
            "喜公自此驱千骑，顾我从今守一瓢。",
            "间与适斋同怅望，草堂樽酒幸清朝。"
        ],
        "title": "送季舅汪江州  其二",
        "id": "8d6bd0ff-9a92-430f-baf6-4d317b53685d"
    },
    {
        "author": "楼钥",
        "paragraphs": [
            "之子长才盍要津，未知此别几经春。",
            "且为湓浦过庭子，径作临川入幕宾。",
            "生长外家身已老，周旋中表意尤亲。",
            "从今家问须情实，莫事虚文学外人。"
        ],
        "title": "送内弟汪耐翁随侍因赴临川推官",
        "id": "f9144366-cad0-4496-9032-fd07cb1e7c74"
    },
    {
        "author": "楼钥",
        "paragraphs": [
            "一冬求雪雨还晴，賸喜春朝见玉霙。",
            "不为偶同佳客到，谁能深入乱山行。",
            "云窗雾阁知何限，玉树琼枝到处明。",
            "更唤轻舟同稳泛，小谿何似剡谿清。"
        ],
        "title": "环村踏雪  其一",
        "id": "29468898-bfac-4302-a1f1-b1e489adb0cf"
    },
    {
        "author": "楼钥",
        "paragraphs": [
            "笋舆冲雪过溪桥，流水方东未晚潮。",
            "白里不知梅夺色，青边尤喜麦成苗。",
            "烟深带雨参差下，空阔随风自在飘。",
            "可是忍寒诗更切，故求野路踏琼瑶。"
        ],
        "title": "环村踏雪  其二",
        "id": "c86e08f5-2d4b-4b05-92a5-6f301a1d969e"
    },
    {
        "author": "楼钥",
        "paragraphs": [
            "山色空濛雪更奇，满空击碎吠琉璃。",
            "寒侵茅屋春无寐，冻合梅花夜不知。",
            "泛泛轻舟胜路滑，洋洋流水乐人饥。",
            "兴来但觉酒肠阔，江海安能实漏巵。"
        ],
        "title": "又次蒋甥仲愚韵",
        "id": "9129cc60-3a6a-487a-861e-3ad6c9eeca41"
    },
    {
        "author": "楼钥",
        "paragraphs": [
            "宦游五载住中川，似与邦人有夙缘。",
            "昔日江山知好在，旧游人物想依然。",
            "吾衰无复逢梅福，子去惟应梦阿连。",
            "或问故侯霜鬓未，为言潘令是齐年。"
        ],
        "title": "送元积弟赴永嘉酒官  其一",
        "id": "ddb614bc-68a2-47b1-bac9-1edbadf29349"
    },
    {
        "author": "楼钥",
        "paragraphs": [
            "我家清白世相传，工部真清更有年。",
            "百口未曾营活计，一生惟喜种心田。",
            "吾方奉母耕绵上，子更移封向酒泉。",
            "兄弟凋零期自勉，只将家训作青毡。"
        ],
        "title": "送元积弟赴永嘉酒官  其二",
        "id": "91eb61b5-b2bb-4d41-9c72-87645b51cbca"
    },
    {
        "author": "楼钥",
        "paragraphs": [
            "旧游曾记梦中身，一日重来白发新。",
            "行尽杉松三十里，看来楼阁几由旬。",
            "狎鸥亭外波澜阔，宿鹭池边草木春。",
            "自笑赋归如许久，始来此地作闲人。"
        ],
        "title": "同王原庆知道游天童",
        "id": "16805314-9782-43c7-9eb9-a74e0d09e455"
    },
    {
        "author": "楼钥",
        "paragraphs": [
            "旧说东柯谷，兹来到此山。",
            "树深烟冉冉，花落雨潺潺。",
            "有客礼师塔，何人叩祖关。",
            "天连秋水远，此意尚人间。"
        ],
        "title": "东谷",
        "id": "6cf5142e-e558-41ca-b47f-94844aac598f"
    },
    {
        "author": "楼钥",
        "paragraphs": [
            "平横云栋塞空虚，倒影仍临碧玉壷。",
            "千佛威光归宝所，九霄宸藻粲河图。",
            "人天共叹未曾有，燕雀相惊不敢踰。",
            "试问南询童子看，化城曾见此楼无。"
        ],
        "title": "千佛阁",
        "id": "6664b9b4-3056-4bab-b09d-34cca7ad4ae6"
    },
    {
        "author": "楼钥",
        "paragraphs": [
            "杨柳阴阴映粉墙，密云藏雨晚来凉。",
            "高荷欲出栏干上，笑挹红英吸浄香。"
        ],
        "title": "从子涤濯寒纳凉",
        "id": "6609b123-e2ae-4b1c-ad62-06223a844acc"
    },
    {
        "author": "楼钥",
        "paragraphs": [
            "吾子远归省，重闱俱粲然。",
            "难留毛义檄，又送子真僊。",
            "西笑仍千里，东归约二年。",
            "词场期自力，收取旧青毡。"
        ],
        "title": "淳谒告归省复还海陵",
        "id": "e4bfc7da-bdf4-4a72-b4a9-bb963d1e2916"
    },
    {
        "author": "楼钥",
        "paragraphs": [
            "亭下水吞空，轻舟处处通。",
            "闲情谁得似，逸兴更何穷。",
            "诗社率相过，醉乡时一中。",
            "我家元不远，只在小桥东。"
        ],
        "title": "题少潜兄得闲  其一",
        "id": "edd984b1-a584-42d4-aba8-94b49e3c3af9"
    },
    {
        "author": "楼钥",
        "paragraphs": [
            "平日君多暇，如今我亦闲。",
            "人归真得地，吏隠胜居山。",
            "烟浪一千顷，茅簷三四间。",
            "天寒倚修竹，空翠湿欹鬟。"
        ],
        "title": "题少潜兄得闲  其二",
        "id": "0c63cf69-877f-4161-8fa4-79189e8f6b7f"
    },
    {
        "author": "楼钥",
        "paragraphs": [
            "谁云宦路足岖嵚，送子之官独放心。",
            "廉介有余无矫亢，谦恭已甚自崇深。",
            "安舆何用资三釜，庆问时能抵万金。",
            "公退读书三子侍，县斋松竹已成林。"
        ],
        "title": "送从子渊宰浦江",
        "id": "0745c87d-9925-4226-8465-6ec0b378e225"
    },
    {
        "author": "楼钥",
        "paragraphs": [
            "双橹真成鹅鹳鸣，客愁厌苦梦魂惊。",
            "须臾寖觉耳根熟，一觉醒来天已明。"
        ],
        "title": "慈溪道中",
        "id": "4815050e-0460-47f7-9be3-8e523b49d3e1"
    },
    {
        "author": "楼钥",
        "paragraphs": [
            "旧说惠崇真画师，生绡四幅见天机。",
            "鹭翻桃岸韶光妩，鹅漾莲塘暑气微。",
            "风劲宾鸿霜始肃，寒欺花鸭雪初飞。",
            "分明知是丹青卷，仍欲沙头唤渡归。"
        ],
        "title": "题惠崇著色四时景物",
        "id": "70fb923f-e9e5-407a-93c9-c0273386c708"
    },
    {
        "author": "楼钥",
        "paragraphs": [
            "才气勇无前，人推季子贤。",
            "侯藩联剖竹，制幕晚依莲。",
            "势利从身外，风流到酒边。",
            "四明欣会遇，两载得周旋。",
            "为记题名石，仍吟达观篇。",
            "留行何及矣，执别但茫然。",
            "我已甘投老，君方欲引年。",
            "未知重见日，目断五湖船。"
        ],
        "title": "送吴参议",
        "id": "cf6311f3-a0c6-4463-9df6-6f06218465d1"
    },
    {
        "author": "楼钥",
        "paragraphs": [
            "十日阴寒雪不成，腊残春近更霜晴。",
            "深山高卧如春暖，遶鬓飞蚊自在鸣。"
        ],
        "title": "即事",
        "id": "bbbc2be7-4bc8-4a1f-a243-a4cb0f5f90e5"
    },
    {
        "author": "楼钥",
        "paragraphs": [
            "平生学博更加详，和会三家尽较量。",
            "一觉可怜成梦蝶，多岐终是易亡羊。",
            "门前修竹连巖桂，道上芙蓉间海棠。",
            "何似刬除闲草木，青松一色荫高冈。"
        ],
        "title": "吊陈卫道墓",
        "id": "aa0caf2d-5fc2-43ee-884d-2e712a62194a"
    },
    {
        "author": "楼钥",
        "paragraphs": [
            "为忆西京梅子真，人言羽化匪沉沦。",
            "海濒古岙已无迹，山外高峰宁有神。",
            "鲠论至今光汉传，清风犹足荡秋旻。",
            "何须更说神仙事，终老市门良可人。"
        ],
        "title": "游大梅山梅仙巖",
        "id": "f2e69923-7005-4c1d-8fd8-9aae76cd72da"
    },
    {
        "author": "楼钥",
        "paragraphs": [
            "辛勤玉柙更珠襦，或见叉牙出骨须。",
            "鸷兽一心能护法，敝帷千载尚全躯。",
            "余威凛凛空埋骨，遗像眈眈若负嵎。",
            "及见当年梅子熟，自应惊倒老妖狐。"
        ],
        "title": "虎冢",
        "id": "b785ca50-5a92-4a01-b271-61b9453accc5"
    },
    {
        "author": "楼钥",
        "paragraphs": [
            "旧家桃李种河阳，今日红梅自楚湘。",
            "根墢送春君意重，为移绝艳到吾乡。"
        ],
        "title": "谢潘端叔惠红梅  其一",
        "id": "bae2d567-b6bf-4828-b4a3-c846b8c7bb72"
    },
    {
        "author": "楼钥",
        "paragraphs": [
            "黄姑曾为点冰肌，亦有缁尘染素衣。",
            "何似烟脂天赐与，暗香犹在是耶非。"
        ],
        "title": "谢潘端叔惠红梅  其二",
        "id": "694e6be8-4f6f-429f-861e-cc82686cd0a9"
    },
    {
        "author": "楼钥",
        "paragraphs": [
            "为君手种向南堂，误认昌州移海棠。",
            "元是玉妃生酒晕，帐中仍带返魂香。"
        ],
        "title": "谢潘端叔惠红梅  其三",
        "id": "cf5da02e-e31d-44a6-9f2d-27aac4c32723"
    },
    {
        "author": "楼钥",
        "paragraphs": [
            "前身施粉忌太白，今日施朱恐太红。",
            "说似旁人刚不信，清香万斛在花中。"
        ],
        "title": "谢潘端叔惠红梅  其四",
        "id": "5596b97d-f07b-4bcd-abe6-789e1c609635"
    },
    {
        "author": "楼钥",
        "paragraphs": [
            "殿后鞓红色漫秾，绛桃空自笑春风。",
            "何人击碎珊瑚树，恼得瑶姬面发红。"
        ],
        "title": "谢潘端叔惠红梅  其五",
        "id": "f2d08bdd-d598-481b-95e2-92400adbd133"
    },
    {
        "author": "楼钥",
        "paragraphs": [
            "旧见寒花蜡蔕红，宁知沁入雪肤中。",
            "绝怜金谷佳人坠，到地余香散晓风。"
        ],
        "title": "谢潘端叔惠红梅  其六",
        "id": "dac10368-79b7-4e42-8f8b-88faf8568bfe"
    },
    {
        "author": "楼钥",
        "paragraphs": [
            "梅花几种尽相闻，老矣才欣见此君。",
            "相与对花文字饮，绝胜歌舞醉红裙。"
        ],
        "title": "谢潘端叔惠红梅  其七",
        "id": "a2969073-b481-4de7-a1e8-1042a820532a"
    },
    {
        "author": "楼钥",
        "paragraphs": [
            "人闲丹桂亦微黄，未见红葩解有香。",
            "惟喜此花兼众美，麝脐薰彻绛纱囊。"
        ],
        "title": "谢潘端叔惠红梅  其八",
        "id": "0b606617-a898-4464-b7f8-f36e01cbbe20"
    },
    {
        "author": "楼钥",
        "paragraphs": [
            "初移湘水一枝春，賸馥还欣为我分。",
            "梦入山房三十树，何时醉倒看红云。"
        ],
        "title": "谢潘端叔惠红梅  其九",
        "id": "bb7ce797-907e-49c8-b666-449fa1126f94"
    },
    {
        "author": "楼钥",
        "paragraphs": [
            "岁晚红英绕冻柯，玉人无那醉颜酡。",
            "广平赋就如逢汝，铁石心肠可柰何。"
        ],
        "title": "谢潘端叔惠红梅  其一○",
        "id": "d70c0f86-975e-4268-959d-bb1476ea089e"
    },
    {
        "author": "楼钥",
        "paragraphs": [
            "少陵年后咏花开，未见烟脂一抹腮。",
            "可惜当时诗兴动，止因东阁看官梅。"
        ],
        "title": "谢潘端叔惠红梅  其一一",
        "id": "b6c604af-dbb7-4080-93aa-5f0e1d0b9b9a"
    },
    {
        "author": "楼钥",
        "paragraphs": [
            "坡翁著意赋三诗，谩说秾香已透肌。",
            "若见此花应绝倒，惜君生晚不逢时。"
        ],
        "title": "谢潘端叔惠红梅  其一二",
        "id": "6d0f55fd-ab3f-456b-ae47-3c5f36adc3e0"
    },
    {
        "author": "楼钥",
        "paragraphs": [
            "花品无庸定等差，国香国色属吾家。",
            "海棠正自慙麤俗，莫问漫山桃李花。"
        ],
        "title": "谢潘端叔惠红梅  其一三",
        "id": "cb76b981-426a-460c-8422-909ede18b74d"
    },
    {
        "author": "楼钥",
        "paragraphs": [
            "不学江头玉树寒，寿阳红粉旧粧残。",
            "婵娟可是慙随俗，莫作金沙锁骨看。"
        ],
        "title": "谢潘端叔惠红梅  其一四",
        "id": "f63df2d2-9bc4-4755-b735-f9c5dad32ffd"
    },
    {
        "author": "楼钥",
        "paragraphs": [
            "客来试与倚栏干，拂拂清香触鼻端。",
            "尽做北人浑不识，不应敢作杏花看。"
        ],
        "title": "谢潘端叔惠红梅  其一五",
        "id": "5eab9d2d-75c7-4b6c-b166-199df46c5546"
    },
    {
        "author": "楼钥",
        "paragraphs": [
            "全体江梅腊里芳，紫绵新拂汉宫妆。",
            "临川借得江梅句，倾国天教抵死香。"
        ],
        "title": "谢潘端叔惠红梅  其一六",
        "id": "4ffe2b2f-4520-4b12-8b16-581262738a11"
    },
    {
        "author": "楼钥",
        "paragraphs": [
            "诗老为花空自忙，想应未识此奇芳。",
            "青枝绿叶何须辨，桃杏安能如许香。"
        ],
        "title": "谢潘端叔惠红梅  其一七",
        "id": "ded43100-1620-4b89-8763-47272913276a"
    },
    {
        "author": "楼钥",
        "paragraphs": [
            "只说梅花似雪飞，朱颜谁信暗香随。",
            "不须添上徐熙画，付与西湖别赋诗。"
        ],
        "tags": [
            "西湖"
        ],
        "title": "谢潘端叔惠红梅  其一八",
        "id": "4c247458-554b-4f37-ba80-8c633abf7d46"
    },
    {
        "author": "楼钥",
        "paragraphs": [
            "缟裙练帨玉为肌，谁点微頳向北枝。",
            "若使罗虬见颜色，定须将此比红儿。"
        ],
        "title": "谢潘端叔惠红梅  其一九",
        "id": "2e1fc6aa-6903-4b1f-8776-173fa6ad45e3"
    },
    {
        "author": "楼钥",
        "paragraphs": [
            "自昔梅花雪作团，红梅晚出可人看。",
            "江梅不解追时好，祇守冰姿度岁寒。"
        ],
        "title": "谢潘端叔惠红梅  其二○",
        "id": "49fd4ebf-4958-45cb-8b23-ed0de199fff7"
    },
    {
        "author": "楼钥",
        "paragraphs": [
            "行入春山紫翠中，入山深处更桃红。",
            "一百五日麦秋冷，二十四番花信风。",
            "千顷摇青几蔽地，四山耸翠欲浮空。",
            "野桥横跨溪如练，待买轻舟下钓筒。"
        ],
        "title": "山行",
        "id": "28ddc96d-7563-4d4c-8b05-406a80150996"
    },
    {
        "author": "楼钥",
        "paragraphs": [
            "金蹄垂耳小韩卢，饰以重镮驯可呼。",
            "谁击冬青碧阴下，恍然如见击梧图。"
        ],
        "title": "金蹄",
        "id": "6c77789e-3b48-4f83-9e46-77dfbcccfcf5"
    },
    {
        "author": "楼钥",
        "paragraphs": [
            "一身遇坎复乘流，景物当前亦自由。",
            "草浅人行因作径，水来沙聚看成洲。",
            "哦诗肯为钩棘句，适意即是逍遥游。",
            "烂醉不知门外事，夕阳日日下西头。"
        ],
        "title": "次吴伯华韵",
        "id": "bc3969d3-06a4-4165-8ecc-571ca7b9e1cf"
    },
    {
        "author": "楼钥",
        "paragraphs": [
            "向来地暖见东嘉，带叶江梅殿岁华。",
            "不似青春三月暮，南枝梅子北枝花。"
        ],
        "title": "从子渢送梅枝戏作",
        "id": "8734fec3-a4f1-470e-99d2-cf2b110d53b3"
    },
    {
        "author": "楼钥",
        "paragraphs": [
            "菁江十里路逶迟，两岸平畴接翠微。",
            "赢得闲中乘画舫，随潮西上趁潮归。"
        ],
        "title": "菁江迓客",
        "id": "8ae2e2a1-041d-4d00-8105-e3a226ff4b00"
    },
    {
        "author": "楼钥",
        "paragraphs": [
            "老年乐事莫如闲，午睡醒来梦已阑。",
            "枕上欠伸犹懒起，更听簷外雨珊珊。"
        ],
        "title": "午睡听雨",
        "id": "ffed2ede-21d7-47c7-9979-ea6f8ca3e1f3"
    },
    {
        "author": "楼钥",
        "paragraphs": [
            "冲霄六翮困蓬蒿，清唳时时发九皋。",
            "鹄立固应能独出，鸡羣未免叹徒劳。",
            "相从顾我怜冰玉，欲去知君刷羽毛。",
            "幸脱樊笼随所适，平平飞去不须高。"
        ],
        "title": "放鹤送潘恭叔司理",
        "id": "d441c3eb-22a6-4334-bbc8-6e044d315a83"
    },
    {
        "author": "楼钥",
        "paragraphs": [
            "清秋来此宿涵秋，雨后山泉自在流。",
            "夜暗寒声锵玉佩，灯明清影粲珠旒。",
            "枕流正自怜孙楚，洗耳何须效许由。",
            "我亦暂来专一壑，倚栏耽玩不知休。"
        ],
        "title": "宿育王山涵秋",
        "id": "f4a074ea-4848-4fd7-84c1-46f6bdb3a231"
    },
    {
        "author": "楼钥",
        "paragraphs": [
            "胡笳未了遽成归，妇职如何敢失期。",
            "弹到佳声重入塞，伯喈未免念文姬。"
        ],
        "title": "长女淯归夫家寄以小诗",
        "id": "4b69c987-9dc7-4a14-8581-5719a51df9c3"
    },
    {
        "author": "楼钥",
        "paragraphs": [
            "何处飞来一段云，太湖风急到江城。",
            "云中疑有羣仙过，时听丁东环佩声。"
        ],
        "tags": [
            "太湖"
        ],
        "title": "太湖响石",
        "id": "856ea36f-1f01-4901-8e7c-42045ec06c18"
    },
    {
        "author": "楼钥",
        "paragraphs": [
            "朱家族裔甲龙舒，循吏清名史特书。",
            "止为啬夫恩所部，至今庙食盛乡闾。",
            "舍人曾赋严公濑，季子方题仲举舆。",
            "但向棠阴增蔽芾，桐乡今却在桐庐。"
        ],
        "title": "送朱季公倅严陵",
        "id": "0d3f9058-5463-4dfa-a785-c9ba1ae0d4d3"
    },
    {
        "author": "楼钥",
        "paragraphs": [
            "中有桃源天地宽，杳然溪照武陵寒。",
            "莫言洞府无由入，试向桃花背后看。"
        ],
        "title": "以十月桃杂松竹置瓶中照以镜屏用潚韵",
        "id": "877cdecb-badf-481c-bec8-370cb9386e74"
    },
    {
        "author": "楼钥",
        "paragraphs": [
            "天将间气孕山川，名世还当五百年。",
            "已是有官居鼎鼐，不妨平地作神仙。",
            "书林尚欲校三豕，笔力犹能驱两肩。",
            "前日勋名身既退，斯文留与后人传。"
        ],
        "title": "次周益公韵  其一",
        "id": "51e5db59-5c5b-49eb-afde-01503df153ff"
    },
    {
        "author": "楼钥",
        "paragraphs": [
            "六一先生葛稚川，两孙俱并相君年。",
            "词场鏖战今成梦，潭府齐盟望若仙。",
            "政路三公旧同甲，洛阳四老信差肩。",
            "坊名丙午真奇事，写入诗编盍并传。"
        ],
        "title": "次周益公韵  其二",
        "id": "b44951c2-e40f-419c-8dd6-94f118ffcb88"
    },
    {
        "author": "楼钥",
        "paragraphs": [
            "顷尝假守向中川，公在黄扉已数年。",
            "每念夔龙容接武，自期鸡犬亦登仙。",
            "入朝终叹一交臂，问道几思偏祖肩。",
            "数仞宫墙天样远，此心何日遂亲传。"
        ],
        "title": "次周益公韵  其三",
        "id": "27c28bd4-d702-4a7e-9619-bc0a621aae13"
    },
    {
        "author": "楼钥",
        "paragraphs": [
            "别驾归来自赣川，相迎方叹别经年。",
            "为言相国珠玑语，寄问祠庭山泽僊。",
            "妙句耸观亲盥手，满城争玩日骈肩。",
            "退怜母子方偕隠，却恐虚名似此传。"
        ],
        "title": "次周益公韵  其四",
        "id": "469ff4f4-f0b1-480c-9c25-b6c12ac442a7"
    },
    {
        "author": "楼钥",
        "paragraphs": [
            "舅甥相与老鄞川，况值慈亲九十年。",
            "画舫时追唐贺监，笋舆联访汉梅仙。",
            "官名自媿偶同辙，才望如何敢并肩。",
            "误辱品题称酷似，此声梁楚更堪传。"
        ],
        "title": "次周益公韵  其五",
        "id": "219dbe54-aa39-4f6a-a684-8b64271927c9"
    },
    {
        "author": "楼钥",
        "paragraphs": [
            "佳哉淡墨扫人牛，一笛横风各自由。",
            "平日深知焉用稼，如今但欲老西畴。"
        ],
        "title": "题施武子所藏老融二牛图  其一",
        "id": "41a2fa0d-00cd-43d9-9c3d-1ecedbd29e6c"
    },
    {
        "author": "楼钥",
        "paragraphs": [
            "乌犍离立意逶迟，鞭策俱忘取次归。",
            "騃犊跳风仍却顾，老融于此露天机。"
        ],
        "title": "题施武子所藏老融二牛图  其二",
        "id": "d4dd59fc-4963-4010-a8bd-ff0513d1fa7b"
    },
    {
        "author": "楼钥",
        "paragraphs": [
            "乍观泉石分新种，想为黟山忆旧葩。",
            "病后不妨风韵在，此花之外更无花。"
        ],
        "title": "谢少微兄惠牡丹  其一",
        "id": "df954b98-682a-47d7-b16b-60f17faee3ee"
    },
    {
        "author": "楼钥",
        "paragraphs": [
            "方剪栏干第四花，玉人联袂过吾家。",
            "捻红玉翼皆名品，醉眼相看到日斜。"
        ],
        "title": "谢少微兄惠牡丹  其二",
        "id": "36d219af-18c3-45c6-8104-fdeb000c8578"
    },
    {
        "author": "楼钥",
        "paragraphs": [
            "箫鼓声中醉九旬，落红万点正愁人。",
            "眼明忽见倾城色，更向尊前作好春。"
        ],
        "title": "谢少微兄惠牡丹  其三",
        "id": "90b27b9e-cdff-4cc9-8f3a-734c505888ae"
    },
    {
        "author": "楼钥",
        "paragraphs": [
            "琴弈心偏好，丹铅手自磨。",
            "衰翁会同社，吾子揖余波。",
            "歌动玉条脱，酒倾金叵罗。",
            "好为文字饮，行乐未宜多。"
        ],
        "title": "戏和淳诗卷  其一",
        "id": "4e259580-fa90-46e3-b0f4-dd2497d5916e"
    },
    {
        "author": "楼钥",
        "paragraphs": [
            "山色蓝初染，湖光镜始磨。",
            "竹梢轻坠雨，花片乱随波。",
            "麈尾挥东晋，龙舟吊汨罗。",
            "莫愁春易老，畅饮一春多。"
        ],
        "title": "戏和淳诗卷  其二",
        "id": "5e375002-b8cc-42d0-bde8-3e53cf6166b8"
    },
    {
        "author": "楼钥",
        "paragraphs": [
            "澄江如练浄，新月似镰磨。",
            "老柳飘轻絮，良苗飐细波。",
            "歌声追古郢，诗价怯新罗。",
            "到处还成醉，芳醪旨且多。"
        ],
        "title": "戏和淳诗卷  其三",
        "id": "5468d0ef-be2d-4367-b041-912e61bc979d"
    },
    {
        "author": "楼钥",
        "paragraphs": [
            "暮年甘散诞，壮志久消磨。",
            "自媿今摩诘，谁怜老伏波。",
            "清新慙庾信，敏慧谢甘罗。",
            "惟有诗情在，犹能益办多。"
        ],
        "title": "戏和淳诗卷  其四",
        "id": "81595870-1b7a-4f16-a2db-f184d636aab6"
    },
    {
        "author": "楼钥",
        "paragraphs": [
            "楚楚初篁脱绿苞，城居约略似荒郊。",
            "土膏更得春风力，直引蔷薇上竹梢。"
        ],
        "title": "过从子泽家",
        "id": "fb702f82-2824-4b51-a029-a7c9c371cb31"
    },
    {
        "author": "楼钥",
        "paragraphs": [
            "妙画初惊渴骥奔，新诗熟读叹微言。",
            "四明知我岂相属，一水思君谁与论。",
            "茶灶笔牀怀甫里，青鞋布袜想云门。",
            "何当一棹访深雪，夜语同倾老瓦盆。"
        ],
        "title": "题陆放翁诗卷",
        "id": "63987ef2-dfd8-4ae6-ba15-bd33748f26f4"
    },
    {
        "author": "楼钥",
        "paragraphs": [
            "家食八经秋，兹焉喜宦游。",
            "往依王仲宝，况事薛居州。",
            "寄信凭鸿羽，题诗记虎丘。",
            "云飞亲舍近，时望海东头。"
        ],
        "title": "送内弟汪庄仲赴浙西仓幕",
        "id": "9b795d49-85b9-4eb9-8e84-e27ce0c3735b"
    },
    {
        "author": "楼钥",
        "paragraphs": [
            "方笑刘郎问大钧，从来祸福本无门。",
            "世闲生老病死苦，时至即行何足论。"
        ],
        "title": "赠龙游术士胡杲",
        "id": "734ceddc-e191-4a3f-936b-112710e88dcc"
    },
    {
        "author": "楼钥",
        "paragraphs": [
            "晚凉徐步出柴扃，万变浮云在窈冥。",
            "浓似铁山擎缺月，薄于春絮透疎星。",
            "正欣夜久沉天籁，尤喜空明鬰帝青。",
            "雨气未平龙欲动，电光前后射中庭。"
        ],
        "title": "夜坐",
        "id": "443299a5-b665-4c87-bf8f-5db458aebba8"
    },
    {
        "author": "楼钥",
        "paragraphs": [
            "我似冥鸿弋犹慕，君如放鹤去还归。",
            "秋空今日真成去，好伴闲云自在飞。"
        ],
        "title": "再送潘恭叔",
        "id": "64a3296f-baee-4fe1-88f7-62e4dde9151c"
    },
    {
        "author": "楼钥",
        "paragraphs": [
            "手披欲究百家编，奴婢年来识郑玄。",
            "顾我幸多千卷富，念君未有一经全。",
            "诗书心醉不容醒，父子笔耕期有年。",
            "此但古人糟粕耳，更须从此悟真筌。"
        ],
        "title": "以六经左氏传庄子遗伯中弟有诗来谢次韵  其一",
        "id": "eeef7628-dfd2-4e1f-83c6-d20cd2eb28db"
    },
    {
        "author": "楼钥",
        "paragraphs": [
            "书种传来直到今，读书几似孝标淫。",
            "欲君终就九经库，与子平分一片心。",
            "更向漆园穷妙旨，何殊清庙奏遗音。",
            "中郎书籍付王粲，想得知余此意深。"
        ],
        "title": "以六经左氏传庄子遗伯中弟有诗来谢次韵  其二",
        "id": "c67aee0a-fd40-4fb9-9192-6f03e5f9497a"
    },
    {
        "author": "楼钥",
        "paragraphs": [
            "凉意秋将半，深期月影清。",
            "昨宵云点缀，今夜雨纵横。",
            "睡久何曾著，更阑喜暂晴。",
            "起来聊旷望，终欠十分明。"
        ],
        "title": "中秋无月",
        "id": "c57071f4-3226-4001-bc12-fc2806b621b5"
    },
    {
        "author": "楼钥",
        "paragraphs": [
            "相形何似且论心，眼力工夫见浅深。",
            "古怪清奇任君说，灵台一片若为寻。"
        ],
        "title": "赠丁相士",
        "id": "e551303e-3016-474e-9908-ad2db704ba46"
    },
    {
        "author": "楼钥",
        "paragraphs": [
            "蕞尔钱清镇，兹行正为贫。",
            "九夷犹可处，十室岂无人。",
            "官守毋卑小，城居缓卜邻。",
            "老夫平日事，所至若终身。"
        ],
        "title": "送叔韶弟赴官钱清",
        "id": "09122415-04e0-44eb-9900-7ab126888708"
    },
    {
        "author": "楼钥",
        "paragraphs": [
            "云深宿雨未忺晴，短艇还来叩晓扃。",
            "山溜拥谿侵石磴，天风吹雾暗空庭。",
            "茵铺野草滋新绿，玉立修篁洗旧青。",
            "老我时时假僧榻，梦魂直向醉中醒。"
        ],
        "title": "浄明方丈",
        "id": "2992e1a4-aad2-4826-8ab9-5e428a9ddddb"
    },
    {
        "author": "楼钥",
        "paragraphs": [
            "门外顿空旷，双眸豁太虚。",
            "谁欤列佳树，正尔对吾庐。",
            "蚤岁曾修业，衰年得定居。",
            "买邻贤伯仲，衣锦旧门闾。",
            "未办三闲屋，先栽数席蔬。",
            "欢娱戏莱服，晨夕奉潘舆。",
            "驷马容虽狭，斋郎住有余。",
            "牀金知已尽，瓶粟岂无储。",
            "细草沿阶嫩，新篁得雨初。",
            "窃希仁者静，未觉故人疎。",
            "昼永翻名画，更长理旧书。",
            "何妨抱琴醉，尽好带经鉏。",
            "耋穉同甘苦，儿孙共卷舒。",
            "眼花多掩卷，鬓雪不堪梳。",
            "少饮毋求醉，徐行可当车。",
            "此生千万足，祇愿老樵渔。"
        ],
        "title": "新辟门径或谓太窄",
        "id": "0992ac55-dcb9-4ba0-ae09-3824a7eaaab0"
    },
    {
        "author": "楼钥",
        "paragraphs": [
            "簇簇苍山隠夕晖，遥看野鴈著行归。",
            "久之不动方知是，一搭碎云寒不飞。"
        ],
        "title": "小溪道中  其一",
        "id": "ffe73a9c-f5bf-4c85-a734-aa3f13fb68b8"
    },
    {
        "author": "楼钥",
        "paragraphs": [
            "后同环村尽溯游，凤山寺下换轻舟。",
            "舟人努力双篙急，引得清溪逆岸流。"
        ],
        "title": "小溪道中  其二",
        "id": "d080f2c8-76c3-45dd-b00f-03a40fa86b75"
    },
    {
        "author": "楼钥",
        "paragraphs": [
            "晨起霜如雪，天寒水欲冰。",
            "引舟拖急濑，扶杖历危层。",
            "北阮苦多事，二疎俄丧朋。",
            "山阿埋白璧，悲恸不能胜。"
        ],
        "title": "送从子渊葬",
        "id": "bdf75bb1-adf5-4932-b5b2-5075e4352461"
    },
    {
        "author": "楼钥",
        "paragraphs": [
            "枕稳衾温梦乍回，闲居不怕漏声催。",
            "天明更欲从容睡，长被孙儿恼觉来。"
        ],
        "title": "早起戏作",
        "id": "31407fd1-bc1e-4afc-b8f4-f9e2200731ec"
    },
    {
        "author": "楼钥",
        "paragraphs": [
            "早起三朝当一工，老来贪睡不相同。",
            "偶然一次五更起，却用重眠到日中。"
        ],
        "title": "午睡戏作",
        "id": "de297432-f49b-494d-aa06-3cff38c019a4"
    },
    {
        "author": "楼钥",
        "paragraphs": [
            "广莫乘风隘九州，乱山无数点平畴。",
            "一千里外在吾目，三十年来无此游。",
            "地下天高俱历历，鸢飞鱼跃两悠悠。",
            "昌黎费尽南山句，旷望还能似此不。"
        ],
        "title": "南山广莫轩",
        "id": "ed42ae41-0c9e-46bf-96d9-02a644cbb8ba"
    },
    {
        "author": "楼钥",
        "paragraphs": [
            "君来入幕恰三年，我幸投闲识此贤。",
            "婉画时时因事见，素风凛凛信家传。",
            "易林律本君须寄，月窟天根语未圆。",
            "问讯难兄无恙否，相忘千里各瀛壖。"
        ],
        "title": "送赵至道节推",
        "id": "f0593a4f-1281-4727-8bfa-4f4e4e98d477"
    },
    {
        "author": "楼钥",
        "paragraphs": [
            "涵虚歌舞拥邦君，两两龙舟来往频。",
            "闰月风光三月景，二分烟水八分人。",
            "锦标赢得千人笑，画鼓敲残一半春。",
            "薄暮游船分散去，尚余箫鼓绕湖滨。"
        ],
        "title": "湖亭观竞渡",
        "id": "4994e056-ce06-4747-89be-bbcc2989ebeb"
    },
    {
        "author": "楼钥",
        "paragraphs": [
            "又因寒食此中来，窗户虚明绝点埃。",
            "山里春风无闲断，海棠开过地棠开。"
        ],
        "title": "龙潭方丈",
        "id": "da786727-6309-4a7d-986e-d3776e141c03"
    },
    {
        "author": "楼钥",
        "paragraphs": [
            "仅老相从五十朞，来瞻遗塔我心悲。",
            "当时旧话无人说，空有门前洗钵池。"
        ],
        "title": "吊仅老塔",
        "id": "04ddba6f-9ccf-4fff-9306-a220474c9eb8"
    },
    {
        "author": "楼钥",
        "paragraphs": [
            "几过长桥下，清宵得意行。",
            "风高江水急，月上海潮生。",
            "空迥寒逾峭，更深境过清。",
            "扁舟难久驻，转柂问归程。"
        ],
        "title": "夜携家登南渡桥",
        "id": "19e8d561-699b-40ec-bdb7-33a76e71d505"
    },
    {
        "author": "楼钥",
        "paragraphs": [
            "雨洗春山空翠新，登楼不见送鸿人。",
            "薜萝清夜月依旧，无复新诗泣鬼神。"
        ],
        "title": "题萝月上人送鸿小楼",
        "id": "167606f8-2ef6-4290-8ca1-633afd22b41d"
    },
    {
        "author": "楼钥",
        "paragraphs": [
            "自笑今年卦气阑，壮心销尽鬓毛残。",
            "明知七十无多子，只问何时可挂冠。"
        ],
        "title": "赠于湖刘相士",
        "id": "d67a7fce-f1e6-4ada-8d07-07c251752750"
    },
    {
        "author": "楼钥",
        "paragraphs": [
            "闾巷夜争呼，相传救望舒。",
            "偶因云暂破，真似月之初。",
            "孰谓蟆能瞎，端知历不疎。",
            "太阳交蚀近，试看更何如。"
        ],
        "title": "五月望月蚀历家又言六月朔日蚀",
        "id": "0233b0b6-e049-4a99-af6c-0f185cc27129"
    },
    {
        "author": "楼钥",
        "paragraphs": [
            "不有风流贺季真，更谁能识谪仙人。",
            "金龟换酒今何在，相对画图如有神。"
        ],
        "title": "题贺监李谪仙二像  其一",
        "id": "5f973925-2d77-4289-9229-f403796d774d"
    },
    {
        "author": "楼钥",
        "paragraphs": [
            "斗酒浇诗动百篇，鉴湖牛渚两俱仙。",
            "早知今日犹相对，不向稽山回酒船。"
        ],
        "title": "题贺监李谪仙二像  其二",
        "id": "98bacf7b-2b26-4fe3-afa5-3ef56d3fb298"
    },
    {
        "author": "楼钥",
        "paragraphs": [
            "河鱼腹疾未全除，一饭充饥不愿余。",
            "纵有珍羞难下筯，真成顿顿食黄鱼。"
        ],
        "title": "病后戏作",
        "id": "bb61da87-ea12-4c26-8c83-5676d0b31533"
    },
    {
        "author": "楼钥",
        "paragraphs": [
            "不守庚申不坐禅，老来触事总悠然。",
            "天明门外无来客，尽好萧萧听雨眠。"
        ],
        "title": "枕上",
        "id": "28245b84-0e8e-47e9-87e1-71f2e1501d82"
    },
    {
        "author": "楼钥",
        "paragraphs": [
            "秋老情怀尽自宽，眼前只欠菊花团。",
            "分来三径双株秀，先得重阳两日看。",
            "玉软金轻无限态，风高露冷不胜寒。",
            "幽人相对成清伴，正尔落英供夕餐。"
        ],
        "title": "谢蒋行之送菊",
        "id": "8d823acc-4db5-427f-bc23-fc9be1317c61"
    },
    {
        "author": "楼钥",
        "paragraphs": [
            "数椽增葺苟全时，我爱吾庐喜得归。",
            "儿辈粗能勤父蛊，老夫元不费心机。",
            "年来每媿踰初望，病里尤知悟昨非。",
            "从此萧然无一事，但当日舞老莱衣。"
        ],
        "title": "厅事落成老母置酒喜而成诗",
        "id": "d687d3c0-08a3-4054-90d4-06a4761d0b3f"
    },
    {
        "author": "楼钥",
        "paragraphs": [
            "蛰虫坯户六经旬，掣电惊雷若莫春。",
            "震起昆虫千百亿，不知何处更容身。"
        ],
        "title": "十月十七日夜",
        "id": "fe0b3f42-fc38-4f9d-9b70-3e9c0d546ba9"
    },
    {
        "author": "楼钥",
        "paragraphs": [
            "锦城巧女费心机，织就一枰如许齐。",
            "彷佛回文仍具体，纵横方罫若分畦。",
            "烂柯未易供仙弈，画纸何须倩老妻。",
            "如欲拈棋轻且称，当求白象与乌犀。"
        ],
        "title": "织锦棋盘",
        "id": "4ef8fd12-9a94-4b50-9fc2-a91b5f8d6c58"
    },
    {
        "author": "楼钥",
        "paragraphs": [
            "不受人天供，甘心乐隠居。",
            "坐穷千里目，笑拥一楼书。",
            "攻媿老无用，退堂闲有余。",
            "相望可杭苇，何日访吾庐。"
        ],
        "title": "叔韶弟以退堂洪老诗来寄谢",
        "id": "feca4851-959b-4a07-b1d8-d69863bcee40"
    },
    {
        "author": "楼钥",
        "paragraphs": [
            "樟坡直上可高亭，未见高亭祇见名。",
            "想像岂能胜一览，登高安得快双明。",
            "大龙湫下听雷吼，白石巖头看日生。",
            "咫尺好山随杖屦，自应老笔擅诗声。"
        ],
        "title": "寄题正卿通判可高亭",
        "id": "804e5081-65fa-4941-ab53-1b7e5d0db2c1"
    },
    {
        "author": "楼钥",
        "paragraphs": [
            "雨余不见日西沈，将谓中秋又作阴。",
            "佳月忽开千里影，骚人满慰一年心。",
            "扫除宿翳风虽动，滓秽太清云尚深。",
            "坐待寒光谁会此，阿咸为我发微吟。"
        ],
        "title": "中秋次从子涔韵",
        "id": "0af3312b-4b1f-4de2-a3ee-381836784430"
    },
    {
        "author": "楼钥",
        "paragraphs": [
            "杜门无绪看芳菲，见说杨花满路飞。",
            "谢汝不随人冷暖，因风翻舞到柴扉。"
        ],
        "title": "杨花",
        "id": "601f3cb1-4a5c-4c10-ad54-36ac4d8ddcf6"
    },
    {
        "author": "楼钥",
        "paragraphs": [
            "不用匆匆恨别离，版舆春昼彩衣随。",
            "往题斯立蓝田壁，更访清真溧上诗。",
            "公事毋庸枿牙角，邻封真是和埙篪。",
            "日哦新句频相寄，明月清风慰所思。"
        ],
        "title": "送赵南仲丞溧水",
        "id": "cde62c99-08cd-4369-baab-d32430e90716"
    },
    {
        "author": "楼钥",
        "paragraphs": [
            "狗子已知无佛性，马又何曾有性来。",
            "伯乐若来休著眼，任它骐骥混驽骀。"
        ],
        "title": "戏题龙眠马性图",
        "id": "2ccbbb87-711c-481d-b5a6-071b897ee244"
    },
    {
        "author": "楼钥",
        "paragraphs": [
            "素蜺横卧作雷吼，日射细鳞银雪光。",
            "安得此身如白鹭，修然终日在梅梁。"
        ],
        "title": "它山  其一",
        "id": "19529bce-1c1a-4185-8b31-5a7344eb2131"
    },
    {
        "author": "楼钥",
        "paragraphs": [
            "过尽水禽并野凫，风标惟许一舂鉏。",
            "可怜久立梅梁上，不为谿光祇为鱼。"
        ],
        "title": "它山  其二",
        "id": "e1464c5a-6831-4bc9-98cb-a3a32dfc3fe6"
    },
    {
        "author": "楼钥",
        "paragraphs": [
            "小阁临流暑气清，藕花的的照人明。",
            "移牀更近栏边坐，要听棋声杂雨声。"
        ],
        "title": "小酌元卫弟听雨",
        "id": "d0a211c4-2d08-452b-8a28-30b9010a63f7"
    },
    {
        "author": "楼钥",
        "paragraphs": [
            "剡县不为远，丞官勿谓卑。",
            "鼓盆知爱重，去国倍行迟。",
            "堂上森三老，房中秀一儿。",
            "加餐了官事，莫赋悼亡诗。"
        ],
        "title": "潚再往剡中念之尤切作诗宽之",
        "id": "c0fbbbd5-a72b-4893-9ce8-bbef908c2b57"
    },
    {
        "author": "楼钥",
        "paragraphs": [
            "苍狗俄然又白衣，来从何处去何归。",
            "无心出岫还归去，莫向秋风说是非。"
        ],
        "title": "观云寄简讲师",
        "id": "07af9947-5399-4dd0-b40a-d58f042ea132"
    },
    {
        "author": "楼钥",
        "paragraphs": [
            "团团桂树拥簷牙，旧日轻黄满树花。",
            "惆怅秋清无一叶，空余枯枿缒寒瓜。"
        ],
        "title": "过故家",
        "id": "bc74a1ee-d44e-4cca-93b2-74c0c951b3fe"
    },
    {
        "author": "楼钥",
        "paragraphs": [
            "阿戎筑屋为娱亲，野草闲花日日新。",
            "我奉版舆来举酒，祈君亲寿似夫人。"
        ],
        "title": "题从子浃娱亲",
        "id": "f44c19e7-f816-4482-9ed9-c5c2520be27b"
    },
    {
        "author": "楼钥",
        "paragraphs": [
            "碧云步障紫金蕤，风静秋高千万枝。",
            "娇额涂黄元自好，是谁深传蜜烟脂。"
        ],
        "title": "丹桂",
        "id": "67bc8680-568d-4fe3-9e8d-fee66d07b5ae"
    },
    {
        "author": "楼钥",
        "paragraphs": [
            "眼明喜见早酴醾，窗外风号集霰时。",
            "梅蘂已慙前腊破，芳心休用怨春迟。",
            "纳凉除夜昨几似，见雪芭蕉今不疑。",
            "若使洛人真得此，应须更诧百宜枝。"
        ],
        "title": "下元日暖甚夜风雨大作早微雪从子潗以酴醾来",
        "id": "cdff0c88-0f80-46f8-a2eb-ecfb188aee50"
    },
    {
        "author": "楼钥",
        "paragraphs": [
            "舍人簪笔旧甘泉，家学相传子姓贤。",
            "未羨夹河为太守，阿连剖竹向封川。"
        ],
        "title": "送朱叔止守南剑  其一",
        "id": "8c0eee63-cb1e-41b2-a502-28473cef4b3b"
    },
    {
        "author": "楼钥",
        "paragraphs": [
            "槜李曾蜚剸剧声，贰车仍赞虎头城。",
            "朱轓小试承流手，要继桐乡循吏名。"
        ],
        "title": "送朱叔止守南剑  其二",
        "id": "fddf7f0d-0af9-49ad-a9e9-fac6f3a5f381"
    },
    {
        "author": "楼钥",
        "paragraphs": [
            "万竹蟠山喉不干，两龙潜水气犹寒。",
            "郡斋见说真图画，公退何妨一倚栏。"
        ],
        "title": "送朱叔止守南剑  其三",
        "id": "0d13e0be-6894-4c0c-bd24-22d5f160ed4e"
    },
    {
        "author": "楼钥",
        "paragraphs": [
            "下水上山腰带州，人家无数起危楼。",
            "遨头不用喧箫鼓，祇把清诗纪胜游。"
        ],
        "title": "送朱叔止守南剑  其四",
        "id": "e9a1a1b7-2af2-481e-a9ad-0edfb136443c"
    },
    {
        "author": "楼钥",
        "paragraphs": [
            "同盟东下或西征，老我惟知管送迎。",
            "祇恐政成登省户，未容归骑向西城。"
        ],
        "title": "送朱叔止守南剑  其五",
        "id": "600abcbf-5319-492a-b1ad-51ef9fd770e8"
    },
    {
        "author": "楼钥",
        "paragraphs": [
            "名画法书知几编，俸余宁复计求田。",
            "麻沙賸买新文字，归满米家书画船。"
        ],
        "title": "送朱叔止守南剑  其六",
        "id": "2033b5e2-0fc7-422f-8fad-faa094ab7a64"
    },
    {
        "author": "楼钥",
        "paragraphs": [
            "阿斗生来十五年，未曾一日去翁前。",
            "闻诗勿废家庭问，习吏仍求城旦篇。",
            "婚宦有涯真是幸，巾箱所蓄要相传。",
            "荣罍虽小性非鲁，口授诗书加爱怜。"
        ],
        "title": "送杓孙随侍上虞",
        "id": "99594b40-d93b-4973-8a83-0609aca9bffd"
    },
    {
        "author": "楼钥",
        "paragraphs": [
            "二子为丞分越邑，女儿随壻过江南。",
            "莫言屋里成岑寂，匹似当初只住庵。"
        ],
        "title": "戏作",
        "id": "6fb62584-c39d-4e61-9733-4de98041a941"
    },
    {
        "author": "楼钥",
        "paragraphs": [
            "雨意早垂垂，寒云晚更低。",
            "空中时散点，道上不成泥。",
            "绿柳桃相映，黄花麦与齐。",
            "迂回余百里，喜见旧松隄。"
        ],
        "title": "诸莹拜扫晚归长汀",
        "id": "4f5ddafe-0221-48ec-8219-10fb8c21aee9"
    },
    {
        "author": "楼钥",
        "paragraphs": [
            "韶阳生长十余年，城郭重经固宛然。",
            "叹息紫微仙去久，尚余遗墨照山川。"
        ],
        "title": "送朱季公守封川  其一",
        "id": "b67f1498-82e8-4650-b97d-62dbb8241612"
    },
    {
        "author": "楼钥",
        "paragraphs": [
            "桐乡汉有大司农，封守今推陈秀公。",
            "君向邦人著遗爱，近追相业远家风。"
        ],
        "title": "送朱季公守封川  其二",
        "id": "903d2844-259d-4a08-ae76-8a9430c70edf"
    },
    {
        "author": "楼钥",
        "paragraphs": [
            "乡评久说鴈行贤，剖竹封川与剑川。",
            "不用对牀风雨约，政成同取旧青毡。"
        ],
        "title": "送朱季公守封川  其三",
        "id": "e6f48174-518b-4ea2-bbf0-13535d78b9c6"
    },
    {
        "author": "楼钥",
        "paragraphs": [
            "吾乡棋社寖凋零，頼有朱家好弟兄。",
            "举酒看看故人少，阳关莫唱断肠声。"
        ],
        "title": "送朱季公守封川  其四",
        "id": "87542a64-9455-4143-92cf-0681586985fb"
    },
    {
        "author": "楼钥",
        "paragraphs": [
            "妙舞清歌有二姝，后堂曾见绣罗襦。",
            "岭南太守风流胜，不用归舟载绿珠。"
        ],
        "title": "送朱季公守封川  其五",
        "id": "dee8ac98-f15b-474e-90dd-cff4a63d0772"
    },
    {
        "author": "楼钥",
        "paragraphs": [
            "一种香兰玉色新，仙家分得蘂宫春。",
            "调高韵胜谁能称，付与能言解语人。"
        ],
        "title": "以玉兰赠王习父  其一",
        "id": "39a33f6a-a730-4c7f-8685-9088d220b08b"
    },
    {
        "author": "楼钥",
        "paragraphs": [
            "华屋翬飞庆事绵，芝兰玉树喜庭前。",
            "似闻楚畹芽初茁，便看蓝田生晚烟。"
        ],
        "title": "以玉兰赠王习父  其二",
        "id": "32d03274-64d3-4c4b-ae33-4774fc5749ad"
    },
    {
        "author": "楼钥",
        "paragraphs": [
            "玉立君家好弟兄，蓝田风采照花城。",
            "版舆寿母人间盛，千里何曾去送迎。"
        ],
        "title": "送赵清臣宰姚江  其一",
        "id": "6f95b5af-d78f-48b3-b975-a1647b707c22"
    },
    {
        "author": "楼钥",
        "paragraphs": [
            "鄞江水与舜江通，久矣威名满一同。",
            "试问何时到封部，数声柔橹一帆风。"
        ],
        "title": "送赵清臣宰姚江  其二",
        "id": "feafc1c3-06a1-4908-9be0-359b50a0e022"
    },
    {
        "author": "楼钥",
        "paragraphs": [
            "长江东去跨虹桥，千丈横隄捍海潮。",
            "更向烛谿图永利，坐令百里沸歌谣。"
        ],
        "tags": [
            "长江"
        ],
        "title": "送赵清臣宰姚江  其三",
        "id": "66be1f3a-9189-40f8-ae97-6078ae19c5d0"
    },
    {
        "author": "楼钥",
        "paragraphs": [
            "才刃恢恢妙拨烦，邻封抚字尚何难。",
            "更能触事加长虑，自有甘棠向后看。"
        ],
        "title": "送赵清臣宰姚江  其四",
        "id": "b8f2d11a-dfa8-464f-bacc-f8ded8c84828"
    },
    {
        "author": "楼钥",
        "paragraphs": [
            "妇家故步懒重寻，藏拙年来恐不深。",
            "短棹有时乘兴去，径登竹所听鸣琴。"
        ],
        "title": "送赵清臣宰姚江  其五",
        "id": "738c3169-981c-42ba-9c03-463dd7e93f2b"
    },
    {
        "author": "楼钥",
        "paragraphs": [
            "雨压轻寒春较迟，春深不见柳绵飞。",
            "忽然飞入闲庭院，疑是故人何处归。"
        ],
        "title": "杨花  其一",
        "id": "ebafb850-6239-4464-89b0-d2864054d7f6"
    },
    {
        "author": "楼钥",
        "paragraphs": [
            "柳绵无数糁枝头，日暖随风扑画楼。",
            "万象可观惟有雪，喜看晴昼满空游。"
        ],
        "title": "杨花  其二",
        "id": "da711c70-be8f-4613-831c-78552ad2bd40"
    },
    {
        "author": "楼钥",
        "paragraphs": [
            "为我轻攀绿柳枝，带花低护笑携归。",
            "日长深院微风动，要看松绵当面飞。"
        ],
        "title": "杨花  其三",
        "id": "9cd76309-1fc5-4295-9ba5-aceefa498130"
    },
    {
        "author": "楼钥",
        "paragraphs": [
            "野芳庭草是生涯，老去祇宜闲在家。",
            "几日惜春留不住，小鬟为我拾杨花。"
        ],
        "title": "杨花  其四",
        "id": "127bd6d4-0e7a-4cd8-812a-791391a46b42"
    },
    {
        "author": "楼钥",
        "paragraphs": [
            "三槐名德萃清门，七叶为州頼有君。",
            "道院无忘山谷赋，郡斋当继颍滨文。",
            "君应膝上怜文度，我向东牀忆右军。",
            "振起家声差易耳，便看奏最蹑青云。"
        ],
        "title": "送王伯奋守筠阳",
        "id": "18b36589-04cc-4ead-b010-d5de163fca0f"
    },
    {
        "author": "楼钥",
        "paragraphs": [
            "两儿虽近隔江潮，頼有王郎慰寂寥。",
            "远侍双亲官道院，为同尽室饯西桥。",
            "脑脂遮眼最关念，客路寻仙勿惮遥。",
            "别后飞缄问安否，数来谷口访山樵。"
        ],
        "title": "别王恭叔",
        "id": "1f379f46-76ce-49f1-80ca-9645ceb155c9"
    },
    {
        "author": "楼钥",
        "paragraphs": [
            "老我年来百念轻，文姬助我以琴鸣。",
            "等闲相对成三弄，游戏俱弹似一声。",
            "举酒不堪千里别，登途知用几程行。",
            "郡斋自是神仙窟，会有阶庭玉树生。"
        ],
        "title": "别长女淯",
        "id": "1c801063-87d0-404b-8ad2-4a02a68bbd24"
    },
    {
        "author": "楼钥",
        "paragraphs": [
            "小径回环里许长，寒梅森列间疎篁。",
            "路如古茧萦缪篆，身似轻烟缭印香。",
            "九折坂中经蜀险，八盘岭上趁朝忙。",
            "归来游戏通幽处，笑看危途九太行。"
        ],
        "title": "赵资政园梅篆",
        "id": "71536972-865f-4965-aa9e-ac068c86d300"
    },
    {
        "author": "楼钥",
        "paragraphs": [
            "东院敲棋西院琴，固知犹胜别劳心。",
            "少年不比老痴叔，且向书窗惜寸阴。"
        ],
        "title": "示从子",
        "id": "26aae11c-5f26-44f7-92ea-c2082ec46504"
    },
    {
        "author": "楼钥",
        "paragraphs": [
            "西湖处士赋疎影，未似希真好乐章。",
            "岂是无情甘澹泊，受它风月几凄凉。"
        ],
        "tags": [
            "西湖"
        ],
        "title": "赠画梅吕生",
        "id": "febef19b-1af7-46a4-a8ff-97b59f20133c"
    },
    {
        "author": "楼钥",
        "paragraphs": [
            "马乳从他堆满盘，未如清嚼水晶寒。",
            "固知一县蒲萄熟，不用劳人数问安。"
        ],
        "title": "潚自剡川寄水晶蒲萄",
        "id": "b701d28c-bcc7-4fe5-97bf-41016d076b32"
    },
    {
        "author": "楼钥",
        "paragraphs": [
            "不见适斋老，于今三四秋。",
            "弟兄登宦路，亲党驻行舟。",
            "老病无诗思，衰怀重别愁。",
            "外家门户盛，勉力绍箕裘。"
        ],
        "title": "送汪庄仲赴江东仓幕彊仲荆门签判  其一",
        "id": "584b495b-d759-4ece-a656-2d400d049ee0"
    },
    {
        "author": "楼钥",
        "paragraphs": [
            "外氏蒙恩厚，文昌独我知。",
            "居慙酷似舅，喜有宁馨儿。",
            "遇事行方便，褆身谨护持。",
            "公余定多暇，黄卷有余师。"
        ],
        "title": "送汪庄仲赴江东仓幕彊仲荆门签判  其二",
        "id": "7c2e9abb-2ef9-4630-b038-0aba30390f7f"
    },
    {
        "author": "楼钥",
        "paragraphs": [
            "蚤岁过秋浦，贪程不入关。",
            "君今参俭幕，时得上齐山。",
            "肤使资关决，贤侯伴宴闲。",
            "好音频寄我，頼此一开颜。"
        ],
        "title": "送汪庄仲赴江东仓幕彊仲荆门签判  其三",
        "id": "3c662ba7-3a0f-4403-9090-2631af743e5e"
    },
    {
        "author": "楼钥",
        "paragraphs": [
            "之子游何许，平州更玉州。",
            "山川称胜绝，幕府信风流。",
            "翠巘寒逾秀，金莲夜不收。",
            "天涯念乡国，少上仲宣楼。"
        ],
        "title": "送汪庄仲赴江东仓幕彊仲荆门签判  其四",
        "id": "e571df7e-27ac-4919-ac58-6d1612472424"
    },
    {
        "author": "楼钥",
        "paragraphs": [
            "见说荆门地，如门蔽楚荆。",
            "旧时为内郡，今日号边城。",
            "但守平平策，毋求赫赫名。",
            "勉哉关决际，从此振家声。"
        ],
        "title": "送汪庄仲赴江东仓幕彊仲荆门签判  其五",
        "id": "aa580875-5d48-4e46-811d-183757b06499"
    },
    {
        "author": "楼钥",
        "paragraphs": [
            "南徐来往饱经过，总饷宾寮入礼罗。",
            "子去幸陪邹湛辈，君今还是伯休那。",
            "金闺通籍时方可，铁瓮名城景最多。",
            "我有浄名遗记在，试从万井访维摩。"
        ],
        "title": "送元积弟赴淮东总属  其一",
        "id": "1b8f68b3-aaba-4430-973e-df8e92364245"
    },
    {
        "author": "楼钥",
        "paragraphs": [
            "十人兄弟五人存，心事方欣得细论。",
            "可但衰迟怜远别，祇因喜惧有慈尊。",
            "倚门何止期吾子，发策还知望好孙。",
            "从此三年风雨夜，寂寥棋局与清樽。"
        ],
        "title": "送元积弟赴淮东总属  其二",
        "id": "813d6d70-0b06-483d-8bc7-70ae66f4071b"
    },
    {
        "author": "楼钥",
        "paragraphs": [
            "名盛望尤备，枝披实亦繁。",
            "无由究贤业，犹幸立斯言。",
            "书在经逾显，人亡道更尊。",
            "九京如可作，与子共南辕。"
        ],
        "title": "陈君举既亡汪文子携其所作春秋后传及送行诗来次韵",
        "id": "249c05a1-0a79-4069-acdf-17cbcb8bb84f"
    },
    {
        "author": "楼钥",
        "paragraphs": [
            "当代槔闲老吏师，佳儿官业具而微。",
            "已烦潘令宰花县，正要王祥康海沂。",
            "得助江山诗兴逸，平分风月羽觞挥。",
            "安车何日迎清献，又向堂前戏彩衣。"
        ],
        "title": "送赵伯藏添倅永嘉  其一",
        "id": "f1dfa073-c77b-438f-a985-6ca83b67aee5"
    },
    {
        "author": "楼钥",
        "paragraphs": [
            "分教分符恰五年，异乡几若故乡然。",
            "归来几作池塘梦，送别欲随驺御僊。",
            "目断甘林应饱熟，手栽栾实想芳鲜。",
            "邦人若问老州牧，为说清霜绕鬓边。"
        ],
        "title": "送赵伯藏添倅永嘉  其二",
        "id": "c7740ccc-53d9-4011-8555-5623bfc85d68"
    },
    {
        "author": "楼钥",
        "paragraphs": [
            "弹彻悲风更广陵，沧浪一为濯尘缨。",
            "邯郸枕上梦初觉，喜听簷闲秋雨声。"
        ],
        "title": "昼寝",
        "id": "b812a268-7d26-4967-bec0-fe1338a2a4cc"
    },
    {
        "author": "楼钥",
        "paragraphs": [
            "上到危层莫唤仙，祇凭横槛挹江天。",
            "江天如许来借眼，何用征侨更偓佺。"
        ],
        "title": "唤仙阁  其一",
        "id": "995bb8d5-6fce-484f-b562-f45aca7a0d1b"
    },
    {
        "author": "楼钥",
        "paragraphs": [
            "多少寻仙更不还，渺茫竟堕有无闲。",
            "使其真有毋庸唤，仙自曾城我自山。"
        ],
        "title": "唤仙阁  其二",
        "id": "ce0b461f-45e2-49f5-8631-3d4a67d74b68"
    },
    {
        "author": "楼钥",
        "paragraphs": [
            "犯暑来登览，松风为洒然。",
            "龙泉澄古井，虹影卧中川。",
            "万簇寒林秀，四山秋色鲜。",
            "诗翁不可见，况敢唤飞仙。"
        ],
        "title": "唤仙阁  其三",
        "id": "410ab4fa-2a05-4afc-a1f2-87ba0aa641ac"
    },
    {
        "author": "楼钥",
        "paragraphs": [
            "淮甸归来涉学深，孤云又出亦何心。",
            "公余巖下读书去，远继风流石橘林。"
        ],
        "title": "送赵晦之丞彭泽  其一",
        "id": "88ac5458-8b1b-4314-aa00-f0b18a933b7b"
    },
    {
        "author": "楼钥",
        "paragraphs": [
            "渊明事晋肯臣刘，仁杰忠良不附周。",
            "见说三贤参羽士，盍将吴簿配苹羞。"
        ],
        "title": "送赵晦之丞彭泽  其二",
        "id": "9f7c2a97-d06f-46b4-acfb-6b7750b80fdc"
    },
    {
        "author": "楼钥",
        "paragraphs": [
            "陶令居官八十日，始为督邮方赋归。",
            "君家门户要兴起，未用飘然咏式微。"
        ],
        "title": "送赵晦之丞彭泽  其三",
        "id": "fb6c4e45-9c69-4a32-af43-c1e64fe4780d"
    },
    {
        "author": "楼钥",
        "paragraphs": [
            "阿虞匍匐晬盘中，事事都拏要学翁。",
            "最是传家清白处，不将双手向顽铜。"
        ],
        "title": "阿虞试晬戏作",
        "id": "13b5dcac-20e7-4895-9d05-8c9736a5ea06"
    },
    {
        "author": "楼钥",
        "paragraphs": [
            "千里何妨命驾来，晤言未厌已西驰。",
            "子休重赋琼瑰赠，我亦懒歌亲戚离。",
            "好向清江论乐府，更从叶子说新诗。",
            "乐闲引纸五十尺，为篆离骚继李斯。"
        ],
        "title": "赠别卢甥申之归吴门",
        "id": "cf5a42e6-32ab-4ae7-9f76-e30056acb0b9"
    },
    {
        "author": "楼钥",
        "paragraphs": [
            "不见贤甥十一年，新诗示我百余篇。",
            "古风已喜能行意，近体尤欣细属联。",
            "宅相真成珠在侧，冷官休叹坐无毡。",
            "作诗勿谓今余事，更下工夫继玉川。"
        ],
        "title": "又谢申之示诗卷",
        "id": "d0b1d7b7-dc10-4213-b18e-441da48b0e4e"
    },
    {
        "author": "楼钥",
        "paragraphs": [
            "清德曾瞻启庆碑，孙曾清更畏人知。",
            "祇缘一介弗轻取，坐使斯民不忍欺。",
            "濑水家传御书卦，宣城手写送行诗。",
            "典刑尚继金銮旧，马氏一门谁白眉。"
        ],
        "title": "送秦仲防通判  其一",
        "id": "934e1bc9-b717-4328-b46a-750db1cf0aa6"
    },
    {
        "author": "楼钥",
        "paragraphs": [
            "题舆再到海东涯，嗜学深于入幕时。",
            "一字未通终不置，五行俱下尚嫌迟。",
            "情亲端有卜邻意，别后空劳望月思。",
            "老我无因可重见，祝君来此拥旌麾。"
        ],
        "title": "送秦仲防通判  其二",
        "id": "57a14e24-7f88-4cc9-b3d2-579ced08b91a"
    },
    {
        "author": "楼钥",
        "paragraphs": [
            "东阳何事到东州，百语曾无一语酬。",
            "深羨松筠无改叶，自言蒲柳已先秋。",
            "千金既觉成虚掷，双璧还惊又暗投。",
            "别后未知何日见，但将吾道付沧洲。"
        ],
        "title": "谢剡中沈元龙惠诗",
        "id": "65da5c20-b915-4703-a36a-6be25d729ba1"
    },
    {
        "author": "楼钥",
        "paragraphs": [
            "谁写衰容入画图，本来面目旧形模。",
            "几年老瘦鬓如雪，不道今吾非故吾。"
        ],
        "title": "谢舒景叔写照见赠",
        "id": "585a1b21-8922-461a-80de-1385f41d0818"
    },
    {
        "author": "楼钥",
        "paragraphs": [
            "门外荷莲浥露华，绿云平地拥秋霞。",
            "病夫不能出门去，且看庭前第一花。"
        ],
        "title": "庭前一莲著花",
        "id": "eac4dbee-52ff-422d-ab28-47eb4e8251e1"
    },
    {
        "author": "楼钥",
        "paragraphs": [
            "老穉团栾鲤在庭，文姬为鼓玉琴声。",
            "起来同作悲风曲，倍觉先秋月影清。"
        ],
        "title": "淯月下鼓琴用淳韵",
        "id": "8c073417-f9cc-46d0-8480-230a8e4b1e79"
    },
    {
        "author": "楼钥",
        "paragraphs": [
            "晚年来定一枝巢，到处盖头无把茅。",
            "又欲浮家过尹隩，何殊乐道向莘郊。",
            "君今去此难招隠，老更从谁可定交。",
            "见说衡门临野水，秋深容我去推敲。"
        ],
        "title": "国仲观迁居尹隩访别",
        "id": "5ef5bdfe-c5f6-46c5-89aa-56a3e2a1ec56"
    },
    {
        "author": "楼钥",
        "paragraphs": [
            "危机屡见剑头炊，喜及挂冠神武时。",
            "从此含藏三寸舌，算来插得几张匙。",
            "读书窗下病勤旧，攻媿庵中老住持。",
            "速办小舟频往反，及今精力未全衰。"
        ],
        "title": "仲观有诗来谢次韵",
        "id": "732e8729-0bcc-4eca-b424-3ff7c97f39bf"
    },
    {
        "author": "楼钥",
        "paragraphs": [
            "麟川僊馆翠琅玕，荷子携来白鹤山。",
            "未效葛陂龙种化，绝胜湘浦泪痕斑。",
            "裁为拄杖一寻许，巧作轻舆四尺悭。",
            "儿子门生俱努力，病夫欲过虎谿还。"
        ],
        "title": "谢王粹中惠白鹤山麟川观斑竹杖并竹舆",
        "id": "ee41eee0-0d32-4c78-b468-35ab71c6de2d"
    },
    {
        "author": "楼钥",
        "paragraphs": [
            "通地通天祇个中，千岐虽别大都同。",
            "两家偶尔流传盛，一贯临之内外融。",
            "欲境扫开心在我，浮云散尽月当空。",
            "感而通者从来话，不感须知自有通。"
        ],
        "title": "曾无逸郎中名燕居曰和三续社有诗次韵",
        "id": "3a6049ef-b3e7-4264-a86a-b58225df0ce2"
    },
    {
        "author": "楼钥",
        "paragraphs": [
            "老来何以度光阴，祇有围棋与鼓琴。",
            "棋为心劳疎对局，琴因臂弱倦调音。",
            "曲肱时复同尼父，面壁何妨学少林。",
            "气习未除祇自笑，又还弄笔动微吟。"
        ],
        "title": "老来",
        "id": "232b0473-751a-4de7-9fa7-48b2c968ce77"
    },
    {
        "author": "楼钥",
        "paragraphs": [
            "玻璃擢叶玉蟠根，千里提携寄海滨。",
            "雨泽不霑仍自润，土膏无著自长春。",
            "岁寒秀色镇依旧，日暖素英能一新。",
            "我欲饵之求久视，恐君灵己不灵人。"
        ],
        "title": "长生草",
        "id": "e65ae9bd-9003-470f-8ce1-7fde9b29c409"
    },
    {
        "author": "楼钥",
        "paragraphs": [
            "几年不泛浙西船，每忆林间访惠泉。",
            "雅好谁如广文老，亲携直到病夫前。",
            "细倾琼液清如旧，更瀹云芽味始全。",
            "或问此为真品否，其中自有石如拳。"
        ],
        "title": "谢黄汝济教授惠建茶并惠山泉",
        "id": "ef9288e7-8261-4a10-9043-7674b35c0290"
    },
    {
        "author": "楼钥",
        "paragraphs": [
            "相家小有四明山，更葺桃源渺莽间。",
            "四面楼台相映发，一川烟水自弯环。"
        ],
        "title": "史子仁碧沚  其一",
        "id": "c5515b09-b7e2-4141-89ff-cfc3940e7587"
    },
    {
        "author": "楼钥",
        "paragraphs": [
            "中川累石势嵯峩，城上遥岑耸翠螺。",
            "旧说夕阳无限好，此中最得夕阳多。"
        ],
        "title": "史子仁碧沚  其二",
        "id": "50990a4d-dcf8-422a-8168-833645ea5d9d"
    },
    {
        "author": "楼钥",
        "paragraphs": [
            "藻翻数尾已如生，妙绝鱼儿作队行。",
            "不是深知濠上趣，未应笔底得纵横。"
        ],
        "title": "题赵睎远二画  其一",
        "id": "8399129b-60d2-496b-99a9-7f9dd549def2"
    },
    {
        "author": "楼钥",
        "paragraphs": [
            "窗前惊见一枝斜，照眼英英十数花。",
            "千载简斋僊去后，何人更著好诗夸。"
        ],
        "title": "题赵睎远二画  其二",
        "id": "27adc441-a57d-4d44-8065-7dcb57aa02b6"
    },
    {
        "author": "楼钥",
        "paragraphs": [
            "垂上青云去，如何乘贰车。",
            "轻为千里别，时寄几行书。",
            "剸剧才无滞，传家学有余。",
            "当涂足知己，应不费吹嘘。"
        ],
        "title": "送陈表道倅岳阳  其一",
        "id": "fc70fa77-ef2e-41d3-bce6-f6147d9dca97"
    },
    {
        "author": "楼钥",
        "paragraphs": [
            "闻说巴陵好，楼高占古城。",
            "湖光千顷白，山色一螺明。",
            "赤壁沈沙戟，苍烟老树精。",
            "好诗收拾取，寄我慰离情。"
        ],
        "title": "送陈表道倅岳阳  其二",
        "id": "1996483c-4783-4d3e-9793-5f51044d5c18"
    },
    {
        "author": "楼钥",
        "paragraphs": [
            "归来十暑又三霜，衰病那知谒帝傍。",
            "采菊初期老陶令，种桃应是笑刘郎。",
            "不辞白首登鳌禁，正欲青衫及鴈行。",
            "今夕团栾同醉后，未知何日驾归航。"
        ],
        "title": "元珍弟酌别赋此赠之",
        "id": "d51e8361-7e2e-40d8-b685-31c904745001"
    },
    {
        "author": "楼钥",
        "paragraphs": [
            "送客灵芝寺，恁阑山有无。",
            "自从朝北阙，始得见西湖。",
            "烟外移轻桨，波间浴野凫。",
            "清寒不可驻，回首又神都。"
        ],
        "tags": [
            "西湖"
        ],
        "title": "灵芝寺",
        "id": "4bb225ad-39ac-4ee2-ad35-093a866aa987"
    },
    {
        "author": "楼钥",
        "paragraphs": [
            "老去光阴似小春，如何比得少年人。",
            "君看桃李秋风后，纵有花开不是真。"
        ],
        "title": "闾丘医视脉曰老人之脉如小春有感",
        "id": "9b7b23d5-729e-416f-a48f-4aac12d3d759"
    },
    {
        "author": "楼钥",
        "paragraphs": [
            "老去未忘黄与朱，琢成三砚乐闲居。",
            "岂能更作诸生业，但欲频看后世书。",
            "视草北门才已尽，持衡南省计尤疎。",
            "便须再挂衣冠去，约汝同归故草庐。"
        ],
        "title": "贡闱对砚盘发叹",
        "id": "93081d4e-d109-4b10-8d44-ab8553a62192"
    },
    {
        "author": "楼钥",
        "paragraphs": [
            "古梅巨石瞰清池，觞咏曾陪老启期。",
            "别我遂成千古恨，传家空有一编诗。",
            "使君尚尔悲陈迹，处士惜非同此时。",
            "若使南楼与清赏，胡床应奉庾元规。"
        ],
        "title": "次韵李孟达使君与林雪巢子季武诗",
        "id": "f09c5e62-8a8c-4589-8d8c-08dca7cb881b"
    },
    {
        "author": "楼钥",
        "paragraphs": [
            "早起多奔走，旬休亦往还。",
            "偶因二士试，始得一朝闲。",
            "灵鹊花枝上，金鱼荇蔕间。",
            "素餐终有媿，只忆旧家山。"
        ],
        "title": "玉堂早起",
        "id": "c5646565-1ffd-4142-9f0e-f50cc2a9265d"
    },
    {
        "author": "楼钥",
        "paragraphs": [
            "我为浮名媿引年，老余八十尚飘然。",
            "不如合却谈天口，归向白云深处眠。"
        ],
        "title": "赠徐松",
        "id": "d8412752-d1bb-4037-803a-357f2fd504e9"
    },
    {
        "author": "楼钥",
        "paragraphs": [
            "圣主承丕祚，于今岁几迁。",
            "昭回光饰物，刚健位乘干。",
            "善治新更化，当阳独揽权。",
            "诛鉏及共鲧，擢任列闳颠。",
            "曩日方谋始，宸心最急先。",
            "未遑亲政理，首务辟经筵。",
            "恭俭甘卑室，尊严拱细旃。",
            "昼居勤已甚，坐侍礼无前。",
            "讲彻诗三百，时逢运半千。",
            "诸儒深诵说，六义极摩研。",
            "俯阅毛公传，旁参郑氏笺。",
            "慨寻中古意，重是素王编。",
            "旧本三千首，终存十二篇。",
            "虽遭煨烬厄，所頼咏歌全。",
            "开迹因农事，安民在井田。",
            "成功时迈酌，兴业大明绵。",
            "东国思平赋，南山乐得贤。",
            "艰难由后稷，劳来美周宣。",
            "起自绍熙载，迨兹嘉定年。",
            "关雎从肇彼，殷武遂终焉。",
            "宠数传中旨，恩光被迩联。",
            "神文期继踵，元祐信齐肩。",
            "内厩颁云骑，雕鞍绚锦鞯。",
            "茗分龙焙品，香拂御炉烟。",
            "众俊咸宣力，孤生亦备员。",
            "少时曾学依，老去未忘筌。",
            "纳禄诚休矣，归耕久晏然。",
            "锋车俄促召，梓里谓登僊。",
            "词禁容挥翰，天官命典铨。",
            "岂知侵莫境，重得侍甘泉。",
            "朽质何能报，孱躯殆欲捐。",
            "尚思求谲谏，海岳效尘涓。"
        ],
        "title": "经筵讲诗彻章进诗",
        "id": "75e8bb69-4921-4bd5-8f6c-78271cb3e675"
    },
    {
        "author": "楼钥",
        "paragraphs": [
            "路从天竺更微南，衲子邀余过复庵。",
            "八法照人瞻睿藻，一峰当户拥晴岚。",
            "奇爻初动玩羲画，万物竝观师老聃。",
            "六用不成均此理，楞严容我为同参。"
        ],
        "title": "题天竺珪老复庵",
        "id": "464f2b8f-7810-43e4-bce9-4d352ebb401f"
    },
    {
        "author": "楼钥",
        "paragraphs": [
            "久矣君宜任弼谐，果随召驲上天阶。",
            "几年不作相逢梦，一日俄倾积别怀。",
            "情厚夫君几鲍叔，愚如老我类高柴。",
            "它时户册高悬后，直欲扁舟访水涯。"
        ],
        "title": "为倪正父尚书题壮怀堂扁以诗来谢次韵",
        "id": "254796f2-8e16-4646-9fe4-c9553288e615"
    },
    {
        "author": "楼钥",
        "paragraphs": [
            "趣还宗老侍经筵，宿望訏谟信岿然。",
            "引疾屡烦颁汉制，赋归先已买吴船。",
            "去年趋召叨同传，今日求闲媿著鞭。",
            "未得相随出关去，羨公徒御若登僊。"
        ],
        "title": "送赵德老观文东归  其一",
        "id": "04e48d03-832d-4895-803a-6354830be407"
    },
    {
        "author": "楼钥",
        "paragraphs": [
            "往还不过酒三行，成败同观棋一枰。",
            "东海敢言成二老，西湖自足度余生。",
            "朅来便觉废兹事，归去定须寻旧盟。",
            "锦里锦坊秋色里，梦魂先已到江城。"
        ],
        "tags": [
            "西湖"
        ],
        "title": "送赵德老观文东归  其二",
        "id": "f6f7e623-1a9a-4d4b-8460-307036b9bc7b"
    },
    {
        "author": "楼钥",
        "paragraphs": [
            "君如春柳我如松，晚岁重逢意愈通。",
            "日日公余搜理窟，时时史暇乐谈丛。",
            "友朋罕有心相照，兄弟惟应姓不同。",
            "此别未知何日见，掺袪无语对西风。"
        ],
        "title": "送倪正父尚书守南徐  其一",
        "id": "0c93cf1a-06e5-4989-ab7b-0c586068d89b"
    },
    {
        "author": "楼钥",
        "paragraphs": [
            "满腔忠膜与嘉谟，空洞它无一物余。",
            "有语莫非忧国志，欲行犹上荐贤书。",
            "已欣勇退成清节，更喜高眠即故庐。",
            "廊庙须公经济手，不应歛惠向南徐。"
        ],
        "title": "送倪正父尚书守南徐  其二",
        "id": "108e37bb-4e04-4443-8572-aed5555a985c"
    },
    {
        "author": "楼钥",
        "paragraphs": [
            "几回去国向吴兴，出处虽高事不平。",
            "兹以优恩临北固，不妨禁直寓西清。",
            "羨君决去行何速，媿我求归计未成。",
            "淛水东西又千里，壮怀堂上未忘情。"
        ],
        "title": "送倪正父尚书守南徐  其三",
        "id": "79ed758c-0352-4224-8e59-77690b792867"
    },
    {
        "author": "楼钥",
        "paragraphs": [
            "十四朱弦欲动时，泛商流羽看瑶姬。",
            "弦疎不隔如花面，声急还同堕马儿。",
            "谿蟹霜余萦密网，簷蛛雨后理轻丝。",
            "曲终劝客杯无算，一吐空喉醉不知。"
        ],
        "title": "戏题十四絃",
        "id": "0f98d34a-20d0-486b-ab28-d20366434483"
    },
    {
        "author": "楼钥",
        "paragraphs": [
            "平生苦欲住山间，每恨家居不傍山。",
            "游倦忽来参宥密，公余却得对孱颜。",
            "援琴万壑自同响，缓步一丘犹可攀。",
            "信美终非吾久处，乞身惟待老乡关。"
        ],
        "title": "枢密新府  其一",
        "id": "06383561-cb98-4d94-bfab-d14458896361"
    },
    {
        "author": "楼钥",
        "paragraphs": [
            "门号签书府，心存攻媿斋。",
            "倚栏临曲沼，扶杖看悬崖。",
            "槁叶鸣轻雨，残山拥半阶。",
            "退公成吏隠，足以畅幽怀。"
        ],
        "title": "枢密新府  其二",
        "id": "076143ff-7d8f-40b7-8272-f42ffdd93052"
    },
    {
        "author": "楼钥",
        "paragraphs": [
            "老我心知笔力衰，颇欣腊雪瑞清时。",
            "三茅奇观亦难遇，白玉峰头灯万枝。"
        ],
        "title": "大雪赵振文寄诗言乘月泛舟清甚次韵  其一",
        "id": "522d190e-957b-4648-8dba-44dedaa44380"
    },
    {
        "author": "楼钥",
        "paragraphs": [
            "万玉真妃摇佩琚，梁园授简属相如。",
            "莫嫌一水限吴越，两岸交辉合太虚。"
        ],
        "title": "大雪赵振文寄诗言乘月泛舟清甚次韵  其二",
        "id": "d29061e4-97d3-48b1-bec2-faa53b09aa79"
    },
    {
        "author": "楼钥",
        "paragraphs": [
            "雪光绝胜水银银，未觉僊家隔一尘。",
            "真境宜君著佳句，赏心乐事更良辰。"
        ],
        "title": "大雪赵振文寄诗言乘月泛舟清甚次韵  其三",
        "id": "5623f93f-7f6a-4f14-bb17-c8ead5cc397a"
    },
    {
        "author": "楼钥",
        "paragraphs": [
            "见说中宵泛彩舟，何人同赏大江流。",
            "阳冰伯雪应为伴，更约禅人白道猷。"
        ],
        "title": "大雪赵振文寄诗言乘月泛舟清甚次韵  其四",
        "id": "49796104-6b1c-4657-8c0d-b626cdd1e5da"
    },
    {
        "author": "楼钥",
        "paragraphs": [
            "旧闻老具擅诗声，夜泛钱塘向凤城。",
            "今日清游更豪逸，雪花和月带潮生。"
        ],
        "title": "大雪赵振文寄诗言乘月泛舟清甚次韵  其五",
        "id": "038bad3b-9571-4ced-bb66-9f89422a069b"
    },
    {
        "author": "楼钥",
        "paragraphs": [
            "未年六十已言归，七十重来自觉痴。",
            "未报君恩归未许，樽前羞听摸鱼儿。"
        ],
        "title": "酒边戏作",
        "id": "e19b5c8b-d15e-41e3-b3c8-35ad3765ae66"
    },
    {
        "author": "楼钥",
        "paragraphs": [
            "重烦妙手费丹铅，貌出衰容信宛然。",
            "君看头颅已如许，岂堪头上著貂蝉。"
        ],
        "title": "叶处士画貂蝉喜神见惠",
        "id": "f4423046-7403-4d00-861b-5344f6bdc65b"
    },
    {
        "author": "楼钥",
        "paragraphs": [
            "路入风篁上翠微，老龙蟠井四山围。",
            "水真绿浄不可唾，鱼若空行无所依。",
            "胜处虽多终莫及，旧游谁在事皆非。",
            "祇今匏系何由到，徒羨联镳带月归。"
        ],
        "title": "顷游龙井得一联王伯齐同儿辈游因足成之",
        "id": "62fe1dbb-4ebf-4686-a012-dbe98e756087"
    },
    {
        "author": "楼钥",
        "paragraphs": [
            "钱塘佳月照青霄，壮观仍看半夜潮。",
            "每恨形容无健笔，谁知收拾在生绡。",
            "荡摇直恐三山没，咫尺真成万里遥。",
            "金阙岧嶤天尺五，海王自合日来朝。"
        ],
        "title": "海潮图",
        "id": "39bb6b50-d0d1-4525-baca-612e233a3f40"
    },
    {
        "author": "楼钥",
        "paragraphs": [
            "堂名醉白尚存不，词翰辉光射两眸。",
            "天下曾除苏氏学，禁中却有太清楼。",
            "旧碑于世已难见，真蹟惟君乃得收。",
            "感叹不堪衰泪落，林虑山下水空流。"
        ],
        "title": "题施武子所藏醉白堂记",
        "id": "11466af6-fe16-45c5-a085-af79cbfa8af2"
    },
    {
        "author": "楼钥",
        "paragraphs": [
            "宠分餠卷荷深情，割肉烹鲜不厌精。",
            "潭府始知严社祭，衰门又得诧侯鲭。",
            "洗杯用荐逡巡酒，下箸如餐谷董羹。",
            "回首枌榆未能去，欲随秋燕问归程。"
        ],
        "title": "谢雷季仲枢密惠社餠",
        "id": "b6fed76f-8777-4145-a503-35dae408b354"
    },
    {
        "author": "楼钥",
        "paragraphs": [
            "青宫册宝盛朝章，玉佩珠旒照日光。",
            "储采久资三善得，生朝相去半旬强。",
            "五千余卷学尤富，一百省年身更康。",
            "都省先曾同举酒，贡闱最喜又传觞。",
            "易逢皓齿令歌曲，难值严更听警场。",
            "庆事鼎来真可卜，祝公黄发相虞唐。"
        ],
        "title": "娄彦发参政寿诗",
        "id": "00e478ed-bb64-46e7-ac6d-a4721bcf2c67"
    },
    {
        "author": "楼钥",
        "paragraphs": [
            "墦间不足又之他，犹自施施骄室家。",
            "齐国一人如许尔，宁知后日事如麻。"
        ],
        "title": "题孙谷桥墦间图  其一",
        "id": "5514fa27-0944-482c-b598-034840efa7e3"
    },
    {
        "author": "楼钥",
        "paragraphs": [
            "因知义利本殊途，莫笑墦间乞祭徒。",
            "正使往来多显者，此中尤要著工夫。"
        ],
        "title": "题孙谷桥墦间图  其二",
        "id": "6fce46fe-b1b3-4636-bf49-98866cb0e456"
    },
    {
        "author": "楼钥",
        "paragraphs": [
            "端门宣赦乐欢然，膏泽还应降九天。",
            "始觉耳边鸣摵摵，渐看笏上溜涓涓。",
            "我班金阙鸡竿侧，君侍玉皇香案前。",
            "雨立固知同陛楯，一言犹幸頼优旃。"
        ],
        "title": "肆赦小雨",
        "id": "5123ec31-8906-4b71-bfc9-919c61431978"
    },
    {
        "author": "楼钥",
        "paragraphs": [
            "纳纳干坤一草亭，西山尽见若秋屏。",
            "霜余远水呈天碧，雨过遥空现帝青。",
            "逸叟真成陶令隠，高怀长似屈原醒。",
            "肯堂固頼贤孙子，精爽犹疑尚有灵。"
        ],
        "title": "题桃源王少卿占山亭",
        "id": "154a33e8-03e0-4c26-bb5a-dec764500fa9"
    },
    {
        "author": "楼钥",
        "paragraphs": [
            "妙绝天龙八部图，细看真不失锱铢。",
            "声名自足高千古，题品尤难遇二苏。",
            "旌旆冕旒犹可想，鬼神人物亦何殊。",
            "君看坐位兰亭草，费尽工夫学得无。"
        ],
        "title": "题汪季路侍郎所藏吴道子天龙八部",
        "id": "c7a168e0-7da8-4bc9-a168-fbd851292cf7"
    },
    {
        "author": "楼钥",
        "paragraphs": [
            "乐闲下笔素推高，攻媿耽书老更饕。",
            "顾我好看秦小篆，烦君为作楚离骚。",
            "晚年应悟成竵匾，痛饮犹堪写鬰陶。",
            "喜剧但知藏十袭，琼瑶无以报投桃。"
        ],
        "title": "谢颜乐闲篆离骚",
        "id": "a4aa72e0-b20d-4924-bfd2-135752a9f3cd"
    },
    {
        "author": "楼钥",
        "paragraphs": [
            "谁种疎梅古岸头，推蓬瞥见倍清幽。",
            "君看竹外一枝好，真有江南万斛愁。"
        ],
        "title": "题徐圣可知县所藏杨补之二画  其一",
        "id": "079e84c5-5bf6-49e8-b6f2-891f90ac1722"
    },
    {
        "author": "楼钥",
        "paragraphs": [
            "梅花屡见笔如神，松竹宁知更逼真。",
            "百卉千华皆面友，岁寒祇见此三人。"
        ],
        "title": "题徐圣可知县所藏杨补之二画  其二",
        "id": "53af9ea5-cf6f-47b6-bfd7-5c7fdd8ef913"
    },
    {
        "author": "楼钥",
        "paragraphs": [
            "先世前踪不可追，君从何处得全碑。",
            "上横嵩岳三千丈，下列齐公廿四诗。",
            "室号揖僊怀旧事，庵名面壁认遗基。",
            "青毡真是我家物，欲以琼瑶厚报之。"
        ],
        "title": "嵩岳图",
        "id": "4df95f80-3851-44b4-9a69-d2e4e281322b"
    },
    {
        "author": "楼钥",
        "paragraphs": [
            "几年依样画葫芦，自作葫芦学佛徒。",
            "一笔从今勾断了，一瓶一钵任江湖。"
        ],
        "title": "写照叶处士求僧",
        "id": "5aaf208e-fc58-4c9e-a8a8-b44e9d555392"
    },
    {
        "author": "楼钥",
        "paragraphs": [
            "岁当庚午旦庚寅，最喜明朝遇上辛。",
            "五福来临吴越分，更欣三日即攽春。"
        ],
        "title": "元日",
        "id": "28b5686e-49da-4a4f-b222-c61b5d6bd97b"
    },
    {
        "author": "楼钥",
        "paragraphs": [
            "妙绝丹青郭恕先，幻成雪霁大江船。",
            "沿流更饱轻帆举，上水仍劳百丈牵。",
            "捩柂长年浑欲动，褰帷佳客若将僊。",
            "侍亲曾泛沧浪月，犹记兰成射策年。"
        ],
        "title": "题郭恕先雪霁江行图",
        "id": "26ef6329-367a-4f94-ac35-dad9381a8752"
    },
    {
        "author": "楼钥",
        "paragraphs": [
            "朴斲敷菑皆用勤，况吾儒者务多闻。",
            "万书插架非关我，一卷入心方属君。",
            "为学从来无止法，立身宁祇富多文。",
            "自怜习气今犹在，尚欲焚膏到夜分。"
        ],
        "title": "寄题江西刘氏勤有斋",
        "id": "3943d1a4-8eee-4d62-9418-191888cace9f"
    },
    {
        "author": "楼钥",
        "paragraphs": [
            "未年六十蚤休官，海角投闲尽自安。",
            "一纪时容奉香火，七旬遂许挂衣冠。",
            "重来深媿妨贤路，此去终期保岁寒。",
            "三上封章归未得，葛家诗卷却羞看。"
        ],
        "title": "书葛氏诗卷",
        "id": "3350b3bd-c8ae-48f1-a12a-9105ca8c1f97"
    },
    {
        "author": "楼钥",
        "paragraphs": [
            "衰晚三年侍玉墀，高梧又擢凤凰枝。",
            "封章屡上未容去，更向殿头闻子规。"
        ],
        "title": "殿上闻杜鹃",
        "id": "32ee52e6-6d61-4d2b-9017-b35125de7bec"
    },
    {
        "author": "楼钥",
        "paragraphs": [
            "垂髫相见舜江滨，荏苒俄惊过五旬。",
            "顾我颓龄真似叶，讶君长鬣亦如银。",
            "万金安得神僊药，一笑重回旧日春。",
            "纵使星星还复出，不妨时作少年人。"
        ],
        "title": "王伯齐染髭",
        "id": "6b14ddff-6be4-4ad6-b6dc-b8ac6280671e"
    },
    {
        "author": "楼钥",
        "paragraphs": [
            "扶病还朝一秃翁，重来宁免笑何公。",
            "梦魂长是寻云北，归路何时向浙东。",
            "深愿耸身随画鹢，空劳举目送飞鸿。",
            "主人竹所终须到，最忆东轩一枕风。"
        ],
        "title": "乞出过传法闻伯齐归姚江",
        "id": "b772960f-f68d-4662-8593-dc11dce60856"
    },
    {
        "author": "楼钥",
        "paragraphs": [
            "墙西绿树杜鹃声，老我何堪侧耳听。",
            "我自赋归归不得，不须苦语更丁宁。"
        ],
        "title": "行香闻杜鹃",
        "id": "09a2aede-6775-4154-9c91-af02904907f0"
    },
    {
        "author": "楼钥",
        "paragraphs": [
            "曾为假吏到燕山，送子长征不作难。",
            "故国能无叹禾黍，中原应欲覩衣冠。",
            "黑甜软饱宜加爱，红皱黄团止可观。",
            "行矣勿为儿女恋，指期良月待君还。"
        ],
        "title": "送蒋甥若水使属北行",
        "id": "7b79adc3-46bb-4aa9-bf44-d1191c186b46"
    },
    {
        "author": "楼钥",
        "paragraphs": [
            "向来深夜快挥犀，不听清谈又许时。",
            "浄洗昏眸急呼烛，为君读尽一编诗。"
        ],
        "title": "夜读王承家县丞诗编  其一",
        "id": "30acd19e-d929-4f32-8dcc-7d1de8b2fc94"
    },
    {
        "author": "楼钥",
        "paragraphs": [
            "炼句工深兴味长，固知家学富青箱。",
            "莫言一脔能尝鼎，更欲为余倾锦囊。"
        ],
        "title": "夜读王承家县丞诗编  其二",
        "id": "80b22d1c-246d-4998-98f5-0d6b14a4f2bb"
    },
    {
        "author": "楼钥",
        "paragraphs": [
            "辅政无功日歉然，佳时攽赉屡传宣。",
            "已蒙授粲仍分茗，既荷贻牟更击鲜。",
            "酒号流香盛宝榼，烛然新火散青烟。",
            "孙儿不识君恩重，但觅东宫则剧钱。"
        ],
        "title": "寒食",
        "id": "f96cf0a4-4813-4ff4-a020-f67ccd66f889"
    }
]
]