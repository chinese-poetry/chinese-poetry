[
    {
        "author": "崔鶠",
        "paragraphs": [
            "我愛新安好，新安度歲華。",
            "風烟迷郡閣，浦溆带人家。",
            "南畝元多黍，丘中亦種麻。",
            "更逢飄皂蓋，疆埸視新瓜。"
        ],
        "title": "新安四詠  其四",
        "id": "c503b3a0-6802-400b-ae67-901c3809079a"
    },
    {
        "author": "崔鶠",
        "paragraphs": [
            "䆉稏青衣未剡芒，聯拳荷葉已秋香。",
            "笋輿十里青松路，高捲蒙紗遡晚凉。"
        ],
        "title": "績溪道中三首  其一",
        "id": "b6f9bf0e-93e6-40c6-ae0a-6c5521440ffc"
    },
    {
        "author": "崔鶠",
        "paragraphs": [
            "摐摐名木列千兵，風雨斜來捲旆旌。",
            "愁倚寺門南下望，水烟不見小橋橫。"
        ],
        "title": "績溪道中三首  其二",
        "id": "a9ccf45b-e0af-4f2e-9369-98989b61c301"
    },
    {
        "author": "崔鶠",
        "paragraphs": [
            "山口含糊半吐雲，林頭時見綠紛紛。",
            "何人解作孤鸞嘯，呼取凉風入帽裙。"
        ],
        "title": "績溪道中三首  其三",
        "id": "849e19bc-8639-403e-bf40-3e684a5caaee"
    },
    {
        "author": "崔鶠",
        "paragraphs": [
            "晚禽噪竹百千翅，殘菊橫枝三兩花。",
            "好在山園養衰廢，風波不到野人家。"
        ],
        "title": "婆娑園",
        "id": "da49f1ad-a862-4d4c-8779-4633ea2350d4"
    },
    {
        "author": "崔鶠",
        "paragraphs": [
            "伯鸞下吳越。"
        ],
        "title": "句  其一",
        "id": "0c992731-c974-412d-b2f5-fa7544ac1e6c"
    },
    {
        "author": "崔鶠",
        "paragraphs": [
            "遙知金剎近，林表颺幡尾。"
        ],
        "title": "句  其二",
        "id": "7a4262a5-ca86-453b-9b09-579776d4e19c"
    },
    {
        "author": "崔鶠",
        "paragraphs": [
            "小艇元從天上來，白雲自向盃中落。"
        ],
        "title": "句  其三",
        "id": "88db6140-eb60-42ee-8bd4-287fb358e134"
    },
    {
        "author": "崔鶠",
        "paragraphs": [
            "翠裘錦帽初相識，魚虎彎環略岸飛。"
        ],
        "title": "句  其四",
        "id": "c34b0301-7047-425a-8566-e8419df7763f"
    },
    {
        "author": "崔鶠",
        "paragraphs": [
            "一從臺傾苑樹死，空餘飄瓦裁紋鴛。"
        ],
        "title": "句  其五",
        "id": "49953e9b-0175-4b27-8b9e-c88626511a31"
    },
    {
        "author": "崔鶠",
        "paragraphs": [
            "團臍紫蟹初欲嘗，染指腥鹽還復輟。"
        ],
        "title": "句  其六",
        "id": "e8f67204-07ba-4c41-b2fb-5697656b3c16"
    },
    {
        "author": "崔鶠",
        "paragraphs": [
            "清明烟火尚闌珊，花信風來第幾番。"
        ],
        "title": "句  其七",
        "id": "02d59458-832a-4fbc-b060-460ce0b37643"
    },
    {
        "author": "崔鶠",
        "paragraphs": [
            "西山橫身映吳甸，意將萬里傾衡霍。"
        ],
        "title": "句  其八",
        "id": "09eff38b-e6e1-4061-921a-38044383e85c"
    },
    {
        "author": "崔鶠",
        "paragraphs": [
            "綽約冰姿絕可憐。"
        ],
        "title": "句  其九",
        "id": "323a89b1-6a6c-437c-8c28-8b2a615a4df1"
    },
    {
        "author": "崔鶠",
        "paragraphs": [
            "老去未覺躋攀難，一表獨立青冥裏。"
        ],
        "title": "句  其一○",
        "id": "86d85ac3-0ec7-46b9-a624-03d96143e300"
    },
    {
        "author": "周鍔",
        "paragraphs": [
            "靈山名達蓬，香水靄薝蔔。",
            "龍祇久覆護，雲物翳深谷。",
            "拂衣向劫中，神斧斷蒼玉。",
            "至今天人尊，靈跡印金粟。",
            "頗聞開士讖，飛錫隠巖麓。",
            "坐令湖海客，香供走川陸。",
            "巍巍虔報地，色相儼金屋。",
            "緬想舊巾瓶，猶能慰心目。",
            "籃輿訪蓮社，一笑欣自足。",
            "撫事動幽尋，疇能念榮辱。",
            "松爐裊如見，餘力付棋局。",
            "更覺夢中身，翛然百無欲。"
        ],
        "title": "遊香山佛跡",
        "id": "1c2295b0-9296-441f-8411-054ec8e26bbe"
    },
    {
        "author": "周鍔",
        "paragraphs": [
            "使君風味壓荆州，每爲吾民樂更憂。",
            "錦里篇章推唱首，浣溪光景促遨頭。",
            "行春預約花欹帽，把酒方欣雪點裘。",
            "嶽史年來慚吏隠，扳輿時得從公遊。"
        ],
        "title": "和郡守彭吏部按視湖亭凡二首  其一",
        "id": "38027d99-6d6d-4edf-a567-10ae70e5b357"
    },
    {
        "author": "周鍔",
        "paragraphs": [
            "雙虹倒影上簷楹，碧水澄空一鏡明。",
            "野草閑花無限趣，短藜幽榜不勝情。",
            "已知風月隨人意，聊爲湖山載酒行。",
            "却訝錦囊賡夢草，坐令詩興繞寰瀛。"
        ],
        "title": "和郡守彭吏部按視湖亭凡二首  其二",
        "id": "6c5b04eb-5681-4887-b8d1-8449aac6c9a6"
    },
    {
        "author": "周鍔",
        "paragraphs": [
            "曉鏡初開淑景明，使君風味一般清。",
            "舟從菡萏林中過，人在鯨鯢背上行。",
            "妙舞屢翻紅藥燕，清詞時囀紫薇鶯。",
            "賡歌久矣虛前席，肯向樽前戀麴生。"
        ],
        "tags": [
            "西湖"
        ],
        "title": "西湖三首  其一",
        "id": "3f43ee40-0e46-4285-bc58-66c26d01d3b1"
    },
    {
        "author": "周鍔",
        "paragraphs": [
            "使君修禊與民遊，十里笙歌水面浮。",
            "動地雄風雲外起，截天雌霓雨中收。",
            "登臺已有難并樂，擊壤寧無寡和憂。",
            "却憶內家新賜火，海棠無數出牆頭。"
        ],
        "tags": [
            "西湖"
        ],
        "title": "西湖三首  其二",
        "id": "32e98cb3-5434-467d-b06c-d510d3aaff86"
    },
    {
        "author": "周鍔",
        "paragraphs": [
            "牛鞭初動囀新鶯，夢覺池塘選勝行。",
            "水鏡光中千騎合，山屏影裏萬艘橫。",
            "雲從布穀原頭過，雨向催詩筆下生。",
            "藻繪昇平知有待，閣梅先已賦調羹。"
        ],
        "tags": [
            "西湖"
        ],
        "title": "西湖三首  其三",
        "id": "d595b36e-c282-48e4-9611-35bb1072d560"
    },
    {
        "author": "周鍔",
        "paragraphs": [
            "雄建俯空闊，下瞻霄漢浮。",
            "眼將雲漠漠，心寄水悠悠。",
            "日暖鳥飛鏡，月凉魚弄鈎。",
            "行期分此景，家在甬西頭。"
        ],
        "title": "澄輝閣",
        "id": "23a851e1-5d95-4532-b8f9-ae0549b2c5df"
    },
    {
        "author": "周鍔",
        "paragraphs": [
            "幾年江上夢，黄鶴意悠悠。",
            "百尺獨臨水，萬金難買秋。",
            "杵聲喧藥市，欄影枕漁舟。",
            "應有壺中客，分身向此遊。"
        ],
        "title": "馮氏萬金樓",
        "id": "8cf763a2-e89d-41a0-b1d0-39d641e73828"
    },
    {
        "author": "周鍔",
        "paragraphs": [
            "萬物本空寂，浮生方沼中。",
            "鷗輕時出沒，萍散只西東。",
            "檻外風初息，天邊月正融。",
            "了無塵可濯，危坐照衰翁。"
        ],
        "title": "題清斯堂",
        "id": "3c8b2f3a-93a2-4e52-b98a-14d9d157c02c"
    },
    {
        "author": "邵伯溫",
        "paragraphs": [
            "翻翻繡袖上紅裀，舞姬猶是舊精神。",
            "坐中莫怪無歡意，我與將軍是故人。"
        ],
        "title": "李氏席上有感",
        "id": "d6f5f68f-8515-4171-ab1f-a757bc6198b2"
    },
    {
        "author": "邵伯溫",
        "paragraphs": [
            "從昔遨遊盛兩川，充城人物自駢闐。",
            "萬家燈火春風陌，十里綺羅明月天。"
        ],
        "title": "元夕",
        "id": "974c31b7-8399-49d4-96f7-6a24e0c6dde4"
    },
    {
        "author": "邵伯溫",
        "paragraphs": [
            "蜀地春爭一月天，雜花新歲已爭妍。",
            "却愁取次都開盡，辜負清明穀雨天。"
        ],
        "title": "郡治五絕",
        "id": "c563d29f-539d-480e-b83b-fe33e35b5067"
    },
    {
        "author": "邵伯溫",
        "paragraphs": [
            "山圍翠合水連雲，萬室樓臺照眼明。",
            "勝地風淳真樂國，四川惟說好充城。"
        ],
        "title": "充城口號",
        "id": "873ed3c1-ecae-44e6-b4a8-12325e820ac9"
    },
    {
        "author": "邵伯溫",
        "paragraphs": [
            "果州多黄柑，初比橘柚賤。",
            "一朝貢神州，妙極天下選。",
            "使者謹共時，頓首乃敢遣。"
        ],
        "title": "觀進黄柑",
        "id": "053c9c6d-a9ce-4801-bba6-e575cdb1b608"
    },
    {
        "author": "邵伯溫",
        "paragraphs": [
            "果山仙果秀天香，處處圓金樹樹黄。",
            "書後欲題三百顆，滿林猶待洞庭霜。"
        ],
        "tags": [
            "洞庭湖"
        ],
        "title": "黄柑",
        "id": "aa3388a5-61df-40e7-8e78-e9629d7c24ef"
    },
    {
        "author": "邵伯溫",
        "paragraphs": [
            "守臣方效獻芹心，直擬移根到上林。",
            "充貢先時猶茂綠，置郵須更待黄深。"
        ],
        "title": "柑園",
        "id": "20c7e5ad-244b-4779-8434-c6f0e0e22e54"
    },
    {
        "author": "邵伯溫",
        "paragraphs": [
            "又將鞍馬送殘春，吹盡征衣染盡塵。",
            "還是前年舊時候，渭城花柳一番新。"
        ],
        "title": "過渭城館",
        "id": "3f1dc9f1-1b0a-4f37-a068-696281618216"
    },
    {
        "author": "邵伯溫",
        "paragraphs": [
            "屈原宅畔蕙蘭怨，神女祠邊雲雨愁。"
        ],
        "title": "句  其一",
        "id": "73dedfab-f7b0-4cd8-af4c-25f26450b461"
    },
    {
        "author": "邵伯溫",
        "paragraphs": [
            "閬苑南邊第一州，江山勝絕對城樓。"
        ],
        "title": "句  其二",
        "id": "8c7a8235-afce-42e3-b86a-b4c9aebe0698"
    },
    {
        "author": "邵伯溫",
        "paragraphs": [
            "老守自慚無善政，衰公不稱作遨頭。"
        ],
        "title": "句  其三",
        "id": "fc1def31-d174-4409-b591-b7326a718399"
    },
    {
        "author": "邵伯溫",
        "paragraphs": [
            "白頭老守無風味，不解尋春只杜門。"
        ],
        "title": "句  其四",
        "id": "0ccd1c2e-8040-4201-8c45-f04793d41ffc"
    },
    {
        "author": "邵伯溫",
        "paragraphs": [
            "樓外江山無限好，二年能得幾回看。"
        ],
        "title": "句  其五",
        "id": "5d5e127d-9422-4533-9716-0102b20b23cf"
    },
    {
        "author": "邵伯溫",
        "paragraphs": [
            "自昔充城號奧區，蜀人喚作小成都。"
        ],
        "title": "句  其六",
        "id": "b32c49ec-a004-472d-9106-97e2cc8f1623"
    },
    {
        "author": "邵伯溫",
        "paragraphs": [
            "今日行人去果州，傾城出送舊遨頭。"
        ],
        "title": "句  其七",
        "id": "4651915b-e69f-46af-9540-d17c56f5e7c4"
    },
    {
        "author": "邵伯溫",
        "paragraphs": [
            "充城繁盛冠東川。"
        ],
        "title": "句  其八",
        "id": "ec8a23e3-5881-4af1-8a4a-a71cccd233eb"
    },
    {
        "author": "邵伯溫",
        "paragraphs": [
            "春去秋來好風月，鶴樓端勝庾公樓。"
        ],
        "title": "句  其九",
        "id": "156c038e-fa52-4c2b-9d25-f565101457ce"
    },
    {
        "author": "邵伯溫",
        "paragraphs": [
            "秀近亭邊回首處，郡城高插水雲間。"
        ],
        "title": "句  其一○",
        "id": "0f7e5b9e-cf04-4090-9650-93ae1c29b8ff"
    },
    {
        "author": "邵伯溫",
        "paragraphs": [
            "江上危亭名四水，山頭禪剎占三嵎。"
        ],
        "title": "句  其一一",
        "id": "07796b2b-0d57-4ba7-b2b4-1917aa2a31a6"
    },
    {
        "author": "邵伯溫",
        "paragraphs": [
            "千載登真謝自然，半山遺跡號金泉。"
        ],
        "title": "句  其一二",
        "id": "ae24938a-7854-45af-9ebf-3d6a7c28eea7"
    },
    {
        "author": "邵伯溫",
        "paragraphs": [
            "南充到日黄柑熟，待摘霜包寄遠情。"
        ],
        "title": "句  其一三",
        "id": "6e4fc5c1-fea5-4b69-bd18-bff10d00a775"
    },
    {
        "author": "邵伯溫",
        "paragraphs": [
            "霜後秋香千樹橘，雨餘春色一川花。"
        ],
        "title": "句  其一四",
        "id": "a42a40c3-8e29-48be-8fc6-ee1bda4803bc"
    },
    {
        "author": "蘇京",
        "paragraphs": [
            "無正文。"
        ],
        "title": "湖上聯句",
        "id": "ea482a97-fa31-448a-9484-cdcfcd11da75"
    },
    {
        "author": "釋惟清",
        "paragraphs": [
            "浮雲散盡狂波止，天上玉蟾水底圓。",
            "皎潔迥然通湛寂，此時消息若爲傳。"
        ],
        "title": "偈九首  其一",
        "id": "1b5a180c-503c-403f-ac65-cdbbb3a6dfa1"
    },
    {
        "author": "釋惟清",
        "paragraphs": [
            "時時是好時，日日是好日。",
            "烏兔體全身，靈機何處覓。",
            "今朝看見昨朝人，依舊眼睛光似漆。"
        ],
        "title": "偈九首  其二",
        "id": "f64584fe-a517-4f78-8299-a87f06ea4bd2"
    },
    {
        "author": "釋惟清",
        "paragraphs": [
            "古佛不到處，諸人共用。",
            "諸人不到處，古佛同參。",
            "同參共用如何顯，種田博飯機非淺。",
            "因思昔日老師言，三界本無何用免。"
        ],
        "title": "偈九首  其三",
        "id": "d01ccf0e-a0b1-4d00-9720-e626f6bd81fe"
    },
    {
        "author": "釋惟清",
        "paragraphs": [
            "江月照，松風吹，永夜清宵更是誰。",
            "霧露雲霞遮不得，箇中猶道不如歸。",
            "復何歸，荷葉團團團似鏡，菱角尖尖尖似錐。"
        ],
        "title": "偈九首  其四",
        "id": "0b85a38b-e9a8-4868-8c03-c859dc488ee7"
    },
    {
        "author": "釋惟清",
        "paragraphs": [
            "天機藏不得，花笑鳥啼時。",
            "不待重拈出，當人合自知。"
        ],
        "title": "偈九首  其五",
        "id": "5cfefc91-d4b3-4465-8b11-f263000c38ac"
    },
    {
        "author": "釋惟清",
        "paragraphs": [
            "山是山，水是水。",
            "僧是僧，俗是俗。",
            "更將何物演真乘，六六元來三十六。"
        ],
        "title": "偈九首  其六",
        "id": "7a25d97f-0aab-48c2-bb61-0a4ee4b87783"
    },
    {
        "author": "釋惟清",
        "paragraphs": [
            "一是一，二是二。",
            "頭上是天，脚下是地。",
            "饑即餐兮困即睡，人人皆受如來記。"
        ],
        "title": "偈九首  其七",
        "id": "40386f26-15ec-48d1-b974-5710150d71b4"
    },
    {
        "author": "釋惟清",
        "paragraphs": [
            "三世諸佛，不知有恩無重報。",
            "狸奴白牯，却知有功不浪施。",
            "明大用，曉全機。",
            "絕蹤跡，不思議。",
            "歸去好，無人知。",
            "衝開碧落松千尺，截斷紅塵水一溪。"
        ],
        "title": "偈九首  其八",
        "id": "14a0a08e-abee-4a83-b42e-b8d301de3db2"
    },
    {
        "author": "釋惟清",
        "paragraphs": [
            "衲僧照徹千差眼，緇素淺深毫髮分。",
            "分處莫非全正令，法王那得獨稱尊。"
        ],
        "title": "偈九首  其九",
        "id": "7bb37941-2476-4469-9ebe-b973a01f0875"
    },
    {
        "author": "釋惟清",
        "paragraphs": [
            "無地無錐徹骨貧，利生深愧乏餘珍。",
            "廛中大施門難啟，乞與青山養病身。"
        ],
        "title": "辭無盡居士",
        "id": "54dbdbda-713e-4548-adad-5cd3b1f9026b"
    },
    {
        "author": "釋惟清",
        "paragraphs": [
            "東坡笑說吃龍肉，舌底那知已嚥津。",
            "能省嚥津真有味，會言龍肉不爲珍。"
        ],
        "title": "偈二首  其一",
        "id": "ef78c288-7a15-4ed7-b2de-2e842d78e119"
    },
    {
        "author": "釋惟清",
        "paragraphs": [
            "何知龍肉即豬肉，細語粗言盡入神。",
            "惜彼當年老居士，大機曾未脫根塵。"
        ],
        "title": "偈二首  其二",
        "id": "85d148a8-cbbe-43b6-bf46-8eefbb059cba"
    },
    {
        "author": "釋善清",
        "paragraphs": [
            "不出三門九十日，大都只要此心休。",
            "此心休了全無事，天下名山任意遊。"
        ],
        "title": "偈五首  其一",
        "id": "5ee29ee1-c8b5-4f41-8783-1d3eaa32eb40"
    },
    {
        "author": "釋善清",
        "paragraphs": [
            "掩息茅堂過六冬，心忘境寂萬緣空。",
            "不知幻業從何起，依舊令教振祖風。"
        ],
        "title": "偈五首  其二",
        "id": "d34f173e-68c2-4762-bb6b-ebe1a8785d41"
    },
    {
        "author": "釋善清",
        "paragraphs": [
            "萬仞嵯峨鳥道難，劍輪揮處骨毛寒。",
            "泥牛昨夜歸滄海，吸得西江水盡乾。"
        ],
        "tags": [
            "长江"
        ],
        "title": "偈五首  其三",
        "id": "041a7852-bc75-4c21-b4f9-7a8027945124"
    },
    {
        "author": "釋善清",
        "paragraphs": [
            "日入酉，夢幻空花能幾久。",
            "百歲光陰二分過，茫茫無限途中走。",
            "告禪人，早回首，莫待春風動楊柳。"
        ],
        "title": "偈五首  其四",
        "id": "77140673-2e31-4fc3-88b0-6234f8d0d7f7"
    },
    {
        "author": "釋善清",
        "paragraphs": [
            "雲從龍，風從虎，冬至寒食一百五。",
            "自古相傳直至今，南泉不打鹽官鼓。",
            "參玄人，休莽鹵，甜者甜兮苦者苦。",
            "直截毗盧向上關，莫教錯却來時路。"
        ],
        "title": "偈五首  其五",
        "id": "b58e7f14-1180-453d-be1c-e6834dd25ca5"
    },
    {
        "author": "釋善清",
        "paragraphs": [
            "多中即一一中多，浪裏全提水是波。",
            "波水滅時多一盡，日輪當午見星河。"
        ],
        "title": "讀法界觀",
        "id": "2c3f3afa-871d-4155-9866-b67ed2facf0f"
    },
    {
        "author": "釋善清",
        "paragraphs": [
            "十年聚首龍峰寺，一悟真空萬境閒。",
            "此去隨緣且高隠，莫將名字落人間。"
        ],
        "title": "送臨安南蕩崇覺空禪師偈",
        "id": "829557fa-4868-4320-8e0b-99c521f43552"
    },
    {
        "author": "釋善清",
        "paragraphs": [
            "隨隨隨，昔昔昔，隨隨隨後無人識。",
            "夜來明月上高峰，元來祇是這個賊。"
        ],
        "title": "偈",
        "id": "b057e012-d199-4fc5-ac97-04e3fa8c68bb"
    },
    {
        "author": "釋善清",
        "paragraphs": [
            "銅砂鑼裏油清浄，照見塵中舊主人。",
            "寄語禪人猛參取，莫教孤負此生身。"
        ],
        "title": "頌二首  其一",
        "id": "a67fc7ee-085a-4450-b277-1ec1c8c3cb12"
    },
    {
        "author": "釋善清",
        "paragraphs": [
            "八萬四千非一一，七金山內海滔滔。",
            "妙高峰頂平如掌，誰把長竿釣巨鼇。"
        ],
        "title": "頌二首  其二",
        "id": "fbaa713b-dfc8-4d6b-9ada-1b2a3f9ca793"
    },
    {
        "author": "仇伯玉",
        "paragraphs": [
            "飄香山徑踏殘花，來訪仙鄉隠處家。",
            "當日廟堂延至計，未應懷璧老烟霞。"
        ],
        "title": "訪王官谷休休亭二首  其一",
        "id": "aa63ffa2-0303-4f80-a280-242a5d7e40be"
    },
    {
        "author": "仇伯玉",
        "paragraphs": [
            "山鴉營巢欲哺兒，晴杏拆早先離披。",
            "盤回一徑穿碧篠，谷口數家耕水湄。"
        ],
        "title": "訪王官谷休休亭二首  其二",
        "id": "48079207-a453-4b7d-9969-2070a8230ba5"
    },
    {
        "author": "游冠卿",
        "paragraphs": [
            "南橋頹廢長官羞，新作川梁代濟舟。",
            "上應星文橫北極，下飛虹影落中流。",
            "慚無子産乘輿惠，謾絕襄公茀道憂。",
            "路接蓬山仙世界，品題今爲邑人留。"
        ],
        "title": "題集仙橋",
        "id": "392dc33d-f8f9-4547-8952-193d6c50a9d6"
    },
    {
        "author": "湯乂",
        "paragraphs": [
            "舊隠神仙宅，空王殿閣深。",
            "煉丹烟已冷，入竹路難尋。",
            "峰迥簫吹玉，溪寒石點金。",
            "靈源雙瀑布，千古得清音。"
        ],
        "title": "白鶴禪寺",
        "id": "9b612fd9-2136-441d-b274-088d827b95a0"
    },
    {
        "author": "錢世雄",
        "paragraphs": [
            "黄泥坂西春欲回，雪堂萬木連雲栽。"
        ],
        "title": "句",
        "id": "3bd3d944-c490-4f89-8784-3ef09878b7b3"
    },
    {
        "author": "楊允",
        "paragraphs": [
            "聞說宮花滿鬢紅，上林絲管侍重瞳。",
            "蓬萊咫尺無由到，始信仙風迥不同。"
        ],
        "title": "不預曲宴詩",
        "id": "27a8542f-f8bd-44cb-b89a-537cc449980c"
    },
    {
        "author": "李回",
        "paragraphs": [
            "羸馬鞭不行，落日下孤戍。",
            "旅店隔前村，欲往未能住。",
            "少年事咿唔，老爲微祿誤。",
            "匡濟謝菲才，馳驅失故步。",
            "一笑擁八騶，不療烟霞痼。",
            "猿鶴驚且恐，吟斷北山樹。"
        ],
        "title": "戍山晚行",
        "id": "adb73466-4839-49cf-84fc-37c9078f88f4"
    },
    {
        "author": "李回",
        "paragraphs": [
            "蜀國佳人號細腰，東臺御史惜妖嬈。",
            "從今喚作楊臺柳，舞盡春風萬萬條。"
        ],
        "title": "題妓帕",
        "id": "58d1e3f1-6cdb-45ed-be9b-6a5744a36503"
    },
    {
        "author": "周沔",
        "paragraphs": [
            "雁門泉水熱於湯，清凈源從古道場。",
            "應笑驪山山下水，至今猶带粉脂香。"
        ],
        "title": "湯泉",
        "id": "4d4e3639-4831-42c7-a909-ce93a2f11777"
    },
    {
        "author": "周沔",
        "paragraphs": [
            "螢火不知人已去，夜深猶傍竹窗明。"
        ],
        "title": "句",
        "id": "482c1683-3fd4-4aea-9a5b-2f546ccd2b08"
    },
    {
        "author": "何頡之",
        "paragraphs": [
            "兒時宗伯寄吾州，諷誦高文至白頭。",
            "二賦人間真吐鳳，五年溪上不驚鷗。",
            "蟹嘗見水人猶怒，鶻有危巢孰敢留。",
            "珍重使君尋故迹，西風悵望古城樓。"
        ],
        "title": "和韓子蒼游赤壁",
        "id": "6d5ede6c-a7ad-4316-96fd-31113c0fc5e4"
    },
    {
        "author": "何頡之",
        "paragraphs": [
            "窮荒未信子年欺，自笑山林老一枝。",
            "海上嘗思龜殻卷，天涯欲化鳥工窺。",
            "丹青閻令如曾到，風俗張騫舊獨知。",
            "公喜著書尤博雅，山經暇日補殘遺。"
        ],
        "title": "觀李伯時題閻立本西域圖",
        "id": "d3399e6d-48c7-4fdd-a883-5bea55b95a13"
    },
    {
        "author": "何頡之",
        "paragraphs": [
            "范叔綿袍暖一身，大裘只蓋洛陽人。",
            "九州四海黄綿襖，誰似天公賜予均。"
        ],
        "title": "黄綿襖絕句",
        "id": "64ef92ae-86ff-493f-94b9-251c1e87ece5"
    },
    {
        "author": "何頡之",
        "paragraphs": [
            "長安古碑用樂石，蠆尾銀鈎擅精密。",
            "缺訛橫道已足哀，况復鎸裁代磚甓。",
            "有如天吳及紫鳳，顛倒在衣吁可惜。"
        ],
        "title": "詩一首",
        "id": "7c82d842-dd72-4831-8c7c-1b91062fb4b8"
    },
    {
        "author": "何頡之",
        "paragraphs": [
            "秋水因君話河伯，接籬持酒對山公。"
        ],
        "title": "句  其一",
        "id": "cce3e8bf-0a29-4cfa-8512-21d093aa603a"
    },
    {
        "author": "何頡之",
        "paragraphs": [
            "碧樹高巖底。"
        ],
        "title": "句  其二",
        "id": "fd7a5b6f-1852-441b-955b-298e1c04ab1c"
    },
    {
        "author": "何頡之",
        "paragraphs": [
            "曉風熏麝馥，秋露染鵝黄。"
        ],
        "title": "句  其三",
        "id": "3138810a-537e-4aa5-ac1b-954cb168955d"
    },
    {
        "author": "何頡之",
        "paragraphs": [
            "身到瀛洲須命好，官稱庾氏莫言卑。"
        ],
        "title": "句  其四",
        "id": "612f98f9-703a-43ab-bf0a-661fd554f5d7"
    },
    {
        "author": "仇博",
        "paragraphs": [
            "絲韁誤解白龍飛，滿地瓊瑶襯粉蹄。",
            "愁殺塞翁尋不見，月明風靜只聞嘶。"
        ],
        "title": "雪中失白馬",
        "id": "b0eccf54-04ac-4a3f-b9bc-7d5414b49ea3"
    },
    {
        "author": "釋心道",
        "paragraphs": [
            "石崇富貴籛鏗壽，潘岳容儀子建才。",
            "但願東風齊著力，一時吹入我門來。"
        ],
        "title": "野狐",
        "id": "61be0d59-a10a-4fd1-832f-550c3249d7e8"
    },
    {
        "author": "釋心道",
        "paragraphs": [
            "三月春光上國游，祥雲瑞氣鎖龍樓。",
            "親從宣德門前過，更問行人覓汴州。"
        ],
        "title": "勘婆",
        "id": "7bcb165a-7834-4744-8e77-e26f63cb2a5f"
    },
    {
        "author": "釋心道",
        "paragraphs": [
            "狗子佛性無，老蚌吐明珠。",
            "西川鳴杜宇，江南啼鷓鴣。"
        ],
        "title": "狗子無佛性",
        "id": "5b7aaf00-576e-4be6-afc2-2bea63beaa5a"
    },
    {
        "author": "釋心道",
        "paragraphs": [
            "彭祖八百乞延壽，秦皇登位更求仙。",
            "昨向天津橋上過，石崇猶自送窮船。"
        ],
        "title": "燒木佛",
        "id": "b974f076-beae-4683-999b-1f108beb4d41"
    },
    {
        "author": "釋心道",
        "paragraphs": [
            "趙州有箇柏樹話，禪客相傳徧天下。",
            "多是摘葉與尋枝，不能直向根源會。",
            "覺公說道無此語，正是惡言當面駡。",
            "禪人若具通方眼，好向此中辨真假。"
        ],
        "title": "呈佛鑑禪師偈",
        "id": "4217e879-917a-4118-82c2-d3e76578d8be"
    },
    {
        "author": "釋心道",
        "paragraphs": [
            "師子嚬呻，象王哮吼。",
            "雲門北斗裏藏身，白雲因何喚作手。",
            "三世諸佛不能知，狸奴白牯却知有。",
            "雨打梨花蛺蝶飛，風吹柳絮毛毬走。"
        ],
        "title": "偈",
        "id": "daf17f06-ca5c-474d-a49c-f476936353ba"
    },
    {
        "author": "釋心道",
        "paragraphs": [
            "祖意西來事，今朝特地新。",
            "昔爲比丘相，今作老君形。",
            "鶴氅披銀褐，頭包蕉葉巾。",
            "林泉無事客，兩度受君恩。"
        ],
        "title": "宣和改元改僧爲德士作偈",
        "id": "d43c3754-f3b7-4009-ad07-080ec10ecae2"
    },
    {
        "author": "釋心道",
        "paragraphs": [
            "不掛田衣著羽衣，老君形相頗相宜。",
            "一年半內閑思想，大底興衰各有時。"
        ],
        "title": "宣和二年復僧作偈",
        "id": "58df9421-7341-4530-9325-1ebcdbeb57af"
    },
    {
        "author": "釋心道",
        "paragraphs": [
            "正法眼藏瞎馿滅，臨濟何曾有是說。",
            "今古時人皆妄傳，不信但看後三月。"
        ],
        "title": "舉臨濟人滅囑三聖因緣作偈",
        "id": "e2175c37-b1eb-454f-9903-2f04f427fdd2"
    },
    {
        "author": "釋心道",
        "paragraphs": [
            "契丹打破波斯寨，奪得寶珠村裏賣。",
            "十字街頭窮乞兒，腰間挂箇風流袋。"
        ],
        "title": "偈",
        "id": "d3dd2789-01b2-4c4c-96c5-954586a84762"
    },
    {
        "author": "蘇邁",
        "paragraphs": [
            "清風來無邊，明月翳復吐。",
            "松聲滿虛空，竹影侵半戶。",
            "暗枝有驚鵲，壞壁鳴饑鼠。",
            "露葉耿高梧，風螢落空廡。",
            "微凉感團扇，古意歌白紵。",
            "樂哉今夕遊，獲此陪杖屨。",
            "傳家詩律細，已自過宗武。",
            "短詩膝上成，聊以感懷祖。"
        ],
        "title": "夜坐聯句",
        "id": "c4d42415-c5a0-404e-b312-ce60e2582e4e"
    },
    {
        "author": "蘇邁",
        "paragraphs": [
            "熟顆無風時自落，半腮迎日鬭鮮紅。"
        ],
        "title": "句  其一",
        "id": "df0eb442-d99d-4beb-ac90-d9f682265565"
    },
    {
        "author": "蘇邁",
        "paragraphs": [
            "葉隨流水歸何處，牛带寒鴉過晚村。"
        ],
        "title": "句  其二",
        "id": "f314c98f-d8bd-4330-891b-79c88c11605a"
    },
    {
        "author": "胡升",
        "paragraphs": [
            "鼎湖不可見，巍然但孤峰。",
            "特立亙萬古，氣壓諸山雄。",
            "黄帝久得仙，游行跨飛龍。",
            "至今世俗傳，尚指輦路通。",
            "頗如昇天檜，追求白鹿蹤。",
            "常言貴荒唐，厥見真兒童。",
            "顧惟此山奇，實宜仙所宮。",
            "水聲來冷風，和以萬本松。",
            "客枕久未穩，笙簫滿虛空。",
            "頗疑九成音，不在二典中。",
            "但恐蚩尤旗，曄曄舒長虹。",
            "雖能獨不死，忍視斯民窮。",
            "君看涿鹿戰，萬古蒙其功。",
            "鼎湖何足道，帝德彌蒼穹。"
        ],
        "title": "仙都山",
        "id": "45c4216f-7c18-46db-87ea-e8771816523c"
    },
    {
        "author": "陳興宗",
        "paragraphs": [
            "物外有佳趣，塵中勞苦形。",
            "芒鞋枝短藜，快哉得松扃。",
            "蘿蔓猿狙懸，石磴苔蘚青。",
            "龍出正爲雨，碧潭如畫屏。"
        ],
        "title": "和高季明玉溪曉步",
        "id": "a800a6a3-fca5-467f-8ed2-6e8163029d36"
    },
    {
        "author": "蔡卞",
        "paragraphs": [
            "覺海性澄圓，圓澄覺元妙。",
            "元明照生所，所立照性亡。",
            "迷妄有虛空，依空立世界。",
            "想澄成國士，知覺乃衆生。",
            "空生大覺中，如海一漚發。",
            "有漏微塵國，皆依空所生。",
            "漚滅空本無，況復諸三有。",
            "歸元性無二，方便有多門。",
            "聖性無不通，順逆皆方便。",
            "初心入三昧，遲速不同倫。",
            "色想結成塵，精了不能徹。",
            "如何不明徹，於是獲圓通。",
            "音聲雜語言，但伊名句味。",
            "一非含一切，云何獲圓通。",
            "香以合中知，離則元無有。",
            "不恒其所覺，云何獲圓通。",
            "味性非本然，要以味時有。",
            "其覺不恒一，云何獲圓通。",
            "觸以所觸明，無所不明觸。",
            "合離性非定，云何獲圓通。",
            "法稱爲內塵，憑塵如有所。",
            "能所非徧涉，云何獲圓通。",
            "見性雖洞然，明前不明後。",
            "四維虧一半，云何獲圓通。",
            "鼻息出入通，現前無交氣。",
            "支離匪涉入，云何獲圓通。",
            "舌非入無端，因味生覺了。",
            "味亡了無有，云何獲圓通。",
            "身與所觸同，如非圓覺觀。",
            "涯量不冥會，云何獲圓通。",
            "知根雜亂思，湛了終無見。",
            "想念不可說，云何獲圓通。",
            "識見雜三和，話本稱非相。",
            "自體先無定，云何獲圓通。",
            "心聞洞十方，生於大因力。",
            "初心不能入，云何獲圓通。",
            "鼻息本權機，祇令攝心住。",
            "住成心所住，云何獲圓通。",
            "說法弄音文，開悟先成者。",
            "名句非無漏，云何獲圓通。",
            "持犯但束身，非身無所束。",
            "元非徧一切，云何獲圓通。",
            "神通本宿因，何關性分別。",
            "念緣非離物，云何獲圓通。",
            "若以地性觀，堅礙非通達。",
            "有爲非聖性，云何獲圓通。",
            "若以水性觀，想念非真實。",
            "如如非覺觀，云何獲圓通。",
            "若以火性觀，厭有非真離。",
            "非初心方便，云何獲圓通。",
            "若以風性觀，動寂非無對。",
            "對非無上覺，云何獲圓通。",
            "若以空性觀，昏鈍先非覺。",
            "無覺異菩提，云何獲圓通。",
            "若以識性觀，觀識非常住。",
            "存心乃虛妄，云何獲圓通。",
            "諸行是無常，念性元生滅。",
            "因果今殊感，云何獲圓通。",
            "我今白世尊，佛出婆娑界。",
            "此方真教體，清凈在音聞。",
            "欲取三摩提，實以聞中入。",
            "離苦得解脫，良哉觀世音。",
            "於恒沙劫中，入微塵佛國。",
            "得大自在力，無畏施衆生。",
            "妙音觀世音，梵音海潮音。",
            "救世悉安甯，出世獲常住。",
            "我今啟如來，如觀音所說。",
            "譬如人靜居，十方俱擊鼓。",
            "十處一時聞，此則圓真實。",
            "目非觀障外，口鼻亦復然。",
            "身以合方知，心念紛無緒。",
            "隔垣聽音響，遐邇俱可聞。",
            "五根所不齊，是則通真實。",
            "音聲性動靜，聞中爲有無。",
            "無聲號無聞，非實聞無性。",
            "聲無既無滅，聲有亦非生。",
            "生滅二圓離，是則常真實。",
            "縱令在夢想，不爲不思無。",
            "覺觀出思惟，身心不能及。",
            "今此娑婆國，聲論得宣明。",
            "衆生迷本聞，循聲故流轉。",
            "阿難縱强記，不免落邪思。",
            "豈非隨所淪，旋流獲無妄。",
            "阿難汝諦聽，我承佛威力。",
            "宣說金剛王，如幻不思議。",
            "佛母真三昧，汝聞微塵佛。",
            "一切秘密門，欲漏不先除。",
            "畜聞成過誤，將聞持佛佛。",
            "何不自聞聞，聞非自然生。",
            "因聲有名字，旋聞與聲脫。",
            "能脫欲誰名，一根既返源。",
            "六根成解脫，見聞如幻翳。",
            "三界若空花，聞復翳根除。",
            "塵消覺圓浄，浄極光通達。",
            "寂照含虛空，却來觀世間。",
            "猶如夢中事，塵登如在夢。",
            "誰能留汝形，如世巧幻師。",
            "幻作諸男女，雖見諸根動。",
            "要以一機抽，息機歸寂然。",
            "諸幻成無性，六根亦如是。",
            "元依一精明，分成六和合。",
            "一處成休復，六用皆不成。",
            "塵垢應念消，成圓明浄妙。",
            "餘塵尚諸學，明極即如來。",
            "大衆及阿難，旋汝倒聞機。",
            "反□□自性，性成無上道。",
            "圓通實如是，此是微塵佛。",
            "一路涅槃門，過去諸如來。",
            "斯門已成就，現在諸菩薩。",
            "今各入圓明，未來修學人。",
            "當依如是法，我亦從中證。",
            "非唯觀世音，誠如佛世尊。",
            "訋我諸方便，以救諸末劫。",
            "求出世閒人，成就涅槃心。",
            "觀世音□□，自餘諸方便。",
            "皆是佛威神，即事捨塵勞。",
            "非是長修學，淺深同說法。",
            "頂禮如來藏，無漏不思議。",
            "願加被未來，於此門無惑。",
            "方便易成就，堪以教阿難。",
            "及末劫沈淪，但以此根修。",
            "圓通超餘者，真實心如是。"
        ],
        "title": "楞嚴經偈",
        "id": "d70071f8-85bf-46a9-9a28-da418c9a1cff"
    },
    {
        "author": "蔡卞",
        "paragraphs": [
            "猗嗟三茅，得自初成。",
            "氣合於無，與形俱昇。",
            "孰希其風，必靜必清。",
            "寥寥久哉，迺發先生。",
            "帝用尊之，載召來廷。",
            "迺親其人，燕見妙語。",
            "迺錫命書，迨其儔侶。",
            "因其故廬，啟此新宇。",
            "像圖仙真，上肖帝所。",
            "神筆牓之，龍鳳軒翥。",
            "天錫皇帝，聰明孝友。",
            "抱一用中，以綏九有。",
            "遐邇率從，尊道熙功。",
            "有欲求之，與在斯宮。",
            "作爲好歌，以詔無窮。"
        ],
        "title": "詠茅山元符萬寧宮",
        "id": "a9dde80e-cded-4c17-8602-cc418e0c709d"
    },
    {
        "author": "蔡卞",
        "paragraphs": [
            "師到華陽洞，山華幾度開。",
            "祇應常救物，却遣世人來。"
        ],
        "title": "贈華陽法師",
        "id": "3bdaec1e-e1b9-4aa7-9bed-5bbb5e1d4f61"
    },
    {
        "author": "蔡卞",
        "paragraphs": [
            "對掌紫樞參大政，同扶赫日上中天。"
        ],
        "title": "句  其一",
        "id": "863c4c50-7ac9-4ef8-8268-292ec3381b40"
    },
    {
        "author": "蔡卞",
        "paragraphs": [
            "莫學饑鷹飽便飛。"
        ],
        "title": "句  其二",
        "id": "6786a233-f085-4931-b0b3-35c90ff1c1a8"
    },
    {
        "author": "張繼先",
        "paragraphs": [
            "翱翔數仞間，何異九萬里。",
            "大道蕩無名，無彼亦無此。",
            "倬哉元規翁，斯言迨盡矣。",
            "一物自太極，志士摽高擬。",
            "鵬乎與蜩鳩，涉辯非至理。",
            "有形相變化，不出六合裏。",
            "飛躍涉程途，底用嘲遠邇。",
            "迺識逍遙游，潀遠發玄旨。",
            "講罷四窗閑，忘言空隠几。"
        ],
        "title": "同石元規講鵾鵬偶書",
        "id": "3993c898-de6a-470b-8704-d0825ce35ae2"
    },
    {
        "author": "張繼先",
        "paragraphs": [
            "西風初飄飄，白露仍瀼瀼。",
            "有人浮大川，東巡抵饒陽。",
            "實受九重書，因之訪丹房。",
            "山氣龍虎明，青林雲表長。",
            "與予適相值，議論清冰霜。",
            "已暮更秉燭，坐偶新月凉。",
            "玉蟾翳烟景，金飈扇天香。",
            "影落如卿雲，爛然獻奇祥。",
            "六合無異色，五峰同秋光。",
            "錦袍謫塵世，騎鯨隔川梁。",
            "君期踐玄約，緲緲空中翔。"
        ],
        "title": "運使徐中奉尋李隠者于本部因臨訪上清遂得煮茶款話至夜分乃散明目悅耳信有瑰偉崇高變通之論山川之秀亦有增明日分袂時宣和五年其略於是篇也",
        "id": "b4e7627c-c06c-46f3-ae85-bcfa693bbebb"
    },
    {
        "author": "張繼先",
        "paragraphs": [
            "佳汝久虛淡，有才弗願仕。",
            "雞犬白雲間，挈家從遊此。",
            "所藴既超特，玄理可坐致。",
            "倬哉明主命，不以奪我志。",
            "一變江海才，總無塵土氣。",
            "聞之旌陽令，拔宅脫凡世。",
            "此事在精修，勉旃湯氏子。"
        ],
        "title": "湯明權挈家入道",
        "id": "9474902d-f2d4-4c98-abea-bfb51e14d571"
    },
    {
        "author": "張繼先",
        "paragraphs": [
            "一室絕塵埃，和風撼瑶竹。",
            "滿几惟琴書，瀟然異塵俗。",
            "時時操寸毫，節篆數囊籙。",
            "或同務玄子，楸枰兩三局。",
            "夜對隔林月，膝上奏神曲。",
            "更深興未闌，徐徐啟緘軸。",
            "好來青城君，雲開遠山綠。"
        ],
        "title": "書龍變軒事迺成頌白青城道伯",
        "id": "746482d3-c25d-40ca-8e1e-844af8258a64"
    },
    {
        "author": "張繼先",
        "paragraphs": [
            "纔到巍峨畔，還登翠碧重。",
            "調青賡白雪，琴靜撫黄鍾。",
            "履踐古人道，追遊仙者蹤。",
            "自來多福力，相信各疏慵。",
            "何處不爲樂，此心知所從。",
            "還如一片月，掛在萬年松。"
        ],
        "title": "和元規拜違",
        "id": "124d46e7-717f-4415-8f6b-720ad6337a11"
    },
    {
        "author": "張繼先",
        "paragraphs": [
            "一別青城翁，今經數旬朔。",
            "天炎春氣闌，山花旋零落。",
            "時時與攀慕，西眺步瑶閣。",
            "無乃戀人間，笙歌正酣樂。",
            "歸來方外儔，踐我綠巖約。",
            "回照閃餘輝，芙蓉出金削。"
        ],
        "title": "思青城翁",
        "id": "79f882cf-a14d-4520-9f9d-049b6c9deb51"
    },
    {
        "author": "張繼先",
        "paragraphs": [
            "觀君詞語中，具引先賢事。",
            "了然道在茲，不行而善至。",
            "君今真至矣，奏樂求真知。",
            "一言見吾子，固難盡於辭。",
            "知君貫老莊，亹亹蹈大荒。",
            "劇談玄中玄，豁落無邊旁。",
            "有學必有待，不與諸魔對。",
            "涉景若與知，何嘗訝譎怪。",
            "疑論渙已釋，則信爲善士。",
            "主善以爲師，天真坐可致。",
            "人間猶論分，仙事宜任運。",
            "有命終出倫，盍死即待盡。",
            "大道非罔象，明明萬物上。",
            "使我一聞知，應是快神爽。",
            "休更論淺深，斯言盡誠心。",
            "時哉且落魄，此語吾所欽。",
            "傍聽亦笑嗤，不責於仁慈。",
            "所幸異流俗，事物中思惟。"
        ],
        "title": "和元規見勉",
        "id": "21e3f106-353f-490b-ba97-7e3d67949421"
    },
    {
        "author": "張繼先",
        "paragraphs": [
            "食饌不須豐，古人貴量腹。",
            "一飽尚何求，八珍非所欲。",
            "犀筯厭未下，但折平生祿。",
            "造物賦人料，多少有數目。",
            "更思途中殍，皆緣食不足。",
            "莊叟重鵓食，此篇時一讀。"
        ],
        "title": "和張知縣省食費韵",
        "id": "b473e395-9405-46ed-b9c6-d6278233aa82"
    },
    {
        "author": "張繼先",
        "paragraphs": [
            "衣服貴適宜，冬裘與夏葛。",
            "睠茲修行人，初不事精潔。",
            "輕紗并麗帛，樣新價亦別。",
            "每縑數千錢，拙工亂裁截。",
            "些小未稱身，中心已不悅。",
            "曾知有貧者，冬夏皆皮裂。"
        ],
        "title": "又省衣",
        "id": "463a396e-260f-45f5-850c-20c6b6d49819"
    },
    {
        "author": "張繼先",
        "paragraphs": [
            "道不遠，在身中，物則皆空性不空。",
            "性若不空和氣住，氣歸元海壽無窮。",
            "欲得身中神不出，莫向靈臺留一物。",
            "物在身中神不清，耗散精神損筋骨。",
            "神馭氣，氣留形，不須雜術自長生。",
            "術則易知道難悟，既然悟得不專行。",
            "所以千人萬人學，畢竟終無一二成。",
            "神若出，便收來，神返身中氣自回。",
            "如此朝朝還暮暮，自然赤子産真胎。"
        ],
        "title": "大道歌",
        "id": "f9605f56-501e-4680-96ab-1ee47d1d1aa3"
    },
    {
        "author": "張繼先",
        "paragraphs": [
            "虛空蕩蕩無邊岸，日月東西互賓餞。",
            "東賓西餞幾時休，生死場中如掣電。",
            "本來真性同虛空，光明朗耀無昏蒙。",
            "偶因一念落形體，爲他生死迷西東。",
            "堪嘆世人全不覺，死即哀兮生即樂。",
            "不知生是死根由，只喜東升怕西落。",
            "東升西落理當然，休將情識相牽纏。",
            "不信但看日與月，朝昏上下常周天。",
            "生非來兮死非去，無有相因隨所寓。",
            "六道輪迴浪著忙，真人止在虛空住。",
            "真人住處無室廬，鄰風伴月同清虛。",
            "莫謂靈光只些子，包羅法界無遺餘。",
            "法界包羅大無外，密入纖塵小無內。",
            "饑寒災禍不能加，物物頭頭歸主宰。",
            "一堆塵土百年形，如舟泛水憑人行。",
            "忽朝舟壞人登岸，枯木無主從沉傾。",
            "莫腐莫回顧，萬水千江幾番渡。",
            "這回到岸好焚舟，不須更說波濤苦。",
            "有緣舟居不居舟，終不虞昨夜風雷撼山嶽。",
            "虛空不動常如如，識得真空方不昧，古往今來鎮長在。",
            "掀翻世界露全身，盡度衆生超苦海。",
            "真空消息非頑空，縱橫變化無終窮。",
            "聽我一歌空裏曲，鐵蛇飛上崑崙峰。"
        ],
        "title": "虛空歌",
        "id": "041404f3-4b7f-455c-bafe-18325536ef4d"
    },
    {
        "author": "張繼先",
        "paragraphs": [
            "休休休歇歇，休休歇歇無分別。",
            "千般要妙萬般玄，只是教人各休歇。",
            "既能休，復能歇，一切情緣皆斷絕。",
            "饑餐渴飲困時眠，萬死千生沒交涉。",
            "古聖賢，及明哲，一性綿綿周浩劫。",
            "光明相照合真空，休歇之餘更無別。",
            "地獄種，作冤業，六識熾然如火熱。",
            "立我爭人昧休歇，甘受碎身并拔舌。",
            "休與歇，真口訣，無愚無智無工拙。",
            "從上師真只恁修，不遇知心誰肯泄。",
            "休非休，歇非歇，大用現前無扭捏。",
            "主張元化絕形蹤，囊括虛空超起滅。",
            "亦無休，亦無歇，歇歇休休皆强說。",
            "欲知真歇與真休，一輪皎潔中秋月。"
        ],
        "title": "休歇歌",
        "id": "fde24ad4-fce0-439f-859a-6d7f0f19390b"
    },
    {
        "author": "張繼先",
        "paragraphs": [
            "紅霞映朱欄，白雲隠青山。",
            "塵中人不到，雙鶴舞柴關。",
            "瑶琴一曲詩數篇，山童煮茗爐無烟。",
            "爲思塵世去遊樂，一別洞天今幾年。",
            "湘江江上月初白，湘浦浦邊風色清。",
            "斷腸聲咽玉笛碎，愁殺霜堤多少情。",
            "人生總浮雲，仙家依舊春，歸去來兮樂吾真。"
        ],
        "title": "錢塘有作",
        "id": "efe915df-bfda-4972-a5f4-bc75db216e18"
    },
    {
        "author": "張繼先",
        "paragraphs": [
            "任從他，儘教他，莫管他，他是他非柰我何。",
            "盡日閑同方外友，高吟落筆如懸河。",
            "世上無心結凡累，匣中有劍降陰魔。",
            "長生已悟玄關旨，從教烏兔走如梭。",
            "塵勞汩沒誠堪惡，孰肯飄蕩隨蹉跎。",
            "靜處每思喧處事，到頭空自競噓呵。",
            "任從他，儘教他，莫管他，但從元氣養沖和。",
            "有時恣把丹書讀，無事閑尋玉軫歌。",
            "我心非石不可動，任從俗論生乖訛。",
            "松簪布褐且自樂，豈戀浮華張綺羅。",
            "神爐交媾鍊金液，混乎湛湛而日多。",
            "功行圓成共歸去，飄飄飛蓋拂霄河。",
            "任從他，儘教他，莫管他。"
        ],
        "title": "和元規任從他歌",
        "id": "a6d6dc89-0106-4002-9fc7-d049920f457c"
    },
    {
        "author": "張繼先",
        "paragraphs": [
            "休言大道無爲作，須向房中明橐籥。",
            "過時不動片時閑，紫霧紅光亂灼灼。",
            "青龍喜，白虎惡，赤蛇纏定烏龜殻。",
            "縱然過得尾閭關，又被曹溪路隔著。",
            "兩條直上絜丹田，决言上有三清閣。",
            "閣下分明有玉池，內有長生不死藥。",
            "依時下手採將來，服了蓬萊受快樂。"
        ],
        "title": "橐籥歌",
        "id": "c527b371-82e2-42df-9c0b-8e657040f3d9"
    },
    {
        "author": "張繼先",
        "paragraphs": [
            "吾結草庵山之中，旁人笑我名靖通。",
            "都來方寸閑田地，大包世界同虛空。",
            "我庵非通亦非靖，玲瓏八面無形影。",
            "盈虛消息任天機，庵內主人都不省。",
            "有時風雪三冬天，山前盡日無人烟。",
            "頑空墨黑晝如夜，庵中光耀長周圓。",
            "有時風雷平地起，山沉江湧流雲氣。",
            "龍吟虎嘯萬形喧，庵內情緣無止起。",
            "環庵松竹連天青，冬不悴兮春不榮。",
            "人來謾笑庵居苦，徹骨貧來徹骨清。",
            "清貧生理十分好，翻憶朱門多餓殍。",
            "君能認得自家珠，終身豈羨他人寶。",
            "庵似身兮主似心，欲明庵主須參尋。",
            "馿胎馬腹河沙夢，那知鐵鑛藏精金。",
            "高著眼睛速下手，只今覓取無中有。",
            "言窮理絕妄緣空，無毛獅子撩天吼。",
            "庵前大厦皆蘧廬，知音有幾同庵居。",
            "若非捩斷縣崖手，誰解伊邊認得渠。",
            "閑中有樂無人識，靜處工夫閑裏得。",
            "自然妙用自然真，向上神仙皆此出。",
            "浮手短景甚悠悠，一切庵壞便須休。",
            "溥勸吾門諸學者，不昧此庵須早修。"
        ],
        "title": "靖通庵歌",
        "id": "ab04e298-3dcc-4192-9731-ff19d37f06ba"
    },
    {
        "author": "張繼先",
        "paragraphs": [
            "四海鯨魚不足釣，縱使上鈎吾不要。",
            "三島神仙不足誇，長生不死數如麻。",
            "驚人名譽不足恃，萬古英雄一場戲。",
            "些些富貴不足欣，何如野軒卧閑雲。",
            "洞然劫火纖芥盡，此時睡著都不聞。",
            "野軒野軒在何處，宇宙茫茫無入路。",
            "十千仙子浪中潜，百萬摶鵬地底度。",
            "此一軒，實奇特，神不知，鬼不測。",
            "東徹西，南徹北，中心一竅塵沙國。",
            "塵沙國界有微塵，一一微塵一真人。",
            "一一真人一真源，威儀隊仗數亦然。",
            "時人若見野軒叟，正眼一覷皆奔走。",
            "呵呵呵，千古萬古野軒歌。"
        ],
        "title": "野軒歌",
        "id": "aae52ffb-f29f-4125-81c6-742886317c5c"
    },
    {
        "author": "張繼先",
        "paragraphs": [
            "長生門戶誰不愛，只要自己下功大。",
            "九宮臺上黄芽生，白玉池邊蟠桃在。",
            "撞動天關鬼神伏，撥轉地軸陰魔敗。",
            "河車搬上九重天，日月鍊成金世界。"
        ],
        "title": "寄林太守",
        "id": "566a663d-632f-47ff-b6f1-046393221bb5"
    },
    {
        "author": "張繼先",
        "paragraphs": [
            "思真洞兮雲水深，道人居兮鬼神欽。",
            "山花笑兮松竹陰，巖溜潺潺兮千古音。",
            "何時一造兮清神襟，攀石蘿兮共笑吟。"
        ],
        "title": "懷鬼谷山思真洞天因詠以贈元規",
        "id": "83eeb3ab-cda7-4527-8709-c8d16bc76846"
    },
    {
        "author": "張繼先",
        "paragraphs": [
            "喜見石渾淪，忘言意獨真。",
            "還尋石橋約，一洗客京塵。",
            "香篆丹爐靜，詩篇彩筆新。",
            "高霞不狐映，携手洞門春。"
        ],
        "title": "得請還山元規遠迓遂成山頌",
        "id": "e4d69f9d-1855-4c56-9025-6691e9f31974"
    },
    {
        "author": "張繼先",
        "paragraphs": [
            "自得逍遙趣，從來樂靜居。",
            "水邊紅杏小，烟外翠篁疏。",
            "有物真常應，忘形內本虛。",
            "人間役塵慮，到此盡消除。"
        ],
        "title": "和渾淪庵超然即事韵",
        "id": "e85384b0-12d2-4974-9406-1e843b4eb118"
    },
    {
        "author": "張繼先",
        "paragraphs": [
            "傍水弦歌者，當簷執卷人。",
            "人心各有趣，天樂一何真。",
            "畏日初交夏，閑花尚是春。",
            "不隨寒暑變，只有劫初身。"
        ],
        "title": "簡元規泰定二公",
        "id": "6e53233e-141b-42d2-816b-e4bc10b8cfae"
    },
    {
        "author": "張繼先",
        "paragraphs": [
            "閃閃秋光好，行行萬寶成。",
            "松高孤鶴唳，竹密一蟬鳴。",
            "大醉衣襟濕，空歌風度清。",
            "腰琴宜更作，楚澤有餘情。"
        ],
        "title": "立秋之夕對酒成章粗遣清景以招佳詠",
        "id": "9d98620a-4fba-4812-ba6e-00e923df5a70"
    },
    {
        "author": "張繼先",
        "paragraphs": [
            "拂袖麻源景，飄飄逸興清。",
            "不辭千里遠，獨步五雲輕。",
            "自有琴書樂，應無世俗縈。",
            "我慚阻追逐，回首謾馳情。"
        ],
        "title": "送元規遊麻姑",
        "id": "d9b0c963-e2c3-4424-ac4b-00a2fccc881c"
    },
    {
        "author": "張繼先",
        "paragraphs": [
            "疏翠擁高軒，虛徐欲出雲。",
            "兩楹清蔭共，一陣好風分。",
            "偏映琴書席，難栖燕雀群。",
            "主人憐直節，孰敢巧操斤。"
        ],
        "title": "和元規拂雲軒韵",
        "id": "ee0849cd-b68d-466e-8d13-f5051dfaee88"
    },
    {
        "author": "張繼先",
        "paragraphs": [
            "新文博不繁，披誦已清魂。",
            "意在諸緣外，心爲萬法源。",
            "猶龍誰可測，牧馬自微言。",
            "三復難窮處，重來得細論。"
        ],
        "title": "元規道人覽予心說作頌見寄次韵奉答",
        "id": "683ee94d-7c8d-4879-a917-4048892fca75"
    },
    {
        "author": "張繼先",
        "paragraphs": [
            "萬物紛然在，渾淪聲不流。",
            "昔人弦上取，今我意中求。",
            "水激崖邊石，風高島上秋。",
            "相看得真樂，天地共優游。"
        ],
        "title": "聽元規琴",
        "id": "8db2b5be-9ca1-48f0-b9c4-6e0b97b8a57e"
    },
    {
        "author": "張繼先",
        "paragraphs": [
            "芍藥都零落，山泉遂有聲。",
            "盡知春去晚，深喜夜來晴。",
            "高柳拂簷浄，閑花照塢明。",
            "松間携好酒，今日思方清。"
        ],
        "title": "喜晴",
        "id": "4b7dc047-cd80-4853-94e0-f4805b44df20"
    },
    {
        "author": "張繼先",
        "paragraphs": [
            "不閉三天道，難回二子誠。",
            "露章招有感，裂帛喜爲盟。",
            "神劍一日試，法燈千古明。",
            "內觀當自悟，至理本無情。"
        ],
        "title": "鄧程二子傳法於予清壇事畢賦詩以遺之",
        "id": "84fb8c18-9b6d-4456-8e1c-99c6dd5d686c"
    },
    {
        "author": "張繼先",
        "paragraphs": [
            "道貌古昂藏，聲名萬里香。",
            "紫霞衣縹緲，丹佩玉琳琅。",
            "寂寞居巖館，殷勤詠洞章。",
            "佇看功行滿，飛蓋上寥陽。"
        ],
        "title": "送正之法師",
        "id": "48ae9a27-cbd9-4bae-a6bb-52464b2c0fc0"
    },
    {
        "author": "張繼先",
        "paragraphs": [
            "遲日滿高臺，書囊雲錦開。",
            "梅蒸陽氣透，林隠景光回。",
            "尚究千神恍，高吟萬惡摧。",
            "殷勤能啟秘，須仗出群材。"
        ],
        "title": "曬經",
        "id": "4c7f1e37-fde2-43e6-b867-347865b90770"
    },
    {
        "author": "張繼先",
        "paragraphs": [
            "宿鳥頻來語，尋巢未得間。",
            "小星明更近，高桂冷初攀。",
            "拂露松都在，因風信未還。",
            "豈無虛歇處，青及謝家山。"
        ],
        "title": "晚步山間有作",
        "id": "671b1c61-29d3-420b-bc3c-84c1aa466372"
    },
    {
        "author": "張繼先",
        "paragraphs": [
            "應到最高處，翹思上古人。",
            "風來多柏子，雲去浄囂塵。",
            "潯暑不到處，天花自在春。",
            "仙蹤欲無著，流俗謾尋津。"
        ],
        "title": "和元規寄楊子寓真巖韵",
        "id": "609799e7-e77a-4c1a-99f5-746a84a070b3"
    },
    {
        "author": "張繼先",
        "paragraphs": [
            "優游且消遣，認取本來人。",
            "痛苦邊是妄，杳冥中有真。",
            "煎煩徒自累，恬惔即長春。",
            "君豈知予念，予身非子身。"
        ],
        "title": "次韵上勉元規",
        "id": "7249586b-a06a-47a7-bce7-873693e7d122"
    },
    {
        "author": "張繼先",
        "paragraphs": [
            "屢賞中秋月，山堂亦悵哉。",
            "暫居行百日，常覺近三台。",
            "大木聲深夜，脩篁蔭靜階。",
            "倘非能自度，何以見歸來。"
        ],
        "title": "題度儀堂四首  其一",
        "id": "1d86e179-a107-446f-9124-e3b6f19cf686"
    },
    {
        "author": "張繼先",
        "paragraphs": [
            "近戶皆林杪，元非粧點成。",
            "山中行不遍，雨後看尤清。",
            "桃向天邊種，雲從嶺上生。",
            "不通雞犬到，時聽度鸞笙。"
        ],
        "title": "題度儀堂四首  其二",
        "id": "7cdc2d3a-f291-4859-8e42-3dee2e4bae39"
    },
    {
        "author": "張繼先",
        "paragraphs": [
            "驟爾升堂者，同乎白日仙。",
            "崇深鄰聖像，超卓愧吾年。",
            "微月兼寒露，喬松間野田。",
            "宮成方數載，猶使扣鍾錢。"
        ],
        "title": "題度儀堂四首  其三",
        "id": "7b2193a9-e6e9-44e9-8226-80a09a2ec20a"
    },
    {
        "author": "張繼先",
        "paragraphs": [
            "正向西窗處，兩峰蒼翠排。",
            "白雲清晝入，玄鶴幾時回。",
            "剪厭如毛竹，鋤嫌繞砌苔。",
            "有時不開戶，烟雨蔽陽臺。"
        ],
        "title": "題度儀堂四首  其四",
        "id": "81a7c904-04f1-48f2-9221-1a335f5b0575"
    },
    {
        "author": "張繼先",
        "paragraphs": [
            "共飲名家酒，三杯亦未辭。",
            "攄懷談道妙，舉筆賦新詩。",
            "雖病仍牽率，爲歡信渺瀰。",
            "疏星聯遠漢，綠水湛前池。",
            "未及裴君句，慚教樂所知。",
            "翛然清且慧，泰定默如癡。",
            "有美新荷近，無塵皓月隨。",
            "山風來細細，銀燭耿離離。",
            "青眼便爲覽，朱簾莫下垂。",
            "睡魔渾散釋，吟思愈清奇。",
            "萬態付一笑，千春總片時。",
            "此情能共適，得志任人嗤。",
            "道重皆相契，心機獨耻爲。",
            "瞿曇作良友，老聖是真師。",
            "四海無餘事，諸公足自怡。",
            "仙巖拏釣艇，雲錦種丹芝。",
            "世俗爲無謂，吾人還有宜。",
            "紅塵聊應跡，紫府去非遲。",
            "終始懷觀子，友持愧伯慈。",
            "功成當並駕，六合恣傲嬉。",
            "酒厭高陽價，人懷中古情。",
            "把杯聊共樂，對景發新聲。",
            "十二分清氣，三千外世榮。",
            "天真聊所適，俗禮莫相嬰。",
            "蟬韵微微近，松聲宛宛生。",
            "林風侵坐冷，山月照人明。",
            "籟靜神尤爽，宵分氣尚橫。",
            "星文玉燭煥，虎力紫亳輕。",
            "得志非軒冕，游神必海瀛。",
            "中元聊醉此，寓意笑虛名。"
        ],
        "title": "翛然元規夜坐酌余德儒所惠酒因成聯句",
        "id": "f95a9c43-4770-4615-b11c-3745046731ee"
    },
    {
        "author": "張繼先",
        "paragraphs": [
            "醉倒尚誇雲液美，吟看尤覺羽毛輕。",
            "松軒悵望情何限，竹檻留連興愈清。",
            "水草遠含青翠色，野花仍吐細微英。",
            "風來晝榻消殘暑，雨過秋蟬送晚聲。",
            "仙境每看天路近，風騷不許世紛縈。",
            "饒君先駕雲間鶴，顧我還騎海上鯨。",
            "白帝氣剛群動肅，道人心正百魔驚。",
            "共欣淡泊居林石，翻笑驅馳到市城。",
            "溪上且同三笑樂，飲中要與八仙爭。",
            "莫言酒量全輸我，會是詩名數石卿。"
        ],
        "title": "七言再詠",
        "id": "5bb37da4-694e-46e8-9ad5-4f87f3c766d1"
    },
    {
        "author": "張繼先",
        "paragraphs": [
            "興爲棲真來，情因昔人動。",
            "昔人道非孤，今人心乃共。",
            "靜有物外樂，清無世間夢。",
            "至論超形神，談歌徹巖洞。",
            "野色雜茶甌，松聲入琴弄。",
            "未可賦歸歟，更揭流霞甕。"
        ],
        "title": "同遊棲真聯句",
        "id": "d8a00aaa-af62-498a-88ca-7c26da1c56c2"
    },
    {
        "author": "張繼先",
        "paragraphs": [
            "何以慰黎民，山川朝出雲。",
            "精誠動天地，丹懇在詞文。",
            "南畝苗初槁，西郊雨已紛。",
            "林巒添鬰鬰，草木共欣欣。",
            "休怪芝田茂，其如羽服勤。",
            "穹蒼豈私曲，流俗足妖氛。",
            "途路塵埃息，軒窗暑氣分。",
            "豐年慰農叟，盛德謝吾君。",
            "枝潤驚林鳥，厨清絕楚蚊。",
            "上真何以報，惟把寶香焚。"
        ],
        "title": "禱雨應時喜而聯句",
        "id": "2ba55622-d5e8-4d1e-886e-48fb4a9018c2"
    },
    {
        "author": "張繼先",
        "paragraphs": [
            "作室觀靈境，功成事若何。",
            "琴書消日月，耕釣老烟蘿。",
            "爲羨雲蹤遠，時將酒共過。",
            "東巖開玉洞，西澗瀉銀河。",
            "整珮思天柱，觀棋悟爛柯。",
            "真情敦澹薄，世業信蹉跎。",
            "絕跡求無累，澄心到不波。",
            "渾淪甘宴息，真率謝澆訛。",
            "塵穢千峰隔，風流萬氣和。",
            "乾坤堪比壽，烏兔任如梭。",
            "仙至不無讖，鶴來信有他。",
            "煮茶留客話，種藥救民痾。",
            "竹露延清蔭，蘭風動妙歌。",
            "閑尋仙傳讀，靜把玉經科。",
            "大道猶衣袂，囂塵自網羅。",
            "有生如石火，移世以燈蛾。",
            "欲入高仙調，毋教下鬼唆。",
            "茅簷無一事，時復動吟哦。"
        ],
        "title": "渾淪庵成翛然子親慶因以何字爲韵共酌聯句",
        "id": "786eddd8-ec29-49d9-b7b4-b35af5c829a3"
    },
    {
        "author": "張繼先",
        "paragraphs": [
            "玉篆金章詠洞真，真中高妙孰能倫。",
            "世緣撥去神常靜，精食休來甑已塵。",
            "且爲聖明常讚化，未應栖遯便終身。",
            "自循多幸因君命，得往琳宮見一人。"
        ],
        "title": "次御製賜于真人韵",
        "id": "0a6cc357-6536-45a3-a075-4a8623352fd7"
    },
    {
        "author": "張繼先",
        "paragraphs": [
            "獨坐空廬靜可知，江城意味豈如斯。",
            "君看鳳實初成處，自稱蟾華欲妙時。",
            "酒興願同雲叟樂，風塵無取慶宗詩。",
            "山中林壑虛明境，不得歸吟有所思。"
        ],
        "title": "京師夜坐懷渾淪庵有作寄之",
        "id": "af0d34ae-5035-4e34-ac57-c0bc46ffe6a7"
    },
    {
        "author": "張繼先",
        "paragraphs": [
            "炎蒸時節別家山，霜雪如今却漸寒。",
            "恨我虛名徒涉世，憶君高語共憑欄。",
            "比因厭客連朝卧，長是援琴終夜彈。",
            "已得明春歸去旨，預驚靈鶴整翎翰。"
        ],
        "title": "次韵答趙尚書",
        "id": "2a19dae2-2874-4451-9745-3eab33c095aa"
    },
    {
        "author": "張繼先",
        "paragraphs": [
            "仰慕清聲實積時，前朝因幸拜彤闈。",
            "稍瞻風致頻相見，又恨霜天遽告歸。",
            "至德謾勞中下笑，高才須信古來稀。",
            "自慚功行虧楊許，安得南真談太微。"
        ],
        "title": "送于真人",
        "id": "4210e06e-42a9-4f51-9f10-c7fa4a95c083"
    },
    {
        "author": "張繼先",
        "paragraphs": [
            "敗荷已盡小荷圓，照眼含香尚忍憐。",
            "月帝來尋青玉匣，金童立認碧銅錢。",
            "已凝重露資清氣，何幸輕風掃淡烟。",
            "遠有華峰全美在，花開般捧爛紅鮮。"
        ],
        "title": "新荷",
        "id": "b923454f-149c-4f50-86b0-bff8e83bb54d"
    },
    {
        "author": "張繼先",
        "paragraphs": [
            "幾萬人家水繞城，白雲開處見丹青。",
            "地連金色三千界，山映瑶峰六尺屏。",
            "曉凭闌干披宿露，夜收簾幕透寒星。",
            "浙江風物端無賽，半擬蓬萊半洞庭。"
        ],
        "tags": [
            "洞庭湖"
        ],
        "title": "錢塘",
        "id": "71b43841-c2e8-47e8-962b-8a7ef5c6bc9b"
    },
    {
        "author": "張繼先",
        "paragraphs": [
            "人言青白勝黄白，子有新芽賽舊芽。",
            "龍舌急收金鼎火，羽衣爭認雪甌花。",
            "蓬瀛高駕應須發，分武微芳不足誇。",
            "更重主公能事者，蔡君須入陸生家。"
        ],
        "title": "恒甫以新茶戰勝因詠歌之",
        "id": "9fd3487c-f50f-4bf3-9cb6-85792e8a2ae5"
    },
    {
        "author": "張繼先",
        "paragraphs": [
            "仙去仙人往結廬，我來自喜駐雲車。",
            "秋陽今日七月九，花蘂長春千載餘。",
            "一派松前流水出，數行沈約戲題書。",
            "圍棋注酒餐蓮實，聊復有無談太初。"
        ],
        "title": "題皇仙寶積觀",
        "id": "b4503cd3-0884-4366-b5c1-c97ba66c4291"
    },
    {
        "author": "張繼先",
        "paragraphs": [
            "七夕風光豈易闌，一年一度巧相干。",
            "不驚高處流星過，盡向今宵仰面看。",
            "花月有情天闕冷，胭山隨分酒杯寒。",
            "從茲肅肅秋陰後，却恐衣衾未復單。"
        ],
        "title": "京師七夕率賦",
        "id": "2411c978-530d-4075-9e47-4739b3f43ac1"
    },
    {
        "author": "張繼先",
        "paragraphs": [
            "尋得故年香翠團，共將真賞倚闌干。",
            "幾隨白日飛仙變，半爲今朝寶黑乾。",
            "光冷未粘春物笑，影疏來趁月華看。",
            "江南秋景猶繁劇，頼此一襟風月寒。"
        ],
        "title": "自京還始來龍變軒覓故年幽致閑成長句粗寫虛心",
        "id": "a6ed611d-db68-4e08-8c81-d2ed30a89c79"
    },
    {
        "author": "張繼先",
        "paragraphs": [
            "長年京國甚羈囚，丘壑歸來始自由。",
            "流水有聲如共語，閑雲無迹可同遊。",
            "猿依松影看丹竈，鶴與蘆花入釣舟。",
            "如此栖遲良不惡，紅塵何事辱鳴騶。"
        ],
        "title": "還山",
        "id": "a34ed53a-63c8-4a82-ad7b-a1f65a7e5313"
    },
    {
        "author": "張繼先",
        "paragraphs": [
            "累年林下意何長，巖谷風霜亦備嘗。",
            "俗客不曾交得到，達人應未以爲狂。",
            "江亭昔造懷寧海，石屋今居似瀨鄉。",
            "誰擬上饒新太守，却因朝謁到山陽。"
        ],
        "title": "答太守虞察院遊仙巖詩",
        "id": "453bf71e-8ba8-4b77-82a1-dac4ab4cedbd"
    },
    {
        "author": "張繼先",
        "paragraphs": [
            "密林崇岫往留連，十載官非上士班。",
            "赤帝御龍行末伏，嫦娥分月入深山。",
            "關津洞遠干戈後，食息將安州里間。",
            "今也柳堤真吏隠，清流華薄地寬閑。"
        ],
        "title": "翫月翛然堂",
        "id": "e9e1f88e-2df3-4418-91b6-e677e8adbce4"
    },
    {
        "author": "張繼先",
        "paragraphs": [
            "養其沖氣以全生，栖息虛堂只數楹。",
            "南浦道高坊號美，太微風暖木蘭清。",
            "百章爲愛青林密，三體應書老子成。",
            "未有紫宸朝覲日，雨餘幾處白雲輕。"
        ],
        "title": "題沖虛堂",
        "id": "d565611e-39e6-48a1-9edc-19375156ed41"
    },
    {
        "author": "張繼先",
        "paragraphs": [
            "琴齋高致有真風，山閤延賓未折中。",
            "來問死生非碌碌，爲談莊老肯匆匆。",
            "喜今可與君還往，惜昨曾留客許同。",
            "處士或將方寸比，斯人爲不殢焦桐。"
        ],
        "title": "琴齋乃予舊居以琴名齋吾爲之也項先生與諸生居之談莊講老有佳趣向嘗造焉而憶往事乃亦有分勝多捄之處成詩呈項先生者書其實耳",
        "id": "53d62da5-c305-4d91-9f75-23c887a49fb3"
    },
    {
        "author": "張繼先",
        "paragraphs": [
            "高齋忽已慶成功，赤石蒼崖入眼中。",
            "貞節由來拘世業，稚川隨處是家風。",
            "紅金柜隠書尤祕，碧玉壺清酒不空。",
            "崑閬歸期應可展，我來時欲笑歌同。"
        ],
        "title": "渾淪庵慶成",
        "id": "669f1582-a23d-4121-86e8-40132bd5cb1f"
    },
    {
        "author": "張繼先",
        "paragraphs": [
            "依然仙迹倚巖開，真館何年竟草萊。",
            "今日梵宮方得到，舊時玄鶴也飛來。",
            "一條澗水琉璃合，萬疊雲山紫翠堆。",
            "禪客夜深能共坐，滿窗明月正徘徊。"
        ],
        "title": "仙巖寺",
        "id": "ca6cdb5c-b400-4f0a-8f51-fcf9c18ba955"
    },
    {
        "author": "張繼先",
        "paragraphs": [
            "萬籟沉沉丹滿空，一枰初勝務玄翁。",
            "金壺飲罷前村酒，玉軫閑歌太古風。",
            "羨我無眠神已爽，笑渠貪睡意何濃。",
            "回頭爲報孤雲道，清濁由來自不同。"
        ],
        "title": "汪務玄降睡有作",
        "id": "f8d7db4b-cd5a-414f-a570-11866769a5f4"
    },
    {
        "author": "張繼先",
        "paragraphs": [
            "試於閑處尋閑境，松竹無言綠滿秋。",
            "方外每煩勤下諭，山隅何幸偶來遊。",
            "一簾芳草庭前長，千載遺書圯上求。",
            "得請南還樂居此，清談深感聖恩優。"
        ],
        "title": "和答周提刑",
        "id": "4beab2bc-3cc6-48d9-b6f2-1b6f9ddc3962"
    },
    {
        "author": "張繼先",
        "paragraphs": [
            "有興來登最上山，真風長在可躋攀。",
            "世間濁質能相信，雲外清遊豈肯閑。",
            "怪石欲飛明落落，驚湍直下響潺潺。",
            "尋常衆目應難見，雲擁真人暗往還。"
        ],
        "title": "本竹治",
        "id": "b6aae937-1732-409a-aa89-72db815dd416"
    },
    {
        "author": "張繼先",
        "paragraphs": [
            "紫垣佳客有靈蹤，獨木爲橋處處同。",
            "一自渾家參太極，更誰連步上青空。",
            "檻前怪木冬長碧，巖下靈光夜久紅。",
            "真澤不隨時世斬，出塵人世入神功。"
        ],
        "title": "蒙秦治",
        "id": "bf610d1f-af4f-4074-bb24-7d6a7259bb97"
    },
    {
        "author": "張繼先",
        "paragraphs": [
            "昔人已去附龍鱗，神氣猶存錄籍真。",
            "洞口記曾三拜日，雲間別是一家春。",
            "釣絲無迹龜魚靜，樵客忘機虎豹馴。",
            "金井未經新汲引，已無胸次一纖塵。"
        ],
        "title": "平蓋治",
        "id": "1890cfed-1a91-4129-bbb3-0d0ea82b0fad"
    },
    {
        "author": "張繼先",
        "paragraphs": [
            "漢朝人與道翱翔，是處遺蹤屬靜方。",
            "烟外桃花非俗種，風前柏實有餘香。",
            "杖穿翠靄通深窅，舟駕洪波入渺茫。",
            "千八百年三十代，雲臺空碧珮琳琅。"
        ],
        "title": "雲臺治",
        "id": "cb13f096-8003-4bdf-8f64-e652b571aa15"
    },
    {
        "author": "張繼先",
        "paragraphs": [
            "真真相襲養真材，萬木深沉一水迴。",
            "珠逞夜明秋浪定，磬含霜韵曉霞開。",
            "二仙已遠教誰遇，三粒還能待我來。",
            "若遣青童驗輪跡，斷烟無影落蒼苔。"
        ],
        "title": "濜口治",
        "id": "3ef156b4-fd03-4c21-86b3-1ef3a0f14507"
    },
    {
        "author": "張繼先",
        "paragraphs": [
            "近枕長河即化壇，擬超壇側到河干。",
            "丹砂在地經冬暖，玉竹成林入夜寒。",
            "水鶴應思冥象外，山翁愁不到眉端。",
            "杖頭已指丹霞景，密有塵羅絡我難。"
        ],
        "title": "後城治",
        "id": "1f434fb7-1cf4-4192-ac6e-9fe237b5fd03"
    },
    {
        "author": "張繼先",
        "paragraphs": [
            "一壇幽占萬松陰，意爲尋真特地深。",
            "翳翳野雲披綠岸，時時疏雨灑青林。",
            "真圖未落前朝手，短褐堪求古聖心。",
            "鶴輦近過遊息處，桃花流水尚堪尋。"
        ],
        "title": "公慕治",
        "id": "1cc5b114-d78b-4769-b430-f46407653c14"
    },
    {
        "author": "張繼先",
        "paragraphs": [
            "千松萬竹蔭真祠，多少尋真不記歸。",
            "枕石池臺全似古，穿雲溪澗一如飛。",
            "玄猿夜久鳴寥閴，黄鶴風高入太微。",
            "直自六天渾屏靜，聖功何代不皈依。"
        ],
        "title": "平岡治",
        "id": "6b8ff363-06c6-4200-9027-bc9bbf22f065"
    },
    {
        "author": "張繼先",
        "paragraphs": [
            "映盡朝陽與暮霞，苦無軒冕送塵沙。",
            "舊聞靈草千年種，近有幽人一兩家。",
            "彩鳳每來尋竹實，靈禽時復啄仙花。",
            "偉哉往昔輕騰客，豈有心貪五馬車。"
        ],
        "title": "主簿治",
        "id": "29af0133-d217-4518-82f1-cca7764d75e5"
    },
    {
        "author": "張繼先",
        "paragraphs": [
            "座隅依約有餘香，威表如存動悚惶。",
            "荀石並抽擎夭閼，金泉一带自汪洋。",
            "因談妙有開迷逕，真指無何入故鄉。",
            "季世孰能稽萬一，日隨諸境愈忙忙。"
        ],
        "title": "王局治",
        "id": "569539a0-4a0b-47bd-aefa-cb17cf284652"
    },
    {
        "author": "張繼先",
        "paragraphs": [
            "滿壇明月化宮春，千古依依楊柳津。",
            "碧沼不容生俗物，玉毫寧復示儔人。",
            "幽尋已與三玄約，靜樂誰知一點親。",
            "世外清遊堪準擬，輪蹄無跡輾香塵。"
        ],
        "title": "北邙治",
        "id": "36015bda-1810-4598-b8db-4273120e2572"
    },
    {
        "author": "張繼先",
        "paragraphs": [
            "金鼎玄珠夜半功，紛紛五彩滿房中。",
            "只爲日月交加合，却被龜蛇取次攻。",
            "乍見容儀方恍惚，久看相貌即朦朧。",
            "慇懃爲報陽人道，此箇真空不是空。"
        ],
        "title": "金丹詩四十八首  其一",
        "id": "354481b6-4c3d-458e-857f-80769defc1a7"
    },
    {
        "author": "張繼先",
        "paragraphs": [
            "假法人間有萬般，君宜求取紫金丹。",
            "崑崙山上樓臺聳，北海爐中龍虎攢。",
            "此箇藥中爲貴寶，將來鍊就作天官。",
            "玉皇數下金玄詔，始信雲衢去不難。"
        ],
        "title": "金丹詩四十八首  其二",
        "id": "ede3f09f-31e4-47b0-b76f-163f24e99d84"
    },
    {
        "author": "張繼先",
        "paragraphs": [
            "流俗紛紛不悟真，不知求己却求人。",
            "只貪世上無窮色，忘却人間有限身。",
            "鼎內藥成堪益壽，水中金盡化輕塵。",
            "北邙山下纍纍土，總是人間不了民。"
        ],
        "title": "金丹詩四十八首  其三",
        "id": "390be9e4-4a7b-4b59-970c-61dcdeeef27b"
    },
    {
        "author": "張繼先",
        "paragraphs": [
            "不覺年年撚指過，急如催浪轉長河。",
            "鼎中日月知人少，世上陰陽識者多。",
            "盡爲資財損真性，皆因女色逐流波。",
            "□□半有歸泉路，忍把真元亂鬼魔。"
        ],
        "title": "金丹詩四十八首  其四",
        "id": "75be93d2-efe8-42e7-9f5a-a2b0a0e1e77b"
    },
    {
        "author": "張繼先",
        "paragraphs": [
            "堪笑愚人被色縈，擬將呼吸要留精。",
            "神仙清靜方爲道，男女腥膻本俗情。",
            "穢濁豈堪充上品，還丹方可保長生。",
            "房中之術空傳世，迷殺寰中多少人。"
        ],
        "title": "金丹詩四十八首  其五",
        "id": "10464b37-a168-4b90-86c1-9e4c9ea70861"
    },
    {
        "author": "張繼先",
        "paragraphs": [
            "採陰丹法起何時，後漢劉晟亦自迷。",
            "不免輪迴歸復道，豈將淫慾益愚癡。",
            "狗豬行狀稱爲妙，神鬼陰謀不可欺。",
            "爭似無爲清靜道，一爐金就養嬰兒。"
        ],
        "title": "金丹詩四十八首  其六",
        "id": "b02be381-a1f1-44dc-853d-e6395faa98c1"
    },
    {
        "author": "張繼先",
        "paragraphs": [
            "嬰兒頭上戴蓮花，詐僞迷人亂似麻。",
            "不道修行從一鼎，却言般運有三車。",
            "泥丸有路蒸方透，紫府無涯價莫加。",
            "爲勸塵中迷路者，好尋元本莫咨嗟。"
        ],
        "title": "金丹詩四十八首  其七",
        "id": "db343a3b-cb1a-489c-8a45-cc468dcb4be6"
    },
    {
        "author": "張繼先",
        "paragraphs": [
            "火急尋師指水金，依時用火採浮沉。",
            "九回照見如來相，一紀方開處士心。",
            "虎駕輒翻鉛易就，龍車推轉汞難禁。",
            "自從飲著醍醐酒，便覺身居紫府深。"
        ],
        "title": "金丹詩四十八首  其八",
        "id": "422c41e2-f66f-4dd4-9041-7ded59d5bf07"
    },
    {
        "author": "張繼先",
        "paragraphs": [
            "擾擾浮生一夢間，幾人回首鎖三關。",
            "黄婆壓定分全易，白虎飛來投下難。",
            "朱雀入爐三畝靜，黑龜伏鼎一生閑。",
            "昭昭妙理余知得，只欲藏機隠舊山。"
        ],
        "title": "金丹詩四十八首  其九",
        "id": "25aa8adb-26a7-42f9-89ce-2c46b96e264c"
    },
    {
        "author": "張繼先",
        "paragraphs": [
            "莫論仙骨莫求丹，此理玄玄有正門。",
            "迷者少能知返本，教人藉此以爲根。",
            "龜蛇大小宜頻給，日月精華且總吞。",
            "只自明師分剖後，難爲荒野作丘墳。"
        ],
        "title": "金丹詩四十八首  其一○",
        "id": "25065dcf-6088-4b5f-b87e-f0eba44009a5"
    },
    {
        "author": "張繼先",
        "paragraphs": [
            "神仙妙用最難窺，學道多因慾道迷。",
            "向此若能明水火，這回方得識東西。",
            "真鉛莫把凡鉛雜，真婦休將世婦齊。",
            "離坎自交身自泰，恁時方見是夫妻。"
        ],
        "title": "金丹詩四十八首  其一一",
        "id": "dd28a3d7-6df9-46eb-a6fa-892819f72eda"
    },
    {
        "author": "張繼先",
        "paragraphs": [
            "黄芽至寶莫輕論，白雪通玄敢謾言。",
            "不是野人藏祕訣，大都仙藥俗難吞。",
            "浮沉卯酉玄分路，變化龜蛇別有門。",
            "萬萬學徒無一二，浪稱道友滿乾坤。"
        ],
        "title": "金丹詩四十八首  其一二",
        "id": "b7faf9aa-27a4-4616-9f84-4d8f8843f418"
    },
    {
        "author": "張繼先",
        "paragraphs": [
            "存神認取本來身，此理幽玄可學人。",
            "無漏實成除有漏，迷津纔出是通津。",
            "浮生難保千年壽，仙世輕翻萬劫春。",
            "堪嘆茫茫迷路者，甘將神作北邙塵。"
        ],
        "title": "金丹詩四十八首  其一三",
        "id": "051e07fd-bc2a-4fa4-87ad-4aee2d318c74"
    },
    {
        "author": "張繼先",
        "paragraphs": [
            "學佛回心又學仙，兩頭捫摸不能專。",
            "大都錯路生迷惑，便見迷途易變遷。",
            "得事只烹身上藥，癡心莫望火中蓮。",
            "但能求己兼求命，休說三千與大千。"
        ],
        "title": "金丹詩四十八首  其一四",
        "id": "e0646757-1d07-41d9-bda3-8cab42ad3fc1"
    },
    {
        "author": "張繼先",
        "paragraphs": [
            "氣龍津虎不難分，下手須從神定門。",
            "白雪鍊多齊日月，黄芽服久出乾坤。",
            "四神鼎內堪逃死，五色漿中可返魂。",
            "世上蜉蝣能幾許，莫將財色敗元根。"
        ],
        "title": "金丹詩四十八首  其一五",
        "id": "5a753f2c-824d-4961-848a-7216a4cd1c34"
    },
    {
        "author": "張繼先",
        "paragraphs": [
            "急認浮沉水內金，若能烹鍊鬼神欽。",
            "四神守衛神爐固，九轉工夫轉色深。",
            "龍虎翻施雙入路，龜蛇騰焰兩邊侵。",
            "但知五色紛紛起，滿室熒煌可照心。"
        ],
        "title": "金丹詩四十八首  其一六",
        "id": "e37c2084-04c2-4ca7-87c7-8d5c1fe546bc"
    },
    {
        "author": "張繼先",
        "paragraphs": [
            "周天火候誑凡人，胎息縈爲亦未真。",
            "紫府聚金龍火種，崑丘走玉虎泉新。",
            "三蓮折處分神力，一子生時出俗塵。",
            "爲報忙忙求事者，真鉛真汞不離真。"
        ],
        "title": "金丹詩四十八首  其一七",
        "id": "a4f8ca7c-0eb9-4a92-8e55-bc1be14760f1"
    },
    {
        "author": "張繼先",
        "paragraphs": [
            "崑崙宮裏紫金丹，不是仙材不可觀。",
            "有分得餐延壽命，自然無戀免饑寒。",
            "虎龍銅汞庚辛鼎，大小龜蛇太乙壇。",
            "烹鍊一丸飛五彩，上天消息不爲難。"
        ],
        "title": "金丹詩四十八首  其一八",
        "id": "d08c83f3-78d9-4b80-88ac-837bb5ef0c4e"
    },
    {
        "author": "張繼先",
        "paragraphs": [
            "勞生擾擾去如梭，火急修真逐鬼魔。",
            "好把浮沉翻北海，莫將夢幻戀南柯。",
            "甲庚鼎內金非少，卯酉壇中土亦多。",
            "只自熒煌光一室，齋心服了脫微痾。"
        ],
        "title": "金丹詩四十八首  其一九",
        "id": "d5abf09c-90bb-4f25-8e5a-919fc3d945fc"
    },
    {
        "author": "張繼先",
        "paragraphs": [
            "貪著浮名浮利身，不思光景走頻頻。",
            "只貪眼下紅顔好，不覺頭中白髮新。",
            "藥鼎堅牢延壽命，情思放恣損天真。",
            "勸君求取金丹訣，養箇嬰兒脫俗塵。"
        ],
        "title": "金丹詩四十八首  其二○",
        "id": "df0dd9e9-d47f-418d-a529-af5cba45042f"
    },
    {
        "author": "張繼先",
        "paragraphs": [
            "瞥然光景幾時休，出入輪迴去復收。",
            "只爲貪癡緣底事，不思清靜學真修。",
            "虎龍便是昇天駕，鉛汞元爲出世舟。",
            "多少神仙哀俗輩，故留丹訣救凡流。"
        ],
        "title": "金丹詩四十八首  其二一",
        "id": "1c52a80f-87e3-43de-a27e-246c84f32653"
    },
    {
        "author": "張繼先",
        "paragraphs": [
            "乘龍駕鶴不須驚，此是金丹一粒靈。",
            "五色雲龍騰海底，九回風虎到天庭。",
            "瓊花合處看壬癸，紫府交時藉丙丁。",
            "此理要明非下士，除非名是少微星。"
        ],
        "title": "金丹詩四十八首  其二二",
        "id": "39c23389-7c98-4cdb-a516-68419d08695c"
    },
    {
        "author": "張繼先",
        "paragraphs": [
            "勞生擾擾疾如風，急殺三彭及五蟲。",
            "不使狐狸侵藥竈，須教龍虎守真空。",
            "鼎中寶物時添火，腹內嬰兒貌轉豐。",
            "善女善男尋此語，莫貪花酒墮迷中。"
        ],
        "title": "金丹詩四十八首  其二三",
        "id": "a0d69ce2-f78d-4872-9673-b7a979e0847c"
    },
    {
        "author": "張繼先",
        "paragraphs": [
            "大都奇怪惑人深，一見邪淫便動心。",
            "只是欹傾身內寶，何能堅固水中金。",
            "天堂有路無人到，地獄無門衆却尋。",
            "寄語世間男女道，收蹤火宅隠山林。"
        ],
        "title": "金丹詩四十八首  其二四",
        "id": "56716f63-7ff5-4b7d-8a53-6dd67fe11974"
    },
    {
        "author": "張繼先",
        "paragraphs": [
            "阿爾多淫上帝嗔，罰爲狐獸尾隨身。",
            "只言五百年方變，豈謂三千日化神。",
            "雷火不知何處用，犬牙同此作教親。",
            "冤魔眷屬狐狸肖，變化妖容惑幾人。"
        ],
        "title": "金丹詩四十八首  其二五",
        "id": "66a94380-4573-4028-9d51-fb4205f5138d"
    },
    {
        "author": "張繼先",
        "paragraphs": [
            "劉晨阮肇事多非，今日憑君子細推。",
            "謾使仙宮由色慾，却將紫府貯姦欺。",
            "洞中清浄難容雜，穴裏幽冥易變奇。",
            "大是世人迷不悟，幾人喪命爲狐狸。"
        ],
        "title": "金丹詩四十八首  其二六",
        "id": "19d9dc0d-4b88-4fd2-b598-e7a817f6db18"
    },
    {
        "author": "張繼先",
        "paragraphs": [
            "子真壇下紫微邊，深夜風光俗好傳。",
            "不道求鉛堪益壽，却言藥物可延年。",
            "仙丹未必離身內，人意何須立戶前。",
            "或是山精迷弄汝，故將雜色等閑看。"
        ],
        "title": "金丹詩四十八首  其二七",
        "id": "d48e759d-948e-464f-a94b-d484e05ee860"
    },
    {
        "author": "張繼先",
        "paragraphs": [
            "真鉛真汞最堪憑，此理昭昭却少行。",
            "白虎鼎中成玉液，螣蛇宮裏養金精。",
            "坎男離女分三位，日月東西合一程。",
            "若向此中尋得路，嬰兒相貌自然成。"
        ],
        "title": "金丹詩四十八首  其二八",
        "id": "7f8e66e2-fde4-476c-9866-6874b4289a66"
    },
    {
        "author": "張繼先",
        "paragraphs": [
            "金丹換骨不相欺，大抵凡流性易迷。",
            "若使赤蛇騰海北，自然玉兔走天西。",
            "栽蓮使者行真水，種火龍王啟大蹊。",
            "好向此中尋搗鍊，飛騰只在一刀圭。"
        ],
        "title": "金丹詩四十八首  其二九",
        "id": "1c1fb3be-3185-48fc-81eb-5f44234f4ace"
    },
    {
        "author": "張繼先",
        "paragraphs": [
            "幸得修真趣理深，勤勤烹鍊水中金。",
            "若知紫府蓮堪種，始信崑崙路可尋。",
            "日月合來光上下，白青交後彩浮沉。",
            "自從得此真消息，榮辱人間總不侵。"
        ],
        "title": "金丹詩四十八首  其三○",
        "id": "49997e03-51f4-4483-a0b9-57485a2cebf8"
    },
    {
        "author": "張繼先",
        "paragraphs": [
            "少年何事學詩書，爭似求真保玉壺。",
            "更不勞神遊赤水，只知存性養玄珠。",
            "鼎中日月何人有，爐內丹砂世所無。",
            "人笑此中多寂寞，此中寂寞與人殊。"
        ],
        "title": "金丹詩四十八首  其三一",
        "id": "5e1fab10-dbfb-4a8b-ad84-f6ea7f6ca249"
    },
    {
        "author": "張繼先",
        "paragraphs": [
            "既悟今生與後生，何須苦苦强談禪。",
            "華池水號昇天藥，金鼎蓮爲出世筌。",
            "下乎始知深妙妙，功成方見理玄玄。",
            "自從一得明師指，始信雲車出俗廛。"
        ],
        "title": "金丹詩四十八首  其三二",
        "id": "b4ca4f18-aec0-4773-8151-ce5f69f73dbf"
    },
    {
        "author": "張繼先",
        "paragraphs": [
            "三清門戶出無猜，自是凡夫不肯來。",
            "月魄日魂爲道路，虎泉蛇火作梯媒。",
            "三田勤固元精種，一鼎堅牢後却開。",
            "無質自然生有質，真胎能解結靈胎。"
        ],
        "title": "金丹詩四十八首  其三三",
        "id": "df53d3cb-5383-416e-8e12-48a8aab12fc6"
    },
    {
        "author": "張繼先",
        "paragraphs": [
            "絳橋行氣總爲非，自是凡夫著相迷。",
            "北海鼎爐分造化，南溟宮殿合天倪。",
            "虛無只就還丹力，恍惚身成妙道齊。",
            "若向浮生能見得，浮生只可比醯雞。"
        ],
        "title": "金丹詩四十八首  其三四",
        "id": "95f14ce1-5b44-43ac-9c16-e46bf733f2d0"
    },
    {
        "author": "張繼先",
        "paragraphs": [
            "塵寰道友萬千人，幾箇虛名幾箇真。",
            "不悟汞鉛爲至寶，却將爐竈學燒銀。",
            "內中採藥方端的，外裏求丹謾苦辛。",
            "何況迷途有迷者，不爲自誤誤他人。"
        ],
        "title": "金丹詩四十八首  其三五",
        "id": "c0305342-5554-4a84-8b7c-fed0f394e736"
    },
    {
        "author": "張繼先",
        "paragraphs": [
            "九真山下有華池，此水延年世不知。",
            "金橘生成光色透，彈丸小大彩霞飛。",
            "送歸北海深藏密，般上南溟事怪奇。",
            "只候此中功力就，黄雲片片擁嬰兒。"
        ],
        "title": "金丹詩四十八首  其三六",
        "id": "11df5885-edf7-4ed0-9e25-723a959e1c86"
    },
    {
        "author": "張繼先",
        "paragraphs": [
            "九真山上接樓臺，日月浮生紫氣堆。",
            "北海下生金芍藥，南溟宮産玉攻瑰。",
            "三清門戶三田奧，九轉工夫九轍回。",
            "當此鍊成無價寶，從教人笑我癡騃。"
        ],
        "title": "金丹詩四十八首  其三七",
        "id": "9382979a-2203-4dc5-9653-0f6b13152476"
    },
    {
        "author": "張繼先",
        "paragraphs": [
            "擾擾尋師苦苦忙，但求神水是仙鄉。",
            "熒煌一鼎鎔金汁，燦爛三田湛玉漿。",
            "夜半只知真火焥，房中不覺彩霞光。",
            "超凡一粒真堪重，始信蓬萊去路長。"
        ],
        "title": "金丹詩四十八首  其三八",
        "id": "99c9f7ea-9421-4b6f-8b52-db9747d875ac"
    },
    {
        "author": "張繼先",
        "paragraphs": [
            "鼎中大藥世難知，日月雙投姤不迷。",
            "未必妙光方火棗，始思玄理號交梨。",
            "溶溶朱粉飛雲遠，湛湛神輝滿室齊。",
            "一紀烹煎纔得了，便乘鸞輅上天梯。"
        ],
        "title": "金丹詩四十八首  其三九",
        "id": "2e0f12af-94e8-4af4-87ed-f917e7e1d8d3"
    },
    {
        "author": "張繼先",
        "paragraphs": [
            "隱跡人間數十年，不令衆覺種丹田。",
            "五行聚會生俄爾，一顆圓明出自然。",
            "湛湛神爐開白雪，依依鉛鼎瀉紅蓮。",
            "近來不覺浮名起，多被人來叩妙玄。"
        ],
        "title": "金丹詩四十八首  其四○",
        "id": "0c85f752-4003-4314-9f5a-760359c7f90b"
    },
    {
        "author": "張繼先",
        "paragraphs": [
            "金丹餌了骨毛輕，便覺蓬萊去有程。",
            "澄湛藥爐分玉粉，凄凉氣海徹三清。",
            "崑崙宮殿年年聳，紫府樓臺日日成。",
            "只此便乘雲鶴駕，笑人笑我學長生。"
        ],
        "title": "金丹詩四十八首  其四一",
        "id": "80d7f1eb-2d30-4e4d-bef5-8bb35ddc848a"
    },
    {
        "author": "張繼先",
        "paragraphs": [
            "學道多多少悟真，真成便見自家身。",
            "三田有路縱橫去，萬類無緣變換因。",
            "土內養金金色重，鼎中進火火功新。",
            "若於財色全無動，便是蓬萊洞裏人。"
        ],
        "title": "金丹詩四十八首  其四二",
        "id": "38571a44-27c4-4625-91bb-fe78a6512bc1"
    },
    {
        "author": "張繼先",
        "paragraphs": [
            "忍辱多多日苦辛，閉門又被鬼偷精。",
            "不知牢鎖丹田固，爭奈魂狂紫府傾。",
            "陽氣旋衰難保壽，陰邪浸長易消兵。",
            "勸君火急尋師去，莫爲冤魔破道情。"
        ],
        "title": "金丹詩四十八首  其四三",
        "id": "6f4e1b51-1bc7-49e5-bd23-00bdeaae218b"
    },
    {
        "author": "張繼先",
        "paragraphs": [
            "只見神爐當子夜，豈知火力散陰邪。",
            "忽於金鼎凝寒玉，倏爾真身現彩霞。",
            "沆瀣露中分白雪，華池水內養黄芽。",
            "此中便見真消息，莫浪驅馳覓鹿車。"
        ],
        "title": "金丹詩四十八首  其四四",
        "id": "de1702d8-85ee-4ad3-ab7b-e39144e0ec03"
    },
    {
        "author": "張繼先",
        "paragraphs": [
            "人有金丹可返魂，常流迷道不知吞。",
            "朱禽若啟巖前地，白鹿須投海底門。",
            "欲得必先調氣馬，由來宜急鎖心猿。",
            "善男善女尋真訣，莫把形容化土墳。"
        ],
        "title": "金丹詩四十八首  其四五",
        "id": "f7558625-d056-4e24-8d7c-1040aa9b4350"
    },
    {
        "author": "張繼先",
        "paragraphs": [
            "靜坐焚香念念中，念中須見己形容。",
            "生成本藉鉛中汞，變化端由火裏龍。",
            "二八莫辭頻採造，一三還用苦交衝。",
            "此中有路通天去，可把塵蹤繼赤松。"
        ],
        "title": "金丹詩四十八首  其四六",
        "id": "fb827cbb-a29b-4d16-8c40-c054921fc4dd"
    },
    {
        "author": "張繼先",
        "paragraphs": [
            "莫嫌野客漏機微，要接仁人至上蹊。",
            "悟者便從言下悟，迷途終是意中迷。",
            "甲庚一判龍歸左，卯酉雙投虎在西。",
            "若見玄玄玄裏事，不離真箇是夫妻。"
        ],
        "title": "金丹詩四十八首  其四七",
        "id": "a8b15a2b-0a49-4f1f-b977-196459149cb8"
    },
    {
        "author": "張繼先",
        "paragraphs": [
            "我身我命與天齊，只得金丹便出迷。",
            "靈質長來居玉殿，聖胎生就步雲梯。",
            "蜉蝣世界何須戀，螮蝀衣裳不必携。",
            "烹鍊雖然勞日月，出塵宜假一刀圭。"
        ],
        "title": "金丹詩四十八首  其四八",
        "id": "e8a2c878-028a-4b62-b725-4d1d752a7ef8"
    },
    {
        "author": "張繼先",
        "paragraphs": [
            "雞德靈居五，峨冠鳳彩新。",
            "五更大張口，喚醒夢中人。"
        ],
        "title": "雞",
        "id": "d16df3e7-3a1d-478c-b84f-68fbe865db20"
    },
    {
        "author": "張繼先",
        "paragraphs": [
            "鶴來松有客，苔去石無衣。",
            "黄金浮世在，白髮故人稀。"
        ],
        "title": "鍊丹巖留題",
        "id": "054bed08-bf5b-445b-87f5-cec46ff4b068"
    },
    {
        "author": "張繼先",
        "paragraphs": [
            "落魄正當年，人皆笑我顛。",
            "乾坤時運動，滄海渺無邊。"
        ],
        "title": "戲吟",
        "id": "b6cc5945-5f89-4e86-94ad-ecd03057825b"
    },
    {
        "author": "張繼先",
        "paragraphs": [
            "雨過江皋浄，風來庭檻清。",
            "此君故人好，入夜聽秋聲。"
        ],
        "title": "竹",
        "id": "565dd305-9543-462e-be15-8ff62062b6fe"
    },
    {
        "author": "張繼先",
        "paragraphs": [
            "九鸞陪玉獸，八鳳薦金芝。",
            "青童歌妙曲，玄女唱清詞。"
        ],
        "title": "書林管轄扇",
        "id": "f45e8f3d-172f-48fc-9e00-f3f7d78664a2"
    },
    {
        "author": "張繼先",
        "paragraphs": [
            "青城老洞翁，名籍丹臺上。",
            "日日誦黄庭，感得祥雲降。"
        ],
        "title": "青城洞陽大人",
        "id": "c93d1b3c-f155-4adc-9b18-abfc84319ce6"
    },
    {
        "author": "張繼先",
        "paragraphs": [
            "日月雙螢火，乾坤一鵲巢。",
            "野軒有凉戶，誰敢等閑敲。"
        ],
        "title": "野軒偶書",
        "id": "8c2a3234-10aa-4ee8-9d10-494207a35121"
    },
    {
        "author": "張繼先",
        "paragraphs": [
            "此性本無一物，涓水亦自圓明。",
            "借問先生足處，軒前月白風清。"
        ],
        "title": "題崇仙觀知足軒",
        "id": "d3333e39-93a6-43ff-97b4-387d9d207570"
    },
    {
        "author": "張繼先",
        "paragraphs": [
            "貧有清風明月，富無紅粉膏脂。",
            "子午鳳朝元始，去來雷電相隨。"
        ],
        "title": "靜室偶書",
        "id": "3571ab3a-ff2e-441a-bf30-9ecf09629690"
    },
    {
        "author": "張繼先",
        "paragraphs": [
            "金晶鑄就斗星懸，掛向瓊樓知幾年。",
            "好是五更殘夢裏，一聲敲透白雲天。"
        ],
        "title": "鍾",
        "id": "1bc9b752-59d7-4b9d-9930-927672adee09"
    },
    {
        "author": "張繼先",
        "paragraphs": [
            "無意殷勤遮皓月，有心特地隔紅塵。",
            "從茲虛室長生白，占得桃源洞裏春。"
        ],
        "title": "詠窗",
        "id": "cb67a7c9-9564-4207-9c08-ca856d559f65"
    },
    {
        "author": "張繼先",
        "paragraphs": [
            "陶家籬下未開時，曾得西風借力吹。",
            "月影夜深籠素艷，分明殘雪兩三枝。"
        ],
        "title": "白菊",
        "id": "5f3b3ae4-b838-4f79-8ee1-1e836019a6a8"
    },
    {
        "author": "張繼先",
        "paragraphs": [
            "幾千年浪碧澄澄，對景難忘我祖情。",
            "樂就也知曾借力，軒成方見不辜名。"
        ],
        "title": "題濯鼎泉",
        "id": "56a5bcce-e134-4bb8-a1e7-6f801f9bcf26"
    },
    {
        "author": "張繼先",
        "paragraphs": [
            "本是子猷園裏枝，今朝分取手中携。",
            "自憐高節虛無物，野外山行得共伊。"
        ],
        "title": "浩然子觀筇竹杖",
        "id": "9ebddf5d-a781-4be2-8d1a-d2206185eec2"
    },
    {
        "author": "張繼先",
        "paragraphs": [
            "神仙抱一養玄微，九載功成白日飛。",
            "道在當人須順授，今朝何必祕天機。"
        ],
        "title": "贈青城洞翁二首  其一",
        "id": "cbe25124-2bea-4fa8-a754-67f476402fe8"
    },
    {
        "author": "張繼先",
        "paragraphs": [
            "人間久矣喜相倍，道術參同豈吝哉。",
            "他日功成果輕舉，爲吾天上作梯媒。"
        ],
        "title": "贈青城洞翁二首  其二",
        "id": "2a8ac371-b67e-4a6d-a27d-b5e8962f5d92"
    },
    {
        "author": "張繼先",
        "paragraphs": [
            "太真宮室上方新，歸去先垂紫詔人。",
            "天目洞霄期過處，星冠應不冒風塵。"
        ],
        "title": "妙應大師往錢塘欲予贈行",
        "id": "9ec4e6d2-5565-4fa9-80b0-f9923e69953f"
    },
    {
        "author": "張繼先",
        "paragraphs": [
            "甓瓦完齊土壁堅，籓籬周匝沒疏穿。",
            "人來謾笑無華旆，風雨須教安穩眠。"
        ],
        "title": "庵居雜詠九首  其一",
        "id": "0c926586-3911-4f92-a602-d4c030c3834c"
    },
    {
        "author": "張繼先",
        "paragraphs": [
            "庵前桃李春爭開，雪裏見花惟有梅。",
            "莫謂枝梢有分別，根本自異非人栽。"
        ],
        "title": "庵居雜詠九首  其二",
        "id": "fbb79207-18a9-4608-9194-59f64b06bc19"
    },
    {
        "author": "張繼先",
        "paragraphs": [
            "春蠶絲盡即生蛾，秋燕雛成不泥窠。",
            "山雉經時藏窟穴，也能龍化入烟波。"
        ],
        "title": "庵居雜詠九首  其三",
        "id": "bf3d8673-22b6-4c6d-b215-f936fc88af2c"
    },
    {
        "author": "張繼先",
        "paragraphs": [
            "長松偃蹇不依林，枝榦高盤千畝陰。",
            "昨夜酒醒風雨急，半空彷彿聽龍吟。"
        ],
        "title": "庵居雜詠九首  其四",
        "id": "5f2561ab-f1c2-4f20-aad6-174ccd92f4bb"
    },
    {
        "author": "張繼先",
        "paragraphs": [
            "南山雨過北山出，昨夜月明今日晴。",
            "雲氣自舒還自捲，太虛萬古常清明。"
        ],
        "title": "庵居雜詠九首  其五",
        "id": "faaac325-5b41-4a2b-b106-fb7e50cff652"
    },
    {
        "author": "張繼先",
        "paragraphs": [
            "莫羨庵居景物清，須知樂自苦中生。",
            "山前盡日幽尋客，多說荒蹊不可行。"
        ],
        "title": "庵居雜詠九首  其六",
        "id": "3c50ba3e-097c-4049-88bb-ea14fbd22a41"
    },
    {
        "author": "張繼先",
        "paragraphs": [
            "柴門雖謾不曾關，賓客從他自往還。",
            "連日山寒聲影絕，蒲團危坐更安閑。"
        ],
        "title": "庵居雜詠九首  其七",
        "id": "6fd7271f-ba7d-431b-8e89-4d34613a7add"
    },
    {
        "author": "張繼先",
        "paragraphs": [
            "晴日暖風時出游，冷烟凄雨便歸休。",
            "雲還樵斧溪邊牧，不似畸人得自由。"
        ],
        "title": "庵居雜詠九首  其八",
        "id": "0e53b8f3-83a6-4d39-843b-0a3f11976928"
    },
    {
        "author": "張繼先",
        "paragraphs": [
            "鍾聲鼓聲朝夕鳴，茶烟炊烟先後生。",
            "雲衣霞珮栖山客，兀兀窮年無一營。"
        ],
        "title": "庵居雜詠九首  其九",
        "id": "47c9c13c-128d-42dd-aae4-0cea938609cf"
    },
    {
        "author": "張繼先",
        "paragraphs": [
            "白日未中氣色明，玉壺興入西源行。",
            "草堂羨我不共往，竹風爲汝致幽清。"
        ],
        "title": "寄元規",
        "id": "c72fb6f7-4541-4482-80a0-41872adb204f"
    },
    {
        "author": "張繼先",
        "paragraphs": [
            "淡淡紅生細細香，半開人折寄山房。",
            "只緣清浄超塵垢，頗似風流壓衆芳。"
        ],
        "title": "蓮花",
        "id": "a988aeda-c26e-4068-a50b-5d2cc7a6dfcc"
    },
    {
        "author": "張繼先",
        "paragraphs": [
            "昔劫因緣今劫會，昨日顔容今日改。",
            "世間滄海盡桑田，慎勿重來呈傀儡。"
        ],
        "title": "勉弟子還山頌",
        "id": "6645a598-0422-4229-8b64-97c699d376ef"
    },
    {
        "author": "張繼先",
        "paragraphs": [
            "子欲濟民非爲己，我貪修道不憂貧。",
            "直須勉强方成業，只恐因循易老人。"
        ],
        "title": "示湯弟子",
        "id": "0b36d926-2e1d-4921-a615-dd9fe1ce48f4"
    },
    {
        "author": "張繼先",
        "paragraphs": [
            "道人願力如天溥，度盡衆生方自度。",
            "若還纖芥未蒙恩，我終不捨升天路。"
        ],
        "title": "傳度後作",
        "id": "a20e37d5-fa07-4f61-acaa-67bd2ce08d8c"
    },
    {
        "author": "張繼先",
        "paragraphs": [
            "步衝晴雪過前灘，鶴跡雲蹤孰可攀。",
            "也似來時無一物，却疑歸去是三山。"
        ],
        "title": "送九龍徐正之歸麻姑",
        "id": "a2655ec8-7f4f-41d4-b864-36732388e1b6"
    },
    {
        "author": "張繼先",
        "paragraphs": [
            "碧霄澄徹素芒清，一片多情四海明。",
            "花院空庭冷香裏，羽人心膽欲寒生。"
        ],
        "title": "對月分韵得清字",
        "id": "19cd0d32-b124-455a-9153-69b81a81bee3"
    },
    {
        "author": "張繼先",
        "paragraphs": [
            "庵裏人行庵外路，庵外人來庵裏坐。",
            "遮頭茅草欠堅牢，年年風雨年年破。"
        ],
        "title": "訪友不遇題",
        "id": "f0b42638-5ae4-4ba9-82b3-2d6af8a9efa1"
    },
    {
        "author": "張繼先",
        "paragraphs": [
            "洞霄深處日棲真，仙子親曾此致身。",
            "鳳闕有人來獻禮，溪聲山色愈增新。"
        ],
        "title": "遊洞霄",
        "id": "37c34f12-6852-4709-bf20-7f560def4a33"
    },
    {
        "author": "張繼先",
        "paragraphs": [
            "白雲閑似我，我似白雲閑。",
            "二物俱無心，逍遙天地間。"
        ],
        "title": "詩一首",
        "id": "0ffbdac9-bdbb-41da-ad38-2b550013352b"
    },
    {
        "author": "石元規",
        "paragraphs": [
            "無正文。"
        ],
        "title": "翛然元規夜坐酌余德儒所惠酒因成聯句",
        "id": "486d89ca-9fb4-4049-ac1f-5d750cfb15c0"
    },
    {
        "author": "石元規",
        "paragraphs": [
            "詩見張繼先三。"
        ],
        "title": "七言再詠",
        "id": "c20c1edd-2149-4e12-936a-e59a30889a02"
    },
    {
        "author": "石元規",
        "paragraphs": [
            "詩見張繼先三。"
        ],
        "title": "同遊棲真聯句",
        "id": "17d69689-268e-45ca-bbec-304f0a3b9b07"
    },
    {
        "author": "石元規",
        "paragraphs": [
            "詩見張繼先三。"
        ],
        "title": "禱雨應時喜而聯句",
        "id": "cf929be9-33d6-4378-a0b2-6c24b36549c9"
    },
    {
        "author": "石元規",
        "paragraphs": [
            "詩見張繼先三。"
        ],
        "title": "渾淪庵成翛然子親慶因以何字爲韵共酌聯句",
        "id": "a2d28312-c184-4591-9d96-54c0981bbc22"
    },
    {
        "author": "趙企",
        "paragraphs": [
            "莫謂湖山景，尋常總一般。",
            "欲窮清勝處，須向雪中看。"
        ],
        "title": "孤山觀雪  其一",
        "id": "b486e09f-bf16-4054-b30e-1d3a831f05bd"
    },
    {
        "author": "趙企",
        "paragraphs": [
            "乘興尋幽不怕寒，喜將山水雪中看。",
            "等閑哦出西湖句，自有清新上筆端。"
        ],
        "tags": [
            "西湖"
        ],
        "title": "孤山觀雪  其二",
        "id": "30cdd20c-d818-4833-b892-a79abbd0b100"
    },
    {
        "author": "趙企",
        "paragraphs": [
            "携家隠青山，青山不我留。",
            "遣我出山去，再拜辭丹丘。",
            "王命急星火，駕言促西游。",
            "朝游白雲城，暮宿黄花洲。",
            "佳人牽我衣，挽斷不回頭。",
            "路傍立樵叟，問我何所求。",
            "長安美少年，氣概凌清秋。",
            "鸞臺與鳳閣，一一皆俊游。",
            "掉臂爾欲往，獨不愧且羞。",
            "此言真吾藥，口訥不易酬。",
            "我本麋鹿性，直與山林投。",
            "云何就冷局，歲月空悠悠。",
            "願公看我還，長歌賦歸休。"
        ],
        "title": "別天台",
        "id": "3ecbaabd-2a79-4fb2-86ec-731a260a6b00"
    },
    {
        "author": "趙企",
        "paragraphs": [
            "紺宇凌雲接太和，縈迴委曲過山阿。",
            "靈峰散彩祥光滿，寶盞浮花景象多。",
            "瀑布迅從雙澗落，禪徒爭向一梁過。",
            "何當擺脫塵埃路，洗去人間萬事磨。"
        ],
        "title": "題石橋",
        "id": "fea9d098-9bf7-493a-9e51-ad791b792d17"
    },
    {
        "author": "趙企",
        "paragraphs": [
            "一到巾山眼界寬，招提直在翠微間。",
            "黄鸝過處金穿柳，白鷺飛時雪點山。",
            "漁艇兩三隨月上，海帆八九趁潮還。",
            "歸時聽得梅花角，落日西城未掩關。"
        ],
        "title": "題兜率寺",
        "id": "e7882643-047e-46b0-a7ef-0b06deb9f2ee"
    },
    {
        "author": "趙企",
        "paragraphs": [
            "一上危梯一解顔，重崗複嶺四周環。",
            "山川盡出登臨外，天地都歸俯仰間。",
            "飛鳥直隨雙目斷，遊雲長與片心閒。",
            "文書了却無餘事，日午須來日落還。"
        ],
        "title": "題順感院",
        "id": "3e71e5d8-3297-4e4f-9c1d-75ea18057a7c"
    },
    {
        "author": "趙企",
        "paragraphs": [
            "萬木有榮謝，此松無盛衰。",
            "夢闌秋韵起，棋罷午陰移。",
            "般匠顧不顧，秦君知未知。",
            "亭亭高節在，看取雪霜時。"
        ],
        "title": "題北山松軒",
        "id": "71f02ba6-7200-4b19-be8a-e39f5446d41b"
    },
    {
        "author": "趙企",
        "paragraphs": [
            "背日西來眼界明，隔溪遙見梵王城。",
            "旌旗夾道蔽山影，笳鼓入林聞谷聲。",
            "青鳥向人疑有意，白雲迎客不無情。",
            "夕陽臨水共歸去，明日紛紛塵事生。"
        ],
        "title": "題顯孝南山寺",
        "id": "0211feff-537e-4b35-8db2-2b182a40aa7b"
    },
    {
        "author": "趙企",
        "paragraphs": [
            "秋光及物眼猶迷，著葉婆娑擬碧雞。",
            "精采十分佯欲動，五更只欠一聲啼。"
        ],
        "title": "雞冠花",
        "id": "44d4d9e8-6d2e-4c6f-a90f-5d0d8ea1e889"
    },
    {
        "author": "趙企",
        "paragraphs": [
            "王母階前種幾株，水晶簾外看如無。",
            "只應漢武金盤上，瀉得珊珊白露珠。"
        ],
        "title": "櫻桃",
        "id": "dfd2c983-ed91-484e-a97a-d921a5a0edd9"
    },
    {
        "author": "趙企",
        "paragraphs": [
            "斑斑染黛色差勻，個個微圓類綠萍。",
            "不比榆錢鋪砌白，未饒荷葉點溪青。",
            "陶鎔盡出春工巧，磨就多應雨夜零。",
            "好與詩人買風月，何妨積貯滿空庭。"
        ],
        "title": "萍",
        "id": "1d040f86-832b-4aec-b7d4-67edb00569ea"
    },
    {
        "author": "趙企",
        "paragraphs": [
            "湖光山色共爭秋，一點塵埃無覓處。",
            "沉沉水底見青天，畫舸直疑天上去。"
        ],
        "tags": [
            "西湖"
        ],
        "title": "秋日泛西湖",
        "id": "216ebd51-d174-47e3-8fb5-471cc13f7012"
    },
    {
        "author": "趙企",
        "paragraphs": [
            "日脚掩西山，四面烟光起。",
            "片月落湖心，照破琉璃髓。",
            "水面天光闊，孤烟暝不收。",
            "休瞻一鈎月，挂起旅人愁。"
        ],
        "title": "泛湖晚歸",
        "id": "5ff6c937-e605-4480-b3e0-a8dcb328a6c5"
    },
    {
        "author": "趙企",
        "paragraphs": [
            "芒鞋侵曉踏青霜，九里松陰引興長。",
            "雲霧淺深山變態，風烟舒卷水晶光。",
            "千岩寒月籠疏薄，一笛西風度渺茫。",
            "短艇不來人意懶，誰知搔首正相望。"
        ],
        "title": "宿普圓寺二首  其一",
        "id": "f3772759-123f-4a3d-806f-fab6e62ef2a5"
    },
    {
        "author": "趙企",
        "paragraphs": [
            "仙巾鶴氅與雲輕，晚出岩梯最上層。",
            "複複隴頭歸去雁，陰陰松下遠來僧。",
            "風吹寒水光成疊，木落重巒碧有稜。",
            "行到湖邊歸興盡，畫橋臨水與誰凭。"
        ],
        "title": "宿普圓寺二首  其二",
        "id": "776ebbfa-7d4b-4d49-9e04-7ab75e65e844"
    },
    {
        "author": "趙企",
        "paragraphs": [
            "舟泛寒塘靜，人歸一葉間。",
            "影疏行處柳，青遠望中山。",
            "道在身從老，詩窮意覺閑。",
            "到家秋斂足，有謂掩柴關。"
        ],
        "title": "泛舟晚出北關",
        "id": "54cd092e-f183-423d-9b1e-c25dc2bc3451"
    },
    {
        "author": "趙企",
        "paragraphs": [
            "一別支公僅兩年，山房高隠尚恬然。",
            "心清已澈靈泉奧，行峻應磨峭壁堅。",
            "俗眼不來青障裏，孤峰誰認白雲邊。",
            "更期香火深寒夜，坐使飛花墜九天。"
        ],
        "title": "上竺真辯師",
        "id": "673b229f-b92b-49b5-a9f3-383cfa7b65c9"
    },
    {
        "author": "趙企",
        "paragraphs": [
            "愁從竹葉杯中去，老向菱花鏡裏來。"
        ],
        "title": "句  其一",
        "id": "41d5cbab-0dfd-4699-8c86-a8d7d3e3bc84"
    },
    {
        "author": "趙企",
        "paragraphs": [
            "幾夜已生蝴蝶夢，三年辜負鷓鴣班。"
        ],
        "title": "句  其二",
        "id": "204b367f-feae-405a-8a0f-6e3e5b87e75e"
    },
    {
        "author": "趙企",
        "paragraphs": [
            "青鏡不覽一兩日，白髮又添三四莖。"
        ],
        "title": "句  其三",
        "id": "f0a1b391-d71f-4184-a7f3-b5b12661b91f"
    },
    {
        "author": "趙企",
        "paragraphs": [
            "青燈影冷棋三戰，紅火爐溫酒一盃。"
        ],
        "title": "句  其四",
        "id": "73477a71-4152-4a5d-89bd-2b39bf14be3f"
    },
    {
        "author": "趙企",
        "paragraphs": [
            "四山來不斷，一水去無窮。"
        ],
        "title": "句  其五",
        "id": "98a8ad5f-76a6-4884-8c85-66a12c80b3b3"
    },
    {
        "author": "李膺仲",
        "paragraphs": [
            "晚來無事理扁舟，喚起騷人漫浪愁。",
            "過眼飛鴻三兩字，淡烟寒日荻花秋。"
        ],
        "title": "題自畫蘆雁",
        "id": "9a4b541c-ad7e-421c-9a79-9242c4998f33"
    },
    {
        "author": "王霽",
        "paragraphs": [
            "大帥新謠十五州，殘春摸石是遨頭。",
            "氳氳喜氣隨民遍，冉冉風光盡日流。",
            "野俗只知觀讌賞，主人非獨爲嬉遊。",
            "晚迴都騎簫鼙引，觀稼郊原亦暫留。"
        ],
        "title": "和吳公仲庶遊海雲寺",
        "id": "cd279b4f-2472-4a8b-a031-9583ac94f66c"
    },
    {
        "author": "王雲",
        "paragraphs": [
            "湖景甲東城，亭臺相照清。",
            "地分春色早，波動日華生。",
            "絕勝新圖展，涵虛古鑑明。",
            "綠楊烟岸側，風約釣舟橫。"
        ],
        "title": "東湖  其一",
        "id": "18727241-4f0a-468b-8b08-215de935a5c6"
    },
    {
        "author": "王雲",
        "paragraphs": [
            "三月前頭二月天，湖亭雄絕富韶妍。",
            "石形卓砌虎蹲岸，檣影浸波龍卧淵。",
            "向日鮮明花曝錦，隨風零亂柳飛綿。",
            "春來此地堪行樂，誰共賞心張雅筵。"
        ],
        "title": "東湖  其二",
        "id": "fb7ee7a2-75b4-4c1d-9c12-9982b225b265"
    },
    {
        "author": "王雲",
        "paragraphs": [
            "大仰古名剎，師居二紀中。",
            "本無一法說，須信萬緣空。",
            "體與大虛合，心將諸祖同。",
            "唐來三百載，不墜釋迦風。"
        ],
        "title": "贈大仰齊禪師",
        "id": "1f39e7d0-ad8e-49bf-b550-5fa300d85fa5"
    },
    {
        "author": "王雲",
        "paragraphs": [
            "簡師飛錫地，天外集雲峰。",
            "挐石松根瘦，歆窗竹影濃。",
            "山寒侵壞衲，澗響雜疏鐘。",
            "客問西來意，無言憑短筇。"
        ],
        "title": "贈仰山簡老",
        "id": "4009cac5-b474-4331-a538-ecb230eb268f"
    },
    {
        "author": "王雲",
        "paragraphs": [
            "高挂朝冠返故鄉，靜延真侶創新堂。",
            "不容閒草依階砌，已許歸雲宿棟梁。",
            "愛客定須添酒病，惜春應未減詩狂。",
            "肯同阮巷分南北，松竹交陰隔蘚牆。"
        ],
        "title": "題李都官道堂",
        "id": "c899e2b4-9635-4be9-bab0-8611229ecf2c"
    },
    {
        "author": "王雲",
        "paragraphs": [
            "卜築䫫郊扉，登臨野趣宜。",
            "鷗邊春浪間，草外碧雲低。",
            "畫憶王摩詰，詩漸杜拾遺。",
            "徘徊半樓月，殘夜水明時。"
        ],
        "title": "題張氏鍾秀閣",
        "id": "33f281f2-7988-4a9d-b04f-b4f40dd23088"
    },
    {
        "author": "王雲",
        "paragraphs": [
            "爲憐綠葉四時在，不可朱闌一日無。"
        ],
        "title": "句  其一",
        "id": "b5780072-6877-4998-9c8b-418bf77d654a"
    },
    {
        "author": "王雲",
        "paragraphs": [
            "經夏地無暑，未寒泉有冰。"
        ],
        "title": "句  其二",
        "id": "d4304d8d-37a3-4fe5-a649-ca9374061780"
    },
    {
        "author": "釋如庵主",
        "paragraphs": [
            "三十年來住此山，郡符何事到林間。",
            "休將瑣瑣塵寰事，換我一生閑又閑。"
        ],
        "title": "辭住持偈",
        "id": "14a5aa20-747a-42c9-b6be-7b691ec4f615"
    },
    {
        "author": "釋思聰",
        "paragraphs": [
            "千點亂山橫紫翠，一鈎新月掛黄昏。"
        ],
        "title": "句  其一",
        "id": "465b4e8d-ea98-4fe8-8b87-60c365d59159"
    },
    {
        "author": "釋思聰",
        "paragraphs": [
            "枇杷花發天欲雪，黄雀不飛枝上寒。"
        ],
        "title": "句  其二",
        "id": "df310880-fbc9-4b7c-aa53-484dc371ba2e"
    },
    {
        "author": "鄭居中",
        "paragraphs": [
            "可惜病相如，誰尋封禪書。",
            "雙親千里外，一葉九秋餘。",
            "風露翻歸旐，塵埃鎖故廬。",
            "虎丘山下路，會葬有鄉車。"
        ],
        "title": "挽顧學正  其一",
        "id": "0de778db-5a29-4e87-86dd-20909d974f4f"
    },
    {
        "author": "鄭居中",
        "paragraphs": [
            "廣文官舍冷如冰，幾歎朝衫脫未能。",
            "忽買春田埋玉地，猶懸絳帳讀書燈。",
            "佳名空綴仙都石，妙偈爭傳海寺僧。",
            "一幅粉旌春水漫，惜君誰不涕奔騰。"
        ],
        "title": "挽顧學正  其二",
        "id": "a8c286bc-e56d-42e6-8ab8-42c5e912aef5"
    },
    {
        "author": "鄭居中",
        "paragraphs": [
            "邱壑未應容謝傅，衮衣行見命周公。"
        ],
        "title": "句  其一",
        "id": "ee7e7590-4f47-49f5-99ae-cddaca6816b4"
    },
    {
        "author": "鄭居中",
        "paragraphs": [
            "自有薰風來解慍，更無箕舌巧爲讒。"
        ],
        "title": "句  其二",
        "id": "d53f0036-082f-4291-b0ee-a6bab04b1a82"
    },
    {
        "author": "鄭居中",
        "paragraphs": [
            "殿上神光瞻舜禹，壁間俊氣識伊萊。"
        ],
        "title": "句  其三",
        "id": "d310ff9c-b0d8-421e-a58c-42e1a0787e8c"
    },
    {
        "author": "楊存",
        "paragraphs": [
            "月中丹桂輸先手，鏡裏朱顔正後生。"
        ],
        "title": "句",
        "id": "360ab140-690c-4e1f-96bd-320221115812"
    },
    {
        "author": "陳恬",
        "paragraphs": [
            "松上花兮松下根，食之年貌與松鄰。",
            "君今既是松間客，采送衰翁亦可人。"
        ],
        "title": "寄晁以道求嵩山長松",
        "id": "899a186b-cf41-43ed-86e8-7124678909ae"
    },
    {
        "author": "陳恬",
        "paragraphs": [
            "萬里稻粱高興，誰將出入君懷。",
            "已訝天邊月上，更疑蘋末風來。"
        ],
        "title": "題畫扇",
        "id": "96a94c37-de2c-499c-bc89-515d9e41837b"
    },
    {
        "author": "陳恬",
        "paragraphs": [
            "暮春春已晚，不見子規飛。",
            "莫是無歸處，山禽不勸歸。"
        ],
        "title": "子規",
        "id": "75933014-f6c8-4fe9-b267-4cd998a4704a"
    },
    {
        "author": "陳恬",
        "paragraphs": [
            "不是故人供祿米，初非縣令給豬肝。",
            "養賢禮厚隆三簋，拜賜恩深艷一簞。"
        ],
        "title": "謝葛汝州寧卿遺公庫酒肉薪米",
        "id": "75dc7a41-b731-48a3-a159-79ba68337862"
    },
    {
        "author": "陳恬",
        "paragraphs": [
            "嵩陽不得到，華頂可徘徊。",
            "當知吾性分，自有一天台。"
        ],
        "title": "望天台山二絕  其一",
        "id": "ebfe9efc-0ff8-4b4a-ad9b-b9b8a7d16544"
    },
    {
        "author": "陳恬",
        "paragraphs": [
            "氣驟烟雲速，風飛山嶽摧。",
            "神遊八極表，何必訪天台。"
        ],
        "title": "望天台山二絕  其二",
        "id": "c361f1ea-4485-4b0d-b112-8dc780b501bd"
    },
    {
        "author": "陳恬",
        "paragraphs": [
            "萬方剎境一珠輝，稽首如空無所依。",
            "汝浦共瞻雲獨往，靈巖遙佇錫東飛。",
            "烟霞隠現青蓮峙，龍象歡呼白拂揮。",
            "多謝禪耆來訪我，雙林風月靜相違。"
        ],
        "title": "送南禪和尚東遷靈巖",
        "id": "6c5d818c-1974-4f7b-bfaf-be316c22efb7"
    },
    {
        "author": "陳恬",
        "paragraphs": [
            "嵩陽讀水經。"
        ],
        "title": "句  其一",
        "id": "a0fc8170-bcb0-4276-88d8-b7e04bb8ddff"
    },
    {
        "author": "陳恬",
        "paragraphs": [
            "雪裏消磨一半春。"
        ],
        "title": "句  其二",
        "id": "3c532a19-5eee-4fd4-9cff-d4106c213b80"
    },
    {
        "author": "釋顯嵩",
        "paragraphs": [
            "八十年中常浩浩，宏開肆貨摩尼寶。",
            "也無一箇共商量，不是山僧收鋪早。"
        ],
        "title": "臨寂頌",
        "id": "d040e949-7a4a-484f-9ac5-dd23bbc00453"
    },
    {
        "author": "釋顯嵩",
        "paragraphs": [
            "昨日羅剎心，今朝菩薩面。",
            "羅剎與菩薩，不隔一條綫。"
        ],
        "title": "偈",
        "id": "086051a1-51bb-456e-9ef5-36e2932e1f49"
    },
    {
        "author": "許翰",
        "paragraphs": [
            "公爲逐客向何州，我亦求家賦遠遊。",
            "邂逅二林成晤賞，寂寥千古想風流。",
            "玉鏘溪堰凉吹榻，蓋偃松蘿翠滿樓。",
            "明日分携重迴首，鑪峰空見紫烟浮。"
        ],
        "title": "方舍舟九江適會僕射相公道過二林得非所期相顧歎息輒爲長句用志勝遊且以敘別",
        "id": "eb589e28-7c95-4062-8ab1-6de932ee0b07"
    },
    {
        "author": "許翰",
        "paragraphs": [
            "旃裘亂衣裳，風雨飄屋廬。",
            "南奔萬里空，脫死鋒鏑餘。",
            "翠華狩絕域，黄塵翳修塗。",
            "朝無嵇侍中，濺血霑誰裾。",
            "夷兒金束袍，漉蔌懸珊瑚。",
            "驕氣吞九州，投餌術已疏。",
            "公捐繞朝策，觀化聊據梧。",
            "鳳凰渺鴻乙，紫氛誰與俱。",
            "丘壑歲已晚，鍾鼎功未書。",
            "棄置委時運，超摇遊物初。",
            "此憂自古有，此樂絕世無。",
            "邂逅拯橫流，功成吾不居。"
        ],
        "title": "奉和大觀文相公見寄古風",
        "id": "1d77ac93-a048-4b57-ac59-d7011fd7ac28"
    },
    {
        "author": "許翰",
        "paragraphs": [
            "平生我三友，四海吳李孫。",
            "抱能不時施，戎馬生中原。",
            "孫既北隨難，落日黄塵昏。",
            "吳亦南投荒，蠻瘴愁朝暾。",
            "李今又去我，浮槎雜鼉黿。",
            "飛濤渺何極，海天相吐吞。",
            "蘧蘧遺此老，死生信乾坤。",
            "顛沛吳江渚，投依楚山樊。",
            "脩水抱蒼巔，劍氣埋雲根。",
            "翛然竹林下，乃有幽人存。",
            "神交跡兩忘，高風嫋孤旛。",
            "慰我念友心，方外得所敦。",
            "空寂湛禪悅，中有詩清溫。",
            "我亦忘世者，早窺治亂源。",
            "忠臣泣廟社，志士傷丘園。",
            "欲持一寸膠，往澄九河渾。",
            "晚知未得力，繙經委空言。",
            "迨此從君遊，始脫百憂繁。",
            "五君與六逸，歲久名方尊。",
            "他日竹菴東，更開支許軒。"
        ],
        "title": "三友篇贈珪老",
        "id": "02cfa7eb-aad6-4482-a8fb-245787c31705"
    },
    {
        "author": "許翰",
        "paragraphs": [
            "避兵窮嶺海，我豈文休孫。",
            "慨彼鳴鳳郊，化爲逐鹿原。",
            "北吹戰塵腥，南接瘴霧昏。",
            "森然一彗孛，敢近六龍暾。",
            "轉舟大藤峽，脫死鱷與黿。",
            "纜裊蒼崖樹，落日銜未吞。",
            "忽得素書尺，若闚黄裳坤。",
            "招我以隠淪，雉澤遺塵樊。",
            "游心太易初，攟逐萬化根。",
            "耿光百世後，樂此不亡存。",
            "寧知虎符下，擁公萬旌旛。",
            "英威祖豫州，非心折王敦。",
            "從容謝東山，逆氣沮桓溫。",
            "自昔國其國，治忽信有源。",
            "豈容社稷鎮，端老孤獨園。",
            "至人心淑清，一爲斯民渾。",
            "胡騎却長嘯，晉史徒清言。",
            "武侯揮白羽，亦有軍務繁。",
            "要封鯨鯢觀，復睹宸極尊。",
            "功成去冥冥，與我俱鴻軒。"
        ],
        "title": "艤舟大藤峽口武陵使至忽奉福唐珍牘附以古風招隠攬之欣聳有會初心而分閫之命下已久矣詠歎不已復次舊韵用寄惓惓冀一觀省",
        "id": "4ecc6873-88cd-4d08-b71c-69330803c954"
    },
    {
        "author": "許翰",
        "paragraphs": [
            "回雁峰南楚越分，瀟湘烟水思離羣。",
            "林寒欲暗他江浦，月出先明半嶺雲。",
            "客子無歸迷世路，故人不見隔兵氛。",
            "春風空寄相思字，寇鄧經綸早晚聞。"
        ],
        "title": "辛亥三月繫舟瀟湘得邵武柳州二丞相正月初書撫事感懷寄此長句",
        "id": "88b9ccfc-7e03-459c-84cc-fd902b653396"
    },
    {
        "author": "王仲敏",
        "paragraphs": [
            "松陰嵐影翠回環，盡在牆垣繚繞間。",
            "舟楫更無通別浦，烟霞曾不接他山。",
            "詩亡石在雲徒恨，劍去池荒水自閑。",
            "偷得公餘來一餉，遙城鐘鼓出催還。"
        ],
        "title": "題虎丘次蒲章二公韵  其一",
        "id": "45878f7a-1019-4c67-b4f3-9cec7e5b1f8f"
    },
    {
        "author": "王仲敏",
        "paragraphs": [
            "匆匆乘詔解行舟，早晚重來此地遊。",
            "今日湖山詩似杜，當年庠序學如丘。",
            "烟波初入朝宗浦，風月還思望海樓。",
            "紅旆碧幢留不住，空餘遺愛在南州。"
        ],
        "title": "題虎丘次蒲章二公韵  其二",
        "id": "c25df1e9-b8f7-449c-b91a-9b7745e4651c"
    },
    {
        "author": "王仲敏",
        "paragraphs": [
            "諢語銷忠骨鯁亡，此中空奏忒郎當。"
        ],
        "title": "句",
        "id": "7ca6e3f0-b119-49d8-bf34-05012c1b7290"
    },
    {
        "author": "錢蓋",
        "paragraphs": [
            "稽首文殊師，昔爲七佛祖。",
            "嘗發大悲願，廣度諸有情。",
            "念彼東北方，是爲清凉境。",
            "龍神五百俱，眷屬萬菩薩。",
            "設化於此土，示現無量光。",
            "聞者嘆希有，何况目所見。",
            "我於曩劫中，曾種種供養。",
            "今復得親近，瞻睹異於常。",
            "念無始劫來，有塵沙數罪。",
            "一獲光明相，釋然盡消滅。",
            "又念諸衆生，與我同體性。",
            "乘此勝妙力，離苦愁解脫。",
            "我今永歸依，敬禮發弘誓。",
            "願盡未來際，常居佛會中。",
            "一聞微妙音，即證無上道。",
            "十方虛空界，一切諸有情。",
            "盡願同我心，速悟無生忍。"
        ],
        "title": "偈",
        "id": "ae1c1dfc-a7a4-4be7-bc6d-b62688073a7c"
    },
    {
        "author": "林通",
        "paragraphs": [
            "白雲亭構見浮圖，賢尹標名意有餘。",
            "閒抱石巖禪客座，影籠墨跡憲臺書。",
            "玎璫玉溜無停響，瀟洒琅玕不用疏。",
            "登賞已知情放佚，飄飄應喜類相如。"
        ],
        "title": "白雲亭  其一",
        "id": "824c5d10-155a-46de-8ec2-8571caadf0c0"
    },
    {
        "author": "林通",
        "paragraphs": [
            "雙溪會處創危亭，我愛亭成不異名。",
            "到此更誰分別派，同歸終見入東瀛。",
            "清輝黛染環簷色，幽響琴傳出澗聲。",
            "自信竹林林上美，剪裁今已屬賢明。"
        ],
        "title": "白雲亭  其二",
        "id": "a1dbaf55-5ded-4974-9d4c-92a3b73b9edb"
    },
    {
        "author": "林通",
        "paragraphs": [
            "危頂裁成九日亭，蓬瀛透出海峰青。",
            "滿前細菊浮樽酒，四顧凝雲簇畫屏。",
            "月爲情多良夜至，人貪景勝醉魂醒。",
            "風流令尹江山主，此樂同民德已馨。"
        ],
        "title": "九日亭",
        "id": "67e099b4-684a-45a1-81e8-57e52d223184"
    },
    {
        "author": "許梁",
        "paragraphs": [
            "禁苑精廬是切鄰，衣巾雖舊不沾塵。",
            "鐘魚聲裏吟連晚，花柳香中醉過春。",
            "和玉重泥燒藥竈，買絲新接釣魚綸。",
            "繞湖十萬人家住，如此清閑有幾人。"
        ],
        "title": "書郭子度壁",
        "id": "479a3cfb-c4a0-4974-aeed-79e993e445c9"
    },
    {
        "author": "葛繁",
        "paragraphs": [
            "真機昔振雲門路，祖席今多雪竇孫。",
            "傳到慧林花果盛，須知葉落總歸根。"
        ],
        "title": "題雪竇和尚親書偈後",
        "id": "260ab07d-56bb-4ecf-b4c1-e6d39452702b"
    },
    {
        "author": "高述",
        "paragraphs": [
            "翬簷臨古岸，玉砌近重闉。",
            "指點尋仙路，留連勸酒人。",
            "水流還似舊，花落又逢春。",
            "客到此亭下，眷言休問津。"
        ],
        "title": "流花亭",
        "id": "dd1e0e4c-ca7d-49dc-9c94-103fb010067c"
    },
    {
        "author": "高述",
        "paragraphs": [
            "玉溪石角尖如鋒，山泉噴浸碧玉龍。",
            "龍髯誰爲不可識，石上菖蒲拳碧茸。",
            "老根密節穿石瘦，細葉如林屯遠岫。",
            "百草爛死事潜萌，纖纖獨與冰霜鬭。",
            "玻璃瑪瑙春水寒，呼兒捧將持銅槃。",
            "年來青眼志未喪，喜君綠髮能衝冠。"
        ],
        "title": "賦玉溪寺石菖蒲",
        "id": "bb3ae98d-4933-4a09-ac02-9b0302f663cc"
    },
    {
        "author": "高述",
        "paragraphs": [
            "平生丘壑情，得此真忘形。",
            "摳衣跨石角，開道披林坰。",
            "日影曉峰翠，猿啼山柿青。",
            "三潭在何許，已約摸重屏。"
        ],
        "title": "玉溪曉步",
        "id": "e28cbb75-f5fc-4525-87d0-5cdcfd82d276"
    },
    {
        "author": "高述",
        "paragraphs": [
            "謫仙此酹月，郎官亦流風。"
        ],
        "title": "句",
        "id": "259086af-0a17-442c-92bc-b6042e30b1aa"
    },
    {
        "author": "藍奎",
        "paragraphs": [
            "懶思身外無窮事，願讀人間未見書。"
        ],
        "title": "句",
        "id": "1f0a1c01-eb25-443e-bfe4-8d2e7605cae5"
    },
    {
        "author": "郭三益",
        "paragraphs": [
            "洗光朝日上旋旋，瑞色分臨此地先。",
            "門迥帆收江市密，山深龍卧海潭圓。",
            "靜然柏子聽幽偈，閒立苔痕問小禪。",
            "莫訝潮平歸渡晚，斯遊有意已三年。"
        ],
        "title": "遊日山",
        "id": "4c6abae4-e3cc-4020-b4ce-2f07bfdf0bc0"
    },
    {
        "author": "郭三益",
        "paragraphs": [
            "面幽連野色，審曲带城闉。",
            "但見流花水，難尋避世人。",
            "蟠桃知幾熟，蘚洞謾長春。",
            "稅駕追前事，躊躇要路津。"
        ],
        "title": "流花亭",
        "id": "57b9f994-b6a9-4f64-8b27-d8459d4b7245"
    },
    {
        "author": "郭三益",
        "paragraphs": [
            "道人棲碧山，雲居在空曲。",
            "十年海潮音，利物緣已熟。",
            "更尋妙高頂，超然具幽築。",
            "古木插空青，寒筠抱巖綠。",
            "時携貝葉書，步入深林讀。",
            "雲衣冷蕭條，靜對含烟玉。",
            "客來境非喧，客去境自足。",
            "宵眠護禪虎，晝引銜花鹿。",
            "庵中三昧語，藥我貪瞋毒。",
            "何當脫雙鳬，藜杖追高躅。"
        ],
        "title": "韋羌山式公綠筠庵詩",
        "id": "1d6fa3ae-f9f8-4b93-bec0-7968c4d740b3"
    },
    {
        "author": "郭三益",
        "paragraphs": [
            "平生但愛山中寺，此日來看竹外山。",
            "心境頓開清浄想，客塵無復更相關。"
        ],
        "title": "題多福院分翠軒",
        "id": "d0f585a9-b5cd-4ac4-9def-6899fc0e4a40"
    },
    {
        "author": "郭三益",
        "paragraphs": [
            "羲和均四時，曜靈有急節。",
            "沈迷簿領書，坐歎春事歇。",
            "及茲新雨收，西郊軔初發。",
            "蒼頑山氣嘉，奔悍溪流活。",
            "風驚麥翻浪，水浄秧抽髮。",
            "漸窮蕭寺幽，頓使煩襟豁。",
            "蜂喧釀蜜翅，鳥落啼林血。",
            "高僧日無事，種朮畦畝闊。",
            "綠苗已紓紓，紫花行復結。",
            "吾欲訪長生，終歲期採擷。"
        ],
        "title": "題廣度院",
        "id": "d371f893-5431-4510-ab6d-a7e933c72937"
    },
    {
        "author": "郭三益",
        "paragraphs": [
            "古木陰森梵帝家，簾泉一酌試新芽。",
            "官符星火催春焙，却使山僧怨白蛇。"
        ],
        "tags": [
            "衡山"
        ],
        "title": "題南嶽寺",
        "id": "cd5f77b3-229f-4859-9f64-875835d398ee"
    },
    {
        "author": "郭三益",
        "paragraphs": [
            "山光竹影交寒輝，下有碧浸吹漣漪。",
            "沙痕隠隠白鳥去，石聲鑿鑿扁舟歸。",
            "芝蘭發香禪味遠，雲霧吐秀人家稀。",
            "須知春事不可挽，杜鵑已繞林中飛。"
        ],
        "title": "題仙居南峰寺藍光軒",
        "id": "34691279-1947-4f88-b55f-a5c75cc53e13"
    },
    {
        "author": "郭三益",
        "paragraphs": [
            "曉鳥啼啞啞，游子初去家。",
            "去家向何許，雪暗天一涯。"
        ],
        "title": "句  其一",
        "id": "fc3039fa-0df5-4a0b-9e97-f49694ff0a33"
    },
    {
        "author": "郭三益",
        "paragraphs": [
            "舉頭語天公，慇懃推日車。"
        ],
        "title": "句  其二",
        "id": "0c064c2a-b481-4cd9-a305-4c5303033bb4"
    },
    {
        "author": "孫發",
        "paragraphs": [
            "林亭長夏愛濃陰，來引茶甌一散襟。",
            "忽去却來蜂個個，自啼還住鳥深深。"
        ],
        "title": "絕句二首  其一",
        "id": "f1fb1b44-f569-4ace-90f8-d2d2e2ef0f00"
    },
    {
        "author": "孫發",
        "paragraphs": [
            "山家一尺瀟湘石，掃盡雲腴齒頰清。",
            "警破午窗箕潁夢，轉爲風外小松聲。"
        ],
        "title": "絕句二首  其二",
        "id": "b3359d14-1984-45e5-90cd-1bf9854dce76"
    },
    {
        "author": "孫發",
        "paragraphs": [
            "吾聞兩臂重於天下不可廢，知之不必子華子。",
            "愚民氣焚胸，一忿敢趨死。",
            "以死視四肢，截臂如去指。",
            "嗚呼巴陵之民何以有此風，疾痛利害人所同。",
            "甘心一臂捐糞壤，終身廢卧閭閻中。",
            "前年截臂渠得理，今年截臂吾亦爾。",
            "村南截臂殺平人，村北炰咻還比擬。",
            "虺虺民，虺虺民，用心若此非吾人。",
            "有冤自可次第訴，毒人何必殘其身。",
            "聞者莫驚喧，此弊吾能言。",
            "其初姑息吏，不與杜其源。",
            "嗟哉惡俗傷仁厚，明明有冤宜勿受。",
            "一姦不濟百姦消，共致和平俾在宥。"
        ],
        "title": "截臂行",
        "id": "013329b3-70df-49a0-bc46-dfaa46c3bcd0"
    },
    {
        "author": "孫實",
        "paragraphs": [
            "孜孜爲善雞鳴起，先王之道斯爲美。",
            "四十五十無聞焉，斯亦不足畏也已。"
        ],
        "title": "書語集句詩譏一老生",
        "id": "fd37fc19-3042-4226-8c56-9ea8072fd758"
    },
    {
        "author": "孫實",
        "paragraphs": [
            "絕頂地平易，軒窗風怒號。",
            "半空垂象緯，四面湧波濤。",
            "洞僻封苔蘚，泉深冷骨毛。",
            "登臨欲忘返，城市厭塵勞。"
        ],
        "title": "壓雲軒",
        "id": "c5b22b3d-abc6-47a4-a34f-6bd8b35cc92e"
    },
    {
        "author": "太史章",
        "paragraphs": [
            "澗底輕雷噴玉泉，石橋僧度是何年。",
            "靈峰斗隔人間世，真境潜分洞裏天。",
            "施食曾聞龍就掌，談空應有虎當筵。",
            "道猷雪涕非無謂，誰見湔腸掛木顛。"
        ],
        "title": "石橋",
        "id": "88b9142d-8044-441b-ad32-23689846bfda"
    },
    {
        "author": "太史章",
        "paragraphs": [
            "神僊隠居尚深渺，徑迂不欲與世通。",
            "必求峭拔出林杪，俯視左右環羣峰。",
            "飛泉不測源所自，瀑注一落千丈虹。",
            "步躋石磴旋盤折，翠蔭蒙密多長松。",
            "唐聞馬練師，晉傳葛仙翁。",
            "丹灰已死不復熾，獨有翰墨留遺蹤。",
            "定知華表立歸鶴，誰見靈湫藏蟄龍。",
            "白雲子，信亦稀，藐視聲利如塵泥。",
            "仕途捷徑非我樂，不死之鄉終欲歸。",
            "玉霄峰前烟撲撲，金庭宮外雲霏霏。",
            "哀猿嘯斷月不古，桃杏得春還滿枝。",
            "風馭寥寥何處在，孤墳棺殮只空衣。"
        ],
        "title": "桐柏崇道觀",
        "id": "8bb46226-759d-48d9-b856-103e7532d828"
    },
    {
        "author": "太史章",
        "paragraphs": [
            "痕疑神所鑿，不與衆巖俱。",
            "鎮地形何直，參天勢自孤。",
            "鶴栖喬木穩，猿攬古籐粗。",
            "欲得丹青手，和雲畫作圖。"
        ],
        "title": "題幽石",
        "id": "a9e52528-3644-465d-80a0-3e771496fe62"
    },
    {
        "author": "太史章",
        "paragraphs": [
            "既晴安得雨霏霏，百道流泉落翠微。",
            "側帽試看繩引處，破烟千點濕人衣。"
        ],
        "title": "題望飛泉",
        "id": "d2b37dd2-4b13-4985-8ffb-f1afc31c5c10"
    },
    {
        "author": "太史章",
        "paragraphs": [
            "白雲曾罩定中身，石上雲歸不見人。",
            "應有山神常守護，松風時爲埽埃塵。"
        ],
        "title": "題宴坐石",
        "id": "3ba13005-09d4-48a8-bc98-ac1e9488f1b7"
    },
    {
        "author": "李廌",
        "paragraphs": [
            "南山之北，北山之南。",
            "環岡繞嶺，紫翠相參。",
            "奔騰蹲蹴，萬里䮝驂。",
            "丘衍沃若，靈秀所涵。",
            "平巒蔽虧，餞日西崦。",
            "月生大東，錯落夕嵐。",
            "凝輝萬壑，澄若淵潭。",
            "有窶人室，架楹維三。",
            "其名實佳，佳哉月巖。",
            "窶人者何，贊皇之黔。",
            "伊誰名之，宗伯子瞻。",
            "嗟嗟窶人，天民之淹。",
            "昔也方將，愚妄所漸。",
            "喜功好名，虎穴屢探。",
            "輪殷緌墮，却戰猶酣。",
            "老不及人，綿力弗堪。",
            "飲冰食蘗，處約已甘。",
            "天匪靳予，事有莫兼。",
            "俾予有知，錫福則廉。",
            "餘齡數奇，展也不占。",
            "異時著書，雖俟桓譚。",
            "心勞用寡，遠愧周聃。",
            "今師農圃，穮蔉崇芟。",
            "年登歲樂，糠稗求饜。",
            "褐寬縕敝，懷此不貪。",
            "門子之責，責我丁男。",
            "我居區中，如繭之蠶。",
            "身外餘地，烏用沉潜。",
            "逝將掃迹，於焉養恬。",
            "披風遡景，玩目嵌巉。",
            "彼無獻嘲，居之不慚。"
        ],
        "title": "月巖齋詩",
        "id": "4326cc2c-84d7-40c9-950b-bb0a5075f0cb"
    },
    {
        "author": "李廌",
        "paragraphs": [
            "蒼崖觀出日，依稀自扶桑。",
            "初如浴咸池，蒼蒼或凉凉。",
            "漸若賓暘谷，赫赫復煌煌。",
            "海濱升霞彩，貫地萬丈長。",
            "攝提御天衢，一照明萬方。",
            "不願發五色，不必呈九光。",
            "無用現重輪，無貴珥青黄。",
            "吾心願吾君，盛德如朝陽。",
            "照臨冒下土，威名燭無疆。",
            "不復迭而微，常進熾而昌。",
            "蟻行理雖切，丸跳比亦狂。",
            "病夫喜壯觀，蓬心遂恢張。",
            "異時環堵宮，但見生東牆。"
        ],
        "title": "觀出日",
        "id": "2cc3c325-211f-4faf-b2c3-79a62411e454"
    },
    {
        "author": "李廌",
        "paragraphs": [
            "晨游開母祠，暮抵紫虛谷。",
            "千峰掛夕陽，猶指中寺宿。",
            "山空無人聲，暝色滿草木。",
            "亂石礙饑馬，荒榛走驚鹿。",
            "深林怪禽號，絕壑山鬼哭。",
            "照塗藉流螢，呻吟愧僮僕。",
            "乙夜扣禪扉，孤燈耿幽綠。",
            "猶疑夢寐中，對榻眠空屋。"
        ],
        "title": "宿峻極中院",
        "id": "d8fa0366-4e35-463f-b237-b2f2666effa9"
    },
    {
        "author": "李廌",
        "paragraphs": [
            "陽崖轉窅窕，層林蔽重陰。",
            "披榛過輿馬，緣雲得幽尋。",
            "坐覺真境寂，茲焉悟賞心。"
        ],
        "title": "丙子歲三月十有二日遊嵩山宿峻極中院時天氣清朗山月甚明因以陰壑生虛籟月林散清影爲韵詩各六句  其一",
        "id": "ac4c61b3-8257-4783-8128-b6ca0afe519d"
    },
    {
        "author": "李廌",
        "paragraphs": [
            "平時崢嶸想，跼蹐在城郭。",
            "言登諸峰勝，幽情散寥廓。",
            "焉能乘海桴，終期老丘壑。"
        ],
        "title": "丙子歲三月十有二日遊嵩山宿峻極中院時天氣清朗山月甚明因以陰壑生虛籟月林散清影爲韵詩各六句  其二",
        "id": "ae59915a-3ea8-44ab-849b-25d906efdcf2"
    },
    {
        "author": "李廌",
        "paragraphs": [
            "日背西嶺沒，月嚮東嶺生。",
            "殷霞未隠彩，皓露已舒明。",
            "斗柄坐可挹，政恐河漢傾。"
        ],
        "title": "丙子歲三月十有二日遊嵩山宿峻極中院時天氣清朗山月甚明因以陰壑生虛籟月林散清影爲韵詩各六句  其三",
        "id": "1f97d734-6218-492c-a4e5-5633887af5a3"
    },
    {
        "author": "李廌",
        "paragraphs": [
            "微雲起前礎，出山忽紆餘。",
            "風吹去何之，閑意滿太虛。",
            "倚柱聊目送，我生何滯愚。"
        ],
        "title": "丙子歲三月十有二日遊嵩山宿峻極中院時天氣清朗山月甚明因以陰壑生虛籟月林散清影爲韵詩各六句  其四",
        "id": "40ec1471-5723-4199-a30d-5dd55db9ea1b"
    },
    {
        "author": "李廌",
        "paragraphs": [
            "廛居倦喧卑，區中憎陿隘。",
            "游目宇宙間，山河真礪带。",
            "一嘯萬林端，呼風作天籟。"
        ],
        "title": "丙子歲三月十有二日遊嵩山宿峻極中院時天氣清朗山月甚明因以陰壑生虛籟月林散清影爲韵詩各六句  其五",
        "id": "bd84691d-47cc-4822-913f-cb34859c4eec"
    },
    {
        "author": "李廌",
        "paragraphs": [
            "風回荔蘿香，意與塵氣別。",
            "杳杳雲際鐘，皎皎松上月。",
            "觸焉感幽處，蠟屐俟明發。"
        ],
        "title": "丙子歲三月十有二日遊嵩山宿峻極中院時天氣清朗山月甚明因以陰壑生虛籟月林散清影爲韵詩各六句  其六",
        "id": "55ad97cd-2ac7-49f7-a31f-244bc65558de"
    },
    {
        "author": "李廌",
        "paragraphs": [
            "陰磴頑雪積，老崖白雲深。",
            "捫蘿陟鳥道，揚塵落喬林。",
            "下方有粟場，俯見歸飛禽。"
        ],
        "title": "丙子歲三月十有二日遊嵩山宿峻極中院時天氣清朗山月甚明因以陰壑生虛籟月林散清影爲韵詩各六句  其七",
        "id": "44437409-2fa8-4daa-986a-57415a01abb5"
    },
    {
        "author": "李廌",
        "paragraphs": [
            "舍鞅陟層巘，老步獨多歎。",
            "笑談谷傳響，松聲遞蕭散。",
            "欲尋草堂池，土室無僧贊。"
        ],
        "title": "丙子歲三月十有二日遊嵩山宿峻極中院時天氣清朗山月甚明因以陰壑生虛籟月林散清影爲韵詩各六句  其八",
        "id": "585ae6cf-b36b-43eb-8a4f-5bbb3687b02b"
    },
    {
        "author": "李廌",
        "paragraphs": [
            "松風憩俗駕，撫心愧營營。",
            "登臨念勝土，烏用千載名。",
            "願與婦子俱，終焉住神清。"
        ],
        "title": "丙子歲三月十有二日遊嵩山宿峻極中院時天氣清朗山月甚明因以陰壑生虛籟月林散清影爲韵詩各六句  其九",
        "id": "b16b6b94-8b6a-4553-a6d3-2337d6e9cbe8"
    },
    {
        "author": "李廌",
        "paragraphs": [
            "穿雲上虛無，彷彿凌倒景。",
            "微茫鴻鵠背，指點衆山頂。",
            "出日上扶桑，徘徊萬林影。"
        ],
        "title": "丙子歲三月十有二日遊嵩山宿峻極中院時天氣清朗山月甚明因以陰壑生虛籟月林散清影爲韵詩各六句  其一○",
        "id": "463f462f-e8cb-4386-8ff6-230ebf471ee3"
    },
    {
        "author": "李廌",
        "paragraphs": [
            "黄花作秋色，槁莢作秋聲。",
            "殘春有秋意，奈此惻惻情。",
            "喬木點新翠，古壠集飄英。",
            "午風薰徑草，麥浪摇新晴。",
            "脂車逐勝士，訪友來西坰。",
            "苦汗泣瘦馬，流塵汙華纓。",
            "囅然發孤笑，屢醉輒屢醒。",
            "聊歌干旄篇，愧我未登瀛。"
        ],
        "title": "西郊",
        "id": "8277d4a6-ce77-483b-a427-4f34425a4037"
    },
    {
        "author": "李廌",
        "paragraphs": [
            "氤氳蟠巽隅，崢嶸干斗魁。",
            "蕪城佳氣緬，茂林朱檻開。",
            "竹月靜蔭扃，松風綠摇盃。",
            "開軒清流度，隠几遙山來。",
            "恪公昔優游，弭節此裴回。",
            "言念平生容，翻然九泉哀。",
            "張老頌趙寢，雍門悲孟臺。",
            "歌榭奄凝塵，燕閣鬰生苔。",
            "侈靡一轉盼，金碧復成埃。",
            "獨無不忘者，安用爾爲哉。",
            "恪公古遺直，勁氣騰九垓。",
            "豈惟甘棠愛，將與故國偕。",
            "傳家有元凱，上客盡鄒枚。",
            "聊興勝士想，愧無能賦才。"
        ],
        "title": "觀文恪王公樂道院巽亭在城上下臨潩水",
        "id": "8b8748ef-a33a-4925-bccc-907550339972"
    },
    {
        "author": "李廌",
        "paragraphs": [
            "釣渚平過水，筆溪清見底。",
            "寒烟曉冥冥，白石明齒齒。",
            "目送歸鴻飛，游心志鱣鮪。",
            "手應心不疑，物我相諾唯。",
            "黄雀漫多驚，白鷗來自喜。",
            "之子未投竿，我來頻洗耳。"
        ],
        "title": "釣渚詩",
        "id": "db22db72-4a41-4b09-8288-5d39aec9ba88"
    },
    {
        "author": "李廌",
        "paragraphs": [
            "徵君邈已遠，舊隠鎖雲扃。",
            "欲知敬遺德，巖以姓爲名。",
            "永言配此山，千歲爲德星。",
            "雖無猿鶴在，空餘泉石清。",
            "想昔居此地，笑傲輕冠纓。",
            "入居伯夷室，出效子真耕。",
            "種德如古人，養育達周京。",
            "惟能抱永正，是豈其用卿。"
        ],
        "title": "盧巖",
        "id": "2f5c86f0-d903-44df-b543-800bdf96ea75"
    },
    {
        "author": "李廌",
        "paragraphs": [
            "黄楊性堅貞，枝葉亦剛愿。",
            "三十六旬久，增生但方寸。",
            "今何成修林，左右映烟蔓。",
            "良材豈一二，所期先愈鈍。"
        ],
        "title": "黄楊林詩",
        "id": "8a4fdd5b-babe-4f6c-9653-5698f14cadd1"
    },
    {
        "author": "李廌",
        "paragraphs": [
            "青青弱草陰，猶能蔭寒魚。",
            "况乃葱蒨色，百尺映扶疏。",
            "月烟含清曠，水氣相吹噓。",
            "忽思大明宮，垂楊拂丹渠。",
            "豈無蒼翠色，飄颻映茅廬。",
            "日暮生幽寒，寂寞意何如。"
        ],
        "title": "臨溪檜",
        "id": "83b56be8-6642-4448-a862-93a998d66c32"
    },
    {
        "author": "李廌",
        "paragraphs": [
            "衛懿恃昌富，乘軒鶴有祿。",
            "貴鶴賤用民，身殘國顛覆。",
            "楚子惜名馬，終焉葬人腹。",
            "爵封東山松，侯比渭川竹。",
            "時輕官秩紊，辟妄作威福。",
            "無益害有益，褒賞逮禽畜。",
            "所美非美然，恩澤及草木。",
            "或譏將軍柏，無乃狃此俗。",
            "曷膺千鍾養，曷被三品服。",
            "不爲朝廷力，竊號委空谷。",
            "余知將軍心，非悅世人目。",
            "千年抱貞操，勁節無屈曲。",
            "不爲歲寒凋，守此萬仞綠。",
            "天武累此名，冥不知寵辱。",
            "雖不助柏敬，豈意慕軫轂。",
            "吾儕之小人，悟主惟欲速。",
            "盜功仍苟容，豈恥無道穀。",
            "潭潭居紫府，沉沉據華屋。",
            "貪恩謀子孫，占俸及僮僕。",
            "膏肓病天下，天下思食肉。",
            "朝爲四輔重，莫作三危逐。",
            "笙簫金谷宴，翣柳北邙哭。",
            "尚方屬鏤賜，朝服東市戮。",
            "君看古功臣，牖下死爲祝。",
            "將軍如有心，應哭世愈蹙。",
            "拔萃真不羣，虛名豈其欲。",
            "胡不觀其旁，滿山皆樸樕。"
        ],
        "title": "天封觀將軍柏",
        "id": "7f5c739c-ff35-4e55-8bf6-930c41458578"
    },
    {
        "author": "李廌",
        "paragraphs": [
            "舜韶奏九成，鳳凰故來儀。",
            "漢徹方秦政，何乃悞至斯。",
            "爾非鷄與鶩，出處當慎時。"
        ],
        "title": "鳳凰臺",
        "id": "0dafd8df-7468-4527-9b2e-1d77df188ac4"
    },
    {
        "author": "李廌",
        "paragraphs": [
            "真人造區夏，民瘼傒以蘇。",
            "戎衣振不格，力舉覆地盂。",
            "桓桓神武威，自信人未孚。",
            "當年羣嘯聚，劍立猶稱孤。",
            "天旋地機轉，曠谷吹塤竽。",
            "曈曈東方日，揚光扶桑隅。",
            "文明燭無疆，煌煌中天衢。",
            "曾孫太平君，稽古追唐虞。",
            "求賢用吉士，隠淪來真儒。",
            "股肱協帝躬，腹心懷良圖。",
            "庶事正絜矩，嘉言規典謨。",
            "欲將醍醐酪，沾濯瘍垢膚。",
            "又慮天下事，學古太殊塗。",
            "衆說折聖經，丹青久將渝。",
            "世稱淵華者，春秋華實敷。",
            "考之篤誠諶，熒熠皆穿窬。",
            "况復口耳學，擿埴冥索途。",
            "終身不知道，死矣如蟪蛄。",
            "無心時雨化，蠲逖狂狷迂。",
            "法言立定論，章章如璠瑜。",
            "專經務篤實，使士知所趨。",
            "欲皆抱道義，如孔丘之徒。",
            "士各重良貴，豈若乘風鳬。",
            "亦有倔彊輩，索足行深涂。",
            "如經風過耳，不美七尺軀。",
            "斯人雖云存，衆昧不容誅。",
            "振振文風聲，得與帝載俱。",
            "先生住毗陵，才望振國都。",
            "時方尚雕蟲，如紫色奪朱。",
            "獨專性命學，已與衆欲殊。",
            "窮年志專一，立節如仲舒。",
            "幾年困禮闈，輿議久已需。",
            "錦衾爛絺帷，羈絆縻於菟。",
            "滿衣京洛塵，馬病僕亦痡。",
            "前年彤庭下，射策關彫弧。",
            "如何扛鼎力，不勝舉匹雛。",
            "官卑府參軍，知命安嗚呼。",
            "青雲有伯樂，俯識千里駒。",
            "鋒斷吹毛羽，氣節凌轆轤。",
            "究之性天遺，溟海不可𣂏。",
            "遂言黼座前，此材誠楠楰。",
            "方今搆大厦，不可同朽株。",
            "嘉言沃宸衷，頓首帝曰俞。",
            "汝其姑試之，育士師東吳。",
            "東州士氣懦，勁草惟蓬蔞。",
            "循循教不倦，啟發親持扶。",
            "義方達遠邇，來學皆奔驅。",
            "瑞鳳止美竹，飛翔鳴高梧。",
            "賢哉師道尊，丘軻居魯邾。",
            "巍巍數仞牆，深邃不可踰。",
            "宗廟百官富，不見空跿{⻊句}。",
            "三年就傅訓，弦誦惟歌歈。",
            "或謂我自然，孰知如蒲盧。",
            "濟濟榛楛茂，皇州忽云徂。",
            "士民惜其去，夾轂爭挽軥。",
            "老叟遮道留，實篚携漿壺。",
            "謂言感恩惠，成我妻與孥。",
            "去矣不忍還，望塵猶懽呼。",
            "嘗聞有美玉，不琢鄰碔砆。",
            "美質逢利器，欲切惟錕鋘。",
            "子時才力薄，治邑民歡娛。",
            "季路在大國，止可治轉輸。",
            "古有孟公綽，知宏才有餘。",
            "優于趙魏老，不可爲大夫。",
            "皇皇魯聖人，道困將乘桴。",
            "才單敢兼人，道蹇罹罿罦。",
            "先生天與才，貫溟包五湖。",
            "昔否今已亨，天扉有携揄。",
            "行行近清秘，召見延英廬。",
            "一言悟明主，欽哉帝云吁。",
            "朕方在潁邸，鄉譽時已憮。",
            "何其數年間，下國猶劬劬。",
            "朕意在教育，如芑生新畬。",
            "往惟教東邦，朝野多美譽。",
            "往矣勤勿怠，潔白相連茹。",
            "或然何其嘉，宿憤得以攄。",
            "上苟膺寵光，不日昇朝裾。",
            "待詔金鑾殿，著書文石渠。",
            "不見潁陰叟，拖紳腰金魚。",
            "河湟少年將，五載登台樞。"
        ],
        "title": "送霍子侔還都",
        "id": "8035b487-8c3d-4b4a-9cd7-7df833a584d6"
    },
    {
        "author": "李廌",
        "paragraphs": [
            "蓬萊鹿門道，莽莽漢津渡。",
            "川塗兩緬邈，今古同此路。",
            "德公厭州里，翁媼是中去。",
            "風流可引想，千載豹隠霧。",
            "浩然遶城歸，羸馬琢妙句。",
            "宿草被荒丘，寒榛軼驚兔。",
            "昔我懷登臨，歲晏屬凝沍。",
            "茲遊愜于願，春仲忽云暮。",
            "杖策升翠麓，喟歎憐老步。",
            "冠雲得危亭，臨世濯凡趣。",
            "蒿薺俯青林，繡繪辨紅樹。",
            "他山照寸碧，迂江泫晞露。",
            "我生老憂患，胸次貯百慮。",
            "寓目宇宙間，猛省忘外慕。",
            "前瞻萬松嶺，翠壁屹相顧。",
            "輕飈觸纖柯，虛籟森已度。",
            "甓道繞危巔，爽氣襲籃轝。",
            "傳聞古道場，臺殿若鱗布。",
            "日者一昔災，楹棟皆若炬。",
            "壞垣積煨燼，况乃金碧處。",
            "山僧勤樸斲，堂構略已具。",
            "童奴一萬指，役作供指呼。",
            "當有鬼運牐，變現助持護。",
            "蹇予藏史後，道骨天所付。",
            "一爲功名想，悞落塵土污。",
            "華顛髮先縞，黧面顔色故。",
            "惟有炯炯心，從昔常自悟。",
            "會當借巖谷，投老寄冠屨。",
            "吹雲飯青精，煮石羹白芋。",
            "神遊八極表，諷誦大人賦。",
            "鵾鵬或圖南，爲子閬風御。"
        ],
        "title": "鹿門寺",
        "id": "d5768131-1d7f-4206-b5ff-8fe260cf1108"
    },
    {
        "author": "李廌",
        "paragraphs": [
            "異時常獨飲，對月成三人。",
            "已喜三士遊，况遇金城辛。",
            "洧淵俯龍室，廢臺干白雲。",
            "委徑已就荒，九仞將遂湮。",
            "飄然如四鶴，躡屐披荆榛。",
            "北岡翻波濤，南岫列嶙峋。",
            "登臺與佳名，大筆書蒼珉。",
            "占此泉石清，坐使草木春。",
            "諸公廊廟材，我期茲隠淪。"
        ],
        "title": "四逸臺",
        "id": "43d4ecbb-4f72-4d44-a6ad-c5f8d11137bd"
    },
    {
        "author": "李廌",
        "paragraphs": [
            "三方各虎踞，猛將皆成羣。",
            "屹然萬人敵，惟髯稱絕倫。",
            "仗節氣蓋世，橫矟勇冠軍。",
            "艱難戎馬間，感慨竹帛勛。",
            "鳳闕控蠻楚，廟食漢江濆。",
            "神遊舊戰地，庭樹起黄雲。"
        ],
        "title": "關侯廟",
        "id": "26f6c94f-a665-44c9-ac2f-96d1384c20c1"
    },
    {
        "author": "李廌",
        "paragraphs": [
            "湠漫漢江皋，迤邐楚山岫。",
            "衡門掩半麓，飛甍聳層搆。",
            "高林敞華榱，雙泉逗瑶甃。",
            "龜魚水中坻，牛馬飲殘溜。",
            "我卜關外居，此計春可就。",
            "參差菱荇香，猗儺參朮秀。",
            "行吟池上篇，來倒壺中酎。"
        ],
        "title": "白馬寺詩",
        "id": "af1befd3-f6b7-4263-9381-9098f6c44130"
    },
    {
        "author": "李廌",
        "paragraphs": [
            "臨池苦學書，池水爲變色。",
            "終朝坐忘疲，揜卷每自得。",
            "滋靈蚌孕貴，飫餌魚腹溢。",
            "回堂映茂草，玄源潄白石。",
            "祗恐驪龍飛，蜿蜒上丹極。"
        ],
        "title": "墨池",
        "id": "0efc8346-2d9e-4733-8006-249315b247e4"
    },
    {
        "author": "李廌",
        "paragraphs": [
            "烈士可廟食，么麽可悲夫。",
            "誓心報荆郢，忍恥適江吳。",
            "功成期牖下，旋聞賜屬鏤。",
            "楚邦乃怨耦，宿憤嚮已攄。",
            "濤江厭波神，魂魄遊故都。",
            "存亡兩陳迹，無用愧包胥。"
        ],
        "title": "伍子胥廟",
        "id": "afe95725-4890-4819-8c50-d814fa6660bc"
    },
    {
        "author": "李廌",
        "paragraphs": [
            "築巖傅胥靡，耕野莘老農。",
            "倏來坐廟堂，談笑樹奇功。",
            "卯金運徂謝，孔明隠隆中。",
            "誰言一丘壑，卧此夭嬌龍。",
            "古來王佐才，中間千載空。",
            "之人輔玄德，真有宰相風。",
            "惜哉小用之，功烈不復東。",
            "嚮非三顧重，白首田舍翁。"
        ],
        "title": "題廟",
        "id": "660a00c4-54cf-4668-be63-b54c38d8845a"
    },
    {
        "author": "李廌",
        "paragraphs": [
            "人生奧區中，猶如繭中蠶。",
            "欲窮無然心，足力有不堪。",
            "終南有五虎，銜牙坐耽耽。",
            "乃有忘軀人，臨穴已擬探。",
            "干將古寶劍，吹毛可揮䤴。",
            "亦有躁戾者，執刃求其鐔。",
            "所得計所傷，膽潰心憂惔。",
            "况夫愛見魔，悅如芻豢甘。",
            "大士獨了然，白月沉珠潭。",
            "獨造無僮僕，妙理去二三。",
            "至哉天下樂，端默坐草庵。"
        ],
        "title": "華嚴庵",
        "id": "fa80a0be-da91-48c8-bb3c-234ca91aa6f1"
    },
    {
        "author": "李廌",
        "paragraphs": [
            "使臣撫南夏，萬夫久以望。",
            "道粹韵宇勝，德滿聲譽香。",
            "炳然龍虎文，瑑此金玉相。",
            "笑談府中居，無爲民自康。"
        ],
        "title": "岑使君牧襄陽受代還朝某同趙德麟謝公定潘仲寶皆餞於八疊驛酒中以西王母所謂山川悠遠白雲自出相期不老尚能復來各人分四字爲韵以送之某分得相期不老  其一",
        "id": "23921828-1681-4ae7-b361-ea0315fa515a"
    },
    {
        "author": "李廌",
        "paragraphs": [
            "我生世寡與，所幸賢者知。",
            "徽中山川意，賞音有鍾期。",
            "荆楚非我里，從公甘棲遲。",
            "今茲復舍去，何以紓吾悲。"
        ],
        "title": "岑使君牧襄陽受代還朝某同趙德麟謝公定潘仲寶皆餞於八疊驛酒中以西王母所謂山川悠遠白雲自出相期不老尚能復來各人分四字爲韵以送之某分得相期不老  其二",
        "id": "97c18780-e26c-4556-848d-c57d5a4afd65"
    },
    {
        "author": "李廌",
        "paragraphs": [
            "閭閻無居人，傾城餞賢守。",
            "擁車不得前，遮拜奉巵酒。",
            "民言荷恩勤，拊育踰父母。",
            "公不鄙我邦，端能再來不。"
        ],
        "title": "岑使君牧襄陽受代還朝某同趙德麟謝公定潘仲寶皆餞於八疊驛酒中以西王母所謂山川悠遠白雲自出相期不老尚能復來各人分四字爲韵以送之某分得相期不老  其三",
        "id": "5d8cfdb6-04c2-4974-a9b5-5b7ae85c01d4"
    },
    {
        "author": "李廌",
        "paragraphs": [
            "公如照乘珠，居朝作賢寶。",
            "公如三秀芝，後天錫難老。",
            "聿歸供奉班，漆簡探幽討。",
            "懸應念傖父，滄洲濯蘋藻。"
        ],
        "title": "岑使君牧襄陽受代還朝某同趙德麟謝公定潘仲寶皆餞於八疊驛酒中以西王母所謂山川悠遠白雲自出相期不老尚能復來各人分四字爲韵以送之某分得相期不老  其四",
        "id": "f4a8b1a5-5378-4fb4-bce3-0e943d723d9c"
    },
    {
        "author": "李廌",
        "paragraphs": [
            "入自東郭門，言拜景升墓。",
            "墓樹半枯槎，冥冥立晨霧。",
            "鼎國昔未分，蕭牆梗天步。",
            "呼蒼復何用，龍卧獨不顧。",
            "紆餘檀溪水，黯慘蔡州路。",
            "登樓欲遣憂，君看仲宣賦。"
        ],
        "title": "劉表廟",
        "id": "ab18934f-e3e4-4db6-a195-655a0775da6b"
    },
    {
        "author": "李廌",
        "paragraphs": [
            "商朝有仁人，爲奴恥榮祿。",
            "九疇傳帝秘，八教清濊俗。",
            "苗裔散諸華，慶澤鍾左蜀。",
            "崢嶸多望人，冠冕稱盛族。"
        ],
        "title": "故諫議大夫鮮于公欲作新堂以傳世譜名曰卓絕內相先生題其名曰蜀鮮于氏卓絕之堂某以此八字爲韵作八詩蓋鮮于公頃嘗俾某賦之而三子以求其詩故原其古而美其今以頌美之  其一",
        "id": "f4b8eb0a-81fc-4b34-b020-95a5f8e27422"
    },
    {
        "author": "李廌",
        "paragraphs": [
            "左蜀富山水，錦屏秀而鮮。",
            "卿雲常氤氳，佳氣所盤旋。",
            "藴此天地靈，並生文武賢。",
            "稱忠著甲令，節制控兩川。"
        ],
        "title": "故諫議大夫鮮于公欲作新堂以傳世譜名曰卓絕內相先生題其名曰蜀鮮于氏卓絕之堂某以此八字爲韵作八詩蓋鮮于公頃嘗俾某賦之而三子以求其詩故原其古而美其今以頌美之  其二",
        "id": "6b6b9103-4a26-4df2-8fc7-9ffa0d8b32a7"
    },
    {
        "author": "李廌",
        "paragraphs": [
            "天地西設險，劍外分野殊。",
            "君家萬里侯，支郡許專誅。",
            "威名讋華夷，玉帛走易于。",
            "韡韡常棣華，煌煌駟馬車。"
        ],
        "title": "故諫議大夫鮮于公欲作新堂以傳世譜名曰卓絕內相先生題其名曰蜀鮮于氏卓絕之堂某以此八字爲韵作八詩蓋鮮于公頃嘗俾某賦之而三子以求其詩故原其古而美其今以頌美之  其三",
        "id": "290a87ba-469f-4f8d-bcc7-5d808ebb6d9d"
    },
    {
        "author": "李廌",
        "paragraphs": [
            "功高翊戴重，錫土仍命氏。",
            "蟬冕舊傳家，龍衮式增賁。",
            "誰云五世澤，久襲萬鍾貴。",
            "非惟頼先慶，奕葉藝忠義。"
        ],
        "title": "故諫議大夫鮮于公欲作新堂以傳世譜名曰卓絕內相先生題其名曰蜀鮮于氏卓絕之堂某以此八字爲韵作八詩蓋鮮于公頃嘗俾某賦之而三子以求其詩故原其古而美其今以頌美之  其四",
        "id": "7a9df63c-e53c-473d-9f57-52e6c699879b"
    },
    {
        "author": "李廌",
        "paragraphs": [
            "隠居嗣徽猷，超世得古學。",
            "行藏合用舍，聞見守約卓。",
            "清風激頹波，精義興後覺。",
            "天子不得臣，鴻飛夐何邈。"
        ],
        "title": "故諫議大夫鮮于公欲作新堂以傳世譜名曰卓絕內相先生題其名曰蜀鮮于氏卓絕之堂某以此八字爲韵作八詩蓋鮮于公頃嘗俾某賦之而三子以求其詩故原其古而美其今以頌美之  其五",
        "id": "abe09f9e-6c56-40eb-b512-1f86a2a99748"
    },
    {
        "author": "李廌",
        "paragraphs": [
            "先生王佐材，蚤歲常數奇。",
            "平生經綸志，白首初逢時。",
            "經營此堂久，乞身竚歸期。",
            "堂成不及登，魂氣今何之。"
        ],
        "title": "故諫議大夫鮮于公欲作新堂以傳世譜名曰卓絕內相先生題其名曰蜀鮮于氏卓絕之堂某以此八字爲韵作八詩蓋鮮于公頃嘗俾某賦之而三子以求其詩故原其古而美其今以頌美之  其六",
        "id": "7023f9e8-8eae-4963-970a-b9b0430bd4bf"
    },
    {
        "author": "李廌",
        "paragraphs": [
            "諸孤皆妙稟，况乃承義方。",
            "世濟商人美，各是萬夫望。",
            "拳拳奉先志，誅茆建崇堂。",
            "豈徒輪奐美，卓絕當未央。"
        ],
        "title": "故諫議大夫鮮于公欲作新堂以傳世譜名曰卓絕內相先生題其名曰蜀鮮于氏卓絕之堂某以此八字爲韵作八詩蓋鮮于公頃嘗俾某賦之而三子以求其詩故原其古而美其今以頌美之  其七",
        "id": "a94c0536-0c83-4d46-84d6-cda362c32ae6"
    },
    {
        "author": "李廌",
        "paragraphs": [
            "吾觀孔父鼎，知有名世哲。",
            "英英大諫公，克世嗣前烈。",
            "翱翔金鑾坡，白首貫忠節。",
            "後昆有斯人，譜系愈卓絕。"
        ],
        "title": "故諫議大夫鮮于公欲作新堂以傳世譜名曰卓絕內相先生題其名曰蜀鮮于氏卓絕之堂某以此八字爲韵作八詩蓋鮮于公頃嘗俾某賦之而三子以求其詩故原其古而美其今以頌美之  其八",
        "id": "9e7d6566-1c91-4776-a8ea-032c1da9db09"
    },
    {
        "author": "李廌",
        "paragraphs": [
            "吾生常羈旅，送客情更重。",
            "嗟哉平生交，今復萬里送。",
            "愁端寓心目，往感接魂夢。",
            "窮途獨栖遲，直道竟何用。"
        ],
        "title": "趙玿赴成都府廣都縣尉以送君南浦傷如之何爲韵送之作八首  其一",
        "id": "3b72cb74-341e-4330-ac2a-59209d33d56b"
    },
    {
        "author": "李廌",
        "paragraphs": [
            "山河接巴徼，關塞斷秦雲。",
            "誰爲萬里侯，節制錦江濆。",
            "彊項毋狥指，曲鈎難致君。",
            "勿因朝廷遠，俯首俗吏羣。"
        ],
        "title": "趙玿赴成都府廣都縣尉以送君南浦傷如之何爲韵送之作八首  其二",
        "id": "ea6f05a3-4cee-4554-8558-7a7c8479c83b"
    },
    {
        "author": "李廌",
        "paragraphs": [
            "昔余旅長洲，寄傲碧江潭。",
            "十年客風埃，留滯困周南。",
            "冉冉老將至，兀兀漫窮探。",
            "故人各變化，漂零空自慚。"
        ],
        "title": "趙玿赴成都府廣都縣尉以送君南浦傷如之何爲韵送之作八首  其三",
        "id": "01e9faf0-da4f-41aa-ba83-56422742b2a5"
    },
    {
        "author": "李廌",
        "paragraphs": [
            "之子才如冰，不應常負弩。",
            "勿爲爲貧謀，一意在阿堵。",
            "廣都綺縠地，當念珠還浦。",
            "惟廉可立身，勿使嗟供虜。"
        ],
        "title": "趙玿赴成都府廣都縣尉以送君南浦傷如之何爲韵送之作八首  其四",
        "id": "a5745275-1971-413c-bc60-94e8aea9daa0"
    },
    {
        "author": "李廌",
        "paragraphs": [
            "翔風走塵沙，草樹正玄黄。",
            "烟昏路漫漫，日冷雲蒼蒼。",
            "杜公作詩處，武侯近戰場。",
            "陳迹勿驚心，俯仰已堪傷。"
        ],
        "title": "趙玿赴成都府廣都縣尉以送君南浦傷如之何爲韵送之作八首  其五",
        "id": "8241856f-5d9b-45f9-97d9-45b7108e7f2a"
    },
    {
        "author": "李廌",
        "paragraphs": [
            "蜀都藴奇氣，古今生英儒。",
            "歌童選何武，狗監獻相如。",
            "煌煌直金馬，藹藹侍玉除。",
            "歸入芸香閣，無廢五車書。"
        ],
        "title": "趙玿赴成都府廣都縣尉以送君南浦傷如之何爲韵送之作八首  其六",
        "id": "d57427c1-2bf2-4bb2-a297-7b6420f6dca1"
    },
    {
        "author": "李廌",
        "paragraphs": [
            "傾城愛勁竹，古士惟徽之。",
            "而我獨愛君，不見即相思。",
            "今矧萬里游，動爲三歲期。",
            "索居念金蘭，惘然傷別離。"
        ],
        "title": "趙玿赴成都府廣都縣尉以送君南浦傷如之何爲韵送之作八首  其七",
        "id": "65d74cce-9c74-4221-9263-70bda38feed5"
    },
    {
        "author": "李廌",
        "paragraphs": [
            "蜀山如鳥道，劍閣鬰嵯峨。",
            "嗟君正朱顔，奈此艱險何。",
            "秋雨峨眉道，春風濯錦波。",
            "青山一羸馬，古今應更多。"
        ],
        "title": "趙玿赴成都府廣都縣尉以送君南浦傷如之何爲韵送之作八首  其八",
        "id": "36621af4-35e4-4b8b-9af7-f18c7894aa42"
    },
    {
        "author": "李廌",
        "paragraphs": [
            "悠悠東郭道，莽莽四海志。",
            "晨光晞高林，泫露泣征轡。",
            "巨防揚淥漪，哀泉赴橫衛。",
            "我生窘羈束，感歎撫消髀。"
        ],
        "title": "秋日雜興  其一",
        "id": "809568b6-8ae7-4682-8c17-f029f242ffd2"
    },
    {
        "author": "李廌",
        "paragraphs": [
            "青青陌上草，秋徂故應省。",
            "疾風試飄葉，寒露猶湛潁。",
            "冰霜來無時，爾命詎堅永。",
            "滋蕃奈爾何，咄咄臨此景。"
        ],
        "title": "秋日雜興  其二",
        "id": "a718ecb9-1c49-4712-be80-141cbcc57f87"
    },
    {
        "author": "李廌",
        "paragraphs": [
            "昔喜馬少游，我馬仍款段。",
            "古云末路難，百里九十半。",
            "與爾皆調饑，欲速輒愈緩。",
            "長鳴徒勞爾，終愧籋雲汗。"
        ],
        "title": "秋日雜興  其三",
        "id": "7ce2ed0c-6fb0-4e5d-ba8b-de982559abd7"
    },
    {
        "author": "李廌",
        "paragraphs": [
            "黍稷競登場，荏菽復滿疇。",
            "我羹雖不糝，逢年亦解憂。",
            "太平豈無象，樂歲觀有秋。",
            "敢期飽糠覈，役車何當休。"
        ],
        "title": "秋日雜興  其四",
        "id": "e476127d-f359-47c5-8158-0958f695a7ec"
    },
    {
        "author": "李廌",
        "paragraphs": [
            "秬黍亙廣隰，整整萬戈矛。",
            "旌旄亂風葉，森森疑戰秋。",
            "如聞高奴塞，將軍用世侯。",
            "勝筭應在目，願解西顧憂。"
        ],
        "title": "秋日雜興  其五",
        "id": "c5abcdc1-1fe6-45e7-95c3-de035593e2de"
    },
    {
        "author": "李廌",
        "paragraphs": [
            "芡珠乃籩實，鷄首真溪毛。",
            "芥羽復丹幘，凌波競將號。",
            "蒼啄勝玄蠔，百琲轉含桃。",
            "驪頷有照乘，海夫得應勞。"
        ],
        "title": "秋日雜興  其六",
        "id": "d6d89127-b5a6-499b-ba74-5f2671af9294"
    },
    {
        "author": "李廌",
        "paragraphs": [
            "摇摇平岡雪，芬薌蕎花白。",
            "繁英未脫鄂，銳實已潜黑。",
            "速哉不踰時，幾何天地力。",
            "寒耕暑方耘，古人勤宿麥。"
        ],
        "title": "秋日雜興  其七",
        "id": "7770c02a-f4be-49ee-9a8f-e369d9c30e9b"
    },
    {
        "author": "李廌",
        "paragraphs": [
            "橫烟下平林，閑雲依袤嶺。",
            "寓想高鴻背，游目凌倒景。",
            "吁嗟老于行，末路未遑騁。",
            "晚歲竟如何，三歎心耿耿。"
        ],
        "title": "秋日雜興  其八",
        "id": "94d269df-5598-4839-a74f-8298b7d33aaa"
    },
    {
        "author": "李廌",
        "paragraphs": [
            "道人居此巖，誦經歲云久。",
            "鬼神夜護持，空巖擊刁斗。",
            "吁嗟已成塵，藤蘿穿石牖。"
        ],
        "title": "汝華巖",
        "id": "455e9aa8-f4a5-4f8f-90d1-1987cdf6f9c2"
    },
    {
        "author": "李廌",
        "paragraphs": [
            "客夢還松陵，寒江渺烟雨。",
            "異時醉吟地，依然記洲渚。",
            "三高平生歡，彷彿遞賓主。",
            "十年扁舟興，一夕暫容與。",
            "此樂曾未央，覆瓿俄驚鼠。",
            "隙月鑑我帷，破窗風自語。",
            "展轉誰晤言，僮隸聊爾汝。",
            "吾生獨何事，寤寐仍羈旅。"
        ],
        "title": "與鄒浩志完會於王希聖家因話毗陵事是夕輒夢還松陵因述夢呈志完",
        "id": "5b92fff1-86bd-4c4f-9105-b4fa9fd8a74d"
    },
    {
        "author": "李廌",
        "paragraphs": [
            "至人本無我，與世初無方。",
            "彊從金鑾游，聊用示行藏。",
            "忠清秉全德，日月可爭光。",
            "振衣千載上，臨世濯滄浪。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其一",
        "id": "2d7c3f7b-0a0c-463e-991f-35c3b19a1a30"
    },
    {
        "author": "李廌",
        "paragraphs": [
            "至人孰可測，跨世富英量。",
            "千齡遘治運，萬古真遐想。",
            "三台接布武，萬乘拱函丈。",
            "辭榮明光殿，乞身青天上。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其二",
        "id": "a43b836d-6ee9-452f-9936-1edb457dfe1b"
    },
    {
        "author": "李廌",
        "paragraphs": [
            "世人期公淺，云是真謫仙。",
            "願公老台鼎，白首冠貂蟬。",
            "爲之乃固有，弗爲愈知賢。",
            "清風不可挹，高高薄雲天。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其三",
        "id": "1c3dc184-b03a-4daa-bf88-ce7971fadd50"
    },
    {
        "author": "李廌",
        "paragraphs": [
            "紛紛競干祿，汩汩第謀身。",
            "先生獨任重，憂道仍憂民。",
            "精誠貫白日，孤忠橫北辰。",
            "求之千載上，古亦鮮若人。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其四",
        "id": "536f9256-99f6-4ca1-8c4d-2ce6fdf23b8f"
    },
    {
        "author": "李廌",
        "paragraphs": [
            "平生史鰌直，往歲展禽黜。",
            "青衫竄長沙，華鬢謁宣室。",
            "重光照八極，命世真賢出。",
            "奈何江湖去，獨爲蒼生卹。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其五",
        "id": "66d4b19d-8c94-4481-98ac-66257d1d69fe"
    },
    {
        "author": "李廌",
        "paragraphs": [
            "道德富瀛海，百谷輸浩渺。",
            "雲夢吞什伯，坐映黄陂小。",
            "斯文再炳蔚，精義凌縹緲。",
            "典謨追灝噩，協氣充四表。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其六",
        "id": "148934bd-9129-4901-bc9f-9db03f73bb8e"
    },
    {
        "author": "李廌",
        "paragraphs": [
            "周公非汲汲，仲尼豈皇皇。",
            "吾道無若人，孰能相維綱。",
            "古今異倫軌，英風自相望。",
            "下民今喁喁，造物太茫茫。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其七",
        "id": "a91a5842-09c0-4794-8b2d-04ce15eac4a7"
    },
    {
        "author": "李廌",
        "paragraphs": [
            "造物雖茫茫，至人自囂囂。",
            "雖稽具瞻意，欲全千仞高。",
            "富貴一敝屣，功名兩鴻毛。",
            "獨知退爲樂，可憐夸者勞。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其八",
        "id": "e97af0b6-5e93-401d-8c7f-b467c2b2e880"
    },
    {
        "author": "李廌",
        "paragraphs": [
            "公去吾道辱，公來吾道榮。",
            "生民繫休戚，國勢隨重輕。",
            "先生如九鼎，坐折姦宄萌。",
            "天如欲平治，用舍若爲情。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其九",
        "id": "e7620a7a-9eb2-4354-b92c-a1fa4860ea05"
    },
    {
        "author": "李廌",
        "paragraphs": [
            "先生如蓍龜，萬事可告猶。",
            "勳業輕黄屋，得賢方解憂。",
            "念昔彙征日，民瘼庶有瘳。",
            "莫賦歸去來，衮衣或能留。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其一○",
        "id": "786dde6f-180e-4266-9760-77269a89e656"
    },
    {
        "author": "李廌",
        "paragraphs": [
            "吳越控島夷，東南一都會。",
            "淫風舊倡靡，懦俗無慷慨。",
            "除弊在躬行，報政可立待。",
            "類非俗吏能，千齡樹遺愛。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其一一",
        "id": "96571d4f-14e5-4a2c-8c55-2ddc7fa988ea"
    },
    {
        "author": "李廌",
        "paragraphs": [
            "邇臣均勞逸，方面乃毗倚。",
            "細人怙權寵，補外習爲恥。",
            "餘杭股肱郡，湖山真信美。",
            "意雅如望之，肯效倪若水。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其一二",
        "id": "aeb89e90-f1a2-4868-bc9a-2f2567b38032"
    },
    {
        "author": "李廌",
        "paragraphs": [
            "小人雖嗜學，歲月空屢勤。",
            "同門盡鴛鸞，登瀛校書芸。",
            "嗟余老西河，索居久離羣。",
            "從龍從上下，愧彼油油雲。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其一三",
        "id": "1cf3e3ac-56f2-4568-8325-448de2e616eb"
    },
    {
        "author": "李廌",
        "paragraphs": [
            "四海李元禮，龍門多俊良。",
            "英英郭有道，一揖遂生光。",
            "畫鷁凌雲波，仙舟水雲鄉。",
            "此心徒皦皦，千里共蒼蒼。"
        ],
        "title": "送杭州使君蘇內相先生某用先生舊詩方丈仙人出渺茫高情猶愛水雲鄉爲韵作古詩十四首  其一四",
        "id": "a43530f4-5808-4ec8-b622-140b618c37f5"
    },
    {
        "author": "李廌",
        "paragraphs": [
            "暴雨如建瓴，龍淵俄怒流。",
            "逸哉我三士，冒雨探奇幽。",
            "古寺浮積壤，危若萍與漚。",
            "抱憂窮樂事，斗酒聊重留。"
        ],
        "title": "雨中宿超化寺",
        "id": "c332b5b6-d35e-4a27-8d18-379a68c856e0"
    },
    {
        "author": "李廌",
        "paragraphs": [
            "常笑博望侯，老死窮河源。",
            "河源幾萬里，天派垂崑崙。",
            "支流播九逆，砥柱疏三門。",
            "行穿九地折，怒溢千里奔。",
            "樂彼洧水源，近且具茨根。",
            "寒泉發清池，藻鑑撓不渾。",
            "引爲琉璃陂，碧波媚蘋蘩。",
            "逶迤入王城，順下德可溫。",
            "全此上善性，利用豈無恩。",
            "下有萬艘濟，旁列千夫屯。",
            "持此安且靜，用鑑暴與昏。",
            "頃年時聞龍，淵室今應存。",
            "秉簡俗何陋，濟輿惠亦煩。",
            "誰知千載後，佛宮枕溪濆。",
            "喬木上參天，綠竹盈短垣。",
            "曾此埒金谷，神龍依祇園。",
            "物理自古今，興廢復何言。",
            "聊思鄭國僑，殊勝漢張騫。"
        ],
        "title": "遊超化寺",
        "id": "298a1e88-ecc0-4d6d-a1b4-93de3495cd54"
    },
    {
        "author": "李廌",
        "paragraphs": [
            "犀視月通角，蟬想丸目入。",
            "果臝祝螟蛉，天風化陰鶂。",
            "物變知品殊，尚可易形質。",
            "真人友造化，故與物爲一。",
            "持此誠與神，可貫金與石。",
            "何爲輒入木，厭世未肯出。",
            "衣冠儼如生，隠若陸顧筆。",
            "非同木居士，聾俗競禳祓。",
            "又非羅公遠，戲隠逞幻術。",
            "疑是青羊老，合江聊示迹。",
            "薄游附驛車，靈宮居二室。"
        ],
        "title": "木文真人章聖朝合州進到其事甚怪至京其木中人呼萬歲者三詔賜崇福宮",
        "id": "dc11803d-01a6-4466-8a37-fb69c25f7bf7"
    },
    {
        "author": "李廌",
        "paragraphs": [
            "西丘對秋風，蕭颯如原隰。",
            "木落景扶疏，碧環天壁立。",
            "餘霞拂暮散，夕鳥寒更急。",
            "獨有松上鶴，不爲鸚鵡粒。"
        ],
        "title": "西丘",
        "id": "d8484cd3-aed4-4a7b-af50-18d6eaf2071c"
    },
    {
        "author": "李廌",
        "paragraphs": [
            "吾生一漂梗，觸焉泊東周。",
            "十年歎流滯，吞默垂遠猷。",
            "胸中猶汪陂，萬頃蟠一甌。",
            "輿羽欺鎰金，寸木傲岑樓。",
            "圖南平生志，腐鼠詎能留。",
            "寸心徒自憞，雙鬢颯先秋。",
            "物理有否泰，奚爲久休囚。",
            "尚愛東方朔，處汙能若浮。",
            "悲鳴非不切，歲月老驊騮。",
            "莫笑掃一室，吾心若虛舟。",
            "會當掃天下，歸老卧滄洲。"
        ],
        "title": "廌葺介堂元聿作詩某次韵",
        "id": "5e242cb2-9234-4d92-b1b7-60b3dbdb2301"
    },
    {
        "author": "李廌",
        "paragraphs": [
            "寒香本已清，真色初既好。",
            "誰私化工力，增綴愈妍巧。",
            "繁葩貯春意，幽姿照青昊。",
            "獨無和羹實，終應愧其表。"
        ],
        "title": "百葉梅",
        "id": "0d62b7fb-b060-4979-8058-7719219d2454"
    },
    {
        "author": "李廌",
        "paragraphs": [
            "庸將昧奇正，乘鄣罕書勛。",
            "我登夫人城，想見畚鍤勤。",
            "攻瑕既遇堅，坐制烏合羣。",
            "異時古烈婦，鮮以智勇聞。",
            "褒稱勵愚懦，敢諷賢令君。",
            "作傳續烈女，遠紹子政文。",
            "壁間畫葆羽，俾如娘子軍。"
        ],
        "title": "夫人城",
        "id": "0fce3241-4219-49e3-a8aa-e2939d288f09"
    },
    {
        "author": "李廌",
        "paragraphs": [
            "我生職貧病，壯齡俄早衰。",
            "朱顔不少貸，白髮太先期。",
            "故人獨閔余，遠寄靈壽枝。",
            "老景知有頼，醒醉爲扶持。"
        ],
        "title": "次和答張誾寄靈壽杖",
        "id": "3229e544-95d0-4800-b744-ad44a161c4b3"
    },
    {
        "author": "李廌",
        "paragraphs": [
            "繆挾經世策，蚤衰甘湮淪。",
            "吾廬有佳趣，一廛良可親。",
            "茂林修竹地，青山白雲人。",
            "塵埃付捷徑，風波委要津。",
            "吾心如皦日，外物任浮雲。",
            "久厭牛馬走，欲令鷗鷺馴。",
            "歲月既荏苒，功名定因循。",
            "執鞭吾弗能，得乘豈所欣。",
            "畎畝樂可必，糟糠奚用勤。",
            "泥龜喜曳尾，生芻恥屢陳。",
            "束濕雖有術，末路復誰因。",
            "願爲海底泥，肯羨山上塵。"
        ],
        "title": "憶吾廬",
        "id": "ee07a4e7-c416-4dd6-8c37-6863563b43a2"
    },
    {
        "author": "李廌",
        "paragraphs": [
            "東西南北人，志向各有在。",
            "一言契所適，糾纏胡可解。",
            "英英坐上客，聲聞著寰海。",
            "婆娑諸侯邦，未去亮天縡。",
            "顧余寸有長，葑菲誤見采。",
            "山空佛宮冷，秉燭集飛蓋。",
            "笑歌觸松風，出谷作天籟。",
            "後夜風雨時，惟應鬼神會。"
        ],
        "title": "谷隠飲中以采菱渡頭風起策杖村西日斜爲韵探得采頭二字  其一",
        "id": "ebb0c0c2-8b02-43fb-a86b-6b657813c9f0"
    },
    {
        "author": "李廌",
        "paragraphs": [
            "山川納商氣，凜凜天地秋。",
            "草木將玄黄，詎肯烏我頭。",
            "蚤歲謬懷璧，轗𨎹轍欲周。",
            "富貴來無期，舍鞅息林丘。",
            "復棄農圃業，爲茲山水游。",
            "來尋彌天釋，軟語忘百憂。",
            "夜傾雙玉壺，禪詼互相酬。",
            "試澆磈磊胸，洗我千斛愁。"
        ],
        "title": "谷隠飲中以采菱渡頭風起策杖村西日斜爲韵探得采頭二字  其二",
        "id": "e1a31fa6-bfcb-4ff2-867a-ced9303c013a"
    },
    {
        "author": "李廌",
        "paragraphs": [
            "君子何樂胥，清夜以文會。",
            "篇章各紛拏，錦組貫珠貝。",
            "高譚生清風，石齒潄湍瀨。",
            "安得樓蘭肉，充庖餘炙膾。"
        ],
        "title": "會居易齋分韵",
        "id": "e02ec57f-1b25-4869-9da3-e189fd26e907"
    },
    {
        "author": "李廌",
        "paragraphs": [
            "帝武啟宗周，玄鳥濬哲商。",
            "塗山配神禹，獨不嗣娥姜。",
            "異時天與賢，嗣子繄匪良。",
            "欲肇天與子，是用開厥祥。",
            "鈞臺享羣后，有扈誅叛方。",
            "誰令謳與訟，帝畀有夏昌。",
            "推此方朱均，巍巍真令王。",
            "伯陽指株李，阿衡降空桑。",
            "龍踞生漢祖，龍漦誕褒娼。",
            "石裂何足問，世語多荒唐。",
            "若比望夫山，雖怪猶有光。"
        ],
        "title": "啟母廟",
        "id": "641ac1a8-031b-4396-a664-c0849160403a"
    },
    {
        "author": "李廌",
        "paragraphs": [
            "張生古狂夫，草聖稱豪邁。",
            "縱橫意有得，野馬御風快。",
            "醉醒忽驚神，自以不可再。",
            "乃知高世能，至理適有在。",
            "况夫窮年華，朝夕精揀汰。",
            "期茲筆溪水，色變崑崙派。"
        ],
        "title": "筆溪",
        "id": "5b131e98-515a-4f7a-a1aa-7dee0fd7e27e"
    },
    {
        "author": "李廌",
        "paragraphs": [
            "佳花香藹藹，老栢意蕭蕭。",
            "如何蒼翠質，許附繁柔條。",
            "仙人踏錦障，襯步武夷橋。",
            "願託歲寒心，凌虛上烟霄。"
        ],
        "title": "施柏花",
        "id": "36d16e21-2952-495c-a3ae-061af5289aa9"
    },
    {
        "author": "李廌",
        "paragraphs": [
            "名園氣虛闊，怪栢獨凝偃。",
            "高枝翳浮雲，翻然志飄遠。",
            "赤松來何遲，黄鶴去未返。",
            "蘇武遊虜庭，矜傲何蹇蹇。",
            "朔風吹寒枝，日暮羊在坂。",
            "乃疑高堅材，獨得造化本。",
            "蕭蕭古池上，不與凡木混。"
        ],
        "title": "偃柏",
        "id": "058886c0-f8fc-4d77-a0ee-cd4ff8686328"
    },
    {
        "author": "李廌",
        "paragraphs": [
            "老桐初無異，憔悴輩散木。",
            "良材固自信，終歲委空谷。",
            "孤根聽霜霰，厥命寄樵牧。",
            "雖云具宮徵，誰意望琴筑。",
            "天公憐冤憤，霹靂驅怪伏。",
            "蛟龍出蒼幹，電火燃裂腹。",
            "造物一愍弔，爲惠在反覆。",
            "神馳變廢物，瞻賞改舊目。",
            "裂爲君子琴，日奏太古曲。",
            "因知物興廢，尚爾轉禍福。",
            "志士抱孤操，來者怳未卜。",
            "壯年昧籌算，奚用定榮辱。"
        ],
        "title": "霹靂琴",
        "id": "3f8a34bc-eeb6-43db-a0b0-614a70d245ea"
    },
    {
        "author": "李廌",
        "paragraphs": [
            "虛閣凌縹緲，危臺俯湠漫。",
            "憑檻眺落景，倚柱送歸翰。",
            "空濛暝色合，戃怳天宇寬。",
            "皎皎明月上，炯炯青林端。",
            "寂歷四郊靜，陰森清夜闌。",
            "秉燭下草岸，迴船遵柳灘。",
            "繁星粲湛彩，白烟隠微瀾。",
            "夷猶放𤃩溜，闇澹數烟巒。",
            "絺衣凉風發，角巾滋露漙。",
            "心適醒亦狂，樂極清更歡。",
            "叩舷過龍室，抵掌驚水官。",
            "仍思爇犀炬，下欲窺蛟盤。",
            "風雲襲毛髮，冰雪澡肺肝。",
            "慨歎念前哲，興懷成壯觀。",
            "蹇予棄甽畝，放意遠遊般。",
            "合鞅昔徂歲，維舟今戒寒。",
            "佩服良友義，論言畏塗難。",
            "茲遊興不淺，冒險夜未安。",
            "風波彼何懼，忠信邪能奸。"
        ],
        "title": "同德麟諸公觀秋風閣自賦詩臺乘月汎江",
        "id": "1aa86350-0044-4cd2-85ef-c957f3f40837"
    },
    {
        "author": "李廌",
        "paragraphs": [
            "繆蹈江海迹，吾生靡懷居。",
            "役車窘陰雨，蒸腐敗衣袽。",
            "晨昏霤聲中，我懷何時舒。",
            "秋陽出頑雲，杲杲照我裾。",
            "言登秋風閣，乘興安可徐。",
            "猗紆下銅鞮，縹緲凌紫虛。",
            "錦葉眩林表，金包垂霜餘。",
            "棲苴寄榛莽，潦痕在菰蒲。",
            "我遊獲所適，况乃弗爲魚。",
            "放意宇宙間，所至皆吾廬。"
        ],
        "title": "又九月十四日登秋風閣以餘霞散成綺澄江靜如練爲韵分得餘靜二字  其一",
        "id": "b7bd4d9e-9df0-46ce-9afe-8ca619357424"
    },
    {
        "author": "李廌",
        "paragraphs": [
            "山客水不覿，烝雲日如甑。",
            "陵陸混泥沙，黯慘度朝暝。",
            "晨霞送晴色，喜見天面瑩。",
            "江光劍歸匣，雲收四山靜。",
            "高閣眺空無，復見前日勝。",
            "回思困塗潦，戃怳如昔病。",
            "登臨勿太息，秋風漸焱勁。"
        ],
        "title": "又九月十四日登秋風閣以餘霞散成綺澄江靜如練爲韵分得餘靜二字  其二",
        "id": "6935a6a7-d364-41a7-8a19-7f72a1b1449e"
    },
    {
        "author": "李廌",
        "paragraphs": [
            "婺女織玄綃，欲作六銖衣。",
            "空山搗寒月，傳聲徹雲閨。",
            "可笑綺縠女，不識砧與機。"
        ],
        "title": "搗帛石",
        "id": "d8f70987-2fd0-4913-953c-c3ed78c49ffd"
    },
    {
        "author": "李廌",
        "paragraphs": [
            "楚女唱桃葉，楚巫歌竹枝。",
            "壯士撫長鋏，語闌亦興悲。",
            "君看拱把松，中有千歲姿。",
            "蕣華不及夕，柯葉漫成籬。"
        ],
        "title": "同德麟仲寶過謝公定酌酒賞菊以悲哉秋之爲氣蕭瑟八字探韵各賦二詩仍復相次八韵某分得哉蕭二字  其一",
        "id": "5f44a5a8-2f00-46b8-9a94-06f77ec258de"
    },
    {
        "author": "李廌",
        "paragraphs": [
            "葳蕤晚秋菊，芬菲忽齊開。",
            "緣階上古壘，粲若黄金臺。",
            "搔首念霜髮，擷英泛羽盃。",
            "頹齡恐能制，壽侯安在哉。"
        ],
        "title": "同德麟仲寶過謝公定酌酒賞菊以悲哉秋之爲氣蕭瑟八字探韵各賦二詩仍復相次八韵某分得哉蕭二字  其二",
        "id": "3eb6751f-b889-4d2b-9db3-656a8b2f1250"
    },
    {
        "author": "李廌",
        "paragraphs": [
            "白髮諳冷暖，蒼皮貯陽秋。",
            "中年已如此，一飽更何求。",
            "把菊悼飛葉，微行遵遠流。",
            "此非柴桑里，乃有淵明儔。"
        ],
        "title": "同德麟仲寶過謝公定酌酒賞菊以悲哉秋之爲氣蕭瑟八字探韵各賦二詩仍復相次八韵某分得哉蕭二字  其三",
        "id": "d60d2f05-3385-4d30-8759-ec0b4b1fae1e"
    },
    {
        "author": "李廌",
        "paragraphs": [
            "痛飲可一石，寧辭手中巵。",
            "挹斗自斟酌，澆胸定爲宜。",
            "心如虎在圈，事若羊觸籬。",
            "執鞭吾弗能，放意從所之。"
        ],
        "title": "同德麟仲寶過謝公定酌酒賞菊以悲哉秋之爲氣蕭瑟八字探韵各賦二詩仍復相次八韵某分得哉蕭二字  其四",
        "id": "fb637656-f5a5-4da2-920c-87a679ba2aab"
    },
    {
        "author": "李廌",
        "paragraphs": [
            "青松多陳根，女桑漫柔枝。",
            "虛心任寒暑，寧與鐵炭期。",
            "旨酒有妙致，青山多令姿。",
            "醉遊卧丘壑，於予復何爲。"
        ],
        "title": "同德麟仲寶過謝公定酌酒賞菊以悲哉秋之爲氣蕭瑟八字探韵各賦二詩仍復相次八韵某分得哉蕭二字  其五",
        "id": "f9566cd8-1e1f-4bb9-9bde-5b729ccec041"
    },
    {
        "author": "李廌",
        "paragraphs": [
            "松菊徑勿荒，政欲善鋤治。",
            "參商菅蒯中，高韵自超異。",
            "區別雖少勤，寶此吾臭味。",
            "勿言大鈞中，與彼同一氣。"
        ],
        "title": "同德麟仲寶過謝公定酌酒賞菊以悲哉秋之爲氣蕭瑟八字探韵各賦二詩仍復相次八韵某分得哉蕭二字  其六",
        "id": "e4c07ba6-f1be-4647-9ca9-7bc08efe69ee"
    },
    {
        "author": "李廌",
        "paragraphs": [
            "霜風隕高木，零落臨艾蕭。",
            "幽芳枝孤秀，華心慰無聊。",
            "堂中老元亮，日賦歸去謠。",
            "杖屨樂三徑，爲爾甘折腰。"
        ],
        "title": "同德麟仲寶過謝公定酌酒賞菊以悲哉秋之爲氣蕭瑟八字探韵各賦二詩仍復相次八韵某分得哉蕭二字  其七",
        "id": "1695a03e-5a26-4083-ac47-806b1d1ce508"
    },
    {
        "author": "李廌",
        "paragraphs": [
            "風騷本無作，强爲憂患出。",
            "菊荒思卧陶，江渾歎沉屈。",
            "吾觀思王詩，復若清廟瑟。",
            "斯文幸未墜，且進盃中物。"
        ],
        "title": "同德麟仲寶過謝公定酌酒賞菊以悲哉秋之爲氣蕭瑟八字探韵各賦二詩仍復相次八韵某分得哉蕭二字  其八",
        "id": "e7bfb19a-d188-47c5-a9c9-f6dbb563057c"
    },
    {
        "author": "李廌",
        "paragraphs": [
            "初聞百梁村，拔自天池井。",
            "今知萬松岡，一夕趨北嶺。",
            "顧茲挾山威，何心罔知警。"
        ],
        "title": "神松嶺即岳神爲珪禪師一夕自北嶺移者",
        "id": "75c3c201-1eec-4f55-8a47-a6f2b538da18"
    },
    {
        "author": "李廌",
        "paragraphs": [
            "遇險思共濟，胡粵無異心。",
            "而我與夫子，義烈真斷金。",
            "陰崖避飛雨，羣龍方怒吟。",
            "巖中歌式微，相和相知音。"
        ],
        "title": "二士避雨巖",
        "id": "94d402ba-6db5-44c1-9dbf-dbcd32de3d1d"
    },
    {
        "author": "李廌",
        "paragraphs": [
            "漫郎老猗玗，紫芝于蒍于。",
            "二元皆國器，位卑德有餘。",
            "嗟公有祖德，官况復不如。",
            "平生志引大，英爽凌太虛。",
            "胸中有武庫，羅列千卷書。",
            "攘臂班馬間，豈但突黄初。",
            "謂宜在妙齡，持橐承明廬。",
            "何爲沉下僚，蹭蹬青雲途。",
            "三調南曹選，雪霜稍侵鬚。",
            "又佩墨綬去，不得黄紙除。",
            "憐公批敕手，乃判稅與租。",
            "閱世悟休戚，勝負如梟盧。",
            "達人自通脫，於何較錙銖。",
            "平治不平氣，俛仰自走趨。",
            "剛忍素所遇，時乃烈丈夫。",
            "南安極南粵，控带荆與吳。",
            "南涯即滄海，北渡竟重湖。",
            "回首望嵩潁，邈焉天一隅。",
            "南州例卑濕，海錯富蟲魚。",
            "作客萬里外，善保千金軀。",
            "加餐慎興寢，三年賦歸歟。",
            "故園有老伴，林下要爲娛。"
        ],
        "title": "送元聖庾縣丞之官泉南",
        "id": "8894bb4c-8a1b-43ee-af88-278016fd7fd2"
    },
    {
        "author": "李廌",
        "paragraphs": [
            "初無聲利想，獨有山水癖。",
            "慨然歲月逝，名山喜投跡。",
            "書來拜嘉招，吹火自蠟屐。",
            "戒期西山邑，奔命通書尺。",
            "君詩如齊楚，凜凜兩大國。",
            "吾詩比邾滕，惴惴甘服役。",
            "千里奉詩盟，敢愛股肱力。",
            "方舟絕清漢，舍棹上層壁。",
            "梅埡排青雲，四覽衆山脊。",
            "僮肩困負笈，馬喙不停息。",
            "趼足上崔嵬，欲進轍已植。",
            "喘喉如鼓橐，開闔振胸臆。",
            "仰愧升木猱，俯羨歸飛翼。",
            "天曛未敢止，行行望仙舄。"
        ],
        "title": "德麟約游西山某自酇來會行李阻脩成此詩",
        "id": "367fe4d7-922a-43a0-912a-3dcad22b81e8"
    },
    {
        "author": "李廌",
        "paragraphs": [
            "高岡勝虛閣，晚景澄寥廓。",
            "遙潢浸廣野，危峰柱碧落。",
            "雲過半山陰，蟬聲夕陽薄。",
            "勤勤學飛仙，海上尋黄鶴。"
        ],
        "title": "見山岡詩",
        "id": "4cd14093-66aa-4a64-8fa4-7611b8e750b4"
    },
    {
        "author": "李廌",
        "paragraphs": [
            "伊昔三逸人，醉卧捫白雲。",
            "其間歐醉翁，翊戴建殊勛。",
            "山靈豈羨爾，應復勒移文。"
        ],
        "title": "三醉石詩",
        "id": "1117aa48-d8f9-4ed8-a290-6460ee166487"
    },
    {
        "author": "李廌",
        "paragraphs": [
            "退之以文鳴，師友得侯喜。",
            "聲名力與俱，雖尊未勇耳。",
            "黄池距青山，孰辨都與鄙。",
            "菴成誰振之，句出鬧如市。",
            "千仞寧我高，充實信吾美。",
            "坐令菴內人，前車云可軌。",
            "禮樂有先後，後進則君子。",
            "執方而昧圓，俱野那復史。",
            "伐柯固執柯，疇克求諸邇。",
            "蒸之既匪薪，采焉又非芑。",
            "近交韓與侯，步驟亦常耻。",
            "一醫消息盡，布毛自何起。",
            "要須六月息，不息不爲已。",
            "敢問二詩人，如何得意旨。"
        ],
        "title": "中隠菴和趙孺韵",
        "id": "0e755ff6-1f7c-4700-9bcb-fbe8bb3320cc"
    },
    {
        "author": "李廌",
        "paragraphs": [
            "佳人寓雲端，餌霞服靈烟。",
            "舉手謝時人，信爾非我緣。",
            "誰令山中瓢，酌此闤闠泉。",
            "捨爾芝蘭薌，一染漸餘羶。",
            "鉛黄强爲容，孰竟謂子妍。",
            "眷焉反初素，此道自古然。"
        ],
        "title": "答周行己相贈行己端慎太學諸生忌之",
        "id": "5c61eaf4-ce5f-4c08-903e-8c195a74455d"
    },
    {
        "author": "李廌",
        "paragraphs": [
            "言登峴椒亭，南望高陽池。",
            "習君漢徹侯，種魚千石陂。",
            "川光涵翠阜，倒影媚清漪。",
            "伊昔典午世，山公已游嬉。",
            "子孫安在哉，獨樂寧可期。",
            "蕭蕭宰上木，長風蕩餘悲。"
        ],
        "title": "習家池詩",
        "id": "ab938429-088f-4e18-a3eb-ff315e0fff03"
    },
    {
        "author": "李廌",
        "paragraphs": [
            "習侯有世德，冠冕襲鵔鸃。",
            "裔孫富六藝，鑿齒四海知。",
            "蘇嶺陟家山，高陽浮故池。",
            "著書山水間，秀發胸中奇。",
            "間從彌天釋，善戲間廋辭。",
            "尚友雖異代，斯人可夙期。"
        ],
        "title": "習鑿齒宅",
        "id": "da8b0a2e-4020-449a-85a6-bfaacd3d27cc"
    },
    {
        "author": "李廌",
        "paragraphs": [
            "荆山雲蒼蒼，漢水波瀰瀰。",
            "山川意高澹，宜有隠君子。",
            "德公卧鹿門，老不踐州里。",
            "潔身遠憂患，豈復存慍喜。",
            "藐然姑射人，胡爲市門倚。",
            "諸郎有鳳雛，輒與卧龍起。"
        ],
        "title": "龐德公宅詩",
        "id": "3a20098b-efaf-4001-8de7-93e14af74474"
    },
    {
        "author": "李廌",
        "paragraphs": [
            "初踰千峰時，千峰各呈秀。",
            "抵茲嵩高前，始覺衆山陋。",
            "恃此一柱力，天地敢分剖。",
            "四維既張弛，穹壤託高厚。",
            "卿雲羃上國，秀色連楚藪。",
            "衆峰無聳峭，配此真培塿。",
            "固將倍十百，何止吞八九。",
            "余身一草木，乃欲擅去取。",
            "出類復何言，聊貽澗濱叟。"
        ],
        "title": "過具茨諸山始達嵩少",
        "id": "9327a075-8421-40bb-9465-6ab9d870a639"
    },
    {
        "author": "李廌",
        "paragraphs": [
            "丈夫有奇氣，坐井直鬰鬰。",
            "朅來古嵩州，携手登太室。",
            "中峰到絕頂，北嶺太峭壁。",
            "山河在股掌，带礪何足述。",
            "星分九州野，塊列七雄埸。",
            "放懷宇宙間，想見天地闢。",
            "下觀雲雷變，愍爾龍鬼役。",
            "下方萬仞底，草樹靄蒙密。",
            "愈知天下小，助我浩氣直。",
            "平生四方志，登臨聊感激。",
            "嗟嗟封禪媼，遊豫朝百辟。",
            "誣辭與慚德，可笑乎四嶧。",
            "廟社尚不閱，財用遑肯恤。",
            "萬兵樹豐碑，數丈壓崷崒。",
            "豈知市朝變，輦路蔽荆棘。",
            "同登八仙壇，再題三醉石。",
            "君無笑余怯，登臨常股慄。",
            "爲寶千金軀，夷路猶恐失。",
            "存我厚蒼生，豈效伯昏逸。",
            "歸卧聽天雞，扶桑觀日出。"
        ],
        "title": "登嵩頂",
        "id": "53e79883-2600-4963-a324-38a0b45f7e6e"
    },
    {
        "author": "李廌",
        "paragraphs": [
            "癯槁巖下士，蹟隠心捷徑。",
            "汗顔塵中夫，諂笑幸游騁。",
            "賢哉陳夫子，兩不傷厥性。",
            "潔身風波塗，獨若萬鈞錠。"
        ],
        "title": "求志書院詩四首陳師道履常之所居也  其一",
        "id": "38db8b9d-da8c-471a-8433-5232e0b9300f"
    },
    {
        "author": "李廌",
        "paragraphs": [
            "辰極不改北，滄溟日輸東。",
            "聖道亦如是，昧者自異同。",
            "哇鄭迷世習，舍魚當取熊。",
            "蓍龜期吾子，此語聞先翁。"
        ],
        "title": "求志書院詩四首陳師道履常之所居也  其二",
        "id": "6bff85b4-90ca-49f6-8cf3-fede619be370"
    },
    {
        "author": "李廌",
        "paragraphs": [
            "君氣久已浩，君志復何求。",
            "同聲久絕和，一見忘百憂。",
            "藜藿鄙膏粱，絺綌傲狐裘。",
            "德輝下可覽，安用翔九州。"
        ],
        "title": "求志書院詩四首陳師道履常之所居也  其三",
        "id": "4e163e95-eb3f-4345-83f2-51d7ef6f9676"
    },
    {
        "author": "李廌",
        "paragraphs": [
            "漆開辭未信，顔回恃有田。",
            "爲貧仕何媿，得已非自賢。",
            "破褐坐窮閻，聲華飛日邊。",
            "苦節勿匏瓜，仲尼任蒼天。"
        ],
        "title": "求志書院詩四首陳師道履常之所居也  其四",
        "id": "ad48013d-058b-4953-a6f0-0759c3f7f3ee"
    },
    {
        "author": "李廌",
        "paragraphs": [
            "人生乃動物，萬事皆動端。",
            "陰陽造化汝，賦汝以五官。",
            "五官各治職，愈治當愈殘。",
            "非苦動所擾，烏知靜爲安。",
            "非惡動所戕，未貴靜爲完。",
            "百年夜分半，夢想仍妄瞞。",
            "動多靜常少，竟爲動所干。",
            "回光一自照，萬事無悲歡。",
            "居士何早達，動境能反觀。",
            "寧爲玉在璞，不爲珠在槃。",
            "虛室生朝白，青璅凝暮寒。",
            "聊持動時想，攝入靜中看。"
        ],
        "title": "靜齋詩題盛君明之室也",
        "id": "0b5732ab-df02-4749-98f3-d1a6da1d3620"
    },
    {
        "author": "李廌",
        "paragraphs": [
            "山茶乃凡木，寶幹始爲奇。",
            "婉雅瑞荷花，扶疏連理枝。",
            "傾心相爾汝，和氣生怡怡。",
            "清陰亦可愛，惡木正離披。"
        ],
        "title": "寶幹山茶",
        "id": "fbd43a2e-8476-4779-a1d3-35fcd8dc3cc1"
    },
    {
        "author": "李廌",
        "paragraphs": [
            "天下一大器，安危繫平傾。",
            "哲王慎民監，措術如和羹。",
            "辛甘或偏長，非可制割烹。",
            "五味既可口，君子嘗曰平。",
            "方今太平君，戒欹如持盈。",
            "乞言用龜鑑，履德均權衡。",
            "庶民雖惷愚，一或非所營。",
            "視之如己內，涂污千仞坑。",
            "是用選賢德，告戒敷至誠。",
            "曰雖一人良，萬邦咸以貞。",
            "尚頼爾庶牧，裨朕來聰明。",
            "分符授虎節，專政千里城。",
            "朱車輪兩轓，畫戟門十旌。",
            "禮文既光華，遠煜如杕英。",
            "良圖沃朕心，蠲瘼求民情。",
            "如意運手足，乃與朕力并。",
            "朕所戒假樂，難慎惟守成。",
            "願昭先人功，奠枕臨周京。",
            "羣方政咸乂，惟海隅蒼生。",
            "魚鹽機巧利，凉德多矜爭。",
            "版圖庶彙徵，雉壘侵荒荆。",
            "矧乘薦饑後，魴鱨尾多頳。",
            "古既無罪歲，此獨何所令。",
            "明明普天下，孰非聖人氓。",
            "當求善仁政，如解中山酲。",
            "時公罷仙班，入覲中天閎。",
            "帝優老成人，錫祉昇名卿。",
            "吏能素嚴翼，公望方崢嶸。",
            "物頼山愈靜，川納海益竑。",
            "齊安漢中治，政迹如韶莖。",
            "剛明濟清浄，錦組輝瓊瑩。",
            "果毅將慎智，佩玦鏘璁珩。",
            "英英衆人師，落落天地晶。",
            "是用簡上心，僉議如預盟。",
            "公辭臣老矣，已與世累輕。",
            "東吳富山水，烟霞氛紫清。",
            "樂郊適所願，逍遙掛塵纓。",
            "賞延及孫子，榮慶并弟兄。",
            "智恬欲相養，爲壽期老彭。",
            "帝云東州民，思濟求令名。",
            "窒如相忘魚，喣沫涔轍泓。",
            "瘁如旱麓木，枯槁需春萌。",
            "朕意慎許可，當頼王國禎。",
            "如翩皆飛鳥，遴集惟鷦鵬。",
            "無辭逆朕意，欽哉卿惟行。",
            "公承帝眷異，竭節期有亨。",
            "郡民幸其來，爭以先見榮。",
            "實篚携漿壺，馬首拜且迎。",
            "謂言前掾曹，執禮無私評。",
            "遠茲三紀歷，位重德愈宏。",
            "下車始授政，季秋末徂正。",
            "囹圄屢空虛，盜止無黥刑。",
            "康莊夜達旦，戶敞民不驚。",
            "柔遠戒慢令，荒政先緩征。",
            "榛楛已濟濟，莪蔚將菁菁。",
            "熙熙春臺樂，苾苾太室牲。",
            "嘗聞至仁化，政立可去兵。",
            "又聞公明心，罰罪能驅鯨。",
            "古云州縣勞，此語非準程。",
            "韓侯功固高，羞比於絳嬰。",
            "光初必凶終，進銳多反瞠。",
            "如徹禮飲酌，彊酒奠兕觥。",
            "雖云快壯心，泰至多酗醟。",
            "孰知安行健，履坦非掀橫。",
            "圭璋賤珉玼，山川貴剛騂。",
            "良弓豈苟飾，利用關以弸。",
            "斯爲古循吏，業廣惟勵精。",
            "孤生何所罹，自幼憂患縈。",
            "遭家屢不造，省始離呱喤。",
            "邇復遠所恃，羈迹如漂萍。",
            "操心但書危，固戶頼巧甍。",
            "曲蒙惠私重，哀愚斯獨惸。",
            "字撫得不違，俾就三龍黌。",
            "曰余欲玉汝，誰何吝金籯。",
            "愚非苟恩者，銳志思迅鏗。",
            "爲修不敢殆，希彼農夫耕。",
            "懃懃慮寇至，豫蓄終歲盛。",
            "戰戰與心競，中林亦丁丁。",
            "淵崖視鳥道，履冰越深瀛。",
            "剛克素自許，竊亦輕申棖。",
            "永言念眷懃，願以堅白鳴。",
            "作詩謂云何，姑以紀頌聲。"
        ],
        "title": "上姑丈閭丘通牧少卿",
        "id": "48f5b24a-d961-4f31-a8ec-e7675fd4d524"
    },
    {
        "author": "李廌",
        "paragraphs": [
            "遙岑掣殘電，炫轉雲篩碎。",
            "長庚送曉色，澒洞初見地。",
            "饑馬戀櫪鳴，呞牛繫林睡。",
            "橫塘寸魚跳，魚跳石雙翠。",
            "敢嗟衣化塵，且喜風泛袂。",
            "蚤懷功名心，經濟豈無意。",
            "老軀既骯髒，柔態漸斌媚。",
            "棹舟江南去，白酒謀日醉。",
            "絲蓴芼雪鱸，欲飽三尺喙。",
            "半生客荆州，兩渡北津水。",
            "尚友有若人，獲我心所契。",
            "行李念淹留，感此秋蟬嘒。",
            "掃除向來想，漁釣真得計。",
            "塞翁已無心，得失無欣喟。"
        ],
        "title": "曉發鄧城和德麟韵",
        "id": "354b185f-3a8e-4788-b197-32267137a219"
    },
    {
        "author": "李廌",
        "paragraphs": [
            "昔從郡丞游，餘寒春未迴。",
            "玄雲蔽冷日，朔風捲黄霾。",
            "枯榛擁殘雪，疏籬橫野梅。",
            "季夏方溽暑，後乘復與偕。",
            "青秧舞白水，赤日飛紅埃。",
            "牛馬暍俱喘，蜩螗嘒相哀。",
            "值此寒暑變，感予羈旅懷。",
            "行行江湖去，舉櫂向天台。",
            "老婦膾魴鯉，丁男滌尊罍。",
            "霜橙薦紫蟹，水藕浮瓊醅。",
            "念公復行縣，秋光當獨來。",
            "予時定相望，持酒上高臺。"
        ],
        "title": "鄧城道中懷舊時德麟相拉至江北三縣",
        "id": "c3ed79f1-f522-4f45-9dbb-681e0aa35fe5"
    },
    {
        "author": "李廌",
        "paragraphs": [
            "漆書寘蘭臺，筆削猶敢擅。",
            "真名鏤遺編，定知伯喈篆。",
            "未校芸閣書，成此石經殿。"
        ],
        "title": "石經殿",
        "id": "46f1a678-dcf5-4188-9758-4203b2c38637"
    },
    {
        "author": "李廌",
        "paragraphs": [
            "昔聞天門泉，石竇注澄澈。",
            "行人口生烟，可救萬夫渴。",
            "爲惠胡不竟，吾來值源竭。"
        ],
        "title": "天門泉詩",
        "id": "4c433ecd-2e86-4f04-a3af-ff4608addb4e"
    },
    {
        "author": "李廌",
        "paragraphs": [
            "蛾眉備百姓，怨女填六宮。",
            "捐軀委崖谷，隕生因爾容。",
            "匹婦多白髮，婦怨實無終。"
        ],
        "title": "捨身崖",
        "id": "16dd57be-0e20-44ac-a3d9-3144cdaa12b8"
    },
    {
        "author": "李廌",
        "paragraphs": [
            "太華復何如，名山控西極。",
            "忽從天地分，屹立三萬尺。",
            "天維西北傾，扶持藉爲壁。",
            "風雷出毫末，日月轉兩腋。",
            "秦川散餘秀，長空借殘碧。",
            "支離別周甸，指掌觀禹績。",
            "因知方嶽重，奚睹介丘憶。",
            "蒼旻仰猶高，厚載真有力。"
        ],
        "title": "太華",
        "id": "d0ff044f-b1d2-478d-8782-1ab5182ea195"
    },
    {
        "author": "李廌",
        "paragraphs": [
            "賤人敢圖柄，時哉天步艱。",
            "相爾簀中意，三亭寧靦顔。",
            "佩印能幾時，網成已入關。",
            "宣言往代汝，天道真可還。"
        ],
        "title": "三岡亭在邑西南三十里秦昭王使謁者王稽使魏夜與范雎言先生待我於三岡亭之南是也",
        "id": "69cc0734-bdee-413b-be1b-8e9a1c91ebfa"
    },
    {
        "author": "李廌",
        "paragraphs": [
            "東門何煌煌，驪駒絡金羈。",
            "朱顔照秋鞠，炯炯青雲姿。",
            "往登芸香閣，編書給隃麋。",
            "予方滯江漢，發軔將安之。"
        ],
        "title": "東津夜飲送岑穰彥休赴闕  其一",
        "id": "6d588cdc-07cb-40c5-875a-9a9fccfd3c78"
    },
    {
        "author": "李廌",
        "paragraphs": [
            "風林舞危葉，霜畦殺青蕡。",
            "車馬如上州，朝天逐高雲。",
            "行邁豈不勞，欲書竹帛勳。",
            "歲晏重感慨，我獨念離羣。"
        ],
        "title": "東津夜飲送岑穰彥休赴闕  其二",
        "id": "b22d69f4-cb26-4e8f-8744-b76a28504748"
    },
    {
        "author": "李廌",
        "paragraphs": [
            "平生曹華國，志意多感慨。",
            "塵埃迷俯仰，骯髒游方外。",
            "余嘗賢若人，心以古人待。",
            "食蘗甘有味，舐蜜遇潜蠆。",
            "賫恨沒九原，長屯竟無泰。",
            "宿草揜一丘，長夜遂千載。",
            "喜君好男兒，贈語頗剛快。",
            "弓裘解傳業，門戶茲有頼。",
            "文章第美身，長門不須賣。"
        ],
        "title": "曹華國之子贈詩次韵答之",
        "id": "ec7fdbb6-261c-45ad-a524-3c4a1669943a"
    },
    {
        "author": "李廌",
        "paragraphs": [
            "男子宜讀書，讀書須五車。",
            "紙腐唇自裂，豈爲刳心魚。",
            "吾子少年時，青雲得意初。",
            "英華發清端，賦筆凌相如。",
            "自試文石陛，竚召承明廬。",
            "孝隠二十年，復與志利疏。",
            "軒裳不掛眼，鐘鼓悅爰居。",
            "歸來邃經堂，志惟與道俱。",
            "架上數萬卷，偃仰時卷舒。",
            "使彼夙昔人，微言幸發攄。",
            "春洲生蘭苕，寒溪脫紅蕖。",
            "逍遙適所願，未可詠歸歟。",
            "上方宵旰暇，夜殿誦子虛。"
        ],
        "title": "邃經堂",
        "id": "a5599e2c-8e7b-436b-9a2e-4dcb9d003f83"
    },
    {
        "author": "李廌",
        "paragraphs": [
            "先生位管轄，四海在陶鈞。",
            "顧我門牆士，於焉益情親。",
            "睠言給鼎味，旨酒侑芳珍。",
            "粲粲春服成，暮春及佳辰。",
            "載詠先生道，興懷感昔人。",
            "三子果藝達，從政宜牧民。",
            "維舟萬里流，喜色照通津。",
            "廌也不速肖，農圃老此身。",
            "同門各鶱翥，索居獨離羣。",
            "諸公廊廟器，行當策高勛。",
            "念此今日歡，無忘病且貧。",
            "結駟儻肯顧，促車清潁濱。"
        ],
        "title": "送李德載公輔之宣城王子敏遹之寧陵秦少章之仁和",
        "id": "78b2cc68-2d4c-4bde-b50a-f001eb41d6d0"
    },
    {
        "author": "李廌",
        "paragraphs": [
            "飄風非焚輪，觸石生孤雲。",
            "逍遙王真人，行行傲世紛。",
            "齋戒斷葷臭，日誦浮屠文。",
            "敝袍遊江海，耻與狐貉羣。",
            "吐納全真氣，鬢髮垂如銀。",
            "十年臨池學，自許登右軍。",
            "謙謙卑自牧，處約人皆忻。",
            "扁舟忽云徂，欲扳心殷殷。",
            "丈夫重訣別，兒女徒云云。",
            "常聞釋氏說，精進在慇懃。",
            "紅塵易汩沒，跋涉憊力筋。",
            "不如巢華山，修煉如老君。"
        ],
        "title": "送王仲求",
        "id": "32fa1804-907d-4f1e-8b8b-83db48446f75"
    },
    {
        "author": "李廌",
        "paragraphs": [
            "建勳各有志，而我齒已疏。",
            "除書喜之子，試吏東海隅。",
            "滿懷貯忠義，陳編陋嚴徐。",
            "平生困末路，龍蠖意不舒。",
            "定交青雲表，凜凜國士徒。",
            "執顔肯顧我，曾未鄙非夫。",
            "破愁有斯人，我鄰知不孤。",
            "危言解補天，决折已非圖。",
            "成名聊爾爾，國器自時須。",
            "收功從茲始，良驥騖修途。",
            "開樽稍黔突，慚愧飯與芻。",
            "閉戶待子歸，看我所著書。"
        ],
        "title": "送秦少章",
        "id": "05369599-0399-48ad-b5ed-7eaa5593fe79"
    },
    {
        "author": "李廌",
        "paragraphs": [
            "雨氣天末來，暝色江皋起。",
            "層林蔽樓觀，黯淡水雲裏。",
            "匹馬何所從，翩翩五公子。",
            "異時天一方，相遇忽在此。",
            "溫言各慰惜，道舊半悲喜。",
            "熠熠螢度幃，泫泫礎流泚。",
            "他鄉念羈旅，况復餞行李。",
            "一笑未易闌，相望跡千里。"
        ],
        "title": "同諸公餞望元因宿谷隠以何當風雨夜復此對床眠爲韵分得對此二字  其一",
        "id": "ea8ae040-c0bd-4c1e-9079-df35e7132777"
    },
    {
        "author": "李廌",
        "paragraphs": [
            "秋江冒后土，餘潦滿溝澮。",
            "行人泥沒輈，腐黍亂荒薈。",
            "結客山中游，風雨在顛沛。",
            "崢嶸棟宇下，磊落宜我輩。",
            "還同竹溪逸，笑傲盼庭檜。",
            "繁陰阻杖屨，曀曀幾弦晦。",
            "誰能决頑雲，共此明月對。"
        ],
        "title": "同諸公餞望元因宿谷隠以何當風雨夜復此對床眠爲韵分得對此二字  其二",
        "id": "3d9fe954-caa2-48b3-b577-dd44c9bae492"
    },
    {
        "author": "李廌",
        "paragraphs": [
            "十洲三神山，廣厚蟠地軸。",
            "不知高幾尋，滄溟及其麓。",
            "游心如太空，視彼何芥粟。",
            "君家三木山，包裹一握足。",
            "銛銳曰奇鋒，坳巖云峻谷。",
            "攝心如蚍蜉，觀此乃陵陸。",
            "高庳作九地，何啻戰蠻觸。",
            "老蘇記木山，萬里在右蜀。",
            "立之置庭除，屹嶪可映屋。",
            "小大雖相懸，真贋此其族。",
            "因形生彊名，等是千歲木。",
            "君家襄城野，繞郭山抱綠。",
            "巍然複嶺外，自有真六六。"
        ],
        "title": "大木山",
        "id": "2e5fe223-8169-4add-a534-f6c61ee27850"
    },
    {
        "author": "李廌",
        "paragraphs": [
            "旰食羹不糝，肺腑窮雕鎸。",
            "襄陽妙人物，我獨憐浩然。",
            "禁中拜天子，布衣可逢年。",
            "一言類觖望，明主乃棄捐。",
            "凄凉鹿門道，舊隠空雲烟。",
            "漢水不世情，猶有槎頭鯿。"
        ],
        "title": "孟浩然故居",
        "id": "cf345fd4-5e35-4145-b5a5-15f2842e331f"
    },
    {
        "author": "李廌",
        "paragraphs": [
            "登山蓋有道，迂叟真名論。",
            "不困在徐行，不跌由足穩。",
            "斯言可銘佩，萬事爲節撙。",
            "推之爲躬行，天下國家本。"
        ],
        "title": "上山",
        "id": "a469a863-85bd-415f-b8ac-4a94cb036648"
    },
    {
        "author": "李廌",
        "paragraphs": [
            "孟春屬佳辰，駕言從郡丞。",
            "蓐食戒徒御，篝火事徂征。",
            "方舟絕橫漢，適彼樊侯城。",
            "緬懷昔封君，能使晚周興。",
            "千齡想風概，慨嘆岸與陵。",
            "故城若墟落，邑屋袖可憑。",
            "盤飧倦舉箸，幅幅氣拂膺。",
            "古寺蔽榛甓，破舍餘殘僧。",
            "人言魏徵君，於焉常曲肱。",
            "窶居三十年，蔚然以詩鳴。",
            "人憂不改樂，信哉賢者能。",
            "常聞有四友，作堂在郊坰。",
            "我雖樗櫟材，臭味亦其朋。",
            "會當從飛蓋，清夜一來登。"
        ],
        "title": "從德鄰至鄧城訪魏道輔故居懷道符",
        "id": "b2db12f8-eadf-498f-8494-59c368c348c2"
    },
    {
        "author": "李廌",
        "paragraphs": [
            "旌廉以廉寡，樹碑勵貪夫。",
            "後人慕前躅，當令德不孤。",
            "第無愧屋漏，斯能遠苞苴。",
            "番禺惟飲水，合浦自還珠。"
        ],
        "title": "李良相清德碑良相百藥四世孫也天寶中爲尉氏令邑人立此碑",
        "id": "695c4de3-165f-4c1d-bf6d-69728dfd62aa"
    },
    {
        "author": "李廌",
        "paragraphs": [
            "千齡一丘壠，誰復記主名。",
            "苾芬百世祠，賢哉阮步兵。",
            "廟旁故墟里，竹林蔽郊坰。",
            "裔孫仍南北，胡能師九原。"
        ],
        "title": "阮步兵廟",
        "id": "f2fdef8a-f081-42e1-a1c9-4d4f316bfa42"
    },
    {
        "author": "李廌",
        "paragraphs": [
            "從橫事捭闔，揣摩相抵巇。",
            "茲爲富貴術，咄嗟乃自知。",
            "相形直誤人，俾無百年期。",
            "遂汝齒肥心，廟食飽牲犧。"
        ],
        "title": "蔡澤廟",
        "id": "13a5cec8-c461-4f5a-8fda-0ad6e8ec2abb"
    },
    {
        "author": "李廌",
        "paragraphs": [
            "緬懷吳晉氏，天壤非異宇。",
            "賢哉羊頭鎮，一用惠慈撫。",
            "高懷寄山水，餘事整軍旅。",
            "當年峴首歎，奄冉隔今古。",
            "遺民俎豆之，廟貌壓江滸。",
            "誰令望碑人，墮淚若兒女。"
        ],
        "title": "羊叔子廟",
        "id": "d473b0d4-b985-475a-984d-746abc29d94f"
    },
    {
        "author": "李廌",
        "paragraphs": [
            "書生昧籌算，罕立橫草功。",
            "征南日耽經，帷幄明指蹤。",
            "胸中有武庫，矧與豎儒同。",
            "賢哉秉節度，不制蜀阿童。",
            "沈碑雖好名，要是真英雄。",
            "寥寥萬山路，爽氣摇松風。"
        ],
        "title": "杜元凱廟",
        "id": "8349abea-7efb-4d10-a4f9-f9c3ca806582"
    },
    {
        "author": "李廌",
        "paragraphs": [
            "仲尼聖之時，豈蔽不恭隘。",
            "知命識大憂，嗣世宅已壞。",
            "不閱父母邦，遑及爲蒯瞶。",
            "依仁罕言利，執禮不語怪。",
            "汙墁泥中轍，脂牽速遄邁。",
            "難乎其有恒，取善僅餔饋。",
            "苟非言抑揚，大道或幾賣。",
            "峽有食象蛇，常苦螻蟻嘬。",
            "昭昭神禹功，鑿水疏九派。",
            "刊隨神明疲，新水螭蜃快。",
            "志士每喪元，時靡可究屆。"
        ],
        "title": "和錢之道",
        "id": "a4f8e193-9939-4b55-b60d-f5cb74f07afe"
    },
    {
        "author": "李廌",
        "paragraphs": [
            "宿草競春力，階除日青青。",
            "何心願滋茂，薙去輒復生。",
            "一氣養萬類，蘭葯盡勾萌。",
            "何當紉余佩，采采擷芳英。"
        ],
        "title": "薙草",
        "id": "6f52c518-d1fe-4fdf-b25f-e2e38bc90c24"
    },
    {
        "author": "李廌",
        "paragraphs": [
            "悲風送寒雨，遙夜俄總至。",
            "草木雖戰秋，渠能保柔脆。",
            "盃盤照青燈，哦詩久無寐。",
            "安能决雲開，坐見參橫未。"
        ],
        "title": "同仲寶風雨中過德麟留宿以夜未央爲韵分得未字并和二公夜央字韵  其一",
        "id": "3a81b093-6d21-4f6e-ba52-88ec37f8d62b"
    },
    {
        "author": "李廌",
        "paragraphs": [
            "秋徂風雨多，欲作雪霜迓。",
            "况乃地氣偏，寒暑或相借。",
            "溫凉久未定，裘葛易無暇。",
            "慚愧平原君，客至列盞斝。",
            "日爲文字飲，短晝繼清夜。",
            "嗟予寡世偶，癡甚已如霸。",
            "有田未歸耕，無策敢求射。",
            "耽詩近知味，疑從果臝化。"
        ],
        "title": "同仲寶風雨中過德麟留宿以夜未央爲韵分得未字并和二公夜央字韵  其二",
        "id": "f0f16bfc-fb57-4252-8071-69c2f09d2b13"
    },
    {
        "author": "李廌",
        "paragraphs": [
            "敢友天下士，轍環之四方。",
            "適願得所向，偶如鐘應霜。",
            "交態久未定，市道良可傷。",
            "君看江漢水，安流日泱泱。"
        ],
        "title": "同仲寶風雨中過德麟留宿以夜未央爲韵分得未字并和二公夜央字韵  其三",
        "id": "b5e54f6b-244c-467a-859f-aee1cafda33c"
    },
    {
        "author": "李廌",
        "paragraphs": [
            "種花鄙弱植，種柳惡連陰。",
            "主人種竹意，闓爽見靈襟。",
            "猗猗復勁節，凜凜况虛心。",
            "晚歲示貞操，清風應好音。",
            "扶疏高軒下，衆景爲蕭森。",
            "世襲萬戶封，奚取千畝林。"
        ],
        "title": "張康節家西軒竹張福夷兄弟求詩",
        "id": "50a4dfc4-445a-46ee-9cd4-8e8695209f85"
    },
    {
        "author": "李廌",
        "paragraphs": [
            "東郭新雨餘，日入凉氣佳。",
            "長風吹天維，坐見參斗斜。",
            "默默羣動息，寒螿先秋譁。",
            "清談互絕倒，豈復憂過差。"
        ],
        "title": "夜坐",
        "id": "2d29fe33-be8d-440a-8510-8019a4342e0d"
    },
    {
        "author": "李廌",
        "paragraphs": [
            "挈巢江湖去，端爲山水癖。",
            "朅來谷隠遊，契我賞心適。",
            "寒江渺平楚，複嶺轉層壁。",
            "誰與龍象筵，一掃狐兔迹。",
            "綵雲布樓臺，迎日麗金碧。",
            "堂高磬聲邃，壑遠松響激。",
            "山光晚相照，空翠濃欲滴。",
            "行當就墟市，幽棲買泉石。",
            "日詠招隠詩，時過彌天釋。"
        ],
        "title": "谷隠寺",
        "id": "62ef4989-3339-4b79-b1b6-c44af12adaba"
    },
    {
        "author": "李廌",
        "paragraphs": [
            "古人托一技，身死名不滅。",
            "賢愚置不論，筆畫觀可閱。",
            "嶧山刻秦銘，斯篆屈金鐵。",
            "雖在衆憎惡，恨不頸薦鉞。",
            "褚令狷且直，還笏首叩血。",
            "魯公秉忠勤，白首抗希烈。",
            "獨有虞永興，當年稱四絕。",
            "賢哉蔡莆陽，直氣亙南粵。",
            "入爲楓宸侍，遇事挺奇節。",
            "揮毫霸當年，粲然星中月。",
            "非惟驚代能，乃是名世哲。"
        ],
        "title": "題蔡君謨墨蹟後",
        "id": "e20fb2d6-2c83-486e-ab4b-cd8f04a4bd73"
    },
    {
        "author": "李廌",
        "paragraphs": [
            "步兵游方外，棄禮真太簡。",
            "過差生杯酒，况復能白眼。",
            "蘇門鸞鳳音，戲技猶赧赧。",
            "當知愧孫登，不獨嵇中散。"
        ],
        "title": "嘯臺  其一",
        "id": "e5e3fb6e-1d35-4db7-87fa-5ccea871a11e"
    },
    {
        "author": "李廌",
        "paragraphs": [
            "步兵真曠達，與世故浮游。",
            "平時哭途窮，鬰鬰宇宙幽。",
            "浩氣獨不揜，築臺凌清秋。",
            "一嘯已望我，况乃爾汝儔。",
            "斯人固遺世，世亦不汝收。",
            "得非青白眼，鈞銖牾時流。",
            "聊爲招魂些，釋汝故時憂。"
        ],
        "title": "嘯臺  其二",
        "id": "df12636a-f66f-4678-a77a-827b4a03d37c"
    },
    {
        "author": "李廌",
        "paragraphs": [
            "言登阮公臺，興來聊獨游。",
            "因爲爾時嘯，景物故清幽。",
            "奄冉古今意，凄瑟天地秋。",
            "阿戎迷簿領，况復五君儔。",
            "北眺度遐想，遺音浩難收。",
            "登臨感陳迹，雲散惜風流。",
            "軔車此裴回，何以慰百憂。"
        ],
        "title": "嘯臺  其三",
        "id": "ef3754eb-38d7-4b09-bba2-6274e1888edc"
    },
    {
        "author": "李廌",
        "paragraphs": [
            "乘流忽遇坎，觸焉遘茲游。",
            "紆餘上雲壘，禪房忽通幽。",
            "水光浮西澤，草樹颯已秋。",
            "豈無竹林友，腰印不我儔。",
            "異時東山約，興盡輒復收。",
            "飛蓋想清夜，華月湛西流。",
            "何當共巾履，一笑破羣憂。"
        ],
        "title": "嘯臺  其四",
        "id": "589baa2d-535c-42ef-95f0-8894f4868120"
    },
    {
        "author": "李廌",
        "paragraphs": [
            "我登步兵臺，緬懷昔來游。",
            "英聲入萬壑，奇氣盤九幽。",
            "轉盼迹已陳，况今仍千秋。",
            "鸞鳳吟蘇門，奚用愧彼儔。",
            "堪笑劉越石，幸勝功遂收。",
            "登高君能賦，乃是子安流。",
            "作詩已可人，洗我萬古憂。"
        ],
        "title": "嘯臺  其五",
        "id": "3477ddac-6d01-4ec1-a233-fac4f0259355"
    },
    {
        "author": "李廌",
        "paragraphs": [
            "七夕知何夕，云是牛女期。",
            "俚俗具瓜華，階除兒女嬉。",
            "繁星爛煌煌，流月湛沉輝。",
            "羣兒望鵲橋，橋端七寶帷。",
            "彷彿想言笑，薌澤疑烟霏。",
            "人間光陰速，天上日月遲。",
            "隔歲等旦暮，會遇未應稀。",
            "願言停笑驩，察我心所祈。",
            "我欲賜新巧，智術妙通微。",
            "金針度綵縷，寶奩卜蛛絲。",
            "我嗟兒女愚，勤勞徒爾爲。",
            "巧拙天所賦，乞憐真可嗤。",
            "故拙不可厭，吾寧鈍如椎。",
            "借云得新巧，無乃醇愈漓。",
            "吾觀天垂象，列星有攸司。",
            "牽牛常服箱，織女不下機。",
            "牽牛教人巧，積倉歲無饑。",
            "織女教人巧，笥篋餘裳衣。",
            "伊誰詢兒女，組繡窮毫釐。",
            "年年渡河漢，秋至次舍移。",
            "宣淫五雲上，此論乃吾欺。",
            "吾爲牛女辨，欲判千古疑。"
        ],
        "title": "七夕",
        "id": "a197608d-287d-4b49-8651-e9619facdd53"
    },
    {
        "author": "李廌",
        "paragraphs": [
            "放舟杞國岸，汴渠正東注。",
            "湯湯舟下水，適與舟相遇。",
            "泛泛水上舟，與水共東去。",
            "舟水詎相離，曾不遷故處。",
            "世人迷動靜，順流疑若遡。",
            "不然逐流浪，汩沒爲所誤。",
            "吾作放舟詩，明此流水住。",
            "老矣耄何爲，聊用持世故。"
        ],
        "title": "元祐六年夏自陽翟之睢陽迓翰林蘇公自杞放舟至宋",
        "id": "5a93bc3b-abed-4bcb-b0c1-e75b96d3eb2d"
    },
    {
        "author": "李廌",
        "paragraphs": [
            "奔騰龍嶠麓，深壑斷如截。",
            "石棧架寒溪，盤陀卧精鐵。",
            "從衡布方楚，片段髮文裂。",
            "平如中唐甓，罅密不容泄。",
            "南巖盡奇險，萬狀森羅列。",
            "或如巨獸蹲，或類巴蛇囓。",
            "哀泉瀉飛磴，流沫常噴雪。",
            "山骨靜無塵，泓澄碧潭澈。",
            "魚龍不敢宅，中有千古月。",
            "壯哉天地間，此險詎勞設。",
            "乃知山水心，自欲爲勝絕。",
            "我陪勝士游，茲名因不滅。"
        ],
        "title": "石棧河在洪閘",
        "id": "0309de3a-e9ca-4773-b41e-5f222b07bfaa"
    },
    {
        "author": "李廌",
        "paragraphs": [
            "人生天地間，海中一浮漚。",
            "欲求無厭心，無乃不勝求。",
            "知足有真樂，不然多悔尤。",
            "淺儒急名譽，夸人矜智謀。",
            "語默偕蟪蛄，生死等蜉蝣。",
            "不如知足者，澹然樂忘憂。",
            "袖手閱萬變，默坐觀九州。",
            "衆舍吾獨存，同波終異流。",
            "君看至足處，無得亦無修。",
            "萬物固皆備，反照靡不周。",
            "昧者彊務外，巧僞日嚮偷。",
            "昔饑止願飽，既飽思膳羞。",
            "昔寒止願溫，既溫思狐裘。",
            "非徒漫自苦，動輒成贅疣。",
            "相圃有足亭，可見好善優。",
            "公孫皆秉哲，克念踐先猷。",
            "欲種豈弟德，求異恩澤侯。",
            "秀嶺聳蒼玦，寒溪摇翠鈎。",
            "雲傳鄧林雨，月送滄浪秋。",
            "曉暝竹烟暗，午薰花氣浮。",
            "凉颸泛南榮，返照過東疇。",
            "所遇皆可樂，觴詠友浮丘。",
            "豈必朝玄圃，弭節夕瀛洲。",
            "永懷樹亭意，足焉此優游。"
        ],
        "title": "足亭張康節南亭也臺數尺亭在其上",
        "id": "0de7d6be-2c1c-4980-b635-f9a6dd2cffdd"
    },
    {
        "author": "李廌",
        "paragraphs": [
            "昔聞流水操，想見流水音。",
            "况復山泉聲，聲自如鳴琴。",
            "可笑山中人，强作碧沼深。",
            "暗流不復鳴，遺聲杳莫尋。",
            "近聞石鐘山，蘇辨正古今。",
            "酈元與李渤，地下當噤喑。",
            "惜乎不聞此，使我徒登臨。",
            "道人笑謂余，胡不求琴心。",
            "何勞弦上聲，况此非徽金。"
        ],
        "title": "鳴琴泉",
        "id": "a0991f96-385e-4b72-a915-172f4eb76b0b"
    },
    {
        "author": "李廌",
        "paragraphs": [
            "繆承名卿後，煜煜贊皇裔。",
            "閔途遘伶俜，勉力濟顛墜。",
            "百年能幾何，三十已一世。",
            "胸中經綸策，偃蹇未獲試。",
            "衰殘蚤二毛，坎軻窮五技。",
            "探珠極溟海，耻逢驪龍睡。",
            "辛勤禹門浪，千仞復中躓。",
            "吾道有用舍，無乃天所否。",
            "巖廊與溝壑，榮悴同一戲。",
            "俱非本來物，吾無窮途淚。",
            "季父勉問學，弓冶付吾弟。",
            "營營米鹽慮，役役裘葛計。",
            "雖服貧賤勞，無損剛大氣。",
            "慎乃百勝術，早拔萬夫萃。",
            "老去重別離，悲歌感棠棣。"
        ],
        "title": "下第留別舍弟弼",
        "id": "9d185fa6-20be-440f-abd4-633217ab6aa4"
    },
    {
        "author": "李廌",
        "paragraphs": [
            "明緡釣香餌，彼取亦已微。",
            "金丸往抵黽，我用一何卑。",
            "余生宇宙間，動輒多願違。",
            "天王十二閑，玉勒黄金鞿。",
            "奈何驥與騄，不使備六蜚。",
            "鹽車初未脫，伯樂第興悲。",
            "寧甘生芻餓，不爲場藿嘶。",
            "京都足風埃，士氣隨亦淄。",
            "君於萬夫間，獨若三秀芝。",
            "浩氣久已定，得喪亮難移。",
            "對之忘忿戾，澹然移安夷。",
            "論交有斯人，是用久敬之。",
            "吾生三十年，二十九年非。",
            "末路各相望，奮庸會有時。",
            "貴如未可求，守余北山薇。"
        ],
        "title": "下第留別陳至",
        "id": "e77e3c63-af49-4f40-ae03-aa8a2829380a"
    },
    {
        "author": "李廌",
        "paragraphs": [
            "束髮從政事，佩綬曳長裾。",
            "守令有民社，裂地皆分符。",
            "問之爾何由，必曰因業儒。",
            "自致或世賞，因儒升仕塗。",
            "一朝希斗祿，輒與故步殊。",
            "佞夫專媚竈，要路事馳驅。",
            "俗夫抗塵容，勾校迷墨朱。",
            "自謂尚市道，不若效賈區。",
            "何必念故業，易地有蘧廬。",
            "嵩陽敞儒宮，遠自唐之盧。",
            "章聖旌隠君，此地搆宏居。",
            "崇堂講遺文，寶樓藏賜書。",
            "賞田逾千畝，負笈昔雲趨。",
            "勸農桑使者，利心巧阿諛。",
            "飛書檄大農，鬻此奉時須。",
            "垣牆聚蓬蒿，觀殿巢鳶烏。",
            "二紀無人迹，荒榛誰掃除。",
            "桑羊固可烹，縣令亦安乎。",
            "今主尚仁政，美利四海敷。",
            "仁賢任阿衡，天地一朝蘇。",
            "已責復蠲斂，肉骨生膏腴。",
            "疲民悉按堵，此地尚荒蕪。",
            "淮西高夫子，爲政多美譽。",
            "百里政肅雍，民不困追胥。",
            "憤彼釋老子，遺宮徧山隅。",
            "吾儒一何衰，廢蹟可嗟吁。",
            "連牋叩洛尹，移文諷使車。",
            "義有子衿耻，功將泮水俱。",
            "興衰雖在天，此意良可書。",
            "却思鬻此者，於儒與何誅。",
            "又思昔縣令，亦昔儒之徒。",
            "興儒有美意，無忘高大夫。"
        ],
        "title": "嵩陽書院詩",
        "id": "08dd6c96-0f35-4118-b361-e9c419a230cb"
    },
    {
        "author": "李廌",
        "paragraphs": [
            "天地怒氣散，凱風若顛喜。",
            "吹彼枳棘墟，不入邃屋裏。",
            "北風何其凉，雨雪雱不止。",
            "卒歲無衣裘，穴處猶凍死。",
            "六月如蒸炊，執扇猶秉燬。",
            "芃芃黍苗花，吹落不結子。",
            "老農悲不穫，飛鳥喜自恣。",
            "雖難答天恩，願天投木李。"
        ],
        "title": "史次仲錢子武與余在報恩寺納凉分題各以姓爲韵",
        "id": "0bb7643f-3f34-42a2-b6a6-ec2ad1c27fd9"
    },
    {
        "author": "李廌",
        "paragraphs": [
            "宿雨旦初霽，微凉吹廣庭。",
            "嘉賓忽相遇，午夢驚扣扃。",
            "長松森翠影，修竹參青冥。",
            "飄雲度空急，殘日穿林明。",
            "幽牆隔江浦，遠嶼定風舲。",
            "城市厭煩暑，山樊念伶俜。",
            "角巾代公紱，草具踰侯鯖。",
            "園實摘的皪，厨醖斟晶熒。",
            "烹鮮縮頸大，海錯著器腥。",
            "笑談得真樂，採擷逢幽馨。",
            "雲陰剝初霽，夕嵐收遠青。",
            "窗卧憶元亮，詩成懷景升。",
            "日須河朔飲，當解高陽酲。",
            "煩襟頓忘釋，嘉詠不少停。",
            "闉闍發嚴鼓，穹碧垂繁星。",
            "一笑跨鞍去，奚論楚人醒。"
        ],
        "title": "廌寓龍興仁王佛舍德麟公定道輔仲寶携酒肴納凉聯句十六韵",
        "id": "2f9777ac-3f81-4ed3-802d-4fc8a7752a9c"
    },
    {
        "author": "李廌",
        "paragraphs": [
            "小蟲蠹堅木，自意吻頰剛。",
            "蟠身宅幽竇，心期千歲藏。",
            "爾非虎而翼，何乃巧取將。",
            "剝啄繞樹腹，卷舌利鈎芒。",
            "一身禍衆命，曾未厭饑吭。",
            "流怨入胡琴，美人借餘商。",
            "鵜鴂相唯和，次第歇芬芳。",
            "吾生獨何事，有喙三尺長。",
            "富歲常苦饑，不能饜糟糠。",
            "寧饑忍效汝，豈復思隨陽。"
        ],
        "title": "啄木鳥",
        "id": "36ea536d-8524-46bb-9488-2bdf56677827"
    },
    {
        "author": "李廌",
        "paragraphs": [
            "紫荷媚曲塘，青秧舞平畦。",
            "晨光泫晞露，衆木含華滋。",
            "咸驚物外慕，歸休及良時。"
        ],
        "title": "己卯春許昌湖上酬王實仲弓作",
        "id": "937cd833-a70f-4eeb-a3a5-607b48b917d0"
    },
    {
        "author": "李廌",
        "paragraphs": [
            "魏公如管仲，封禪止文皇。",
            "侈心晚猶在，厥婦故敢猖。",
            "誣彼七十君，哀哉爲民殃。"
        ],
        "title": "封禪碑",
        "id": "8d8a4013-beb4-4bf8-857d-c41520e60eb2"
    },
    {
        "author": "李廌",
        "paragraphs": [
            "申轅應楚聘，鄒枚適梁苑。",
            "藩侯喜賓客，賢賢易鷹犬。",
            "黄綺遊漢廷，羽翼矰繳遠。",
            "秦府十八公，攀附名益顯。",
            "昭明衆才子，文囿俾蒐選。",
            "高齋切浮雲，雉堞俯晴巘。",
            "尚應媿河間，筆削非大典。"
        ],
        "title": "文選樓",
        "id": "85402d9c-27cf-4543-9dcb-321e5b957230"
    },
    {
        "author": "李廌",
        "paragraphs": [
            "汝陽使君如孫武，文章絕人喜軍旅。",
            "要知談笑能治兵，戲教紅粧樂營女。",
            "白㲲新袍錦臂鞲，條脫掛弓腰白羽。",
            "綵錯旌旗照地明，傍花映柳陳部伍。",
            "須臾觀者如堵牆，彷彿如臨矍相圃。",
            "一人中的萬人呼，絲管呶嘈間鉦鼓。",
            "臂弓上爲使君壽，遍及四筵樂具舉。",
            "使君一笑萬衆喜，堂上酒行堂下舞。",
            "錦段銀荷翠玉鈿，意氣揚揚皆自許。",
            "儻令被甲執蛇矛，恐可橫行擒贊普。",
            "大勝吳宮申令嚴，兩隊宮娃啼且怖。",
            "闔閭臺上呼罷休，將軍雖賢亦觕鹵。",
            "豈知使君不忘戰，聊以戎容娛罇俎。",
            "夕陽卷旗去翩翩，使君要客登畫船。",
            "美人不暇別粧洗，戰士結束圍華筵。",
            "皆疑征南漢將帥，樓船下瀨方凱還。",
            "軍中不應有女子，偏裨校尉何其儇。",
            "使君湖光照樓觀，一碧不辨水與天。",
            "漸看暝色著疏柳，已見白蘋浮暮烟。",
            "銀漢斜橫北斗淡，明月碧玉疏星聯。",
            "舟人罷唱時弄笛，艇子趁魚行扣舷。",
            "隔浦熒熒見漁火，意中竹籬青旆懸。",
            "雖無荻花與楓葉，全似送客湓江壖。",
            "亟令周娘作新曲，周娘琵琶京洛傳。",
            "不惜千呼與萬喚，便時轉軸仍撥弦。",
            "馮夷陽侯或靜聽，穹龜大魚或後先。",
            "且言白傅時落寞，草草會遇仍嫣然。",
            "使君聞名滿臺閣，虎符熊軾聊周旋。",
            "風流樂事雖可記，皆過孫白二子前。",
            "會看和戎竟先列，鐵騎百萬臨三邊。",
            "報功女樂賜二八，粉白黛綠皆嬋娟。",
            "青雲乞身歸舊里，汾城故地依林泉。",
            "琵琶亭中望汝海，無忘飲中今八仙。"
        ],
        "title": "汝州王學士射弓行",
        "id": "7cf924ee-e438-4c60-a868-f4bea4d0a844"
    },
    {
        "author": "李廌",
        "paragraphs": [
            "山人跨魚天上來，識者珍重愚者猜。",
            "或呼文舉異童子，林宗獨謂王佐材。",
            "蚩蚩衆目如瞽矇，白馬羽雪皆皚皚。",
            "古有仁賢不愚者，舉足疐路心徘徊。",
            "桐城明府住姑孰，襟裾蕭灑天與才。",
            "讒言屢改耻自雪，政事報成羞援媒。",
            "臨川先生久知己，十年執政居公台。",
            "橫飛後生盡豪俊，往往拔越自草萊。",
            "洪爐造化豈一端，如何不與珽填坯。",
            "盛朝能詩可屈指，少師僕射蘇與梅。",
            "少師新爲地下客，蘇梅骨化成塵灰。",
            "金陵僕射今已老，班班絲雪侵頤腮。",
            "當今儒生迂此道，如使杞柳爲棬杯。",
            "好古愛詩惟有君，獨使筆力驚風雷。",
            "清音繞齒嚼鳴玉，爛光滿紙如瓊瑰。",
            "古原夜燒光奪月，立使萬物有灰煤。",
            "清泉潄石白鑿鑿，湍落急瀨成淵洄。",
            "才雄句險駭人膽，九月秋水灧澦堆。",
            "有時清貞叩玄關，至誠直可歆郊禖。",
            "公才穎栗公望異，牢落下位命何乖。",
            "豈無白虹夜貫斗，猶使寶劍豐城埋。",
            "幾年令尉困下國，板簡青衫趨郡階。",
            "猶將富貴委脫轂，苟不知命安爲懷。",
            "竹溪逸人杜陵翁，當年得意稱壯哉。",
            "直言時病傲宮禁，謂可立致青雲階。",
            "公行孰避蹲草虎，由徑不畏當路豺。",
            "輸忠獻策恃才藻，宰輔切齒全班排。",
            "遂離黼座謫千里，翻疑方直爲禍胎。",
            "杳如躡雲上幽頂，文石嵲屼懸虛崖。",
            "下視黑潭鰐魚窟，山雨潤澤浮蒼苔。",
            "臨危惴惴懼石隕，况更步滑粘青鞋。",
            "上愬逄怒下見誚，慍望寧與羣小偕。",
            "秋江接天夜如練，桂宮隠見瓊瑶臺。",
            "泛舟夜披紫綺裘，興發鼓枻傾金罍。",
            "岸人疑是王子猷，美女揶揄言謔諧。",
            "滄浪水深波浪闊，醉謂止可探一柴。",
            "徜徉濯纓傲巨浸，掬月不得翻委骸。",
            "上皇雖悼屈平善，千載乃得爲朋儕。",
            "秋霜何草不玄黄，蜀山戌削青崔嵬。",
            "馬如蹇馿不慣遠，陟險色變成豗隤。",
            "閣道繁霜曉成澌，古壑暴雨飛陰霾。",
            "散關野哭夜悲怨，倏見鬼燐明巖隈。",
            "長蛇食象留齒骨，猛虎噬人餘釧釵。",
            "故人招庇豈憚遠，軍謀宥密惟參陪。",
            "春雨霢霂興槁苗，膏潤不及枯根荄。",
            "正風寢熄雅頌廢，吾言來自單于垓。",
            "古今廄馬詎爲匹，驊騮駰駱駑與騋。",
            "力良調俊惟騏驥，李杜故得其梧魁。",
            "前輩攀轅讓馳道，下石夾轂謙爭推。",
            "二公當年走聲價，日月左運天旋回。",
            "方今明時廢聲律，將使湮淪如燼煨。",
            "非君鼓吹力主持，是道不世將傾頹。",
            "關西鄙夫懷此憤，白石空煉如女媧。",
            "命違時否口常鈍，如掛風鐸環堵齋。",
            "安得獻言彤庭下，出入金馬如皋枚。",
            "秉鈞廟堂司慘舒，建旌立節如張裴。",
            "古云能詩多坎軻，苟或信矣良可哀。",
            "儻使文章敵天下，再使神禹驅秦淮。"
        ],
        "title": "題郭功甫詩卷",
        "id": "16ad7e1b-9251-41ff-9172-6640608fc18f"
    },
    {
        "author": "李廌",
        "paragraphs": [
            "柳眼脫殻花將飛，麥梢弄黄青穗肥。",
            "鵓鴣翩翩避舟去，燕泥悞落沾人衣。",
            "樹外浮陽湖水淥，漠漠不動含晴暉。",
            "沙暖浴鳬遺翠羽，岸深老蚌吐明璣。"
        ],
        "title": "三月三日",
        "id": "d5f71077-1190-46a7-92fc-8ac23bc1abcf"
    },
    {
        "author": "李廌",
        "paragraphs": [
            "昔我初爲入秦客，殘雪埋關閉長陌。",
            "黄河二月凍初銷，萬里凌澌流劍戟。",
            "西風細卷浪花催，日射寒光明瑟瑟。",
            "歸時細雨正溟濛，冷落關河已秋色。",
            "驚沙慘慘塞雲黄，遠樹昏昏秋水白。",
            "濟川壯志愈衰遲，日送烟波問河伯。"
        ],
        "title": "黄河",
        "id": "dd4baeba-0771-4f32-bc20-9f00d301ce1c"
    },
    {
        "author": "李廌",
        "paragraphs": [
            "流浪滄浪二十年，三江五湖一釣船。",
            "江神海若諳忠信，此身常在蛟龍淵。",
            "欲渡黄河濱，小兒語相玩。",
            "鯨鯢嗜人正饕餮，忠信難憑彼方悍。",
            "我嘗夜泛子胥灣，錢塘大浪如銀山。",
            "崇明海門水如墨，况此相望一葦間。",
            "爲吾鼓槳爲君歌，氣凌河伯驚黿鼉。",
            "醉披紫綺傲風波，濟川遲暮奈天何。"
        ],
        "title": "自陝州渡黄河歌",
        "id": "b3bfd707-05c7-4672-b57d-24e5725a051e"
    },
    {
        "author": "李廌",
        "paragraphs": [
            "憶昔驅車度函谷，解鞍訪古驪山麓。",
            "華清雖有亡國恨，繡嶺猶存舊時木。",
            "無情草木競爭春，不問興亡自紅綠。",
            "漢家上林更蕭瑟，宮殿荒基走麋鹿。",
            "可憐喬木亦已無，五柞長楊今樸樕。"
        ],
        "title": "上林道",
        "id": "0a424a7c-358d-4e49-a3d1-6044c3c06623"
    },
    {
        "author": "李廌",
        "paragraphs": [
            "廣陵散成不忍傳，淵明援琴葛爲弦。",
            "乃知此樂潜聖賢，直與天地通其玄。",
            "我兄能琴人所先，我非知音知自然。",
            "或聞一曲山月前，輕颺如坐春水船。",
            "逆隨河源上青天，口膠不語生醴泉。",
            "鼓舞和氣如陶埏，至樂默默坐忘年。"
        ],
        "title": "琴臺",
        "id": "55d07e50-2c25-4fb7-a839-991c6fffed33"
    },
    {
        "author": "李廌",
        "paragraphs": [
            "少華連延翠烟永，細路緣雲上高頂。",
            "奇峰西奔入秦蜀，幽谷南通接荆郢。",
            "昔年蛟龍忽變化，怒蹙山巔壓州境。",
            "山靈吐怪助豪彊，地軸狂推如轉梗。",
            "盤龍七社萬戶餘，卵覆巢傾伸臂猛。",
            "近來又說神羊嶺，六里橫開罅如井。",
            "居民惴惴已憂疑，惟恐蛟龍怒還逞。",
            "勿令岸谷復顛移，鼓鑄神功煩禹鼎。"
        ],
        "title": "少華山",
        "id": "a0dd276b-ec19-4c0f-8dfb-e3a88fbf6390"
    },
    {
        "author": "李廌",
        "paragraphs": [
            "萬仞嵩峰接天遠，妖武登封艱步輦。",
            "初登峻嶺已回心，何事艱難能黽勉。",
            "亦似徽之泛剡溪，想見王陽臨蜀坂。",
            "老子山林興不淺，興盡中塗猶欲返。",
            "古人戒在末路難，九十常爲百里半。",
            "世上風波更可憎，心不可回聊自勸。"
        ],
        "title": "回心嶺",
        "id": "e828208f-7866-4800-8878-09d301669a7b"
    },
    {
        "author": "李廌",
        "paragraphs": [
            "我思佳人在何許，太行之陽濟川上。",
            "結茆賦詩臨清流，我情摇摇日西嚮。",
            "盤谷秋來陰復晴，谷口與誰來耦耕。",
            "賣刀買犢便能爾，功名付之勃與平。",
            "嗟余追逐老閭里，吟詩作賦不直水。",
            "韋編鉛槧幸忘憂，甘與牛衣同卧起。",
            "相從當及壯年時，莫年多感定多悲。",
            "此身安歸送歸客，豈堪登臨行路岐。",
            "萬事紛紛戰蠻觸，不須白眼憎時俗。",
            "但願如公無榮亦無辱，臨流賦詩老亦足。"
        ],
        "title": "次韵答張誾張閣見寄",
        "id": "a023daba-ae7a-4fdd-aa07-75da161cd3b3"
    },
    {
        "author": "李廌",
        "paragraphs": [
            "田家女兒不識羞，草花竹葉插滿頭。",
            "紅眉紫襜青絹襖，領頸麤糙流黑油。",
            "日午擔禾上場曬，也喜年豐欲還債。",
            "傭工出力當一男，長大過笄不會拜。",
            "有者四十猶無家，東村定昏來送茶。",
            "翁嫗喫茶不肯嫁，今年種稻留踏車。"
        ],
        "title": "田舍女",
        "id": "5e70ef8e-55e0-4501-ae07-3b3d9cb8946f"
    },
    {
        "author": "李廌",
        "paragraphs": [
            "氓之蚩蚩不足數，四月五月濛鬆雨。",
            "閉門縣榻二十年，不見孺子與文舉。"
        ],
        "title": "蚩蚩",
        "id": "a45b8096-f8b1-4caf-8661-69a11cea5946"
    },
    {
        "author": "李廌",
        "paragraphs": [
            "鄒湛葛疆往過此，幕中佐曹畏簡書。",
            "習池峴首自今古，故時悲喜成空虛。",
            "越王之孫府從事，惡人亦作俗吏呼。",
            "日從雲間二三子，醉吟嘯傲相携扶。",
            "王孫才高倦羈束，濕紙詎可包於菟。",
            "興來鼓櫂碧江去，把酒賦詩聊與娛。",
            "野人相逄荷傾蓋，坐上作客慚食魚。",
            "紅塵化衣對玉樹，白髮茁鬚如霜蕪。",
            "飽聞襄陽好風土，喜見山水相盤紆。",
            "久憐消髀厭羈旅，便欲卜隠如林逋。",
            "著書雖可自覆醤，志怪猶爲鬼董狐。",
            "茲游起我丘壑興，豈復自爲形迹拘。",
            "山中一廛可托足，裘葛略具便有餘。",
            "結茆耒耜老巖谷，豈學少室隨駕盧。",
            "老妻汲澗芼葵蕨，丁男負芻仍掃除。",
            "諸公富貴或肯顧，結駟野服來吾居。"
        ],
        "title": "趙令畤德麟作襄陽從事丁丑季冬出行南山三邑某同謝公定曾仲成潘仲寶携酒自大悲寺登舟過峴山宿鹿門明日復自峴首目送緣絕壁而往上船山下相與酌酒而去德麟賦詩次韵和之",
        "id": "f49fe448-c7c2-4c00-bc65-854098d444b5"
    },
    {
        "author": "李廌",
        "paragraphs": [
            "君不見燕然易水波桑乾，東連鴨綠西賀蘭。",
            "古來戰地骨成土，赤棘白草沙漫漫。",
            "漢築朔方置上郡，晚歲欵塞惟呼韓。",
            "貞觀文皇力馴制，諸蕃君長充王官。",
            "玉門不關障無候，驛道入參天可汗。",
            "蠻夷邸中諸國使，旃裘椎髻游長安。",
            "我恨不爲典屬國，望古遙集真可歎。",
            "今觀此圖寫職貢，要荒種落蒙衣冠。",
            "獸蹄鳥喙或鬼色，想見膜拜皆盤跚。",
            "聖朝賢良謝夫子，勁氣烈烈霜風寒。",
            "目眵脣焦萬卷爛，筆頭成塚墨成灘。",
            "南陽勸駕一封傳，入對三道朝金鑾。",
            "萬言階對萬乘喜，聲名一日青雲端。",
            "行當遨遊廟堂上，坐令四國相交歡。",
            "羽書不馳烽火冷，鳴雞吠犬何敢干。",
            "借令跳梁出巢穴，當用斧斤摧髀髖。",
            "戎亭喋血無噍類，藁街縣首如狐貛。",
            "君當自畫凌烟閣，縱有此圖何必觀。",
            "同僚華原貴公子，求公此畫公無難。",
            "乃知功名丈夫志，不惑玩好勞肺肝。",
            "憐渠孜孜畫成癖，心欲速得如羽翰。",
            "不如遣佐篋中品，猶勝棄捐終不看。"
        ],
        "title": "謝公定所寶蕃客入朝圖貞觀中閻立本所作筆墨奇古許贈趙德麟而未予廌作此詩取以送德麟",
        "id": "991e2a9b-022d-4b27-8f2b-5246b617406a"
    },
    {
        "author": "李廌",
        "paragraphs": [
            "脂車欲入南山路，馬首忽西真有數。",
            "此生兀兀老江山，曩事紛紛過風雨。",
            "君行嶺上正穿雲，我向津頭欲呼渡。",
            "石門秀絕冠荆楚，萬壑千巖供指顧。",
            "赴澗哀泉咽復流，出岫閒雲散還聚。",
            "遙應寫懷遠憐我，瘦馬饑童傍江霧。",
            "平時追隨若形影，異縣相望忽如許。",
            "他年兩翁各賦歸，思山便可拏舟去。"
        ],
        "title": "德麟自南邑至酇相會作詩次其韵",
        "id": "6d3452c7-f2cd-4a19-8cea-9333f1de0d85"
    },
    {
        "author": "李廌",
        "paragraphs": [
            "岡頭老檜不記年，古父約以千齡傳。",
            "高枝凌兢倚北斗，低枝猶藏萬歲烟。",
            "蟠根直與地爭固，不許蚓穴通黄泉。",
            "陰森古怪神物附，雨晦每見蛟龍騫。",
            "賢哉樂天真逸者，手植蒼檜今宛然。",
            "元和元豐五十紀，婆娑下委纔及肩。",
            "信此千齡尚虛云，幾見海變丘陵遷。",
            "乃知不爲斤斧夭，不在澗底與山巔。"
        ],
        "title": "千齡檜",
        "id": "a5fd373d-5b91-458c-9620-f66b8b3c3dc7"
    },
    {
        "author": "李廌",
        "paragraphs": [
            "巨根盤亙幾百尺，高幹植立參天長。",
            "蕭蕭氣清霜月白，雲根桂子飄秋香。",
            "松陵高士風骨奇，灑然臨流傲滄浪。",
            "油雲委地墨欲滴，霾風拂雨炎天凉。",
            "酇留執策信秉鉞，軍中舞劍語激昂。",
            "幽林俯見皆樸樕，反視茂質獨蒼蒼。",
            "樂圃先生最珍玩，如神偉象豈等常。",
            "夢松蓋有三公兆，蒼檜鼎峙寧非祥。"
        ],
        "title": "鼎足檜",
        "id": "f88c41fe-d3ab-4239-9562-39a6ad0163fd"
    },
    {
        "author": "李廌",
        "paragraphs": [
            "檜今老矣何兢兢，樛枝下屈如不勝。",
            "左松右栢非爾朋，繁霜茂雪徒驕矜。",
            "鞠躬不敢騫其肱，午陰凄凄綠鬅鬙。",
            "六月爽氣飛秋冰，縈紆茂密羅附藤。",
            "猿猱臂絕愁難升，老龍銜雨將飛騰，矯首欲舉逄饑鵬。"
        ],
        "title": "樛枝檜",
        "id": "c0dceae5-cb2b-41ae-8b76-6ef7e3300cca"
    },
    {
        "author": "李廌",
        "paragraphs": [
            "咸雍山河互王霸，涇渭爲隍城塹華。",
            "曲江臺沼備豫游，秪與畫師供入畫。",
            "長安城西山萬重，昆明烟浪繞新宮。",
            "新蒲細柳春風裏，萬戶千門佳氣中。",
            "我生不及開元時，猶喜此圖今見之。",
            "蒼莽烟綃橫短幅，眼中終南倒溪淥。",
            "傾城士女巷無人，三月三時曲江曲。",
            "老稚妍媸賤或貴，來者携壺歸者醉。",
            "筆端造化有能事，各肖人人樂遊意。",
            "如今此地空塵迹，石鯨縱在如銅狄。",
            "宜春五柞更蕭條，無復榛中得遺甓。",
            "我願吾王明六符，不蹈漢唐耳目娛。",
            "池籞假民任畋漁，無令畫師爲畫圖。"
        ],
        "title": "題王摩詰曲江春遊圖",
        "id": "c7780d5c-fd62-4028-899b-dcd531f18def"
    },
    {
        "author": "李廌",
        "paragraphs": [
            "昔聞吉夢占羆熊，今見得子如阿戎。",
            "先正舉世稱至忠，垂慶百世皆萬鍾。",
            "山川秀氣久結融，今復俾君生此雄。",
            "五侯七貂十八公，當有八元爲八龍。",
            "愧我塵埃非太真，難使此兒名作溫。",
            "勸君大作容駟門，作詩聊代添金盆。"
        ],
        "title": "王實洗兒歌",
        "id": "5f3b0187-eb15-47f0-980d-5ff719537d81"
    },
    {
        "author": "李廌",
        "paragraphs": [
            "盧泉之水名何長，裂臍不到空莽蒼。",
            "讀君詩句心已凉，便覺滿耳清浪浪。",
            "彼方逐臭如竊香，肝膈鼠飽神鷹揚。",
            "有客飲水衣朝陽，睥睨不語中何傷。",
            "過從得君想更樂，直欲造化窮微茫。",
            "何當相從老此水，桀跖夷齊均是死。"
        ],
        "title": "盧泉之水次韵晁克民贈隠人",
        "id": "3f5794da-308f-46a8-aa87-14d935d01ddd"
    },
    {
        "author": "李廌",
        "paragraphs": [
            "邊城冬，日日黄埃飛朔風。",
            "葱嶺雪深埋古道，河岸冰厚與天通。",
            "可汗牙帳青海東，壯士卷甲趨奇功。",
            "公孫卿材名將種，橫槊賦詩海濤湧。",
            "作吏宜思故家勇，早取靈鹽隸秦隴。"
        ],
        "title": "邊城四時曲送盛瑋東玉之官平凉",
        "id": "407eb676-1c1e-499a-9b2a-e37eb9afedc1"
    },
    {
        "author": "李廌",
        "paragraphs": [
            "古昔詩客長風騷，雲間野鶴鳴九皋。",
            "六丁極天十萬遭，攝提執策窮牛毛。",
            "玄珠罔象誰能及，或長壯麗稱雄豪。",
            "九原殺氣橫天高，朔風吹雪沾霜刀。",
            "銜枚束甲夜渡洮，軍中壯士秉白旄。",
            "忿怒不可拔一毫，白狐幾腋成一袍。",
            "東溟一釣連六鼇，二長不同各有勞。",
            "吟咏至審公譏褒，詠齋之樂真陶陶。",
            "君毋獨樂愈自高，亦當以手援兒曹。"
        ],
        "title": "詠齋詩",
        "id": "92925dd9-c39a-41d3-808f-1b158ff8c5be"
    },
    {
        "author": "李廌",
        "paragraphs": [
            "前年君去時，覆水坳堂中。",
            "三年君不歸，昨夜風雨驚破屋，不知生蛟龍。",
            "壯士恥隠忍，拔劍刺潰癰。",
            "三杯然諾許君死，魚腹置匕首，直入吳王宮。",
            "扼鐔靂火飛，吐氣成長虹。",
            "義名如皦日，英氣凌秋風。"
        ],
        "title": "寄楊十三虞卿",
        "id": "27939132-773e-4902-811b-fd0de43426be"
    },
    {
        "author": "李廌",
        "paragraphs": [
            "臣門如市心如水，漢宮解識尚書履。",
            "形若槁木心死灰，東郭子綦初隠几。",
            "明珠走盤丸走坂，性不遷遷常止止。",
            "蚍蜉戰聲如雷霆，渠自紛紛相我爾。",
            "達人大觀觀萬有，區中狹隘真一瞇。",
            "磨堅涅白自古然，不必飲牛憎洗耳。"
        ],
        "title": "秦覯少章寄寂齋",
        "id": "831f957b-f223-4047-bda3-2504632fa57c"
    },
    {
        "author": "李廌",
        "paragraphs": [
            "無渡河，無渡河，中有龍門之雪浪，天池之洪波。",
            "上有碧崖之岌嶪，下有暗石之嵯峨。",
            "蛙蚓得志相譏訶，况復龍蜃與黿鼉。",
            "崇朝一舍即我郊，黎民一葦平可過。",
            "無渡河，無渡河，招招舟子不足信，彼亡維楫將奈何。"
        ],
        "title": "無渡河",
        "id": "d1c8990b-0cfd-4457-8df6-4a70053fb439"
    },
    {
        "author": "李廌",
        "paragraphs": [
            "吳砧已碎樂生論，京江昔沈瘞鶴銘。",
            "半裁紫陽立砆石，考擊化度求金籯。",
            "乃知金石有厄會，名碑舊疊長安城。",
            "頃年醴泉有賢令，政譽藹藹多流馨。",
            "爲憐文星足人傑，昔皆祔葬陪昭陵。",
            "壞垣糞壤得顔碣，榛丘棘壠求魏徵。",
            "史訛遂正沖遠字，石闕再樹六駿形。",
            "板圖列籍示過客，龜趺螭首羅齊廷。",
            "後來謬令類俗子，輒去其籍人皆懲。",
            "昔到般舟訪遺跡，季海寺記今彫零。",
            "曉聞晨鐘呼僧粥，石磬嘹亮穿雲清。",
            "往觀乃是唐短碣，大窮索縛乘前楹。",
            "字形崢嶸筆蕭散，遠過名殿諸題經。",
            "勸僧拂拭置高壁，安知野僧不我聽。",
            "十年再游尚如昔，擊拊刻劃將俱平。",
            "急歸入城諷縣令，立使舁至無久停。",
            "此碑復立非我力，奇物久廢天須興。"
        ],
        "title": "自山中歸至登封遂諷高宰令取峻極中院厨前石鐘板蓋唐人寺記字甚奇麗也",
        "id": "183a3e70-0180-4548-83c1-344013a6043e"
    },
    {
        "author": "李廌",
        "paragraphs": [
            "上國茲晨每豫遊，仙仗繚繞來瀛洲。",
            "天王高御寶津樓，侍臣壁立環諸侯。",
            "簫韶引風摇樹羽，晴波飛影動宸旒。",
            "闌干仙人深霧縠，樓前彩纜繫龍舟。",
            "錦標霞舉奪日精，萬楫競渡馳蛟虬。",
            "天顔一解四海春，樂歲已忘凶年憂。",
            "况今持盈戒欹器，不使逸豫常從流。",
            "錦帆高張亦佳耳，清汴東注貫揚州。"
        ],
        "title": "有懷都下寒食",
        "id": "02b5c148-1fa7-450c-9af0-581abd2b849e"
    },
    {
        "author": "李廌",
        "paragraphs": [
            "嵩山勝地神仙宅，真君獨作嵩山伯。",
            "昔聞解職扣帝閽，厭此塵寰年已百。",
            "天上百年一瞬間，下土衮衮多腥羶。",
            "勞神應念日月走，瞑目深哀膏火然。",
            "潘公欲代復誰舉，仙籍題名今幾傳。",
            "憶昔元豐己未遊，僊泉猶作雨深湫。",
            "十年新事還堪笑，廟貌今祠靈惠侯。"
        ],
        "title": "真君觀",
        "id": "404aa3de-dff4-4a72-9236-7e0df8f5814d"
    },
    {
        "author": "李廌",
        "paragraphs": [
            "隠君扁舟離五湖，初聞邑子驚陶朱。",
            "多金不用五㹀術，高閣惟藏萬卷書。",
            "牙籤玉軸比四庫，縹帙錦囊過五車。",
            "河間闕遺應復購，汲冢蠹簡嗟無餘。",
            "碧山學士解傳業，黄卷古人相與居。",
            "謝庭芝蘭信靈秀，竇家椿桂皆芬敷。",
            "朱欄翠瓦照空碧，秋山晚林共扶疏。",
            "寒溪送月出幽谷，白雲因風生坐隅。",
            "道山三館限清禁，山中此樂彼所無。",
            "異時聯華陟嚴近，白虎東觀文石渠。",
            "願待善本校中祕，毋令後儒爭魯魚。"
        ],
        "title": "經史閣",
        "id": "a30363be-7307-49e9-a4e1-05c3c4db57a1"
    },
    {
        "author": "李廌",
        "paragraphs": [
            "公美方自靈隠來，面上灰土衣塵埃。",
            "自言夜借僧榻眠，白日買酒不惜錢。",
            "半月等得頭水茶，欲求善價先還家。",
            "君不見邊孝先，瞌睡晝多眠。",
            "點茶追清興，誠與真性便。",
            "聞君結交素奇偉，朋友須求無逆意。",
            "苟惠上品一斤來，庶全見利而思義。"
        ],
        "title": "求茶戲丘公美",
        "id": "5b22d712-1c3b-4153-9505-49edc2d799fd"
    },
    {
        "author": "李廌",
        "paragraphs": [
            "葉山堅石如水蒼，斲爲大尊重且方。",
            "斟酌胡能問罍恥，獻酬不解隨觶揚。",
            "勿言研材用非稱，麴糵文章皆伐性。",
            "請看毛穎不中書，寧及時時一中聖。",
            "月巖老子飲山村，但惜田家老瓦盆。",
            "已刳匏瓜代杯飲，願君持此比窊尊。"
        ],
        "title": "王彥溫多恕許惠葉縣石方尊將以貯酒作詩取之",
        "id": "afad2486-12a7-44af-a6f8-06013e7e7691"
    },
    {
        "author": "李廌",
        "paragraphs": [
            "平生不爲輕薄遊，故亦未作相逢行。",
            "尋常木彊畏犯義，直欲端彥規後生。",
            "有客性不羈，謂我何泥固。",
            "太上立德次立功，癡兒乃爲功名悞。",
            "顔回窮凍終何成，東山餓夫適自苦。",
            "君不見白楊依依北邙墓，斷碣滅裂礙行路。",
            "髑髏物化今何爲，劍鉞雖存委爲土，癡兒胡爲不早悟。",
            "我聞是言笑不顧，摳衣布武出門去。",
            "杳如乘鸞向烟霧，精神流離不自據。",
            "想像彷彿若神遇，果見姣姬拾翠羽。",
            "縠袂障日揚輕素，芙蕖倒影碧波媚，薄雲映日光未吐。",
            "冶容異公行，聯娟美無度。",
            "驚翩翩，下烟渚。",
            "游翔嫷，將高舉。",
            "爲憐牽牛久獨處，欲解明璫贈交甫。",
            "臨行惠我不語意，定駕星軿爲暮雨。"
        ],
        "title": "相逢行",
        "id": "4e68a8a6-db30-4966-8644-1ef3991ff21a"
    },
    {
        "author": "李廌",
        "paragraphs": [
            "上都太一臨天街，千乘萬騎頻往迴。",
            "神崧太一古所治，曷日屬車游豫來。",
            "昔年章聖奉玄寂，離宮萬堵臨崔嵬。",
            "定陵弓劍隔重嶺，金碧渝暗翬鴛摧。",
            "重門銅獸閉永日，靈囿御坐生蒼苔。",
            "達官乞開奉祠事，肉食罔知真可咍。",
            "小臣作詩非望幸，欲寫萬壑松風哀。"
        ],
        "title": "崇福宮",
        "id": "668031f1-4f1c-4ac2-b334-f06c00d37b77"
    },
    {
        "author": "李廌",
        "paragraphs": [
            "老驥無能空在閑，苜蓿既飽思行山。",
            "誰知八幅分向背，恍如百里隨躋攀。",
            "雲烟濛濛心共遠，草樹陰陰日將晚。",
            "一聲幽鳥隔前溪，萬古回春來疊巘。",
            "凉風彷彿飛清霜，奉身九折思王陽。",
            "嗟我胡爲不自愛，逐物顛倒輕餘光。",
            "瓜籬活計知何日，相對無言搔短髮。",
            "芒鞋竹杖請自在，皎皎吾身真匪石。"
        ],
        "title": "壁間所掛山水圖",
        "id": "898b5221-4517-43dd-b2e5-f44147e5847c"
    },
    {
        "author": "李廌",
        "paragraphs": [
            "晚角吟，聲正悲。",
            "嗟爾行道遲遲兮中心有違，女心憂傷之人未歸。",
            "臨岐滿掬淚，輕埃變污泥，壯夫安爾爲。",
            "日月挂兩臆，厲聲長嗟咨。",
            "噫吁嘻！季世無良臣，禦戎無上策。",
            "輔桀盜貨財，稽功數俘馘。",
            "安知閟國步，且要高官職。",
            "勇如漢將軍，詭道作無益。",
            "角本胡地樂，相聞地遼邈。",
            "漢家豈無大呂與黄鐘，豈無鼙鼓與鉦鐲。",
            "且欲震軍聲，安用胡地角。",
            "胡不嚴，秋關弓。",
            "莫使胡人來，莫使琵琶之聲過河朔。"
        ],
        "title": "聞角歎",
        "id": "f4e0283b-e5fd-4d0e-be4a-48e813b9a667"
    },
    {
        "author": "李廌",
        "paragraphs": [
            "塞雲委地如潑墨，惡風吹沙變黄黑。",
            "紫髯將軍柳葉甲，銀騣護闌白玉勒。",
            "鐵林子弟八九千，飲馬渡橋過河北。",
            "沙漠黓地古戰場，寸草不生地皮赤。",
            "將軍指呼令鼓鼙，旌旆悠悠動堅壁。",
            "壯夫露股挾纊溫，蕃馬鞘脚寒有力。",
            "龜手荷戈指欲墜，氣結冰凌滿須歷。",
            "前驅蕭蕭近林翳，軍聲業業震金革。",
            "怪狐跳梁罔兩避，虎豹驚駭喪膽魄。",
            "山根淺草枯槎枒，隠隠葉下見兔跡。",
            "武夫張罝四散逐，雙兔雌雄中金鏑。",
            "自云舍矢不失馳，手持雙兔有德色。",
            "凱旋如殪大兕歸，喜非詭遇無所獲。",
            "常聞武功貴時習，忘戰必危欲定國。",
            "蒐田以時選車徒，士卒素練務嚴翼。",
            "季冬物成農事休，民閒庶類亦蕃殖。",
            "泮上虎臣獻俘馘，淮夷攸服遠人格。",
            "悲夫王澤寖熄多鬼蜮，蒙恬白起爲民賊。",
            "君不見長平鬼哭萬人塚，擊破秦坑髑髏白。"
        ],
        "title": "作塞上射獵行",
        "id": "4c6d9792-be43-477e-818f-25be62c2f459"
    },
    {
        "author": "李廌",
        "paragraphs": [
            "我憶扁舟昔南渡，江心忽值蛟龍怒。",
            "大浪崩騰舞我舟，尾脅蜿蜒束吾櫓。",
            "怒聲如雷雷火烈，腥風鼓天天如霧。",
            "我觀蛟龍等一戲，衆面倉惶獨無怖。",
            "平生忠信天自知，死葬江魚未應悞。",
            "須臾水天碧鏡浄，順風入帆風若御。",
            "歷陽古岸艤荒亭，寒雲澹澹依江樹。",
            "江南山水天下奇，更在江山奇險處。",
            "朱門玉窗带青嶂，想見君家傍烟嶼。",
            "我今西來二十年，夢寐江南見幽趣。",
            "夫君何爲抱奇術，輕去故鄉踏長路。",
            "胸中秀氣未甘蟄，欲繼君平齊季主。",
            "術高不肯等閑售，惟喜遨遊卜卿輔。",
            "爾來山郭坐空館，憐我困窮爲推數。",
            "閱人多矣君自信，歸去來兮余已悟。",
            "少年飛動已知非，老來憂患寧堪顧。",
            "壯時猶愧不如人，豈復衰殘彊馳騖。",
            "儻來軒冕任去留，縱有功名逼遲暮。",
            "箕山之陰潁水湄，二頃荒田安𤱶畝。",
            "曲肱飲水吾自樂，乘堅齒肥烏足慕。",
            "吾生貧賤吾自知，不解脅肩求貴富。",
            "我如富貴當蚤得，已可通侯封萬戶。",
            "惟有退身可自如，造物哀憐應不拒。",
            "扁舟常繫屋南溪，會當乘興江南去。"
        ],
        "title": "贈卜者張生歌張歷陽人也",
        "id": "77ae8435-1a68-4a7b-83c6-fd3ae76789c5"
    },
    {
        "author": "李廌",
        "paragraphs": [
            "吁嗟憧憧之民兮，何終身不靈耶。",
            "不能揮毫縻青天耀白日，胡爲乎布衣韋带事讀書。",
            "不能坐窮廬運籌算，胡爲乎騎馬試劍輕其軀。",
            "項籍耻作百夫勇，禹行舜趣猶賤儒。",
            "憊乎四支愁五臟，不能成功竟何如，胡爲乎直待臨老空嗟吁。",
            "盍歸乎來，盍歸乎來。",
            "長橋繫白鯉，擺尾向天台。",
            "風流李北海，雄望摩九垓。",
            "長卿向窮時，尚爲臨邛咍。",
            "北邙古墓空蒿萊，胡爲乎須上黄金臺。"
        ],
        "title": "胡爲乎行贈丘公美",
        "id": "e7727ec9-f7e7-40b3-b392-35114aa4a3af"
    },
    {
        "author": "李廌",
        "paragraphs": [
            "中秋月，風露凄清光倍潔。",
            "皓氣澄霄萬象沉，孤光散彩繁星滅。",
            "中秋潮，江海鯨波此日高。",
            "倒卷東溟蕩平陸，逆撼九江翻怒濤。",
            "治平初年歲執徐，越王國邸生英儒。",
            "虎腰燕頷巖電目，鳳準犀顱冰雪膚。",
            "九天月華爲爽氣，識照古今窺聖秘。",
            "胸中洞達不容塵，瑩似太華無滓濊。",
            "浙江潮頭爲駿聲，名滿宇縣高崢嶸。",
            "詞源落筆波濤動，馮夷陽侯皆震驚。",
            "裕陵求人如不足，蒐選羣材起巖谷。",
            "網羅英雄至四海，晚獲天麟在王族。",
            "除書令上芸香閣，中秘校讎專筆削。",
            "辭榮寧作卿寺僚，外遷肯入諸侯幕。",
            "人嗟官冷久淹回，我知解養王佐才。",
            "聖朝方欲相宗室，黑頭作公坐三台。",
            "年年特班謝明主，寶床禮物來傍午。",
            "兩軍戲伎候掖門，馬首迎歸入公府。",
            "我雖無能世或取，尚可與君爲詔語。"
        ],
        "title": "趙德麟中秋生日",
        "id": "78d2986b-dcb1-4f5a-9668-ba10cfa4f6fd"
    },
    {
        "author": "李廌",
        "paragraphs": [
            "疇昔翰林蘇謫仙，溪藤寫贈眉石篇。",
            "欲尋此硯副此什，婺源烟水空茫然。",
            "君家寶硯多奇石，一一玄圭與蒼璧。",
            "此硯初來衆硯疑，厠居末品真可惜。",
            "寶林大士千億身，吾家古畫妙入神。",
            "欲持吾畫易君硯，庶幾速證西來因。",
            "我持君硯復何爲，嵩山之陽潁水湄。",
            "茹藜咀藿坐蓬蓽，潄流枕石書新詩。",
            "萬事推遷皆傳舍，世間孰是常存者，畫硯伊余聊稅駕。"
        ],
        "title": "以古畫觀音易眉子石硯歌",
        "id": "bea614d3-c004-4504-816a-b37d0edabcc6"
    },
    {
        "author": "李廌",
        "paragraphs": [
            "古井嵌空下如屋，寒泉馥冽甘如飴。",
            "昔人傳是龍蜃窟，睡未千歲人不疑。",
            "雲蒸每見飛靂火，沉綆或惹髯間氂。",
            "安得海奴秉犀炬，乘月夜照窺端倪。"
        ],
        "title": "冽泉亭詩",
        "id": "f10df335-4c77-4df8-87e0-a3eecfaee488"
    },
    {
        "author": "李廌",
        "paragraphs": [
            "翠荇弄水時出沒，紫蓴浸滑涎蜿蜒。",
            "川光遙接行潦前，野氣空闊浮寒烟。",
            "常思郢客解刺舡，豈解乘槎上青天。",
            "又思吾兒能測淵，豈能奪得驪頷蠙。",
            "上昇却回復入海，只恐澄海爲桑田。"
        ],
        "title": "東湖詩",
        "id": "525a0d28-082e-4698-bd35-0cf93004fea4"
    },
    {
        "author": "李廌",
        "paragraphs": [
            "半陰半晴惱亂我，不禁春意惟殢春。",
            "黄鶯丁寧舌初轉，楊花輕盈來弄人。",
            "東家鞦韆多美女，舞腰娉婷衣金縷。",
            "彩索徘徊漸漸高，牆頭見人羞欲住。",
            "柳下誰家薄媚郎，立馬昂頭不肯去。"
        ],
        "title": "對春二首  其一",
        "id": "c14011c7-8c6e-4903-b0e1-d0e79ca764d6"
    },
    {
        "author": "李廌",
        "paragraphs": [
            "一點兩點催花雨，章臺走馬無塵土。",
            "少年去老能幾時，買笑金錢不須數。",
            "高陽酒徒多白髮，長安佳妓今老嫗。",
            "共君把酒莫厭多，作意彊作青春主。",
            "文章放行多氣焰，筆畫把捉無精神。",
            "願得神王如六通，日寫萬卷酬青春。"
        ],
        "title": "對春二首  其二",
        "id": "1a473f84-7ab0-43d0-8dfc-b7c86ab01b88"
    },
    {
        "author": "李廌",
        "paragraphs": [
            "半生虛老太平日，一日不知人不識。",
            "鬢毛斑斑黑無幾，漸與布衣爲一色。",
            "平時功名衆所料，數奇辜負師友責。",
            "世爲長物窮且忍，靜看諸公樹勛德。",
            "欲持牛衣歸潁川，結廬抱耒箕隗前。",
            "祇將殘齡學農圃，試問瀛洲紫府仙。"
        ],
        "title": "某頃元祐三年春禮部不第蒙東坡先生送之以詩黄魯直諸公皆有和詩今年秋復下第將歸耕潁川輒次前韵上呈編史內翰先生及乞諸公一篇以榮林泉不勝幸甚",
        "id": "d11b9c18-3bb4-4ba1-a57e-dfe1dca78641"
    },
    {
        "author": "李廌",
        "paragraphs": [
            "陰陰老栢森庭牖，外脫中空若虛缶。",
            "崔仙授劍栢遂神，劍氣騰天劍聲吼。",
            "頃年天師受丹訣，此地精思歲華久。",
            "玉函金匱發靈崖，因使陰符誣虎口。",
            "殿中真人道玄筆，筆妙飛揚傳不朽。",
            "霜髮羽人逢白叟，間歲已聞踰九九。",
            "神游八極吾所願，道骨仙風愧無有。",
            "欲賦大鵬思子微，恐爾年齡亦爲偶。"
        ],
        "title": "精思觀崔道士授劍柏中劍常吼若雷",
        "id": "c9fa76b6-1053-4ce0-91ec-14dace5a756d"
    },
    {
        "author": "李廌",
        "paragraphs": [
            "凡夫冥冥不知曉，劫塵流浪如沙掃。",
            "上天宮闕隔青雲，九原壠墓空秋草。",
            "神仙有意憐下土，獨取飆車出三島。",
            "張翁陋巷貧且賢，簞餉瓢漿久懷寶。",
            "羽客飛來自何所，蓬蓽相迎笑相勞。",
            "高談妙理妙道本，定是青牛度關老。",
            "仙丹無形有真氣，一視傳靈入凡棗。",
            "聊分七棗遺張翁，一餌云充千歲飽。",
            "張公不食今幾年，齒如兒童顔色好。",
            "我聞神仙本無滓，諸漏皆空體玄道。",
            "姑射神人飲風露，淮南鷄犬依丹竈。",
            "真詮自然本簡易，不在勞形勤補腦。",
            "封山航海漫殫費，葉衣草茹空枯槁。",
            "况乃紛紛五濁世，粒食火化常熱惱。",
            "余苦風塵衰太早，綠髮蒼蒼半玄縞。",
            "青春堂堂暗中去，常恐餘生似潢潦。",
            "何當刀圭借殘齡，相與神游超八表。"
        ],
        "title": "張居士歌",
        "id": "ebbbd1b7-254d-4985-9e91-d810f862b28a"
    },
    {
        "author": "李廌",
        "paragraphs": [
            "延平雙劍朝豐城，鍾山之鐘挾以行。",
            "延平春浪拂天地，左右兩龍雷火鳴。",
            "建隆真人君八極，河伯效珍寶鐘出。",
            "不似汾睢發鼎光，泛泛逆流浮萬鎰。",
            "詔賜閶闔濯龍宮，聲掩景陽聞九重。",
            "吾聞此鐘亦神物，獨肯寒溪就埋沒。"
        ],
        "title": "鍾山鐘",
        "id": "f75ae9e5-6b1f-4fae-9d5c-e246a3878362"
    },
    {
        "author": "李廌",
        "paragraphs": [
            "庚寅十月二十五，曉分黑帝臨丹府。",
            "怒來鞭掠玉麒麟，下降英靈佐明主。",
            "廬江從此生奇賢，便是奇人祝樂天。",
            "鼎沸弦歌一百里，雙鳬舞水又三年。",
            "部民共獻長生酒，鸞鶴莊椿只依舊。",
            "我詠蟠桃別有春，何須更祝人間壽。"
        ],
        "title": "舞陽令祝樂天再任",
        "id": "71d3c28b-da3b-4129-8e39-8695771160d5"
    },
    {
        "author": "李廌",
        "paragraphs": [
            "發軔嵩麓背烟巖，解維水程仍二三。",
            "杞邦想見舊風烈，許邑自知誠子男。",
            "天地憂懷真過計，文獻不足良可慚。",
            "放舟適未覯君子，白頭終期老江潭。"
        ],
        "title": "元祐六年夏自陽翟之睢陽迓翰林蘇公自杞放舟至宋",
        "id": "15665d1b-6707-488c-b2a9-59deef21e520"
    },
    {
        "author": "李廌",
        "paragraphs": [
            "匠執斤兮道周，稱百尋以弗用兮谷之幽。",
            "屈輪囷以爲杯兮，孰謂賢於杞柳。",
            "揉吾性以矯真兮，寧全天以爲壽。",
            "樂吾樂兮，樂不汝違。",
            "樂不汝違兮，盍歸乎來哉。",
            "犀何尤兮以角累，象何咎兮齒爲災。",
            "童牛夭兮，職騂剛而繭栗。",
            "龜告猶以灼兆兮，寧泥中以曳尾。",
            "珠綴旒兮，悔夜光不祥。",
            "玉爲圭瑞兮，痛山輝之爲殃。",
            "樂吾樂兮，樂不汝違。",
            "樂不汝違兮，盍歸乎來哉。",
            "蘭九畹兮芬薌，芝三秀兮焜煌。",
            "山嵷嵷兮呈姿，川溶溶兮摇光。",
            "風駃駃兮歷楯，雲繽繽兮度梁。",
            "葯爲衣兮薜爲裳，椒爲醴兮桂爲漿。",
            "樂吾樂兮，樂不汝違。",
            "樂不汝違兮，盍歸乎來哉。"
        ],
        "title": "擬楚詞",
        "id": "f5d93a59-8184-42ce-9b16-b84779026593"
    },
    {
        "author": "李廌",
        "paragraphs": [
            "嗟美人兮何之，撫千祀兮增悲。",
            "咎司命之匪仁兮，弗庇下民。",
            "故嗇數於令人兮，俾弗儷乎常期。",
            "既闓端之引大，復柅止而縶維。",
            "仰天衢而願騁兮，羌爲惠之罔終，嗟美人兮懷思。",
            "閟靈修而自珍兮，寧燕婉而倚巾。",
            "彼鵜鴂之早鳴兮，欲衆芳之隕衰。",
            "亮汝懷之匪良兮，喜佳卉之具腓。",
            "靈芝遑恤汝以自芳兮，亦三秀而呈姿。",
            "候蟲呻吟而競秋兮，熠燿夕飛而流光。",
            "蚊角翼而虎噬兮，或負岳而成雷。",
            "俄歲運之徂征兮，復爾齡之幾何。",
            "彼大椿之先秋兮，意松栢之後凋。",
            "屬歲寒之太甚兮，雪霜窘而煩威。",
            "春歸來兮暘谷溫，條風發兮百卉菲。",
            "土泉閉兮崔嵬，獨玄黄兮就萎。",
            "委長年兮澗濱，匠初顧兮弗辰。",
            "感佳時兮嗟美人，蛻遺榮兮上賓天。",
            "我籲天兮九閽，如可贖兮百身。"
        ],
        "title": "嗟美人詞",
        "id": "7ef2d08b-4a29-4e81-a938-1dd51d809941"
    },
    {
        "author": "李廌",
        "paragraphs": [
            "君門如天深九重，君王如帝坐法宮。",
            "人生難處是安穩，何爲來此驪山中。",
            "複道連雲接金闕，樓觀隠隠橫翠紅。",
            "林深谷暗迷八駿，朝東暮西勞六龍。",
            "六龍西幸峨眉棧，悲風便入華清院。",
            "霓裳蕭散羽衣空，麋鹿來遊墟市變。",
            "我上朝元春半老，滿地落花人不掃。",
            "羯鼓樓高掛夕陽，長生殿古生青草。",
            "可憐吳楚兩醯雞，築臺未就已堪悲。",
            "長楊五柞漢幸免，江都樓成隋自迷。",
            "由來流連多喪德，宴安鴆毒因奢惑。",
            "三風十愆古所戒，不必驪山可亡國。"
        ],
        "title": "驪山歌",
        "id": "faf8e51e-96b9-41fe-8ac0-cfde20b6f3b6"
    },
    {
        "author": "李廌",
        "paragraphs": [
            "次公不許畫麒麟，孝宣妙選知名臣。",
            "拜公之像想風度，乃是雲臺子顔之文孫。",
            "元豐天子建原廟，玉宇萬棟臨端門。",
            "累朝名臣儼冠劍，列聖御坐開乾坤。",
            "修廊祕殿鎖春色，彷彿音容皆駿奔。",
            "相君相業皆元元，旂常彝鼎定書勛。",
            "儀形在歿侍神考，英氣噩噩凝天閽。",
            "嗣皇方思服盛美，欲考辟公觀列文。",
            "君傳茲圖落人世，世人遂得知瑜璠。",
            "吾知袁公固有後，能平楚獄竟無冤。",
            "召公甘棠猶不伐，衛武之德誰能諼。",
            "君不見溫公之像滿人間，願廣此圖令並傳。"
        ],
        "title": "觀吳正獻真",
        "id": "8e03ba3e-6358-4dad-a4dd-213ca598235a"
    },
    {
        "author": "李廌",
        "paragraphs": [
            "性稟方外正，人憐節瘦輕。",
            "持携防水潦，殺活奈山精。",
            "直以中圓稱，名因義類清。",
            "若將靈壽比，未可賤書生。"
        ],
        "title": "方竹杖和功遠",
        "id": "8c3b93d0-70d9-45d4-834a-6de4640c3050"
    },
    {
        "author": "李廌",
        "paragraphs": [
            "白水弄青秧，晨烟著柳行。",
            "羈懷正飄泊，陂路轉微茫。",
            "蘋際鷺鷗下，塍邊菱荇香。",
            "相從尋勝事，蕭颯興何長。"
        ],
        "title": "同張公碩梅耕道訪董畸老郊居  其一",
        "id": "dd7f4bd3-2570-4220-8fa1-21d77da156e7"
    },
    {
        "author": "李廌",
        "paragraphs": [
            "㶏水官橋路，將軍甲第新。",
            "綠沉閒結鏽，棐几浄無塵。",
            "下榻喜賓至，問田憐我貧。",
            "相逢便傾倒，晚歲定情親。"
        ],
        "title": "同張公碩梅耕道訪董畸老郊居  其二",
        "id": "2e5e51e0-7297-4670-8c54-de0d582d211b"
    },
    {
        "author": "李廌",
        "paragraphs": [
            "青雲兩高士，肯伴老夫游。",
            "方駕相追逐，通宵復獻酬。",
            "詩書嗟失計，農圃話良謀。",
            "日後耦耕伴，懸知總白頭。"
        ],
        "title": "同張公碩梅耕道訪董畸老郊居  其三",
        "id": "895475fb-7609-4638-987e-96fe727617ca"
    },
    {
        "author": "李廌",
        "paragraphs": [
            "春花富紅紫，黄菊與秋宜。",
            "風勁幽香怯，露晞寒艷滋。",
            "孤標雖獨步，呈秀此何遲。",
            "欲待羣芳歇，專榮占一時。"
        ],
        "title": "秋菊",
        "id": "30603555-a0d4-4c30-a2ac-6f82ac5f7dcf"
    },
    {
        "author": "李廌",
        "paragraphs": [
            "郊原千里望，好是暮秋時。",
            "欲盡登臨興，惟應杖屨宜。",
            "鶚鵰方得意，燕雀彼焉知。",
            "黄犬蒼鷹去，誰家年少兒。"
        ],
        "title": "秋郊",
        "id": "f4d50ff4-f8a3-48fb-adc1-0b9165af1594"
    },
    {
        "author": "李廌",
        "paragraphs": [
            "岸走舟安穩，逍遙若步虛。",
            "晴烟迷白鷺，春水見浮魚。",
            "桑樹連坡種，人家夾水居。",
            "年豐村舍好，稚子學詩書。"
        ],
        "title": "出城",
        "id": "9afc5c06-6103-49f4-9b5a-94a0c01b330c"
    },
    {
        "author": "李廌",
        "paragraphs": [
            "山色带晴雲，雲山遠莫分。",
            "寒林迥蕭散，秀氣自氤氳。",
            "定有丘園士，彼同麋鹿羣。",
            "弓旌訪巖谷，誰爲上方聞。"
        ],
        "title": "秋山",
        "id": "f1093a77-c359-485b-abd7-14f03741c287"
    },
    {
        "author": "李廌",
        "paragraphs": [
            "寂歷古關道，早秋生曉寒。",
            "空濛朝雨細，憔悴客衣單。",
            "事逐烟鴻遠，情隨雪鬢閒。",
            "蕭蕭倦游意，天際路漫漫。"
        ],
        "title": "寂歷古關道二首  其一",
        "id": "c02517a2-3d1c-400c-ac77-b1d4f00c7a26"
    },
    {
        "author": "李廌",
        "paragraphs": [
            "寂歷古關道，曉烟寒未分。",
            "愁情滿秋草，歸思隔黄雲。",
            "客路自多感，宿酲猶带醺。",
            "蕭蕭倦游意，况乃久離羣。"
        ],
        "title": "寂歷古關道二首  其二",
        "id": "60ea778c-0bf9-44b6-800b-8b02812336e1"
    },
    {
        "author": "李廌",
        "paragraphs": [
            "秋日生春意，林間聞曉鶯。",
            "奈何時序晚，不及候蟲鳴。",
            "摇落無多感，芳菲會滿城。",
            "好音宜自默，反舌可無聲。"
        ],
        "title": "秋鶯詩",
        "id": "d133a1a1-dba6-4ed8-9045-508e45346a4f"
    },
    {
        "author": "李廌",
        "paragraphs": [
            "過時悲既往，適用復相先。",
            "世事蓂生隕，人情月晦圓。",
            "寒凉非爾適，衰歇豈余捐。",
            "歲事待秋斂，農夫期有年。"
        ],
        "title": "秋扇和之道",
        "id": "5b9ce1f8-9d55-48cf-bc84-07b85b99ace0"
    },
    {
        "author": "李廌",
        "paragraphs": [
            "詩道今蕭索，騷人古困窮。",
            "夜寒金殿冷，秋靜蜀關空。",
            "廄隸縻宛馬，壇巫誄守宮。",
            "採珠探水府，絲黍慎蛟龍。"
        ],
        "title": "續題郭功甫詩卷",
        "id": "d854f47c-68ef-4b62-8412-b149ba21ced4"
    },
    {
        "author": "李廌",
        "paragraphs": [
            "世俗匪吾謀，嘉篇常見投。",
            "舊交皆炫曜，夫子獨淹留。",
            "禮樂尚虛器，衣冠何自囚。",
            "秪應凉冷後，蕭颯更清秋。"
        ],
        "title": "戲贈史次仲",
        "id": "282367d7-b494-4ae6-a5ba-f6a7f9850708"
    },
    {
        "author": "李廌",
        "paragraphs": [
            "秋色已飄零，凄凄曉更清。",
            "蕪城宿殘靄，雲日遞微明。",
            "瓦冷寒霜色，庭空槁葉聲。",
            "悲歡更盈耳，簫鼓和鐃鉦。"
        ],
        "title": "秋曉",
        "id": "6433fdad-3b0d-477c-9cfe-e9720e17fcd5"
    },
    {
        "author": "李廌",
        "paragraphs": [
            "君笑吾癡絕，吾知自不癡。",
            "遠游陪勝士，歸橐有新詩。",
            "笑覺山途近，寒因酒力遲。",
            "相從畏嘲謔，別後復懷思。"
        ],
        "title": "青泥雪中和德麟韵",
        "id": "2adb79bd-cef9-4cae-b831-0aa0bd0aade5"
    },
    {
        "author": "李廌",
        "paragraphs": [
            "粉蝶爾何知，秋深尚戲飛。",
            "憐渠迷節物，猶若弄春暉。",
            "露葉今非昔，霜叢疇可依。",
            "籬邊菊無幾，薄命寄餘菲。"
        ],
        "title": "秋蝶",
        "id": "0f48c5c8-a653-417a-a829-a7d272f50592"
    },
    {
        "author": "李廌",
        "paragraphs": [
            "晚日明青嶂，春風送馬蹄。",
            "數朝秦嶺北，今夜洛陽西。",
            "禁水綠波滿，蕪城碧草齊。",
            "客心歸更速，解轡恨棲雞。"
        ],
        "title": "宿路北",
        "id": "6db1e196-e555-4fbc-a2f2-b6c2664b9d7b"
    },
    {
        "author": "李廌",
        "paragraphs": [
            "質爲浮休棄，形惟好古宜。",
            "埏陶異甓礫，香火近神祇。",
            "冷暖非恒德，興衰彼一時。",
            "舍茲何所適，爾意勿遲遲。"
        ],
        "title": "分題得古香爐",
        "id": "f633c988-ec88-49b0-a495-b0aaea8de1c8"
    },
    {
        "author": "李廌",
        "paragraphs": [
            "聞道端溪好，疑應爲土風。",
            "彼人非博識，此語未爲公。",
            "野客雖云美，才華恐未同。",
            "濡毫滋墨外，文渙亦徒空。"
        ],
        "title": "和次仲硯詩",
        "id": "a58fcaa1-86f8-4cb8-9fae-594f089b56d9"
    },
    {
        "author": "李廌",
        "paragraphs": [
            "秋溪已澄徹，山色貯溪中。",
            "雲度前洲白，霞生別嶠紅。",
            "波瀾寒自鑑，魚雁共遊空。",
            "棄置功名念，羊裘作釣翁。"
        ],
        "title": "秋溪",
        "id": "1cf3fc35-0f40-424f-aa79-1578bd9d8ba1"
    },
    {
        "author": "李廌",
        "paragraphs": [
            "釣國固有術，直鈎寧漫勞。",
            "吾常鄙龍伯，豈復羨琴高。",
            "濯足風波地，遊心虎豹韜。",
            "誰云無是子，天下自囂囂。"
        ],
        "title": "釣臺  其一",
        "id": "30c757a9-8eb8-42a1-87ba-670938fa2608"
    },
    {
        "author": "李廌",
        "paragraphs": [
            "此地有天險，雙臺千仞岡。",
            "眼寬知世窄，望極使神傷。",
            "慘澹諸峰立，縈紆一水長。",
            "振衣懷古罷，新句入斜陽。"
        ],
        "title": "釣臺  其二",
        "id": "b61e6d38-ce89-4375-9f74-698ebcf5a07e"
    },
    {
        "author": "李廌",
        "paragraphs": [
            "萬籟靜中起，扶摇風怒號。",
            "半天鳴劍戟，平地卷波濤。",
            "鷁退宋都疾，鵬摶溟海高。",
            "賀蘭吹不盡，何用戰蓬蒿。"
        ],
        "title": "秋風",
        "id": "2138c671-a214-42a9-b808-824583a00ae3"
    },
    {
        "author": "李廌",
        "paragraphs": [
            "蚤歲青雲近，英聲四海馳。",
            "能懷天下寶，獨讓月中枝。",
            "既已登龍坂，咸觀入鳳池。",
            "如何老清禁，偃蹇卧明時。"
        ],
        "title": "范蜀公挽詩  其一",
        "id": "3df97f9e-2b7c-4851-bf37-1fc12ca95a3e"
    },
    {
        "author": "李廌",
        "paragraphs": [
            "仁人宜有勇，無欲故能剛。",
            "凜凜回天力，危危極諫章。",
            "一言扶日御，萬古正乾綱。",
            "首犯龍鱗意，淵衷亮未忘。"
        ],
        "title": "范蜀公挽詩  其二",
        "id": "565e8713-c53b-469c-96e8-c469c17b303c"
    },
    {
        "author": "李廌",
        "paragraphs": [
            "慶寧雖首議，濮廟一何公。",
            "君子初無黨，賢臣惟盡忠。",
            "死生全大節，社稷倚元功。",
            "疾彼梁丘子，依違秪尚同。"
        ],
        "title": "范蜀公挽詩  其三",
        "id": "179cf0e1-1dc0-41e1-b0ca-4c9fc489f9b3"
    },
    {
        "author": "李廌",
        "paragraphs": [
            "荆舒昔未懲，抗疏誓身爭。",
            "衛鞅雖難屈，桑羊屢請烹。",
            "危言知不用，脫屣謝浮榮。",
            "豈戀三台近，全無萬世清。"
        ],
        "title": "范蜀公挽詩  其四",
        "id": "fa827ef6-e2e7-46ce-a6a1-50bceec877c8"
    },
    {
        "author": "李廌",
        "paragraphs": [
            "直氣犯荆舒，承明下玉除。",
            "禁林餘諫藁，蜀道擁安車。",
            "自謂三宜去，吾知衆莫如。",
            "誰爲忠義傳，事事舉堪書。"
        ],
        "title": "范蜀公挽詩  其五",
        "id": "cc54f46d-982e-4b78-a12e-f213285f2e0d"
    },
    {
        "author": "李廌",
        "paragraphs": [
            "嗣皇思故老，趣詔侍筵經。",
            "駟馬空頻駕，高鴻本自冥。",
            "蒼生雖絕望，盛德愈流馨。",
            "出處俱全節，輝光並日星。"
        ],
        "title": "范蜀公挽詩  其六",
        "id": "c70f336b-6725-4264-bc3d-ff22a64a5a7c"
    },
    {
        "author": "李廌",
        "paragraphs": [
            "關雎久盈耳，魏闕亦游心。",
            "不廢江湖樂，親調鐘磬音。",
            "九重初擊拊，千代正哇淫。",
            "器在人亡矣，哀哉淚滿襟。"
        ],
        "title": "范蜀公挽詩  其七",
        "id": "9bd9e13f-4764-4385-b24b-0b529d65fb58"
    },
    {
        "author": "李廌",
        "paragraphs": [
            "重望晉隨會，清明越大夫。",
            "忘身安社稷，寄傲老江湖。",
            "黼冕固已遠，黄金猶可模。",
            "旌賢宜異數，願上孝宣圖。"
        ],
        "title": "范蜀公挽詩  其八",
        "id": "65009c88-0ee1-4a98-bfb5-4d112027bf5d"
    },
    {
        "author": "李廌",
        "paragraphs": [
            "八十雖云壽，吾嗟未及期。",
            "方之昔衛武，猶不至期頤。",
            "幸處仁人里，叨膺國士知。",
            "空餘戀軒想，况復九原悲。"
        ],
        "title": "范蜀公挽詩  其九",
        "id": "d5539e8f-237c-43d0-b241-dd967aad70d4"
    },
    {
        "author": "李廌",
        "paragraphs": [
            "衆樂西南圃，從公數共游。",
            "清無馬融帳，榮預李膺舟。",
            "河漢德星隕，山川英氣收。",
            "孤生築場意，索寞向新丘。"
        ],
        "title": "范蜀公挽詩  其一○",
        "id": "f20faa7c-078c-40f0-87e3-e4a7e1e893e6"
    },
    {
        "author": "李廌",
        "paragraphs": [
            "自信仁由己，深知道滿門。",
            "才華輝日域，嘉譽達天閽。",
            "坦腹方趨進，亨衢迓駿奔。",
            "欲令唐晉後，不獨美姚溫。"
        ],
        "title": "光祿朱卿挽詞  其一",
        "id": "5bf95b3e-d0d7-4a47-98b7-917af11c2296"
    },
    {
        "author": "李廌",
        "paragraphs": [
            "要路多知己，期公集有庸。",
            "行趨青瑣闥，榮拜紫泥封。",
            "帝室常虛席，侯邦久卧龍。",
            "空餘遺愛頌，安得鏤斯鏞。"
        ],
        "title": "光祿朱卿挽詞  其二",
        "id": "cf567965-b68d-4d54-bb5f-fe2cfedfe2f2"
    },
    {
        "author": "李廌",
        "paragraphs": [
            "省寺官聯貴，曾升社稷臣。",
            "雙瞻觀日月，接跡望星辰。",
            "錫爵雖開國，封侯未富民。",
            "天扉如可到，直擬問通津。"
        ],
        "title": "光祿朱卿挽詞  其三",
        "id": "0947928f-66de-4dd6-b2ed-51d3be4fa81e"
    },
    {
        "author": "李廌",
        "paragraphs": [
            "南國舊書生，今誰老更榮。",
            "朱轓頻補郡，白首到名卿。",
            "牧守惟司命，官曹任老成。",
            "道孚姑已矣，何患不聲名。"
        ],
        "title": "光祿朱卿挽詞  其四",
        "id": "eb43748b-1ff4-4a48-a387-edeb58dfee67"
    },
    {
        "author": "李廌",
        "paragraphs": [
            "疇昔始龍館，能聲到海隅。",
            "兆民方菜色，境政獨蒲盧。",
            "尚頼德彌邵，安知今也無。",
            "猶聞江左郡，荒政徯來蘇。"
        ],
        "title": "光祿朱卿挽詞  其五",
        "id": "bfa08fed-95f4-48af-833e-2db11eaad8c4"
    },
    {
        "author": "李廌",
        "paragraphs": [
            "七十古云稀，公忠况未衰。",
            "言常思悟主，老更惜明時。",
            "雪髮丹心被，君恩寶劍知。",
            "如何天不憗，直道竟何施。"
        ],
        "title": "光祿朱卿挽詞  其六",
        "id": "e1cc7566-e5e2-4399-b8f9-55cb7e66fd89"
    },
    {
        "author": "李廌",
        "paragraphs": [
            "樂圃林泉好，藤蘿蔭古臺。",
            "仰攀高節處，豫約掛冠來。",
            "凉月空堂影，新霜百草荄。",
            "凄清行樂地，履跡滿蒼苔。"
        ],
        "title": "光祿朱卿挽詞  其七",
        "id": "8d2417a8-b6c7-4338-962a-cc018a7b3990"
    },
    {
        "author": "李廌",
        "paragraphs": [
            "滄海夢悠悠，關河壯氣收。",
            "魂歸傷委蛻，壑迥失虛舟。",
            "月暗菰蒲夜，山空木葉秋。",
            "可堪頻悵望，松梓繄新丘。"
        ],
        "title": "光祿朱卿挽詞  其八",
        "id": "7511bd61-7125-44b1-b281-509117025e98"
    },
    {
        "author": "李廌",
        "paragraphs": [
            "五十雖非壽，休嗟不憗遺。",
            "賞延姑可待，子貴竟何遲。",
            "異鵲驚蟬蛻，凄風落木芝。",
            "乘驄千里客，歌罷不勝悲。"
        ],
        "title": "光祿朱卿挽詞  其九",
        "id": "77cb5f73-d760-4fb1-ac46-119e009b2d41"
    },
    {
        "author": "李廌",
        "paragraphs": [
            "蚤悟多金累，惟修儉與仁。",
            "考終雖罔愧，直道未容伸。",
            "地想流謙德，天惟賚善人。",
            "昭昭錫繁祉，餘慶在振振。"
        ],
        "title": "光祿朱卿挽詞  其一○",
        "id": "7ed97b30-58dd-4066-a1ea-a6f821f7b509"
    },
    {
        "author": "李廌",
        "paragraphs": [
            "陿隘區中世，殷勤招隠篇。",
            "應居小有洞，幾見大椿年。",
            "菴廢雲埋谷，琴亡聲在泉。",
            "至言曾悟主，持此合昇天。"
        ],
        "title": "賀蘭先生詩同陳恬叔易和節度使王漢忠韵",
        "id": "4411e627-7f3d-454c-b845-2ad8df0607e3"
    },
    {
        "author": "李廌",
        "paragraphs": [
            "朅來游汝海，初識魯公真。",
            "盛德宜蒙祀，英姿儼若神。",
            "典刑雖異代，勛績在蒸民。",
            "憶昔艱難際，生逢歷數屯。",
            "羯胡來薊漠，戎馬度咸秦。",
            "河朔皆朝虜，平原獨挺身。",
            "蠟書通帝所，羽檄論邦鄰。",
            "許國心無二，孤軍氣復振。",
            "弟兄同義烈，生死劇酸辛。",
            "已怪酬庸薄，那聞左降頻。",
            "江湖銷歲月，省闥牾經綸。",
            "相國心多忌，軍容憤復伸。",
            "同朝緣妬媢，啗賊俾邅迍。",
            "輒墮姦邪計，剛期跋扈馴。",
            "咥凶令履尾，納諫爲嬰鱗。",
            "假手雖云智，擠賢太不仁。",
            "茹氈蘇武餒，决眥藺生嗔。",
            "誤問長安使，寧爲叛將賓。",
            "一時全大節，千古仰清塵。",
            "緬想神如在，推遷跡已陳。",
            "謀謨存汗簡，字畫徧蒼珉。",
            "論世吾求友，之人德可親。",
            "詎云黄壤隔，猶勝白頭新。",
            "端欲希忠義，常期齒搢紳。",
            "今雖逄聖旦，止願作良臣。",
            "惟冀尊王室，寧思秉國鈞。",
            "儻令冠獬廌，猶可畫麒麟。",
            "古寺今如昔，泉扃夜不晨。",
            "何人同李翰，紀事比張巡。",
            "感慨瞻遺像，潸然淚滿巾。"
        ],
        "title": "顔魯公祠堂詩",
        "id": "6834798b-ff78-460c-95cb-f57ac8c046c5"
    },
    {
        "author": "李廌",
        "paragraphs": [
            "聖主躬仁政，羣方布詔條。",
            "洪恩溫海嶠，嘉頌滿芻蕘。",
            "聚斂除姦吏，依違屏具僚。",
            "鈞衡無碩鼠，城社絕餘妖。",
            "皇化思無外，王心遠欲昭。",
            "咨詢黄閣老，選命紫宸朝。",
            "丹禁傳天詔，飛星下使軺。",
            "書旌分蜀道，攬轡步烟霄。",
            "急峽瞿塘險，孤城白帝遙。",
            "巴山連浪遠，漢節拂雲飄。",
            "按部清時好，觀風樂事饒。",
            "詩成思老杜，鬼哭想殘蕭。",
            "已佩黄金印，當簪七葉貂。",
            "不應淹僻陋，從此上扶摇。"
        ],
        "title": "程高承議赴夔路轉運判官求詩",
        "id": "b3b55dec-cca5-436d-93ba-c464d2ba2ad5"
    },
    {
        "author": "李廌",
        "paragraphs": [
            "佑聖生賢佐，天心在撫民。",
            "昌期膺治運，穀旦降元臣。",
            "四序功成晚，三台耀拱辰。",
            "嚴凝氣剛勁，謇諤性忠純。",
            "凜凜風霜操，優優雨露仁。",
            "高才映今古，妙學洞天人。",
            "黼黻文華國，淵源德潤身。",
            "四朝師令望，百辟仰清塵。",
            "射策明三道，觀光耀九賓。",
            "咸知帝賚說，復誦嶽生申。",
            "視草金鑾殿，登庸鳳詔春。",
            "夔龍名不隕，魯衛政相因。",
            "交蔭槐陰茂，聯華棣萼親。",
            "廟堂熙帝載，衮繡並天倫。",
            "政柄勞無憚，侯邦逸久均。",
            "偃藩心固樂，調鼎味宜新。",
            "上宰虛黄閣，除書下紫宸。",
            "百神懷景福，萬化入鴻鈞。",
            "陰德施黎庶，休功格昊旻。",
            "自當侔带礪，詎止約松椿。",
            "賤士睎高躅，趨風愧下陳。",
            "願言千萬壽，獻頌敢辭頻。"
        ],
        "title": "上翰林眉山先生蘇公",
        "id": "a3dc7386-c7bd-478c-80bd-b095fac0b1ba"
    },
    {
        "author": "李廌",
        "paragraphs": [
            "孝治依文母，皇圖錫聖王。",
            "虛心思啟沃，妙選盡忠良。",
            "近侍崇儒術，先生被寵光。",
            "周邦柱下史，魏闕紫微郎。",
            "禁殿聯常棣，天池浴鳳凰。",
            "揮毫青瑣闥，簪筆御爐香。",
            "德鎮千鈞重，文輝萬丈長。",
            "昌時逢式穀，吾道喜彌彰。",
            "視草嚴宸暮，論思子夜央。",
            "槐邊星轉角，花底鷺分行。",
            "豈但居華省，行聞上玉堂。",
            "終期衮衣拜，慰此士夫望。"
        ],
        "title": "小蘇先生九三丈自司諫拜起居郎權中書舍人廌作詩以賀",
        "id": "12b854e5-817c-4039-bd63-6f86be225ec3"
    },
    {
        "author": "李廌",
        "paragraphs": [
            "青冥聯翼鵠，志節傲雲機。",
            "凶變家多難，年荒歲愈饑。",
            "運乖生事拙，貧病壯心違。",
            "蚤歲憂虞少，今春弟妹歸。",
            "氣悲縻駱馬，心感動摇徽。",
            "命矣無傷已，時哉歎式微。",
            "自從中夏瘦，半減去年肥。",
            "氣槩摩天鷙，文華耀日翬。",
            "飲川容鼴鼠，障日讓犁犩。",
            "南畝時躬稼，虛堂晝掩扉。",
            "有秋緣力穡，高節本知幾。",
            "路入東城遠，人行北道稀。",
            "樹頭雲藹藹，草際蝶馡馡。",
            "古岸連樊圃，秋城秀蕨薇。",
            "斷洪流滓濘，獨木過欹巍。",
            "䆉稏香紛馥，菰蒲綠映圍。",
            "訪君非旦旦，相見亦依依。",
            "爲問奚爲樂，言他復謂譩。",
            "孝思誠辟色，傃隠始深譏。",
            "不見前賢者，何嘗慮世非。",
            "浩歌行拾蕙，雩詠浴于沂。",
            "儼雅誠詩社，凄凉近釣磯。",
            "夜階鳴蟋蟀，秋砌響蛜蝛。",
            "竹塢留殘月，林虹带落暉。",
            "龜翻朝露葉，魚動落蓮衣。",
            "詩句時評品，曹劉幸發揮。",
            "鮫人龍頷寶，海客蚌胎璣。",
            "子意將全美，余心久所睎。",
            "衆人皆捲舌，高論獨其頎。",
            "掩月蟾蜍泣，飛霜蕙草葳。",
            "鯨魚翻海濁，水碧带魚飛。",
            "正可夷崧岱，公何愧隠扉。",
            "剛明文豹節，升降二龍旂。",
            "月滿星藏彩，霞升燎有輝。",
            "愁魔攻肺腑，危坐復歔欷。"
        ],
        "title": "贈錢之道子武昆仲",
        "id": "3d937208-7963-44bd-bb54-ad731c4ac4ba"
    },
    {
        "author": "李廌",
        "paragraphs": [
            "輕瀾沔滿带維舟，新雨羣魚藻際浮。",
            "既亦非知梁上樂，敢嗟彼有釜中憂。",
            "漢江水濁斑衣獺，楚岸烟深雪色鷗。",
            "未作金鼇莫驚惕，月澄清海漫如鈎。"
        ],
        "title": "和楊元忠主簿觀魚",
        "id": "513043f4-82da-449a-9c54-8cc798ec8dff"
    },
    {
        "author": "李廌",
        "paragraphs": [
            "昆陽城下黍苗稀，寂歷荒墟隠翠微。",
            "遠想龍蛇方鬭野，解驅虎豹使成圍。",
            "烏知將擁河流斷，定喜能令屋瓦飛。",
            "白水真人今物化，舂陵惟有荷鋤歸。"
        ],
        "title": "過昆陽城",
        "id": "06a8abe5-c667-4180-83fa-929ea4466e34"
    },
    {
        "author": "李廌",
        "paragraphs": [
            "輕雲細雨放花時，才過清明已夾衣。",
            "拚得酒時教盡醉，可題詩處莫空歸。",
            "丁寧鶯語機關巧，輕薄楊花氣力微。",
            "閶闔晚來行客盡，稚烏相趁入城飛。"
        ],
        "title": "和錢之道遊虎丘二首  其一",
        "id": "f058d63d-b919-411d-86f5-ec7693c5ad1c"
    },
    {
        "author": "李廌",
        "paragraphs": [
            "石頭槎牙占官道，松樹老怪枿斷雲。",
            "驪龍睡隠潭水黑，雨積糞壤生朝菌。",
            "山光繚繞林樸樕，野氣空闊雲氤氳。",
            "歸來月落天色莫，水邊游女濺紅裙。"
        ],
        "title": "和錢之道遊虎丘二首  其二",
        "id": "8a9d7551-b210-449c-9d2c-c75a4f0138d3"
    },
    {
        "author": "李廌",
        "paragraphs": [
            "築巖胥靡繼甘盤，此道寥寥不復存。",
            "古廟秋風塵黯黯，故陵烟樹月昏昏。",
            "君臣難遇真千載，岸谷誰知舊九原。",
            "魏尚端能似頗牧，獨無新夢到天閽。"
        ],
        "title": "商高宗陵廟詩",
        "id": "21816e0e-40a2-4502-9937-3e629e6d146c"
    },
    {
        "author": "李廌",
        "paragraphs": [
            "今古俱無忌憚情，厄臺猶敢尚爲名。",
            "裔孫不復重瞳聖，俗目俱同瞽叟盲。",
            "見慍仲由空骯髒，膾肝盜跖尚彭亨。",
            "聖人道大故難用，誰聽弦歌兕虎聲。"
        ],
        "title": "厄臺",
        "id": "aaf08a10-eea7-4194-a198-61f4032dc24b"
    },
    {
        "author": "李廌",
        "paragraphs": [
            "行過橫烟杳靄中，低低茆舍繞蒿蓬。",
            "譍門見客僧如鹿，席地圍爐火自紅。",
            "隙壁射床千里月，破窗吟紙一川風。",
            "僕夫密勸休安枕，聞道穿窬是主翁。"
        ],
        "title": "宿大賈村僧寮",
        "id": "e418e74d-d743-4a23-bac0-6665423ea28a"
    },
    {
        "author": "李廌",
        "paragraphs": [
            "壠上弓旌降鶴書，戔戔璧帛賁鄉閭。",
            "漢宮入奏賢臣頌，蜀道榮觀駟馬車。",
            "誰謂諸侯老賓客，歸來華髮伴樵漁。",
            "泮宮陳迹神游否，絳帳門生多石渠。"
        ],
        "title": "哀都官王申",
        "id": "c2075f95-3d99-4ba0-b6d3-f6952e009f60"
    },
    {
        "author": "李廌",
        "paragraphs": [
            "忽見微雲別嶠生，急緣危磴下崢嶸。",
            "勢傾海岱千巖黑，力卷江湖萬葉聲。",
            "碧瓦依稀人暗喜，急溪湍漲馬初驚。",
            "老僧宴坐朱門底，應笑狂夫冒險行。"
        ],
        "title": "大雨中遊嶽寺",
        "id": "dd7a1c05-8595-4636-b2f4-bbecde4e63a0"
    },
    {
        "author": "李廌",
        "paragraphs": [
            "曲玉回輝瑩可觀，秋冰壁立動涵瀾。",
            "每嗟許國酬身晚，忽覺餘光照膽寒。",
            "映座未容華表客，整簪空慕鵔鸃冠。",
            "雲車一去橋山晚，寶鎮于今下古壇。"
        ],
        "title": "鏡屏詩二首  其一",
        "id": "6c2d62f1-c4e9-4a49-803a-c16794c10855"
    },
    {
        "author": "李廌",
        "paragraphs": [
            "凝澄不動水淵槃，風拂泉生或細瀾。",
            "月影透簾朝日薄，龍輝繞匣夜光寒。",
            "玄冥借魄知神物，男子無聞已弱冠。",
            "照我精誠至麟閣，緩隨弓劍上仙壇。"
        ],
        "title": "鏡屏詩二首  其二",
        "id": "e7ddff88-fa66-4910-91fa-f5ac68ea8e66"
    },
    {
        "author": "李廌",
        "paragraphs": [
            "年少看書恥未多，壯心今歲沛中歌。",
            "带江黄幟有蹻跖，舉國白頭無絳何。",
            "爲我忠謀能有幾，匪人阿比敢言他。",
            "手攀荆葛藤蘿近，敢把新凉取次過。"
        ],
        "title": "和二兄書事三首  其一",
        "id": "ad36a0f6-8cb5-4f0e-b47c-839411184a79"
    },
    {
        "author": "李廌",
        "paragraphs": [
            "逋逃內潰古云多，楚塞羣雄尚感歌。",
            "血饗彼猖神苟幸，廟謀非壯士誰何。",
            "將軍威信當詢衆，决勝神機豈謂他。",
            "試把香囊問少子，淝川投策夜潜過。"
        ],
        "title": "和二兄書事三首  其二",
        "id": "c89fc053-e829-4e3b-ba10-37986686361c"
    },
    {
        "author": "李廌",
        "paragraphs": [
            "功名於我實何多，祇爲浮華未浩歌。",
            "兩月病痁誠已甚，半頭白髮似無何。",
            "詔惟選籲將從衆，學貴師心在匪他。",
            "當世聞人知不少，片言敢謂衆難過。"
        ],
        "title": "和二兄書事三首  其三",
        "id": "efc4afe2-e521-44e2-884e-d3b0670f822d"
    },
    {
        "author": "李廌",
        "paragraphs": [
            "爲貧軒冕未忘情，寧使棲遲抱六經。",
            "安得神仙斷鯨劍，拂開雲翳露天青。",
            "霧濃玄豹終朝隠，冰薄猜狐抵夜聽。",
            "昏墊直疑皆飲鴆，沉冥何苦辨清醒。"
        ],
        "title": "和鄭十三東齋言事二首  其一",
        "id": "0cd79a51-e7c3-447f-8b36-f298ca1fa636"
    },
    {
        "author": "李廌",
        "paragraphs": [
            "春光故故惱人情，新葺茆茨欲醉經。",
            "積雨水衣龍頷滑，晚晴山翠佛螺青。",
            "月邊柳色疏疏見，風外梅花細細聽。",
            "半夜白雲生石枕，潤珠蒸濕醉魂醒。"
        ],
        "title": "和鄭十三東齋言事二首  其二",
        "id": "136e9895-05cd-4c2d-9d74-50cad4da23b5"
    },
    {
        "author": "李廌",
        "paragraphs": [
            "我似羈縻遐徼州，君如霸府大諸侯。",
            "如何鼎食素烹飪，乃謂溪毛堪薦羞。",
            "駑馬但能追十駕，鉛刀奚可斷千牛。",
            "鄙人粗亦知臧否，敢誚東家故日丘。"
        ],
        "title": "答孔榘處度見贈",
        "id": "8b3a942d-0331-4e87-8e72-4e26c8bd6c20"
    },
    {
        "author": "李廌",
        "paragraphs": [
            "誰言天地一無私，底事陽和到頂遲。",
            "暑氣已交五六月，雲中初見兩三枝。",
            "可憐下土炎蒸日，却是青霄爛漫時。",
            "第有榮心莫嗟晚，物情先盛復先衰。"
        ],
        "title": "嵩頂六月芍藥初發",
        "id": "fd8931b1-ea10-4261-a550-9d842d23b97f"
    },
    {
        "author": "李廌",
        "paragraphs": [
            "久料騰驤空冀北，如何留滯困周南。",
            "聞君載酒訪狂客，把酒爲君當劇談。",
            "上國分携今已久，丹砂未就我懷慚。",
            "六蜚駕馭須天馬，吾恐驊騮備兩驂。"
        ],
        "title": "和人寄寇昌朝韵",
        "id": "fa5ca75b-d0dd-4687-823b-3378fe27df65"
    },
    {
        "author": "李廌",
        "paragraphs": [
            "土渴山焦獨在阿，考槃孰與世相過。",
            "皇皇夫子猶傷鳳，碌碌蒼生尚執柯。",
            "頭白已驚爲學晚，日長贏得讀書多。",
            "北禪釋子應相笑，樹癭多年變木鵝。"
        ],
        "title": "楊十三虞卿在希顔上人房納凉余時在村舍歸和諸公韵",
        "id": "0044fa01-5d6d-407e-b2bc-c75ec3520387"
    },
    {
        "author": "李廌",
        "paragraphs": [
            "花梢未動雨中聽，催徧園林百果成。",
            "六月不知春色盡，五更來伴夏雞聲。",
            "樹頭蕭瑟長風過，馬上瞢騰短夢驚。",
            "勸汝無言歸舊谷，先秋番次候蟲鳴。"
        ],
        "title": "曉行聞鶯",
        "id": "4d71cf5e-0579-43a6-9b86-6e5fb1f35d39"
    },
    {
        "author": "李廌",
        "paragraphs": [
            "雨脚如麻未肯收，雨中還作法王游。",
            "雲埋輦路烟初合，水濺松巖雪亂流。",
            "心畏險途常恐失，寒侵病骨已知秋。",
            "羣峰聳峭猶無畏，爲語山僧不用留。"
        ],
        "title": "雨中游法王寺詩",
        "id": "9e5595b2-9dd8-43ef-88bf-3a31e226b347"
    },
    {
        "author": "李廌",
        "paragraphs": [
            "禪老家風古少林，道場遺跡蔽烟岑。",
            "山遮石脚斜陽早，雲礙鐘聲出谷深。",
            "隻履度關天杳杳，九年面壁海沉沉。",
            "欲知苗裔能傳法，柏樹猶明聖主心。"
        ],
        "title": "少林寺詩",
        "id": "f16fe6ed-ad98-40d7-8e1e-f3e90fc7136a"
    },
    {
        "author": "李廌",
        "paragraphs": [
            "陳迹相推今古同，池邊倚杖送歸鴻。",
            "童山尚接千巖秀，穉樹猶傳萬壑風。",
            "春意物情迷野興，水光天影共青空。",
            "雍門有淚應承睫，繞墓行吟弔習公。"
        ],
        "title": "習池詩",
        "id": "e9c3c987-2e97-40b4-b168-e8e22e8179d0"
    },
    {
        "author": "李廌",
        "paragraphs": [
            "欲和豐年幾日霖，密雲委地結繁陰。",
            "莫疑造物收功晚，自是陽和著意深。",
            "且具黄雞傾白酒，更求青李與來禽。",
            "掃除萬古窮通想，付與南薰一弄琴。"
        ],
        "title": "次韵劉厚之久陰未雨",
        "id": "7fdee93c-262a-451e-9dc9-2d8842cc35d7"
    },
    {
        "author": "李廌",
        "paragraphs": [
            "綠芰紅蕖照眼新，池塘風軟起青蘋。",
            "遠山碧映重林暮，委徑香傳別洞春。",
            "五月獨爲長道客，滄浪自有濯纓人。",
            "誰知雅意在丘壑，慚對箕嵩愧路塵。"
        ],
        "title": "過閻氏橋亭",
        "id": "41b6f272-6d08-482d-a145-2836ba536623"
    },
    {
        "author": "李廌",
        "paragraphs": [
            "老戀林泉拒衮衣，高山景行衆思齊。",
            "久膺重任當先覺，獨以清風激衆迷。",
            "越相家聲千載後，商公舊隠白雲西。",
            "坐令貪懦趨忠厚，寄語狂童勿芥雞。"
        ],
        "title": "范蜀公得請再致仕蜀公作詩命某次韵",
        "id": "1cb3ebda-75f4-40bb-8a53-711994960f7b"
    },
    {
        "author": "李廌",
        "paragraphs": [
            "將軍材氣舊無雙，老矣猶思强挽强。",
            "金廄願乘千里馬，玉關歸奉萬年觴。",
            "受降城下沙場雪，無定河邊木葉霜。",
            "贈我良弓借餘勇，君應真勝楚人亡。"
        ],
        "title": "謝王生贈弓矢",
        "id": "0d4ec482-063a-4e14-9f84-45327f034c7e"
    },
    {
        "author": "李廌",
        "paragraphs": [
            "三徑就荒陶令宅，兩峰高並杜翁情。",
            "悲秋不奈黄花好，落帽誰憐白髮生。",
            "遠岫薄雲收細雨，晚林丹葉弄新晴。",
            "登臨俯仰寰區隘，欲駕風輪更上征。"
        ],
        "title": "和人九日詩",
        "id": "dcf7bf6a-b125-4db7-bebf-d2d63fc8c316"
    },
    {
        "author": "李廌",
        "paragraphs": [
            "黄金照地晉將軍，劍履盈門萬石君。",
            "獨以德名追遠裔，盡將富貴比浮雲。",
            "璚田種藥期公壽，夜壑移舟忽夢分。",
            "彷彿平生阻瞻覿，一詩三嘆漫殷勤。"
        ],
        "title": "表高氏石公之墓",
        "id": "cc45357b-623c-440a-ae81-d4402e1f3397"
    },
    {
        "author": "李廌",
        "paragraphs": [
            "東邦濱海帝憂勞，慎迪名卿禮意褒。",
            "板簡拜旌前憲掾，雲駢驂馭舊仙曹。",
            "庭柯露下回春色，夜浦珠還息海濤。",
            "陰惠日隆天眷異，蓬萊東去近金鰲。"
        ],
        "title": "再上閭丘通牧少卿",
        "id": "8dee1d04-5d1e-4dcf-8b53-ed3d4fd63f2a"
    },
    {
        "author": "李廌",
        "paragraphs": [
            "殊重平生邴曼容，退身能勇自爲雄。",
            "盛衰付與枕中夢，福祿猶嗤塞上翁。",
            "松菊漸荒三徑合，鶴猿悞怨故山空。",
            "蒼苔滿地塵凝席，惟有蕭蕭蕙帳風。"
        ],
        "title": "呂朝散挽詩二首  其一",
        "id": "a48c0893-f1dc-467d-bd64-b99fdc1818c4"
    },
    {
        "author": "李廌",
        "paragraphs": [
            "金馬玉堂高步宜，中年遂與水雲期。",
            "太沖早擅三都賦，叔度難量萬頃陂。",
            "夜壑藏舟今孰在，白駒過隙事堪悲。",
            "南園從此無行跡，老檜高松知未知。"
        ],
        "title": "呂朝散挽詩二首  其二",
        "id": "b1c63d71-1232-4ad2-97cb-e2f68c4652bb"
    },
    {
        "author": "李廌",
        "paragraphs": [
            "桐廬古郡淛江東，山色溪光藻鏡中。",
            "後夜相思千里月，高懷爲寄一襟風。",
            "欲紆龜紐黄金印，且學羊裘老釣翁。",
            "忠義傳家君勉勉，清名不必問窮通。"
        ],
        "title": "送黄集虛赴任知州",
        "id": "603052c3-de98-48b3-98b5-ed2d0308d4ea"
    },
    {
        "author": "李廌",
        "paragraphs": [
            "風駕已馳供御品，霜郊未卷喊山旂。",
            "七閩地産猶爲寶，兩府官高故不遺。",
            "須藉水簾泉勝乳，也容雙井白過磁。",
            "東堂退食公宮晚，金鼎新烹欲沁脾。"
        ],
        "title": "楊元忠和葉祕校臘茶詩相率偕賦",
        "id": "2d9d46a9-e8cf-43c1-95f1-a34ee9c487eb"
    },
    {
        "author": "李廌",
        "paragraphs": [
            "思君仍歲此相逢，後夜夢魂無復東。",
            "白紵淚痕何處恨，故園花信幾番風。",
            "歸來可喜似新燕，惜別預愁如去鴻。",
            "老矣奈何春半老，悠悠萬事付盃中。"
        ],
        "title": "宋英寶宣德自杞至邑將復東還見遺途中詩次韵和之以見惜別",
        "id": "c6cbd631-faf5-498b-9f7c-99807cd294cd"
    },
    {
        "author": "李廌",
        "paragraphs": [
            "文範今亡見嗣卿，潁川應聚異時星。",
            "清風特爲吾曹至，畏景寧憂日御停。",
            "踏雪曾穿東郭履，移文今忤北山靈。",
            "烹茶且酌南溪水，第欠金山第二𤃩。"
        ],
        "title": "又過陳叔易隠居相拉同遊超化寺詩",
        "id": "e475ee17-5936-4015-b1a8-dd172410c13c"
    },
    {
        "author": "李廌",
        "paragraphs": [
            "憑陵歲月固難堪，食蘗多來味却甘。",
            "時雨纔聞徧中外，卧龍相繼起東南。",
            "天邊鶴駕瞻仙袂，雲裏詩牋带海嵐。",
            "重見門生應不識，雪髯霜鬢兩毿毿。"
        ],
        "title": "次韵東坡還自嶺南",
        "id": "9d4352a4-a32d-4dd5-be8a-780cca8e7b26"
    },
    {
        "author": "李廌",
        "paragraphs": [
            "雲如戲我舒還卷，雨似欺人去復來。",
            "學道忘憂從老至，持盃得意使顔開。",
            "驪駒喜飽嘶猶戀，猘犬誇獰吠欲催。",
            "三日山中果何有，賦詩滿得錦囊迴。"
        ],
        "title": "谷隠寺書事詩",
        "id": "ac6a9295-6cca-4772-ae26-cd94dffb98c2"
    },
    {
        "author": "李廌",
        "paragraphs": [
            "趙括癡兒漫喜兵，他年自料困長平。",
            "將軍各有萬人敵，下士難先二子鳴。",
            "盧駱楊王何足算，江黄六蓼豈勞征。",
            "英雄少貶雖慚愧，且徇區區月旦評。"
        ],
        "title": "某與鮮于綽元勛共約同習制科",
        "id": "fb94fef6-e016-45db-89e8-36a232b12895"
    },
    {
        "author": "李廌",
        "paragraphs": [
            "嶽鎮中天司下土，名山宮殿鎖雲扃。",
            "固知正直作威福，豈徇往來惟醉醒。",
            "封禪今無秦漢侈，降生誰是甫申靈。",
            "何當弭節朝雙闕，一曲鈞天夢帝庭。"
        ],
        "title": "謁中嶽祠",
        "id": "11818f17-1565-4c34-b69c-ae498cf4e987"
    },
    {
        "author": "李廌",
        "paragraphs": [
            "武侯戰地記他年，戰後猶當似率然。",
            "會向渭原驚仲達，尚應江磧感桓玄。",
            "背山左澤甘如彼，傍砌繞籬今可憐。",
            "莫問興亡進羹茹，書生贏取腹便便。"
        ],
        "title": "諸葛菜",
        "id": "3db9b702-bfb0-45c0-8a61-a1565c69f266"
    },
    {
        "author": "李廌",
        "paragraphs": [
            "晚晴紫翠溢平川，三十六峰凝霽烟。",
            "匹練依稀分秀嶺，玉虹摇曳舞危巔。",
            "寒光定是連明漢，清氣都疑貫九淵。",
            "可笑夜來風吹後，亂溝斜澗亦涓涓。"
        ],
        "title": "將至嵩山遠觀瀑布",
        "id": "e91412bd-7502-467b-b3cb-fa5baeda5a8e"
    },
    {
        "author": "李廌",
        "paragraphs": [
            "嵩高峻極壓三川，周視方輿見廣員。",
            "絕頂固知天下小，泰山爲占海隅偏。",
            "白雲散盡千林月，急雨收回萬壑烟。",
            "莫笑層巒高似岸，舉頭一握是玄天。"
        ],
        "tags": [
            "泰山"
        ],
        "title": "和人游嵩韵",
        "id": "2af1b4b6-722d-4991-a180-71a58d934fc5"
    },
    {
        "author": "李廌",
        "paragraphs": [
            "節藏泥滓氣凌空，薦俎寧知肉味重。",
            "未許韋編充簡策，已勝絲黍誑蛟龍。",
            "短萌任逐霜刀重，美榦須煩雪壤封。",
            "他日要令高士愛，不應常共宰夫供。"
        ],
        "title": "友人董耘饋長沙貓筍廌以享太史公太史公輒作詩爲貺因筍寓意且以爲贈耳廌即和之亦以寓自興之意且述前相知之情焉",
        "id": "1cd34330-0999-475a-bc1a-7a56b74817f8"
    },
    {
        "author": "李廌",
        "paragraphs": [
            "雨後秋風入翠微，我來仍值晚凉時。",
            "山遮日脚斜陽早，雲礙鐘聲出谷遲。",
            "故國空餘烟冉冉，舊宮何在黍離離。",
            "興亡滿眼無人語，獨倚欄干默自知。"
        ],
        "title": "遊寶應寺",
        "id": "8d30dde9-018c-4748-9721-0c81c296c8f2"
    },
    {
        "author": "李廌",
        "paragraphs": [
            "柱史承恩正紫微，玉皇優詔碧雲詞。",
            "欲知伯仲文章職，對掌絲綸內外司。",
            "雨露偏濃常棣萼，烟霞常駐鳳凰池。",
            "共扶吾道邪歸正，同振斯文盛不衰。",
            "白首並逢千載運，登庸皆是十年遲。",
            "靖共介福由神聽，告爾多方代帝咨。",
            "膴仕初逢賢者貴，德名當問國人宜。",
            "夷齊抗世清何早，元凱登庸事可期。",
            "貧賤久思楊得意，龍光今喜鄭當時。",
            "應憐下客塵埃甚，慚愧雷門獻此詩。"
        ],
        "title": "賀小蘇先生",
        "id": "ef5c97b1-28af-481f-9609-7fb46c0ea431"
    },
    {
        "author": "李廌",
        "paragraphs": [
            "別久相思今見君，近詩盈軸語彌新。",
            "雄妍不用近時律，溫厚初還上世淳。",
            "少與多仇身踽踽，樂天知命志申申。",
            "才高所寓皆高趣，氣古斯能似古人。",
            "句有萬鍾辭祿意，衣無一點污人塵。",
            "中山可鄙魏公子，谷口全如鄭子真。",
            "珍重遺音清廟瑟，蕭條寡和郢中春。",
            "誰同杜老知無敵，會有君山謂絕倫。",
            "白首定交雖自愧，夜光投我豈無因。",
            "欲知慰此無聊頼，萬斛愁懷爲一伸。"
        ],
        "title": "崔先生所守甚高其爲人表裏澹泊然其文曄如有自然之美可喜也因還其詩卷題其末",
        "id": "754ed0ea-be53-4e86-90cc-e3c18993eb6f"
    },
    {
        "author": "李廌",
        "paragraphs": [
            "憶昔登封日，山蹊困六飛。",
            "我來猶舍杖，共坐拂雲衣。"
        ],
        "title": "二士石榻在中院之北巨石如榻有自然石枕可卧二士和大受韵",
        "id": "27aadbc2-5d56-472c-9016-98c85918a5ce"
    },
    {
        "author": "李廌",
        "paragraphs": [
            "無華真國色，有韵自天香。",
            "臨風難自持，爲舞白霓裳。"
        ],
        "title": "荼䕷洞",
        "id": "6afb0d61-0b1a-4fcc-97f3-0c2403de021a"
    },
    {
        "author": "李廌",
        "paragraphs": [
            "藹藹花絮亂，紛紛蜂蝶多。",
            "今年春復爾，不飲奈愁何。"
        ],
        "title": "春日即事九首  其一",
        "id": "de91a175-6bde-4f79-8dee-c12ced10e70f"
    },
    {
        "author": "李廌",
        "paragraphs": [
            "新綠陰將就，殘紅在亦稀。",
            "雨中千點絮，來伴落花飛。"
        ],
        "title": "春日即事九首  其二",
        "id": "823cbb52-afb6-4515-8990-5fdfaa5fb31a"
    },
    {
        "author": "李廌",
        "paragraphs": [
            "怒風吹老屋，急雨鬧空庭。",
            "莫歎林花盡，懸知隴麥青。"
        ],
        "title": "春日即事九首  其三",
        "id": "ed3ad57f-5b6f-4609-abc9-2a3422f60161"
    },
    {
        "author": "李廌",
        "paragraphs": [
            "毛桃猶带蘂，青杏已團枝。",
            "老不禁春惱，應知老易欺。"
        ],
        "title": "春日即事九首  其四",
        "id": "022b9a50-732a-40f9-b757-a3452824d737"
    },
    {
        "author": "李廌",
        "paragraphs": [
            "但喜朝朝醉，那知夜夜風。",
            "老人貪睡美，春夢五更中。"
        ],
        "title": "春日即事九首  其五",
        "id": "e9002648-46a2-4d5e-b92f-cc0d8cd53daf"
    },
    {
        "author": "李廌",
        "paragraphs": [
            "化國有餘暇，豐年多醉人。",
            "典衣謀一飲，對酒却慚春。"
        ],
        "title": "春日即事九首  其六",
        "id": "f88234ad-a3cb-4c6a-8fcc-d0c9c1f5842b"
    },
    {
        "author": "李廌",
        "paragraphs": [
            "悵望白銅鞮，醉聽金縷衣。",
            "花間愁落日，老更惜春歸。"
        ],
        "title": "春日即事九首  其七",
        "id": "2e8b70a4-5484-424b-aa9a-8928e40cb47a"
    },
    {
        "author": "李廌",
        "paragraphs": [
            "嬌馬寧馨郎，氈車薄媚娘。",
            "蕭蕭兩蓬鬢，愁入少年場。"
        ],
        "title": "春日即事九首  其八",
        "id": "75b41d02-a85e-4a1e-8a53-228183a2c4f6"
    },
    {
        "author": "李廌",
        "paragraphs": [
            "逃閒閉關坐，忽有賣花聲。",
            "老大自多感，依然京洛情。"
        ],
        "title": "春日即事九首  其九",
        "id": "75ce65fa-712b-4733-bbcd-aecf60dcbfda"
    },
    {
        "author": "李廌",
        "paragraphs": [
            "紙窗明晃晃，雲日暗暾暾。",
            "半夜寒添被，清晨雪擁門。"
        ],
        "title": "雪",
        "id": "8fc8f4bd-4803-4e45-9fb7-b14d47440a3d"
    },
    {
        "author": "李廌",
        "paragraphs": [
            "微陽掛木杪，孤鳥下雲淀。",
            "廣墟遺稻粱，鸛鶴伴鳬雁。"
        ],
        "title": "晚晴  其一",
        "id": "2639bcf5-8b93-4574-b0b7-3de3588b2a1d"
    },
    {
        "author": "李廌",
        "paragraphs": [
            "陰壑留殘雪，林虹带晚霞。",
            "孤烟障漁市，不見兩三家。"
        ],
        "title": "晚晴  其二",
        "id": "c1463e7d-4523-4672-8784-3c6567a05abb"
    },
    {
        "author": "李廌",
        "paragraphs": [
            "日永行人漸困，路長饑馬頻嘶。",
            "驚起一雙白鷺，背人飛向前溪。"
        ],
        "title": "臨潁縣",
        "id": "00c90ca6-73be-406b-9667-c763d3ab8488"
    },
    {
        "author": "李廌",
        "paragraphs": [
            "特地飛來有意，等閑却去無情。",
            "若比邇來時態，秪應時態猶輕。"
        ],
        "title": "楊花詞三首  其一",
        "id": "aa36853b-f055-4a4d-8e4a-7241a2e5c7c8"
    },
    {
        "author": "李廌",
        "paragraphs": [
            "全似秋空白雲，不應日墮紅塵。",
            "樓上何人遠望，黯然無語銷魂。"
        ],
        "title": "楊花詞三首  其二",
        "id": "d1b3fb6c-e91f-46aa-a314-cad2e81ca135"
    },
    {
        "author": "李廌",
        "paragraphs": [
            "苦恨紅梅結子，生憎榆莢悠悠。",
            "解送十分春色，能添萬斛新愁。"
        ],
        "title": "楊花詞三首  其三",
        "id": "d28f2df2-783e-4a63-b56e-0481f4453e3f"
    },
    {
        "author": "李廌",
        "paragraphs": [
            "且喜屋無穿隙雪，未愁漏盡滿靴霜。",
            "紙幃布被從牢落，頼有希牙齒頰香。"
        ],
        "title": "夜坐",
        "id": "5b774315-88ff-4bab-a18b-c02d537c9b9d"
    },
    {
        "author": "李廌",
        "paragraphs": [
            "日射西山爛爛光，低雲遮岸水風凉。",
            "從來鞍馬倦行役，笑語不知岐路長。"
        ],
        "title": "道中即事呈岑使君吏部次和德麟韵三首  其一",
        "id": "71c43323-8a32-46b5-b5e1-723f54df56b0"
    },
    {
        "author": "李廌",
        "paragraphs": [
            "稻塍粟壠綠相連，野老欣逢大有年。",
            "人意物情俱自適，溶溶佳氣滿江天。"
        ],
        "title": "道中即事呈岑使君吏部次和德麟韵三首  其二",
        "id": "687a1ad9-b5e2-4ec8-a49f-7cf2fd08da62"
    },
    {
        "author": "李廌",
        "paragraphs": [
            "白叟黄童話使君，買牛買犢諭邦人。",
            "今年菽粟倉箱滿，仁政常爲七縣春。"
        ],
        "title": "道中即事呈岑使君吏部次和德麟韵三首  其三",
        "id": "3b23e32a-7db2-4028-baec-7198c022b71f"
    },
    {
        "author": "李廌",
        "paragraphs": [
            "低雲不斷風仍急，細雨無聲晚更稠。",
            "千里思君常在眼，黄昏天意自春愁。"
        ],
        "title": "春日偶題寄友人",
        "id": "5ae1674e-66b2-4baa-aeeb-e15756ea49ed"
    },
    {
        "author": "李廌",
        "paragraphs": [
            "醉鄉天地一何寬，不問金壺與玉山。",
            "暫得陶陶太古意，醒來應亦惡人間。"
        ],
        "title": "呂顔野飲醉中寄五絕句次其韵  其一",
        "id": "b2ae2a4b-261f-4c06-a59b-82e1eda23d56"
    },
    {
        "author": "李廌",
        "paragraphs": [
            "酒在盃中惟恐盡，事來眼底只嫌多。",
            "一壺醉倒春風裏，萬斛窮愁奈我何。"
        ],
        "title": "呂顔野飲醉中寄五絕句次其韵  其二",
        "id": "5d73d8f1-8bfb-42fb-a971-7af25001b2c5"
    },
    {
        "author": "李廌",
        "paragraphs": [
            "醉後詩成筆似椽，客來傾酒酒如泉。",
            "憐君常得酒中趣，愧我經春只慘然。"
        ],
        "title": "呂顔野飲醉中寄五絕句次其韵  其三",
        "id": "1798b66e-f5b0-4159-96b9-d3d839bfa41e"
    },
    {
        "author": "李廌",
        "paragraphs": [
            "手持金盞灧斜暉，目送歸鴻萬里飛。",
            "還似習家池上日，醉中倒載接䍦歸。"
        ],
        "title": "呂顔野飲醉中寄五絕句次其韵  其四",
        "id": "94d6e778-001e-406c-aac3-79828c33a950"
    },
    {
        "author": "李廌",
        "paragraphs": [
            "醉倒南山卧白雲，滿天詩思不勝春。",
            "黄雞白酒真堪樂，誰道蓬蒿有此人。"
        ],
        "title": "呂顔野飲醉中寄五絕句次其韵  其五",
        "id": "8e2c42db-6fa9-4c11-b86d-b9fa7949729e"
    },
    {
        "author": "李廌",
        "paragraphs": [
            "何處移來薝蔔花，琢成玉葉靜無瑕。",
            "天香不合人間有，只是祇園居士家。"
        ],
        "title": "題孔氏東園三首  其一",
        "id": "c01b0785-1f52-460c-bab4-eedc80403b7f"
    },
    {
        "author": "李廌",
        "paragraphs": [
            "桐已參天栢已蒼，昔年曾見似人長。",
            "樹猶如此人休怪，賓主相逢鬢各霜。"
        ],
        "title": "題孔氏東園三首  其二",
        "id": "f545fdb7-f784-4701-bb72-5bbae5106efd"
    },
    {
        "author": "李廌",
        "paragraphs": [
            "濃綠陰中黄栗留，醉鄉遲日厭鳴鳩。",
            "青春去後百花歇，頼有枝頭安石榴。"
        ],
        "title": "題孔氏東園三首  其三",
        "id": "cf96e8fc-e60d-4938-8bbc-57f1e06cdca9"
    },
    {
        "author": "李廌",
        "paragraphs": [
            "三年漂泊老荆州，重過淮安舊驛樓。",
            "地上謫仙天上去，故來蕭寺想風流。"
        ],
        "title": "題唐洲東寺訪友人不值詩  其一",
        "id": "ae821cbb-4e70-4904-8267-b299b03f8304"
    },
    {
        "author": "李廌",
        "paragraphs": [
            "眼前風景似襄陽，松柏參天竹滿崗。",
            "鶗鴂一聲春欲去，雨催新杏漸嬌黄。"
        ],
        "title": "題唐洲東寺訪友人不值詩  其二",
        "id": "2386cb4c-d57e-4cb8-9d9f-2947f5891158"
    },
    {
        "author": "李廌",
        "paragraphs": [
            "晴山如黛水如藍，波浄天澄翠滿潭。",
            "身在玉壺圖畫裏，心隨飛鳥過終南。"
        ],
        "title": "渼陂",
        "id": "cc1f52ba-1b7b-4dd6-bed5-b105712a2f6e"
    },
    {
        "author": "李廌",
        "paragraphs": [
            "羨君走馬踏千山，却笑吟詩不肯閒。",
            "寫得清風入嘉句，盡携爽氣出雲間。"
        ],
        "title": "失題  其一",
        "id": "ec21b218-6d99-4865-8be4-c661be03b014"
    },
    {
        "author": "李廌",
        "paragraphs": [
            "吟袖衡雲滿筆端，馬蹄霜跡破朝寒。",
            "據鞍何必須橫槊，自有新詩似建安。"
        ],
        "title": "失題  其二",
        "id": "61fbcae1-4ef9-407b-94ee-c1f2ad2d28d9"
    },
    {
        "author": "李廌",
        "paragraphs": [
            "錢唐西湖三百寺，芳草畫橋烟靄中。",
            "寶陀大士本無相，一亭聊慰伏蛇功。"
        ],
        "tags": [
            "西湖"
        ],
        "title": "觀音亭",
        "id": "aec0ae93-f544-4446-884b-2bb3e0aab830"
    },
    {
        "author": "李廌",
        "paragraphs": [
            "澄波奫淪鴨頭綠，秋水清於春水明。",
            "芰裳已逐秋光盡，藻带暗藏春意生。"
        ],
        "title": "綠鴨亭",
        "id": "d0af5d05-d7f6-47a3-892d-a98a1a619278"
    },
    {
        "author": "李廌",
        "paragraphs": [
            "繞岡脩竹小亭深，風榦雲梢照碧潯。",
            "安得茂林带左右，祇應蕭爽似山陰。"
        ],
        "title": "竹亭詩",
        "id": "4853afaa-e1cf-440e-a668-68886158b38e"
    },
    {
        "author": "李廌",
        "paragraphs": [
            "卷中識盡古來人，筆下文章日日新。",
            "萬里從親海邊縣，要令南國見麒麟。"
        ],
        "title": "送元勛不伐侍親之官泉南八首  其一",
        "id": "80d54787-44ea-4c24-87f8-907147a460d1"
    },
    {
        "author": "李廌",
        "paragraphs": [
            "君房言語妙知名，元凱春秋癖已成。",
            "作者風流公莫讓，要令江海聽文鳴。"
        ],
        "title": "送元勛不伐侍親之官泉南八首  其二",
        "id": "d572d90b-a70e-49ba-a335-356b5b16e700"
    },
    {
        "author": "李廌",
        "paragraphs": [
            "看罷吳山看越山，一帆千里玩風瀾。",
            "令人頗憶羊裘老，爲釣桐廬七里灘。"
        ],
        "title": "送元勛不伐侍親之官泉南八首  其三",
        "id": "f2f6fc81-4adf-43dc-9f68-6ca841f2e7a4"
    },
    {
        "author": "李廌",
        "paragraphs": [
            "解知身世兩鴻毛，肯羨一鈎連六鰲。",
            "有口惟宜醉醇酒，時時痛飲讀離騷。"
        ],
        "title": "送元勛不伐侍親之官泉南八首  其四",
        "id": "524128ef-2f9e-4ca2-adea-fa09813c0a30"
    },
    {
        "author": "李廌",
        "paragraphs": [
            "梅雨晴時荔子丹，絳囊青幄共檀欒。",
            "按圖讀譜嘗珍品，大勝關西苜蓿盤。"
        ],
        "title": "送元勛不伐侍親之官泉南八首  其五",
        "id": "4519495c-4a2f-485c-9cc7-daa9f8141708"
    },
    {
        "author": "李廌",
        "paragraphs": [
            "泉南南浦是南溟，瘴霧熏人不用醒。",
            "想對文書搔首罷，刺桐花下學蘭亭。"
        ],
        "title": "送元勛不伐侍親之官泉南八首  其六",
        "id": "2ce68aa2-88db-480a-81f0-5561e3a8ebe7"
    },
    {
        "author": "李廌",
        "paragraphs": [
            "甌閩接壤氣多同，只恐泉南有颶風。",
            "撅虹見時定翻海，禦寒裘褐要重重。"
        ],
        "title": "送元勛不伐侍親之官泉南八首  其七",
        "id": "0d8404e4-3e6b-4d2e-8a1d-ff0de2ffc607"
    },
    {
        "author": "李廌",
        "paragraphs": [
            "粵藤玉板澤於脂，歙婺隃糜理勝犀。",
            "歸日錦囊詩幾許，七閩當有數千題。"
        ],
        "title": "送元勛不伐侍親之官泉南八首  其八",
        "id": "79995f2d-3ee2-42c3-bf47-1b2ef9f13fb8"
    },
    {
        "author": "李廌",
        "paragraphs": [
            "好去西安蘇縣丞，千年求友近嚴陵。",
            "江山如彼君如此，正似玉壺寒露冰。"
        ],
        "title": "送蘇伯達之官西安七首  其一",
        "id": "3ddfb998-695a-4fb3-9464-739569945c3b"
    },
    {
        "author": "李廌",
        "paragraphs": [
            "湖山主人玉堂客，爾來華髮故應多。",
            "安石雖云江海士，元元蒼生將奈何。"
        ],
        "title": "送蘇伯達之官西安七首  其二",
        "id": "22d726c7-ba02-49bd-8822-f5491cd97af4"
    },
    {
        "author": "李廌",
        "paragraphs": [
            "苦憶君家兩惠連，樓居應作水中仙。",
            "靜看河畔青青草，應有池塘春夢篇。"
        ],
        "title": "送蘇伯達之官西安七首  其三",
        "id": "d8f64828-71b0-466f-968e-6ccbf441ef95"
    },
    {
        "author": "李廌",
        "paragraphs": [
            "問訊東海秦釣客，爾來聞已霸風騷。",
            "緡明餌香我知愧，愧爾一鈎連六鰲。"
        ],
        "title": "送蘇伯達之官西安七首  其四",
        "id": "4e287747-6ebb-49bc-8193-5074918a1eaf"
    },
    {
        "author": "李廌",
        "paragraphs": [
            "寄語松陵與太湖，烟波風月爾何如。",
            "故時景物應如昔，復有當年張翰無。"
        ],
        "tags": [
            "太湖"
        ],
        "title": "送蘇伯達之官西安七首  其五",
        "id": "419c6270-56d4-4c4d-99e3-febbd93a1819"
    },
    {
        "author": "李廌",
        "paragraphs": [
            "橫江一葦聽潮來，江月飛霜落酒盃。",
            "寄語錢唐江上月，可憐寂寞照潮迴。"
        ],
        "title": "送蘇伯達之官西安七首  其六",
        "id": "83578b1a-9077-44db-a44c-44f712dbec61"
    },
    {
        "author": "李廌",
        "paragraphs": [
            "千里隋堤榆柳風，輕花薄莢正冥濛。",
            "離情解逐仙舟去，欲過三江震澤東。"
        ],
        "title": "送蘇伯達之官西安七首  其七",
        "id": "f438f757-08ce-43ab-a3f0-d1959a7eb1ea"
    },
    {
        "author": "李廌",
        "paragraphs": [
            "古寺愔愔映夕岑，谷風凄勁觸霜林。",
            "曩時蕙帳知何處，不見山人來苦吟。"
        ],
        "title": "和陳恬思其叔子思有書齋在山中二首  其一",
        "id": "de8c307d-a3b3-45b9-adf3-f3b59402b248"
    },
    {
        "author": "李廌",
        "paragraphs": [
            "嗟我衰遲行老矣，與君生死尚情深。",
            "屈平賈誼何須舊，敬弔先生淚滿襟。"
        ],
        "title": "和陳恬思其叔子思有書齋在山中二首  其二",
        "id": "f5ff91c6-2415-4680-abee-1492d68c1705"
    },
    {
        "author": "李廌",
        "paragraphs": [
            "各執梅枝不執鞭，涉溪穿竹過林烟。",
            "景純夢裏經行處，直到青溪古洞天。"
        ],
        "title": "從德麟自中盧游靈溪記事  其一",
        "id": "966bdc63-8b84-4360-b2e2-49b1a1a4b614"
    },
    {
        "author": "李廌",
        "paragraphs": [
            "青溪翠壁瀉琮琤，洞府猶傳鬼谷名。",
            "幸有六經堪送老，不思唇舌慕從橫。"
        ],
        "title": "從德麟自中盧游靈溪記事  其二",
        "id": "4b189265-12e1-4dc3-b1ad-2b3dab2865e7"
    },
    {
        "author": "李廌",
        "paragraphs": [
            "裂崖泉射便成溪，溪畔虛巖匹練垂。",
            "玉濺珠跳千仞底，陰陰衆木媚清池。"
        ],
        "title": "從德麟自中盧游靈溪記事  其三",
        "id": "0c93b760-6851-41eb-b568-15473b2871ab"
    },
    {
        "author": "李廌",
        "paragraphs": [
            "底處嬌黄蠟樣梅，幽香解向晚寒開。",
            "故人未寄嶺頭信，先報江南春意來。"
        ],
        "title": "次韵秦少章蠟梅",
        "id": "b52f0876-97cd-4fdd-a899-18a9be13faab"
    },
    {
        "author": "李廌",
        "paragraphs": [
            "冰溪雪嶺赴詩盟，我媿難先二子鳴。",
            "莫憚登臨助餘勇，欲令萬戰遇奇兵。"
        ],
        "title": "德麟以書相招云已與潘仲寶在中盧可自酇來同游靈溪石門雙池等勝處某作六詩率張會川作  其一",
        "id": "dbe4522a-3a68-4740-be32-9995c17592ed"
    },
    {
        "author": "李廌",
        "paragraphs": [
            "靈溪閟洞鏁華胥，地脈旁通分野殊。",
            "莫憚登臨探奇險，恐君他日亦藏書。"
        ],
        "title": "德麟以書相招云已與潘仲寶在中盧可自酇來同游靈溪石門雙池等勝處某作六詩率張會川作  其二",
        "id": "72604257-e4c5-454b-a0d2-61ab96dad9bd"
    },
    {
        "author": "李廌",
        "paragraphs": [
            "千仞雲崖聳石門，古傳此地聖凡分。",
            "我曹自愧羣峰誚，未必山靈解勒文。"
        ],
        "title": "德麟以書相招云已與潘仲寶在中盧可自酇來同游靈溪石門雙池等勝處某作六詩率張會川作  其三",
        "id": "ef5eeb5b-13c5-4faf-b0fe-3315aed3270a"
    },
    {
        "author": "李廌",
        "paragraphs": [
            "地上雲居有梵天，碧池靈脈瀉雙泉。",
            "不應勝地能埋沒，政欲因君佳句傳。"
        ],
        "title": "德麟以書相招云已與潘仲寶在中盧可自酇來同游靈溪石門雙池等勝處某作六詩率張會川作  其四",
        "id": "8a8ca899-ac3d-4270-a7d0-951cb05d3666"
    },
    {
        "author": "李廌",
        "paragraphs": [
            "雲外泉聲度碧林，瀏縈累带作清深。",
            "吾纓已分令塵染，欲借寒光去洗心。"
        ],
        "title": "德麟以書相招云已與潘仲寶在中盧可自酇來同游靈溪石門雙池等勝處某作六詩率張會川作  其五",
        "id": "a9c6c37d-a259-486b-a984-508f029e558c"
    },
    {
        "author": "李廌",
        "paragraphs": [
            "異時倥傯此時閒，甘在塵中可厚顔。",
            "天爲好山生勝士，莫因便懶負雲山。"
        ],
        "title": "德麟以書相招云已與潘仲寶在中盧可自酇來同游靈溪石門雙池等勝處某作六詩率張會川作  其六",
        "id": "46734892-59f5-480a-8ab3-2472212a715a"
    },
    {
        "author": "李廌",
        "paragraphs": [
            "早訝年年狂士來，每來亭上獨徘徊。",
            "山應又喜添知己，去後山容似死灰。"
        ],
        "title": "題峻極下院列岫亭詩  其一",
        "id": "0c9a1dc9-710c-48f9-9d8f-009d36eee25e"
    },
    {
        "author": "李廌",
        "paragraphs": [
            "山色滿亭亭倚空，與君俱在畫圖中。",
            "解道龍騰青壁斷，令人却憶漫浪翁。"
        ],
        "title": "題峻極下院列岫亭詩  其二",
        "id": "371af90c-0d48-4472-b3cc-cbaae0b3d0c1"
    },
    {
        "author": "李廌",
        "paragraphs": [
            "琅玕夭嬌排霄去，敗籜平階聊貯儲。",
            "付與管城湯沐地，何須毛穎號中書。"
        ],
        "title": "筍籜筆詩",
        "id": "ccc9d5b9-f577-4e88-a711-dc70798ff35a"
    },
    {
        "author": "李廌",
        "paragraphs": [
            "漢江莽莽雪浮浮，遠想山陰汎剡遊。",
            "高興共成何更盡，子猷安道喜同舟。"
        ],
        "title": "雪中汎漢江呈德麟",
        "id": "eec201bb-73a6-494d-8ae4-06f647185ca3"
    },
    {
        "author": "李廌",
        "paragraphs": [
            "綠勝章臺楊柳街，青羅斗帳凈無埃。",
            "五株何用詩頻說，安得韓公到此來。"
        ],
        "title": "將至酇城和德麟韵",
        "id": "6083e635-9cf0-490f-9914-8e388a929d45"
    },
    {
        "author": "李廌",
        "paragraphs": [
            "桐實離離楸带長，玉鞭驕馬度垂楊。",
            "黄茆野店人爭看，籬上紅眉粉額粧。"
        ],
        "title": "曉至長湖戲贈德麟",
        "id": "1cac0a1b-247b-4081-b0c6-a6907832435b"
    },
    {
        "author": "李廌",
        "paragraphs": [
            "幾處鞦韆愁日暮，一聲鶗鴂喚春歸。",
            "紅稀綠盡尋常事，不用長繩繫落暉。"
        ],
        "tags": [
            "西湖"
        ],
        "title": "和李端叔大夫從參寥子游許昌西湖十絕  其一",
        "id": "2cda6e6b-89e0-4b47-921f-fb7a772fcf5c"
    },
    {
        "author": "李廌",
        "paragraphs": [
            "草已芊綿柳已柔，落花重疊不須愁。",
            "風光流轉等閒過，又是一年春事休。"
        ],
        "tags": [
            "西湖"
        ],
        "title": "和李端叔大夫從參寥子游許昌西湖十絕  其二",
        "id": "09e0a8a5-505f-4f9a-8393-053a175108df"
    },
    {
        "author": "李廌",
        "paragraphs": [
            "百物爭春竟可憐，清池綠浄但沉天。",
            "浮萍細碎從渠長，憎見差池點荇錢。"
        ],
        "tags": [
            "西湖"
        ],
        "title": "和李端叔大夫從參寥子游許昌西湖十絕  其三",
        "id": "b141f936-0eb3-4331-bcd6-6372594534ea"
    },
    {
        "author": "李廌",
        "paragraphs": [
            "西疇新買數塍田，便掃空囷俟有年。",
            "欲坐瓜菴吹豆葉，風翻黄浪麥秋天。"
        ],
        "tags": [
            "西湖"
        ],
        "title": "和李端叔大夫從參寥子游許昌西湖十絕  其四",
        "id": "7b275a47-aa53-41b2-92ad-30e7e7d138a6"
    },
    {
        "author": "李廌",
        "paragraphs": [
            "風頭皺浪開還促，雨點圓紋亂更多。",
            "何似無風亦無雨，碧天千里在澄波。"
        ],
        "tags": [
            "西湖"
        ],
        "title": "和李端叔大夫從參寥子游許昌西湖十絕  其五",
        "id": "24ad8cc4-aa82-4682-a844-8566bee879f2"
    },
    {
        "author": "李廌",
        "paragraphs": [
            "癡兒插地栽楊柳，楊柳無根插便生。",
            "我亦無根常作客，四年漂泊大梁城。"
        ],
        "tags": [
            "西湖"
        ],
        "title": "和李端叔大夫從參寥子游許昌西湖十絕  其六",
        "id": "045b656f-072d-4f4b-b9ae-e93eb3fb067e"
    },
    {
        "author": "李廌",
        "paragraphs": [
            "股大如腰立已憂，不須登閣始三休。",
            "道人尊足元無病，莫取形骸向裏求。"
        ],
        "tags": [
            "西湖"
        ],
        "title": "和李端叔大夫從參寥子游許昌西湖十絕  其七",
        "id": "8c29d1ff-6569-45ce-b0e4-730e7fed981d"
    },
    {
        "author": "李廌",
        "paragraphs": [
            "夢爲蝴蝶恣飛飛，飛入花叢處處迷。",
            "不是提壺强呼起，尚應栩栩展江西。"
        ],
        "tags": [
            "西湖"
        ],
        "title": "和李端叔大夫從參寥子游許昌西湖十絕  其八",
        "id": "4f105adb-ba46-4fdf-a659-8ac71986426d"
    },
    {
        "author": "李廌",
        "paragraphs": [
            "詩翁詩思與春爭，落筆風雷紙上生。",
            "雪棘滿頤心尚壯，君看巖電射人明。"
        ],
        "tags": [
            "西湖"
        ],
        "title": "和李端叔大夫從參寥子游許昌西湖十絕  其九",
        "id": "8a8588b0-3b6d-44f2-8d91-ad6def5f9752"
    },
    {
        "author": "李廌",
        "paragraphs": [
            "池南池北亂蛙聲，不問官私處處鳴。",
            "昨夜一犁新雨足，無煩科斗更滋生。"
        ],
        "tags": [
            "西湖"
        ],
        "title": "和李端叔大夫從參寥子游許昌西湖十絕  其一○",
        "id": "e06033ca-2a69-4371-8fcc-eb053a9b70b9"
    },
    {
        "author": "李廌",
        "paragraphs": [
            "竹岡深貯一溪雲，溪灣路盡釣磯新。",
            "魚鳥相忘自相樂，使君元是狎鷗人。"
        ],
        "title": "釣臺  其一",
        "id": "6340fed1-1594-4fd6-b345-19daa40d1d59"
    },
    {
        "author": "李廌",
        "paragraphs": [
            "山東太白謫仙人，筆捲天河氣拂雲。",
            "百代公卿嘲哂徧，清溪石上想嚴君。"
        ],
        "title": "釣臺  其二",
        "id": "80e4c92e-a0a3-4783-8a7c-00d93129f9ea"
    },
    {
        "author": "李廌",
        "paragraphs": [
            "興王不患無功業，賊亂常憂在歲寒。",
            "能緩阿瞞移鼎手，長鋋此日愧漁竿。"
        ],
        "title": "釣臺  其三",
        "id": "e22eb83f-05cf-42ee-ac9c-678fed780ca5"
    },
    {
        "author": "李廌",
        "paragraphs": [
            "輕挨殘花香簌簌，旋剝新筍白纖纖。",
            "傷春煮筍買春酒，短褐破碎人家嫌。"
        ],
        "title": "中春",
        "id": "5d4d362c-4dc8-42e5-97b7-5bf6a2ec5d8d"
    },
    {
        "author": "李廌",
        "paragraphs": [
            "久依鳳翼與龍鱗，萬里青雲可致身。",
            "聖主求賢如不及，夜光豈復怒無因。"
        ],
        "title": "王子立寄三絕句云常詣夏頤吉卜云宜見君子子立作詩廌次韵  其一",
        "id": "f43d89a3-ffb7-41d1-8922-5bc9e3bd568f"
    },
    {
        "author": "李廌",
        "paragraphs": [
            "富貴自知當自信，耆鮐福併固脩長。",
            "陰陽可測非天理，男子人知亦易量。"
        ],
        "title": "王子立寄三絕句云常詣夏頤吉卜云宜見君子子立作詩廌次韵  其二",
        "id": "baae3b30-4989-42c4-a9b7-b8174e721ee5"
    },
    {
        "author": "李廌",
        "paragraphs": [
            "三首新詩慰病軀，萬金何必是家書。",
            "隔年已有游嵩約，玉趾何時過敝廬。"
        ],
        "title": "王子立寄三絕句云常詣夏頤吉卜云宜見君子子立作詩廌次韵  其三",
        "id": "07d37f88-d351-44c9-9bec-92ffa4619935"
    },
    {
        "author": "李廌",
        "paragraphs": [
            "千株蜜炬出嚴闉，走馬天街賜近臣。",
            "我亦茅檐自鑽燧，煨鍼燒艾檢銅人。"
        ],
        "title": "寒食",
        "id": "3b09a2e8-f339-4d3f-8815-aa521372a72d"
    },
    {
        "author": "李廌",
        "paragraphs": [
            "旋剪香羅列地垂，嬌紅嫩綠寫珠璣。",
            "花前欲作重重結，繫定春光不放歸。"
        ],
        "title": "飲襄陽沈氏家醉題侍兒小瑩裙带",
        "id": "2dddc378-3518-461e-be77-d04b74b9bbdf"
    },
    {
        "author": "李廌",
        "paragraphs": [
            "關山千里湧銀濤，晚日烘雲欲動摇。",
            "滕六自知遷客近，前驅一洗瘴烟消。"
        ],
        "title": "興安道中雪晴見羣山偶成",
        "id": "d929aa46-084a-40cb-aea1-a330de8622ee"
    },
    {
        "author": "李廌",
        "paragraphs": [
            "山凝秀色螺成髻，溪走寒光珠在盤。",
            "更欲呈姿作清巧，暫粧梅柳雪中看。"
        ],
        "title": "雪晴",
        "id": "162a67b8-5c18-4e2e-9cd6-68e799b55635"
    },
    {
        "author": "李廌",
        "paragraphs": [
            "飛閣凌波浮渺茫，碧山白雲坐相忘。",
            "好風歷楯泛我袂，興來取纓濯滄浪。"
        ],
        "title": "飛閣",
        "id": "ade64169-9555-460f-a499-6a37efa48eac"
    },
    {
        "author": "李廌",
        "paragraphs": [
            "匆匆蓐食過重丘，炬影通林見遠流。",
            "雲物瀾翻烟羃歷，細風吹霰上征裘。"
        ],
        "title": "未曉出雙池小雪作",
        "id": "136adb53-3dbe-4851-8559-da25d76d59de"
    },
    {
        "author": "李廌",
        "paragraphs": [
            "柱側簷欹瓦欲飄，斷垣苔澀樹蕭蕭。",
            "滿庭荒草無香火，惟有禽聲伴寂寥。"
        ],
        "title": "瓦廟",
        "id": "2a243d05-43ba-41a1-89f2-4e6ec7b2435e"
    },
    {
        "author": "李廌",
        "paragraphs": [
            "新雨路少人，公子有佳招。",
            "下馬語未竟，西城趨連鑣。",
            "初云眺江閣，忽欲登山椒。",
            "陟巘踐蹺踊，舍鞍升岧嶢。",
            "濈濈雲屨濕，翩翩風袂飄。",
            "廣隰綠交映，蕪城遠無囂。",
            "带繚江路永，隙光溪影摇。",
            "他山若聚米，亂壠疑翻潮。",
            "岸巾歎鬢槁，撫髀憐肉消。",
            "欲攄紆鬰懷，自恨痀僂腰。",
            "心知中峰近，意怯老步遙。",
            "班荆坐危磴，植杖臨高苗。",
            "注目送三士，綠蘿凌九霄。",
            "風流蹔雲散，箕踞還獨謠。",
            "仰答順風呼，俯聽深澗樵。",
            "山靈或聳誚，谷友如遷喬。",
            "雖同仙凡隔，亦覺神爽超。",
            "毋比抱腸鼠，已異枝巢鷯。",
            "夕曛下歸徑，平林有鳴蜩。",
            "回瞻已陳迹，青靄烟寥寥。"
        ],
        "title": "登楚山絕頂",
        "id": "4b81108d-bb05-458c-8350-a513335ffd52"
    },
    {
        "author": "李廌",
        "paragraphs": [
            "此身常恐竟無成，憂患頻更已不驚。",
            "下第但能供酒令，他時何意主文盟。",
            "耽經謾有春秋癖，閉戶猶防月旦評。",
            "獨對秋風歎華髮，暮雲蕭瑟歲崢嶸。"
        ],
        "title": "老歎",
        "id": "2f11300c-6125-46c5-a289-d24de6489eda"
    },
    {
        "author": "李廌",
        "paragraphs": [
            "卯金自中葉，已若子南周。",
            "阿瞞制威福，九鼎若綴旒。",
            "餘子不復忌，多士例爲仇。",
            "嶄然見芒角，已坐錮與鈎。",
            "誰知英雄彀，翻令作罝罘。",
            "假手陷正平，謔玩戮楊修。",
            "小慧尚必除，偉人那得留。",
            "凜凜孔北海，胸次包九州。",
            "倘令坐廟堂，大盜當寢謀。",
            "專誅及斯人，遂負壑與舟。",
            "當時同朝士，苟生盍包羞。",
            "身死名亦滅，白骨委山丘。",
            "先生雖千載，生氣尚橫秋。",
            "當時眼中意，付與一醉休。",
            "文人具文行，來作東諸侯。",
            "尚友天下士，復于古人求。",
            "作亭俯層城，持杯想風流。",
            "壁間妙著述，騰光昏斗牛。",
            "文存人亦亡，應從文舉游。",
            "我生真碌碌，與世甘沉浮。",
            "思爲坐上客，揚觶和南謳。",
            "無成老岩谷，哀哉空白頭。"
        ],
        "title": "孔北海堂",
        "id": "d79010b2-20b5-4c23-a409-429b559270b3"
    },
    {
        "author": "李廌",
        "paragraphs": [
            "層樓壓清漢，初上便忘歸。",
            "夕靄藏平野，晴烟漏翠微。",
            "城昏晚鴉集，江靜野鷗飛。",
            "何日賦招隠，行吟傍釣磯。"
        ],
        "title": "光化霽景樓",
        "id": "8fc1a416-6c63-435f-8f2a-3c385c510c2f"
    },
    {
        "author": "李廌",
        "paragraphs": [
            "江皋草茅軟，馬首路平寬。",
            "歎老龍鍾態，傷春料峭寒。",
            "月簷茅影亂，風瓦竹聲乾。",
            "喜從佳公子，詩成槊在鞍。"
        ],
        "title": "詩一首",
        "id": "16e9ff3e-0d3d-4837-9333-f894b2adbaf1"
    },
    {
        "author": "李廌",
        "paragraphs": [
            "社公沐髮望年豐，豈謂雨餘仍苦風。",
            "未報田間禾穎秀，但驚堂上燕巢空。",
            "里人分胙祈微福，稚子爬溝擬乞聰。",
            "老病不知秋過半，謾芻新釀要治聾。"
        ],
        "title": "社日書懷",
        "id": "2903ecf9-1f59-4b47-b4d4-790d6c28125c"
    },
    {
        "author": "李廌",
        "paragraphs": [
            "文林換却山林興，誰道山人索價高。"
        ],
        "title": "句  其一",
        "id": "208c2dba-95ac-4030-afa9-01740db6d2d2"
    },
    {
        "author": "李廌",
        "paragraphs": [
            "可笑陳孟公，好客常投轄。"
        ],
        "title": "句  其二",
        "id": "51f5af4b-04c7-4eec-b772-488c2cea0565"
    },
    {
        "author": "李廌",
        "paragraphs": [
            "安得吾皇四百州，皆如此邦二千石。"
        ],
        "title": "句  其三",
        "id": "f2ece770-96e6-4be6-aa3e-a3fb6bb8e49e"
    },
    {
        "author": "李廌",
        "paragraphs": [
            "詩題：再領玉局昔東坡在翰林……後自嶺外歸遂領玉局予復官亦得之坡今亡矣悵然有懷首句：東坡因地夙相親。"
        ],
        "title": "存目",
        "id": "3af5bb89-9dfc-4e32-b5fd-d7c3aa79b937"
    },
    {
        "author": "蔡肇",
        "paragraphs": [
            "天寶諸王愛名馬，千金爭致華軒下。",
            "當時不獨玉花驄，飛電流雲絕瀟灑。",
            "兩方岐薛寧與申，憑陵內廐多清新。",
            "肉騣汗血盡龍種，紫袍玉带真天人。",
            "驪山射獵包原隰，御前急詔穿圍入。",
            "揚鞭一蹙破霜蹄，萬騎如風不能入。",
            "雁飛兔走驚絃開，翠華按轡從天回。",
            "五家錦繡徧山谷，百里舄珥遺塵埃。",
            "青騾蜀棧西超忽，高準濃蛾散荆棘。",
            "苜蓿連山鳥自飛，五陵佳氣春蕭瑟。"
        ],
        "title": "題申王畫馬圖",
        "id": "10a5c2b2-a6a0-4dbe-b943-ef993872824d"
    },
    {
        "author": "蔡肇",
        "paragraphs": [
            "漕河膠舟水流咽，水關著鍵行者歇。",
            "大江伏槎卧長劍，萬頃濕銀寒不結。",
            "蓬萊諸仙亦避寒，海門冥冥凍欲坼。",
            "朔風吹晚雁叫空，蓬巷松杉崖石裂。",
            "道人丈室最高處，地爐蒲團穩坐熱。",
            "我來乘閒不問道，方牀相對無言說。"
        ],
        "title": "冬日遊甘露寺",
        "id": "e6e5c4dd-aef6-4477-83e4-7446bd6a1364"
    },
    {
        "author": "蔡肇",
        "paragraphs": [
            "歲爲茲山一再登，渡頭飛閣獨相凭。",
            "雲生江海交流處，人在松蘿最上層。",
            "殘雪既能留野客，春風先與報山僧。",
            "憑誰邀上東巖宿，更約花時命杖藤。"
        ],
        "title": "立春日焦山留宿",
        "id": "0f950bd9-0f1d-40e1-b52c-2d1779118aa4"
    },
    {
        "author": "蔡肇",
        "paragraphs": [
            "鴻雁歸時水拍天，平岡老木尚依然。",
            "借君餘地安漁艇，乞我寒江聽雨眠。"
        ],
        "title": "題畫授李伯時",
        "id": "5ec508f7-03ca-4f8d-abe0-deaee3d45a84"
    },
    {
        "author": "蔡肇",
        "paragraphs": [
            "平野風烟入夢思，殷勤作畫更題詩。",
            "扁舟卧聽橫塘雨，恰遇江南歸雁時。"
        ],
        "title": "汎舟橫塘遇雨",
        "id": "3413a7b5-99ea-43d9-a678-8704d717cc25"
    },
    {
        "author": "蔡肇",
        "paragraphs": [
            "野水潺潺平落澗，秋風瑟瑟細吹林。",
            "逢人抱甕知村近，隔塢聞鐘覺寺深。"
        ],
        "title": "題李世南畫扇",
        "id": "375de768-fe55-43ad-89f0-963c86294c74"
    },
    {
        "author": "蔡肇",
        "paragraphs": [
            "人物於今歎渺然，孤墳宿草已生煙。",
            "日暮行人道傍會，應逢年少與談玄。"
        ],
        "title": "過邢惇夫墓下作",
        "id": "45878191-2fdc-4c74-855d-cadc96fde53b"
    },
    {
        "author": "蔡肇",
        "paragraphs": [
            "平生擾擾復膠膠，學省重來歲又交。",
            "騎馬醉遭官長駡，讀書慚被學生嘲。",
            "何爲眷戀米三斗，便可經營宅一茅。",
            "好買江干千个竹，待看煙雨長春梢。"
        ],
        "title": "至學省作",
        "id": "953a14e0-2697-4bcc-8fa5-a898566e33f2"
    },
    {
        "author": "蔡肇",
        "paragraphs": [
            "絳節飄飄下紫清，更參隠訣制頹齡。",
            "若逢方丈龐眉叟，來愛囊中赤甲經。"
        ],
        "title": "送洞元法師歸茅山三首  其一",
        "id": "3b2bab01-8eba-453f-98d9-ed0c6ed3b8cb"
    },
    {
        "author": "蔡肇",
        "paragraphs": [
            "崇寧新閣連雲起，天篆浮空寶氣飛。",
            "帝遣羣龍常護守，池潭風雨夜深歸。"
        ],
        "title": "送洞元法師歸茅山三首  其二",
        "id": "5b0e8c1b-deee-4ad3-83a9-b3c27fcb5ca3"
    },
    {
        "author": "蔡肇",
        "paragraphs": [
            "一菴疇昔共嶔崟，古木垂陰歲月深。",
            "恐是三生房次律，要隨藤杖去重尋。"
        ],
        "title": "送洞元法師歸茅山三首  其三",
        "id": "933c4321-cc1a-4362-80de-5138f2e35e12"
    },
    {
        "author": "蔡肇",
        "paragraphs": [
            "筆間雲氣生毫末，紙上松聲聽有無。",
            "收得三茅風雨樣，高堂六月是冰壺。"
        ],
        "title": "題三茅風雨圖",
        "id": "82fd565b-a3d3-43e2-9333-3f4b9e1e24bd"
    },
    {
        "author": "蔡肇",
        "paragraphs": [
            "南山鼕鼕天作鼓，號召諸龍盡行雨。",
            "惟有禿角最先到，潑墨雲中鱗鬣舞。"
        ],
        "title": "𠙶亭山頂白龍穴",
        "id": "c1697b06-3248-4c78-9c7c-4a18dc5c849a"
    },
    {
        "author": "蔡肇",
        "paragraphs": [
            "圖書從所好，英俊此焉依。",
            "奎壁重開照，琳瑯盡得歸。",
            "地嚴宮漏轉，門掩吏人稀。",
            "子有詩三百，西江咀寶璣。"
        ],
        "title": "和慎思詩呈同院諸公  其一",
        "id": "a7bd6b0f-141f-4cdf-9a6c-751dd150d9a7"
    },
    {
        "author": "蔡肇",
        "paragraphs": [
            "客去衣裳嬾，更長燈燭光。",
            "隨身一書笈，貯腹萬雕梁。",
            "夢舊傳青館，封須拜皁囊。",
            "羽翰從此正，天步赤霄長。"
        ],
        "title": "和慎思詩呈同院諸公  其二",
        "id": "8e1fd67f-8604-416f-9c52-0af447d8337d"
    },
    {
        "author": "蔡肇",
        "paragraphs": [
            "諸彥聯翩入，斯文迤邐回。",
            "滔滔引溟漲，爛爛繚巖隈。",
            "此地身拘窘，他時心往來。",
            "倡酬真有味，顧我獨非才。"
        ],
        "title": "和慎思詩呈同院諸公  其三",
        "id": "08c396f8-d725-4cc7-a4b9-4ab669ae218b"
    },
    {
        "author": "蔡肇",
        "paragraphs": [
            "清月看初滿，黄花吐未齊。",
            "小山思隠桂，大谷憶佳梨。",
            "節物信可美，詩騷懶自題。",
            "長年諳獨宿，聽雨閉秋閨。"
        ],
        "title": "和慎思秋日同文館詩  其一",
        "id": "6ecd5f2d-9cbf-438e-b3ba-1c801e52341f"
    },
    {
        "author": "蔡肇",
        "paragraphs": [
            "匝合青雲幕，縱橫白羽場。",
            "誰矜率爾對，吾念斐然章。",
            "名淡隃糜榜，衣飄月窟香。",
            "春風馬蹄疾，鞭帽散平康。"
        ],
        "title": "和慎思秋日同文館詩  其二",
        "id": "63eb1a8a-225f-4997-b207-51041ec1f73e"
    },
    {
        "author": "蔡肇",
        "paragraphs": [
            "萬里夷王子，曾聽若木雞。",
            "泛舟滄海外，授館國門西。",
            "琛幣來重譯，車書想舊題。",
            "蒼梧弓劍冷，雲雨泣芝泥。"
        ],
        "title": "和慎思秋日同文館詩  其三",
        "id": "5a96e217-4353-43fe-89c3-e539c2fc4ec4"
    },
    {
        "author": "蔡肇",
        "paragraphs": [
            "闃寂同文館，秋英綻欲齊。",
            "禪庖分白乳，仙果破青梨。",
            "琴理將忘曲，詩探未賦題。",
            "清懽在文史，誰復夢重閨。"
        ],
        "title": "和慎思秋日同文館詩  其四",
        "id": "129c9852-5adc-4a3b-a613-75fbf80e3748"
    },
    {
        "author": "蔡肇",
        "paragraphs": [
            "明時勤選擢，間設譽髦場。",
            "該學添三傳，微能及九章。",
            "靜無桃葉唱，清有菊花香。",
            "解我幽憂病，惟應頼杜康。"
        ],
        "title": "和慎思秋日同文館詩  其五",
        "id": "2c4ad8cf-0588-482c-a09e-318b7465a2dc"
    },
    {
        "author": "蔡肇",
        "paragraphs": [
            "鵠卵因時化，如何赴越雞。",
            "逸羣來冀北，屏氣入淮西。",
            "盛事兼三物，浮辭斥百題。",
            "慎須精藻鑒，寵辱異雲泥。"
        ],
        "title": "和慎思秋日同文館詩  其六",
        "id": "337803c6-ae88-4d6a-a942-37126a7d2429"
    },
    {
        "author": "蔡肇",
        "paragraphs": [
            "翳翳雲生樹，翻翻風動闈。",
            "高秋忽如此，吾黨苦思歸。",
            "極目愁關塞，侵寒寄褚衣。",
            "少狂真喜事，回首壯心違。"
        ],
        "title": "和慎思未試即事雜書率用秋日同文館爲首句  其一",
        "id": "8a955ecc-67d0-4be7-b1d8-865c8b17b104"
    },
    {
        "author": "蔡肇",
        "paragraphs": [
            "物色清秋逼，官曹靜夜長。",
            "華星披夕靄，皎露洗空凉。",
            "律細詩難繼，禪心夢易忘。",
            "依稀貪佛日，香火宿諸方。"
        ],
        "title": "和慎思未試即事雜書率用秋日同文館爲首句  其二",
        "id": "06093b3e-8712-4623-a286-5b4ba60835ec"
    },
    {
        "author": "蔡肇",
        "paragraphs": [
            "取士漁鹽出，傳經戶牖開。",
            "驚濤簾外起，驟雨筆端來。",
            "人競懸金鑒，書方貴玉杯。",
            "太平元有象，勿遣賦良媒。"
        ],
        "title": "和慎思未試即事雜書率用秋日同文館爲首句  其三",
        "id": "7295a262-9334-4bf3-bdeb-f6d34dab958c"
    },
    {
        "author": "蔡肇",
        "paragraphs": [
            "百萬防秋去，軍容凜將闈。",
            "請排雲鳥出，盡獵犬羊歸。",
            "老息陰符讀，慵便直裰衣。",
            "鄧侯多衮興，時命不予違。"
        ],
        "title": "再和慎思俯和少年真善事之句",
        "id": "121ac8df-2fc8-4eb1-bb33-14b6cb3fef87"
    },
    {
        "author": "蔡肇",
        "paragraphs": [
            "文書汗牛馬，棟宇切昭回。",
            "剸玉君曾試，吹竽我亦來。",
            "鑒精真有頼，詩妙不容陪。",
            "只憶歸山去，霜畦斸芋魁。"
        ],
        "title": "和慎思詩呈同院後至諸公",
        "id": "a418d023-c06a-4da0-bcf6-4c9bd27a0358"
    },
    {
        "author": "蔡肇",
        "paragraphs": [
            "午門鑰入斷人行，禁漏稀微出邇英。",
            "齊拜勅書期老仗，並驅騶御出西城。",
            "諠譁燈火看如夢，關鎖官曹祇寄聲。",
            "聊付能詩破羈旅，詩成冉冉又還生。"
        ],
        "title": "和慎思初入試院",
        "id": "a1e73ead-b697-43de-8170-722cca9a76d2"
    },
    {
        "author": "蔡肇",
        "paragraphs": [
            "清秋官舍酒瓶空，滿袖黄花情所鍾。",
            "忽得數篇吟可老，絕知開口笑難逢。",
            "浮舟有底不歸去，戲馬猶能限莫從。",
            "江上鱸魚三尺許，西風欹枕夢魂濃。"
        ],
        "title": "和慎思重九考罷試卷書呈同院諸公",
        "id": "78886715-9436-4f89-8bc4-aa52144752aa"
    },
    {
        "author": "蔡肇",
        "paragraphs": [
            "卧聽高齋落葉風，清詩交詠想晨鐘。",
            "故人厚意論千載，正始遺音僅一逢。",
            "膠漆初期在俄頃，雲龍莫恨不相從。",
            "芸房深鎖秋香冷，鬰鬰葱葱佳氣濃。"
        ],
        "title": "次韵慎思貽无咎文潜誦詩",
        "id": "5036f0d5-7e14-45d4-bc89-6fe033453e84"
    },
    {
        "author": "蔡肇",
        "paragraphs": [
            "白鹿真人欻御風，青杉手種大如鐘。",
            "還丹未化神應護，道骨相期子合逢。",
            "萬里且看騰踏去，一樽聊喜笑言從。",
            "攢峰列壑休南望，曉榻秋陰分外濃。"
        ],
        "title": "和慎思同舍問及故山景物用鐘字韵詩以答",
        "id": "ec3c5558-e8ba-4028-9d82-820243d82ac9"
    },
    {
        "author": "蔡肇",
        "paragraphs": [
            "曹公長劍一杯酒，鄧子孤雲萬里心。",
            "神駿莫辭觀馬廄，深沉久合寄書林。",
            "禮闈聯事幾三月，詞客悲秋共一音。",
            "獨有何郎詩思苦，空階點滴伴清吟。"
        ],
        "title": "和慎思漫興成章屢蒙子方寵和更辱贈句輒用奉酬",
        "id": "04bfc484-9823-4ef6-abb4-71cec7278dfe"
    },
    {
        "author": "蔡肇",
        "paragraphs": [
            "江清石磊磊，野曠竹修修。",
            "此地有茅屋，我行尋白鷗。",
            "分留須物色，來往更風流。",
            "相對黄塵夢，詩成擁鼻謳。"
        ],
        "title": "慎思說家山之勝用其語得詩",
        "id": "90f43a05-9877-4077-9c98-ad67c322115c"
    },
    {
        "author": "蔡肇",
        "paragraphs": [
            "南山千畝龍蛇窟，半夜春雷起屈盤。",
            "欲釣六鼇滄海去，爲留春筍作長竿。"
        ],
        "title": "和慎思寄次張弟",
        "id": "e02af7b5-51db-4106-bfc4-5f05dae8d6e3"
    },
    {
        "author": "蔡肇",
        "paragraphs": [
            "鄧子詞鋒魯孟勞，刜鍾剸玉盡鉛刀。",
            "風流陶謝枝梧困，擊節期君僕命騷。"
        ],
        "title": "和无咎奉答文潜戲贈",
        "id": "50384471-4c32-4d8e-b711-0fb6f372fba2"
    },
    {
        "author": "蔡肇",
        "paragraphs": [
            "吳山楚水未忘懷，暮雨朝雲恨已乖。",
            "縱免摩伽能毀戒，未妨澤室會千齋。"
        ],
        "title": "小詩戲无咎",
        "id": "865002a1-8e58-4dd5-b10c-73301dc3c500"
    },
    {
        "author": "蔡肇",
        "paragraphs": [
            "窮秋天氣少晴明，雨葉風窗夜夜聲。",
            "應爲幽人聽未足，不教驄馬出重城。"
        ],
        "title": "和慎思與文潜无咎對榻夜話達旦",
        "id": "9ace54da-951f-4316-8647-6d3492bb26db"
    },
    {
        "author": "蔡肇",
        "paragraphs": [
            "城中鼎食排翠釜，羊胛駝峰賤如土。",
            "青衫學士家故貧，斗米束薪炊濕雨。",
            "縱橫圖史照屋壁，呫囁詩騷從稚乳。",
            "省中無事騎馬歸，雨聲一洗茅簷苦。",
            "急呼南巷同舍郎，聽我臨風有凉語。",
            "且貪青簡事文章，未有黄金買歌舞。",
            "往來詩卷牛腰許，太羹玄酒並在戶。",
            "吾詩老澀邀使前，政坐可口收艱俎。"
        ],
        "title": "和文潜初伏大雨戲呈无咎",
        "id": "d5c46ad3-9580-49d4-b07e-9ff2abbc3dc1"
    },
    {
        "author": "蔡肇",
        "paragraphs": [
            "張侯胸中包覆釜，百里奔流無寸土。",
            "玄蛟白鼉有時作，一洗乾坤三日雨。",
            "詩雄變怪有如此，震動猶能止啼乳。",
            "已傾太白酒船空，更壓少陵飯山苦。",
            "昨朝東門同拜勅，玉齒猶殘道中語。",
            "閉門十日無一事，坐對空庭秋葉舞。",
            "何時御史出霜臺，便假前騶辭棘戶。",
            "城南邀我倒餘尊，紫栗黄橙已登俎。"
        ],
        "title": "次韵上文潜丈",
        "id": "ab175eb9-0272-4cf0-b42d-ef14d157659e"
    },
    {
        "author": "蔡肇",
        "paragraphs": [
            "羌兵昔出皋蘭路，欲鏟新城無聚土。",
            "烟烽照夜氣如霞，鐵馬連羣歕成雨。",
            "東西兩關同日破，股掌嬰兒絕哺乳。",
            "鼓聲十日拔帳歸，至今猶說防城苦。",
            "當時諸將無奇策，不敢彎弓向胡語。",
            "橐駝西來金帛去，孽狐小鼠猶跳舞。",
            "王師八月盡防秋，惴惴軍興恐編戶。",
            "腐儒不用輒憂邊，廟堂有人制尊俎。"
        ],
        "title": "再答文潜",
        "id": "3219b04b-4730-464c-8c9b-e0f9296f008f"
    },
    {
        "author": "蔡肇",
        "paragraphs": [
            "墮竈一言能破釜，魔界掃空成佛土。",
            "鍾山道場天所開，萬壑千巖沒華雨。",
            "白衣居士演真諦，江漢滔滔流去乳。",
            "自從玉髻飛上天，妙緣誰救諸有苦。",
            "我昔南行入定林，水鳥松風能妙語。",
            "六時天樂綵雲飛，百丈寒江翠綃舞。",
            "此地知君曾著力，雷作彈指開蟄戶。",
            "空山蕙帳盍思歸，秋末晚菘行可俎。"
        ],
        "title": "用俎字韵呈樗年",
        "id": "4afa7b9e-1b8d-4bb6-ae01-29b6d3aa7666"
    },
    {
        "author": "蔡肇",
        "paragraphs": [
            "西方殘敵魚游釜，往歲天兵收境土。",
            "軍行旱海口生烟，沙井無泉天不雨。",
            "將軍意氣吞八荒，欲入凉州傾馬乳。",
            "堅城不下河未冰，幕中稍覺從軍苦。",
            "曹侯獻計取東關，帳下選鋒同此語。",
            "歸來塞色侵鬢毛，聯翩始閱交衢舞。",
            "不學行間妄校尉，盡斬孫歆封萬戶。",
            "人生富貴有危機，彘肩不願加雕俎。"
        ],
        "title": "上呈子方鄉丈",
        "id": "5bfffa9b-d5dd-4261-999b-f4ff24aed74e"
    },
    {
        "author": "蔡肇",
        "paragraphs": [
            "欲知歸期近，朱墨復在手。",
            "出門豈無時，官事少邂逅。",
            "張公晚定交，千仞仰森秀。",
            "華堂耿青燈，夜半獅子吼。",
            "真龍服內閑，爽氣凜羣廄。",
            "新詩陳五鼎，斟酌皆可口。",
            "光華委行色，於我亦何有。",
            "緘藏不知報，刻畫無鹽醜。"
        ],
        "title": "和文潜欲知歸期近",
        "id": "2a8427e8-ab0c-40a3-82d7-ea0e5513b47f"
    },
    {
        "author": "蔡肇",
        "paragraphs": [
            "兩河郡縣淪西方，西人思漢今未忘。",
            "果園蕪沒白草芳，旃裘戲馬誰家郎。",
            "車箱峽口澗谷長，旄頭倒掛回穹蒼。",
            "王師西出討獝狂，六花簇壘來堂堂。",
            "前鋒銳頭臂兩槍，伏姦謹索收生羌。",
            "天聲隠轔摇姑臧，奇兵繚背斷饋糧。",
            "决河有聲如壞岡，城頭擊鍾聲殷床。",
            "萬甲幾欲漂無旁，雖有伉健誰騰驤。",
            "一夫不敢陵彼隍，馬首欲東促歸裝。",
            "緘胸有策鬚眉揚，歸來恍恍若有亡。",
            "劬勞累日何由償，戰鞍掛屋尋書囊。",
            "目隨飛鴻思帝鄉，彭城老將官橫行。",
            "幕中市駿收驌驦，射堂兩部奏清商。",
            "應弦破鏑如蜂房，談笑斥土羈名王。",
            "畫圖遣奏朝明光，詔書留典真乘黄。",
            "錦韉玉勒春風香，平池老柳高雲凉。",
            "神駿在目豪吟觴，跨下蹀躞驚鳬翔。",
            "皇居九衢天中央，我時項背聊相望。",
            "西城九月天隕霜，夜談關塞評文章。",
            "微言竊比惠與莊，和詩脫筆覺我忙。",
            "祝君韜養壽且祥，功名有來成堵牆。",
            "勿憂寒暑敗肉漿，韔弓箙矢用則張。"
        ],
        "title": "敬用无咎學士年兄長韵上呈子方太僕",
        "id": "d2edf0ff-15fe-45ca-b192-1426c1d9d0a8"
    },
    {
        "author": "蔡肇",
        "paragraphs": [
            "君家晉陵我朱方，君家易知復難忘。",
            "十年不見蘭畹芳，青衫翩翩黄白郎。",
            "我游東南歲月長，江流洶湧山鬰蒼。",
            "燭龍東來尾鬣狂，烏爪真人坐高堂。",
            "山中旛剎森戈槍，道場法嗣通衡羌。",
            "大道甚夷車御臧，獨不進步誰資糧。",
            "脫身簿領行澗岡，青崖結茅雲繞床。",
            "飄颻西墮梁宋旁，至今夢想猶高驤。",
            "矧復約子西城隍，瓦爐梵夾隨行裝。",
            "形骸土木神遠揚，少狂豪氣今則亡。",
            "劇談軟語志頗償，模寫物象揮錦囊。",
            "樽前坐我烟靄鄉，憐君駮踠未著行。",
            "側身六合悲驌驦，即今文學可卜商。",
            "赤刀大訓在西房，詔書興賢利賓王。",
            "重闈共此燭燈光，肥羊細肋蟹著黄。",
            "茭蒲生白晚菘香，落月動影簾帷凉。",
            "夜如何其未卷觴，座間詩陣鵝鸛翔。",
            "卧旗蓄銳豈遽央，我堅孤壘何敢望。",
            "降旛欲掛月似霜，獨君一掃可得章。",
            "滔滔筆力抵卞莊，兩虎未捽終不忙。",
            "蜘蛛拂面歸有祥，便看大榜掛北牆。",
            "南城西寺載殽漿，背城借一猶能張。"
        ],
        "title": "次韵上呈樗年主簿鄉兄",
        "id": "63df1190-a3cb-4da2-ade3-c88c05f6f5e2"
    },
    {
        "author": "蔡肇",
        "paragraphs": [
            "我家書冊代耕農，尚祝甌窶畝一鍾。",
            "再築金臺端不昧，高懸水鏡亦難逢。",
            "親闈動喜欣欣色，士論推公趯趯從。",
            "好在黄花歸薦壽，秋堂歡笑變春濃。"
        ],
        "title": "家弟別試預薦時蒙慎思學士贈詩致慶感荷不已次韵酬謝",
        "id": "5f5a165c-79ea-4ff8-840a-a42a8bf7d1fb"
    },
    {
        "author": "蔡肇",
        "paragraphs": [
            "陸機異時宅，故物無復迹。",
            "悠悠谷水陽，野水凄餘碧。",
            "我觀豪士賦，文字豈不白。",
            "一爲功名誤，末路真可惜。",
            "至今風雨夜，哀鶴鳴不息。",
            "千秋得吾人，浄眼照阡陌。",
            "結茅風烟際，一悟世網窄。",
            "古今一丘貉，貴賤百年客。",
            "閉門橙橘香，隠几冰凍釋。",
            "我慚升斗祿，矯首望八極。",
            "人生勞佚間，此殆天所檄。",
            "鵬翔赤霄動，鯨噴碧海坼。",
            "爲爾具扁舟，送此齒髮迫。"
        ],
        "title": "題朱之純谷陽園",
        "id": "99679ca9-261c-4a77-be8e-620c65073c1d"
    },
    {
        "author": "蔡肇",
        "paragraphs": [
            "青山雲半遮，慘淡有離色。",
            "溪水亦潺湲，嗚咽當枕側。",
            "男兒四方志，百年一行役。",
            "山水亦奚悲，我自本無得。",
            "父老挽我車，洒淚半悽惻。",
            "使君雖自力，慚無理人術。",
            "舉手謝父老，意厚難報塞。"
        ],
        "title": "書靜勝院壁留別父老",
        "id": "977c6afb-09c1-4bb8-990f-0b62c09a19ac"
    },
    {
        "author": "蔡肇",
        "paragraphs": [
            "厨廩空虛鼠亦饑，終宵咬齧近秋帷。",
            "腐儒生計惟黄卷，乞取銜蟬與護持。"
        ],
        "title": "從孫元忠乞貓",
        "id": "9036276d-351b-45bd-9472-706dd7c861c4"
    },
    {
        "author": "蔡肇",
        "paragraphs": [
            "聞君秉筆賦雞林，海怪山奇人購尋。",
            "莫紀大宛多善馬，却令天子便甘心。"
        ],
        "title": "贈王子飛之高麗",
        "id": "8a53c7e8-af53-4bdb-86d2-818b8852323f"
    },
    {
        "author": "蔡肇",
        "paragraphs": [
            "天上房星不下來，連山芻粟飽駑駘。",
            "龍姿逸駕飛騰盡，頼爾毫端力挽回。"
        ],
        "title": "題李伯時照夜白馬圖",
        "id": "a94a78d6-a1d5-462a-90ab-1892dc87104d"
    },
    {
        "author": "蔡肇",
        "paragraphs": [
            "東南勝概未忘情，老去扁舟復此行。",
            "小邑歲除無市井，下田水落見農耕。",
            "雪消西嶺層棱出，春到重湖鱗甲生。",
            "橋下霜蛟貪睡美，爲槌千鼓作雷聲。"
        ],
        "title": "除夜宿垂虹亭",
        "id": "cbb2e323-92f9-4543-a237-f5649edd6dbf"
    },
    {
        "author": "蔡肇",
        "paragraphs": [
            "天台四萬八千丈，玉京五城十二樓。",
            "欲乘西風跨獨鶴，直渡南斗騎牽牛。",
            "麻姑長爪快搔背，巢父投竿應掉頭。",
            "廣文物色分留在，二妙龍詩肯罷休。"
        ],
        "title": "送蔡駰守天台",
        "id": "921d1bad-5729-49dd-8480-479519fea6ba"
    },
    {
        "author": "蔡肇",
        "paragraphs": [
            "潯陽江上陶彭澤，五株楊柳青山宅。",
            "元和之中白司馬，送客江頭明月下。",
            "當時盡作廬山客，林下題詩石上眠。"
        ],
        "tags": [
            "庐山"
        ],
        "title": "江州",
        "id": "8e0cc7a0-3c98-49bc-9217-5c2ce4b63e13"
    },
    {
        "author": "蔡肇",
        "paragraphs": [
            "使君詩句益超然，文陣收工是昔年。",
            "本是東南遺愛守，聊從巖谷甚臞仙。",
            "莫嫌供給難留客，只爲湖山已自賢。",
            "好請東封西狩頌，老來詞格似甘泉。"
        ],
        "title": "杭州次周大夫韵  其一",
        "id": "3c0aadb9-cd2d-4131-9e91-3364fd40d457"
    },
    {
        "author": "蔡肇",
        "paragraphs": [
            "湖邊蓮葉已田田，聞道花開勝去年。",
            "君不御兮應有恨，風其吹汝未應仙。",
            "韵詞合繼菑公作，郡守誰如白傅賢。",
            "却使詩翁閒著筆，滔滔長句湧言泉。"
        ],
        "title": "杭州次周大夫韵  其二",
        "id": "a886e127-33c6-436c-9f19-1a6382f4041c"
    },
    {
        "author": "蔡肇",
        "paragraphs": [
            "只占西湖不占田，六蓮重到欲忘年。",
            "慚無佳句追和靖，聊取幽芳薦水仙。",
            "對面文章能發興，脫身朝市已稱賢。",
            "江邊五月梅天雨，擬附齊舲過冷泉。"
        ],
        "tags": [
            "西湖"
        ],
        "title": "杭州次周大夫韵  其三",
        "id": "3c5d28e9-bbb5-457a-8db2-49d69d6bbe15"
    },
    {
        "author": "蔡肇",
        "paragraphs": [
            "一尉東南屈指中，雍容車騎舊兒童。",
            "郎君扇枕家中晚，侍史焚香省戶空。",
            "十里浮梁晴卧蝀，一江春水浄磨銅。",
            "三年官滿東吳去，爲具扁舟破浪風。"
        ],
        "title": "送錢齊玥倅蘇州二首  其一",
        "id": "d5f52a8f-4e28-4f4d-bce7-cc720be345c1"
    },
    {
        "author": "蔡肇",
        "paragraphs": [
            "洞庭飛雨打湘弦，燕寢凝香思渺然。",
            "四者難并知我老，七言俱賦爲君妍。",
            "雜花遶徑迎籃轝，春鳥喧洲起畫船。",
            "聞道山公方啟事，重看一鶚在秋天。"
        ],
        "tags": [
            "洞庭湖"
        ],
        "title": "送錢齊玥倅蘇州二首  其二",
        "id": "625aec27-a9cc-4078-b540-3c3befa4b18b"
    },
    {
        "author": "蔡肇",
        "paragraphs": [
            "憐吾居處似東屯，草棘荒凉郭裏村。",
            "明月有情先入戶，青山無事獨當門。",
            "未能種秫五十畝，且爲栽桃二百根。",
            "不學靈雲覓知解，花時相喚倒餘尊。"
        ],
        "title": "吾庵",
        "id": "dfb5984b-d6d3-4c7a-b498-c29ed782f11b"
    },
    {
        "author": "蔡肇",
        "paragraphs": [
            "百川赴下流，江海互吞吐。",
            "回瀾薄空日，老岸不立土。",
            "坡陀出巨石，鼇背啟窗戶。",
            "我來俯凝碧，萬頃過微雨。",
            "南沙八十里，草木盡可數。",
            "風聲玄冥開，松影翠蛟舞。",
            "昏昏魚龍氣，暝色失洲渚。",
            "林間古蘭若，梵放雜鳴櫓。",
            "不能掛長帆，破浪極幽睹。",
            "至今清夜夢，窈窕越修阻。",
            "喜君自茲來，浩浩見眉宇。",
            "館置古城東，淡飯忘羈旅。",
            "連城雖自珍，歷塊誰爲許。",
            "束書問東舟，了不掛一語。",
            "脫身少年場，清座參佛祖。",
            "冰顔未生髭，老氣欲冠古。",
            "所得豈虛名，自是慰諸呂。",
            "南天正炎溽，歸思亟飛羽。",
            "江魚已釣肥，江酒尚酤煮。",
            "訪子昔遊地，耿耿月沉浦。",
            "席龍望東南，浮雲渺吳楚。"
        ],
        "title": "寄題君山亭送呂天衢秀才",
        "id": "9593cbe8-eb18-49a4-b2e6-330321a7fb05"
    },
    {
        "author": "蔡肇",
        "paragraphs": [
            "江頭新晴好天氣，江上兒郎櫂船戲。",
            "掉船往來西復東，畫橈掠水如飛鴻。",
            "清晨太尉自領客，蕩漾幕帟翻春風。",
            "欲標不但與民樂，約束部曲藏軍容。",
            "只今潯陽賊圍繞，天子耀兵未誅討。",
            "渠儂幸自慣水戰，駕水樓船救江表。",
            "朝廷逡巡領詔書，太尉不日歸西樞。",
            "試問兵鈐元節制，藉留歲月還何如。"
        ],
        "title": "江滸按舟師",
        "id": "cc25849c-91c6-4ead-b27d-a32085d96066"
    },
    {
        "author": "蔡肇",
        "paragraphs": [
            "陰風漠漠護崔嵬，激澗脩篁翠壑開。",
            "何處人天盡回向，于今龍象亦堪哀。",
            "常星曉掛層臺冷，隕石宵飛夏屋摧。",
            "巖尸彭鏗聊戲擊，山中日月有奔雷。"
        ],
        "title": "游善權洞  其一",
        "id": "9b36d294-7522-460a-b317-49669a309976"
    },
    {
        "author": "蔡肇",
        "paragraphs": [
            "相鮮金碧照崔嵬，殿閣園林迤邐開。",
            "留戀白雲禪客少，寂寥青嶂曉猿哀。",
            "山川勝處天然巧，景象窮時石也摧。",
            "靖節遠公如可作，不應蓮社愧劉雷。"
        ],
        "title": "游善權洞  其二",
        "id": "ee70310b-9446-4fa1-a266-2efd65157f4d"
    },
    {
        "author": "蔡肇",
        "paragraphs": [
            "勝迹傳來不記年，昔聞曾駐漢神仙。",
            "赤烏方喜靈壇建，白馬俄驚梵宇遷。",
            "觀額自唐因記定，宮碑至宋有眠鎸。",
            "江南福地雖云衆，第一無過此洞天。"
        ],
        "title": "題天申宮",
        "id": "2b83df7b-12dc-4360-b327-8d08fa6940f0"
    },
    {
        "author": "蔡肇",
        "paragraphs": [
            "髯仙御氣已超昇，巖洞千秋冷不扃。",
            "若許殘鉛除白髮，敢辭長鑱斸青冥。",
            "壇場歲爲民祈福，蒿艾時因鬼乞靈。",
            "他日重來尋石髓，絳雲深坐讀黄庭。"
        ],
        "title": "張公洞  其一",
        "id": "f0746e4f-15bd-482c-97c0-c320ab676300"
    },
    {
        "author": "蔡肇",
        "paragraphs": [
            "髯仙御氣款雷扉，洞戶千秋敞翠微。",
            "寓馬至今來秘祝，芻靈聊復借餘威。",
            "石房故劍龍隨勢，空竈殘丹鼠輒飛。",
            "欲煉刀圭留齒髮，山頭白鶴幾時歸。"
        ],
        "title": "張公洞  其二",
        "id": "5d4e36c3-c492-4bba-b633-b60ce28ed661"
    },
    {
        "author": "蔡肇",
        "paragraphs": [
            "我昔京口居，屢爲南山遊。",
            "古寺滿修竹，平田漫清流。",
            "四升崇邱望，培塿見五州。",
            "人生如藝田，要待歲晚收。",
            "內懼寡道力，眇然念前修。",
            "六合不爲狹，五畝亦爲謀。",
            "何妨傍城邑，心遠地自悠。",
            "漕水應潮漲，堂下可遭周。",
            "葉落固有餘，柿栗不外求。",
            "生理如此足，豈謝巖谷幽。",
            "奈何不勇决，一毫輒絆留。",
            "余性本拙戇，涉世易悔尤。",
            "微官如涕唾，容易思罷休。",
            "三龍亦馳騁，詩好意則不。"
        ],
        "title": "次韵王彥昭昆仲題京口新居",
        "id": "6bd83afa-bafd-4abd-9e2f-189fc768109b"
    },
    {
        "author": "蔡肇",
        "paragraphs": [
            "海門山頭初日晴，西津渡口寒潮生。",
            "沙痕暗長島嶼沒，但見漁舟縱復橫。",
            "江烟漠漠飛鷗鷺，著底寒魚冷難捕。",
            "霜中漁父扣舷歌，明月蘆花不知處。"
        ],
        "title": "寒江捕魚圖",
        "id": "8cf9638b-0d07-4205-89b7-21496eebfe1a"
    },
    {
        "author": "蔡肇",
        "paragraphs": [
            "中泠之西古石排，狂波悍浪何能摧。",
            "顛崖骨立不受土，草木堅瘦知誰栽。",
            "長蛇怒結花磥磈，蒼隼饑嘯寒毰毸。",
            "舟師雨汗渡洑水，捩舵失手遭旋雷。",
            "我行十月潮如落，百仞屹立青瓊瑰。",
            "天吳白鯨隠映沒，貝闕珠宮空洞開。",
            "沉沉窟宅閟奇鬼，赤衣駕馬胡爲哉。",
            "羣珠可燬不可照，扶桑羨門歸去來。"
        ],
        "title": "石排山渡行",
        "id": "fcf7e9f7-897d-4301-9d95-cd0697579f35"
    },
    {
        "author": "蔡肇",
        "paragraphs": [
            "州城西南五里間，如渡鞏洛趨秦川。",
            "土囊行盡跨山脊，雲濤萬頃江掀天。",
            "江南六月黄埃起，嶺上行人多暍死。",
            "車聲躑躅正煩冤，石縫甘寒冽清泚。",
            "茲山蟠伏信有靈，窮幽訪遠恨未能。",
            "山農告異指南麓，夜有虹氣如長繩。",
            "朝携長鑱剃草棘，應手鏗然逢鉅石。",
            "深藏疑有仙鬼護，完好不受沙土蝕。",
            "十夫募工挽使前，舉身洶洶爭相傳。",
            "置園輝澤被草木，隅坐咫尺生雲烟。",
            "自笑年來有師癖，摩挲剔濯窮朝夕。",
            "嵌形空洞出包藏，玉質青溫相靈璧。",
            "沙痕洗盡圭角光，卷崖透壑通中旁。",
            "縷分淺黛泫微雨，翠剝蒼蘚晞朝暘。",
            "我昔扁舟臨古汴，千金價市搜尋徧。",
            "蘭皋西鏁靳家園，方丈瀛洲眼中見。",
            "君不聞米家硯山入禁中，蕞爾卷石誰爲容。",
            "乃知此亦有顯晦，萬事默默由天公。"
        ],
        "title": "得奇石於峴山",
        "id": "d547b045-56a7-4e33-99cc-7d0d2bd7e292"
    },
    {
        "author": "蔡肇",
        "paragraphs": [
            "吾聞海中之山名黛輿，八紘九野水所輸。",
            "沙痕蕝石記千古，堯水滔天才一濡。",
            "西潴七澤並淮湖，南傾百粵包荆舒。",
            "孤根不畏波浪沒，正氣自有神明扶。",
            "火輪纔升水鶴唳，地籟所作江㹠噓。",
            "佳氣鬰鬰崖不枯，華堂五丈安方裾。",
            "魚山清梵吼螺唄，水師絕叫訶龜魚。",
            "山靈護法踴車象，石叟衄敵峻隈隅。",
            "可憐蠻觸戰左右，始信婦姑勃空虛。",
            "大千共此華藏海，比邱無一鍼鋒居。",
            "君詩文采炳於菟，我行稽留類賈胡。",
            "何時妙語對竹榻，清夜柏子燃銅爐。",
            "卓錐之地雖亦無，安用更求無價珠。"
        ],
        "title": "和翟忠惠游焦山",
        "id": "3031e4f6-d3ee-4549-9706-dea4d4e82417"
    },
    {
        "author": "蔡肇",
        "paragraphs": [
            "瓜州東望西津山，山平水闊生寒烟。",
            "海門日出江霧破，沿江山色寒蒼然。",
            "五州京峴穹隆隠轔尚不見，况乃鹿跑馬跡點滴之微泉。",
            "中泠之南古浮玉，鐘鼓下震蛟龍川。",
            "樓臺明滅彩翠合，海市仙山當目前。",
            "興來赤脚踏鰲背，揮弄白日摩青天。",
            "原松芊芊雪欲盡，野氣鬰鬰春逾妍。",
            "三更潮生月西落，寒金萬斛流瓊田。",
            "江山佳處心自省，畫圖忽見猶當年。",
            "有如遠作美人別，耿耿獨記長眉娟。",
            "雙瓶買魚晚渡立，孤篷聽雨春灘眠。",
            "翰林東坡知此樂，至今舟上漁子談蘇仙。",
            "玉堂椽蠟照清夜，葦間幽夢來延緣。",
            "山川信羨歸未得，送行看盡且作公子思歸篇。"
        ],
        "title": "烟江疊障圖",
        "id": "91381484-6957-472b-9c96-b974df4469dd"
    },
    {
        "author": "蔡肇",
        "paragraphs": [
            "城曉通霜白，樓晴映霧殘。",
            "玉螭取噴薄，鐵鳳舞高寒。",
            "議敢分丹鼉，時能御馬鞍。",
            "腐儒江海意，菱芡得加餐。"
        ],
        "title": "望海樓",
        "id": "0c68c38c-3c17-41cd-9316-2d21c0782df2"
    },
    {
        "author": "蔡肇",
        "paragraphs": [
            "聚墨魔宮殿，毗嵐色界天。",
            "劫灰迷狠石，鉛水泫銅仙。",
            "扁榜無佳句，華榱有勝緣。",
            "大江春正碧，白晝島夷船。"
        ],
        "title": "甘露寺遭火",
        "id": "b184ac55-edd3-4724-8e94-434f326ffea7"
    },
    {
        "author": "蔡肇",
        "paragraphs": [
            "野曠天平入，潮生海倒流。",
            "帆餘閩嶠色，雁带玉關秋。",
            "齋近烏鳶集，漁殘網罟收。",
            "雖云是吾土，茲日始能遊。"
        ],
        "title": "登焦山二首  其一",
        "id": "e3eb5c7f-c955-49dc-8b38-56deac4e0002"
    },
    {
        "author": "蔡肇",
        "paragraphs": [
            "早鞍沾宿靄，夕楫漾晴暉。",
            "歲稔登新穀，山寒御夾衣。",
            "幽威廣殿角，高遁故庵扉。",
            "稍悔魚竿手，頻年事鞅鞿。"
        ],
        "title": "登焦山二首  其二",
        "id": "3883983a-9f80-47fe-b425-32cb691f3b54"
    },
    {
        "author": "蔡肇",
        "paragraphs": [
            "模寫山川畫不如，送來我得卷還舒。",
            "廢興此郡多遺事，搜索因君得盡書。",
            "劫壞丹青無晉舊，地窮岡塹是秦餘。",
            "試參故楮來真賞，定有能知近代歟。"
        ],
        "title": "京口即事和周開祖韵",
        "id": "46e6bd72-ca6b-485e-b9c0-ca626794196b"
    },
    {
        "author": "蔡肇",
        "paragraphs": [
            "東南聞詔想風流，竹馬津亭待去舟。",
            "夾案曾爲新右史，分符仍是古諸侯。",
            "大江注海吞三島，高閣臨城覽五州。",
            "筆力自能迴造化，鶴林神女謾來遊。"
        ],
        "title": "送朱行中守潤",
        "id": "606add55-3e8f-4949-8f6b-532a4db75bab"
    },
    {
        "author": "蔡肇",
        "paragraphs": [
            "橘圃青黄星照屋，竹林修竦槊攙雲。",
            "千頭固不羨汝食，一日可能無此君。",
            "爲結茅齋依法露，欲携藤簟洗餘醺。",
            "要來靜處回光座，閱世真如過目蚊。"
        ],
        "title": "寄京口新居",
        "id": "ecba1aba-ce8c-443f-8b96-b6843dcf8cf8"
    },
    {
        "author": "蔡肇",
        "paragraphs": [
            "老至登臨興未窮，扁舟幾欲拭秋風。",
            "能開勝地留連我，只在高人指顧中。",
            "暮靄先昏瓜步港，寒潮猶打蒜山宮。",
            "請君剩汲中泠水，客至何妨酒屢空。"
        ],
        "title": "彭君宜江上新開軒",
        "id": "52a59551-855d-4b64-941e-dcbc443e1c22"
    },
    {
        "author": "蔡肇",
        "paragraphs": [
            "卧病江邊一釣舟，江光晚色浄淹留。",
            "山蟠京峴城隨仄，水合中泠海共浮。",
            "席有笙簫吹井陌，齋餘鐘梵到林邱。",
            "道人說合龍天出，未暇燃犀照九幽。"
        ],
        "title": "登多景樓",
        "id": "d67a706c-bb3a-4723-98ac-a6ce10af8a75"
    },
    {
        "author": "蔡肇",
        "paragraphs": [
            "百川日夜赴清潯，此地朝宗見本心。",
            "蒼鶻養雛歸絕壁，老蛟伏卵護寒金。",
            "江昏潭火何從起，歲旱豪牛或可沉。",
            "誰把孤根擲天外，免令游客費閑吟。"
        ],
        "title": "游浮玉三首  其一",
        "id": "5855d7b9-7f0b-4439-957f-81e1ab5355cb"
    },
    {
        "author": "蔡肇",
        "paragraphs": [
            "中𤃩南畔大叢林，龍象初排四衆欽。",
            "一月遍收銀色界，兩山相擊海潮音。",
            "安心已竟元無法，舉意全拋莫浪尋。",
            "且使後來誰措手，樂天贏得掉頭吟。"
        ],
        "title": "游浮玉三首  其二",
        "id": "8e1ac373-41a9-4730-823f-ff2e45476e1c"
    },
    {
        "author": "蔡肇",
        "paragraphs": [
            "曾訪山中支遁林，厭聞鐘鼓日欽欽。",
            "百川赴海通三島，萬籟逢秋共一音。",
            "折戟戰痕誰共弔，浮杯足跡杳難尋。",
            "魚峰梵唄隨曹植，試聽雲閒鸞鳳吟。"
        ],
        "title": "游浮玉三首  其三",
        "id": "6ddbb9bc-f94d-4599-ae99-617b52d1214c"
    },
    {
        "author": "蔡肇",
        "paragraphs": [
            "諸豪衰季此并吞，形勢當時苦未論。",
            "不見江山開北戶，竟隨玉駕走中原。",
            "雄心尚記蒼崖石，戰血今消折戟痕。",
            "枯冢至今餘拱木，夾城風雨有孤魂。"
        ],
        "title": "登城見古陵墓",
        "id": "6b4b5dfc-c62e-435a-a0d7-95dd9c34f296"
    },
    {
        "author": "蔡肇",
        "paragraphs": [
            "恨不從公此日遊，憑陵天塹櫂黄頭。",
            "江回巨浸吞三島，雲破危欄覽數州。",
            "故事能追彭澤亮，清談思對漆園周。",
            "黄花白酒鱸魚晚，別有江南一段秋。"
        ],
        "title": "次韵周開祖九日登金山",
        "id": "c14ed277-ba76-409f-8f42-b71ca62f98f3"
    },
    {
        "author": "蔡肇",
        "paragraphs": [
            "一徑杉松駐晚烟，漸看臺影入雲間。",
            "江拖縞带縈危堞，地注青螺出遠山。",
            "當日英雄無復見，此時簫鼓有誰閒。",
            "我來應被藤蘿笑，塵滿衣冠盍厚顔。"
        ],
        "title": "北固山",
        "id": "22622a3e-fb30-4017-a82e-217555a44225"
    },
    {
        "author": "蔡肇",
        "paragraphs": [
            "夾岸鳴鐘早渡回，冥冥江色未全開。",
            "西庵要看千峰碧，更有江南半月梅。"
        ],
        "title": "雨中游西庵",
        "id": "28a1b956-b9bc-4dd7-ad96-3aee1daea0d1"
    },
    {
        "author": "蔡肇",
        "paragraphs": [
            "村落家家有酒沽，黄童白叟醉相扶。",
            "恨無韓滉丹青手，更作豐年幾幅圖。"
        ],
        "title": "大港即事次韵  其一",
        "id": "108f8772-1682-4ec0-afef-828853684680"
    },
    {
        "author": "蔡肇",
        "paragraphs": [
            "野草追隨岸接籬，紫荆門巷日平西。",
            "自言今歲春耕早，臘雪消來水一犁。"
        ],
        "title": "大港即事次韵  其二",
        "id": "b8e2da84-7c84-4ad7-8edf-8863034035f8"
    },
    {
        "author": "蔡肇",
        "paragraphs": [
            "德星行斗牛，人物東西夥。",
            "太史告占書，發春朝玉座。"
        ],
        "title": "送王左丞五絕  其一",
        "id": "ff689c43-5bbf-4a51-a834-9c088abdfde8"
    },
    {
        "author": "蔡肇",
        "paragraphs": [
            "江左名父子，風流適茲還。",
            "而宗有勝韵，覺在正始間。"
        ],
        "title": "送王左丞五絕  其二",
        "id": "ec062cc8-ba06-4065-8377-c7a58b597fed"
    },
    {
        "author": "蔡肇",
        "paragraphs": [
            "浮名渺吳會，耿耿千里淮。",
            "朔風吹高鴻，安得與人偕。"
        ],
        "title": "送王左丞五絕  其三",
        "id": "1396d32e-fd70-4b38-84d9-ca6ff40fadc0"
    },
    {
        "author": "蔡肇",
        "paragraphs": [
            "三堅真得象，九師遂亡羊。",
            "寥寥千載餘，煥發天地藏。"
        ],
        "title": "送王左丞五絕  其四",
        "id": "ee2a90a4-29c4-4bae-ac16-02558c76c86d"
    },
    {
        "author": "蔡肇",
        "paragraphs": [
            "歲晏風落木，野陰水增波。",
            "齋舲如傅翼，一舉君謂何。"
        ],
        "title": "送王左丞五絕  其五",
        "id": "0a6d8611-e103-4156-b21b-ab4c9605ce88"
    },
    {
        "author": "蔡肇",
        "paragraphs": [
            "願同籍湜輩，終老韓公門。"
        ],
        "title": "句  其一",
        "id": "c6969b6a-1035-40e1-b3fa-a2cc3721aad4"
    },
    {
        "author": "蔡肇",
        "paragraphs": [
            "疊嶂巧分丁字水，臘梅遲見二年花。"
        ],
        "title": "句  其二",
        "id": "f62d2003-9a03-4e97-a60d-9fc2165b0e22"
    },
    {
        "author": "蔡肇",
        "paragraphs": [
            "莫嫌供給難酬客，祇爲湖山已自賢。"
        ],
        "title": "句  其三",
        "id": "87f10703-8e5e-4ca3-8dc8-b922d275d92e"
    },
    {
        "author": "蔡肇",
        "paragraphs": [
            "城中十月雨濛濛，遙看句驪半山雪。"
        ],
        "title": "句  其四",
        "id": "ad2af04b-767d-4039-9681-3ade50ca5cae"
    },
    {
        "author": "蔡肇",
        "paragraphs": [
            "三峽橋邊春見雪，落星寺裏暮聞鐘。"
        ],
        "title": "句  其五",
        "id": "b6c83e76-79b3-4724-8c2a-5936fb7de083"
    },
    {
        "author": "蔡肇",
        "paragraphs": [
            "城響濤頭入，江昏雨脚斜。"
        ],
        "title": "句  其六",
        "id": "df976fe4-c81f-4b00-822e-3bdd5566b685"
    },
    {
        "author": "蔡肇",
        "paragraphs": [
            "柳間黄鳥路，波底白頭天。"
        ],
        "title": "句  其七",
        "id": "3c8540f9-2c35-43e3-8c2a-523afa69a83d"
    },
    {
        "author": "蔡肇",
        "paragraphs": [
            "斷蓬帆影天平入，夾鏡波光水到流。"
        ],
        "title": "句  其八",
        "id": "478603d4-1275-4a91-baaa-8906ec708a93"
    },
    {
        "author": "蔡肇",
        "paragraphs": [
            "先生萬古名何用，博士三年冗不治。"
        ],
        "title": "句  其九",
        "id": "8c7682b9-38f9-4212-be80-fe71b9c0466d"
    },
    {
        "author": "宗澤",
        "paragraphs": [
            "八年坐親黨，泯伏長安城。",
            "甘心傍松楸，申我兒子情。",
            "閉戶慨岩廊，讀書笑金籯。",
            "力田固爲政，課童乃司兵。",
            "深病骨相寒，不蒙軒冕榮。",
            "維天臨萬邦，搜羅世豪英。",
            "我友挽出之，大人今繼明。",
            "古無忠孝全，泣涕去丘塋。",
            "爲翁大門閭，翻然以東征。"
        ],
        "title": "東上辭松楸一首",
        "id": "bf372462-deb7-411a-95fa-4b851cbe6903"
    },
    {
        "author": "宗澤",
        "paragraphs": [
            "卿士辱多壘，天王憤蒙塵。",
            "御戎要虓將，謀國須雋臣。",
            "百戰取封侯，未必亡其身。",
            "懷奸廢忠義，胡顔以爲人。",
            "吁嗟世道衰，大僇加搢紳。",
            "平居事奔競，梁汴分雲屯。",
            "一旦國步艱，四迸如星繁。",
            "輔相已擇栖，守令仍踰藩。",
            "冠蓋陸西竄，舳艫水南奔。",
            "鄙夫用慨然，策馬趨修門。",
            "勤王羞尺柄，悟主期片言。",
            "時來倘雲龍，峨冠拜臨軒。",
            "逶迤上玉除，造膝伸元元。",
            "措世于泰寧，歸來守丘樊。"
        ],
        "title": "感時",
        "id": "1e429bdc-d7c6-4000-9612-0b7bcc8e4ad2"
    },
    {
        "author": "宗澤",
        "paragraphs": [
            "小雨疏風轉薄寒，駝裘貂帽過秦關。",
            "道逢一澗兵徒涉，赤脛相扶獨厚顔。"
        ],
        "title": "曉渡",
        "id": "73547a31-52cb-4359-93ac-c6b69fb07ffc"
    },
    {
        "author": "宗澤",
        "paragraphs": [
            "烟遮晃白初疑雪，日映斕斑却是花。",
            "馬渡急流行小崦，柳絲如織映人家。"
        ],
        "title": "華陰道中三首  其一",
        "id": "788652a8-3e6d-430f-99ea-baaa4419c89f"
    },
    {
        "author": "宗澤",
        "paragraphs": [
            "菅茆作屋細家居，雲碓風帘路不紆。",
            "坡側杏花溪畔柳，分明摩詰輞川圖。"
        ],
        "title": "華陰道中三首  其二",
        "id": "a38201d8-b079-430e-bfa2-6648a66dbec9"
    },
    {
        "author": "宗澤",
        "paragraphs": [
            "寧王畫作金盆鴿，韓愈詩誇玉井蓮。",
            "瓦缶泥泓村落小，亂茅羣雀不堪傳。"
        ],
        "title": "華陰道中三首  其三",
        "id": "b57236dc-be80-4189-836e-b0c467cab81c"
    },
    {
        "author": "宗澤",
        "paragraphs": [
            "燕北靜胡塵，河南濯我兵。",
            "風雲朝會合，天地晝清明。",
            "泣涕收橫潰，焦枯頼發生。",
            "不辭關路遠，辛苦向都城。"
        ],
        "title": "雨晴渡關二首  其一",
        "id": "766d0e2a-7e70-444a-8ba1-462b690331c8"
    },
    {
        "author": "宗澤",
        "paragraphs": [
            "蕩滌真成快，氛霾不敢陰。",
            "萬花恩澤了，二麥寵光深。",
            "地勢瞻仙掌，河源識帝心。",
            "馬頭迎霽色，詩句日邊尋。"
        ],
        "title": "雨晴渡關二首  其二",
        "id": "a40b83d4-93e0-4e27-9bfb-999e5422fca7"
    },
    {
        "author": "宗澤",
        "paragraphs": [
            "翁擁麾幢我爲兒，剽聞竊睹皆兵機。",
            "其中襲擊不容瞬，飆行電掣猶逶迤。",
            "戎人長驅越大河，天下震驚觀闕危。",
            "肉食之謀殊未臧，我憤切骨其誰知。",
            "慨然奏疏金馬門，力陳盟賂損國威。",
            "嚴尤下策尤可笑，晁錯上書亦奚爲。",
            "道路荆棘初剪除，花如步障吾東之。",
            "八年閉戶尺蠖屈，一旦渡關匹馬馳。",
            "行行側身聽戎捷，忽聞募士詔遣歸。",
            "濃書大墨榜教詔，曰敵悔過今退師。",
            "羽檄向來召貔虎，乃詠出車歌杕杜。",
            "櫜兵銷刃兵猶怒，却把鉏犁農歌舞。",
            "君王神武今藝祖，爾如不歸污我斧。"
        ],
        "title": "道逢散遣之卒云講和退師無所用之矣輒以二十六句道胸臆",
        "id": "a4938c59-a0cb-4326-8ae4-5ddc27de8954"
    },
    {
        "author": "宗澤",
        "paragraphs": [
            "罷兵洵上策，試問可誠然。",
            "竟棄三軍力，空拋半壁天。",
            "上林無旅雁，絕域有啼鵑。",
            "羞見龍泉劍，飛光牛斗前。"
        ],
        "title": "又賦一律",
        "id": "7c760291-52cd-4f7e-bc9a-f366a7154273"
    },
    {
        "author": "宗澤",
        "paragraphs": [
            "都人士女各紛華，列肆飛樓事事嘉。",
            "政恐皇都無此致，萬家流水一城花。"
        ],
        "title": "至洛",
        "id": "decce017-a80c-439f-92b7-627ba537e5ca"
    },
    {
        "author": "宗澤",
        "paragraphs": [
            "千巖層出亂雲飛，失我平生洞府期。",
            "夜據征鞍不交睫，舉頭彈指睡希夷。"
        ],
        "title": "華下",
        "id": "6983139b-4ac9-4c0b-9455-1d5e014c9f19"
    },
    {
        "author": "宗澤",
        "paragraphs": [
            "一雨崤函底，風沙放我過。",
            "嶽神猶假借，官吏莫誰何。",
            "塹斷思航渡，城堅戒石摩。",
            "一夫工墨守，寧怯萬夫多。"
        ],
        "title": "過潼關",
        "id": "168b88bb-133d-4556-9bf9-6af5f814ce5b"
    },
    {
        "author": "宗澤",
        "paragraphs": [
            "生笑長裾曳，仍羞下澤奔。",
            "據鞍非馬援，叱馭豈王尊。",
            "汗血能觀國，的盧終感恩。",
            "莫欺騶馬瘦，揮策諸金門。"
        ],
        "title": "道逢鄉人笑僕騶馬之瘦",
        "id": "49cd9869-9509-4345-9afc-efeb8873a25e"
    },
    {
        "author": "宗澤",
        "paragraphs": [
            "李翁卧亭午，春深掩柴荆。",
            "忽聞風雨響，疑是勤王兵。"
        ],
        "title": "盤豆鋪南李翁園",
        "id": "26b07906-955a-4693-8df4-a810413ec977"
    },
    {
        "author": "宗澤",
        "paragraphs": [
            "瑶瑛夾侍梅臺，琴瑟自鳴松島。",
            "山中野服相羊，足以亡憂遣老。"
        ],
        "title": "題趙園  其一",
        "id": "24c13978-eb84-4e13-9e88-78582c6dd09e"
    },
    {
        "author": "宗澤",
        "paragraphs": [
            "鑿池智有泉源，種木胸無芥蔕。",
            "螭頭吐水涓涓，端是銀潢一派。"
        ],
        "title": "題趙園  其二",
        "id": "88321019-8177-475b-adf5-698e752e77df"
    },
    {
        "author": "宗澤",
        "paragraphs": [
            "龍興虎視詫周秦，王氣東遊作汴京。",
            "陰祝巨靈移此險，大河爲塹嶽爲城。"
        ],
        "title": "馬上口占",
        "id": "4a2142ed-ab22-412f-97b0-9bccef2ac5aa"
    },
    {
        "author": "宗澤",
        "paragraphs": [
            "繖幄垂垂馬踏沙，水長山遠路多花。",
            "眼中形勢胸中策，緩步徐行靜不譁。"
        ],
        "tags": [
            "战争"
        ],
        "title": "早發",
        "id": "e4180988-848c-4335-bbbc-b13f3dcd2092"
    },
    {
        "author": "宗澤",
        "paragraphs": [
            "楊賜嶽所挺，嚴武金天晶。",
            "二子爲時出，顧我非炳靈。",
            "維嶽鎮四方，氣秀天骨青。",
            "巀嶭立千仞，力能産公卿。",
            "降神詠崧高，讖緯仍反經。",
            "取象到執珪，譎怪如洞冥。",
            "平生笑窮奇，立語心自驚。",
            "我質培塿耳，胸中固崢嶸。",
            "誰言華岳高，我山摩玉京。",
            "是中所包藏，丹碧參瑰瓊。",
            "平居蟄雲雷，飛雨溢四溟。",
            "此豈真有之，落筆紛縱橫。",
            "發我文物祕，象渠膏澤傾。",
            "太華屹不摇，我山身載行。"
        ],
        "tags": [
            "华山"
        ],
        "title": "謁華嶽",
        "id": "e373f752-8ad6-47d2-a55a-57ad7f0fa928"
    },
    {
        "author": "宗澤",
        "paragraphs": [
            "渥洼生駿駒，丹山生鳳雛。",
            "家有寧馨子，慶自積善餘。",
            "粹然秀眉宇，瑩徹真璠璵。",
            "高聲誦論語，健腕學大書。",
            "頭頭欲第一，氣已淩空虛。",
            "想其顧復意，何止掌上珠。",
            "更期速騰達，爾祖立以須。"
        ],
        "title": "贈雞山陳七四秀才",
        "id": "3d2d709f-c75c-4fb1-b12b-3f19f6958665"
    },
    {
        "author": "宗澤",
        "paragraphs": [
            "回車勝母避柏人，不飲貪泉惡其名。",
            "道逢一鋪榜全節，繫馬呼奬臣子情。"
        ],
        "title": "憩全節鋪愛其稱爲駐馬久之",
        "id": "2151a4ec-e399-4b8c-b508-be3d7ae11101"
    },
    {
        "author": "宗澤",
        "paragraphs": [
            "我君肇當陽，憸佞畢退聽。",
            "示民以好惡，觀此第一政。",
            "恭惟司馬范，二老文且正。",
            "堂堂外王父，九牧稱無盡。",
            "宸章粲褒賁，倬彼雲漢盛。",
            "昭回天下來，光生萬象俊。",
            "小臣行抱憂，中路得此慶。",
            "慨然夷望歸，欣聞比干贈。",
            "傷心外王父，三黜坐諫爭。",
            "未爲召公保，亟上丞相印。",
            "羣邪肆欺誣，不死仗元聖。",
            "閹童裂茅土，儇子執魁柄。",
            "十載卧江湖，齎志目不瞑。",
            "誰言墮黄壤，廟象飾繡衮。",
            "石槨安用營，金縢渠不信。",
            "因知日月星，雖晦終不泯。",
            "一旦遇雷風，浮雲豈能病。"
        ],
        "title": "渭南道中逢二蜀兵出印本手詔司馬溫公范文正公贈太師外祖丞相贈太保悲喜交集慨然賦詩",
        "id": "b4e52f7e-0fa9-40c1-bd69-58449a6a9b43"
    },
    {
        "author": "宗澤",
        "paragraphs": [
            "千手一手用，千眼一眼觀。",
            "用觀無差殊，何必許多般。"
        ],
        "title": "千手眼大悲偈",
        "id": "c0377929-1318-4b6a-b587-518f5b995d24"
    },
    {
        "author": "宗澤",
        "paragraphs": [
            "覽鏡影還在，掩鏡影還去。",
            "試問鏡中人，却歸什麽處。"
        ],
        "title": "覽鏡偈",
        "id": "90165fda-e822-4f6f-b5b7-db42790f8de4"
    },
    {
        "author": "宗澤",
        "paragraphs": [
            "後學要說禪，教人學團謎。",
            "佛祖意分明，但爲傳衣偈。"
        ],
        "title": "佛說偈",
        "id": "d0d92070-d7fa-4f19-a4c3-dcaa82af95a4"
    },
    {
        "author": "宗澤",
        "paragraphs": [
            "關中黄壤黑壤，大是邦家利源。",
            "古者畝收十一，誰興歲取十千。",
            "不用府無虛月，藏之斯民裕然。"
        ],
        "title": "舊作感懷",
        "id": "fe2d4790-388a-45d3-80cf-360a948ec8ec"
    },
    {
        "author": "宗澤",
        "paragraphs": [
            "憂國心如奔馬，勤王筆有奇兵。",
            "一旦立誅禍亂，千載坐視太平。"
        ],
        "title": "述懷二首  其一",
        "id": "1234ec6c-4afd-4bac-b85c-f72a2f1a149a"
    },
    {
        "author": "宗澤",
        "paragraphs": [
            "黄屋肇新巍巍，四方豪傑雲來。",
            "片言之悞天也，一見而决時哉。"
        ],
        "title": "述懷二首  其二",
        "id": "c2ef7ed6-95b7-4e8a-b150-7f40824255bb"
    },
    {
        "author": "宗澤",
        "paragraphs": [
            "休問東西南北，莫說之乎者也。",
            "直饒神秀文□，不似老盧行者。"
        ],
        "title": "盧行者偈",
        "id": "8dc7f4ef-4377-467d-b667-db5353227d18"
    },
    {
        "author": "宗澤",
        "paragraphs": [
            "范公之樂後天下，維師溫公乃獨樂。",
            "二老致意出處間，殊塗同歸兩不惡。",
            "鄙夫杖藜訪公隠，步無石砌登無閣。",
            "堂卑不受有美奪，地僻寧遭景華拓。",
            "始知前輩稽古力，晏子蕭何非妄作。",
            "細讀隸碑增慷慨，端正似之甘再拜。",
            "種藥作畦醫國手，澆花成林膏澤大。",
            "見山臺上飛嵩高，高山仰止如公在。"
        ],
        "title": "題獨樂園",
        "id": "82bf116b-bc0e-43ee-9aa7-c1c32f75d568"
    },
    {
        "author": "宗澤",
        "paragraphs": [
            "一對龍湖青眼開，乾坤倚劍獨徘徊。",
            "白雲是處堪埋骨，京峴山頭夢未迴。"
        ],
        "title": "葬妻京峴山結廬龍目湖上",
        "id": "a6b84c0f-2ee2-4e9e-943b-1cb6cda27fb3"
    },
    {
        "author": "宗澤",
        "paragraphs": [
            "青居曾露一絲頭，謾示人能解牧牛。",
            "究竟本來無一物，未知能使阿誰休。"
        ],
        "title": "題珣師休牧軒  其一",
        "id": "7052bab2-84d6-46e1-9351-d9d0af60b2c7"
    },
    {
        "author": "宗澤",
        "paragraphs": [
            "一乘休去已忘機，恰似當初未牧時。",
            "雲起雲消本無迹，有爲全體是無爲。"
        ],
        "title": "題珣師休牧軒  其二",
        "id": "8c58c532-f250-40a8-a90c-021757d321af"
    },
    {
        "author": "宗澤",
        "paragraphs": [
            "空餘短笠與輕蓑，道著休時事早多。",
            "更向中間問消息，夜深無奈月明何。"
        ],
        "title": "題珣師休牧軒  其三",
        "id": "8f9db7d6-9b26-4214-ade5-325d326d7e59"
    },
    {
        "author": "晁說之",
        "paragraphs": [
            "我屋天之東，月從海西來。",
            "不解傳消息，起舞興悠哉。",
            "千里玉繩斷，萬頃金波開。",
            "爲我清皮骨，憐我兀塵埃。",
            "座有玉山人，欣然共徘徊。",
            "談笑喜復喜，詎必蝦頭杯。"
        ],
        "title": "對月偶成",
        "id": "03d6e076-bfc1-404e-b8e0-05c88fb07672"
    },
    {
        "author": "晁說之",
        "paragraphs": [
            "秋風吹一葉，送我過東山。",
            "山高日出遲，露重衣裳單。",
            "爰到濟南郡，端士茝與蘭。",
            "扁舟八月水，唱酬清且閒。",
            "憐非郭李客，便了取詩看。"
        ],
        "title": "還資道斯立詩卷  其一",
        "id": "f6ad3b92-3d4a-4a43-8b18-8b67adc92bd8"
    },
    {
        "author": "晁說之",
        "paragraphs": [
            "馥馨蘭茝語，令人有愧顔。",
            "未見半豹書，安敢道一斑。",
            "分在婢子科，何以能追攀。"
        ],
        "title": "還資道斯立詩卷  其二",
        "id": "15d8f8bf-e43d-44f8-b0d4-e4254e2da3db"
    },
    {
        "author": "晁說之",
        "paragraphs": [
            "神仙劉子夏，不愧許遠遊。",
            "今日秋風客，襟度更爲優。",
            "如何琅玕紙，亦作李相投。",
            "釋之還在手，愛涎隨不收。",
            "霜渚望何限，鳬鵠遠嘯儔。",
            "金篦識清揚，玉麈見風流。",
            "新知雖云喜，果作新故不。",
            "相期不用名，散盡人間憂。"
        ],
        "title": "和斯立見還詩卷",
        "id": "178a553f-8b9e-4cdb-9e05-30ea99fcc493"
    },
    {
        "author": "晁說之",
        "paragraphs": [
            "飛亷有醜馬，卒歲得肥遊。",
            "先生用自況，散髮汾水頭。",
            "時時到醉鄉，萬彙如蝸牛。",
            "板築杜康廟，配饗酒家流。",
            "此意誰能解，空令兒女羞。",
            "爲問關夫子，若何爲獻酬。"
        ],
        "title": "和資道讀王績傳",
        "id": "5ba22029-6dda-44ed-a487-24e82000e7d9"
    },
    {
        "author": "晁說之",
        "paragraphs": [
            "少陵愛賀公，爽氣不可致。",
            "寧向水底眠，不作塵中士。",
            "謫仙見長安，狂言隨意至。",
            "換酒解金龜，安知天王賜。",
            "二子少可人，欣然得朋類。",
            "我實異世客，遺編勞補綴。",
            "念昔遊稽山，頗愛石上字。",
            "再拜式畫像，物來見真意。",
            "翰林有諸孫，能與我同契。"
        ],
        "title": "和資道讀賀知章傳",
        "id": "22353207-c9ac-479e-86e3-bc62f4701198"
    },
    {
        "author": "晁說之",
        "paragraphs": [
            "前驛得駑馬，據鞍可天隱。",
            "青山隨我行，夢寐亦清省。",
            "此樂世所無，蝶化猶未甚。",
            "須信忘機者，在在得安穩。"
        ],
        "title": "馬上睡",
        "id": "11c53afa-5939-4bc7-9125-ee1a54663880"
    },
    {
        "author": "晁說之",
        "paragraphs": [
            "我雖養佛胎，未必有仙骨。",
            "如何羽衣人，而亦容我宿。",
            "岱岳若宗社，徂徠隱敵國。",
            "沈沈兩山間，真會駕白鹿。",
            "仙子嘯清風，玉女佩金籙。",
            "擾擾人間人，悠悠欲五欲。"
        ],
        "title": "宿會真宮靈休廳",
        "id": "202a4f4c-9c3d-4600-8ba6-18733fcf9997"
    },
    {
        "author": "晁說之",
        "paragraphs": [
            "我見劉潁川，昏困不暇寐。",
            "忽遇便娟兒，白日思寢被。",
            "此頭各未白，相逢當有地。",
            "詎惜草草别，但嗟言負意。",
            "是時菊正花，迸散青鉛淚。",
            "搖策如騎電，到國何容易。",
            "萊衣媚家府，芳樽延國士。",
            "相知問阿儂，爲言只爾耳。"
        ],
        "title": "送斯立入京",
        "id": "cab73102-12fa-416d-bde2-fe9c79eda3c2"
    },
    {
        "author": "晁說之",
        "paragraphs": [
            "吾友陳無己，文會班生廬。",
            "是時與林侯，有若同隊魚。",
            "相見元無約，相别詎有謨。",
            "那知數歲後，聚首如當初。",
            "眷言二三子，今來安穩無。",
            "意氣充眉宇，比昔姣且都。",
            "乃見松與柏，不似柳與蒲。",
            "憐我守枯禪，談笑使甘腴。",
            "何如又爲别，淚下青霜俱。",
            "男兒志四海，不辱黄金軀。",
            "試看習主簿，窮悴能著書。"
        ],
        "title": "贈别蓬萊簿林希孟子醇",
        "id": "009620e5-a17c-44ee-b442-7e130907e1b7"
    },
    {
        "author": "晁說之",
        "paragraphs": [
            "燕雀常相隨，鴻鵠中路迷。",
            "豈無岳與海，不如瓜與葛。",
            "食梅令人酸，食冰令人寒。",
            "一聞布帛語，結髮得儔侣。",
            "黄蘗染素絲，苦浸爲别離。",
            "别離近不遠，後會猶未期。"
        ],
        "title": "擬古與韓集叙别",
        "id": "a2eb2f04-2a4d-4032-9c53-d5117ef747d4"
    },
    {
        "author": "晁說之",
        "paragraphs": [
            "青山羣若好，此山何清特。",
            "如見孫登輩，高聳不可及。",
            "山神亦喜我，輕風鳴馬勒。",
            "馬上欲高哦，才窘開口澀。",
            "城墉半夜深，樓闕中天闢。",
            "六曲屏風張，五兩布帆屹。",
            "蓮柄生旱陸，松角自空植。",
            "偏將司斥侯，中軍羅矛戟。",
            "道冠不著簪，女鬟未勞櫛。",
            "碧衣翼而趨，青童拱以立。",
            "風雨若可搖，日月去無迹。",
            "出此摹寫語，敢謂得百一。",
            "亦欲縱筆書，南山詩見嫉。"
        ],
        "title": "資道俾予賦試劍山詩馬上承命作",
        "id": "c7b6e656-4a83-4e2b-9021-1d0f770bf18b"
    },
    {
        "author": "晁說之",
        "paragraphs": [
            "欲識混沌初，請君觀曉山。",
            "浩蕩有而無，雲烟往復還。",
            "流水意更新，四顧復聯攀。",
            "日馭慎莫出，我要常蕭閒。"
        ],
        "title": "和資道故山驛早行",
        "id": "0b3b6448-89cb-4c48-afaf-7bc90ef30b68"
    },
    {
        "author": "晁說之",
        "paragraphs": [
            "桃李不如菊，露下花開意自足。",
            "菊亦謝桃李，妖葩艷萼能入俗。",
            "把菊比君君更清，愛菊肯教陶令獨。",
            "君今漸作富貴家，平頭奴子紅腰束。",
            "人誰敢號髯參軍，見者面柔辭氣曲。",
            "惟有禪翁向晚秋，東籬細步想風流。"
        ],
        "title": "和資道山路見菊雜言",
        "id": "39e4ad92-64f7-43b1-9b4d-ed19c962adaa"
    },
    {
        "author": "晁說之",
        "paragraphs": [
            "昔愛屏作山，今愛山作屏。",
            "還曲不可數，兩目徒熒熒。",
            "須臾背負巘，恍惝面對陘。",
            "屯聚陣脚馬，羅列仙女軿。",
            "秀色非有無，花氣自芳馨。",
            "翠麓下靡靡，危峰上亭亭。",
            "借問深幾何，飛鳥中暫停。",
            "衆異者明孔，白晝觀辰星。",
            "霜令殊未酷，黄蘂間青青。",
            "連岫鏁寶符，重壁藏修靈。",
            "世俗那得見，見形不識形。",
            "言念朗法師，於此老禪扃。",
            "應化今何到，空餘虎上經。",
            "我如夢中遊，夢夢入杳冥。",
            "爾來塵滓醉，不覺一朝醒。",
            "下山如夢斷，獨疑在茅廳。",
            "朝雲到人世，飄飄細雨零。"
        ],
        "title": "遊靈巖山寺",
        "id": "21a71f8e-24fa-4092-be0d-9db0d12a40ca"
    },
    {
        "author": "晁說之",
        "paragraphs": [
            "我來遊此亭，豈羨高陽里。",
            "形神既生生，吉祥斯止止。",
            "我無古人愁，古人無我喜。",
            "頗恨桑苧翁，不來嘗此水。"
        ],
        "title": "和資道巖巖亭二首  其一",
        "id": "d3be8c65-9cda-4572-985b-9c5a002a899b"
    },
    {
        "author": "晁說之",
        "paragraphs": [
            "昔年蜀武侯，泣下蕩陰里。",
            "何如無事人，一亭欣所止。",
            "悠然太山岑，相對真可喜。",
            "不須樽中物，且酌巖下水。"
        ],
        "title": "和資道巖巖亭二首  其二",
        "id": "80a6c7c4-8cfb-45d2-a3e1-e8e44f188d26"
    },
    {
        "author": "晁說之",
        "paragraphs": [
            "雲埋樹林遠，雨添山色重。",
            "我馬自知行，秋風更相送。",
            "悠悠鄒魯間，此意將誰共。",
            "明朝是别離，想此如殘夢。"
        ],
        "title": "奉高道中作",
        "id": "6c5f4a7d-976b-44e9-94b4-398958e26f71"
    },
    {
        "author": "晁說之",
        "paragraphs": [
            "望山山在背，不覺首屢回。",
            "策馬欲倒行，道路良艱哉。",
            "白雲尚相寄，爲带山色來。",
            "昨日登臨處，今日誰徘徊。",
            "安得玉女水，爲我洗塵埃。",
            "不解伴松老，寧忍被鷗猜。",
            "日與物爲遘，此眼向誰開。"
        ],
        "title": "望山作",
        "id": "80794e59-2081-4ac6-874d-d44b7b333674"
    },
    {
        "author": "晁說之",
        "paragraphs": [
            "晚日勸我行，我欲留晚日。",
            "長途行不近，僕馬有倦色。",
            "人生爲客多，誰解老一室。",
            "果有桃源人，應遭渠笑叱。"
        ],
        "title": "晚日",
        "id": "585e1b13-0216-41dd-ba52-2affb83a49e1"
    },
    {
        "author": "晁說之",
        "paragraphs": [
            "聞道去年大雨雪，今年園林著花遲。",
            "梅已寂寞桃淺深，膠序閉門那得知。",
            "故人南來將二季，屋裡衣香生春姿。",
            "黄蜂紫蝶自顛倒，從容却話初别時。",
            "二季未幾能許大，我曹諱老寧非癡。",
            "酥酪醍醐俱可口，何但療我渴與饑。",
            "本朝亦有江金紫，誰道陳留人物衰。"
        ],
        "title": "贈江子和兄弟",
        "id": "098332d4-2b78-43dc-bb49-cdf214287ba9"
    },
    {
        "author": "晁說之",
        "paragraphs": [
            "蘭菊不易糗，孔鸞難與儀。",
            "春事漫嬋媛，焚香讀楚辭。",
            "北斗仰欲援，南征俯自悲。",
            "胡爲不痛飲，未肯歠其醨。",
            "君之門九重，舉世莫余知。",
            "世父誤見賞，中情自有奇。",
            "更願媒美蓉，遠舉驂白螭。"
        ],
        "title": "有客從伯父大夫問說之者伯父報之曰吾姪家中焚香讀楚辭耳因得詩一首拜呈",
        "id": "6b9f703c-ac45-4ede-82db-9aecc5fa881d"
    },
    {
        "author": "晁說之",
        "paragraphs": [
            "不到清溪路，人間千過春。",
            "青溪人不老，應憐郭景純。"
        ],
        "title": "元符二年十一月十六日趙德麟檢校諸邑李方叔自鄼來會中廬游靈溪寺觀飛泉窮水所出涉龍潭遂至上洞尋火而入路窮乃回歸息巖下巖洞泉潭前此未名嘗見襄沔記郭璞游仙詩謂青溪道士鬼谷子所隱在義清縣義清今其地也巖勢天巧如觀音大士所居潭抱石而曲泉懸級掛空若衝牙珩璜垂而有聲遂名洞曰清溪巖曰補陀潭曰玉玦泉曰珠佩說之寄題四絕句 青溪洞",
        "id": "886563d4-0304-4fce-9449-1eac2c104520"
    },
    {
        "author": "晁說之",
        "paragraphs": [
            "補陀風月在，處處得真居。",
            "一六同妙湛，三千皆宴如。"
        ],
        "title": "元符二年十一月十六日趙德麟檢校諸邑李方叔自鄼來會中廬游靈溪寺觀飛泉窮水所出涉龍潭遂至上洞尋火而入路窮乃回歸息巖下巖洞泉潭前此未名嘗見襄沔記郭璞游仙詩謂青溪道士鬼谷子所隱在義清縣義清今其地也巖勢天巧如觀音大士所居潭抱石而曲泉懸級掛空若衝牙珩璜垂而有聲遂名洞曰清溪巖曰補陀潭曰玉玦泉曰珠佩說之寄題四絕句 補陀巖",
        "id": "2c8624cd-f4df-4e1b-9844-08250c91fefb"
    },
    {
        "author": "晁說之",
        "paragraphs": [
            "大夫既授玦，捐之湘江中。",
            "彼波到此潭，寂寂睡蛟龍。"
        ],
        "title": "元符二年十一月十六日趙德麟檢校諸邑李方叔自鄼來會中廬游靈溪寺觀飛泉窮水所出涉龍潭遂至上洞尋火而入路窮乃回歸息巖下巖洞泉潭前此未名嘗見襄沔記郭璞游仙詩謂青溪道士鬼谷子所隱在義清縣義清今其地也巖勢天巧如觀音大士所居潭抱石而曲泉懸級掛空若衝牙珩璜垂而有聲遂名洞曰清溪巖曰補陀潭曰玉玦泉曰珠佩說之寄題四絕句 玉玦潭",
        "id": "0cd9bdd8-d968-485d-97f3-7f35c50dd289"
    },
    {
        "author": "晁說之",
        "paragraphs": [
            "佳人諒誠素，嗚佩若可取。",
            "王孫忘情事，不學鄭交甫。"
        ],
        "title": "元符二年十一月十六日趙德麟檢校諸邑李方叔自鄼來會中廬游靈溪寺觀飛泉窮水所出涉龍潭遂至上洞尋火而入路窮乃回歸息巖下巖洞泉潭前此未名嘗見襄沔記郭璞游仙詩謂青溪道士鬼谷子所隱在義清縣義清今其地也巖勢天巧如觀音大士所居潭抱石而曲泉懸級掛空若衝牙珩璜垂而有聲遂名洞曰清溪巖曰補陀潭曰玉玦泉曰珠佩說之寄題四絕句 珠佩泉",
        "id": "432d79e5-0ae6-4909-91eb-29492b8f3cfd"
    },
    {
        "author": "晁說之",
        "paragraphs": [
            "朝歎烏皮几，暮歎木樨床。",
            "勞我情不堪，念君罪不涼。"
        ],
        "title": "客有傳黄戎州三絕句者因次韻  其一",
        "id": "fb86f882-12b0-4238-ada3-4bf7f43177c9"
    },
    {
        "author": "晁說之",
        "paragraphs": [
            "驢技已過目，戎衣方駭心。",
            "文章端自誤，痛悔空在今。"
        ],
        "title": "客有傳黄戎州三絕句者因次韻  其二",
        "id": "785d6aa3-5acc-4d75-8939-b5c61e014994"
    },
    {
        "author": "晁說之",
        "paragraphs": [
            "名大不忍殺，罪大不以赦。",
            "荔子紅滿山，身落鄉人社。"
        ],
        "title": "客有傳黄戎州三絕句者因次韻  其三",
        "id": "b61dc7ac-0b51-4191-b1c2-c6f50c877cd5"
    },
    {
        "author": "晁說之",
        "paragraphs": [
            "梵志問故鄰，木蘭坐舊床。",
            "去恨已斷絕，歸意更淒涼。"
        ],
        "title": "喜魯直還用前韻再作  其一",
        "id": "fbe89f8b-67ee-4a30-848d-80c4e23a3a64"
    },
    {
        "author": "晁說之",
        "paragraphs": [
            "鷓鴣不入饌，松柏有常心。",
            "歸來應未老，但道古猶今。"
        ],
        "title": "喜魯直還用前韻再作  其二",
        "id": "92869ad4-b2d2-4e64-bdd4-ff4f71a5cd34"
    },
    {
        "author": "晁說之",
        "paragraphs": [
            "君有非常罪，幸此非常赦。",
            "收身黑水西，重入白蓮社。"
        ],
        "title": "喜魯直還用前韻再作  其三",
        "id": "7f8775b1-e79d-45a0-b86b-5e50234679a1"
    },
    {
        "author": "晁說之",
        "paragraphs": [
            "多情楊畔兒，芙蓉生繞床。",
            "舊屋君未歸，蒲池已淒涼。"
        ],
        "title": "又再作  其一",
        "id": "79653742-6073-489a-8ece-be094d28622a"
    },
    {
        "author": "晁說之",
        "paragraphs": [
            "世人不我與，自契黄龍心。",
            "竟復何遠近，一瞬萬古今。"
        ],
        "title": "又再作  其二",
        "id": "40a10521-81e7-4181-a0bf-75af89f0dfc9"
    },
    {
        "author": "晁說之",
        "paragraphs": [
            "負罪臣宗元，移書數問赦。",
            "僅如鴈往來，羨君還里社。"
        ],
        "title": "又再作  其三",
        "id": "43c8f27e-6a07-413c-8bb8-a2f014451cad"
    },
    {
        "author": "晁說之",
        "paragraphs": [
            "寂寂山城已過春，黄鸝紫椹意相親。",
            "天公奈何不肯雨，小麥含秀安得吐。",
            "聞道天公大仁聖，風伯何能回雨令。",
            "恐是風伯老兒凶，長塗未許騁羣龍。",
            "前年流草有餘胔，誰言今朝尚憂此。",
            "內降白麻出上閣，新相爲霖君莫惡。"
        ],
        "title": "君莫惡行",
        "id": "d11a0c79-a156-4ce4-821b-95e6ae631573"
    },
    {
        "author": "晁說之",
        "paragraphs": [
            "山色日夕改，我樂豈獨今。",
            "相羊非一意，開簟枕遙岑。",
            "楞伽懶焚香，離騷幸可吟。",
            "吏隱兩已適，虎鼠都不任。",
            "詩酒客亦惡，樓下那足尋。",
            "可憐謝玄暉，惝恍論此心。"
        ],
        "title": "縣樓對山作",
        "id": "643c2ac5-f661-4583-8d5a-7c8f90f28ed6"
    },
    {
        "author": "晁說之",
        "paragraphs": [
            "瓦釡毁未棄，黄鍾幸且存。",
            "於焉正律呂，誰爲到崑崙。",
            "相思出苦淚，東漢太丘孫。",
            "聞之在徐州，無衣出柴門。",
            "亦賦乞食詩，饑瘡故拙言。",
            "靖節非此夫，如似校静喧。",
            "顑頷不悲傷，自知美蘭蓀。",
            "龍伸能蛇屈，土不蝕璵璠。",
            "魴鱮書懶寄，天公牋可論。",
            "名不入葦笥，欲報天地恩。",
            "明光出須臾，一破萬古昏。",
            "蒼生訖康濟，坐覺君子尊。",
            "浄盡城上烏，變化北溟鯤。",
            "豈但喜囚冠，故亦慰纍魂。",
            "我既美子志，爲子盡嬋媛。",
            "吾曹寧餓死，終肯傍祭墦。",
            "孔明與荀賈，豈不共中原。",
            "崎嶇入巴蜀，雅志正本根。",
            "柳子一失此，羅池爲鬼寃。",
            "問訊寄此辭，飽腹何時捫。"
        ],
        "title": "趨府馬上悠然思陳無己三兄成詩寄之",
        "id": "f18b9b64-5d23-4ccd-8d9c-259d47dff887"
    },
    {
        "author": "晁說之",
        "paragraphs": [
            "山行豈不惡，清音興自長。",
            "風從巀嵲來，不比人間涼。",
            "浮涼誇湛露，屈子自悲傷。",
            "披襟青蘋末，玉也媚君王。",
            "驩見西王母，笑酌白玉漿。",
            "當今第幾人，此樂可共當。",
            "車馬邯鄲道，側身一相望。",
            "爲謝南亭女，世方賤鉛黄。"
        ],
        "title": "欲自邯鄲趨府復從中山行覺風異常馬上作",
        "id": "50bd07e4-dfc2-4b5b-bce7-08fbe90ca8c3"
    },
    {
        "author": "晁說之",
        "paragraphs": [
            "春花擢翠榦，秋花披芳叢。",
            "叢花都且閒，天質不爲容。",
            "寧謝兒女賞，本自能淒風。",
            "持之奉君子，令德晚更崇。"
        ],
        "title": "秋來庭下雜花盛開對之感懷作",
        "id": "5a0f4ffc-a3a0-47db-8baa-75755a3dbeac"
    },
    {
        "author": "晁說之",
        "paragraphs": [
            "秋來頗自適，撫此清收時。",
            "不假絕交論，聊吟招隱詩。",
            "山阿新橡栗，朝廷舊臯夔。",
            "早晚罷給散，恩偕雨露垂。"
        ],
        "title": "秋來",
        "id": "8c5d2279-96b8-4b8f-b23b-0ae6a992312b"
    },
    {
        "author": "晁說之",
        "paragraphs": [
            "陰靈識陽月，怪樹知窮谷。",
            "路轉山迎人，崢嶸失南北。",
            "回首人間士，總總今何役。",
            "嗟子此行李，志尚亦云獨。",
            "世事兼漳{氵鑒}，溫涼俱所欲。",
            "耿介自小人，大匠死繩墨。",
            "伯仁莫妄評，阿奴不碌碌。"
        ],
        "title": "十月十三日自郡歸山中寄周秀實昆仲",
        "id": "bbd7f251-9612-4f1c-a9d1-601899f33186"
    },
    {
        "author": "晁說之",
        "paragraphs": [
            "歲宴慕羣侣，魚鳥各知息。",
            "故人音書來，憐我此時憶。",
            "忠言開靡靡，豈但問寢食。",
            "我有山耕願，久矣君已得。",
            "中道忽獻書，明時思自立。",
            "一官雖漫與，頗知民苦疾。",
            "豺狼不當路，雨露發天秩。",
            "植杖聽班詔，去暴看甲乙。",
            "閭閻心欲速，廊廟慮匪棘。",
            "恨不死褚淵，歎嗟起安石。",
            "固云小人鄙，未易君子識。",
            "悠悠定誰堪，世事兒女劇。",
            "君才雄且鋭，欲振排雲翮。",
            "但恨張公子，蹶蹶難與適。",
            "功名良可圖，燕然銘謾勒。"
        ],
        "title": "忽蒙秀實內黄賢尉寄書期許稠至有經世之語輒代書爲謝",
        "id": "bae45eee-9472-47c1-ad0c-12bfbe10510d"
    },
    {
        "author": "晁說之",
        "paragraphs": [
            "蹇産久無賴，相羊忽有期。",
            "野馬脱羈日，逐客賜環時。",
            "鄉國眼中見，申肘猶云遲。",
            "夫子獨不爾，西復到峨嵋。",
            "初非身世謀，無淚竹枝辭。",
            "豈是軒冕人，要路莫相疑。",
            "歸來舊臺閣，風霜嘗路岐。",
            "曰予有末契，斯焉定何之。",
            "興懷白象士，復自話别離。",
            "萬行端難渝，短軸賞新詩。"
        ],
        "title": "趙德麟書來言黄九聞移命後徑遊峨嵋慨然有作",
        "id": "bd2412c5-8fe6-4cbd-baf3-10b465f7fedd"
    },
    {
        "author": "晁說之",
        "paragraphs": [
            "平生阮步兵，口不道臧否。",
            "每笑謝著作，自是雌黄口。",
            "閉門秋草多，金風搖白晝。",
            "忽傳黄紙書，校藝羣公後。",
            "執鴈有楚越，佩劍無左右。",
            "難畫渾沌眉，遽識齊宿瘤。",
            "彭城陳夫子，笑我顔何厚。",
            "爲語陳夫子，人生無不有。"
        ],
        "title": "無己初除正字以詩寄之",
        "id": "003cf78d-3c71-4036-98bd-56624bb85bfa"
    },
    {
        "author": "晁說之",
        "paragraphs": [
            "春色今似我，已老不足愛。",
            "花隨浮雲空，只有蜂蝶在。",
            "問春歸處無踵跡，腸斷江南與江北。",
            "青春不似青山常有情，處處相逢好顔色。",
            "山中故人頭亦白，何敢勞渠坐相憶。",
            "願得春風一夜萬丈高，乘之歸去舊巖谷。"
        ],
        "title": "寄陳叔易",
        "id": "b16189c8-559b-4c8a-a6f9-c235a8dfa303"
    },
    {
        "author": "晁說之",
        "paragraphs": [
            "王孫囚冠安穩無，骨清肉健今更癯。",
            "學似東山何所歉，才如北海莫言疏。",
            "幾年漢上狂歌散，今日山前幽夢餘。",
            "消息遠來知有意，碧巖却要子來居。"
        ],
        "title": "答趙德麟見招之作",
        "id": "93848775-7ba0-4107-a9d2-5dad1143f3cb"
    },
    {
        "author": "晁說之",
        "paragraphs": [
            "百代興亡吐谷渾，聖主神謨不世恩。",
            "解縛再生有孫子，無勞倚笑上東門。"
        ],
        "title": "和十二弟見降羌過洛",
        "id": "c2ec4e99-8ea1-4b3c-ba4d-faf15da382fd"
    },
    {
        "author": "晁說之",
        "paragraphs": [
            "今年蠶母連萬箔，屋邊桑葉渾不着。",
            "彷徨何計救戢戢，出棄陌頭空涕泣。",
            "前日初眠不敢語，今日賤之如糞土。",
            "不容身老吐一縷，回首室中殊樂苦。",
            "何敢願天不我與，亦太無情彼蠶母。",
            "芙容錦帳醉新粧，那知有恨如許長。",
            "相公日戀北門樂，迎候馬前君莫惡。"
        ],
        "title": "君莫惡行",
        "id": "fb234a80-4595-4808-985e-7fcb6b60a1a9"
    },
    {
        "author": "晁說之",
        "paragraphs": [
            "觸熱褦襶幾許，我生何艱哉。",
            "九天星斗初轉，汲井意徘徊。",
            "不解鳴珂帝所，踉蹡没塵埃。",
            "爲問晚嫁盧姬，一笑爲誰開。"
        ],
        "title": "夜行自戲六五言",
        "id": "a34a0f65-8d1b-44e3-b5f2-b7d5a1f70808"
    },
    {
        "author": "晁說之",
        "paragraphs": [
            "葉公賢父子，清風何奕奕。",
            "愛彼清風好，危樓高百尺。",
            "來從玉宇遠，照衣光可擲。",
            "桂葉尚飄飄，蕙草不習習。",
            "平生眼豁開，脱然凌羽翼。",
            "對飲伴明月，故人念疇昔。",
            "詠歌何穆如，援琴更幽寂。",
            "慈烏遶難老，霅溪非其匹。",
            "華陽三層上，松韻亦蕭瑟。"
        ],
        "title": "題卲武軍泰寧縣葉恪循道清風樓",
        "id": "c2880117-eb65-4421-8d34-d354060c613e"
    },
    {
        "author": "晁說之",
        "paragraphs": [
            "徂歲若飛羽，去矣不可招。",
            "諒積寒暑多，我髮覺翛翛。",
            "是身一枯木，引憂自焚燒。",
            "河山再遊宦，鄉國夢魂勞。",
            "友朋不敢思，得意在本朝。",
            "弟妹天一方，披衣泣中宵。",
            "介拙取如此，罪侮肯相饒。",
            "眷言此邦人，不與我逍遙。",
            "五日無羊俎，十日無魚庖。",
            "懶我蔬菜慣，妻兒嗔呶呶。",
            "亦有寢食地，肘申瓦歎搖。",
            "政自不容膝，如彼風後巢。",
            "當此仲夏時，何以謝炎歊。",
            "前聞嚴君平，氣和生涼颷。",
            "但恐此語欺，古道久可嘲。",
            "平生鄙潘岳，懷縣復鬱陶。",
            "靖節真吾師，一去何超超。",
            "終期不自墮，賦詩畔牢騷。"
        ],
        "title": "始到無極作",
        "id": "900c2e70-7660-453d-903e-504f5255187c"
    },
    {
        "author": "晁說之",
        "paragraphs": [
            "青堂帳下白題歌，王師城外横天戈。",
            "白首國母契丹女，泣問王師來謂何。",
            "將軍突騎擅府庫，羌兒逃死獨峰駝。",
            "軍中即日拜太守，兜鍪未脱羣冠峨。",
            "杜侯别乘不願行，自言壯志今消磨。",
            "顧豈不知金幣饒，家有清風誓不頗。",
            "歸來南北信所之，無極陋壤留則難。",
            "却卷前志隨征鴈，回首三吳風景和。",
            "憐君骨法可學道，此身肯與樹婆娑。",
            "嗟予投幘亦不晚，君好訪我嵩山阿。"
        ],
        "title": "送杜通直乞罷無極南歸",
        "id": "6fb1e3b1-31c4-4270-9a9f-8d8c43cfe952"
    },
    {
        "author": "晁說之",
        "paragraphs": [
            "天地綿綿寄一水，上有浮羽下累塊。",
            "時時出溢不自持，或濛或霔初有底。",
            "人間妄見得雨名，穴居那解知其際。",
            "既久天地如卵毈，漏下涌上潛相繼。",
            "日雞月蟾喜瀦污，力斂光明慳不費。",
            "兹復何時霖未休，萬牛高木同茅刈。",
            "朽屋欹傾嗟莫支，好逐苴浮連一穗。",
            "何處紅藥媚芳妍，但見土花爭點翠。",
            "被濕出門意憀慄，刺舟庭下却車騎。",
            "茫然誰與散此愁，文定諸孫森葆翳。",
            "青青稚齒口鼻哽，滂沱苦語天工棄。",
            "趙生十四識嵇康，諒知前言非我戲。"
        ],
        "title": "趙君年十六作雨詩極奇驗可畏說之輒次韻和之",
        "id": "b151d2d1-2330-49d9-bce5-13079aeb4210"
    },
    {
        "author": "晁說之",
        "paragraphs": [
            "淘河復淘河，后土激浪沙分波。",
            "大石羽轉雜龍鼉，汝欲澄清力幾多。",
            "官家費盡水衡錢，萬夫政待汝漪漣。",
            "天上有河鵲以填，可增汝漫髠其顛。",
            "虚名覈何嘗，休譏汝在梁。"
        ],
        "title": "黄河多淘河之屬有曰漫畫者常以觜畫水求魚有曰信天緣者常開口待魚感之賦三詩 淘河",
        "id": "c9a82c04-a540-4dc0-a13f-97913cef8985"
    },
    {
        "author": "晁說之",
        "paragraphs": [
            "漫畫復漫畫，河尾沙軟喙一尺。",
            "天生剛啄不解禿，倦魚薄淺幸有得。",
            "謀拙力百費，何處有金翅。",
            "饑腸倚暮煙，慚愧信天緣。"
        ],
        "title": "黄河多淘河之屬有曰漫畫者常以觜畫水求魚有曰信天緣者常開口待魚感之賦三詩 漫畫",
        "id": "df6222a5-7021-4f5e-87ad-1b67a0ea346c"
    },
    {
        "author": "晁說之",
        "paragraphs": [
            "信天緣，何爲者，非達亦非賢。",
            "終朝開咮不敢仰，待魚落咮急下咽。",
            "大魚變化小魚黠，誰肯効命於爾前。",
            "皇天日月高，無心憐爾曹。",
            "幾欲强求索，豈不鑒漫畫。"
        ],
        "title": "黄河多淘河之屬有曰漫畫者常以觜畫水求魚有曰信天緣者常開口待魚感之賦三詩 信天緣",
        "id": "c72c6ebd-4871-4b45-b408-3fca632bab2a"
    },
    {
        "author": "晁說之",
        "paragraphs": [
            "西峰掩映東峰明，倐忽起滅令人驚。",
            "九野雨足龍上征，六月正乃會瑲珩。",
            "雷電斷絕風來輕，鼓倡鼙和鈴簫笙。",
            "虹霓舒斾雲搖旌，萬龍夭矯宿崢嶸。",
            "天門大開仙子迎，不比它邦時雨行。",
            "中天有洞遺珠纓，我昔酌泉探幽清。",
            "尚疑不然今信誠，安得問訊驂騎鯨。",
            "脱去禁令朝玉京，相羊容與俯四瀛。",
            "下呼我友何營營，寒饑暑渴亦已更，胡不同我此長生。"
        ],
        "title": "比日風雨甚異山下人云此六月龍會時也中頂有會龍洞予嘗遊焉賦詩記其事今感之有作寄趙德鱗",
        "id": "c4bf653a-9065-41ba-b6b0-d5f109dbdb67"
    },
    {
        "author": "晁說之",
        "paragraphs": [
            "岷江將入海，金山中斥攫。",
            "近樵得鴈盪，平地風落落。",
            "獰兒一稱絕，如夔理舜樂。",
            "那知嵩石淙，視彼削則削。",
            "兩處各瑰俊，一旦得磅礴。",
            "水從嵩陰來，到此幾谿壑。",
            "勢盡劃縱横，天地自開鑿。",
            "腹背涵叢峰，星斗俱漠漠。",
            "波搖下嶔崯，雲度上岞崿。",
            "爲山無麓趾，突兀便可樂。",
            "北首揖三頂，鴈行共遼寞。",
            "睥睨萬培塿，飄然風中籜。",
            "莫言聚石耳，乍如五陰剥。",
            "試觀煙霞生，如蓮敷青雘。",
            "非山亦非石，水亦非激躍。",
            "癡龍有路寢，醉蜃不收閣。",
            "因得爲人戲，何處顔色怍。",
            "或疑上帝宮，盆山映叢薄。",
            "盲風吹下將，塵世暫斟酌。",
            "又疑涿野戰，行陣龍虎作。",
            "過怒禁不散，結此空黝噩。",
            "寧論八陣圖，水來俄而却。",
            "惜哉遊者稀，元老情不惡。"
        ],
        "title": "和澗上丈人石淙作依元韻",
        "id": "27d2f37b-c05d-4a99-929a-abb039066751"
    },
    {
        "author": "晁說之",
        "paragraphs": [
            "君子不見昭儀飛燕姊妹在漢宮，同妍共麗媚赤鳳，赤鳳一日與俱逝長空。",
            "又不見大舅小舅兄弟專晉亦何有，兄招千里兵，弟殞一杯酒。",
            "嗟爾芙蓉芬芳姿，出水無染稱瓌奇。",
            "亭亭各映清漣漪，高下淺深何不宜。",
            "嘗遊鏡湖五月時，目極萬疊青羅衣，一花獨出擅朝暉。",
            "譬如神情散朗王夫人，不爭鉛黄桃李春。",
            "又如君子立朝廷，朋而不倚自修正。",
            "何乃反常爲異失故態，比之人事那足愛。",
            "只恐横塘知我有恨處，故教絕艷相並語。",
            "莫言才氣世無雙，並蒂何如君看取。",
            "不然戲我坎壈此世每不偶，逢人好匹開笑口。"
        ],
        "title": "偶得雙頭蓮花戲作",
        "id": "85c3a057-9795-41e0-a3f9-05bd4c64dee0"
    },
    {
        "author": "晁說之",
        "paragraphs": [
            "扶光歲首當何辰，荐視變異紛無垠。",
            "既驚馬日不爲馬，況復人日不成人。",
            "咸疑白晝懸月魄，譁言日月相鬭格。",
            "如負如空天風愁，似食不食自毒螫。",
            "空裏黄埃下百重，日心黑氣交四磔。",
            "不知何地匿陽烏，人間百鳥競號呼。",
            "可憐海氣使如此，杏梁瑞彩想中都。"
        ],
        "title": "正月六日七日書所見",
        "id": "df454cda-0b5b-4afd-bf32-717d473057e2"
    },
    {
        "author": "晁說之",
        "paragraphs": [
            "風稜索索許子伯，軺車督郵聲赫赫。",
            "裔孫德似官亦同，獨乘瑞霧開羽翮。",
            "金陵城裏春色多，疑是六朝舊金碧。",
            "只宜細看後庭花，慎莫垂淚江家宅。",
            "吳驃那解醉離腸，嗟余自是思歸客。",
            "荷葉開時楊梅熟，江南江北遙相憶。"
        ],
        "title": "送許同年赴江寧知錄",
        "id": "dd3ec242-7321-4cf1-bb71-51220626533a"
    },
    {
        "author": "晁說之",
        "paragraphs": [
            "昔時江南士人輕吳會，正如長安洛陽論賓主。",
            "自從九州花開一日來，欣欣不復聞此語。",
            "明州太守江南英，信美之鄉是吾土，莫言只飲甬水便無情。",
            "黄鵠排赤霄，垂翅一再舉。",
            "御廚賜食紫駝峰，情多猶憶馬夾柱。",
            "依然夢斷四明山，花信風裏憐梅雨。",
            "潮平驩喜浪婆兒，莫錯舉櫂新城江上去。"
        ],
        "title": "送壇守赴闕",
        "id": "cc27e5ba-472b-4488-b9e9-b422e6d3724e"
    },
    {
        "author": "晁說之",
        "paragraphs": [
            "昭陵人物一朝盛，晚有醉翁爲擬倫。",
            "譬如羣鳳粲羽翰，來下千里儀九成。",
            "鳳歸樂絕天寥寥，人間墜簡空垂精。",
            "可但光華開日月，要識忠憤聳幽神。",
            "虎頭本是當時客，教子傳孫無粟亭。",
            "晝吟夜誦翁文耳，池蛙何容聒正聲。",
            "得之不待金錯贈，好守門律如時令。",
            "君家此叔定不癡，莫厭家雞外勤請。"
        ],
        "title": "顧彌邵以其尊內翰所有歐陽公集遺侄季澈賦詩篇末見及輒次韻作",
        "id": "fa4ba115-dc14-433c-b543-359d0426ce44"
    }
]