[
    {
        "author": "周紫芝",
        "paragraphs": [
            "蓬萊殿角薰風凉，法宮無事垂衣裳。",
            "人間樂奏萬斯曲，枝上日轉咸池桑。",
            "天皇初開紫府燕，御前催賜黄金觴。",
            "誰乘風雲依日月，臣有力牧君軒黄。",
            "望雲仰見天不遠，簪花莫厭鬢如霜。",
            "五風十雨自中國，語從重譯傳名王。",
            "年年五月熟荔子，又見北使朝連昌。",
            "聖君當宁占寶曆，太史執筆書殊祥。",
            "雲間雙闕日五色，下被四表同堯光。",
            "風姿矯矯華省郎，珩璜結佩鳴水蒼。",
            "但將兩耳聽韶濩，付與孺子歌滄浪。",
            "傳杯遙想水殿冷，畫鼓咽咽清晝長。"
        ],
        "title": "次韻庭藻再賦天申節錫燕書事",
        "id": "82a89075-0e20-4023-895a-985956f42483"
    },
    {
        "author": "周紫芝",
        "paragraphs": [
            "華省繆通籍，羣公接蟬聯。",
            "坐曹苦無事，笑語相周旋。",
            "蛛塵生印窠，雌黄入遺編。",
            "賜沐不反舍，環湖走層巔。",
            "况乃三神祠，仿彿在雲烟。",
            "蓐食戒明發，著鞭飛曉韉。",
            "白石望磊磊，跳珠忽濺濺。",
            "咫尺不得往，使我意惘然。",
            "誰當却豐隆，曠蕩開青天。",
            "同昇太華頂，共摘玉井蓮。",
            "斯盟可重尋，慎勿輕棄捐。"
        ],
        "title": "諸公約遊諸山而雨分韻得蓮字",
        "id": "8c7ae05b-ee3d-4b60-a77e-2ec6c33d7a5f"
    },
    {
        "author": "周紫芝",
        "paragraphs": [
            "念昔始觧事，結交少年場。",
            "一生徒苦辛，兩鬢今成霜。",
            "頗亦恨晚歲，始得同舍郎。",
            "邂逅笑語間，仿彿芝蘭香。",
            "朝吟共棐几，暮歸霑餘觴。",
            "忽奉太室祠，共薦房俎羊。",
            "曉陪奉常班，瓊珮參翺翔。",
            "只今坐齋宮，夜雨誰對床。",
            "王事間何闊，咫尺遙相望。",
            "聊持鷓鴣椀，爲澆冰雪腸。",
            "五字忽鼎來，古錦翻詩囊。",
            "無力攻長城，有眼驚夜光。",
            "跂彼笑織女，不復成報章。",
            "何當畢祠事，共上南山岡。",
            "更約顔李蕭，一笑同徜徉。"
        ],
        "title": "次韻王興周齋宿省舍",
        "id": "3ec8e5b9-2528-4c9f-8817-ea6f73e0ae4d"
    },
    {
        "author": "周紫芝",
        "paragraphs": [
            "五月癡雲爛不收，麥風先借一天秋。",
            "聊煩細雨催幽句，更把新涼洗客愁。",
            "人物似君真楚楚，功名憐我亦悠悠。",
            "謾將無限思歸意，欲向回中著釣舟。"
        ],
        "title": "次韻蘇君叙暑雨大有秋意",
        "id": "8d0975d0-9023-4dbb-8a2f-00a9bdac0212"
    },
    {
        "author": "周紫芝",
        "paragraphs": [
            "傳記區區考異同，文章空愧楚人功。",
            "窮年弄筆知何事，芸葉香中作蠧蟲。"
        ],
        "title": "次韻艾主管觀僕楚詞贅說見貽",
        "id": "27a54929-a1f5-4f60-ada0-0fc85ddb9e24"
    },
    {
        "author": "周紫芝",
        "paragraphs": [
            "白頭身落亂書叢，粗遣殘年不記功。",
            "乞得閑官歌楚些，始知君德被昆蟲。"
        ],
        "title": "次韻袁時良司理二絕  其一",
        "id": "d7f95c80-6173-44d8-b94a-854e6db0ebb5"
    },
    {
        "author": "周紫芝",
        "paragraphs": [
            "人說篇章晚更雄，建安諸子未爲功。",
            "今朝春草傳新句，昨夜燈花綴玉蟲。"
        ],
        "title": "次韻袁時良司理二絕  其二",
        "id": "8cea456f-f7f1-413f-b62e-9eb3624bfbdb"
    },
    {
        "author": "周紫芝",
        "paragraphs": [
            "鼯鼠終成五技窮，老於文字苦無功。",
            "謾將平日雕龍口，細爲離騷說豸蟲。"
        ],
        "title": "再酬艾主管袁司理二首  其一",
        "id": "2cf42f06-783e-4e90-a72f-d72971a19366"
    },
    {
        "author": "周紫芝",
        "paragraphs": [
            "兩公才力可争雄，翰墨頻收戰勝功。",
            "笑我窮年辨烏舄，却將人事校鷄蟲。"
        ],
        "title": "再酬艾主管袁司理二首  其二",
        "id": "fc24117b-8773-4841-aa33-fc2ce1e98faf"
    },
    {
        "author": "周紫芝",
        "paragraphs": [
            "自喜新交得管城，政愁無地喚陶泓。",
            "孫郎不惜分龍尾，付與詩人了一生。"
        ],
        "title": "孫耘老惠龍尾硯漆煙墨報以二詩  其一",
        "id": "ae259e06-af49-4ebf-8daa-3ec866a2397a"
    },
    {
        "author": "周紫芝",
        "paragraphs": [
            "詩翁無復思如泉，墨客能回漆作煙。",
            "何意峥嶸四君子，肯來相伴一燈前。"
        ],
        "title": "孫耘老惠龍尾硯漆煙墨報以二詩  其二",
        "id": "7598f68c-4228-4972-8a1c-b42f961b0914"
    },
    {
        "author": "周紫芝",
        "paragraphs": [
            "月欲離滄海，雲猶暗夕樓。",
            "天教雙病眼，重看後中秋。",
            "玉色依然在，霜華只自羞。",
            "一杯遙酹汝，容易莫西沈。"
        ],
        "title": "今歲中秋無月閏八月十五日夜月色明甚二首  其一",
        "id": "bd2cdfcc-4391-47fa-a6c6-d7e21faf93c7"
    },
    {
        "author": "周紫芝",
        "paragraphs": [
            "秋意關心切，蟾光見面難。",
            "欲成邀月飲，頗恨與誰看。",
            "天近瞻銀闕，雲空見玉盤。",
            "老夫渾不寐，歡喜一憑欄。"
        ],
        "title": "今歲中秋無月閏八月十五日夜月色明甚二首  其二",
        "id": "05238954-2d09-46b8-9109-2370e0a2f036"
    },
    {
        "author": "周紫芝",
        "paragraphs": [
            "擬趁牛山九日杯，煩公催取菊花開。",
            "青天有月無人喚，却喚樽前惡客來。"
        ],
        "title": "次韻庭藻秋懷三絕因以見招  其一",
        "id": "49fb25d2-6ada-4a70-bb10-febe5bf2f43d"
    },
    {
        "author": "周紫芝",
        "paragraphs": [
            "山横鳥外白雲邊，酒滿秋風落帽前。",
            "老子要詩那得句，湖天欲買不須錢。"
        ],
        "title": "次韻庭藻秋懷三絕因以見招  其二",
        "id": "c6d927ca-fca2-420f-848b-825f909cb8e7"
    },
    {
        "author": "周紫芝",
        "paragraphs": [
            "不見元龍少日豪，還將萬事等秋毫。",
            "只今風味猶如許，醉看霜前斫兩螯。"
        ],
        "title": "次韻庭藻秋懷三絕因以見招  其三",
        "id": "bf4a9020-d2a9-449e-8198-73e06885916c"
    },
    {
        "author": "周紫芝",
        "paragraphs": [
            "欲遣新愁入酒杯，好懷知復爲誰開。",
            "此生憐我星星久，何事令君得得來。"
        ],
        "title": "奉酬陳彦育用庭藻韻示三詩  其一",
        "id": "d5a4455f-0984-4b4c-9f0f-65d7d9137c34"
    },
    {
        "author": "周紫芝",
        "paragraphs": [
            "廣文貧甚坐無氈，白璧朝來忽滿前。",
            "但喜囊餘長吉句，絕勝家有窟郎錢。"
        ],
        "title": "奉酬陳彦育用庭藻韻示三詩  其二",
        "id": "f9f27d98-0f46-4eed-89b6-c8c15ab03fad"
    },
    {
        "author": "周紫芝",
        "paragraphs": [
            "南徐隱士詩兄弟，君更眉間有白毫。",
            "一染函牛鼎中指，暮年方悔嚼空螯。"
        ],
        "title": "奉酬陳彦育用庭藻韻示三詩  其三",
        "id": "7c5bbf47-c564-45d2-8c08-e0f8299edc47"
    },
    {
        "author": "周紫芝",
        "paragraphs": [
            "八月既望秋風高，羣飛海水催江濤。",
            "水來中州八萬里，至吳乃折微傷豪。",
            "當日潮來如箭激，萬弩迎潮射鳴鏑。",
            "風吹海立猶至今，雪卷千堆濺青壁。",
            "人間有海詩有翁，健如駕浪長江風。",
            "詩成便可作圖畫，歲好莫漫占凶豐。",
            "坐中客怕噤不語，憑高下看馮夷舞。",
            "殘音到石未肯回，澎湃猶能作宮羽。",
            "人生快意難預謀，眼辜盛事心懷羞。",
            "老病無人喚我出，閉門枉度三中秋。"
        ],
        "tags": [
            "长江",
            "钱塘江"
        ],
        "title": "次韻庭藻觀潮",
        "id": "d1e84d3c-b88e-4d65-892d-7dbc9533ec10"
    },
    {
        "author": "周紫芝",
        "paragraphs": [
            "海門白浪如山高，還從巨海驅洪濤。",
            "何人戲出此偉觀，撩公傑句争雄豪。",
            "詩成飛電欲争激，戰勝何甞費鋒鏑。",
            "更復盡出武庫兵，不念長卿家四壁。",
            "當時年少今老翁，愁將白髪吹秋風。",
            "來趁千人萬人出，尚記時節如元豐。",
            "袖手人知公作語，歌兒停歌復停舞。",
            "越山迎浪看潮頭，白玉傳觴急飛羽。",
            "胸中如公多廟謀，八珍未獻伊鼎羞。",
            "笑人欲買江邊宅，看潮飽度殘年秋。"
        ],
        "tags": [
            "钱塘江"
        ],
        "title": "次韻庭藻再賦觀潮",
        "id": "af45e582-5837-4809-a9fc-4f6b97f1bf10"
    },
    {
        "author": "周紫芝",
        "paragraphs": [
            "彭郎作詩調最高，語中起伏多波濤。",
            "維其有之是以似，千佛名經中一豪。",
            "潮從海來與山激，彭郎詩成疾飛鏑。",
            "詞鋒何止却千軍，脆敵何堪守堅壁。",
            "去年載酒呼衰翁，蕭蕭兩鬢吹江風。",
            "手持氂尾白玉柄，坐中風味王安豐。",
            "今年不出無一語，想像紅旌浪中舞。",
            "臥聽東來響怒濤，安得西飛有雙羽。",
            "晚歲莵裘誰與謀，有如此江真可羞。",
            "會待潮來復潮落，短蓑獨速吳江秋。"
        ],
        "title": "次韻彭叔容",
        "id": "f50683a6-c97c-404e-ab1a-30ae5bca9d8e"
    },
    {
        "author": "周紫芝",
        "paragraphs": [
            "河朔三株樹，霜高不受侵。",
            "日邊初識面，詩裏復論心。",
            "愁莫令知處，杯須略放深。",
            "弟兄俱絕唱，一世少知音。"
        ],
        "title": "次韻李宗丞秋懷二首  其一",
        "id": "a689d408-fd77-487d-88c3-0c8d14fc91df"
    },
    {
        "author": "周紫芝",
        "paragraphs": [
            "身作三吴去，霜從兩鬢侵。",
            "羈棲臨老日，牢落少年心。",
            "好句何曾得，清秋幾度深。",
            "越江憐久客，時送海潮音。"
        ],
        "title": "次韻李宗丞秋懷二首  其二",
        "id": "3758618d-8159-4bb3-9d44-17c7033a74ea"
    },
    {
        "author": "周紫芝",
        "paragraphs": [
            "曉色明龍闕，金爐近御床。",
            "黄簾猶卷月，清蹕已鳴霜。",
            "海宇無兵革，公師在廟堂。",
            "但聞宮樹鳥，日日囀朝陽。"
        ],
        "title": "曉色",
        "id": "2d44be22-aee2-496a-a763-e892beb91320"
    },
    {
        "author": "周紫芝",
        "paragraphs": [
            "寶曆三千歲，龍飛二十春。",
            "胡弓不窺月，塞馬自無塵。",
            "禮樂湮淪久，君臣制作新。",
            "誠心躬廟饗，大祀肅郊禋。",
            "密雪埋羣嶂，凝陰翳上旻。",
            "九枝騰曉日，萬騎出嚴宸。",
            "輦路晴沙輭，宮城宿霧勻。",
            "崇壇方肇造，蒼璧遂前陳。",
            "秀色霜明俎，華滋露濕裀。",
            "馨香登秬黍，繭栗薦黄犉。",
            "月引笙簫度，風傳贊祝頻。",
            "依稀望璇極，髣髴降天神。",
            "皎皎星垂象，沉沉夜嚮晨。",
            "一人宣玉册，百執奉朝紳。",
            "欲識蒼穹意，當知肸蠁臻。",
            "歷年綿聖祚，敷錫惠斯民。",
            "回駕蒼龍闕，旋軍羽衛屯。",
            "拜恩元老重，沛澤萬方均。",
            "盛世無遺典，中華有聖人。",
            "書生亦何幸，奔走綴祠臣。"
        ],
        "title": "紹興丙寅歲當郊祀積雨彌月已而大雪前事之夕雪霽月出越翌日天宇開霽日色晏温天子乃躬祀於郊丘賦詩二十韻",
        "id": "c6c8eb5f-0ae9-4fea-a8ed-4981b5c6ac7e"
    },
    {
        "author": "周紫芝",
        "paragraphs": [
            "老年無句上詩壇，晚向荆州始識韓。",
            "馬歷險艱知足健，樹從黄落見根蟠。",
            "不妨論好同膠漆，已復書盟在肺肝。",
            "許我三冬共燈火，不須衝雨過蘇端。"
        ],
        "title": "次韻艾主管約同居酬唱",
        "id": "b8ab40d3-1ba0-4f5b-89f3-b93ef1988edc"
    },
    {
        "author": "周紫芝",
        "paragraphs": [
            "艾侯人物似芝蘭，不數淮陰袴下韓。",
            "筆底波瀾驚浩渺，胸中書傳想縈蟠。",
            "厲施固自無妍醜，楚越何曾異膽肝。",
            "一笑相從亦何事，共看明月上雲端。"
        ],
        "title": "再次韻艾主管",
        "id": "ac6d09ee-7d77-4286-89a5-69f40879d426"
    },
    {
        "author": "周紫芝",
        "paragraphs": [
            "老翁腸斷江南村，誰將楚些招歸魂。",
            "月明常憶看花處，斷橋流水天黄昏。",
            "一行作吏此事廢，日涉漫記柴桑園。",
            "天憐羈客老且病，玉琢妙語清而温。",
            "當時飽喫惠州飯，十年來負蠻鄉暾。",
            "花飛白雪颶欲起，瘴濕黄茅人閉門。",
            "爲公復誦海南句，寒窗掩卷凄無言。",
            "傷心起酹玉局老，夜半獨瀝鴟夷樽。"
        ],
        "title": "次韻蔡仲平梅花用玉局海南韻",
        "id": "5b825bc9-0f2e-4df3-973e-7fabf408b237"
    },
    {
        "author": "周紫芝",
        "paragraphs": [
            "少年何嘗屈此膝，自料一生能幾屐。",
            "誰知臘月雪蔽空，三日衡門斷人迹。",
            "心知無事止坐詩，天觧窮人無乃力。",
            "故山欲放雪中梅，空恨此中無鐵石。",
            "中郎官熱亦怕寒，著意說窮聊作劇。",
            "北風吹酒天始愁，玉雪滿空心自懌。",
            "想君鹽絮方入詩，憐我鬢鬚同一色。",
            "山行安得趁驊騮，快踏瓊田四蹄疾。"
        ],
        "title": "次韻仲平雪中之作",
        "id": "aa374b1a-77ab-4e0d-ab43-0431495b09a1"
    },
    {
        "author": "周紫芝",
        "paragraphs": [
            "帝居七星中紫宸，黄金掣銷天開門。",
            "中人傳詔不動塵，御府拜賜天爐芬。",
            "鬱金蘇合百和匀，雙虬鏤合盤雕紋。",
            "雲錦織帕勞天孫，金狻猊擁春空雲。",
            "流霞一酌千日醺，壽公遐齡天語温。",
            "朱絃白雪聲調新，洞庭之樂人皆聞。",
            "官家異禮尊帝臣，八師七友無此勳。",
            "聖賢一出五百歲，開闢以來能幾人。",
            "東方曼倩何足數，三食仙桃識王母。",
            "何當移植上林中，歲歲年年見花吐。",
            "溪上人家自一川，武陵邂逅非神仙。",
            "但令父老不識戰，人間何處無桃源。",
            "自從罷武得生活，垂髫小女皆能言。",
            "肯爲八方開壽域，廟堂政要公調元。"
        ],
        "tags": [
            "洞庭湖"
        ],
        "title": "時宰相生日樂府三首  其一",
        "id": "aec6e26c-5576-43e7-bb77-e71556ccadbd"
    },
    {
        "author": "周紫芝",
        "paragraphs": [
            "甘泉羽書久不至，六樂初成禮初備。",
            "萬兩黄金鑄景鍾，八級層壇築圓陛。",
            "侍臣曉入明光宮，彤庭暖日升曈曨。",
            "弦匏鼎俎耀前列，大聖制作垂無窮。",
            "太常爲旂玉爲輅，路穩沙平試天步。",
            "日邊風雨曉前收，夜半笙簫月中度。",
            "君臣有道道格天，五星同色三台圓。",
            "千官拜舞皇輿旋，青城路遠聞鳴鞭。",
            "黄麾羽葆識全仗，繡衣靁鼓鳴鈞天。",
            "羽林騎士如流水，未央宮闕明山川。",
            "千門萬戶不知數，盡捲簾幕瞻龍顔。",
            "道傍父老百歲許，醉倚春風自相語。",
            "昔年舊事一日新，廊廟功成不因武。",
            "羣生欲報知何緣，再拜願壽公千年。"
        ],
        "title": "時宰相生日樂府三首  其二",
        "id": "bb4d2050-777d-46d0-a51d-d40f06c6f386"
    },
    {
        "author": "周紫芝",
        "paragraphs": [
            "海上神仙不知數，無人觧說三山路。",
            "舟中彷彿見霞裾，弱水波深不堪度。",
            "青天那得白日昇，仁能愛物功乃成。",
            "秦漢之君俱好武，枉從方士求長生。",
            "從來定亂必以戰，公以不戰爲中興。",
            "兩朝歲活數百萬，報公福祿知難名。",
            "只今潭潭開二府，富貴如山澤如雨。",
            "經殿時聞御幄香，日對清光接天語。",
            "歸來下馬復過庭，一德樓邊柳陰舞。",
            "天上頻移瑇瑁筵，瓊漿賜酒如流泉。",
            "盛事傳觀作圖畫，蕊珠何處求羣仙。",
            "皇天報德何時足，政恐天心似人欲。",
            "會從四世數五公，何止長年是公福。"
        ],
        "title": "時宰相生日樂府三首  其三",
        "id": "7acabcb1-14b9-407c-aacb-31ac0c9cce21"
    },
    {
        "author": "周紫芝",
        "paragraphs": [
            "晚來風定雪初平，到手杯行不暫停。",
            "夜色遠欺江月白，天花寧羡野梅馨。",
            "遙瞻玉闕心先喜，一見瑤林眼自青。",
            "回首西湖在何許，借君詩作遠山屏。"
        ],
        "tags": [
            "西湖"
        ],
        "title": "次韻蘇元藻對雪長句",
        "id": "daad540f-8d3a-45e1-94bd-35e5db34a8fb"
    },
    {
        "author": "周紫芝",
        "paragraphs": [
            "藍尾先迎替臘春，流光依約似行雲。",
            "功名如夢日月晚，兒女滿前恩意勤。",
            "此夜自傾桑落酒，誰家政舞石榴裙。",
            "窮諳歲歲年年事，老坐奇奇怪怪文。"
        ],
        "title": "次韻艾主管歲除有感",
        "id": "953b92fd-2ac6-40c6-98da-042e4565d9f7"
    },
    {
        "author": "周紫芝",
        "paragraphs": [
            "江雨無情不管人，殘梅有韻故相親。",
            "閉門無事仍無客，花作羞娥酒當春。"
        ],
        "title": "雨中梅花猶有存者",
        "id": "500bfcb6-c9a3-40c0-a72e-c4eee58b9d21"
    },
    {
        "author": "周紫芝",
        "paragraphs": [
            "沉水空濛睡欲醒，寒窗窈窕日初晴。",
            "誰將昨夜堆簷雪，爲作空階滴雨聲。"
        ],
        "title": "正月二十八日雪晴睡起  其一",
        "id": "792f8df1-136b-450e-8d45-25798e94dc3e"
    },
    {
        "author": "周紫芝",
        "paragraphs": [
            "梅樹花邊日脚紅，鳥偷微暖囀東風。",
            "寒窗喚起無人見，獨倚欄杆看雪融。"
        ],
        "title": "正月二十八日雪晴睡起  其二",
        "id": "7b727d2a-891a-4006-9e9c-4424fcb6523e"
    },
    {
        "author": "周紫芝",
        "paragraphs": [
            "何曾留得守囊錢，長坐羈愁只斷編。",
            "我已自成窮活計，君猶爲看小行年。",
            "莫驚久客推難去，况有吟詩盡可傳。",
            "更看同升門下士，中興自昔要真賢。"
        ],
        "title": "次韻余宅仲答陳先生",
        "id": "45ce53c7-0c54-46c6-bc68-aeb96cd8ae0b"
    },
    {
        "author": "周紫芝",
        "paragraphs": [
            "人間編削要研摩，富貴聲名不奈多。",
            "似我豈容窺玉海，如公真合上鑾坡。",
            "依光日月心應在，回首湖山意若何。",
            "白鷺洲前留不得，却歸京洛擁鳴珂。"
        ],
        "title": "送錢端修侍郎二首  其一",
        "id": "f32447d3-b8c2-4ee0-ad84-d3028285ea20"
    },
    {
        "author": "周紫芝",
        "paragraphs": [
            "晚竊官囊五斗陳，笑談猶喜奉冠巾。",
            "望塵羅拜何曾觧，拄笏看山了不嗔。",
            "自古知心能有幾，如公厚德更何人。",
            "錦帆畫舸江邊路，愁看飛花落絮春。"
        ],
        "title": "送錢端修侍郎二首  其二",
        "id": "7b1ca864-dde0-4c56-ba27-e61a7d794735"
    },
    {
        "author": "周紫芝",
        "paragraphs": [
            "羞對湖山照病容，浮家全似陸龜蒙。",
            "掃除故里三年夢，邂逅幽人一笑同。",
            "酒會驅愁常恐薄，詩能窮我不須工。",
            "兩家好客今安有，爲作緇衣補國風。"
        ],
        "title": "次韻陳先生",
        "id": "26716a59-7768-47b3-b33a-d5fd734fdfae"
    },
    {
        "author": "周紫芝",
        "paragraphs": [
            "水繞青山寺，人携白玉觴。",
            "晴春方爛漫，醉眼自微茫。",
            "舟穩欺風軟，杯深送日長。",
            "誰家載歌管，紅袖立斜陽。"
        ],
        "tags": [
            "西湖"
        ],
        "title": "三月二日同游西湖諸公有詩次韻",
        "id": "9ee0d15a-6242-496d-b5fe-f89df074c5d1"
    },
    {
        "author": "周紫芝",
        "paragraphs": [
            "吳波越嶠翠争流，過盡殘春懶出遊。",
            "花下看誰飛白馬，雨中憐我擁黄紬。"
        ],
        "title": "上巳日雨中熟睡二首  其一",
        "id": "05dfe1a9-e226-4bae-a927-ccc77e670858"
    },
    {
        "author": "周紫芝",
        "paragraphs": [
            "細數蘭亭歲月長，當年舊事久凄凉。",
            "但欣越女山前雨，暗入羅敷陌上桑。"
        ],
        "title": "上巳日雨中熟睡二首  其二",
        "id": "994176a1-a93c-4376-99d4-329dd160114c"
    },
    {
        "author": "周紫芝",
        "paragraphs": [
            "造化出尤物，餘芳若爲容。",
            "遙知補陀山，天香落巖風。",
            "題評付大手，妙質煩天公。",
            "捧心陋嫫母，彼美唯孟庸。",
            "但恐兩無情，一笑花遂空。",
            "賴此絕世姿，墮君幽句中。",
            "相識苦恨晚，著語今復仝。",
            "願偕九畹蘭，結根永相從。",
            "可憐金錢花，亦薦白玉鍾。",
            "勿遣倡條滋，亂我風露叢。"
        ],
        "title": "次韻孫子紹山礬",
        "id": "0f8117cd-7ee9-4ee1-acc3-0511f39af685"
    },
    {
        "author": "周紫芝",
        "paragraphs": [
            "知君心本在滄洲，故掲寒齋作釣舟。",
            "已遣江湖頻入夢，便呼鷗鳥與同遊。",
            "浮驂未可追前事，畫舫猶堪擬勝流。",
            "笠澤有家歸未得，斷腸蘆葉荻花秋。"
        ],
        "title": "趙觀察作齋名煙艇孫耘老作唐律相邀同賦乃次其韻",
        "id": "e8b81f7f-0150-4fe8-9e9e-49d8a3433b2b"
    },
    {
        "author": "周紫芝",
        "paragraphs": [
            "數椽元著亂山叢，强入天街踏軟紅。",
            "老去只思青眼舊，詩來猶數白頭翁。",
            "身游吳越千山外，春落邯鄲一枕中。",
            "賴有可人俱在眼，舉杯惟欠與君同。"
        ],
        "title": "次韻方元相見寄",
        "id": "7c35c3e3-38a6-4b24-bae6-f3b45effc6de"
    },
    {
        "author": "周紫芝",
        "paragraphs": [
            "春水綠波南浦路，兩岸誰栽楊柳樹。",
            "含桃熟盡未聞鶯，荷葉生時已飛絮。",
            "絮將春去不可回，人伴雲閑更須住。",
            "我亦隨君似落花，欲趁春風到何處。"
        ],
        "title": "睡餘飛絮滿庭有感而作是詩",
        "id": "2d258c8d-1264-4a93-8590-e75f76e8e1a7"
    },
    {
        "author": "周紫芝",
        "paragraphs": [
            "芳條秀色净如霜，折得殘枝近筆床。",
            "月冷燈青花欲睡，可憐虛度此時香。"
        ],
        "title": "酴醿小壺色香俱絕燈下戲題二首  其一",
        "id": "ecdf9bee-c8a5-4f89-bdab-20f708b406c5"
    },
    {
        "author": "周紫芝",
        "paragraphs": [
            "春事何時屬老人，好花知復爲誰分。",
            "何當碧玉壺中雪，飛作香羅髻上雲。"
        ],
        "title": "酴醿小壺色香俱絕燈下戲題二首  其二",
        "id": "dd46deb9-c9c2-4337-a37a-bbfc2309f3c0"
    },
    {
        "author": "周紫芝",
        "paragraphs": [
            "憶昔在江國，屢醉酴醿春。",
            "平生看花眼，老暗京洛塵。",
            "王城一見之，玉顔猶可珍。",
            "但恐花見憐，憔悴非昔人。",
            "是事姑且置，飲我樽中醇。",
            "幽姿不可名，清芬難具陳。",
            "誰登玉宸殿，與梅差等倫。",
            "山礬豈其弟，月姊當與親。",
            "頗笑凡質陋，始喜國色新。",
            "此論那可廢，此冤聊可伸。"
        ],
        "title": "次韻庭藻酴醿",
        "id": "7949c1d8-e0e0-466b-b8a2-c8dad396c9a1"
    },
    {
        "author": "周紫芝",
        "paragraphs": [
            "金獸分香賜老臣，全家望闕拜君恩。",
            "教坊催樂排春燕，中使傳宣勸御樽。"
        ],
        "title": "效王建體二首  其一",
        "id": "c3f39900-3224-4c6e-a73b-32d27036b362"
    },
    {
        "author": "周紫芝",
        "paragraphs": [
            "日轉彤庭柳影移，微凉殿閣麦秋時。",
            "侍臣朝罷歸來晚，又見金盤賜荔枝。"
        ],
        "title": "效王建體二首  其二",
        "id": "b4b3ff10-df84-4163-bd31-67cd8ceb0531"
    },
    {
        "author": "周紫芝",
        "paragraphs": [
            "雨露朝來下九天，左魚還得舊青氈。",
            "莫辭去國逾千里，猶勝爲郎動十年。",
            "客至何妨常有酒，民殘政自不須鞭。",
            "欲安遠俗惟無事，聖主休兵本息邊。"
        ],
        "title": "送馮遠猷使君  其一",
        "id": "647e0239-d6e6-420c-a419-2da1a6ea144e"
    },
    {
        "author": "周紫芝",
        "paragraphs": [
            "江上當年憶語離，相逢雖健鬢如絲。",
            "心知涉世著幾屐，眼見承流換兩麾。",
            "臺閣異時須獻納，廟堂今日要招携。",
            "九江太守多仁政，此去知公得吏師。"
        ],
        "title": "送馮遠猷使君  其二",
        "id": "bb1d3e5c-3c2d-49fa-b005-caf8b6a74d0d"
    },
    {
        "author": "周紫芝",
        "paragraphs": [
            "五月江天未徂暑，日日江雲釀江雨。",
            "眼驚雪浪打秋濤，卷地風來雨如許。",
            "窮人賦屋纔一椽，茅茨零落仰見天。",
            "風棲不定夜未曉，旅食過午庖無烟。",
            "家無鞠窮病在腹，兩股重膇成蹣跚。",
            "麥雖黄落雨未止，雲欲漫亂風還顛。",
            "詩成有淚收不得，人生如此亦可憐。",
            "君不見章臺走馬張京兆，彈壓功成在談笑。",
            "不將鉤距作神明，自此長安無惡少。",
            "邇來持莭鎮七州，令行幕府如清秋。",
            "尚書地已八座貴，况復功方三輔優。",
            "應笑南來雙病鳥，千里依人作昏曉。",
            "鄧林有木暗如山，誰與安巢著林杪。"
        ],
        "title": "涷雨行",
        "id": "82b85ff1-8083-4301-ad63-92c35c709a87"
    },
    {
        "author": "周紫芝",
        "paragraphs": [
            "萬里何嘗入巴蜀，少陵詩中識桃竹。",
            "更言九節奉真仙，無乃卭山有遺族。",
            "平生二物幾到眼，誰與周旋慰幽獨。",
            "忽然渡海飛蒼龍，夭矯當前峙雙玉。",
            "江心石竹誇堅剛，摩挲紫焰生寒光。",
            "孤筇莭高不可及，外雖似曲中直方。",
            "閬州得此不敢藏，亟遣二士相扶將。",
            "余侯新佩太府章，六尺骯髒身健强。",
            "未須御府賜靈壽，行勒金狨朝未央。",
            "老人勃窣不足數，惟有泉石成膏肓。",
            "東吴自是山水窟，心雖欲往身未償。",
            "會須呼客共蠟屐，借君拄杖聊徜徉。"
        ],
        "title": "閬州太守以桃竹卭杖二物遺余宅仲而宅仲出以示僕喜而作詩",
        "id": "4e28159b-7304-4eee-ac3c-b0a13023724d"
    },
    {
        "author": "周紫芝",
        "paragraphs": [
            "長安少年郎，意傾裘馬中。",
            "水鳧偶相值，蘭臭豈復同。",
            "誰令千金璧，照此白髪翁。",
            "得之非人力，捨去真天窮。"
        ],
        "title": "送袁司理歸天台  其一",
        "id": "fc8a64e5-5f05-4140-8745-617b7994b107"
    },
    {
        "author": "周紫芝",
        "paragraphs": [
            "五月畏塗暑，千里苦炎熇。",
            "天台大士廬，妙境在寥廊。",
            "解鞍修淨供，茗椀應自瀹。",
            "安得從君遊，享此方外樂。"
        ],
        "title": "送袁司理歸天台  其二",
        "id": "bdc60831-82b6-49e0-b82e-e4753f7b068a"
    },
    {
        "author": "周紫芝",
        "paragraphs": [
            "妙哉揭陽君，文起八代衰。",
            "平生誦公文，手自不停披。",
            "只今老眼暗，刮膜無金篦。",
            "天台有巨刻，君其爲致之。"
        ],
        "title": "送袁司理歸天台  其三",
        "id": "778bf633-9751-4b27-b0a4-57db6a7d39a6"
    },
    {
        "author": "周紫芝",
        "paragraphs": [
            "南來衝雨著征衣，山下黄梅正熟時。",
            "老大相逢真是夢，寒温以外只談詩。",
            "樂丞游宦聊因酒，陶令絃歌政坐饑。",
            "人物似君那易得，一蓑歸釣未應遲。"
        ],
        "title": "次韻文若與余相遇武林之作",
        "id": "6ae69346-12eb-4678-948a-d986724aa042"
    },
    {
        "author": "周紫芝",
        "paragraphs": [
            "異時連佩漢魚符，兩奏殊庭報政書。",
            "黄屋要聞當日句，朱幡又擁使君車。",
            "風流舉世推前輩，文采須公侍禁廬。",
            "想得西樓未回首，已催尺一到南徐。"
        ],
        "title": "送曾宏父守南徐",
        "id": "a5e2ed2f-20ee-46e8-bcb3-4623a7fe08a8"
    },
    {
        "author": "周紫芝",
        "paragraphs": [
            "雨色挼藍潑黛，風莖戞玉鳴珂。",
            "不復作可人語，奈此數君子何。"
        ],
        "title": "雨中對竹清甚效江西作六言一首",
        "id": "67b50481-44b9-4417-a21f-3b6a0fc203fd"
    },
    {
        "author": "周紫芝",
        "paragraphs": [
            "徐侯嗜吳梅，健啖殊未闌。",
            "喜氣入新詩，脱手如彈丸。",
            "遙想蒼玉枝，尚带白露漙。",
            "日食三百顆，語客疑誕謾。",
            "何妨携束書，常作東南官。",
            "掇彼南山粲，奉君一酌歡。",
            "南山有佳樹，采采何時殫。",
            "恨我無報章，上可追建安。",
            "誰知丹砂粒，亦滿黄金盤。",
            "回甘似蔗境，嚼齒餘詩酸。",
            "安得移此種，飛舟下驚湍。",
            "紅園奪朝霞，翠密回翔鸞。",
            "大勝萬里來，日曬中枯乾。",
            "歸期渺何許，且復同甘餐。",
            "調冰漬崖蜜，却暑資微寒。"
        ],
        "title": "次韻伯遠食楊梅十五韻",
        "id": "86d93700-13b6-4f1e-9bfc-25456a410816"
    },
    {
        "author": "周紫芝",
        "paragraphs": [
            "我生猶得問天真，净洗頻年馬上塵。",
            "此地何妨來著我，老僧原自不嗔人。"
        ],
        "title": "與叔容上天真臺題石壁用坐中語也",
        "id": "46cb8942-023e-4615-a865-84a32f6896cf"
    },
    {
        "author": "周紫芝",
        "paragraphs": [
            "天上登雲寺，人間白拒霜。",
            "山僧方宴坐，魔女不施粧。",
            "玉色寧非韻，冰姿不受香。",
            "須當和月看，夜宿贊公房。"
        ],
        "title": "天真寺白拒霜",
        "id": "93f67b88-c699-4764-bb42-ea93251258c6"
    },
    {
        "author": "周紫芝",
        "paragraphs": [
            "吳兒輕生命如線，赤脚翻身踏江練。",
            "南人慣看心不驚，北客平生眼希見。",
            "海上潮來雪不如，中郎詩成錦初爛。",
            "句法豈但窺澄江，壯士何從挽天漢。",
            "飛流濺沫不足論，萬壑千巖此爲冠。",
            "觧言越嶠翠摩空，歲與浪花爭隱見。",
            "我亦蒼顔閲九州，始問江神得奇玩。",
            "六年東望西興雲，歲月崩奔一飛箭。",
            "擬將匹練作江圖，歸與故人誇偉觀。",
            "倘從江海識波濤，分逐秋篷共流轉。",
            "試令海若語馮夷，慚色自應須滿面。",
            "誰當更草海潮篇，詞采風流付王翰。"
        ],
        "tags": [
            "钱塘江"
        ],
        "title": "次韻仲平十八日觀潮",
        "id": "63a782da-ddd6-4ca2-82b1-ebc167af7693"
    },
    {
        "author": "周紫芝",
        "paragraphs": [
            "木犀韻勝無人畫，合在詩翁阿堵中。",
            "已寫幽姿入新句，莫將遺恨怨秋風。"
        ],
        "title": "次韻相之木犀三首  其一",
        "id": "ceea0bfd-32d7-42e2-8c93-cbf8ec74380d"
    },
    {
        "author": "周紫芝",
        "paragraphs": [
            "異時茅屋東邊樹，黄粟吹香趁水流。",
            "旋買殘枝供燕几，爲誰辜負故山秋。"
        ],
        "title": "次韻相之木犀三首  其二",
        "id": "fc0cc557-c9bc-4326-8ec0-5a52c1a49a3f"
    },
    {
        "author": "周紫芝",
        "paragraphs": [
            "蘭芳九畹是同流，薜荔江蘺格未優。",
            "不爲巖花作佳傳，靈均空說楚江秋。"
        ],
        "title": "次韻相之木犀三首  其三",
        "id": "3ea98fdb-f1b2-4b37-9eff-30ca36c20020"
    },
    {
        "author": "周紫芝",
        "paragraphs": [
            "九衢殘暑厭風埃，兩日陰雲遂不開。",
            "造物固應知客意，急催新雨送秋來。"
        ],
        "title": "雨後頓有秋意得小詩四絕  其一",
        "id": "9fb5d7e0-4a65-4748-8953-993a5d3fa1a6"
    },
    {
        "author": "周紫芝",
        "paragraphs": [
            "只今風露欲凋荷，前月牽牛已渡河。",
            "絡緯獨知秋色晚，芭蕉添得雨聲多。"
        ],
        "title": "雨後頓有秋意得小詩四絕  其二",
        "id": "975e47c9-53ab-4718-89de-f4784aa42ec0"
    },
    {
        "author": "周紫芝",
        "paragraphs": [
            "近曉殘更挽不留，窺簷起看月西流。",
            "空庭草樹俱無語，只有寒螿觧說愁。"
        ],
        "title": "雨後頓有秋意得小詩四絕  其三",
        "id": "139f4e7f-9cbc-4f6b-8ba5-657c81e86866"
    },
    {
        "author": "周紫芝",
        "paragraphs": [
            "秋深時節在家鄉，憶得黄花未著霜。",
            "故國不堪回首望，綠樽辜負五重陽。"
        ],
        "title": "雨後頓有秋意得小詩四絕  其四",
        "id": "94b5eb80-6030-4b52-a49f-1d7c064ce37d"
    },
    {
        "author": "周紫芝",
        "paragraphs": [
            "官冷長如賜沐閑，門雖漫設晝常關。",
            "勞君馬上風前句，畫我湖邊雨外山。",
            "落木半巖秋色裏，曲欄千尺暮雲間。",
            "白衣大士應憐我，忍對高人不厚顔。"
        ],
        "title": "次韻子紹雨中游北山禮白衣大士",
        "id": "31c494fc-019a-47d6-8d7b-87dff9837639"
    },
    {
        "author": "周紫芝",
        "paragraphs": [
            "秋雲易雨秋日出，九日陰晴苦難測。",
            "氣如昨夜太暄妍，雲似今朝好天色。",
            "天公要渠作好語，著意安排費天力。",
            "重到孤峰最上頭，四年不見煙霞秋。",
            "吳山長與越山對，海水自隨江水流。",
            "江水相見只如此，老大豈知爾許愁。",
            "上山燃火入山腹，下山騎馬尋石屋。",
            "十八大士棲兩巖，共向山中禮尊宿。",
            "人言石縫泉作珠，却繞山根走鳴玉。",
            "珠泉得名固不虛，虎泉作酌不滿欲。",
            "山僧應復笑我曹，醉中泉石蒙譏嘲。",
            "涇渭分流正須爾，美惡賢愚亦如此。",
            "寧將鷄肋奉尊拳，莫著陽秋在皮裏。",
            "此語如何可便參，聊供山僧一笑喜。"
        ],
        "title": "九日陪李德儀兄弟游石屋",
        "id": "0ebdd1eb-e6ae-4d23-aa7e-f11b29725345"
    },
    {
        "author": "周紫芝",
        "paragraphs": [
            "名駒汗血久不聞，天遣兩蘇空馬羣。",
            "當時二十出西蜀，已說賈生能過秦。",
            "玉堂詞翰不起草，建隆以來能幾人。",
            "功名後世只忠讜，流落一生常苦辛。",
            "心知才大難爲用，小折波濤入嘲弄。",
            "偶結江邊一把茅，來作黄州十年夢。",
            "勸君慎勿剪柔柯，雪堂楊柳公親種。",
            "扁舟夜入赤壁江，手持杯酒酹周郎。",
            "酒醒月落賦已就，東方欲白天相將。",
            "邇來不知誰好事，盡寫公詩畫圖裏。",
            "短軸雖在人已亡，空著江波接天起。",
            "浮雲滅盡名不磨，千古長流似江水。"
        ],
        "title": "題齊安新刻雪堂圖",
        "id": "bf2a4bf6-47c2-4eeb-bce1-3e8286553ae1"
    },
    {
        "author": "周紫芝",
        "paragraphs": [
            "煙水蒼茫認翠巒，寒林正在有無間。",
            "何人乞與并州剪，分取江南一半山。"
        ],
        "title": "次韻庭藻題寒林渭川二圖二首  其一",
        "id": "e7f8e8a4-5fd3-46bd-ba32-1acbcbdb9391"
    },
    {
        "author": "周紫芝",
        "paragraphs": [
            "煙梢零亂一川寒，換得天孫錦繡端。",
            "却憶東窗舊時竹，年來新筍盡成竿。"
        ],
        "title": "次韻庭藻題寒林渭川二圖二首  其二",
        "id": "023dc635-f5cd-4eb7-8ea0-e0d5d9cbce76"
    },
    {
        "author": "周紫芝",
        "paragraphs": [
            "蘇侯新拜外臺官，目送扁舟杳靄間。",
            "我亦漫同千里月，天教飽看七州山。",
            "欲知此别無窮恨，政坐相逢一笑閑。",
            "携酒却來湖上寺，不堪重對小孱顔。"
        ],
        "title": "送蘇元藻",
        "id": "4648dc38-673f-462c-950d-afdcb8b43b9d"
    },
    {
        "author": "周紫芝",
        "paragraphs": [
            "吹盡青絲兩鬢華，旋裁林下老生涯。",
            "已携齋鉢分僧飯，更炷香雲禮佛牙。"
        ],
        "title": "游多福寺寺有佛牙光色殊勝而安定郡王墓在其後二絕  其一",
        "id": "209d11ee-5a21-44e2-9f69-99663e4f3d26"
    },
    {
        "author": "周紫芝",
        "paragraphs": [
            "千古風流挽不回，滿山秋葉寄餘哀。",
            "奏璈人去今何在，誰釀黄柑薦一杯。"
        ],
        "title": "游多福寺寺有佛牙光色殊勝而安定郡王墓在其後二絕  其二",
        "id": "594e3714-74f5-4ce6-9bca-1a20ff00e705"
    },
    {
        "author": "周紫芝",
        "paragraphs": [
            "拂席坐清晨，幸脱塵事窘。",
            "閑焚石鼎熏，細誦華嚴品。",
            "從迷索初心，悟意嗟歲晚。",
            "庭蕪日延蔓，零落費鋤墾。",
            "何當略邊幅，乃或窮奥閫。",
            "餘年倘無恙，願就一廛隱。",
            "悠悠藉至言，廓廓窮妙本。",
            "會須師瞿曇，未足慕嵇阮。"
        ],
        "title": "蠅館晨起效柳子厚",
        "id": "0753a551-7eba-4049-a0a6-66737880d48e"
    },
    {
        "author": "周紫芝",
        "paragraphs": [
            "朝陽下屋角，白露收莓苔。",
            "蒼黥知我至，鈎簾喚風回。",
            "破曉中庭花，時傍修竹開。",
            "事簡吏亦暇，日高官未來。",
            "取我囊中詩，炷香拂輕埃。",
            "所恨諸公間，疲駑愧非才。",
            "敲茶驚午夢，共瀹風前杯。",
            "支頤坐晝寂，細影移高槐。",
            "斯須各回鞭，跨鞍尚徘徊。",
            "雖非大三昧，亦號小蓬萊。"
        ],
        "title": "勅局晨入效柳子厚",
        "id": "6828237c-aa67-4971-9fbe-ca2a0b0f8711"
    },
    {
        "author": "周紫芝",
        "paragraphs": [
            "人間建業江山地，天上星郎水石居。",
            "擬作扣門看竹客，可能容我小踟蹰。"
        ],
        "title": "寄題閻郎中家園亭四絕  其一",
        "id": "11f03025-6b3e-472e-951c-538e36ab68af"
    },
    {
        "author": "周紫芝",
        "paragraphs": [
            "嶺上孤松欹落照，水中花島散餘霞。",
            "人疑五柳先生宅，又似三堂刺史家。"
        ],
        "title": "寄題閻郎中家園亭四絕  其二",
        "id": "d0865858-8c3c-407c-b56e-10631599ec20"
    },
    {
        "author": "周紫芝",
        "paragraphs": [
            "築成凉榭初宜月，剪盡繁枝始見山。",
            "天亦料公閑未得，故教幽事頗相關。"
        ],
        "title": "寄題閻郎中家園亭四絕  其三",
        "id": "fbdd6f60-1413-47bc-ab9a-490c8ef89413"
    },
    {
        "author": "周紫芝",
        "paragraphs": [
            "屬玉雙飛下綠蒲，小溪分水照林廬。",
            "疏泉漫作江湖意，不種封君萬尾魚。"
        ],
        "title": "寄題閻郎中家園亭四絕  其四",
        "id": "1acc7cd9-993f-41b9-84b7-8164854cd5a1"
    },
    {
        "author": "周紫芝",
        "paragraphs": [
            "歸雁亭空劍戟場，天教人物發幽光。",
            "書傳父祖人猶說，名到仍雲澤轉長。",
            "朱草只今應有譜，紫蘭何處不聞香。",
            "我無筆下芝房曲，付與南宮二省郎。"
        ],
        "title": "相之庭藻邀賦齊氏赤芝詩",
        "id": "740b63ca-988b-48ab-adb0-987d82b72526"
    },
    {
        "author": "周紫芝",
        "paragraphs": [
            "又見黄花日，清觴且對飛。",
            "白頭夫婦少，無事笑談稀。",
            "官小何時去，家貧幾日肥。",
            "更須煩德曜，相伴老殘暉。"
        ],
        "title": "九月十六日示內二首  其一",
        "id": "9e871993-0231-4df2-9a49-7e71923a8990"
    },
    {
        "author": "周紫芝",
        "paragraphs": [
            "小閣秋風冷，青燈病眼昏。",
            "酒重斟壽醆，兒喜有雙親。",
            "書種吾家事，郎曹汝舊門。",
            "人生唯老健，餘合付乾坤。"
        ],
        "title": "九月十六日示內二首  其二",
        "id": "35a66bf7-24a6-465d-a442-da3b9a2841be"
    },
    {
        "author": "周紫芝",
        "paragraphs": [
            "秋蟾欲落霜滿屋，道人懸魚擊刳木。",
            "誰將發發水邊聲，驚斷齁齁鼻中曲。",
            "此生自是在家僧，便恐箇中緣已熟。",
            "安得華鯨吼夜廊，去趁雲堂五更粥。"
        ],
        "title": "木魚歌和碧巖子",
        "id": "7cafbf2d-454f-441b-ad26-2554c899f8c6"
    },
    {
        "author": "周紫芝",
        "paragraphs": [
            "秋雨平欺玉川屋，向曉寒窗風撼木。",
            "道人閑作木魚歌，使君肯和無絃曲。",
            "枯魚剝啄渠自鳴，客夢依稀我方熟。",
            "此身安得在蘄州，去覓君家咄嗟粥。"
        ],
        "title": "劉蘄州見和木魚歌再賦二首  其一",
        "id": "83999aa8-ddc2-427f-acb7-ba08fe0888c8"
    },
    {
        "author": "周紫芝",
        "paragraphs": [
            "五更木魚鳴繞屋，喚起烏衣曉登木。",
            "敲殘千疊萬疊聲，亂盡長清短清曲。",
            "天邊孤月猶復明，世上黄粱欲炊熟。",
            "老人雖起亦何營，但飲南窗一杯粥。"
        ],
        "title": "劉蘄州見和木魚歌再賦二首  其二",
        "id": "31d2583c-d114-4f8e-ae63-44a29ac51a1c"
    },
    {
        "author": "周紫芝",
        "paragraphs": [
            "近來聞道得明珠，丹鳳今年第幾雛。",
            "會遣夢中分赤錦，不妨衣上有天吴。"
        ],
        "title": "碧巖子作詩爲小兒求紋褓戲作三絕  其一",
        "id": "04a58f0e-663f-43f8-9637-c583d7b9446e"
    },
    {
        "author": "周紫芝",
        "paragraphs": [
            "逸驥忽生千里馬，新詩來乞百家衣。",
            "老夫安得天孫段，只有羊裘坐釣磯。"
        ],
        "title": "碧巖子作詩爲小兒求紋褓戲作三絕  其二",
        "id": "9d5b96c7-b8fa-4ecc-a46a-afe188c1eb9d"
    },
    {
        "author": "周紫芝",
        "paragraphs": [
            "舊來人說陳驚坐，真有詩如孟浩然。",
            "莫厭敲門覓紋褓，此翁衣鉢要渠傳。"
        ],
        "title": "碧巖子作詩爲小兒求紋褓戲作三絕  其三",
        "id": "276821b2-58c2-4657-aa9d-4044b4ab34f7"
    },
    {
        "author": "周紫芝",
        "paragraphs": [
            "西湖三見青春面，無人共醉山間梅。",
            "晚逢詩老看古雅，如入周廟觀山罍。",
            "我所思兮在何許，昔望長江隔淮楚。",
            "三月春前始識君，倚杖看花聽君語。",
            "我今欲赴同襟期，老情可得如年時。",
            "清歡既少飲不足，枯膓欲盡詩應遲。",
            "衣冠此地多佳客，相逢四海無南北。",
            "天將此樂付公等，一枝方訪春消息。",
            "老夫老矣何能爲，折花夢作春山歸。"
        ],
        "tags": [
            "长江",
            "西湖"
        ],
        "title": "次韻庭藻與陳相之李子至定尋梅之約見示",
        "id": "cc2a8fa8-ba72-499d-a779-b3b2221be9fe"
    },
    {
        "author": "周紫芝",
        "paragraphs": [
            "風流掃地難挽回，二老人物似蘇梅。",
            "時從花底飲落雪，醉臥沙頭雙玉罍。",
            "平時交分心相許，晚歲相思各秦楚。",
            "孤山籬落固依然，縱有此花無此語。",
            "周郎别去當有期，歸來不復如瓜時。",
            "天應知客頗有恨，花亦憶君尚未遲。",
            "我游東吳身是客，夢到江南與江北。",
            "安得馬背如孤鴻，萬里從君聊一息。",
            "只今春草還萋萋，會須急喚王孫歸。"
        ],
        "title": "次韻庭藻折梅懷周秀實",
        "id": "e8ab1d30-cc1c-4bb7-b71e-82cb62ff4fae"
    },
    {
        "author": "周紫芝",
        "paragraphs": [
            "漫郎移舟入小回，醉著幅巾歌落梅。",
            "老夫但倚紫藤杖，袖手恥看黄金罍。",
            "忽漫相逢遽如許，醉後高談俱楚楚。",
            "百尺君臥元龍樓，醇酎我羞公瑾語。",
            "從來悲樂難預期，人生快意能幾時。",
            "紅光屬漢勢未已，短艇掠水歸嫌遲。",
            "只今俱是京塵客，君居巷南我巷北。",
            "天寒饑餓不出門，遣騎時來問消息。",
            "江邊久客知何爲，白頭拾遺徒步歸。"
        ],
        "tags": [
            "西湖"
        ],
        "title": "次韻庭藻追記去歲與余游西湖舟中聞火而歸",
        "id": "5138d971-1708-42f9-92d6-07c965259a10"
    },
    {
        "author": "周紫芝",
        "paragraphs": [
            "山雲未成雨，斂藏方寸間。",
            "會當不崇朝，一雨膏人寰。",
            "人言隱霧豹，依約在南山。",
            "試從管中窺，何止見一斑。",
            "人生患無才，富貴天豈慳。",
            "二士偉人物，萬里來間關。",
            "行陳治安策，遂拜咫尺顔。",
            "豈容十里湖，長吟對煙鬟。",
            "願君如鸞鵠，摩霄共追攀。",
            "雲出豹亦變，何止銅與綸。",
            "舉首望長途，分當落榛菅。",
            "鵬飛君方高，鳥倦我亦還。"
        ],
        "title": "蔚齋",
        "id": "54736eee-17f5-4ff1-b9b0-022d87be9af3"
    },
    {
        "author": "周紫芝",
        "paragraphs": [
            "李杜文章萬丈高，就中詩律少陵豪。",
            "風流自是渠家事，奴僕從來可命騷。"
        ],
        "title": "次韻庭藻讀少陵集  其一",
        "id": "d29e34b3-9bab-4599-b4d6-151cfbde8310"
    },
    {
        "author": "周紫芝",
        "paragraphs": [
            "濯錦江頭可一杯，碧鷄坊口草堂開。",
            "十年劍外無相識，黄四娘家幾度來。"
        ],
        "title": "次韻庭藻讀少陵集  其二",
        "id": "c9dbed57-3bb5-48e6-aca0-184b9470d8af"
    },
    {
        "author": "周紫芝",
        "paragraphs": [
            "玉燭初調大曆年，先生偶脱萬兵前。",
            "誰教早獻千金賦，可得看囊更有錢。"
        ],
        "title": "次韻庭藻讀少陵集  其三",
        "id": "44fc7b14-db2a-4964-b60a-d2ad8d8daeb8"
    },
    {
        "author": "周紫芝",
        "paragraphs": [
            "飽食枕方便，過午茶未杵。",
            "撥火理殘香，倚窗翻故楮。",
            "尋我東牆隅，枝筇散腰膂。",
            "朔風寒蕭蕭，修竹静楚楚。",
            "枝頭雪猶在，秀色乃如許。",
            "竹固不受寒，豈但不受暑。",
            "老翁日日來，相期伴君語。",
            "誰能與俗人，昵昵作兒女。"
        ],
        "title": "睡餘賦東牆雪竹",
        "id": "d4ba2e3d-da2c-4b36-b312-5f5c490734bf"
    },
    {
        "author": "周紫芝",
        "paragraphs": [
            "一見蒼碑眼自開，便疑身在鬰孤臺。",
            "可憐决獄章廷尉，不带將軍薏苡來。"
        ],
        "title": "章彦漙决獄五羊歸登鬰孤臺得東坡石刻見遺報以小詩",
        "id": "8ca95feb-7a35-49fc-84e0-e0b746cd2457"
    },
    {
        "author": "周紫芝",
        "paragraphs": [
            "附山結真祠，朱門照湖水。",
            "湖流中入池，秀色歸净几。",
            "風簾邃旌幢，神衛森劍履。",
            "清芬宿華殿，瑞霧蒙玉扆。",
            "仿彿還神京，想像輪奐美。",
            "祈年開新宮，祝釐奉天子。",
            "良辰復難會，歲暮得斯喜。",
            "况乃清樾中，飛樓見千里。",
            "雲車倘可乘，吾事良已矣。",
            "當賦遠遊篇，未可回屐齒。"
        ],
        "title": "四聖觀後山亭",
        "id": "fef13e2a-195b-41dd-a7a3-a169a397e549"
    },
    {
        "author": "周紫芝",
        "paragraphs": [
            "聖主均休錫庶民，親祠遙望屬車塵。",
            "雲旗欲下精誠格，絳闕初成制作新。",
            "肅肅衣冠嚴祀事，雝雝簫鼓降明神。",
            "椒漿一酌能多少，散作人間萬國春。"
        ],
        "title": "太一宮成奏告禮畢秦樞密有詩示秘閣次韻一首三絕  其一",
        "id": "edf8f2c6-4068-441f-97ec-f7d8884b52b9"
    },
    {
        "author": "周紫芝",
        "paragraphs": [
            "漢家何事築通天，漫費當年九府錢。",
            "躋世本期開壽域，祝釐端合報長年。"
        ],
        "title": "太一宮成奏告禮畢秦樞密有詩示秘閣次韻一首三絕  其二",
        "id": "29f00363-5ffb-4a1b-96f9-af413f41fa00"
    },
    {
        "author": "周紫芝",
        "paragraphs": [
            "玉帛新祠太一神，廟堂生育轉洪鈞。",
            "侍臣俱從甘泉駕，萬世何人繼後塵。"
        ],
        "title": "太一宮成奏告禮畢秦樞密有詩示秘閣次韻一首三絕  其三",
        "id": "cd307d85-b530-4c10-9fd6-d74f1e5b1025"
    },
    {
        "author": "周紫芝",
        "paragraphs": [
            "至治非關黍稷香，可須巫覡降殊祥。",
            "公今重草周公頌，不和東皇第一章。"
        ],
        "title": "太一宮成奏告禮畢秦樞密有詩示秘閣次韻一首三絕  其四",
        "id": "920249cc-da66-424e-9e07-c6cbb6d30990"
    },
    {
        "author": "周紫芝",
        "paragraphs": [
            "徐侯頓朱墨，豈復知花時。",
            "美人忽含笑，臨鏡窺漣漪。",
            "朝來摩兩眼，喜作雲霧披。",
            "須煩春草句，詠此玉雪枝。",
            "小窗惜無人，共賞林下姿。",
            "毛褚二三子，亦足相遨嬉。"
        ],
        "title": "次韻伯遠梅花",
        "id": "b2b4c3e1-b760-4b17-b143-5e233bdb205f"
    },
    {
        "author": "周紫芝",
        "paragraphs": [
            "暖風融雪晴方好，春意催年老自悲。",
            "故國未歸空有夢，梅花欲動又題詩。"
        ],
        "title": "立春三絕句  其一",
        "id": "51e7ce2b-96c4-4fe2-8fb1-6933ddc428e8"
    },
    {
        "author": "周紫芝",
        "paragraphs": [
            "地下青風欲到時，土牛何得觧先知。",
            "牆邊雪裏梅花樹，已借清香入舊枝。"
        ],
        "title": "立春三絕句  其二",
        "id": "bce6e50b-e124-48d1-9d4c-5c1a95173cd5"
    },
    {
        "author": "周紫芝",
        "paragraphs": [
            "多病誰憐澤國人，眼明羞見綵幡新。",
            "滿傾吳地千鍾酒，細說長安六度春。"
        ],
        "title": "立春三絕句  其三",
        "id": "68248457-6785-4a01-be83-ab033968aa28"
    },
    {
        "author": "周紫芝",
        "paragraphs": [
            "蒼龍闕角曉光明，日近彤庭瑞霧温。",
            "殿下百官猶未入，閣門催引謝春幡。"
        ],
        "title": "再賦立春效王建三絕  其一",
        "id": "9411329c-5bc2-41d0-8f9e-2f0631a33ced"
    },
    {
        "author": "周紫芝",
        "paragraphs": [
            "御溝冰暖欲生渦，律管灰飛氣自和。",
            "已進玉堂春帖子，六宮無事笑聲多。"
        ],
        "title": "再賦立春效王建三絕  其二",
        "id": "0f69d07e-a33a-478d-9404-b249871efbab"
    },
    {
        "author": "周紫芝",
        "paragraphs": [
            "聖明天子見昇平，二紀頒春下禁庭。",
            "今歲御前争進表，明年七十賀慈寧。"
        ],
        "title": "再賦立春效王建三絕  其三",
        "id": "8edcd1e8-c7fa-4088-a7c6-92b65d24603d"
    },
    {
        "author": "周紫芝",
        "paragraphs": [
            "七閩山中地不足，往往連山暗脩竹。",
            "今年是處生竹花，竹米登囷日千斛。",
            "大家炊飯餉田夫，小家作糜饑飫腹。",
            "官雖賦田無上地，民不扶犁得中熟。",
            "福唐太守不敢藏，青版成囊獻黄屋。",
            "黔黎鼓腹慰天心，宣付汗青書日錄。",
            "山中父老雪滿頭，何曾眼見天雨粟。",
            "漫將葆旅屬珠星，誰問廟堂調玉燭。",
            "人言丹鳯餐竹實，玉粒先來自山谷。",
            "會見雙飛入建章，萬年枝並看鸞宿。"
        ],
        "title": "七閩山中竹皆有實多至萬斛民賴以食歲且不饑作樂府短歌以紀異事將以俟採詩者擇焉蓋詩人之職也",
        "id": "997dbf91-70f2-4d28-b5b7-3f282aa25145"
    },
    {
        "author": "周紫芝",
        "paragraphs": [
            "昔日風流守，流傳父老知。",
            "諸孫今若此，天意了無疑。",
            "醉裏開愁眼，燈前得近詩。",
            "聞名真已久，識面更何時。"
        ],
        "title": "奉和黄文若贈刁文叔",
        "id": "45748a2b-dc11-4b55-822e-ebcc99ca2280"
    },
    {
        "author": "周紫芝",
        "paragraphs": [
            "倦客愁如許，他鄉歲屢更。",
            "衰顔人共笑，遺恨老難平。",
            "我欲隨歸夢，君誰共月明。",
            "嗣宗賢叔姪，况有各才名。"
        ],
        "title": "次韻文若贈黄叔魚",
        "id": "44fb7b36-037b-4cb9-8b40-642e7e6dc311"
    },
    {
        "author": "周紫芝",
        "paragraphs": [
            "昔年殘夢曉初回，花上啼禽近小齋。",
            "可笑只今春夢裏，五更欹枕聽籠街。"
        ],
        "title": "曉枕不寐書所感三首  其一",
        "id": "829883bb-44ec-4df2-8231-0a378f6562ca"
    },
    {
        "author": "周紫芝",
        "paragraphs": [
            "南市津頭憶買船，花姑溪上釣晴煙。",
            "老來安得孤篷夜，横枕蓑衣聽雨眠。"
        ],
        "title": "曉枕不寐書所感三首  其二",
        "id": "beeeb3cc-9b22-4904-984e-1b56267e5553"
    },
    {
        "author": "周紫芝",
        "paragraphs": [
            "白髪心知萬事休，力耕猶欲種春疇。",
            "五更臥聽雞催曉，殘月開門起飯牛。"
        ],
        "title": "曉枕不寐書所感三首  其三",
        "id": "30b31c0d-fd6d-4223-9f6a-abc8989f28bc"
    },
    {
        "author": "周紫芝",
        "paragraphs": [
            "雨後兒童喜欲顛，老翁不出自欣然。",
            "晴天霽色渾無用，只乞斜陽了斷編。"
        ],
        "title": "晚霽欲歸三絕  其一",
        "id": "1b96f7de-538b-45e7-bacf-31ae73fd461c"
    },
    {
        "author": "周紫芝",
        "paragraphs": [
            "花樹窗前睡足時，斜陽忽到雨邊枝。",
            "白頭可笑閑居士，又寫春晴入小詩。"
        ],
        "title": "晚霽欲歸三絕  其二",
        "id": "7f29152a-8253-45d9-9078-919a7b5f86f9"
    },
    {
        "author": "周紫芝",
        "paragraphs": [
            "印顆初封馬在庭，杖藜猶傍竹邊行。",
            "老兵莫漫催人去，且聽幽禽說晚晴。"
        ],
        "title": "晚霽欲歸三絕  其三",
        "id": "f4ef4bae-ee72-4362-9777-560d041ab86a"
    },
    {
        "author": "周紫芝",
        "paragraphs": [
            "水底雙魚不上鈎，粉金翻樣滑如流。",
            "我無三昧詩中手，乞與君脩五鳯樓。"
        ],
        "title": "分雙魚箋贈徐伯遠",
        "id": "d350d7c6-219c-4abe-99c2-f9d7d133cc56"
    },
    {
        "author": "周紫芝",
        "paragraphs": [
            "短兵無力可交綏，强敵當前敢出奇。",
            "况我龍鍾臨老日，值君三五少年時。",
            "擬將衝雪騎驢句，換取看花走馬詩。",
            "病思誰能更搜索，但拳雙臂作支頤。"
        ],
        "title": "次韻戴文舉陳季陵見索故稿",
        "id": "bb5ec13e-1095-4ee0-851a-41cc887e61ac"
    },
    {
        "author": "周紫芝",
        "paragraphs": [
            "烏帽猶衝九陌塵，扁舟誰釣兩溪春。",
            "久憑歸夢尋香國，忽喜清樽對故人。",
            "滿眼窮愁嗟我老，此生交舊獨君真。",
            "華亭一水無多地，細作來書莫厭頻。"
        ],
        "title": "送文若歸嘉禾二首  其一",
        "id": "fb1b9418-3d5d-47a5-bc11-c2d3730fd413"
    },
    {
        "author": "周紫芝",
        "paragraphs": [
            "將軍十載半鳴珂，才武憐君中異科。",
            "但把長吟作回雪，不妨瀕海看熬波。",
            "方愁隻影身如寄，便買扁舟意若何。",
            "一别應須五年事，好詩從此爲誰哦。"
        ],
        "title": "送文若歸嘉禾二首  其二",
        "id": "ff0cbede-cc09-45f0-92c8-1fc25d0e2ab8"
    },
    {
        "author": "周紫芝",
        "paragraphs": [
            "吳中小女結煙鬟，自打青腰唱採蓮。",
            "欲趁歌聲過南浦，藕花深處不通船。"
        ],
        "tags": [
            "西湖"
        ],
        "title": "西湖詞二首  其一",
        "id": "aa36a080-e15e-4351-842d-896f3d8d3e80"
    },
    {
        "author": "周紫芝",
        "paragraphs": [
            "湖天無盡月如霜，露濕荷花别是香。",
            "何處漁郎觧吹笛，並頭驚起兩鴛鴦。"
        ],
        "tags": [
            "西湖"
        ],
        "title": "西湖詞二首  其二",
        "id": "5afe4c80-4186-427b-bb85-1bd0a281a100"
    },
    {
        "author": "周紫芝",
        "paragraphs": [
            "未央宮闕轉光風，誰識蕭何第一功。",
            "禁殿潮連銀海闊，御樓霞似赤城紅。",
            "舊來雙舄飛翻處，今在春秋贊祝中。",
            "自此翔麟駕君輦，試從紫陌看方瞳。"
        ],
        "title": "次韻吕仁父十九日朝謁初自宮南門",
        "id": "46e53ba7-4c74-4d8a-b153-260755edad11"
    },
    {
        "author": "周紫芝",
        "paragraphs": [
            "葛巾藤杖竹方牀，旋掃花陰坐晚凉。",
            "兒小但隨翁看月，夜長誰念客思鄉。"
        ],
        "title": "月中與兒曹露坐二首  其一",
        "id": "36ed48c0-2601-4b78-967d-6a62df6c4e96"
    },
    {
        "author": "周紫芝",
        "paragraphs": [
            "客去無人與對牀，風微聊借月爲凉。",
            "杯中小友多情甚，勾引衰翁入醉鄉。"
        ],
        "title": "月中與兒曹露坐二首  其二",
        "id": "e43bfc49-8e7e-49cb-a309-c7953248a466"
    },
    {
        "author": "周紫芝",
        "paragraphs": [
            "庾郎十飯九不肉，家無斗儲飯不足。",
            "窮兒朝來忽乍富，牆下千罌俱有粟。",
            "只今錦爛花争妍，想見雲翻釡初熟。",
            "一飲醍醐生玉池，再飲沆瀣充朝饑。",
            "味雖似淡中實美，暖能扶老甘歸脾。",
            "黄粱歲割一萬斛，謾飼穀伯如猪肥。",
            "君不見蛾眉仙人家海涯，自種紫芋羮蹲鴟。",
            "尚說人間無此味，天酥酡固不可知。",
            "願借東坡玉糁句，題作此窗罌粟詩。"
        ],
        "title": "罌粟將成",
        "id": "e7c3c537-77c1-445b-9b9c-189436927dd7"
    },
    {
        "author": "周紫芝",
        "paragraphs": [
            "一生青白强錙銖，老眼昏昏亦廢書。",
            "長劍竟辜真事業，短檠空照舊蟲魚。",
            "臨風忘酒殊妨事，隔霧看花不管渠。",
            "猶與蠅頭較多寡，小兒曹合戒前車。"
        ],
        "title": "小兒燈下讀細書戲作",
        "id": "bdd016b1-810d-4ca4-b518-e6c62d614d89"
    },
    {
        "author": "周紫芝",
        "paragraphs": [
            "參軍詩古清而臞，清瑤繞屋分西湖。",
            "長安城中開八陌，心知此地人皆無。",
            "草閣波平少傍舍，臥看晴沙鳥飛下。",
            "眼無公事兒自癡，句有澄江官頗暇。",
            "吾生已老心懷羞，爲饑索米亦有求。",
            "聞君稍動謝守趣，令我轉憶江南洲。",
            "詩成况復終少味，五字故堅不知畏。",
            "可憐未識故將軍，應似當年灞陵尉。"
        ],
        "tags": [
            "西湖"
        ],
        "title": "次韻鮑仲山官居臨大池傍鮑題以協趣取謝宣城所謂後協滄洲趣之句也",
        "id": "03e63e83-153d-42a5-827c-44e800f16529"
    },
    {
        "author": "周紫芝",
        "paragraphs": [
            "青衫老吏骨亦臞，身游魏闕心江湖。",
            "眼看白髪不勝數，夢繞故鄉何日無。",
            "况我携家得官舍，背水開門故牆下。",
            "不見湖光意闕然，欲喚歸舟心未暇。",
            "一聞羞處令人羞，人生如此當何求。",
            "春動飛來屬玉起，無人貌得河中洲。",
            "我生嚼蠟元無味，鮑謝詩高心獨畏。",
            "西風長怨草蟲秋，自笑酸寒溧陽尉。"
        ],
        "title": "次韻仲山再示協趣韻",
        "id": "6b859674-753e-4edd-9714-ea892182334b"
    },
    {
        "author": "周紫芝",
        "paragraphs": [
            "旱欲流金水欲裂，百千火聚作此熱。",
            "秋風忽送雨一犁，應念田夫汗流血。",
            "廟堂調燭隨弛張，五色線補虞帝裳。",
            "書生擬作豐年頌，臨窗弄筆鬢如霜。"
        ],
        "title": "次韻仲平喜雨二首  其一",
        "id": "26da9ed5-a733-480c-9d39-798a7fe9e074"
    },
    {
        "author": "周紫芝",
        "paragraphs": [
            "田作何郎炊餅裂，飲冰不救中腸熱。",
            "千山雲路鳥欲飛，六月行人駒汗血。",
            "風師偃旆那復張，雷師鞭雨沾帷裳。",
            "雨中仿彿雲子香，行看玉粒秋飽霜。"
        ],
        "title": "次韻仲平喜雨二首  其二",
        "id": "b6d6fd83-eb79-4239-b448-980efc3e15d2"
    },
    {
        "author": "周紫芝",
        "paragraphs": [
            "當年車騎兩聯翩，來按鍾陵水復田。",
            "可但癡兒了公事，尚餘詩思入風煙。"
        ],
        "title": "題蔡仲平博士行田記唱詩軸二首  其一",
        "id": "cb352075-884e-4656-a0e9-08017470a19e"
    },
    {
        "author": "周紫芝",
        "paragraphs": [
            "令君頗似太邱賢，水旱憂君記昔年。",
            "父老猶能談舊事，想隨佳句共流傳。"
        ],
        "title": "題蔡仲平博士行田記唱詩軸二首  其二",
        "id": "023a65a4-128e-47a2-9520-2a9d5526ed41"
    },
    {
        "author": "周紫芝",
        "paragraphs": [
            "豐隆欲鞭車，風伯不借便。",
            "我欲訟風伯，雲意亦復變。",
            "帝命誰敢遲，民事那可緩。",
            "油雲始膚寸，崇朝忽瀰漫。",
            "深憂軫淵衷，凍雨洗霜霰。",
            "知誰挽銀河，傾瀉落天半。",
            "喜氣同雨來，孫郎語良健。",
            "應憐占籍者，就食免流轉。",
            "天子坐法宮，斯民樂芳甸。",
            "雲山倘可尋，野水不辭亂。",
            "幽人得新凉，妙作寄三嘆。",
            "君鋒不可當，我復那能殿。"
        ],
        "title": "次韻孫子紹判院喜雨之作",
        "id": "7513e27c-10ed-4c79-b272-371ceb6eb8cc"
    },
    {
        "author": "周紫芝",
        "paragraphs": [
            "儂家大江東，黄爵家江西。",
            "江東黄爵不忍喫，江西黄爵賤如泥。",
            "赤罌封口上有印，白綿臥酒中含脂。",
            "君不見浯口漫郎真漫仕，萬事平生不如意。",
            "一囊紅粟不一咽，千里苞苴誰復寄。",
            "有時鮭菜念故鄉，并刀落膾思飽霜。",
            "青龜未堪聊入俗，黄爵那知亦渡江。",
            "時平漫說爾可咀，擊鮮誰遣今得嘗。",
            "殘杯欲盡客欲去，臛雁烹魚豈論此。",
            "酒聞風味不可名，惟有此郎難著句。",
            "九原誰喚儋耳翁，添入當年老饕賦。"
        ],
        "title": "錢塘初見黄爵",
        "id": "df8a3c3f-a4ad-4f3b-b225-e36a45d5c162"
    },
    {
        "author": "周紫芝",
        "paragraphs": [
            "手種琅玕歲已成，要聽風雨近窗鳴。",
            "戲將落月千尋影，幻作長離半嶺聲。",
            "蕙帳夢殘秋雨急，錦囊詩了夜燈清。",
            "便須寫入朱弦曲，安用能回越石兵。"
        ],
        "title": "花次元嘯齋",
        "id": "8ada491a-48bc-4fb3-816f-3f85ac8755cb"
    },
    {
        "author": "周紫芝",
        "paragraphs": [
            "芸香時近曝書筵，縹帙緗囊得縱觀。",
            "不是聖時修故事，豈知藏室有清官。"
        ],
        "title": "七月二十日秘閣曝書二首  其一",
        "id": "e6399480-9a42-4a26-afbf-49cb4a6d3d79"
    },
    {
        "author": "周紫芝",
        "paragraphs": [
            "香羅剪帕金描鳯，紅字排方玉作籖。",
            "身到蓬山瞻御墨，眼驚奎宿射珠簾。"
        ],
        "title": "七月二十日秘閣曝書二首  其二",
        "id": "f6095366-e80c-479b-8b49-21885a49bc9e"
    },
    {
        "author": "周紫芝",
        "paragraphs": [
            "夜色無人能畫，徐郎挽上寒枝。",
            "仿彿孤山盡處，黄昏月到花時。"
        ],
        "title": "題徐季功畫墨梅木犀二首六言  其一",
        "id": "e93b596c-cd27-49a0-a3fd-54bd7bc69c09"
    },
    {
        "author": "周紫芝",
        "paragraphs": [
            "細雨欲催秋晚，幽花已著寒枝。",
            "似我江南九月，西風馬上歸時。"
        ],
        "title": "題徐季功畫墨梅木犀二首六言  其二",
        "id": "4861ed4c-7181-4afe-90ed-9243c4c873d3"
    },
    {
        "author": "周紫芝",
        "paragraphs": [
            "千尺龍蛇夭矯，半山風雨憑陵。",
            "誰爲梅花賦手，能回古木寒藤。"
        ],
        "title": "題徐季功畫二古木二首六言  其一",
        "id": "fb6132cc-f80b-46c0-ace6-79bf97f2d4de"
    },
    {
        "author": "周紫芝",
        "paragraphs": [
            "何處千年雙榦，未嫌雪虐風饕。",
            "楚士兩龔介潔，孤竹二子清高。"
        ],
        "title": "題徐季功畫二古木二首六言  其二",
        "id": "aa3f0b1c-4619-4440-822a-6cf3155ad784"
    },
    {
        "author": "周紫芝",
        "paragraphs": [
            "小窗幽絕爲誰通，分得清陰落坐中。",
            "可笑森嚴木居士，肯来相伴竹坡翁。"
        ],
        "title": "剪蘆藩出木犀二絕  其一",
        "id": "44ac0253-c01e-458d-a6df-e2c05ebba4be"
    },
    {
        "author": "周紫芝",
        "paragraphs": [
            "特地移藩喚木犀，眼明初見歲寒枝。",
            "臨風想像香來處，不到黄昏滿樹時。"
        ],
        "title": "剪蘆藩出木犀二絕  其二",
        "id": "ff1d0b09-1605-4869-adb6-4ec44638815f"
    },
    {
        "author": "周紫芝",
        "paragraphs": [
            "小結茅廬寄一椽，夜燈聊與客周旋。",
            "聞知急雨來何處，題作蓬齋亦偶然。",
            "政欲搔君江上寄，莫嫌驚我醉中眠。",
            "老翁辜負漁竿久，何日煙蓑上釣船。"
        ],
        "title": "題王季共蓬齋",
        "id": "67187a2a-d727-4dbd-a183-34c55c59b342"
    },
    {
        "author": "周紫芝",
        "paragraphs": [
            "好竹連山萬壑青，落星天近接飛甍。",
            "流盃共把人須勝，風玉相看眼倍明。",
            "故老舊遊雲已散，孫郎長嘯鳯重鳴。",
            "閑來却倚朱欄看，蒼雪依然入句清。"
        ],
        "title": "次韻子紹游壽星寺寒碧軒",
        "id": "37be6f80-d97d-49ba-b3bc-c4bff966fd5c"
    },
    {
        "author": "周紫芝",
        "paragraphs": [
            "一麾投老始專城，共理聊煩助聖明。",
            "欲識斯民元不病，要知循吏本無聲。",
            "官閑莫道州如斗，客滿何妨飲似鯨。",
            "它日桐川樓下酒，會須分與故人傾。"
        ],
        "title": "别方桐川",
        "id": "3cf3570f-3fad-4e8d-9df7-ca7095b28cf3"
    },
    {
        "author": "周紫芝",
        "paragraphs": [
            "客枕難禁夜，醨樽不觧愁。",
            "秋聲歸草樹，霜力到衣裘。",
            "依約江南夢，留連海畔州。",
            "君休問新句，只有大刀頭。"
        ],
        "title": "秋懷二首示陳李二省曹  其一",
        "id": "08c07989-d96f-4032-91e7-8d4ee588c623"
    },
    {
        "author": "周紫芝",
        "paragraphs": [
            "細數平生舊，誰人到白頭。",
            "飄零無藉在，生死任羈愁。",
            "太白今詩伯，元龍昔勝流。",
            "吾衰已如許，何得奉君遊。"
        ],
        "title": "秋懷二首示陳李二省曹  其二",
        "id": "ce841432-6101-4936-92f3-95aa50749e6a"
    },
    {
        "author": "周紫芝",
        "paragraphs": [
            "文昌不作吏曹忙，賜沐歸來日更長。",
            "青士寒生庭下雨，木奴香借樹頭霜。",
            "喚回短夢知何事，尋得新詩又夕陽。",
            "遙想南窗卷疏箔，起看雙鷺入鵷行。"
        ],
        "title": "次韻李郎中休日不出二首  其一",
        "id": "dccbbf0f-f62b-41b9-b31e-fe98d56f9c05"
    },
    {
        "author": "周紫芝",
        "paragraphs": [
            "簿領癡兒作底忙，閑中得味獨君長。",
            "登臨莫負山如玉，歲月還成鬢作霜。",
            "誰把酒澆陶靖節，天將詩付沈東陽。",
            "明朝湖上看雙璧，兄弟聯鑣作雁行。"
        ],
        "title": "次韻李郎中休日不出二首  其二",
        "id": "9ceae65c-1464-494e-bcf8-36bdb08a2b54"
    },
    {
        "author": "周紫芝",
        "paragraphs": [
            "相思復相思，一别遽如許。",
            "相望隔參商，相期邈秦楚。",
            "遡洄願從之，道路長且阻。",
            "道阻不足憂，歲暮心獨苦。",
            "踏車繰絲娘，頭緒幾千縷。",
            "寒螿聲酸嘶，入我肺與腑。",
            "自我之來思，悠悠六寒暑。",
            "賴此同社郎，清風生玉麈。"
        ],
        "title": "次韻楊吉老秋懷古風",
        "id": "2a55a36e-321c-45a7-84e9-a19f5a4ea7d0"
    },
    {
        "author": "周紫芝",
        "paragraphs": [
            "上盡西湖幾翠峰，偶依征驛度邊風。",
            "遙知載酒尋山句，盡入彎弓落雁中。"
        ],
        "tags": [
            "西湖"
        ],
        "title": "送馮清叟使虜三首  其一",
        "id": "5637270b-4f7f-411e-9a2e-49bf0589667a"
    },
    {
        "author": "周紫芝",
        "paragraphs": [
            "君王慈儉不臨戎，國好長因漢使通。",
            "遙想南歸寒已盡，榆關草色正春風。"
        ],
        "title": "送馮清叟使虜三首  其二",
        "id": "eea16993-6617-4fc4-b6b5-5eee17c0b596"
    },
    {
        "author": "周紫芝",
        "paragraphs": [
            "黄雲朔雪馬凌兢，去踏河邊六尺冰。",
            "博望封侯君亦喜，歸來洗眼看飛騰。"
        ],
        "title": "送馮清叟使虜三首  其三",
        "id": "8e0627b6-65eb-4ac2-99da-367b55d073ce"
    },
    {
        "author": "周紫芝",
        "paragraphs": [
            "風條無葉自蕭騷，玉立修篁不受凋。",
            "咫尺蓬瀛横雪觀，依稀絲竹度雲韶。",
            "天憐人老悲雙鬢，官似僧閑占一寮。",
            "日日杖藜摩飽腹，未知何以答清朝。"
        ],
        "title": "實錄院與道山隔牆堂後修竹僕飲餘必曳杖婆娑其下時聞奉常閲樂之聲故詩中有雲韶之語",
        "id": "23748fd4-d24f-460c-9d87-dc48bc8710e0"
    },
    {
        "author": "周紫芝",
        "paragraphs": [
            "文字何當僕命騷，餘年雖在鬢全凋。",
            "元無舊曲能三歎，爲借新章作九韶。",
            "千里奉祠猶去國，一官何地可同僚。",
            "吹噓直上青天去，誰挽斯人入聖朝。"
        ],
        "title": "次韻王參猷用前韻見寄",
        "id": "f3d1d630-5e99-4b6d-8ad3-6043ea4d6305"
    },
    {
        "author": "周紫芝",
        "paragraphs": [
            "舊說江西一派禪，公家得法自當年。",
            "回風流雪何人似，寶鉢天衣幾世傳。",
            "後學安能窺制作，老夫猶喜奉周旋。",
            "寒窗讀罷無人語，只有燈花欲鬬妍。"
        ],
        "title": "謝曾使君惠丹邱集",
        "id": "052a2407-3541-4350-9ef8-ffe826a31425"
    },
    {
        "author": "周紫芝",
        "paragraphs": [
            "三峰擁中州，二水俱北匯。",
            "狀如吸川鯨，有屋負鯨背。",
            "主人頌酒德，量與劉阮對。",
            "會令百川流，入我三尺喙。",
            "回視瓮間人，無乃真鼠輩。",
            "天風駕鯨波，風静水可愛。",
            "想當持翠螺，時依太白酹。",
            "尔曹固何知，此意有君在。"
        ],
        "title": "題吸川亭",
        "id": "51d0967f-6da3-4de5-b783-6b1dcdfda71a"
    },
    {
        "author": "周紫芝",
        "paragraphs": [
            "神仙邈何許，仿彿在中天。",
            "弱水不可渡，况乃風引船。",
            "六鼇戴三山，來此知何年。",
            "上有百尺樓，縹緲翔飛煙。",
            "平生持巨釣，一舉遂可連。",
            "以手控六鼇，于此相周旋。",
            "可恨世俗眼，未識方壺仙。",
            "絕境不可到，望望空惘然。"
        ],
        "title": "題控鼇亭",
        "id": "ada055af-4ce7-469f-a9d2-40fabf45d30f"
    },
    {
        "author": "周紫芝",
        "paragraphs": [
            "雪壓東岡千樹梅，忍寒誰肯爲渠來。",
            "却愁花底人如玉，羞得南枝不敢開。"
        ],
        "title": "次韻劉尉雪後東岡尋梅",
        "id": "d6408c0f-aa53-44df-ad01-252841e3b26a"
    },
    {
        "author": "周紫芝",
        "paragraphs": [
            "赫奕宗枝秀，棱層玉樹新。",
            "相逢又殘歲，話酒幾青春。",
            "病不妨詩否，家應入望頻。",
            "少寛歸去日，去别易愁人。"
        ],
        "title": "贈趙德莊",
        "id": "742fa170-405e-4705-af5b-91117a3e8fff"
    },
    {
        "author": "周紫芝",
        "paragraphs": [
            "從來建鄴是王都，天産臯夔爲帝謨。",
            "可笑晉人無眼目，渡江惟笑見夷吾。"
        ],
        "title": "時宰生日詩三十絕  其一",
        "id": "2aa08290-06e7-4877-9520-aa2d73700bbf"
    },
    {
        "author": "周紫芝",
        "paragraphs": [
            "繡袞貂冠舉世榮，陰功難報本難名。",
            "令公清德流無盡，依舊秦淮繞故城。"
        ],
        "title": "時宰生日詩三十絕  其二",
        "id": "e3a20259-cf82-4d5f-a277-c54849f826dc"
    },
    {
        "author": "周紫芝",
        "paragraphs": [
            "秦漢功由百戰成，廟堂何代不談兵。",
            "凌烟閣上從頭數，誰觧垂衣致太平。"
        ],
        "title": "時宰生日詩三十絕  其三",
        "id": "186a6387-bd96-486a-b03b-3bc4a7b38476"
    },
    {
        "author": "周紫芝",
        "paragraphs": [
            "向來諸將各雲屯，一折渠魁世自分。",
            "但見鷹揚稱尚父，不聞跋扈有將軍。"
        ],
        "title": "時宰生日詩三十絕  其四",
        "id": "58b2f3f0-ccc8-44e0-be9e-e6a97d0b163c"
    },
    {
        "author": "周紫芝",
        "paragraphs": [
            "梯山蕃使入疆頻，歲捧瑤觴奉至尊。",
            "申觀萬年方祝聖，王春正月更朝元。"
        ],
        "title": "時宰生日詩三十絕  其五",
        "id": "51336768-199d-4e77-bd01-427103e7184c"
    },
    {
        "author": "周紫芝",
        "paragraphs": [
            "萬騎邊聲久不聞，蓬萊宮殿日長春。",
            "君王勤儉無行樂，閑作宸奎賜近臣。"
        ],
        "title": "時宰生日詩三十絕  其六",
        "id": "76aa3dd9-af1e-4681-97b9-de3dc678d84f"
    },
    {
        "author": "周紫芝",
        "paragraphs": [
            "黄帕蒙韉御坐來，臨戎久不按龍媒。",
            "內前沙路平如掌，玉輅觀成試輦回。"
        ],
        "title": "時宰生日詩三十絕  其七",
        "id": "b24862fe-89e8-47b2-9e64-e02bc78501f7"
    },
    {
        "author": "周紫芝",
        "paragraphs": [
            "紹興天子聖神孫，明道宣和典故存。",
            "曾與諸生迎御輦，又瞻青耜載耕根。"
        ],
        "title": "時宰生日詩三十絕  其八",
        "id": "b2a8e6a2-abe9-46c0-bdfd-1b374460dd56"
    },
    {
        "author": "周紫芝",
        "paragraphs": [
            "當年輪奐落成均，法駕天臨近至尊。",
            "萬國儒生瞻聖化，一聲清蹕在橋門。"
        ],
        "title": "時宰生日詩三十絕  其九",
        "id": "a12a9ba6-85de-4533-8160-6c71d8a9f529"
    },
    {
        "author": "周紫芝",
        "paragraphs": [
            "天祿初成幸翠華，隆儒恩意日尤加。",
            "只應東壁圖書府，便是瀛洲學士家。"
        ],
        "title": "時宰生日詩三十絕  其一○",
        "id": "b8b1ab2a-71dc-48dd-afe4-0ad40fb88558"
    },
    {
        "author": "周紫芝",
        "paragraphs": [
            "仲春之日祀高禖，天仗親臨曉霧開。",
            "壇下百官稱賀了，鈞天聲裏带花回。"
        ],
        "title": "時宰生日詩三十絕  其一一",
        "id": "80327a50-32a2-40ad-94ce-611c1f5c5fef"
    },
    {
        "author": "周紫芝",
        "paragraphs": [
            "雙闕傍邊是玉津，禁園花柳一時新。",
            "樂游原上無行幸，分作慈寧殿裏春。"
        ],
        "title": "時宰生日詩三十絕  其一二",
        "id": "1cd89080-7a0e-4fd1-b2e5-5d1835d0cd70"
    },
    {
        "author": "周紫芝",
        "paragraphs": [
            "誰移蓬島在人寰，詔賜新居五百間。",
            "紫塞無兵清似洗，丹樓不動屹如山。"
        ],
        "title": "時宰生日詩三十絕  其一三",
        "id": "987f724b-6bf7-44ee-afd8-383e6e95eb2a"
    },
    {
        "author": "周紫芝",
        "paragraphs": [
            "御墨親書六字牌，閣名新賜屬元台。",
            "內前夾道爐煙裏，争看翔鸞舞鳯來。"
        ],
        "title": "時宰生日詩三十絕  其一四",
        "id": "75204aca-bbfc-412c-90d9-f2121c26aedb"
    },
    {
        "author": "周紫芝",
        "paragraphs": [
            "御府分香壽老人，紫皇親賜玉壺新。",
            "聖恩無極年無盡，恰似長生殿裏春。"
        ],
        "title": "時宰生日詩三十絕  其一五",
        "id": "ea762ed2-1ffa-4d17-96ad-5271f475444d"
    },
    {
        "author": "周紫芝",
        "paragraphs": [
            "大事因緣意未深，知公濟物自初心。",
            "聊將石室巖前雨，來作商家旱歲霖。"
        ],
        "title": "時宰生日詩三十絕  其一六",
        "id": "0d07c3c7-b86b-4391-8398-18d618d40d54"
    },
    {
        "author": "周紫芝",
        "paragraphs": [
            "一語能平百戰塵，兩朝赤子盡歸仁。",
            "十年困臥邊亭鼓，同祝公年是幾人。"
        ],
        "title": "時宰生日詩三十絕  其一七",
        "id": "9acc1a56-c0e2-44e9-8d99-09131f13a379"
    },
    {
        "author": "周紫芝",
        "paragraphs": [
            "南北交歡萬國寧，不將黔首比金繒。",
            "時人未會新盟意，要與思陵作中興。"
        ],
        "title": "時宰生日詩三十絕  其一八",
        "id": "a68abcd1-33a8-4a29-8d75-231c67899e15"
    },
    {
        "author": "周紫芝",
        "paragraphs": [
            "時相論功固自賢，真儒一出定千年。",
            "能回鑾御歸長樂，何止龜陰得舊田。"
        ],
        "title": "時宰生日詩三十絕  其一九",
        "id": "cde6f570-1e47-4f3e-b467-f29465aa2f16"
    },
    {
        "author": "周紫芝",
        "paragraphs": [
            "北海來歸幾過年，朱顔依舊照貂冠。",
            "不將一節更夷險，誰觧如公耐歲寒。"
        ],
        "title": "時宰生日詩三十絕  其二○",
        "id": "35db21e7-4a92-488c-a06d-ba758148bf1a"
    },
    {
        "author": "周紫芝",
        "paragraphs": [
            "知公清德自天然，猶復遊心到簡編。",
            "應笑向來張相國，後堂賓客少彭宣。"
        ],
        "title": "時宰生日詩三十絕  其二一",
        "id": "d17aedab-e393-49c3-95ee-eef6bb3e8ab6"
    },
    {
        "author": "周紫芝",
        "paragraphs": [
            "黄金新鑄景鐘鳴，公作銘詩紀告成。",
            "從此聖朝郊祀典，文章無復數西京。"
        ],
        "title": "時宰生日詩三十絕  其二二",
        "id": "9f5063e3-45e2-4405-a513-62749c8e8ffd"
    },
    {
        "author": "周紫芝",
        "paragraphs": [
            "袞衣調鼎春光軒，經術傳家侍禁筵。",
            "試問一門三畫戟，何如隔座兩貂蟬。"
        ],
        "title": "時宰生日詩三十絕  其二三",
        "id": "5892701e-b967-4549-abde-81ed8a61f295"
    },
    {
        "author": "周紫芝",
        "paragraphs": [
            "四海文衡孰主張，半隨西路擅詞章。",
            "三君八俊今何處，知有宗師在廟堂。"
        ],
        "title": "時宰生日詩三十絕  其二四",
        "id": "c824b3fa-bd6b-46db-b5ec-cb2f78e923bc"
    },
    {
        "author": "周紫芝",
        "paragraphs": [
            "太平和筆一番新，瑞表丹邱亦異聞。",
            "不遣楓榆作連理，誰知六合已同文。"
        ],
        "title": "時宰生日詩三十絕  其二五",
        "id": "1d726f18-65b0-4469-aa5a-f6cebfb2fb68"
    },
    {
        "author": "周紫芝",
        "paragraphs": [
            "葆旅占星固異常，閩山竹秀米千囊。",
            "天公已遺鸞鳯食，便恐雙飛入建章。"
        ],
        "title": "時宰生日詩三十絕  其二六",
        "id": "03bb29d5-68da-4dc7-8b17-6babcceebc13"
    },
    {
        "author": "周紫芝",
        "paragraphs": [
            "胸中治國計誰良，只有休兵是秘方。",
            "肯爲八荒開壽城，能仁須號大醫王。"
        ],
        "title": "時宰生日詩三十絕  其二七",
        "id": "89dd6986-4ced-48fa-8afa-afc7325ad66c"
    },
    {
        "author": "周紫芝",
        "paragraphs": [
            "住世神仙五百年，長生本出笑談間。",
            "不從方士論爐鼎，自有陰功觧駐顔。"
        ],
        "title": "時宰生日詩三十絕  其二八",
        "id": "613b9aa2-172d-413c-bc6e-74bf7b67a23b"
    },
    {
        "author": "周紫芝",
        "paragraphs": [
            "帝城春近俗煕煕，師宰功高不事知。",
            "天上中人傳詔日，御前蕃使賀年時。"
        ],
        "title": "時宰生日詩三十絕  其二九",
        "id": "c776f625-c640-4be7-ba91-e2c7c4ae49ca"
    },
    {
        "author": "周紫芝",
        "paragraphs": [
            "湖上青山一水邊，暮雲樓閣九重天。",
            "春旛影裏迎新歲，爆竹聲中送舊年。"
        ],
        "title": "歲抄四絕  其一",
        "id": "99c2d4c8-59c4-43d5-b2cc-5a79c7e51b3c"
    },
    {
        "author": "周紫芝",
        "paragraphs": [
            "天寒細雨還成雪，日暖晴雲却護霜。",
            "可惜梅花殘臘月，十分天色似江鄉。"
        ],
        "title": "歲抄四絕  其二",
        "id": "5c716cfe-4971-4d08-ba7a-d99aa9e669f0"
    },
    {
        "author": "周紫芝",
        "paragraphs": [
            "此生無事不隨緣，世路何心更著鞭。",
            "年盡未歸真偶爾，春來若健亦欣然。"
        ],
        "title": "歲抄四絕  其三",
        "id": "778b30ac-4e2b-4624-9c78-746a96bfd31b"
    },
    {
        "author": "周紫芝",
        "paragraphs": [
            "端門行欲賀新元，竊食無功只厚顔。",
            "可笑腐儒黄卷客，亦隨朝士紫宸班。"
        ],
        "title": "歲抄四絕  其四",
        "id": "98e60e26-45d6-4792-b161-ad77c1168a6b"
    },
    {
        "author": "周紫芝",
        "paragraphs": [
            "虛飄飄，虛飄飄，姮娥臨月榭，神女渡仙橋。",
            "風撼花浮水，霜吹葉落條。",
            "飛雲轉眼下三峽，密雪滿空來九霄。",
            "虛飄飄，虛飄飄，比人生命猶堅牢。"
        ],
        "title": "虛飄飄  其一",
        "id": "3af37a33-c1bb-4452-8f9f-6f2952dfad27"
    },
    {
        "author": "周紫芝",
        "paragraphs": [
            "虛飄飄，虛飄飄，水邊看海市，雲際現天橋。",
            "弱柳綿吹徑，嫣花錦綴條。",
            "臥雲雌霓飲滄海，過眼夕陽低碧霄。",
            "虛飄飄，虛飄飄，比人生世猶堅牢。"
        ],
        "title": "虛飄飄  其二",
        "id": "28a48b91-560c-45d9-9106-8945900b1699"
    },
    {
        "author": "周紫芝",
        "paragraphs": [
            "千里家山一望間，白頭夫婦且樽前。",
            "詩中游戲無三昧，客裏光陰又一年。"
        ],
        "title": "戊辰除夜四絕  其一",
        "id": "3e5be617-267d-4c21-840e-35b9114717c0"
    },
    {
        "author": "周紫芝",
        "paragraphs": [
            "七年長夢採江蘺，此夜樽前倒接籬。",
            "莫問年來何歲月，諸孫言語似吳兒。"
        ],
        "title": "戊辰除夜四絕  其二",
        "id": "eb9f8d95-536b-4896-a668-7cef4aa5c4c2"
    },
    {
        "author": "周紫芝",
        "paragraphs": [
            "無功飽食愧侏儒，贏得霜添白頷鬚。",
            "已是再逢新太歲，何須羞飲後屠蘇。"
        ],
        "title": "戊辰除夜四絕  其三",
        "id": "83d9e154-79b5-461b-a85b-848ee9b60d67"
    },
    {
        "author": "周紫芝",
        "paragraphs": [
            "新春皓薄曉鐘聲，殘燭晶熒守歳檠。",
            "年向白駒光裏度，詩隨藍尾酒中成。"
        ],
        "title": "戊辰除夜四絕  其四",
        "id": "53ef5054-c374-4c47-a38b-1333066cb4fa"
    },
    {
        "author": "周紫芝",
        "paragraphs": [
            "九天飛下玉花繁，喜入長安十二門。",
            "獨醉且須温臘酒，迎新又欲带青幡。"
        ],
        "title": "立春前五日史館對雪二絕  其一",
        "id": "dbdc8b9e-0c3f-4eab-abf1-bcba46cebfa3"
    },
    {
        "author": "周紫芝",
        "paragraphs": [
            "昔年蹤跡寄江頭，雪屋梅村自一邱。",
            "醉裏却疑身是夢，爛銀樓閣看瀛洲。"
        ],
        "title": "立春前五日史館對雪二絕  其二",
        "id": "7b8071c3-ad9b-4cd1-9bcc-ef68510c22da"
    },
    {
        "author": "周紫芝",
        "paragraphs": [
            "韓信功高世共知，區區安用假王爲。",
            "固應渫血長安日，已在滎陽躡足時。"
        ],
        "title": "韓信",
        "id": "2a6c386f-eebf-4663-8ab9-f834bbc85685"
    },
    {
        "author": "周紫芝",
        "paragraphs": [
            "西楚興王亦有人，半扶炎祚作謀臣。",
            "老生不觧歸明主，事去方知是失身。"
        ],
        "title": "范增",
        "id": "67c4ee86-9cc8-48e7-bfb5-3b3b0a812b2f"
    },
    {
        "author": "周紫芝",
        "paragraphs": [
            "自息中山鬬，長安幾見春。",
            "司天得南正，迎日法高辛。",
            "送老年華速，催耕雨意新。",
            "又聞寛大詔，飛舞下天津。"
        ],
        "title": "次韻子紹立春二首  其一",
        "id": "4423b227-6053-44b7-bec2-a88a395d098b"
    },
    {
        "author": "周紫芝",
        "paragraphs": [
            "客久悲殘歲，春生尚薄寒。",
            "簪花人似夢，卷白意先闌。",
            "黄犢還驚眼，青葅已入盤。",
            "新年有行樂，老去逐君難。"
        ],
        "title": "次韻子紹立春二首  其二",
        "id": "a068479d-2d0c-4a3c-8066-e0f6121c5a65"
    },
    {
        "author": "周紫芝",
        "paragraphs": [
            "不到西湖忽換年，今朝欲掛杖頭錢。",
            "催成柳色多如許，落盡梅花最可憐。"
        ],
        "tags": [
            "西湖"
        ],
        "title": "聞西湖梅盡桃花已有開者  其一",
        "id": "64124058-54ca-4803-889e-7c173ad700eb"
    },
    {
        "author": "周紫芝",
        "paragraphs": [
            "日日湖邊踏淺沙，西湖久住已成家。",
            "劉郎去後空腸斷，憶著玄都觀裏花。"
        ],
        "tags": [
            "西湖"
        ],
        "title": "聞西湖梅盡桃花已有開者  其二",
        "id": "458fab51-cad5-4730-a21f-4f92fc355162"
    },
    {
        "author": "周紫芝",
        "paragraphs": [
            "近日泉南守，新除武部郎。",
            "漢廷多長者，循吏得惟良。",
            "海國蠻珍聚，兵厨臘酒香。",
            "不妨聊臥治，未要薄淮陽。"
        ],
        "title": "送葉泉州二首  其一",
        "id": "223c1ea5-154b-4a98-95fa-2e5852d121a1"
    },
    {
        "author": "周紫芝",
        "paragraphs": [
            "天上星郎貴，人間五馬榮。",
            "倒樽知客滿，閉閣自詩成。",
            "閩嶺千山隔，吳船一水輕。",
            "九重宣密詔，何日問歸程。"
        ],
        "title": "送葉泉州二首  其二",
        "id": "917dc5cb-d1cc-4b1b-829e-e31e35a57ad9"
    },
    {
        "author": "周紫芝",
        "paragraphs": [
            "聞說京西道，均房虎更多。",
            "定須歎來暮，政欲飲無何。",
            "過客虛厨傳，饑氓費撫摩。",
            "君看歸諫議，爲郡拙催科。"
        ],
        "title": "送馮均州二首  其一",
        "id": "ce1d1a4a-3d9a-42e9-9fc9-79867a7362ff"
    },
    {
        "author": "周紫芝",
        "paragraphs": [
            "從事持三尺，將軍控萬弦。",
            "廟堂應記憶，江漢久流傳。",
            "又復分新壘，歸來更幾年。",
            "他時休怪我，今日自華顛。"
        ],
        "title": "送馮均州二首  其二",
        "id": "95862c76-5d87-4e24-a300-f4ec345d7017"
    },
    {
        "author": "周紫芝",
        "paragraphs": [
            "古屋頽牆久寂寥，寒廳依舊長芭蕉。",
            "主人應在花深處，獨對東風醉小橋。"
        ],
        "title": "寓宿省直有懷方元伯",
        "id": "45077ae8-751e-44fc-8326-77b241322a70"
    },
    {
        "author": "周紫芝",
        "paragraphs": [
            "孫郎忽唾寒窗玉，來過當年玉川屋。",
            "更作縱横一尺書，爲榜南坡兩三竹。"
        ],
        "title": "次韻子紹題竹坡二首  其一",
        "id": "69b5303d-711e-4ed8-a8cd-20880c3c8c88"
    },
    {
        "author": "周紫芝",
        "paragraphs": [
            "結廬歸臥今尚無，白頭寄食猶中都。",
            "移栽自種短牆底，他時此計知何如。"
        ],
        "title": "次韻子紹題竹坡二首  其二",
        "id": "6e88cf18-e94e-408b-b498-17b214804527"
    },
    {
        "author": "周紫芝",
        "paragraphs": [
            "五十九年蘧伯玉，家無擔石居無屋。",
            "喜君馬上風前詩，似我南坡月中竹。"
        ],
        "title": "次韻季共月夜見懷竹坡用子紹韻  其一",
        "id": "5c074948-0d62-4d39-80b5-4a2f13e26b9e"
    },
    {
        "author": "周紫芝",
        "paragraphs": [
            "寒窗有意過我無，雍容車騎子甚都。",
            "更當爲作子虛賦，王郎文彩今相如。"
        ],
        "title": "次韻季共月夜見懷竹坡用子紹韻  其二",
        "id": "28a6a51b-202d-4937-8a38-a008a95c37cd"
    },
    {
        "author": "周紫芝",
        "paragraphs": [
            "烏衣諸郎美如玉，笑我秋風卷茅屋。",
            "才高渠是判花人，頭白吾羞汗青竹。"
        ],
        "title": "次韻季共月夜見懷竹坡用子紹韻  其三",
        "id": "6b7b37d8-8594-40ae-a628-4db1b5660960"
    },
    {
        "author": "周紫芝",
        "paragraphs": [
            "此君那可一日無，桃花不復怨玄都。",
            "得公明月千斛珠，我羞魚目真不如。"
        ],
        "title": "次韻季共月夜見懷竹坡用子紹韻  其四",
        "id": "a75f9f18-14c0-47ae-855c-cc47127ca820"
    },
    {
        "author": "周紫芝",
        "paragraphs": [
            "無方可試藍田玉，空想雲庵臥玉屋。",
            "賴有人間百尺樓，下臨此地千尋竹。"
        ],
        "title": "次韻季共月夜見懷竹坡用子紹韻  其五",
        "id": "39404c1d-e786-450d-b9e5-24bd3aaf2177"
    },
    {
        "author": "周紫芝",
        "paragraphs": [
            "衰翁久已一故無，聊睇逸驥方過都。",
            "公是風流小摩詰，我爲無用長僑如。"
        ],
        "title": "次韻季共月夜見懷竹坡用子紹韻  其六",
        "id": "e8250c2f-e951-4c1f-b7a8-e30e10c83c66"
    },
    {
        "author": "周紫芝",
        "paragraphs": [
            "鉛刀不可切堅玉，敝筐豈能持大屋。",
            "强驅跛鱉當前鋒，看公詩成如破竹。"
        ],
        "title": "次韻季共月夜見懷竹坡用子紹韻  其七",
        "id": "09dfdc76-e871-4b8c-99c1-8d876be1cdaa"
    },
    {
        "author": "周紫芝",
        "paragraphs": [
            "君房言語舉世無，射策未許蒙帝都。",
            "巴人下里不足數，雲韶九奏方純如。"
        ],
        "title": "次韻季共月夜見懷竹坡用子紹韻  其八",
        "id": "6ff0f321-abbf-4e42-ae38-8e687ea3d17c"
    },
    {
        "author": "周紫芝",
        "paragraphs": [
            "藴石知公似荆玉，誰作璵璠薦王屋。",
            "白髯應笑虎頭癡，青衫謾把魚須竹。"
        ],
        "title": "次韻季共月夜見懷竹坡用子紹韻  其九",
        "id": "eccdc306-265e-4224-8604-4026a50cae0c"
    },
    {
        "author": "周紫芝",
        "paragraphs": [
            "老此安能爲有無，曹會豈可當大都。",
            "彈丸脱手盤走珠，句然如此今誰如。"
        ],
        "title": "次韻季共月夜見懷竹坡用子紹韻  其一○",
        "id": "cd2d3d40-e0bd-401f-9f17-19123556e3e6"
    },
    {
        "author": "周紫芝",
        "paragraphs": [
            "平世欲獻初無玉，何嘗生存夢華屋。",
            "苦遭田父亦與飲，不問主人時看竹。"
        ],
        "title": "次韻季共月夜見懷竹坡用子紹韻  其一一",
        "id": "d471647f-656c-4441-a116-ef2f7af5d7a4"
    },
    {
        "author": "周紫芝",
        "paragraphs": [
            "十事如意八九無，暮年猶喜見子都。",
            "那能從公得三絕，但可一身觀六如。"
        ],
        "title": "次韻季共月夜見懷竹坡用子紹韻  其一二",
        "id": "7b14cc7f-15af-4571-a531-842db4023ec3"
    },
    {
        "author": "周紫芝",
        "paragraphs": [
            "鱸魚憶鱠松江玉，船作浮家當漁屋。",
            "寒窗夢著雨中蓑，長釣復垂波上竹。"
        ],
        "title": "次韻季共月夜見懷竹坡用子紹韻  其一三",
        "id": "46e210c4-1b62-4ac3-a900-239e7fc03687"
    },
    {
        "author": "周紫芝",
        "paragraphs": [
            "平生僅識之與無，敢攻詩城跨二都。",
            "歸舟欲上知可呼，念捨公去何所如。"
        ],
        "title": "次韻季共月夜見懷竹坡用子紹韻  其一四",
        "id": "be999182-1664-43cc-8b9d-a30de17eeb55"
    },
    {
        "author": "周紫芝",
        "paragraphs": [
            "公哦新詩戞鳴玉，欲辦陟釐須滿屋。",
            "誰遣藍田丘壑人，来吹緱嶺參差竹。"
        ],
        "title": "次韻季共月夜見懷竹坡用子紹韻  其一五",
        "id": "b5983dbc-f7e3-492c-a09a-8e8ac6a9fec0"
    },
    {
        "author": "周紫芝",
        "paragraphs": [
            "心知遊路豈復無，頗如六鷁飛宋都。",
            "小巫羞澁見大巫，神氣比公真蔑如。"
        ],
        "title": "次韻季共月夜見懷竹坡用子紹韻  其一六",
        "id": "65bd1147-467c-4283-a984-915cab32fa6b"
    },
    {
        "author": "周紫芝",
        "paragraphs": [
            "早緣文字得聲名，佳句流傳益可珍。",
            "讀到青蒲當日疏，其他猶可是難能。"
        ],
        "title": "讀婆娑集書其後",
        "id": "ecb1532d-8d61-4475-8318-3c4f002509d1"
    },
    {
        "author": "周紫芝",
        "paragraphs": [
            "平生清德畏人知，豈弟真宜作吏師。",
            "日飲無何方得計，民歌來暮却成思。",
            "何妨道守催科拙，自是穰侯見事遲。",
            "天與一窗供燕坐，烏墩山好助公詩。"
        ],
        "title": "寄幼安使君",
        "id": "3dc25242-d1da-46f7-8a14-2b445070049b"
    },
    {
        "author": "周紫芝",
        "paragraphs": [
            "皤腹鱗鱗品自珍，紅鮰浪欲與争新。",
            "世間那有西施乳，寧有河魨觧藥人。"
        ],
        "title": "食鮰魚頗念河魨戲作二詩  其一",
        "id": "3b308270-ade2-471f-8a1a-89d8d0d3cbfa"
    },
    {
        "author": "周紫芝",
        "paragraphs": [
            "蘆笋初生水繞村，河魨旋煮薦清樽。",
            "十年不踏江南岸，楊柳飛花欲斷魂。"
        ],
        "title": "食鮰魚頗念河魨戲作二詩  其二",
        "id": "cbc5b3f1-0908-418b-85bc-80779c58bb90"
    },
    {
        "author": "周紫芝",
        "paragraphs": [
            "七度逢寒食，連年客異鄉。",
            "鬢絲嗟老大，冢木念青蒼。",
            "亂眼花無數，傷心柳著行。",
            "病餘春又過，不擬近杯觴。"
        ],
        "title": "己巳寒食",
        "id": "36d6f69f-1645-408e-bca6-e19122803f10"
    },
    {
        "author": "周紫芝",
        "paragraphs": [
            "故老歸來有喬木，更結飛樓繞湖綠。",
            "城南去天無尺五，中有人間幾巖谷。",
            "驊騮曉踏金谷園，花邊立馬絲竹喧。",
            "金屈巵行碧落酒，繡羅襦醉雙紋鴛。",
            "吳姫遺鈿客墮幘，白眼舉觴天宇窄。",
            "春深别館花如烟，藉草傳杯地爲席。",
            "君居當東我復西，莫嫌酒涴身上衣。",
            "遙知第五橋邊路，桐葉題詩人未歸。",
            "明朝雨驟風苦惡，殘榼雖存不堪酌。",
            "更須拭眼到風篁，急呼海棠償舊約。"
        ],
        "title": "次韻庭藻韓園燕集",
        "id": "3250196f-2554-4dd4-8fa0-2435c76f252e"
    },
    {
        "author": "周紫芝",
        "paragraphs": [
            "雨後斜陽亂森木，湖上山青河水綠。",
            "將軍一色種桃花，錦帳紅絲裹山谷。",
            "人生莫愛歸田園，結廬人境無人喧。",
            "何如功成銷金甲，雨中看浴銀塘鴛。",
            "長安黄塵沒烏幘，歸來横改一窩窄。",
            "何如載酒作醉眠，田父時來與争席。",
            "春風欲起春日西，花下跨鞍花滿衣。",
            "恨無龍眠老畫手，寫作諸郎聯騎歸。",
            "竹坡有酒亦不惡，客無可人時自酌。",
            "君憐羈客倘見呼，來歲西歸有新約。"
        ],
        "title": "再和庭藻韓園之作",
        "id": "87ccf69e-26ce-4086-a697-d233060c3c78"
    },
    {
        "author": "周紫芝",
        "paragraphs": [
            "饑人未食長流涎，芋魁作飯腹果然。",
            "八珍九鼎紛滿前，鼎中一臠不下咽。",
            "吐而去之惟欲眠，貪夫嗜利絕可憐。",
            "牙箸落手喜若顛，家有窟郎無數錢。",
            "跨州連陌空多田，千頭萬尾不當緣。",
            "高臺未傾金碧鮮，客食不下日十千。",
            "棄禍忽起踵復旋，利激奴輩非關天。",
            "太邱諸子圖畫傳，元方季方兩聯翩。",
            "元也作詩如湧泉，高歌大笑傾四筵。",
            "只今爲郎近日邊，季也勇退高騰騫。",
            "結廬庇雨無餘椽，栽花移竹今幾年。",
            "種穀只取田一廛，鷄肥酒熟客可延。",
            "人生安分作當捐，眼前取足須隨緣。",
            "倩營莵裘將老焉，伯氏欲掛神武冠。",
            "歸作兩翁相對間，政看寶带黄金懸，未可便情詩盟寒。"
        ],
        "title": "題陳公悦足軒",
        "id": "375eed16-7f69-4ade-a972-6854f51458cf"
    },
    {
        "author": "周紫芝",
        "paragraphs": [
            "知君流落在天涯，八節灘頭憶舊家。",
            "想對東風開病眼，幾行和淚洛西花。"
        ],
        "title": "王元道剪牡丹見餉二絕  其一",
        "id": "c26dff96-7d3b-441d-8d7a-49a9e0f6bf11"
    },
    {
        "author": "周紫芝",
        "paragraphs": [
            "已是飛花落絮天，東風猶入竹坡寒。",
            "綠樽恨我無醇酎，紅艷煩君送牡丹。"
        ],
        "title": "王元道剪牡丹見餉二絕  其二",
        "id": "1940900b-14e7-4b14-9760-edc84a997a07"
    },
    {
        "author": "周紫芝",
        "paragraphs": [
            "西湖豈復似人間，付與瀛洲學士閑。",
            "百榼滿傾桑落酒，兩高聊作道場山。",
            "一年春事方三月，萬里風煙静八蠻。",
            "白髪可憐欹病枕，蘭船空憶棹歌還。"
        ],
        "tags": [
            "西湖"
        ],
        "title": "次韻林梅卿西湖載酒時僕以病不赴",
        "id": "dc7cd0f9-3262-4e1b-bb8d-246d099ee57d"
    },
    {
        "author": "周紫芝",
        "paragraphs": [
            "沙河簾幙近蒼穹，芍藥絲頭十里風。",
            "誰道昇平本無象，江都花是舊時紅。"
        ],
        "title": "馬山觀道傍賣芍藥口占",
        "id": "99b9b226-7fa8-491f-a2c4-c7dbf7c44b09"
    },
    {
        "author": "周紫芝",
        "paragraphs": [
            "飛閣青雲上，何因一笑同。",
            "春歸憐客去，酒聖與誰中。",
            "相國名猶在，唐朝事已空。",
            "更將詩說夢，强欲付衰翁。"
        ],
        "title": "次韻陳彦育諸天閣晚眺",
        "id": "36bdb86e-2e58-499b-bcaf-41bd7bc55e35"
    },
    {
        "author": "周紫芝",
        "paragraphs": [
            "混沌七竅鑿，可恨倏與忽。",
            "人生寒暑間，萬古長出没。"
        ],
        "title": "次韻子紹送春七絕  其一",
        "id": "49a158c8-d361-4eda-b32e-9d08792e615c"
    },
    {
        "author": "周紫芝",
        "paragraphs": [
            "孫郎惜春句，平澹古未聞。",
            "譬如春江波，因春自成紋。"
        ],
        "title": "次韻子紹送春七絕  其二",
        "id": "8e33748d-c4b5-450f-a494-f9e01c7ada66"
    },
    {
        "author": "周紫芝",
        "paragraphs": [
            "來禽着青子，紅葉護殘春。",
            "但使風味勝，不愧桃李門。"
        ],
        "title": "次韻子紹送春七絕  其三",
        "id": "1e0a4fb9-7ae8-48d7-a15d-febf1f010a1d"
    },
    {
        "author": "周紫芝",
        "paragraphs": [
            "微生感年衰，誰能惜春盡。",
            "政恐厭黄梅，吳楊出蒸菌。"
        ],
        "title": "次韻子紹送春七絕  其四",
        "id": "6d22fc9a-f045-4c3a-b2c1-4c29c4263a7f"
    },
    {
        "author": "周紫芝",
        "paragraphs": [
            "西湖天下勝，咫尺安得往。",
            "青春不可追，老力亦難强。"
        ],
        "tags": [
            "西湖"
        ],
        "title": "次韻子紹送春七絕  其五",
        "id": "4e40a789-1cc8-40ce-bb6b-2351c622a871"
    },
    {
        "author": "周紫芝",
        "paragraphs": [
            "招提在南山，共著蠟屐登。",
            "世無謝康樂，此事誰復能。"
        ],
        "title": "次韻子紹送春七絕  其六",
        "id": "451eb681-3326-4dc2-975e-c485ccaf860f"
    },
    {
        "author": "周紫芝",
        "paragraphs": [
            "青春不識回，豈但春去閑。",
            "何以永我日，妙香横博山。"
        ],
        "title": "次韻子紹送春七絕  其七",
        "id": "840a1ed2-1c7c-47e5-a3fd-c60ec1bb0af7"
    },
    {
        "author": "周紫芝",
        "paragraphs": [
            "使君雙旆擁朱轓，竹馬先迎近郭春。",
            "且聽郢人歌白雪，莫因騷客念東門。",
            "新詩爲我應須寄，往事知誰與細論。",
            "喚取莫愁烟艇子，有時來伴石頭樽。"
        ],
        "title": "送喬郢州",
        "id": "4cdfe453-e456-407f-b838-31c9a8049c0c"
    },
    {
        "author": "周紫芝",
        "paragraphs": [
            "九衢烏帽吹塵沙，心知痼疾無烟霞。",
            "病眼不禁書葉遮，歲月逝已空吁嗟。",
            "故鄉日遠老日加，無地可種青門瓜。",
            "幾年塵甑兒女譁，強吟冰柱哦雪車。",
            "長安城中十萬家，綠蒲朱籠來邇遐。",
            "揮金截玉争矜誇，御府詔賜珍復嘉。",
            "金盤璀璨無疵瑕，章郎文采如景差。",
            "便恐餘子俱公邪，故遣麗句開天葩。",
            "語勝未必甲豐華，深山窮谷寒無涯。",
            "一讀盡噤池中蛙，老人晝臥横烏紗。",
            "舉杯隨分浮水花，飲甘欲借歸齒牙。",
            "千金難買官焙茶，百金未盡先藏义。"
        ],
        "title": "次韻章季常飲冰長句",
        "id": "8c25ff83-ddba-4e47-a379-1452f3999d5b"
    },
    {
        "author": "周紫芝",
        "paragraphs": [
            "聞說郊居勝，新穿五畝池。",
            "暗通山窈窕，深住碧漣漪。",
            "驚起紅鸂鶒，吹翻綠荔枝。",
            "雨添衣色秀，波渡襪塵遲。",
            "照眼誰重唾，臨流自可詩。",
            "水清魚莫種，秋近荻須移。",
            "剰欲添風月，何妨更渺瀰。",
            "却憐韓吏部，埋甕作癡兒。"
        ],
        "title": "染衣亭",
        "id": "687d5a4e-7f56-4678-a3da-a1c2da742ad8"
    },
    {
        "author": "周紫芝",
        "paragraphs": [
            "水滿雙鴛沼，花開玉井蓮。",
            "亭浮幽渚外，人渡小橋邊。",
            "白羽參差在，跳珠次第圓。",
            "風高與芬馥，露重借嫣妍。",
            "青板釣魚老，朱欄聽雨眠。",
            "時從客容與，寧借鷺聯拳。",
            "何日回征棹，歸來賦短篇。",
            "共邀池上月，同看水中天。"
        ],
        "title": "玉井橋",
        "id": "18185104-4d59-41f9-a883-47d43b610563"
    },
    {
        "author": "周紫芝",
        "paragraphs": [
            "紫府琳腴照玉壺，來霑隱吏北山隅。",
            "遙知拜賜瞻金闕，應笑流涎濕領鬚。",
            "醉面看君紅作纈，衰顔憐我綠凋蒲。",
            "明年何止分瓊液，細葛香羅世亦無。"
        ],
        "title": "次韻伯遠端午日拜碧香之賜",
        "id": "c59dfddc-85f4-4673-8f2b-64204bc0671f"
    },
    {
        "author": "周紫芝",
        "paragraphs": [
            "自我來東吳，竊食偷燕閑。",
            "頽檐賦官居，漏雨穿屋山。",
            "有如朐䏰蟲，盤屈沮洳間。",
            "入門兒女愁，出門車馬喧。",
            "年來得新巢，易地稍立言。",
            "短牆蓬藋蒿，頗亦費剪芟。",
            "視公有華屋，未敢窺其藩。",
            "惡木屏除翳，雲山借空觀。",
            "郎曹二三公，相過綴遊觀。",
            "清吟屢刻燭，夜語常更端。",
            "但恐陳太邱，開窗納晴川。",
            "定復譏中郎，寸碧瞻孱顔。",
            "兩家合争雄，人物俱翩翩。",
            "不如醉明眸，墮馬傾低鬟。",
            "付此百年事，試作一笑看。",
            "我如雲水僧，故鄉未言還。",
            "安得從杖屨，婆娑共躋攀。"
        ],
        "title": "次韻仲平去惡木葺新軒一首",
        "id": "43acc682-8b19-4f04-8a31-a9a746915506"
    },
    {
        "author": "周紫芝",
        "paragraphs": [
            "少小謀一邱，老大猶未得。",
            "幽園固佳處，入眼自歎息。",
            "賴此千載人，相逢共京國。",
            "追凉坐花陰，持杯飲湖色。",
            "斜陽入疏林，晚色忽復逼。",
            "忽忽行語離，兩别遂南北。",
            "日落未可歸，山高更須陟。",
            "佳會豈易逢，蓴鱠不須憶。"
        ],
        "title": "晚集江園會者五人黄叔魚林平父黄文若刁黄叔與僕也以暝色带飛鳥爲韻余得色字",
        "id": "8efb8ea0-46c5-4ad7-af80-ecc5db313684"
    },
    {
        "author": "周紫芝",
        "paragraphs": [
            "錢郎名與大年齊，貌得孤山一段奇。",
            "月色昏昏人寂寂，梅花淡淡水漪漪。",
            "戲將三昧傳神手，催動千林破臘枝。",
            "不用摩挲窺妙墨，暗香疏影在新詩。"
        ],
        "title": "次韻徐伯遠題錢少愚畫孤山月梅圖",
        "id": "eb00780f-69fb-451f-9896-c0b5500f3c0f"
    },
    {
        "author": "周紫芝",
        "paragraphs": [
            "曾侯爲生亷易足，天與一居山繞屋。",
            "看山有味聊與娛，嚼蠟無情本非欲。",
            "子建波瀾今尚存，斷弦那用鸞膠續。",
            "會當踏月夜相過，曳我江心舊桃竹。"
        ],
        "title": "次韻仲平示曾庭堅侍御",
        "id": "92d97def-2e35-4384-8a4a-f706bcab80be"
    },
    {
        "author": "周紫芝",
        "paragraphs": [
            "艷女塗修眉，貞女重婦德。",
            "紛紛桃李花，豈復無顔色。",
            "争妍固可憐，落知不足惜。",
            "我欲採江蘺，悵望秋水隔。"
        ],
        "title": "次韻季共古意三首  其一",
        "id": "03be5acc-3e36-48b1-a02d-4a012cbec639"
    },
    {
        "author": "周紫芝",
        "paragraphs": [
            "人生結綢繆，捐情誓蒼旻。",
            "恩愛那得長，故交不如新。",
            "蹭蹬廹歲晚，坎壈悲斯人。",
            "舉世亦何有，知心繄夫君。"
        ],
        "title": "次韻季共古意三首  其二",
        "id": "52bd8a8a-600f-4767-b29b-d48accee8fe9"
    },
    {
        "author": "周紫芝",
        "paragraphs": [
            "客從遠方來，獨立江水湄。",
            "江水何悠悠，白髪空離離。",
            "病足修長途，弱羽思歸飛。",
            "歌君傷秋曲，淚濕遊子衣。"
        ],
        "title": "次韻季共古意三首  其三",
        "id": "b220d10c-2dca-4cae-ab7b-ce225516bc3e"
    },
    {
        "author": "周紫芝",
        "paragraphs": [
            "袁侯家多文，頗似班叔皮。",
            "厥後有仍雲，文采如當時。",
            "流風今尚存，所恨世未知。",
            "一官事桁楊，相處似未宜。",
            "西齋附寒廳，花竹搖風枝。",
            "惟因有餘日，隱几哦新詩。",
            "願君掃秋茶，决獄稱吏師。",
            "何必大門閭，可使高軒馳。",
            "會當專北門，誥命司文詞。",
            "斯文可華國，當代稱羽儀。",
            "他時豹一斑，寧須管中窺。",
            "時來固有待，道在亦可斯。",
            "只今坐寒窗，相從歎兀誰。",
            "聊呼管城輩，文字相娛嬉。"
        ],
        "title": "袁時良霧隱齋",
        "id": "be3b87af-1bfd-466e-bf2c-47893b7ecba5"
    },
    {
        "author": "周紫芝",
        "paragraphs": [
            "江湖久入平生夢，猿鶴空懷老去羞。",
            "輸與蘇郎門日月，小舟長繫白蘋洲。"
        ],
        "title": "王興周以蘇養直詩見借今日偶携至直舍且誦且已自喜亦自笑也爲題三詩因效其體  其一",
        "id": "25d2f4b3-1a54-4f27-adbb-914ebafbbcf7"
    },
    {
        "author": "周紫芝",
        "paragraphs": [
            "身如倦鳥欲歸去，盟與白鷗真復寒。",
            "更把後湖風月句，着官仍對吏書看。"
        ],
        "title": "王興周以蘇養直詩見借今日偶携至直舍且誦且已自喜亦自笑也爲題三詩因效其體  其二",
        "id": "5cd82585-904c-454f-b971-641283182bbd"
    },
    {
        "author": "周紫芝",
        "paragraphs": [
            "有樹移雲盡欲平，牙籖卷盡俗塵清。",
            "誰知吏案文書裏，時有滄江風雨聲。"
        ],
        "title": "王興周以蘇養直詩見借今日偶携至直舍且誦且已自喜亦自笑也爲題三詩因效其體  其三",
        "id": "fc33221a-a210-42c1-b454-10705ffe5852"
    },
    {
        "author": "周紫芝",
        "paragraphs": [
            "我欲蓐收回老火，乞雨天公殊未可。",
            "忍饑但復念壁立，回首誰能看甑墮。",
            "天將夜雨送秋來，可近書檠吾已惰。",
            "耕犁澤澤水涓涓，歸買一廛猶不果。",
            "老翁何日在田間，君上青雲應記我。"
        ],
        "title": "次韻子紹秋熱望雨之作得詩而雨已足故詩意小異",
        "id": "fc191889-b470-4352-b773-ec19411670e5"
    },
    {
        "author": "周紫芝",
        "paragraphs": [
            "黄耳書來得近詩，楚騷寧復爲秋悲。",
            "會令好句能傳信，更有何方可樂饑。",
            "巖壑樹高元是桂，階庭人秀盡成芝。",
            "脊令風雅誰能繼，神物應須與護持。"
        ],
        "title": "次韻庭藻兄弟唱酬之作",
        "id": "9e88d9a8-84a9-48dc-91a3-01913ad2f87e"
    },
    {
        "author": "周紫芝",
        "paragraphs": [
            "江隔西興老翠鬟，轉頭即是海門山。",
            "八盤嶺下移家住，安聽潮聲到夢間。"
        ],
        "title": "夜聞潮二首  其一",
        "id": "4a95e908-ca28-4df7-b13a-c69fa7cd89b0"
    },
    {
        "author": "周紫芝",
        "paragraphs": [
            "春雷隱約地中鳴，慣聽由來夢不驚。",
            "莫怪詩翁歸未去，故鄉無此海潮聲。"
        ],
        "title": "夜聞潮二首  其二",
        "id": "236eb53a-fe02-4c2e-b0f9-e849bc489a44"
    },
    {
        "author": "周紫芝",
        "paragraphs": [
            "秋蟾此夜一盤明，影落齋壇分外清。",
            "想對風光無處說，夜深聊復以詩鳴。"
        ],
        "title": "次韻仲平太博中秋齋中對月二絕  其一",
        "id": "c5762785-8040-4e41-959e-cf959d129122"
    },
    {
        "author": "周紫芝",
        "paragraphs": [
            "軟紅堆裏十朱輪，此地何嘗有一塵。",
            "月亦憐君最孤絕，故來相伴作詩人。"
        ],
        "title": "次韻仲平太博中秋齋中對月二絕  其二",
        "id": "6cfc7dcf-d544-4476-805a-4b0fb9b96cea"
    },
    {
        "author": "周紫芝",
        "paragraphs": [
            "從來方社要齋明，玉豆精華酒潔清。",
            "風裏笙簫雲外至，耳邊環珮月中鳴。"
        ],
        "title": "次韻仲平十七夜太社行禮月色如晝  其一",
        "id": "d4b71896-48e2-4b36-a7f1-17db835d5f7b"
    },
    {
        "author": "周紫芝",
        "paragraphs": [
            "龍輈來下未爲輪，九奏迎神不動塵。",
            "想得椒漿初奠後，夜歸猶有月隨人。"
        ],
        "title": "次韻仲平十七夜太社行禮月色如晝  其二",
        "id": "8472a9f7-9e7f-4b1f-b183-1aa531f0cbe6"
    },
    {
        "author": "周紫芝",
        "paragraphs": [
            "九日無行樂，何人慰獨居。",
            "擬翻金瀲灧，聊醉木芙蕖。",
            "秋與愁相似，花應意不疏。",
            "衰顔誰復管，薄艷更憐渠。"
        ],
        "title": "九日不出鄰牆木芙蕖盛開",
        "id": "cd051a20-06f5-47b5-84bb-80d47c0a273d"
    },
    {
        "author": "周紫芝",
        "paragraphs": [
            "紫萸香度酒杯空，分付重陽一枕中。",
            "老至上山無脚力，試憑幽夢到南峰。"
        ],
        "title": "九日竹坡晝睡二首  其一",
        "id": "2e24048d-db7f-46f9-8a81-0a065c4de503"
    },
    {
        "author": "周紫芝",
        "paragraphs": [
            "近籬青蘂欲成金，料理衰翁伴醉吟。",
            "醽醁偶從天上得，白頭還對竹坡斟。"
        ],
        "title": "九日竹坡晝睡二首  其二",
        "id": "3ba11e48-56cd-4dad-98fb-72449f819750"
    },
    {
        "author": "周紫芝",
        "paragraphs": [
            "客有誰持酒，花猶觧過牆。",
            "西風吹畫幕，細雨濕紅妝。",
            "此地當愁眼，回頭隔異鄉。",
            "幾時欹醉帽，一朵薦重陽。"
        ],
        "title": "十日雨中對花",
        "id": "1a648717-b935-4a30-ac2b-b8c303601639"
    },
    {
        "author": "周紫芝",
        "paragraphs": [
            "静坐無人鵲轉柯，冷蟾分影照金波。",
            "月如白玉盤初掛，天似青銅鏡始磨。",
            "正好中秋無此色，不知今夕定如何。",
            "錦袍太白憑誰問，應趁春風上大羅。"
        ],
        "title": "九月望日月色如晝",
        "id": "1c8d809f-ae4b-4898-b0a0-c13b4db4468f"
    },
    {
        "author": "周紫芝",
        "paragraphs": [
            "素秋倏欲杪，鶉火亦已中。",
            "霏微值零雨，黯淡悲西風。",
            "出庭落葉下，古木寒條空。",
            "何年琢翠巘，洞穴窺玲瓏。",
            "歳久人跡絕，亂石擁前峰。",
            "稚松絕可憐，崛强榛菅叢。",
            "但恐歲欲晏，霜雪日夜濃。",
            "物理有變滅，人生苦龍鍾。",
            "異哉清切地，兹焉得從容。",
            "聊爲商聲謳，獨和寒窗蟲。"
        ],
        "title": "九月二十四日試吏省舍雨中獨坐終日是日誦阮嗣宗秋懷十七首因效其體",
        "id": "ed308e8e-4d00-492e-ac9b-ef3e9e9b58c9"
    },
    {
        "author": "周紫芝",
        "paragraphs": [
            "月黑祠宮夜，天寒誰與偕。",
            "遂聞宣室召，先遣太常齋。",
            "勝事詩能說，牢愁酒可排。",
            "明朝看方朔，割肉更詼諧。"
        ],
        "title": "次韻仲平祠宮書事二首  其一",
        "id": "3d785a4e-0d20-476e-91e4-abc4c1161857"
    },
    {
        "author": "周紫芝",
        "paragraphs": [
            "秋晚催年急，愁多與病偕。",
            "客塵游净几，落木下寒齋。",
            "吏部詩如許，衰翁老易排。",
            "無心羞闒茸，有句似俳諧。"
        ],
        "title": "次韻仲平祠宮書事二首  其二",
        "id": "8d12d5cf-1ddb-4de5-9f6e-6116e89925bb"
    },
    {
        "author": "周紫芝",
        "paragraphs": [
            "黄落江南盡蒲柳，金橘可曾眼中有。",
            "頻年慣見小阿奴，萬里來從洞庭口。",
            "吳中夏果争團欒，楊梅五月紅欲然。",
            "后皇佳樹最晚出，蒼柯密葉垂青圓。",
            "萬物因人作輕重，玉食供王當有用。",
            "瑣才誰綠荔枝奴，結綬彈冠必王貢。",
            "驛使飛來無此實，吾皇盛德如帝乙。",
            "正林桃李知幾何，草木簿中無品秩。",
            "山中移栽初種時，妙手封植公所施。",
            "他時餉我三百顆，更乞書尾蘇州詞。"
        ],
        "tags": [
            "洞庭湖"
        ],
        "title": "次韻仲平種金橘",
        "id": "9d62b563-e97d-4aa6-96a6-cbf11a408501"
    },
    {
        "author": "周紫芝",
        "paragraphs": [
            "晚吹悲落葉，微雲淡秋陽。",
            "幽花趁佳節，綠酒生寒光。",
            "秋物誰可人，木奴半青黄。",
            "想當持兩螯，與客薦一觴。",
            "未須落烏紗，着屐登上方。",
            "池邊木芙蓉，亦足醉流芳。",
            "醉輒遣坐客，醒復翻書囊。",
            "心遠門常開，足適屨可忘。",
            "念我安得此，用臥秋日長。",
            "衰年廹蹇嵼，病力難取勷。",
            "昔與羣少年，登山名跳梁。",
            "醉中看茱萸，尚憶故態狂。",
            "歲月挽不留，老大徒自傷。",
            "但念拜東野，相從日尋常。"
        ],
        "title": "次韻子紹九日杜門",
        "id": "aa3b5b6c-3a27-47da-ab20-17d2dccb9f05"
    },
    {
        "author": "周紫芝",
        "paragraphs": [
            "真人乘六龍，垂拱御八極。",
            "日月一照臨，乾坤盡開闢。",
            "向來草昧初，廟議資玉食。",
            "當時無遠謀，從事日鋒鏑。",
            "維師有尚父，端拜奏奇策。",
            "投戈休五兵，執玉朝萬國。",
            "展寀禮太常，勒功歸帝籍。",
            "異報旌殊猷，聖意益烜赫。",
            "御府傳丹青，金匱秘東壁。",
            "天語粹堯謨，宸奎明寶墨。",
            "想當緘錦囊，喜色動咫尺。",
            "伊誰蒙此恩，從古所未識。",
            "在昔聞商宗，良弼夢天錫。",
            "惟肖得形似，審象勞刻畫。",
            "凌烟與雲臺，輔佐亦努力。",
            "辛勤入圖畫，文字紀功德。",
            "何爲得斯名，往往盡兵革。",
            "安能不戰勝，有此曠世跡。",
            "誰持雲漢章，雕鎸付金石。",
            "千秋事明主，萬世垂典册。"
        ],
        "title": "紹興十九年秋九月丙戌皇帝以太師益國公像御製贊文稱載勳德命祕書省珍藏小臣備員史館獲預榮觀再拜稽首賦詩二十韻上進",
        "id": "fc9a5e26-a04b-4222-a5b9-8ce9bea6d76a"
    },
    {
        "author": "周紫芝",
        "paragraphs": [
            "人生丘壑意，往往老未决。",
            "煌煌金朱人，何嘗樹風烈。",
            "轉戰作蠻觸，肝膽殊楚越。",
            "晚爲林下遊，如熱就炎暍。",
            "不知誰爾嗔，自欲作此孽。",
            "諸郎名坐曹，十日忽已浹。",
            "竹輿走駸駸，山溜隨活活。",
            "青山不相違，相見兩欣悦。",
            "共賦臨清流，班荆坐林樾。",
            "誰持步兵酒，相救文園渇。",
            "風嘯蘇門登，衣飄御風列。",
            "問酒掛百金，登高扶九節。",
            "况乃落星巖，似與世人别。",
            "尚想儋州翁，清詩散飛屑。",
            "遺跡倘可尋，斯遊未宜輟。",
            "偉哉二三子，風姿各磊落。",
            "應憐老病足，無用飽芻秣。",
            "那得嘶北風，長歌唾壺缺。",
            "眼看磊落士，抗論自超拔。",
            "各鳴白玉珂，共上黄金闕。",
            "笑我不出門，與世無乃拙。",
            "長鬚夜光持，清澹兩奇絕。",
            "咀味久益寒，牙類貯冰雪。",
            "誰當笑我起，着鞭追往轍。",
            "同乘一葉舟，共載西湖月。"
        ],
        "tags": [
            "西湖"
        ],
        "title": "次韻子紹同黄超然諸公山中之作",
        "id": "ad165b34-55e9-488d-a489-af852b7a2454"
    },
    {
        "author": "周紫芝",
        "paragraphs": [
            "不食濡須塢口魚，只今已是十年餘。",
            "我猶疋馬隨人後，君亦華巔與世疏。",
            "此日又分直館祿，幾時來讀道山書。",
            "梅花莫付長安使，行卜昭亭嶺下居。"
        ],
        "title": "送王彦猷歸淮西",
        "id": "37770a94-e1b1-4d0c-940f-98c83a315c17"
    },
    {
        "author": "周紫芝",
        "paragraphs": [
            "睡眼昏昏睡不開，可憐辜負小窗梅。",
            "須煩雙井一杯雪，喚取竹坡春夢回。"
        ],
        "title": "子紹許分雙井茶未至",
        "id": "f40f9740-1b4f-42e8-b4fe-ea7dd049f00a"
    },
    {
        "author": "周紫芝",
        "paragraphs": [
            "雙井甌翻雲脚乳，孫郎詩似臘前梅。",
            "更求琢玉敲冰句，要伴茶甘一併回。"
        ],
        "title": "子紹分以雙井以前韻爲謝",
        "id": "e0cf6b0c-cd58-4f90-aea9-52920b81ce47"
    },
    {
        "author": "周紫芝",
        "paragraphs": [
            "中郎自是廊廟才，平生憂國心如齋。",
            "太常章句十二萬，說論不與心相乖。",
            "周王五禮久不作，后夔八音今復諧。",
            "君不見周南留滯漢太史，夜瞻爟火空興懷。",
            "朱弦且可奉祠事，畫舸未用思清淮。",
            "行當入對青瑣闥，可但走馬章臺街。",
            "持竿我欲釣烟水，歲晚黄帽仍青鞵。",
            "諸公方蕆太平事，翁也漫作優人俳。"
        ],
        "title": "次韻仲平齋宿慧照",
        "id": "c81362ab-967e-48b9-8240-46a7c79db620"
    },
    {
        "author": "周紫芝",
        "paragraphs": [
            "綠髪朱顔日枯槁，心向梅花兩傾倒。",
            "誰知更有少陵翁，江上情多被花惱。",
            "三年家住孤山下，玉樹瀕湖得春早。",
            "山高有月韻最勝，水近無風香亦好。",
            "凌霜我欲念花寒，對酒花應憐客老。",
            "孤芳一别今幾時，更恐山林迹如掃。",
            "羅浮欲入夢成空，遺恨此生常草草。",
            "醉挽芳條欲問誰，滿挹清樽酹碧昊。"
        ],
        "title": "次韻仲平陳郎中孤山見梅用黄法曹舊韻",
        "id": "7629385c-3269-44c0-9c26-7774ca59116f"
    },
    {
        "author": "周紫芝",
        "paragraphs": [
            "南枝先回北枝槁，玉山誰向花前倒。",
            "庾郎已老怕愁多，何郎憐花爲誰惱。",
            "今年冬温得雪遲，西湖地勝着花早。",
            "舊時處士作詩處，籬落横枝爲誰好。",
            "清霜着樹月滿枝，白雪堆花門不掃。",
            "麗句誰能鐡石腸，賴有廣平文獨老。",
            "借令一笑有餘妍，賦此新詩不須草。",
            "歸尋手種桃李花，痛翦繁枝投有昊。"
        ],
        "tags": [
            "西湖"
        ],
        "title": "次韻陳郎中再賦孤山梅",
        "id": "ac19e074-de25-4d83-8bcd-5f0a70a4e3d2"
    },
    {
        "author": "周紫芝",
        "paragraphs": [
            "昭文館外無花看，吳市津頭買樹栽。",
            "花本無情天有意，忍寒教爲老人開。"
        ],
        "title": "移植官梅已着數花得四絕句  其一",
        "id": "dc21170d-7c65-4f8d-b4c5-72014a9e5c34"
    },
    {
        "author": "周紫芝",
        "paragraphs": [
            "六尺牆邊滿樹霜，分明不是世間香。",
            "黎郎可笑無風味，要把渠儂聘海棠。"
        ],
        "title": "移植官梅已着數花得四絕句  其二",
        "id": "277e6961-9401-4c78-a799-d5ed3721112f"
    },
    {
        "author": "周紫芝",
        "paragraphs": [
            "舊日溪邊醉帽斜，玉蕤如雪照烏紗。",
            "如今欲折疏疏蘂，無奈霜蓬不受花。"
        ],
        "title": "移植官梅已着數花得四絕句  其三",
        "id": "7fff25b6-5766-4405-b505-f52d0ed17565"
    },
    {
        "author": "周紫芝",
        "paragraphs": [
            "慣作梅花樹底眠，老來何事作彈冠。",
            "詩翁句裏無官様，只合孤山月下看。"
        ],
        "title": "移植官梅已着數花得四絕句  其四",
        "id": "887c24ed-10a3-4a3c-8174-593fd346dfbf"
    },
    {
        "author": "周紫芝",
        "paragraphs": [
            "嶰竹吹新陽，端門飛晚雪。",
            "憶隨侍祠官，走賀屐齒折。",
            "簾垂白玉樓，風度蒼龍室。",
            "齋殿宿皇輿，修廊嚮鳴玦。",
            "寒風吹忽散，萬象森可閲。",
            "星言催夙駕，天仗含璧月。",
            "聖心有忱誠，天意有施設。",
            "誰爲白雪歌，入奏黄金闕。"
        ],
        "title": "郊祀前二日雪",
        "id": "63f1a209-7202-4211-8a62-c4ac777404e2"
    },
    {
        "author": "周紫芝",
        "paragraphs": [
            "內門朝日上金鋪，寶玉龍函出殿餘。",
            "紅燭兩行分御道，輦官三百奉腰輿。"
        ],
        "title": "郊祀紀事十首  其一",
        "id": "403c357f-9590-4d1f-8ea8-971a9f8eacd4"
    },
    {
        "author": "周紫芝",
        "paragraphs": [
            "內郎進表未平明，八玉排行御路平。",
            "今夜皇輿宿齋殿，九重和氣滿宮城。"
        ],
        "title": "郊祀紀事十首  其二",
        "id": "804df0a1-527c-4b22-9fff-3f946dd8d36f"
    },
    {
        "author": "周紫芝",
        "paragraphs": [
            "曉趨宗廟拜衣冠，雲葉低垂護翠鑾。",
            "日采回光天意好，龍顔生喜近臣歡。"
        ],
        "title": "郊祀紀事十首  其三",
        "id": "3f167c66-4bf7-40ab-a3ec-feb6af8f573d"
    },
    {
        "author": "周紫芝",
        "paragraphs": [
            "班聲催急盡冠裳，尚聽嚴更轉警場。",
            "何事君王虛小次，佩環垂玉立寒霜。"
        ],
        "title": "郊祀紀事十首  其四",
        "id": "460e07e7-9f89-4b40-b726-1cb2e217b351"
    },
    {
        "author": "周紫芝",
        "paragraphs": [
            "日照青城瑞色新，風微金殿自無塵。",
            "麝煤光照烏絲軸，親寫宸章賜大臣。"
        ],
        "title": "郊祀紀事十首  其五",
        "id": "8d40f43a-8f27-4777-92ce-bb37361e96f4"
    },
    {
        "author": "周紫芝",
        "paragraphs": [
            "水晶簾透月翻光，宮漏頻傳夜未央。",
            "帟幄微臣亦何幸，侍祠來宿殿西廊。"
        ],
        "title": "郊祀紀事十首  其六",
        "id": "35a43d82-dbf2-4c71-aad4-70a0c5d622a1"
    },
    {
        "author": "周紫芝",
        "paragraphs": [
            "紫壇煙煖不飛霜，壇下千官列雁行。",
            "雪色珠冠光射月，侍祠臣裏識君王。"
        ],
        "title": "郊祀紀事十首  其七",
        "id": "b1be7fa1-ca37-442f-ab40-9d9a8248e47d"
    },
    {
        "author": "周紫芝",
        "paragraphs": [
            "清蹕聲中下輦來，景鐘初動八音諧。",
            "登歌已奏迎神曲，天步雍容上午階。"
        ],
        "title": "郊祀紀事十首  其八",
        "id": "500c54e1-46eb-496f-9d8a-f1de2947a589"
    },
    {
        "author": "周紫芝",
        "paragraphs": [
            "龍麝香從十里傳，繞牆紅燭自生烟。",
            "纖雲不度人聲寂，風馬雲車下九天。"
        ],
        "title": "郊祀紀事十首  其九",
        "id": "b618eda1-14cd-4541-8979-0db438c31866"
    },
    {
        "author": "周紫芝",
        "paragraphs": [
            "樓上紅鸞扇影寒，樓前宣赦萬人看。",
            "清臺奏瑞初呈了，五色祥雲簇彩竿。"
        ],
        "title": "郊祀紀事十首  其一○",
        "id": "eeaa633a-7540-4368-bf89-01e4441c9425"
    },
    {
        "author": "周紫芝",
        "paragraphs": [
            "聖學淵源貫九邱，雍容元祀得遲留。",
            "明庭未款宸心肅，雲馭先回曉月浮。",
            "三禮秩宗歸大聖，一言悟主付千秋。",
            "已通爟火親祠事，更有何人敢告猷。"
        ],
        "title": "恭和御製郊祀喜晴詩",
        "id": "79b59434-0588-4628-aae2-e5f0ce0eec22"
    },
    {
        "author": "周紫芝",
        "paragraphs": [
            "嶰竹初回律，圓丘始告虔。",
            "禮應先吉土，誠已格高天。",
            "上聖鏘環珮，羣公執豆籩。",
            "誰爲郊祀曲，傳寫入朱弦。"
        ],
        "title": "恭進郊祀慶成詩五首  其一",
        "id": "1c42028e-46fd-4b29-bfee-92df2304a44c"
    },
    {
        "author": "周紫芝",
        "paragraphs": [
            "黄屋登原廟，青圭祀泰壇。",
            "盡循周制度，還列漢衣冠。",
            "扇影金根静，旂翻豹尾寒。",
            "近瞻天有喜，宗社慶重安。"
        ],
        "title": "恭進郊祀慶成詩五首  其二",
        "id": "eb773eee-170d-4c1c-94e0-0ac8510956c0"
    },
    {
        "author": "周紫芝",
        "paragraphs": [
            "百執稱元祀，君王服大裘。",
            "祥光將盛布，雨意倏前收。",
            "月白明彫俎，霜寒肅綴旒。",
            "欲知天意格，肸蠁荷神休。"
        ],
        "title": "恭進郊祀慶成詩五首  其三",
        "id": "289acd23-cb17-4b78-a9ad-9a9b64da37d1"
    },
    {
        "author": "周紫芝",
        "paragraphs": [
            "聖主翔龍日，重煕饗帝時。",
            "笙鏞陳備樂，繭栗薦純犧。",
            "奠徹初燔燎，神歸欲受釐。",
            "禮成人共慶，廊廟有宗師。"
        ],
        "title": "恭進郊祀慶成詩五首  其四",
        "id": "cd8e9136-ccb8-442f-8b9d-39e1cdbc45fc"
    },
    {
        "author": "周紫芝",
        "paragraphs": [
            "聖壽三千歲，精禋二祀餘。",
            "天心親道德，四海混車書。",
            "奎畫宸章麗，台躔上宰居。",
            "小臣長拜舞，猶得奉皇輿。"
        ],
        "title": "恭進郊祀慶成詩五首  其五",
        "id": "43f75229-b114-41d9-ae7e-19eca014bb04"
    },
    {
        "author": "周紫芝",
        "paragraphs": [
            "曉來豐隆車，屢却羲和轍。",
            "雪意滿江天，雲山繞宮闕。",
            "冰花剪欲墜，亂絮飛復歇。",
            "娉娉臘前梅，天寒亦高潔。",
            "羞隨小桃枝，獻歲取俗悦。",
            "應留玉樹姿，相伴寒江雪。",
            "含情若有待，此意何由說。",
            "安得孤山圖，畫此兩奇絕。"
        ],
        "title": "臘月尾雪意甚濃欻復開霽",
        "id": "2c96f825-35ff-4611-9ed4-0afe0ce45cbd"
    },
    {
        "author": "周紫芝",
        "paragraphs": [
            "殘臘不附火，冬温渠堪說。",
            "身疑在炎方，隆冬有餘熱。",
            "天公費許力，醖此一薄雪。",
            "草青先得春，麦短未濡蘖。",
            "因風始空濛，着地忽滴歇。",
            "人生亦復爾，過眼倏變滅。",
            "誰能將空花，認有作嗔悦。",
            "急須營一杯，爛醉梅上月。"
        ],
        "title": "後數日始得薄雪",
        "id": "4f8386b2-068a-4997-811d-b92a54f9f338"
    },
    {
        "author": "周紫芝",
        "paragraphs": [
            "憶昔司酒毋，瀕湖賦官屋。",
            "頗如賀知章，上疏得湖曲。",
            "詩雖竟坐窮，天亦稍從欲。",
            "三年看飛雪，萬嶺琢寒玉。",
            "有時横輕舠，不敢唾净綠。",
            "但當忍涕洟，豈不念安燠。",
            "是時走緋衣，荷擔晚相逐。",
            "堅冰鑿涸陰，推日在北陸。",
            "收藏備賜頒，功用等神速。",
            "歸來閲空庭，玉立僵凍木。",
            "青燈照詩肩，屢作龜頸縮。",
            "高軒客誰過，寒瓮酒空熟。",
            "只今古城隅，回望蒼山麓。",
            "﨑嶇失巖岫，紅腐困饘粥。",
            "王郎飛曉驂，此意知有屬。",
            "文懷斷弦悲，當倩鸞膠續。",
            "話客想回舟，敲門亦看竹。",
            "恨無摩詰手，風姿寫幽獨。",
            "憶君腸九回，得意日三復。",
            "平日交遊盡，如子一夔足。",
            "他時追汗漫，便可擺拘束。",
            "人生何自苦，成敗棋一局。"
        ],
        "title": "次韻季共大雪早遊竹閣書所見",
        "id": "9d6b6fc5-dd2e-48e9-bd83-2f9af4097743"
    },
    {
        "author": "周紫芝",
        "paragraphs": [
            "寒深方閉門，雪重忽滿屋。",
            "誰能起僵臥，賴此陽春曲。",
            "曲高雖和寡，喜甚得所欲。",
            "心知夜光珠，大勝煖花玉。",
            "歌君窈窕詞，侑我荔枝綠。",
            "頗疑蝸牛廬，忽作駝裘燠。",
            "窮兒偶作富，貧固不待逐。",
            "我老况才盡，文字羞二陸。",
            "上水船苦遲，脱手彈驚速。",
            "寒如蝟張毛，癡類烏棲木。",
            "兒時弄筆手，老欲袖間縮。",
            "打窗聽悉窣，坐睡便清熟。",
            "瞑想西湖雪，已没孤山麓。",
            "那知公是時，洗鉢飯僧粥。",
            "灞橋風雪驢，並酌不相屬。",
            "政如冠上貂，難使狗尾續。",
            "病骨尚畏寒，少待吹嶰竹。",
            "春山走倭遲，呼客慰窮獨。",
            "新游亦不惡，舊觀疑可復。",
            "歡知當有餘，飲豈歎不足。",
            "述作付陶謝，囊囊歸自束。",
            "相從笑癡兒，日暮方生局。"
        ],
        "tags": [
            "西湖"
        ],
        "title": "次韻季共再賦",
        "id": "c383f72c-3cde-43dd-adf3-94a449cf5507"
    },
    {
        "author": "周紫芝",
        "paragraphs": [
            "住作山中居，懶甚不出屋。",
            "誰知五斗腰，須用作鈎曲。",
            "索米無如何，問舍豈不欲。",
            "空懷西谿魚，紅鱗膾寒玉。",
            "不知坐中山，修眉爲誰綠。",
            "敝裘裹粗繒，隨分了寒燠。",
            "儻忍作海夫，雖臭亦可逐。",
            "如其不能然，未可歎沉陸。",
            "此事誰當論，唾面恐自速。",
            "如君秀芝蘭，非世閑草木。",
            "交蓋久已傾，談舌未易縮。",
            "不知人謂何，此念吾已熟。",
            "年來有新遊，妙語敵嶽麓。",
            "縣知南屏謙，頗爲調茗粥。",
            "何人餘羊羔，金帳意有屬。",
            "淺斟醉糢糊，低唱聲斷續。",
            "誰同白傅春，樓下雪中竹。",
            "更題竹上詩，傷神想幽獨。",
            "但恐世間求，此樂未容復。",
            "况乃籋雲姿，自是千里足。",
            "行看鏘八鸞，何止芻一束。",
            "應憐老病翁，短髪悲曲局。"
        ],
        "title": "次韻季共再賦",
        "id": "30fb029e-4728-43af-a82c-82cf074ca307"
    },
    {
        "author": "周紫芝",
        "paragraphs": [
            "天寒歸路雪霏初，家近錢塘十里湖。",
            "烏帽舉鞭誰畫我，固應全似灞橋驢。"
        ],
        "title": "雪中歸竹坡二絕  其一",
        "id": "86f996d0-359b-448f-bb8e-1dede345e17d"
    },
    {
        "author": "周紫芝",
        "paragraphs": [
            "小窗梅冷一花明，臥榻塵空六尺横。",
            "多謝去年湖上雪，隨風時到竹坡鳴。"
        ],
        "title": "雪中歸竹坡二絕  其二",
        "id": "08c76e23-cec2-4c18-8720-c18bf0912dd5"
    },
    {
        "author": "周紫芝",
        "paragraphs": [
            "后皇開玉堂，仙官儼成列。",
            "奕奕峨長纓，珊珊鳴珮玦。",
            "中有一真仙，容華燦冰雪。",
            "維時值中原，格鬬彌歲月。",
            "帝命下撫摩，聊用究施設。",
            "王綱墜莫舉，獨以一手挈。",
            "至言等藥石，黔黎盡生活。",
            "帝曰伊誰能，何以報殊烈。",
            "爵之白玉漿，奏以雲門闋。",
            "徘徊上璇穹，千秋拱雲闕。"
        ],
        "title": "時宰生日詩六首  其一",
        "id": "cda09caf-b6f4-4ab5-9101-8a1285d8f75e"
    },
    {
        "author": "周紫芝",
        "paragraphs": [
            "軒皇出御世，垂拱坐法宮。",
            "時聞康衢間，處處歌兒童。",
            "霓旌旋羽蓋，問道來崆峒。",
            "天師廣成子，道實與帝同。",
            "一言忽相契，四海俱同風。",
            "天師初何言，涿鹿未爲功。",
            "蓋以清浄福，下浹寰區中。",
            "君臣俱好生，自然格蒼穹。",
            "天道本好還，報以歸其躬。",
            "一千二百歲，此壽何由窮。"
        ],
        "title": "時宰生日詩六首  其二",
        "id": "56f3af25-47a1-48d8-a5e8-d61eca998ba6"
    },
    {
        "author": "周紫芝",
        "paragraphs": [
            "南山一何高，山高亦何有。",
            "上有摩霄松，蒼虬立盤糾。",
            "下有千歲芝，食之令人壽。",
            "挽之爲天樞，循環轉維斗。",
            "紫宸傍七星，坐閲幾晚晝。",
            "帝以殿厥居，山龍垂袞繡。",
            "后皇植巨木，載物見坤厚。",
            "用以摶洪鈞，功乃周宇宙。",
            "才大用固難，德盛功亦懋。",
            "社櫟其何顔，繁柯日滋茂。"
        ],
        "title": "時宰生日詩六首  其三",
        "id": "cead3427-b7eb-446e-a968-1c31c8ea97b0"
    },
    {
        "author": "周紫芝",
        "paragraphs": [
            "鳯管吹新陽，夙駕款寒谷。",
            "鑾車次原廟，陰雲立紛覆。",
            "皇天倏開霽，羲馭亦返軸。",
            "明庭朝百靈，雲韶奏新曲。",
            "天神下璇穹，精意儼森肅。",
            "霜華潔彫俎，夜寂響鳴玉。",
            "燎烟升紫壇，龍旂護黄屋。",
            "齊明坐宣室，肸蠁來萬福。",
            "大沛均四方，穆穆煕庶俗。",
            "熟知廊廟功，一德天所燭。"
        ],
        "title": "時宰生日詩六首  其四",
        "id": "a2f3214f-33cf-45f9-b5d7-6a6104b6bc29"
    },
    {
        "author": "周紫芝",
        "paragraphs": [
            "晏嬰昔事齊，頗作君臣樂。",
            "魏絳欲安晉，賜樂乃備作。",
            "區區二小國，功利亦云薄。",
            "舜德本好生，臯夔坐酬酢。",
            "朱干舞堂陛，綵鳳翔寥廓。",
            "大哉廊廟功，禮文燦交錯。",
            "登歌奏郊社，率土被和樂。",
            "仁聲淪肌膚，有識自忻躍。",
            "四海悉歸仁，大信初不約。",
            "不拍洪崖肩，壽亦等山嶽。"
        ],
        "title": "時宰生日詩六首  其五",
        "id": "a1609979-79b0-437e-8ba4-30c7a5cf020e"
    },
    {
        "author": "周紫芝",
        "paragraphs": [
            "太極肇兩儀，君臣亦爰分。",
            "風后力牧來，於今幾何人。",
            "中古稱伊周，當代知無倫。",
            "公功出其上，未易今昔論。",
            "功固未易論，報亦難具陳。",
            "傑閣標盛德，備燕昭庸勳。",
            "丹青繪縑素，奎畫形絲綸。",
            "凌烟古亦有，兹實所未聞。",
            "何勞不羅拜，金猊祝爐芬。",
            "永相天自許，耆壽尊師臣。"
        ],
        "title": "時宰生日詩六首  其六",
        "id": "842a08f9-631b-4737-8a0f-599d2b656623"
    },
    {
        "author": "周紫芝",
        "paragraphs": [
            "君莫愛廣寒殿冷月姊歸，夜乘白鳯空中飛。",
            "何如長安城中千門萬户雪，玉皇后闕人間稀。",
            "明年王春月書正，瑞麦垂黄臘前應。",
            "袞衣丞相穆天縡，白髪野人歌聖政。",
            "吾生老矣直宜休，此心欲話誰當酬。",
            "短犁青帽耕雪壟，破曉何時歸飯牛。",
            "誦君新詩如七發，酒酣起舞耳亦熱。",
            "滿夜方伴月嬋娟，開户不知風凛冽。"
        ],
        "title": "次韻子紹臘雪書事",
        "id": "0df02a25-590e-411e-8af0-363847336352"
    },
    {
        "author": "周紫芝",
        "paragraphs": [
            "八風占歲暖先催，喜色還從太簇回。",
            "庭下衣冠天咫尺，雪中宮殿玉崔嵬。"
        ],
        "title": "元日三首  其一",
        "id": "6b0d9abe-317e-4584-852f-ef691ccf64f5"
    },
    {
        "author": "周紫芝",
        "paragraphs": [
            "去年殘雪在樓臺，日上黄簾禁殿開。",
            "白髪小臣揩病眼，誤隨雲氣到蓬萊。"
        ],
        "title": "元日三首  其二",
        "id": "0fb263af-47b1-4b43-82c3-310e57b800f5"
    },
    {
        "author": "周紫芝",
        "paragraphs": [
            "三尺金猊暖御爐，黄麾枝下奏番書。",
            "喜看萬里朝元使，又上今年第一魚。"
        ],
        "title": "元日三首  其三",
        "id": "81f6ccf2-25d0-4e4d-8b93-9839c15e7edf"
    },
    {
        "author": "周紫芝",
        "paragraphs": [
            "客思知多少，衰年倍感傷。",
            "寒猶噤鳥語，雨不聽花香。",
            "去路如天遠，春愁著斗量。",
            "擬抛彭澤印，掛席上歸航。"
        ],
        "title": "春意二首  其一",
        "id": "0368b949-6f64-4a6d-923f-4fdcddb208cd"
    },
    {
        "author": "周紫芝",
        "paragraphs": [
            "雨細無多子，雲間又夕陽。",
            "鳥呼高枕夢，花醉老人腸。",
            "倩酒推愁去，憑詩伴日長。",
            "王孫歸未得，草色自東牆。"
        ],
        "title": "春意二首  其二",
        "id": "d8cbd882-a774-464c-94a6-62b0be553037"
    },
    {
        "author": "周紫芝",
        "paragraphs": [
            "桃花落後燕雙飛，三度清明換客衣。",
            "猶有江南故鄉夢，起尋楊柳插朱扉。"
        ],
        "title": "寒食病起二絕  其一",
        "id": "63b4cd1c-7c38-4014-9a92-78b553742fb5"
    },
    {
        "author": "周紫芝",
        "paragraphs": [
            "異鄉多病復誰憐，怕見清明二月天。",
            "雪白吳兒觧歌舞，羡他携手上湖船。"
        ],
        "title": "寒食病起二絕  其二",
        "id": "590e8e38-dd33-4bc2-9129-cd7038c4e810"
    },
    {
        "author": "周紫芝",
        "paragraphs": [
            "樽前風味笑衰翁，病起飛蓬一半空。",
            "春與落花何處去，醉如霜葉不成紅。",
            "一生渾作邯鄲夢，九載香吹嶰谷筒。",
            "老去新愁尚無數，却須分向酒杯中。"
        ],
        "title": "病起借季共筒字韻呈相之季共",
        "id": "2902135d-f4e2-4231-bd8f-81b93a047978"
    },
    {
        "author": "周紫芝",
        "paragraphs": [
            "柳邊輕絮不禁風，春事如梭過眼空。",
            "已有細枝催暗綠，忍看疏雨打殘紅。",
            "强將瘦馬欹烏帽，只合秋江把釣筒。",
            "賴此同遊兩陶謝，詩成渾在笑談中。"
        ],
        "title": "再用筒字韻呈相之季共",
        "id": "14c0ed88-637e-4698-9501-dd18b0b31e91"
    },
    {
        "author": "周紫芝",
        "paragraphs": [
            "似僧寮外看春風，晏坐尋詩不寫空。",
            "春事可憐樽酒在，旅情猶念舞衣紅。",
            "去家久似千年鶴，時節看沉五綵筒。",
            "節物苦催雙髩白，故鄉常着夢魂中。"
        ],
        "title": "再用筒字韻呈相之季共",
        "id": "bafabe13-a9c1-49ef-8a40-5a1432aad4c6"
    },
    {
        "author": "周紫芝",
        "paragraphs": [
            "歡聲何事入康衢，邃殿功成聖統初。",
            "欲卜萬年新歷數，重看四海舊車書。",
            "雲韶奏樂來天外，寶冊鳴鑾上帝居。",
            "合與典謨垂奕世，浯溪文在復何如。"
        ],
        "title": "恭進奉安中興聖統慶成詩二首  其一",
        "id": "878e79ee-7a3d-4786-9195-4609e3d92bb2"
    },
    {
        "author": "周紫芝",
        "paragraphs": [
            "禮行廊廟喜書成，重此商周說中興。",
            "九葉承家傳鳯歷，六飛當位紀龍昇。",
            "人將堯禹方勤儉，天付蕭曹作股肱。",
            "擬爲中和歌樂職，小臣蕪陋亦何能。"
        ],
        "title": "恭進奉安中興聖統慶成詩二首  其二",
        "id": "e9f1df7f-01f8-4f40-965c-15fa151fade7"
    },
    {
        "author": "周紫芝",
        "paragraphs": [
            "報恩席止三千衆，錢氏庵頭六尺床。",
            "今日道人無舊夢，閉門打睡不開堂。"
        ],
        "title": "送守寧道人住顯忠庵",
        "id": "2aa9122a-7b12-49dc-ae07-e980eddf97ca"
    },
    {
        "author": "周紫芝",
        "paragraphs": [
            "萬里來西極，龍媒定不疑。",
            "人應如此少，老恨識君遲。",
            "白璧元無價，青雲未易知。",
            "小低湖海氣，安穩過天池。"
        ],
        "title": "謝吳司户寄詩卷  其一",
        "id": "ee7b0712-65d8-42ef-8485-df57f74082a0"
    },
    {
        "author": "周紫芝",
        "paragraphs": [
            "故國雲山夢，長安白首郎。",
            "病眠三日雨，門静九衢坊。",
            "别後誰傾蓋，書來喜失床。",
            "愛渠詩似玉，應用錦爲囊。"
        ],
        "title": "謝吳司户寄詩卷  其二",
        "id": "1fe74afb-651a-4180-bafb-78f6fde80182"
    },
    {
        "author": "周紫芝",
        "paragraphs": [
            "春與桃花作伴歸，不須更著雨頻催。",
            "簾垂盡日無人處，柳送晴天落絮來。",
            "愁裏酒杯誰共把，眼前書葉懶重開。",
            "那知造物憐幽獨，忽遣啼鶯喚夢回。"
        ],
        "title": "春晚偶題",
        "id": "99181cb0-7bb3-473b-829c-405ef1f22016"
    },
    {
        "author": "周紫芝",
        "paragraphs": [
            "五嶺人誇荔子珍，老翁何事始嘗新。",
            "憑君試擘輕紅看，不带開元一騎塵。"
        ],
        "title": "食生荔子五首  其一",
        "id": "2cabeb11-7ed0-4abc-8df1-c63f482b4c3c"
    },
    {
        "author": "周紫芝",
        "paragraphs": [
            "著枝猶有露華腴，誰把紅紗罩玉膚。",
            "龍眼也隨君並熟，一生空作荔枝奴。"
        ],
        "title": "食生荔子五首  其二",
        "id": "196a9108-1366-477c-9fb3-7fc01d7d06cd"
    },
    {
        "author": "周紫芝",
        "paragraphs": [
            "小隊將軍過五溪，相看猶作夢中疑。",
            "回頭欲問罨摩勒，乞得微甘是幾時。"
        ],
        "title": "食生荔子五首  其三",
        "id": "2e096285-8037-435e-aa93-912398d4b124"
    },
    {
        "author": "周紫芝",
        "paragraphs": [
            "瘴嶺蠻村萬里賒，可憐生不近京華。",
            "荔枝猶想南中樹，末利先看近世花。"
        ],
        "title": "食生荔子五首  其四",
        "id": "1262ccae-e79b-43cf-be9d-0abb4f5fe6dd"
    },
    {
        "author": "周紫芝",
        "paragraphs": [
            "東來坐見玉肌豐，識面中郎舊譜中。",
            "絕勝詩翁紅萬顆，暮年流落到瀘戎。"
        ],
        "title": "食生荔子五首  其五",
        "id": "06ca45ef-420e-4e12-8b3c-1d5149919f43"
    },
    {
        "author": "周紫芝",
        "paragraphs": [
            "當日梨園壽太真，荔枝香曲賜名新。",
            "麻姑蕚綠雙回袖，舞徹遙知不動塵。"
        ],
        "title": "季共見和前詩次韻爲謝  其一",
        "id": "6ead00f2-b522-43d4-a76a-b63104381220"
    },
    {
        "author": "周紫芝",
        "paragraphs": [
            "禁中分賜盡甘腴，旋琢壺冰積雪膚。",
            "聞道風流黄閣老，長鬚遺送玉川奴。"
        ],
        "title": "季共見和前詩次韻爲謝  其二",
        "id": "9ca50547-2ec6-494d-9b9a-68c0a1738c34"
    },
    {
        "author": "周紫芝",
        "paragraphs": [
            "人把江瑤比荔枝，枇杷楟奈更何疑。",
            "桄榔葉外和烟樹，想得青紅半熟時。"
        ],
        "title": "季共見和前詩次韻爲謝  其三",
        "id": "6cdde7e0-5fed-4264-a749-80869bb115ee"
    },
    {
        "author": "周紫芝",
        "paragraphs": [
            "樽前風味要人誇，瘴雨蠻烟度歲華。",
            "乞得水晶三百顆，縐紅時看眼生花。"
        ],
        "title": "季共見和前詩次韻爲謝  其四",
        "id": "8a7770eb-6c57-4546-b86e-87657e2a2237"
    },
    {
        "author": "周紫芝",
        "paragraphs": [
            "霧縠囊懸小樹紅，芳香應入笑談中。",
            "世間絕韻須真賞，人物當先數阿戎。"
        ],
        "title": "季共見和前詩次韻爲謝  其五",
        "id": "d96bcaa1-98eb-47eb-8fdf-531404c8fba9"
    },
    {
        "author": "周紫芝",
        "paragraphs": [
            "閩嶺今年荔子遲，生枝入眼可無詩。",
            "誦君勝句須銜璧，老將何由更出奇。"
        ],
        "title": "季共聞余賦五詩猶未之見以三詩見索因次其韻  其一",
        "id": "31efb9b7-20d7-4c90-bf9a-8640299bca74"
    },
    {
        "author": "周紫芝",
        "paragraphs": [
            "夢對清樽看玉山，荔枝空嚼水中寒。",
            "心知不與公同味，始信人生一笑難。"
        ],
        "title": "季共聞余賦五詩猶未之見以三詩見索因次其韻  其二",
        "id": "1f442c33-470f-4968-a5e9-90790f83f292"
    },
    {
        "author": "周紫芝",
        "paragraphs": [
            "楊梅盧橘自成雙，敢與冰紈作雁行。",
            "莫怪老翁頻著句，書生說食是膏肓。"
        ],
        "title": "季共聞余賦五詩猶未之見以三詩見索因次其韻  其三",
        "id": "df0edabd-e83e-4dc4-a127-29fec5d75952"
    },
    {
        "author": "周紫芝",
        "paragraphs": [
            "詩老盟成恐未寒，今年荔子不同餐。",
            "空排白玉千峰雪，却憶紅砂九轉丹。"
        ],
        "title": "米元暉待制歲以賜冰及荔子分遺季共而今年荔枝不至有詩次韻三首  其一",
        "id": "67beb7b7-53fc-49c1-8bdd-623a4565efcb"
    },
    {
        "author": "周紫芝",
        "paragraphs": [
            "銷得鑾坡荔子香，玉郎言語似君房。",
            "金盤何日分新果，五線先看補舜裳。"
        ],
        "title": "米元暉待制歲以賜冰及荔子分遺季共而今年荔枝不至有詩次韻三首  其二",
        "id": "ad3c2542-2e3f-4b7a-b45c-3d1af3c36e69"
    },
    {
        "author": "周紫芝",
        "paragraphs": [
            "醉墨猶多御府珍，訪求公後出華勛。",
            "知君家有荔枝帖，不减當年王右軍。"
        ],
        "title": "米元暉待制歲以賜冰及荔子分遺季共而今年荔枝不至有詩次韻三首  其三",
        "id": "bdd02776-337e-4a2a-bb59-b64f063b4d71"
    },
    {
        "author": "周紫芝",
        "paragraphs": [
            "霜雪頻欺老，芝蘭日鬬芳。",
            "官猶似仇覽，句擬學韋郎。",
            "郊島無前輩，曹劉可雁行。",
            "他年尚相見，此地必升堂。"
        ],
        "title": "謝陳仲襄主簿惠詩卷",
        "id": "3ca91795-e14b-471d-b42f-ba90a85f6ce3"
    },
    {
        "author": "周紫芝",
        "paragraphs": [
            "欲與天仙論等差，短長何止但詞華。",
            "誰人觧屈將軍手，爲脱烏皮六縫鞾。"
        ],
        "title": "李太白畫像二首  其一",
        "id": "27d6dcf3-789e-4f52-a3f4-6b3f926fa8e1"
    },
    {
        "author": "周紫芝",
        "paragraphs": [
            "少陵詩瘦平生苦，太白才高一醉間。",
            "投得江心波底月，却歸天上玉歸仙。"
        ],
        "title": "李太白畫像二首  其二",
        "id": "2235c272-d784-4d8b-a0da-0b200105ff33"
    },
    {
        "author": "周紫芝",
        "paragraphs": [
            "君侯酌客黄金杯，六龍下食慈明催。",
            "醉開畫苑出天馬，遠自大宛西極來。",
            "起雲礧碨最後出，真龍八尺高崔嵬。",
            "青天欲雨雨未作，怒雲潑墨烏成堆。",
            "長鳴自怪兩耳立，路轉欲從雙鐙回。",
            "王良造父眼未識，驊騮驌驦天與才。",
            "朝從燕代暮南粤，萬里一息何遼哉。",
            "公今此畫何處得，外家中郎李公客。",
            "人間英物有護持，世上丹青少顔色。",
            "雙花蜀錦青絲囊，還公此畫公須藏。",
            "天寒夜半黑風起，邂逅恐逐飛雲翔。"
        ],
        "title": "季共置酒酒間出龍眠數馬以示坐客最後出起雲妙甚爲賦長句",
        "id": "f807ef0b-1369-4b92-b4f1-0198c82e5346"
    },
    {
        "author": "周紫芝",
        "paragraphs": [
            "神駒墮地無渥洼，象龍不復來流沙。",
            "開元畫手老韓幹，爲作郭家師子花。",
            "當年故物不堪看，踣鐡四蹄俱脱腕。",
            "英姿逸態猶精神，仿彿風鬃血流汗。",
            "龍眠畫足不畫蛇，意象異世同一家。",
            "由來四大各假合，得此三昧無等差。",
            "中郎名高自年少，畫工如山不同調。",
            "人間意氣驚薾雲，筆下風流爾得妙。",
            "王家人物小安豐，作詩論畫公所同。",
            "一洗萬古凡馬空，九原誰喚杜陵翁。"
        ],
        "title": "韓幹畫郭家師子花此畫本江南故家物自腕而下絹素爛脱李伯時得之馬忠肅家補足之蔡天啟貌本以傳其甥王季共",
        "id": "2f54d24f-c6a9-4cca-828e-1ebaa7c7937d"
    },
    {
        "author": "周紫芝",
        "paragraphs": [
            "畫史俗士非畫者，支郎好馬能畫馬。",
            "爲君肯作數驊騮，班郎應歌天馬下。",
            "前人妙筆俱絕倫，後人骨冷喚不聞。",
            "試借雲衢千里足，洗我眼中凡馬羣。"
        ],
        "title": "季共以師子花見借作詩歸之而報甚寵且言隆近爲余作數馬奇甚乃作此詩以見願借之意",
        "id": "3552fd27-463c-43e4-8bc3-cdd7fa4a32ac"
    },
    {
        "author": "周紫芝",
        "paragraphs": [
            "少陵說馬誰擅場，老韓曹覇江都王。",
            "只今傳法誰得妙，支郎爲爇龍眠香。",
            "沙平草細春日長，何人識此真乘黄。",
            "歸君蓬齋君卷藏，似君千里方騰驤。"
        ],
        "title": "季共以隆師四馬見示後三日作長句以歸之",
        "id": "12477328-e3ab-4e06-b83a-bedd03e1b65d"
    },
    {
        "author": "周紫芝",
        "paragraphs": [
            "拂色青衫不是粧，蘂珠宮裏淡鵝黄。",
            "紫羅裳亦元無用，薝蔔花應自有香。"
        ],
        "title": "次韻相之木犀六首  其一",
        "id": "b46f3d91-0309-40f8-9093-6bbc8522752b"
    },
    {
        "author": "周紫芝",
        "paragraphs": [
            "高樹層陰作翠雲，月華霜暈醒餘薫。",
            "人間韻少花俱俗，天上香來世未聞。"
        ],
        "title": "次韻相之木犀六首  其二",
        "id": "19b7b769-0c3f-45c6-ba4d-17a5392f1608"
    },
    {
        "author": "周紫芝",
        "paragraphs": [
            "西湖南北兩邊山，牢落孤芳不奈閑。",
            "好遣長鬚挽黄粟，付他桃葉伴雲鬟。"
        ],
        "tags": [
            "西湖"
        ],
        "title": "次韻相之木犀六首  其三",
        "id": "e862e579-d499-4442-9004-ecfe2c208862"
    },
    {
        "author": "周紫芝",
        "paragraphs": [
            "故國幽姿想自妍，只今誰與著詩憐。",
            "竹籬茅舍花開處，望斷江西眼欲穿。"
        ],
        "title": "次韻相之木犀六首  其四",
        "id": "ce806a8c-7513-40be-8023-5089417f583b"
    },
    {
        "author": "周紫芝",
        "paragraphs": [
            "留香欲住正須陰，遠引山林却要侵。",
            "絕韻有誰能畫得，郎潛詩妙最知心。"
        ],
        "title": "次韻相之木犀六首  其五",
        "id": "1cdd9bf0-83bd-4ab5-b25e-aee6d0560059"
    },
    {
        "author": "周紫芝",
        "paragraphs": [
            "玉折蘭摧事已休，倡條無數綠陰稠。",
            "此花獨與蒼巖桂，風雨平分萬壑秋。"
        ],
        "title": "次韻相之木犀六首  其六",
        "id": "481dc416-5278-4eb1-a65b-d7998942a7d2"
    },
    {
        "author": "周紫芝",
        "paragraphs": [
            "敢乞蘭金作詔泥，年今已是古來稀。",
            "一天細雨家何在，十載黄花客未歸。",
            "萬事可憐俱老境，故人猶欲借餘暉。",
            "但當洗眼秋風裏，飽看雲鵬作意飛。"
        ],
        "title": "次韻吕晞樸九日見示",
        "id": "9800bd75-6acf-4c2d-9922-8f708a3a0640"
    },
    {
        "author": "周紫芝",
        "paragraphs": [
            "黄鵠摩霄未易知，倦飛寒雀本來卑。",
            "頗慚陶令歸田早，政坐穰侯見事遲。",
            "偶有酒供鸜鵒舞，苦無人唱鷓鴣詞。",
            "秋來湖上山方好，食蛤重爲汗漫期。"
        ],
        "title": "次韻陳簿席上見和",
        "id": "40251b5d-ea41-4483-93b2-ac341d036c8c"
    },
    {
        "author": "周紫芝",
        "paragraphs": [
            "馮夷宮中地無土，五更排衙朝擊鼓。",
            "大官擁旆呵馬歸，小史白事當前語。",
            "自言賦命頗奇窮，一生自足風波苦。",
            "船須把纜始敢放，霧可藏身亦時吐。",
            "防危慮患豈不至，往往不知遭網罟。",
            "河神笑謂小史言，禍福不計愚與姦。",
            "恢恢天網自不失，瑣瑣爾曹何足論。",
            "小史速退卷舌走，顧視儔列圖前奔。"
        ],
        "title": "河伯小史白事歌",
        "id": "7a43e4aa-4f08-47af-ae05-fdf77c3c9f3d"
    },
    {
        "author": "周紫芝",
        "paragraphs": [
            "使君才氣號無雙，千騎新來綰漢章。",
            "此日樓臺新楚塞，當年翰墨記黄香。",
            "民安樂歲州何事，江入清樽客滿床。",
            "十二巫山應在眼，定無遺事說襄王。"
        ],
        "title": "峡守秦德久楚塞樓成索詩爲作長句異時魯直遷涪江過之命此名且書牘今亡矣二首  其一",
        "id": "8f95f65c-6b7e-4c07-9627-1c15a677c6aa"
    },
    {
        "author": "周紫芝",
        "paragraphs": [
            "淮上聲名徹冕旒，幾年邊鼓臥清秋。",
            "五花未從甘泉駕，百尺聊新楚塞樓。",
            "暮雨已隨烟珮去，長江空抱峽山流。",
            "客來欲吐窗閑句，莫把城南比閬州。"
        ],
        "tags": [
            "长江"
        ],
        "title": "峡守秦德久楚塞樓成索詩爲作長句異時魯直遷涪江過之命此名且書牘今亡矣二首  其二",
        "id": "faf64001-e5bc-4691-ba94-f82655b82602"
    },
    {
        "author": "周紫芝",
        "paragraphs": [
            "先生初出後湖時，日落山寒醉不知。",
            "更上蹇驢何處去，灞橋風雪要渠詩。"
        ],
        "title": "題蘇養直畫像三首  其一",
        "id": "057f4292-f55f-4a19-b660-ccad1c5fda31"
    },
    {
        "author": "周紫芝",
        "paragraphs": [
            "名滿人間未足多，胸中萬頃著烟波。",
            "松江風月無人見，誰與玄真畫釣蓑。"
        ],
        "title": "題蘇養直畫像三首  其二",
        "id": "2634824f-7ae9-47d7-a4fc-e3219704ca8f"
    },
    {
        "author": "周紫芝",
        "paragraphs": [
            "水上柴扉閉不開，蒼山羔雁九天來。",
            "玉京已有神仙籍，莫怪青山喚不回。"
        ],
        "title": "題蘇養直畫像三首  其三",
        "id": "6c325190-95f9-4869-a121-af5edae7d196"
    },
    {
        "author": "周紫芝",
        "paragraphs": [
            "屋角梅花欲弄晴，耐寒庭草尚晶瑩。",
            "護霜雲重知何事，留得芭蕉作雨聲。"
        ],
        "title": "十月九日霽色可喜三首  其一",
        "id": "62fd2e01-eb83-4018-bdb1-701c35c4e0c7"
    },
    {
        "author": "周紫芝",
        "paragraphs": [
            "朱門深閉得香多，曉日烘簾氣自和。",
            "此地有窗無一席，固應宜著病維摩。"
        ],
        "title": "十月九日霽色可喜三首  其二",
        "id": "ac5db8f6-7fea-4c10-8bfa-6602c4feb875"
    },
    {
        "author": "周紫芝",
        "paragraphs": [
            "江上南枝暖欲妍，小春時節又經年。",
            "誰知一點還鄉夢，直到梅花樹子邊。"
        ],
        "title": "十月九日霽色可喜三首  其三",
        "id": "5eb349ce-7ddf-402d-9fc0-33de4de482ad"
    },
    {
        "author": "周紫芝",
        "paragraphs": [
            "王郎巧催花，妙語起槁枯。",
            "譬如返魂香，能使死者蘇。",
            "詩成花亦開，小草時卷舒。",
            "頗如風前柳，勝韻花中無。",
            "蓬齋姑射仙，不待折簡呼。",
            "芳姿倚醉玉，未用須人扶。",
            "自君作周旋，此德良不孤。",
            "移根始山中，一笑煩王都。",
            "坐令桃李花，淺俗皆凡夫。",
            "棐几滑以净，雲窗窈而虛。",
            "釅白奪寒雪，軟紅空九衢。",
            "我久離山中，問花今何如。",
            "殷勤培弱榦，何日課獠奴。",
            "於花苟得計，於我亦何愚。",
            "此意倘復遂，瘦地良可鋤。",
            "誦君種花句，撫卷長嗟吁。"
        ],
        "title": "次韻季共蓬齋新梅",
        "id": "93880b68-647a-42a1-a77b-61a28b459dc7"
    },
    {
        "author": "周紫芝",
        "paragraphs": [
            "平生恨未識朱游，毎得清詩慰客愁。",
            "泛宅清苕真得句，掛冠神武更何求。"
        ],
        "title": "聞朱虛真請老二首  其一",
        "id": "6111c3fd-246f-4f6a-976d-091243996331"
    },
    {
        "author": "周紫芝",
        "paragraphs": [
            "久厭朱袍裹玉仙，幅巾藜杖老山間。",
            "從今魚鳥緣應熟，只恐鴛鴦債未還。"
        ],
        "title": "聞朱虛真請老二首  其二",
        "id": "2432b0e5-a2e8-4700-b069-58b33367b863"
    },
    {
        "author": "周紫芝",
        "paragraphs": [
            "人間南北無同異，四海蒼生俱一世。",
            "借令賣友取封侯，一擲成盧亦兒戲。",
            "東平風度人所難，不將白眼看青山。",
            "少年結客知無益，老喚南山相與閑。",
            "人情自是有新故，相好乃能保朝暮。",
            "故人落井已下石，紅袖彈筝未移柱。",
            "玉巒排秀天清明，亂峰入眼心先傾。",
            "向來刎頸或蹀血，此地一笑終忘形。",
            "平生愛山心願見，喜色津津應滿面。",
            "寧愁偃蹇不受招，一鶚孤飛誰可見。"
        ],
        "title": "次韻范元卿題友山堂",
        "id": "cc04e8e5-e2d2-4b12-8212-27f01cdff3ff"
    },
    {
        "author": "周紫芝",
        "paragraphs": [
            "驊騮固絕足，韓幹真畫者。",
            "儻欲萬口傳，當畫千里馬。",
            "吾才如跛鱉，子不觧騰跨。",
            "初無籋雲姿，何勞人摹寫。",
            "支郎妙人物，名聲遍日下。",
            "事苟不當急，操筆有用捨。",
            "一逢菘韭翁，終安陋樸野。",
            "無鹽元自醜，强欲相紛赭。",
            "至技不可名，厚意徒久假。",
            "我欲報之詩，有作非大雅。"
        ],
        "title": "無住庵主爲余寫真報之以詩",
        "id": "e65ac2c0-7280-4314-81db-d1f338fb466d"
    },
    {
        "author": "周紫芝",
        "paragraphs": [
            "出頭傑閣想峥嶸，當日佳名達裕陵。",
            "豈料生存華屋處，將軍於此窖寒冰。"
        ],
        "tags": [
            "西湖"
        ],
        "title": "孤山之顛舊有開氏四照閣次年部使者獻西湖圖神廟閲圖久之問開氏四照閣安在部使者失對其知名如此昨跋馬過下山見赭衣荷鍤數百人問之則軍中藏冰於此也",
        "id": "26c44ba3-dc5c-47fd-8c3b-0dc83424f2ca"
    },
    {
        "author": "周紫芝",
        "paragraphs": [
            "寒欺玉樹雪横斜，遙想諸郎擬玉華。",
            "更借蟾蜍千里月，細看薝蔔一林花。",
            "公名已在曹劉上，我輩裁堪屈宋衙。",
            "聞道高軒開二妙，竹坡猶有雪煎茶。"
        ],
        "title": "次韻相之見過口占雪中新句且許約季共携山谷書伯時畫過敝廬",
        "id": "aec8d9ee-d676-44dc-9ef9-155b5b5fda93"
    },
    {
        "author": "周紫芝",
        "paragraphs": [
            "誰從玉闕蓬萊殿，吹下仙人蕚綠華。",
            "風急有時翻柳絮，月寒無數著梅花。",
            "時開病眼看三徑，勝着青衫趁兩衙。",
            "欲煮南屏山下雪，問誰能點老謙茶。"
        ],
        "title": "次韻季共和相之前作二首  其一",
        "id": "a6be752d-e5de-49c4-a47c-0763363d8c3b"
    },
    {
        "author": "周紫芝",
        "paragraphs": [
            "雪意鬖鬖整復斜，似人霜髩不勝華。",
            "只今瘦骨欹風帽，空憶寒江釣浪花。",
            "妙舞正看回激楚，兩峰旋欲戰彭衙。",
            "不將鹽絮輕相比，似我南窗玉色茶。"
        ],
        "title": "次韻季共和相之前作二首  其二",
        "id": "bfab2f28-48dc-4db9-8495-db07203e9462"
    },
    {
        "author": "周紫芝",
        "paragraphs": [
            "使君如冰壺，不受古俗塵。",
            "何爲觧豸冠，濯髪天地津。",
            "開門納滄波，自與雲水親。",
            "知誰分清流，照此千載人。"
        ],
        "title": "寄題強常州烏墩新作濯纓亭二首  其一",
        "id": "424b29f0-d79a-4632-b4f3-bb5a2971121c"
    },
    {
        "author": "周紫芝",
        "paragraphs": [
            "濯纓須滄浪，彈冠必新沐。",
            "昏昏不可受，皓皓亦易辱。",
            "借令困一塵，未易涴冰玉。",
            "勿從漁父談，恐自成窘束。"
        ],
        "title": "寄題強常州烏墩新作濯纓亭二首  其二",
        "id": "8716b072-166a-4e51-a8ae-e89c53121b84"
    },
    {
        "author": "周紫芝",
        "paragraphs": [
            "黄岡古淮邦，其大不如斗。",
            "誰知隔岸山，萬馬日奔走。",
            "有數着詩人，此地實林藪。",
            "頃來當盛年，王公號賢守。",
            "三年江上杯，快飲竹樓酒。",
            "東坡營雪堂，始種坡前柳。",
            "至今有遺跡，過者爲回首。",
            "後來老門生，詞翰玉堂手。",
            "謫官茅三間，門巷無鷄狗。",
            "孫郎飽文藝，貧病亦已久。",
            "着履知有土，捉衿乃見肘。",
            "抱經官殘州，一飽亦難偶。",
            "論文有餘日，爲我訪白叟。",
            "遺事倘可書，尚足寄衰朽。",
            "慎勿止寒温，作書問安否。"
        ],
        "title": "送孫求仁官黄岡",
        "id": "01be30f6-8d65-4fa0-a677-cebafdfb4292"
    },
    {
        "author": "周紫芝",
        "paragraphs": [
            "何年山嶄巖，化作龍起伏。",
            "安得挽天河，著龍吐飛瀑。"
        ],
        "title": "謝吳司户寄舂陵四石  其一",
        "id": "d0c790f9-2ba6-4d10-983a-6132e95b2c24"
    },
    {
        "author": "周紫芝",
        "paragraphs": [
            "往穴城南窗，分山得遙碧。",
            "誰持列玉峰，來照蝸牛席。"
        ],
        "title": "謝吳司户寄舂陵四石  其二",
        "id": "f138e56d-2a6d-449b-a14a-3ffcc90701b0"
    },
    {
        "author": "周紫芝",
        "paragraphs": [
            "吳山非不佳，故山終眼明。",
            "南來一拳石，似我小峥嶸。"
        ],
        "title": "謝吳司户寄舂陵四石  其三",
        "id": "adb09bf3-a592-46e9-b1c3-da24b417e092"
    },
    {
        "author": "周紫芝",
        "paragraphs": [
            "孤峰真崛奇，凝目見太古。",
            "便悲江上山，培塿不足數。"
        ],
        "title": "謝吳司户寄舂陵四石  其四",
        "id": "18638f43-51ec-4f65-945a-3871e325a5c8"
    },
    {
        "author": "周紫芝",
        "paragraphs": [
            "幽人懷故鄉，夜坐聽秋雨。",
            "耿耿不成寐，悽悽亦良苦。",
            "酒白應自斟，茶甘爲誰煮。",
            "喜意入寒燈，詩成看花吐。",
            "樂饑焰短檠，玉蟲綴釵股。",
            "當亦念衰翁，秋風臥何許。"
        ],
        "title": "次韻季共蓬齋夜坐三首  其一",
        "id": "3a66d1c7-0579-4af4-bf75-52f7c6bcd67a"
    },
    {
        "author": "周紫芝",
        "paragraphs": [
            "寒齋秋意高，夜久羣籟息。",
            "眼前無一塵，誰與共此席。",
            "平生樂虛曠，頗怪言不食。",
            "遙知高世意，仰面看屋脊。",
            "秋蟲曾何知，悲鳴亂胸臆。",
            "君亦意不眠，佳月良可惜。"
        ],
        "title": "次韻季共蓬齋夜坐三首  其二",
        "id": "99dadb26-0b25-4da1-b0c4-bdd210a0bc09"
    },
    {
        "author": "周紫芝",
        "paragraphs": [
            "露井飛彫梧，碧月借秋色。",
            "頗聞遭鼠輩，惱睡成反側。",
            "君豈劾鼠手，姑緩藁街磔。",
            "我亦見事慣，流年反多歷。",
            "誰能與此物，更較勝負敵。",
            "一笑謂狸奴，無乃爾不職。"
        ],
        "title": "次韻季共蓬齋夜坐三首  其三",
        "id": "728532cc-312c-42e9-81a0-209ae2a11f5a"
    },
    {
        "author": "周紫芝",
        "paragraphs": [
            "春風吹縐一池波，付與蛾眉席上歌。",
            "試倩韋郎追正始，風流猶不似元和。"
        ],
        "title": "讀韋莊浣花集戲題二詩  其一",
        "id": "9e4c6589-7b78-425c-a196-8b9f749f19c2"
    },
    {
        "author": "周紫芝",
        "paragraphs": [
            "晚唐風月一番新，弄粉調膏點注勻。",
            "誰與花材詩宰相，聘將花蘂作夫人。"
        ],
        "title": "讀韋莊浣花集戲題二詩  其二",
        "id": "9cd1e496-2f6c-425f-b9f5-41e6d2537930"
    },
    {
        "author": "周紫芝",
        "paragraphs": [
            "人生不相知，白頭反如新。",
            "知心不在久，覿面還成親。",
            "况我五安師，二妙俱可人。",
            "元龍百尺樓，人物誰與鄰。",
            "風流小安豐，玉樹高嶙峋。",
            "聯翩兩竹輿，訪我南坡春。",
            "遂遣小叔雅，娛此照坐賓。",
            "王春三月雨，浸浸如遊塵。",
            "是日天爲喜，霽色明清晨。",
            "各携古錦囊，共出畫苑珍。",
            "太邱重千載，高標澹風神。",
            "丹鉛表丘壑，制度殊冠巾。",
            "淵明擷秋菊，醉面玉色勻。",
            "龍眠賦遠遊，濯髪天池濱。",
            "二老不並世，異世真同論。",
            "當年天廄馬，調御皆服馴。",
            "絕域來象龍，地行俱麒麟。",
            "老眼閲神駿，摩挲得逡巡。",
            "客意亦復悦，領我杯中醇。",
            "尚苦江夏帖，入我幽夢頻。",
            "倒篋倘有意，叩門君勿嗔。"
        ],
        "title": "相之季共各携李伯時畫軸見過分韻得人字",
        "id": "b215482a-b319-4453-8a56-725ea7fab963"
    },
    {
        "author": "周紫芝",
        "paragraphs": [
            "黄郎滿袖出新詩，别後篇章欲造微。",
            "老驥但含千里意，翔鸞還带九雛歸。",
            "如君好事真前輩，笑我爲生盡昨非。",
            "小别不堪頻作惡，灞橋楊柳亦依依。"
        ],
        "tags": [
            "西湖"
        ],
        "title": "文若自華亭携家來遊西湖袖出新詩其歸乃和前篇聊以當别",
        "id": "753693d7-559d-4192-b495-afae211a05e7"
    },
    {
        "author": "周紫芝",
        "paragraphs": [
            "海中仙果著新枝，可是香山得子遲。",
            "雛鳯遠從丹穴至，神駒初出渥洼時。",
            "平生種德無遺恨，他日傳家有是兒。",
            "聞道長庚曾入夢，已應能作上樓詩。"
        ],
        "title": "次韻林察院賀章正言得子",
        "id": "2b35a01f-7f5b-4a99-bd7e-bc354304151e"
    },
    {
        "author": "周紫芝",
        "paragraphs": [
            "淡中得味世誰知，晚歲因君識石芝。",
            "甘蔗何曾有佳境，人間只好誑癡兒。"
        ],
        "tags": [
            "九华山"
        ],
        "title": "全一道人分以石芝味極平淡咀留牙頰間良久乃甘而世罕有識者或云九華山中亦有之二首  其一",
        "id": "e3220178-7200-49e5-b6d7-3bdd34e785a0"
    },
    {
        "author": "周紫芝",
        "paragraphs": [
            "自聞青壁是芝田，心到蓮峰最上巔。",
            "且覓微甘供一笑，海中無藥觧長年。"
        ],
        "tags": [
            "九华山"
        ],
        "title": "全一道人分以石芝味極平淡咀留牙頰間良久乃甘而世罕有識者或云九華山中亦有之二首  其二",
        "id": "1b7effa9-1774-4692-adff-9b33f865271c"
    },
    {
        "author": "周紫芝",
        "paragraphs": [
            "烏衣說諸王，人物世足數。",
            "至今有雲來，眼色照天宇。",
            "誰知静秀中，有志良未吐。",
            "時從雲夢胸，噴作秋江雨。",
            "中郎騎生駒，世亦號文虎。",
            "才高公自出，步驟真接武。",
            "名當在户前，意豈甘噲伍。",
            "三年隸工曹，一舸輔江浦。",
            "風流各雲散，相見定何許。",
            "臭味苦無多，酒行君竟舉。"
        ],
        "title": "席間分韻送王季共得浦字",
        "id": "92c670c5-9961-4a7d-a499-5a3a7f483d4e"
    },
    {
        "author": "周紫芝",
        "paragraphs": [
            "强着玄端與沐猴，隨人作計偶乘流。",
            "昔時來往從三徑，今日﨑嶇念一邱。",
            "千里回思家似夢，十年贏得髩雙秋。",
            "緇塵滿面君應笑，京洛相逢只自羞。"
        ],
        "title": "飛卿携去臘書見過中有詩次韻",
        "id": "67324c00-fc19-4d14-8f52-e24b27dcb454"
    },
    {
        "author": "周紫芝",
        "paragraphs": [
            "一點傷春恨，看成兩鬢霜。",
            "如今無此夢，莫畫兩鴛鴦。"
        ],
        "title": "題錢少愚四畫 鴛浦",
        "id": "a35b6b37-b8fa-4cdd-9f8f-ce2f28fad793"
    },
    {
        "author": "周紫芝",
        "paragraphs": [
            "一作東吳去，回頭又十年。",
            "可憐江上雪，空落釣魚船。"
        ],
        "title": "題錢少愚四畫 釣雪",
        "id": "7781431c-581f-4629-80fb-ec050d57b8b5"
    },
    {
        "author": "周紫芝",
        "paragraphs": [
            "事去空千載，何曾有若人。",
            "只應煙樹裏，便是永和春。"
        ],
        "title": "題錢少愚四畫 蘭亭",
        "id": "48c4e228-0e78-4516-8e63-0334fefc2c41"
    },
    {
        "author": "周紫芝",
        "paragraphs": [
            "雨足三湘岸，烟含七澤秋。",
            "可能無尺地，分得庾郎愁。"
        ],
        "title": "題錢少愚四畫 秋觀",
        "id": "4f9ae6bd-5f48-41df-af37-a4d0262e407f"
    },
    {
        "author": "周紫芝",
        "paragraphs": [
            "高人本難名，畫手不可俗。",
            "世無癡虎頭，丹青涴冰玉。",
            "支郎唾俗畫，爲我作短軸。",
            "遂出三昧手，觀此真面目。",
            "衣冠有山林，風味到僮僕。",
            "悠悠跨蹇驢，眇眇出寒谷。",
            "薄暮殊未歸，落日下古木。",
            "未知適何門，敲門看修竹。",
            "無酒意闕然，鴟夷尚空腹。",
            "長鬚頗觧事，歸騎不敢趣。",
            "更復問前山，誰家酒堪漉。"
        ],
        "title": "隆茂宗鄙余所得蘇後湖像别爲作短軸超然有物外意",
        "id": "27e980ff-34da-449c-8f4c-d77438f60dae"
    },
    {
        "author": "周紫芝",
        "paragraphs": [
            "太常何敢醉如泥，休沐相尋見亦稀。",
            "倦著青衫君未可，老遮烏帽我當歸。",
            "翔鸞寺裏停烟棹，西子湖邊看落暉。",
            "安得劇談同一笑，孤篷六尺去如飛。"
        ],
        "tags": [
            "西湖"
        ],
        "title": "僕訪吕晞樸排岸方造舟翔鸞不及見後數日有詩次韻奉謝二首  其一",
        "id": "a6577013-4abf-42f7-9e72-b08d46151238"
    },
    {
        "author": "周紫芝",
        "paragraphs": [
            "此生隨分本何知，人品非高論亦卑。",
            "早歲囊書羞賈傳，暮年學圃羡樊遲。",
            "江鄉老去多歸夢，樂府秋來得妙詞。",
            "八節上灘休入句，花姑載酒可相期。"
        ],
        "title": "僕訪吕晞樸排岸方造舟翔鸞不及見後數日有詩次韻奉謝二首  其二",
        "id": "b7b6ebe6-4fbb-4e92-a0df-9c6de7c63046"
    },
    {
        "author": "周紫芝",
        "paragraphs": [
            "吳王宮中半吳女，選入吳宮歌白苧。",
            "姑蘇臺上看西施，羞得紅粧不歌舞。",
            "青絲籠髻雲剪衣，玉垂雙乳膚凝脂。",
            "香羅對畫兩鸂鶒，半約胸酥人未知。",
            "邇來紅魚新入饌，西施乳入詩翁眼。",
            "釅白還驚春雪温，細理不知燕玉軟。",
            "坐中嘉名思昔人，未許八珍當禁臠。",
            "更將人乳作蒸豚，可笑此郎風味淺。",
            "不知柱下風流張相君，暮年飲乳不飲醇。",
            "帳中侍兒知有幾，當時西子今未聞。",
            "白頭自笑竹坡老，烹鮮誰餉杯中珍。",
            "江瑤歛袂敢争席，一尊伴我抛青春。"
        ],
        "title": "河魨之美唯西施乳得名舊矣而未有作詩者戲作此詩",
        "id": "2da9bba4-6802-45ad-b1ce-7804aa61dd96"
    },
    {
        "author": "周紫芝",
        "paragraphs": [
            "當年淮水未歸時，紫塞天塵玉座知。",
            "今日臨邊須老子，莫辭萬里擁雙麾。"
        ],
        "title": "寄秦峽州三首峽州書尾悼侍兒之亡故篇末及之  其一",
        "id": "e767e583-5c8b-4580-8715-808c99997978"
    },
    {
        "author": "周紫芝",
        "paragraphs": [
            "峽城真在楚雲間，聞說豐年訟亦閑。",
            "獠洞無兵秋日永，滿傾醽醁看青山。"
        ],
        "title": "寄秦峽州三首峽州書尾悼侍兒之亡故篇末及之  其二",
        "id": "eeba8223-546b-408c-abf4-8fc8dba96ace"
    },
    {
        "author": "周紫芝",
        "paragraphs": [
            "斷雲飛在舊陽臺，無復襄王夢裏來。",
            "十二峰前何處是，郡楼凝望想徘徊。"
        ],
        "title": "寄秦峽州三首峽州書尾悼侍兒之亡故篇末及之  其三",
        "id": "60daf37c-1545-4a1b-81bd-7e356c9d1266"
    },
    {
        "author": "周紫芝",
        "paragraphs": [
            "白頭人自日邊來，澤國風帆破浪開。",
            "已近玉樓船又去，却回愁眼望蓬萊。"
        ],
        "title": "吳中舟行口號七首  其一",
        "id": "6afbcff1-9e77-4160-bbe5-5f2decd9f939"
    },
    {
        "author": "周紫芝",
        "paragraphs": [
            "雨入青秧水滿川，吳儂相對話豐年。",
            "時人盡說吳中好，看我蘇常買薄田。"
        ],
        "title": "吳中舟行口號七首  其二",
        "id": "e5f6a635-0dfe-41b6-80d4-910ee55eb6a0"
    },
    {
        "author": "周紫芝",
        "paragraphs": [
            "西來蕃使換氈裘，渡海風帆入帝州。",
            "醉裏宮花紅壓帽，千年今日記千秋。"
        ],
        "title": "吳中舟行口號七首  其三",
        "id": "4677bcca-275c-4df1-a3d5-3b8d7c9dc2fe"
    },
    {
        "author": "周紫芝",
        "paragraphs": [
            "當年戈甲過垂虹，聞說樓船照水紅。",
            "賊去烟波已如鏡，却還風月與漁翁。"
        ],
        "title": "吳中舟行口號七首  其四",
        "id": "6a1bc178-bc68-4e03-997e-bbf8e2ec6d02"
    },
    {
        "author": "周紫芝",
        "paragraphs": [
            "昔年誰此試青萍，很石中分劍氣精。",
            "光熖未消劉項起，始知不殺是神兵。"
        ],
        "title": "吳中舟行口號七首  其五",
        "id": "0f391290-3293-469c-a07f-47f8f80c89e5"
    },
    {
        "author": "周紫芝",
        "paragraphs": [
            "久陪三館瀛洲客，屢拜蒼龍宰府茶。",
            "更覓惠山烹雪乳，餘甘歸與故人誇。"
        ],
        "title": "吳中舟行口號七首  其六",
        "id": "39e480a9-3bfb-4a73-9381-61556ab195e7"
    },
    {
        "author": "周紫芝",
        "paragraphs": [
            "水從吳尾入湖流，身到江南第二州。",
            "故國舊交應笑我，十年飛雪上人頭。"
        ],
        "title": "吳中舟行口號七首  其七",
        "id": "9dbaf396-9556-44f4-a7d1-2461886d5570"
    },
    {
        "author": "周紫芝",
        "paragraphs": [
            "白板艅艎鐡裹頭，吳歌聲在藕花洲。",
            "故來急雨歸何處，和月吹凉入柂樓。"
        ],
        "title": "海昌舟中雨過晚凉二首  其一",
        "id": "493d824c-bb25-4e21-bdbd-9dcdf4a5db3b"
    },
    {
        "author": "周紫芝",
        "paragraphs": [
            "臥隨鶴鷺入荷香，笑却蒲葵借晚凉。",
            "凍雨釀雲遮薄日，小舟添水送歸航。"
        ],
        "title": "海昌舟中雨過晚凉二首  其二",
        "id": "1ae293ec-41d4-473a-bbc0-2ef2154df3ff"
    },
    {
        "author": "周紫芝",
        "paragraphs": [
            "掛帆早拍雲濤堆，落帆暮上姑蘇臺。",
            "天沉海嶠鳥飛去，雨入太湖雲不來。",
            "西施白苧豈復唱，吳王故苑俱成灰。",
            "誰能與子論許事，倚欄共聽漁歌回。"
        ],
        "tags": [
            "太湖"
        ],
        "title": "曉發吳江晚上姑蘇臺",
        "id": "66700a16-767f-4bc7-9941-08641f4969f4"
    },
    {
        "author": "周紫芝",
        "paragraphs": [
            "雲水蒼茫共渺然，眼看飛鳥没蒼烟。",
            "山圍百雉吳王國，風急千帆震澤船。",
            "白髪飄流身已老，斷編零落事空傳。",
            "誰將無色胸中畫，貌取吳中萬頃天。"
        ],
        "title": "登垂虹亭",
        "id": "176fbba3-f85b-4993-9761-77c4645ccadd"
    },
    {
        "author": "周紫芝",
        "paragraphs": [
            "石龍噴雪繞山斜，桑苧祠間一幅紗。",
            "只對清流已無暑，未論絕品觧宜茶。"
        ],
        "title": "惠山泉二絕  其一",
        "id": "ff1ad88a-7f22-46ed-b033-df2d5622e7c3"
    },
    {
        "author": "周紫芝",
        "paragraphs": [
            "山僧知我去匆匆，旋印紅泥乞老翁。",
            "擬喚人間三昧手，共分天上小團龍。"
        ],
        "title": "惠山泉二絕  其二",
        "id": "2a5f10ac-370d-46ee-b645-39ddfd7f8a2a"
    },
    {
        "author": "周紫芝",
        "paragraphs": [
            "紅塵染盡去時衣，愁入雙蓬鬢髪稀。",
            "故國幾番隨夢到，長安十度送春歸。",
            "懶看烏帽朝訶馬，却憶黄紬晝掩扉。",
            "鳥倦知還我已老，會令雙鵠貼雲飛。"
        ],
        "title": "僕歸自武林蒙舒元相徐美祖諸君皆惠詩乍歸老倦未蘇姑以二詩爲報聊以塞後時之責耳  其一",
        "id": "5e35713b-47cb-4bff-b122-e67ce4c0a6f4"
    },
    {
        "author": "周紫芝",
        "paragraphs": [
            "相國風流元有種，徐卿裙屐固應稀。",
            "青衫好着君猶未，黄髪無多我合歸。",
            "清夢曉聽湖上雨，暮年猶借水邊扉。",
            "南來未是安巢鳥，擬趁西風著處飛。"
        ],
        "title": "僕歸自武林蒙舒元相徐美祖諸君皆惠詩乍歸老倦未蘇姑以二詩爲報聊以塞後時之責耳  其二",
        "id": "d3ea44cf-ee18-4554-a23a-ce67ecb5f975"
    },
    {
        "author": "周紫芝",
        "paragraphs": [
            "白璧嘗遭按劍疑，古來投分要相知。",
            "驚人未有平生句，絕妙空貽幼婦詞。",
            "我亦去爲廬阜客，君應多寄輞川詩。",
            "來書更覺寛陳債，八節灘頭上水時。"
        ],
        "title": "王元東寄長篇病中未能和韻先寄此詩爲謝",
        "id": "4921da14-040a-475c-9f76-a2577dd3acb7"
    },
    {
        "author": "周紫芝",
        "paragraphs": [
            "無物能娛老，冥搜興漫長。",
            "數莖空撚頷，一瓣與誰香。",
            "歲月搖雙鬢，鶯花惱客腸。",
            "更哦秋士句，聊與伴啼螿。"
        ],
        "title": "次韻元相閲猥藁見贈二首  其一",
        "id": "a9c3fc66-5bbc-4a23-871e-4b8cd1f18a25"
    },
    {
        "author": "周紫芝",
        "paragraphs": [
            "挽得非來句，頻哦送夜長。",
            "詩今逼何遜，人亦似黄香。",
            "擬答琅玕贈，慚無錦繡腸。",
            "秋風又撩客，啾唧動寒螿。"
        ],
        "title": "次韻元相閲猥藁見贈二首  其二",
        "id": "5fb2301a-685d-416b-ba95-949e0638cb09"
    },
    {
        "author": "周紫芝",
        "paragraphs": [
            "晉魏分騷雅，詩流本日長。",
            "應傳少陵鉢，莫炷老僧香。",
            "俗眼無涇渭，從誰話肺腸。",
            "感君韶濩耳，來聽菊籬螿。"
        ],
        "title": "次韻美祖用元相韻以廣后山之意讀之汗下愧不自勝  其一",
        "id": "c5f5cd05-441f-468b-94df-50cbe84ab808"
    },
    {
        "author": "周紫芝",
        "paragraphs": [
            "白璧光元在，青雲路亦長。",
            "海天從逐臭，郎署會含香。",
            "唾玉分新句，澆愁浣俗腸。",
            "從今秋夜枕，霧草厭聞螿。"
        ],
        "title": "次韻美祖用元相韻以廣后山之意讀之汗下愧不自勝  其二",
        "id": "3c1ff517-79a6-419c-aea5-9e7f9ee5811e"
    },
    {
        "author": "周紫芝",
        "paragraphs": [
            "當年蠻錦織梅花，此日蒼藤立暝鴉。",
            "白水碑殘猶結客，潁州兵亂已無家。",
            "何年有客常留劍，舉世知誰可押衙。",
            "我一舉杯澆馬鬛，更從底處問侯芭。"
        ],
        "title": "謁梅公墓",
        "id": "302c0640-3804-40a2-b175-87544615fe38"
    },
    {
        "author": "周紫芝",
        "paragraphs": [
            "赦黄新拜日邊書，畫舸行游雨外湖。",
            "粗有微官如漫叟，苦無高論似王符。",
            "江邊孤壘應千里，天上神州夢九衢。",
            "物外故人今遠别，固應憐我不同塗。"
        ],
        "title": "次韻飛卿二首  其一",
        "id": "52419a20-e1d3-48ce-9c4e-fbb9edbdba77"
    },
    {
        "author": "周紫芝",
        "paragraphs": [
            "聞道州閑可讀書，綠荷朱閣繞平湖。",
            "慚非萬里青雲器，未稱中興赤伏符。",
            "來暮不應歌叔度，久窮聊免哭唐衢。",
            "君當别我休辭醉，我亦匆匆恐問塗。"
        ],
        "title": "次韻飛卿二首  其二",
        "id": "61364e78-e5e1-47fa-b266-38f0a64e3acc"
    },
    {
        "author": "周紫芝",
        "paragraphs": [
            "欲傾杯酒話平生，又觧孤舟作曉行。",
            "有友五人那忍别，去家三歲若爲情。",
            "一時但恐無耆舊，四海誰言有弟兄。",
            "歸路若隨清夢到，江南雖遠不多程。"
        ],
        "title": "將赴興國别同社五君子",
        "id": "f2549b3e-4660-43b2-94e3-52fc6e4f79c1"
    },
    {
        "author": "周紫芝",
        "paragraphs": [
            "吳帆送我作東歸，雙玉重新見兩溪。",
            "脚踏故鄉猶未穩，仍携十品過江西。"
        ],
        "title": "宿能仁作",
        "id": "0f9b7844-3083-4da9-999c-ad60c02934d1"
    },
    {
        "author": "周紫芝",
        "paragraphs": [
            "兩翁投老各華顛，往事重論亦黯然。",
            "只有高情無歲月，相看依舊似當年。"
        ],
        "title": "僕將有江西之役證公老師自龍谿來訪僕於家已而遂至春谷送别二首  其一",
        "id": "3bb9f24f-50c7-4e03-9630-6c172c16fc4a"
    },
    {
        "author": "周紫芝",
        "paragraphs": [
            "羸驂相逐犯風埃，行盡千巖未肯回。",
            "送我漳淮三百里，道人何止過谿來。"
        ],
        "title": "僕將有江西之役證公老師自龍谿來訪僕於家已而遂至春谷送别二首  其二",
        "id": "2704ca23-2dea-4f36-b556-963b8200cab5"
    },
    {
        "author": "周紫芝",
        "paragraphs": [
            "隔路仙凡欲問津，馬頭空厭没黄塵。",
            "傷心不到牛欄港，九子山應觧笑人。"
        ],
        "tags": [
            "九华山"
        ],
        "title": "過九華作",
        "id": "e9cb8adb-ae38-47b4-bae2-cf899b39d1ad"
    },
    {
        "author": "周紫芝",
        "paragraphs": [
            "百年遺像鎖寒廳，氣壓長江賈尉輕。",
            "誰道都官能作讖，固應梅福自知名。",
            "人猶能說當時事，詩亦懸知早歲成。",
            "泉下玉山呼不起，可憐華屋漫峥嶸。"
        ],
        "tags": [
            "长江"
        ],
        "title": "梅聖俞嘗爲建德尉僕過是邑詢之果然且言今有梅公堂在焉",
        "id": "3c5eca3b-3997-4d85-81a1-2015ca3e9bbb"
    },
    {
        "author": "周紫芝",
        "paragraphs": [
            "剪水飛花點翠巒，未教全放玉孱顔。",
            "分明六曲屏風樣，和雪新描著色山。"
        ],
        "title": "夜宿堯城寒甚明日山中有薄雪馬上賦二詩  其一",
        "id": "5a645700-98a3-4c54-a877-f184986032c4"
    },
    {
        "author": "周紫芝",
        "paragraphs": [
            "雲意悠悠晚尚堅，玉塵猶未破清寒。",
            "不知誰把千巖雪，付與詩翁馬上看。"
        ],
        "title": "夜宿堯城寒甚明日山中有薄雪馬上賦二詩  其二",
        "id": "9d2d943e-2a57-428b-a631-697525401747"
    },
    {
        "author": "周紫芝",
        "paragraphs": [
            "梅山寄我近來詩，便恐諸郎氣盡低。",
            "雙井派中真法嗣，莫將輕比順闍黎。"
        ],
        "title": "梅山宗老惠近詩明日自山中來訪余堯城驛二首  其一",
        "id": "f360e568-f997-4b2a-b193-3e35aa275fde"
    },
    {
        "author": "周紫芝",
        "paragraphs": [
            "參得詩中句外禪，頗知經歲杜禪關。",
            "要須覿面親分付，不免煩君一下山。"
        ],
        "title": "梅山宗老惠近詩明日自山中來訪余堯城驛二首  其二",
        "id": "af35317e-fdb8-41ca-bf2d-3619dedcfd2e"
    },
    {
        "author": "周紫芝",
        "paragraphs": [
            "高后王諸吕，漢鼎幾半傾。",
            "絳侯入北軍，有意誅鯢鯨。",
            "兵纒未央殿，血濺長安城。",
            "祿輩僅誅滅，四海殊雷驚。",
            "唐家女主禍，未可方西京。",
            "艾猳剪宗枝，賊計殊未成。",
            "三思本么麽，白面不足黥。",
            "舉朝無直節，但畏羅織刑。",
            "梁公挾大計，赤手無寸兵。",
            "爲言不祔姑，禍止談笑平。",
            "功比漢諸人，優劣不用評。",
            "事苟以理勝，口舌亦可爭。",
            "師曲舉必敗，勢力未易憑。",
            "老婦雖至愚，理在見自明。",
            "不然此危邦，詎可一言興。"
        ],
        "title": "過狄梁公墓",
        "id": "2134f7ae-908e-4b8d-8d67-f4463ac526a0"
    },
    {
        "author": "周紫芝",
        "paragraphs": [
            "舊事無人作短行，湓江空自繞湓城。",
            "黄蘆苦竹依然在，猶替琵琶作怨聲。"
        ],
        "title": "琵琶亭二絕  其一",
        "id": "cdde2da4-a6fe-4a5b-b414-b7d55c2d03ed"
    },
    {
        "author": "周紫芝",
        "paragraphs": [
            "捍撥難傳不盡情，琵聲裁盡繼琶聲。",
            "風流掃地無人說，只有空江舊月明。"
        ],
        "title": "琵琶亭二絕  其二",
        "id": "cf35e461-7268-4ecc-91f4-0d367dbf9c62"
    },
    {
        "author": "周紫芝",
        "paragraphs": [
            "跨江雲夢不勝寛，樓在江聲洶涌間。",
            "試看坐中尋得句，說君眼力盡時山。"
        ],
        "title": "陪李使君登庾樓是日雲霧不見淮山二首  其一",
        "id": "d1423e47-5675-43ae-86ae-8a88f4d7626f"
    },
    {
        "author": "周紫芝",
        "paragraphs": [
            "樓前江水看鎔銀，江外淮山色未分。",
            "安得長驅鱷魚手，爲開南嶽嶺頭雲。"
        ],
        "tags": [
            "衡山"
        ],
        "title": "陪李使君登庾樓是日雲霧不見淮山二首  其二",
        "id": "d6d4ebe8-7bc7-4231-9dba-ff7fa0219cfd"
    },
    {
        "author": "周紫芝",
        "paragraphs": [
            "小攜樽酒作清游，尋得方壺最上頭。",
            "山在斷霞明處碧，江從白鳥去邊流。",
            "苦無健句爭天巧，賴有新亭慰客愁。",
            "他日東南論勝地，未應只数庾公樓。"
        ],
        "title": "九江趙倅新作環季亭",
        "id": "f0bef210-9328-4885-b568-08a9c0ce6f08"
    },
    {
        "author": "周紫芝",
        "paragraphs": [
            "大唐受歷三百年，文士輩出俱可傳。",
            "情雖嫵媚中骨鯁，當時只有香山賢。",
            "香山年少謫湓浦，臥聽琵琶心獨苦。",
            "想得回舟夜半時，半濕青衫淚如雨。",
            "别來江月幾番圓，黄蘆苦竹空淒然。",
            "風流掃地那復有，但見東風吹白髯。",
            "可憐畫手無前輩，欲倩虎頭呼不起。",
            "瓊枝玉樹了無蹤，鐵撥鵾絃何用爾。",
            "明朝一舸下潯陽，月明依舊空江水。"
        ],
        "title": "題東林香山像",
        "id": "c6110a24-0c89-4018-9279-57dd3ff6f73c"
    },
    {
        "author": "周紫芝",
        "paragraphs": [
            "牢落偏州少士夫，一鴟求借是書無。",
            "道山堂外長廊下，黄卷如雲記石渠。"
        ],
        "title": "借書",
        "id": "bb0c0860-1052-4675-ae0d-1d998a740e46"
    },
    {
        "author": "周紫芝",
        "paragraphs": [
            "雪花飛上白髭鬚，繭紙猶抄細字書。",
            "莫笑老翁兒戲子，政緣長日要銷除。"
        ],
        "title": "課吏抄書戲作",
        "id": "0b236edb-2114-45da-bc5c-881004813d08"
    },
    {
        "author": "周紫芝",
        "paragraphs": [
            "鈴索無聲訟牒空，妙香寮外水冥濛。",
            "長安故舊如相問，今在江西道院中。"
        ],
        "title": "湖亭懷舊三絕  其一",
        "id": "73bcfe35-888f-4b7c-9021-e94a3bb83da9"
    },
    {
        "author": "周紫芝",
        "paragraphs": [
            "校書天祿想諸郎，應在蓬山語晝長。",
            "記得去年秋七月，日斜香轉曝書廊。"
        ],
        "title": "湖亭懷舊三絕  其二",
        "id": "8ef9fb5b-f63c-4ecc-b4d6-c437392842e3"
    },
    {
        "author": "周紫芝",
        "paragraphs": [
            "白頭武部最風流，便是汝南陳太邱。",
            "折角烏巾人似畫，與誰同伴兩山游。"
        ],
        "title": "湖亭懷舊三絕  其三",
        "id": "7954fd8b-12a7-4710-acc0-f589cd042b2f"
    },
    {
        "author": "周紫芝",
        "paragraphs": [
            "沈郎带减不勝衣，瘦甚由來政坐詩。",
            "試數交游盡前輩，便知文采照當時。",
            "子猷何處尋脩竹，漫叟今誰弔舊祠。",
            "人似浮雲忽吹散，老夫雖健鬢成絲。"
        ],
        "title": "沈季卿出元具茨王相山詩卷相示兩翁雖存没異途而均爲不偶讀之良增慨歎爲題軸尾",
        "id": "03b24f95-095b-43a0-a2da-f29fea4f58f0"
    },
    {
        "author": "周紫芝",
        "paragraphs": [
            "六塵欲要淨三摩，辛苦修行奈老何。",
            "只得四休安樂法，一身受用已爲多。"
        ],
        "title": "寄題陳醫安樂堂  其一",
        "id": "f5ace03a-cd27-41fa-877a-ee7e5a88fa13"
    },
    {
        "author": "周紫芝",
        "paragraphs": [
            "自笑區區老倦游，廬山今是我莵裘。",
            "暮年欲覓安心法，他日敲門問四休。"
        ],
        "tags": [
            "庐山"
        ],
        "title": "寄題陳醫安樂堂  其二",
        "id": "74ce025d-6c75-4551-9b41-271e438d1760"
    },
    {
        "author": "周紫芝",
        "paragraphs": [
            "舊識君家小仲容，步兵今復此相同。",
            "誰教楚楚青雲器，來照鬖鬖白雪翁。",
            "廬阜故山休入望，武昌官柳正搖風。",
            "只應黄霸歸朝日，已在天邊尺一中。"
        ],
        "title": "送陳鄂州",
        "id": "185f183e-fa21-47aa-9489-94f54f02fc10"
    },
    {
        "author": "周紫芝",
        "paragraphs": [
            "窗明有斜日，几靜無一塵。",
            "向後有餘恨，亂鴉來聒人。"
        ],
        "title": "窗明",
        "id": "56c98a83-9fa1-45c7-9895-9152368770ed"
    },
    {
        "author": "周紫芝",
        "paragraphs": [
            "雨從今日十分晴，病後春應一倍增。",
            "著地已無殘歲雪，掛簷猶有上元燈。"
        ],
        "title": "病起步至湖亭三首  其一",
        "id": "b7e6639b-7647-4695-9bd1-d852ac3830c8"
    },
    {
        "author": "周紫芝",
        "paragraphs": [
            "薄羅初欲換單衣，社肉裁分燕又歸。",
            "喚得春來却催去，滿庭紅雨杏花飛。"
        ],
        "title": "病起步至湖亭三首  其二",
        "id": "b6265894-d349-4667-8888-db2f9167c4e5"
    },
    {
        "author": "周紫芝",
        "paragraphs": [
            "病餘猶著杖藜扶，臨水依然一老夫。",
            "不用苦燒紅蠟燭，桃花解笑白髭鬚。"
        ],
        "title": "病起步至湖亭三首  其三",
        "id": "891d9df4-821b-4d20-9c03-bfb54178c35b"
    },
    {
        "author": "周紫芝",
        "paragraphs": [
            "飛盡江南泣雨枝，韻高猶共雨相宜。",
            "洗粧只有唇紅在，也勝桃花好面皮。"
        ],
        "title": "弔梅二首  其一",
        "id": "f61dc48d-3528-4a6c-9443-493cae77b9c4"
    },
    {
        "author": "周紫芝",
        "paragraphs": [
            "傷心不見玉扶疏，丹杏縹桃亦甚都。",
            "只恐此君零落後，餘芳要自不如渠。"
        ],
        "title": "弔梅二首  其二",
        "id": "9d1c3dfa-fcc5-451f-865a-fb9304cffe63"
    },
    {
        "author": "周紫芝",
        "paragraphs": [
            "楚地春三月，他鄉客二毛。",
            "愁懷須著酒，寒力尚欺袍。",
            "細雨淹花濕，顛風拍浪高。",
            "昨朝紅藥柱，今日整漁舠。"
        ],
        "title": "春日連雨湖水大至二首  其一",
        "id": "7036c310-c6b4-45f2-9f7c-9296dbf05d74"
    },
    {
        "author": "周紫芝",
        "paragraphs": [
            "白雨鳴珠琲，春江灌玉壺。",
            "漫郎回小艇，摩詰畫新圖。",
            "山近醒愁眼，州閑養病軀。",
            "如何樽酒地，更與看南湖。"
        ],
        "title": "春日連雨湖水大至二首  其二",
        "id": "ae9becc5-51a3-4f2f-85f7-e0988e58154c"
    },
    {
        "author": "周紫芝",
        "paragraphs": [
            "歲當作噩律始催，杓攜龍角星紀回。",
            "祥雲下覆窮九垓，帝車御極雲旗排。",
            "夜色清潤明三台，昴精叱馭天上來。",
            "上帝欲遣清風埃，漢家雙闕高崔嵬。",
            "日趨龍尾朝蓬萊，父師有鼎調鹽梅。",
            "公贊廟畫衆允諧，龍顔一笑天歡咍。",
            "虎皮蒙甲卷不開，白玉彫爼尊有雷。",
            "五風十雨無煙霾，爟火夜上通天臺。",
            "禮成一代誰可偕，功高欲報帝所懷。",
            "大用永配德與才，壽廟祝之言可該，拍肩俱願齊洪崖。"
        ],
        "title": "秦少保生日詩三首  其一",
        "id": "3d61dd67-b6b2-4552-9ce1-7a8398ed8a23"
    },
    {
        "author": "周紫芝",
        "paragraphs": [
            "跨鼇昔上環州山，恍如夢見非人間。",
            "黄金作屋碧玉椽，靈芝仙草香流泉。",
            "琅函玉軸架插天，神龍守鑰秘不傳。",
            "天書錯落御墨鮮，泥金描鳯寶带纒。",
            "中有紫府遐齡仙，主張東壁宗衆賢。",
            "天風獵獵吹廣寒，霞漿酌客春晝暄。",
            "蘂珠琴心久精妍，靈根堅固玉鍊顔。",
            "三官四輔誰可遷，看公袞繡當帝前，拾塵算劫不計年。"
        ],
        "title": "秦少保生日詩三首  其二",
        "id": "bec1d63b-e7fa-45e5-a114-94755c32829c"
    },
    {
        "author": "周紫芝",
        "paragraphs": [
            "右文天子朝明光，漢陛曉列千官行。",
            "罷朝不歸按霓裳，黄門羣襲御殿香。",
            "翠蓋趣駕黄微張，日高宮樹遮回廊。",
            "侍臣進册儼在旁，香羅覆帕牙籖長。",
            "前規堯舜後三王，六維龜鑑策最良。",
            "聖心自約昔未堂，日有所就月有將。",
            "公書萬卷胸中藏，海涵地負誰可當。",
            "官粗住下百報忙，獨留真儒傳紫皇。",
            "茶甌拜賜近御床，天顔咫尺瞻龍章。",
            "金葉舊事不足方，人如禇馬才亦常。",
            "說定惟服寧可忘，設施行當見廟堂。",
            "可使風俗還軒黄，有時問道崆峒鄉。",
            "廣成之師壽百昌，千有三百歲未央。"
        ],
        "title": "秦少保生日詩三首  其三",
        "id": "229aa4a7-b9d2-4679-acc7-14d1f9dd31c4"
    },
    {
        "author": "周紫芝",
        "paragraphs": [
            "星言出郊坰，緩轡遵微塗。",
            "陂池湛新綠，阡陌開上腴。",
            "春色嚮晼晚，農事日已趨。",
            "有司奉漢詔，訓辭宣帝謨。",
            "父老數十輩，龍鍾白髯鬚。",
            "扶杖前致詞，謂當極勤劬。",
            "曩也事格鬬，今當反田廬。",
            "農桑遂温飽，里胥絕征誅。",
            "兹焉不少力，是自貽瘠臞。",
            "椒漿酌大斗，起坐時歡呼。",
            "有如一日蜡，相期悅須臾。",
            "殷勤頗自愧，小信殊未孚。",
            "儻非獲三登，何以謝汝徒。",
            "同寮數君子，妙略懷永圖。",
            "願言規遲暮，共此豐歲娛。"
        ],
        "title": "二月二十三日遵奉聖詔出郊勸農謹賦詩一首示諸同寮",
        "id": "fb932d0a-5f54-4b6e-88ec-4545b12be7e3"
    },
    {
        "author": "周紫芝",
        "paragraphs": [
            "香嚴參鼻觀，可受郢人斤。",
            "誰能論許事，且炷松爐薫。",
            "借此沈水力，侑我棐几文。",
            "小閣亦窈窕，青烟散敷紛。",
            "與人共婆娑，此意良殷勤。",
            "恨無博山賦，可寫蜀錦紋。",
            "老人住江東，來作江西雲。",
            "江湖渺歸思，先弟無餘芬。",
            "焚香此幽事，此外何所欣。",
            "如人嗜昌歜，豈復思羶葷。",
            "令君出新語，種學窺多聞。",
            "但恐燕寢句，頗慚韋使君。",
            "更當宿殘火，薄霧看氤氳。"
        ],
        "title": "次韻郭宰題妙香寮",
        "id": "cf0d766d-b7d8-457f-a0f9-d41241cc64c9"
    },
    {
        "author": "周紫芝",
        "paragraphs": [
            "劉侯一諾重，勝獲金百斤。",
            "秀句忽復出，華名愧微薫。",
            "但憐溝中斷，枉錯黄金文。",
            "君欲强推轂，誰當爲解紛。",
            "顧我絕世好，百念獨此勤。",
            "鵲尾得古製，鷓鴣玩斑紋。",
            "時從孤巒頂，看上秋空雲。",
            "遂作小方寮，調護留清芬。",
            "忘言聊復爾，念意亦可欣。",
            "了知法界中，清静無五葷。",
            "倘非此地勝，是妙數得聞。",
            "誰知几席間，中有造化恩。",
            "遂此草木性，一氣蒙氤氲。"
        ],
        "title": "劉德秀縣丞凢五和前篇僕亦五次其韻  其一",
        "id": "27d92a94-59f5-4c71-b40d-847a973175d1"
    },
    {
        "author": "周紫芝",
        "paragraphs": [
            "楚澤是魚稻，不論斗與斤。",
            "老守睡足處，飽飫聞餘薫。",
            "時歌郢人曲，細和湘纍文。",
            "天風一披拂，花砌飛繽紛。",
            "樂此盡日静，頗無終歲勤。",
            "劉侯過我數，坐久衣成紋。",
            "時驚燕梁句，有似春空雲。",
            "千年論往事，一炷同清芬。",
            "有客乃如此，我意豈不欣。",
            "人生如草木，鼻味殊薌葷。",
            "海天得彼趣，妙香吾所聞。",
            "庶希清浄化，上答明聖恩。",
            "從今世外樂，可比洪崖氲。"
        ],
        "title": "劉德秀縣丞凢五和前篇僕亦五次其韻  其二",
        "id": "2918b3cb-0cf6-464b-84ec-fa484f0f600d"
    },
    {
        "author": "周紫芝",
        "paragraphs": [
            "蔚宗草香傳，水沈貴盈斤。",
            "標置何必高，有德當自薫。",
            "士成稍藴藉，往往嗔斯文。",
            "人生顧安用，浪爲此紛紛。",
            "我静偶獲趣，君意良復勤。",
            "摩娑辨款識，共玩古曹紋。",
            "青烟既司寒，小孤方插雲。",
            "詩應神所授，句與爐争芬。",
            "懸知我輩事，俗子未必欣。",
            "不容芝蘭室，雜以蒿艾葷。",
            "政恐千年後，餘臭尚有聞。",
            "惟愛青雲士，亟拜黄屋恩。",
            "未知誰氏子，肯對香氤氲。"
        ],
        "title": "劉德秀縣丞凢五和前篇僕亦五次其韻  其三",
        "id": "cd51dedd-01ee-4fe3-b2a8-f9c93b9ac39d"
    },
    {
        "author": "周紫芝",
        "paragraphs": [
            "念昔居上國，春薺賣作斤。",
            "那得千金嚢，可買百濯薫。",
            "一爲道院主，坐空朱墨文。",
            "清笳咽悲壯，濃篆横披紛。",
            "幽意可略喜，老倦復小勤。",
            "詩如水得風，自然偶成紋。",
            "香亦旋變滅，頗類無心雲。",
            "丞哉兩松篇，時出水麝芬。",
            "鏤冰納蔬腸，争洗三韭葷。",
            "敏手不可敵，勝妙昔未聞。",
            "豈不勝兒女，呢呢相怨恩。",
            "人生如此少，爐烟且氤氲。"
        ],
        "title": "劉德秀縣丞凢五和前篇僕亦五次其韻  其四",
        "id": "b171a75d-8424-4ebf-81e0-c5623bf21135"
    },
    {
        "author": "周紫芝",
        "paragraphs": [
            "隱之刺五羊，歸嚢香一斤。",
            "恕投湖亭水，內子無飯薫。",
            "欲草廉吏傳，恨無班馬文。",
            "此風一凋落，披靡如絲紛。",
            "前身是香嚴，宿習今尚勤。",
            "爐烟凝室炷，印篆緘雕紋。",
            "嗜香猶有癖，於世已如雲。",
            "况今花木妍，香風度微芬。",
            "節物豈不佳，老況難強欣。",
            "太常齋日多，十飯九不葷。",
            "唯有鼻孔香，時於静中聞。",
            "未知劉季和，何如荀令君。",
            "且當置是事，一笑同氤氲。"
        ],
        "title": "劉德秀縣丞凢五和前篇僕亦五次其韻  其五",
        "id": "1fd4fcea-ff10-43f3-9a5b-863adf15a80e"
    },
    {
        "author": "周紫芝",
        "paragraphs": [
            "梅雪既掃地，桃花露微紅。",
            "風從北苑來，吹入茶塢中。",
            "真香不可說，玉色誰與同。",
            "不知耐幾湯，成此三味功。",
            "顧渚與日注，名高各雌雄。",
            "四海一大地，所至皆春風。",
            "物固有不幸，乃爾殊窮通。",
            "此品不見稱，白雲空蒙茸。",
            "移栽雪堂下，賴有黄岡翁。",
            "來禽青李帖，絕世無此工。",
            "遂使桃花名，遍滿江西東。",
            "此老久下世，真賞殊未逢。",
            "只今調粥手，乳花爲誰濃。",
            "堂今在館驛，樹亦知何蹤。",
            "樹固不足惜，館驛行當空。"
        ],
        "title": "蘇內相在黄岡嘗從桃花寺僧覓茶栽移種雪堂下余始至此會歲且暮明年春得新芽試之色香味俱絕不減湖越二品宜其見賞於此老人也人言雪堂今已鞠爲館驛茶蓋可知矣",
        "id": "d5d6bffa-a64c-49a3-ac56-718df3128ab1"
    },
    {
        "author": "周紫芝",
        "paragraphs": [
            "高安老竹三尺圍，斷爲釡甑中可炊。",
            "蘄州開笛不足數，嶰谷截筒空自奇。",
            "何如猫頭未成竹，化爲霜根白如玉。",
            "峥嶸勁節不得施，歷碌黑斑空滿目。",
            "白頭老吏飽官倉，雲夢南州睡初足。",
            "筠陽别乘一幅書，寄我中刳兩枵腹。",
            "飄飄逸韻青衣郎，夢中相見筠山陽。",
            "一笑摩挲撫君背，定教從此毋相忘。",
            "我欲問舍無何鄉，爲我往使華胥王。",
            "人生草草兩鬢霜，要知日月壺中長。"
        ],
        "title": "筠陽竹根枕",
        "id": "7797eda2-225f-4d62-9758-c8ad86eb8c33"
    },
    {
        "author": "周紫芝",
        "paragraphs": [
            "老病猶朝朔，華顛尚著冠。",
            "馬頭收雨去，湖面拍堤寒。",
            "鳥作鄉關語，花如夢寐看。",
            "晚來還倚杖，看日下欄干。"
        ],
        "title": "四月五日早晴二首  其一",
        "id": "24d6a9ca-74ec-4f5a-8d73-08ef138969d6"
    },
    {
        "author": "周紫芝",
        "paragraphs": [
            "憶作西來夢，猶堪細數程。",
            "隨雲千里到，看月五番生。",
            "上箔蠶宜暖，瀕湖麥要晴。",
            "天應憐病守，有意在秋成。"
        ],
        "title": "四月五日早晴二首  其二",
        "id": "2cc36934-fa65-4839-ab6b-251a6805579a"
    },
    {
        "author": "周紫芝",
        "paragraphs": [
            "水平真欲見秋毫，碧海無人掣巨鼇。",
            "多謝西風卷烟雨，肯來湖面作波濤。"
        ],
        "title": "四月八日燕客湖亭風雨忽來頗有波瀾意欣然悅之  其一",
        "id": "37d68b5b-9082-4e34-a324-06d2626428b0"
    },
    {
        "author": "周紫芝",
        "paragraphs": [
            "孤山十載飲湖光，更入江西鷗鷺行。",
            "官舍一生常近水，前身應是水仙王。"
        ],
        "title": "四月八日燕客湖亭風雨忽來頗有波瀾意欣然悅之  其二",
        "id": "44514a06-949e-4b63-8fed-5ab0852df709"
    },
    {
        "author": "周紫芝",
        "paragraphs": [
            "白雨跳珠水上鳴，雪花吹浪酒邊行。",
            "不嗔燕子飛將去，最愛鸕鷀睡不驚。"
        ],
        "title": "四月八日燕客湖亭風雨忽來頗有波瀾意欣然悅之  其三",
        "id": "68c84149-1bd3-4fb8-97ff-daad197ba61e"
    },
    {
        "author": "周紫芝",
        "paragraphs": [
            "江東五月榴花紅，江西三月滿花叢。",
            "東花窘束少態度，西花重疊紅蒙茸。",
            "誰翦燕支山下草，乞與殷紅照林杪。",
            "移栽我欲過江東，銜子鴻鵠今成空。",
            "紅巾半蹙爲誰苦，芳心何止千重重。",
            "試遺紅粧歌一曲，此花此曲何由逢。",
            "春光都無十日事，不成夜雨還朝風。",
            "紅芳莫遣忽飛去，斷腸烟雨空溟濛。"
        ],
        "title": "千葉石榴盛開爲賦一詩",
        "id": "a5d9c369-3d3a-4a83-a646-a0460d548e82"
    },
    {
        "author": "周紫芝",
        "paragraphs": [
            "大麥結穗牛尾長，小麥滿地秋雲黄。",
            "清漣堂前今日雨，中有廬山湯餅香。",
            "故人喚我廬山住，欲買茅椽近廬阜。",
            "得田於我復何求，只就天公覓甘澍。",
            "天隨農父與陰晴，雲共東風作朝暮。",
            "山南山北水長流，下田高壠禾無數。",
            "秫堪醸酒醉不醒，飯可充饑飽摩肚。",
            "先生不管醉尉呵，柱杖尋遊遶山去。"
        ],
        "tags": [
            "庐山"
        ],
        "title": "十六日對雨是日聞得濓溪地",
        "id": "12a25b64-3ff3-4784-9e2d-c84392613be6"
    },
    {
        "author": "周紫芝",
        "paragraphs": [
            "煙雨凄凄芳草渡，隔岸鼕鼕賽神鼓。",
            "男巫唱歌女巫舞，蠶宜青桑麥宜土。",
            "天下無兵三百州，不如賣劍買汝牛。",
            "千倉萬廩汝莫愛，富民今歲新封侯。"
        ],
        "title": "鼓鼕鼕行",
        "id": "c299c497-a55a-47ef-95f7-f9422dbc8662"
    },
    {
        "author": "周紫芝",
        "paragraphs": [
            "擬倩花枝當綺羅，更煩鶯作緩聲歌。",
            "未殘春色猶堪惜，已老周郎奈若何。"
        ],
        "title": "午睡聽流鶯作歌  其一",
        "id": "73431658-6cf1-4e20-9620-0a78d6319348"
    },
    {
        "author": "周紫芝",
        "paragraphs": [
            "樹裏金衣不露身，欲尋啼處了無因。",
            "綠陰長得成何事，遮却黄鸝最惱人。"
        ],
        "title": "午睡聽流鶯作歌  其二",
        "id": "58875b70-7760-4ac0-baa5-4a989b2b0ece"
    },
    {
        "author": "周紫芝",
        "paragraphs": [
            "江南草長亂啼鶯，睡足南州得細聽。",
            "最愛欲歌還欲住，伴人如夢亦如醒。"
        ],
        "title": "午睡聽流鶯作歌  其三",
        "id": "10c3b3ab-ade3-4a60-a787-8c782f40ed44"
    },
    {
        "author": "周紫芝",
        "paragraphs": [
            "昔人生不恨，幸識元魯山。",
            "平生黄叔度，常在夢想間。",
            "時於絹素中，得見冰雪顔。",
            "晚乃客京洛，髯孫始追攀。",
            "眉目真似之，典刑今未刊。",
            "昔我在武林，歲月不得閑。",
            "甚欲貌公像，歸嚢竟空還。",
            "邇從同寮家，小軸得細看。",
            "芒鞵方釋杖，野服不著冠。",
            "尚恐或非真，蠧蟲亦少殘。",
            "謂言君家本，可借不作難。",
            "願君呼畫史，摹寫來江干。",
            "孫郎傾蓋交，臭味同芝蘭。",
            "能事亦須趣，勿作水石慳。",
            "君不相我請，幽興恐易闌。"
        ],
        "title": "寄黄超然監丞求山谷像",
        "id": "43db3787-5d2a-455f-a6c8-f9afcfe3f752"
    },
    {
        "author": "周紫芝",
        "paragraphs": [
            "看盡吳頭楚尾山，不嫌心似鳥知還。",
            "可憐樽爼登臨處，正在烟雲杳靄間。",
            "地勝豈無神物護，天教付與老翁閑。",
            "憑欄欲喚君來語，家住寒溪第幾灣。"
        ],
        "title": "次韻沈季鄉題醉山堂",
        "id": "59f69c37-4cfc-4f97-a157-65647f0501e1"
    },
    {
        "author": "周紫芝",
        "paragraphs": [
            "人生何苦著儒冠，心與功名了不干。",
            "早歲氣吞雲夢澤，暮年身作灞陵官。",
            "欲尋故國今安在，漫醉醨樽不當歡。",
            "老别相逢知幾日，花鬚句在好重看。"
        ],
        "title": "送呼延韓仲",
        "id": "35e8068b-5654-49ac-9af2-b852dee55b3e"
    },
    {
        "author": "周紫芝",
        "paragraphs": [
            "落日下平蕪，回照東湖尾。",
            "牛從何處歸，相隨渡湖水。",
            "幽人倚欄意，得月猶未已。",
            "白鷺知何爲，欲下還復起。"
        ],
        "title": "晚思",
        "id": "2393d7aa-1e6e-4d15-8f60-d6d0cb0d2a6d"
    },
    {
        "author": "周紫芝",
        "paragraphs": [
            "劉郎人物照當時，未上青雲莫慢遲。",
            "秋浦江山應似舊，藍田雁鶩不妨詩。",
            "銷魂怕作文通别，問字誰如伯始知。",
            "此去醉山梅欲動，憶君同看雪前枝。"
        ],
        "title": "送劉德秀赴官貴池",
        "id": "f346ad68-24af-4052-aad6-30f0f41ac62f"
    },
    {
        "author": "周紫芝",
        "paragraphs": [
            "君有篇章配國風，技兼鼯鼠固應窮。",
            "但令人似千金璧，莫恨門生一丈蓬。",
            "北阮有生寧免俗，蒙荘雖放亦求通。",
            "會看黄鵠摩霄去，未可輕投燕雀叢。"
        ],
        "title": "季卿惠詩頗寓窮愁之意作是詩勉之",
        "id": "9f651349-349a-4c0e-8909-56bf0167ec83"
    },
    {
        "author": "周紫芝",
        "paragraphs": [
            "江城木落又秋高，歸夢難成客鬢凋。",
            "擬倩西風吹雨去，莫來窗下打芭蕉。"
        ],
        "title": "秋意",
        "id": "6273cd04-5568-4d96-bd97-270ff2ac7787"
    },
    {
        "author": "周紫芝",
        "paragraphs": [
            "雪後新嘗濺齒泉，樽前風味固依然。",
            "自從北郡無人到，不見鵝梨今幾年。",
            "魯酒謾傾猶病渇，并刀未下已流涎。",
            "從今莫覓張公種，飣坐雖多不當賢。"
        ],
        "title": "十月晦日郡席見鵝梨",
        "id": "f2f961a3-c16f-4cf1-8417-d6863483cad7"
    },
    {
        "author": "周紫芝",
        "paragraphs": [
            "宸奎猶作麝烟浮，便艤歸航結小樓。",
            "何處訪求三島路，徑須圖畫百花洲。",
            "黄金殿裏鵷鸞夢，白鷺江頭草樹秋。",
            "天上歸來輞川住，世間那有此風流。"
        ],
        "title": "題向司户薌林圖",
        "id": "b2358060-8640-41e6-9dc1-2816f89c918b"
    },
    {
        "author": "周紫芝",
        "paragraphs": [
            "半昏燈火宿齋房，驚見梅梢破蠟黄。",
            "夜静月斜簾不卷，步虚聲裏得花香。"
        ],
        "title": "臘月二十三日郡廳禱雪宿齋房趙尉燈下送蠟梅",
        "id": "2bbad000-852d-478f-9f43-ef4bb363055f"
    },
    {
        "author": "周紫芝",
        "paragraphs": [
            "雨意涔涔客夢慳，病來無意近歌檀。",
            "看他紅袖傾春酒，分我青燈照夜寒。",
            "老子要非年少伴，醉鄉空願故時歡。",
            "懸知鄴下劉公幹，猶擁書檠午夜看。"
        ],
        "title": "正月十四日夜病在告雨中不寐示劉德秀",
        "id": "b2d1a7b5-52c1-46c8-a975-e47c810250df"
    },
    {
        "author": "周紫芝",
        "paragraphs": [
            "淵明詩成無色畫，龍眠畫出無聲詩。",
            "兩公恐是前後身，二妙略殊今昔時。",
            "我頃誦詩不知處，今乃按圖俱得之。",
            "當時想見歸意好，扁舟颺水風吹衣。",
            "壺觴未飲入室酒，玉色先見迎門兒。",
            "豈無故老說情話，尚有殘菊依東籬。",
            "雲歸鳥倦自有意，欲辯已忘誰復知。",
            "龍眠得之心應手，筆所到處心相隨。",
            "僮奴似有傲世色，草木亦带烟霞姿。",
            "癡兒方辦公家事，此老自挾南畝犁。",
            "人生異趣豈不遠，心如鐡石終難移。",
            "我今此意不自事，老去見畫空慚非。"
        ],
        "title": "題李伯時畫歸去來圖",
        "id": "9863f024-6e8f-4937-804a-983489441f13"
    },
    {
        "author": "周紫芝",
        "paragraphs": [
            "繡袞華貂侍禁宸，忠宣遺烈在絲綸。",
            "傳家父子俱仁孝，蓋世功名孰比倫。",
            "閥閲固知流派遠，衣冠今見典型新。",
            "如公自是青雲器，不作劉郎問大鈞。"
        ],
        "title": "次韻范提幹二首  其一",
        "id": "a76a8348-45c0-4e19-a704-76b1214b7ae7"
    },
    {
        "author": "周紫芝",
        "paragraphs": [
            "白頭於世亦何能，欲賦歸來計未成。",
            "孟博聲名追往昔，蔚宗文字慰平生。",
            "風流易散嗟人事，臭味相求豈世情。",
            "欲唱清歌送行客，不知誰是米嘉榮。"
        ],
        "title": "次韻范提幹二首  其二",
        "id": "7879d2c5-7c43-4a09-81ee-2860aaec8013"
    },
    {
        "author": "周紫芝",
        "paragraphs": [
            "客夢長千里，官居已歲餘。",
            "却愁花蘂動，轉益鬢毛疏。",
            "山氣朝朝雨，江苞月月魚。",
            "匡廬早歸去，稚子可籃輿。"
        ],
        "tags": [
            "庐山"
        ],
        "title": "客夢",
        "id": "22315e7a-69f2-4bd0-9a28-bf1cbc18116e"
    },
    {
        "author": "周紫芝",
        "paragraphs": [
            "夢澤南州聽曉雞，老饕於此寄朱麾。",
            "春湖魚上先分玉，暗谷茶生看展旗。",
            "酒甲江西聊可醉，山横楚尾恨無詩。",
            "年豐訟少知何事，時有光陰到楚詞。"
        ],
        "title": "次韻强使君見寄",
        "id": "d96243f6-2d06-43e7-9e09-3519d940e5fe"
    },
    {
        "author": "周紫芝",
        "paragraphs": [
            "江邊熟睡不聞雞，高臥何功尚擁麾。",
            "千里西風飽魚蟹，十年驚魄夢旌旗。",
            "名慚公瑾終焉用，人似黄香更好詩。",
            "欲作報章無妙語，楚歌唯有竹枝詞。"
        ],
        "title": "次韻黄叔魚見寄",
        "id": "63822e3c-c86b-4814-9185-3b6c78171553"
    },
    {
        "author": "周紫芝",
        "paragraphs": [
            "大年著色山前雨，摩詰無聲句裏秋。",
            "已是湖山無限好，更栽蘆葉伴輕鷗。"
        ],
        "title": "湖亭之勝大似江上但無蘆葦二月二十日移植數十本",
        "id": "a0a12e5a-7ad8-4429-9857-6f5813760231"
    },
    {
        "author": "周紫芝",
        "paragraphs": [
            "甘王祠下杜鵑啼，句句聲聲是說歸。",
            "安得一家三十口，似君兩翼解高飛。"
        ],
        "title": "杜鵑三首  其一",
        "id": "58c101c8-a6b9-4c9e-a7d0-eb1dca7b44f0"
    },
    {
        "author": "周紫芝",
        "paragraphs": [
            "千秋但有一淵明，肯脫青衫事耦耕。",
            "政使漢朝俱此老，都門誰祖二疏行。"
        ],
        "title": "杜鵑三首  其二",
        "id": "203e0a38-6247-4578-867e-c55ec9009fb5"
    },
    {
        "author": "周紫芝",
        "paragraphs": [
            "窮甚亦須缾有粟，天寒可遣婦無褌。",
            "杜鵑不大知人意，歸計應須與細論。"
        ],
        "title": "杜鵑三首  其三",
        "id": "b43d5ef3-ee29-4b7e-bdfe-f0e63cea515b"
    },
    {
        "author": "周紫芝",
        "paragraphs": [
            "記得東風隔水村，偶逢幽艶薦芳樽。",
            "今年多病無行樂，更怕春寒不出門。"
        ],
        "title": "聞真如牡丹盛開偶憶去歲看花之會二首  其一",
        "id": "9bccb1ee-5dfb-4dcd-b437-2d39f54237a4"
    },
    {
        "author": "周紫芝",
        "paragraphs": [
            "春來花草盡關愁，風雨妨人懶出游。",
            "不見鞓紅去年面，可憐孤負玉風流。"
        ],
        "title": "聞真如牡丹盛開偶憶去歲看花之會二首  其二",
        "id": "df96c998-90c4-48cc-bf5b-e5127e6fefa4"
    },
    {
        "author": "周紫芝",
        "paragraphs": [
            "都門供帳記當年，十里旌旗暗畫船。",
            "文石班中天上客，水晶宮裏地行仙。",
            "鈴齋妙畫人間見，相府珍篇海內傳。",
            "錦軸牙籖渾未識，忽隨雙鯉到家邊。"
        ],
        "title": "謝王侍郎寄東倉祖送圖二首  其一",
        "id": "4828ab97-2d3b-40d3-a1d0-92505c96400d"
    },
    {
        "author": "周紫芝",
        "paragraphs": [
            "抗章聞說動前旒，分得東吳第一州。",
            "久與衣冠爲盛事，更尋雲水作遨頭。",
            "當時鵷鷺應須記，此去湖山莫謾留。",
            "却笑杜郎生羽翼，但知歡喜下汀州。"
        ],
        "title": "謝王侍郎寄東倉祖送圖二首  其二",
        "id": "258c1ff4-0615-40b1-a360-783d9c835815"
    },
    {
        "author": "周紫芝",
        "paragraphs": [
            "老來著處便爲家，行盡江西是水涯。",
            "詩到說歸無限意，山非吾土未應嘉。",
            "我思故國方成恨，君到東湖尚有花。",
            "更欲少留聽句法，公詩已似玉無瑕。"
        ],
        "title": "次韻李安州贈别",
        "id": "fe0d5e5f-748b-46b3-8c52-b6d10bd9e7b7"
    },
    {
        "author": "周紫芝",
        "paragraphs": [
            "衣冠數人物，伯仲高人間。",
            "我於鴻雁行，疇昔奉往還。",
            "掛名華萼集，遂爾不復刊。",
            "暮齒慨晼晚，得州近荆蠻。",
            "恨公識面遲，又復容追攀。",
            "高風薄雲漢，秀句横筆端。",
            "乃知同氣中，文采真斑斑。",
            "誰將鄖城水，換取蓬萊山。",
            "要公撫凋氓，天意豈等閑。",
            "玉階有餘地，行歸鳴佩環。",
            "上最不待久，唾手未苦難。",
            "念我老已熟，無鬢堪成班。",
            "江頭忽三月，坐見春物殘。",
            "相逢喜傾蓋，往事論險艱。",
            "一飲未徹席，扁舟渡驚湍。",
            "情鍾惜易别，易别成永歎。",
            "可憐堂下水，故作聲潺湲。",
            "風流倏雲散，人生豈長歡。",
            "願公寄尺書，細行勿輕刪。",
            "仍煩巧匠手，著意鐫堅頑。"
        ],
        "title": "次韻李安州紀贈二十韻",
        "id": "b3885303-be27-461f-8260-dfd1795e3d01"
    },
    {
        "author": "周紫芝",
        "paragraphs": [
            "東君無意惜花殘，留得青山隔雨看。",
            "可怪天公不憐客，綠陰成後却春寒。"
        ],
        "title": "北湖暮春十首  其一",
        "id": "5231d120-2a5e-4174-9cdc-30bef848d335"
    },
    {
        "author": "周紫芝",
        "paragraphs": [
            "北湖看雨兩春餘，忘却漁村笠澤居。",
            "去歲鶯花猶是主，今年鬚鬢不勝疏。"
        ],
        "title": "北湖暮春十首  其二",
        "id": "825b9ca8-5a15-476d-bfe8-cf4a2c37706c"
    },
    {
        "author": "周紫芝",
        "paragraphs": [
            "花到酴醿欲盡時，一春已是燕游稀。",
            "舊來持酒聽歌處，乞與東風燕子飛。"
        ],
        "title": "北湖暮春十首  其三",
        "id": "c6765f77-caec-4998-b77f-b5545c558c4d"
    },
    {
        "author": "周紫芝",
        "paragraphs": [
            "長安市裏人如海，靜寄庵中日似年。",
            "夢斷午窗花影轉，小爐猶有睡時煙。"
        ],
        "title": "北湖暮春十首  其四",
        "id": "6b6dfa12-709a-4c7a-9e35-3808c6354f6b"
    },
    {
        "author": "周紫芝",
        "paragraphs": [
            "幾日春風自在顛，誰家相喚上鞦韆。",
            "難留花住那堪雨，不奈天寒更禁烟。"
        ],
        "title": "北湖暮春十首  其五",
        "id": "4ad1e7e1-fe5b-43ec-bfc4-999194eacca6"
    },
    {
        "author": "周紫芝",
        "paragraphs": [
            "洛紅聞說爛如霞，應著青油密護遮。",
            "莫剪姚黄供老眼，使君頭白懶看花。"
        ],
        "title": "北湖暮春十首  其六",
        "id": "a09ea980-e8af-4f11-964c-e865d2f0600c"
    },
    {
        "author": "周紫芝",
        "paragraphs": [
            "韋郎詩淡少人傳，貪看仙書不愛眠。",
            "閑磨小團新樣月，撥灰重試古龍涎。"
        ],
        "title": "北湖暮春十首  其七",
        "id": "2d317894-1159-4af0-86b1-e628d895cae4"
    },
    {
        "author": "周紫芝",
        "paragraphs": [
            "西施乳白魚供箸，樊素唇紅果薦新。",
            "不恨江干春晼晚，旅庖猶是慰愁人。"
        ],
        "title": "北湖暮春十首  其八",
        "id": "33ac2cff-71e5-425c-bffb-2894108f8608"
    },
    {
        "author": "周紫芝",
        "paragraphs": [
            "落絮天慵草漸勻，最遲紅藥又成塵。",
            "苦無黄鳥能歌舞，連日春陰悶殺人。"
        ],
        "title": "北湖暮春十首  其九",
        "id": "6d06ca43-c140-45aa-be08-62627693a282"
    },
    {
        "author": "周紫芝",
        "paragraphs": [
            "燕梁夫婦幾時歸，養得新雛總解飛。",
            "投老卜巢猶未定，可憐人不似烏衣。"
        ],
        "title": "北湖暮春十首  其一○",
        "id": "1317e071-d6f3-4150-a004-f7fd907cc5f9"
    },
    {
        "author": "周紫芝",
        "paragraphs": [
            "從他白髪三千丈，莫管人生七十稀。",
            "滿載月明歌一曲，到花亭裏醉中歸。"
        ],
        "title": "次韻元相題到花亭",
        "id": "b35fdddc-bbbe-449e-9a8b-9e80844c24ae"
    },
    {
        "author": "周紫芝",
        "paragraphs": [
            "廬阜老人心古錐，頗學子長多愛奇。",
            "晚生恨不見前輩，一談往事神先馳。",
            "龍眠人品似摩詰，不比老閻呼畫師。",
            "往時袖手閲神駿，三馬就斃何由追。",
            "都人一日傳萬口，後生聞此心懷疑。",
            "諸孫今喜典型在，此事頗從君得之。",
            "吾皇仁聖重賢士，子孫必錄初無遺。",
            "但令苛政不如虎，會有善事令天知。",
            "碧油擁被報政急，桁楊臥壁催科遲。",
            "他年父老歌遺愛，爲君摩石題蒼碑。"
        ],
        "title": "送李瑞昌",
        "id": "f9b4b463-6a17-49b0-9599-b84bd2a0af25"
    },
    {
        "author": "周紫芝",
        "paragraphs": [
            "春去無花伴白顛，旋栽紅艶照霜前。",
            "髯郎莫剪柔柯去，留作秋風一醉眠。"
        ],
        "title": "余手植木芙蕖數十本山亭之下比聞頗爲群羊踐履",
        "id": "92b3107d-33d2-4ba0-bfec-38024367391e"
    },
    {
        "author": "周紫芝",
        "paragraphs": [
            "獮猴莫厭土牛遲，天馬能行老更奇。",
            "論事頗遭官長怒，潔身惟恐世人知。",
            "簿書奔走聊應爾，臺閣飛騰自有時。",
            "雲落斷鴻誰是伴，尺書何日慰相思。"
        ],
        "title": "送高仲思提幹",
        "id": "8023e61d-215f-490c-9ba1-650fb6ef255d"
    },
    {
        "author": "周紫芝",
        "paragraphs": [
            "一年身寄水南村，誰把禪床一席分。",
            "去住隨緣本無意，道人蹤跡似孤雲。"
        ],
        "title": "送瑩老住灌谿  其一",
        "id": "880be645-5b11-47d4-b199-ff52bdedc506"
    },
    {
        "author": "周紫芝",
        "paragraphs": [
            "竹坡無物可關懷，只有青山眼爲開。",
            "未識灌溪真面目，煩君著句畫將來。"
        ],
        "title": "送瑩老住灌谿  其二",
        "id": "7fa456d9-9c1a-448b-a1af-85e960363ac5"
    },
    {
        "author": "周紫芝",
        "paragraphs": [
            "家在湓城五老山，與君相望各江干。",
            "如何肯撥艅艎棹，便欲來同苜蓿盤。",
            "傾蓋盡知今日意，買鄰仍結舊時歡。",
            "菊觴澆酒無離恨，淡榜書名看二難。"
        ],
        "title": "送楊師醇之臨安兼呈師古",
        "id": "3c77ef6e-48ba-4739-8e62-239fbb46947e"
    },
    {
        "author": "周紫芝",
        "paragraphs": [
            "晉祚傳千載，賢科重一時。",
            "擬横金殿棟，先剪桂林枝。",
            "月窟根盤壯，烟巖雨露滋。",
            "孤芳寧有種，凡木自多姿。",
            "臃腫樗空大，風流柳漫垂。",
            "惟應太邱令，功德季方知。"
        ],
        "title": "擬省題桂林一枝詩",
        "id": "9025744f-8880-4ab1-9268-3c5e4bc1cda3"
    },
    {
        "author": "周紫芝",
        "paragraphs": [
            "雨蹙江濤壯，天含暮靄低。",
            "年華添老色，風物似年時。",
            "富貴渾無念，情懷不到詩。",
            "度秋無一語，已是俗人爲。"
        ],
        "title": "秋來久不作詩書所感",
        "id": "174d70cf-b2d3-4ec4-9baf-99aab5a3569b"
    },
    {
        "author": "周紫芝",
        "paragraphs": [
            "未得安州信，空添楚水秋。",
            "雁寒飛不到，江遠望難休。",
            "去國雙紅旆，攜家兩白頭。",
            "可能無一字，分慰老人愁。"
        ],
        "title": "寄李安州未得别後書二首  其一",
        "id": "f08326c1-b24b-4fe3-874d-ac5bdeab03e4"
    },
    {
        "author": "周紫芝",
        "paragraphs": [
            "鄂渚他時縣，江南盡處州。",
            "平生求識面，此地忽同遊。",
            "湖外公開府，江邊我上樓。",
            "尺書何日到，能寄近詩不。"
        ],
        "title": "寄李安州未得别後書二首  其二",
        "id": "eac8289d-2e5a-4763-a8a6-258f703726c9"
    },
    {
        "author": "周紫芝",
        "paragraphs": [
            "雲衢欲上馬蹄輕，莫問長安路幾程。",
            "雙劍竟須騰巨澤，夜光元自當連城。",
            "偶因勸駕江邊日，猶記臚傳玉陛聲。",
            "澹墨榜知何日出，擬開春瓮爲君傾。"
        ],
        "title": "送富川秋舉五君子",
        "id": "a8eb9e5e-a14b-4bcc-9a2b-e618a0660b15"
    },
    {
        "author": "周紫芝",
        "paragraphs": [
            "黄梅雨熟汝辭家，數得秋風到藕花。",
            "書裏懸知有歸日，醉中不復問年華。"
        ],
        "title": "收小兒栞書二詩因趣其歸  其一",
        "id": "5fec3ca7-0c30-4fa2-9aed-c2c5ae9a5f1f"
    },
    {
        "author": "周紫芝",
        "paragraphs": [
            "廬峰今已卜菟裘，心共長江日月流。",
            "莫待西風彫綠草，速來隨我上歸舟。"
        ],
        "tags": [
            "长江"
        ],
        "title": "收小兒栞書二詩因趣其歸  其二",
        "id": "e09c428b-5f1a-4c1c-ac9c-0a31e818f508"
    },
    {
        "author": "周紫芝",
        "paragraphs": [
            "歸去來兮復幾時，臨流屢欲喚篙師。",
            "種秔有地供饑腹，佩犢無人作去思。",
            "偶著衣冠真是夢，倦尋丘壑已嫌遲。",
            "如今真在廬山裏，二妙堂成更乞詩。"
        ],
        "tags": [
            "庐山"
        ],
        "title": "次韻强幼安中大以僕築室濂溪見寄",
        "id": "e131514c-51fd-4d67-8da7-5a85e9848543"
    },
    {
        "author": "周紫芝",
        "paragraphs": [
            "白璧摩挲未有疵，榜齋銘座尚防微。",
            "欲從今日求聞過，故說當年是昨非。",
            "言行固知無裏襮，吏民何處不恩威。",
            "欲參函丈師全德，此去應須便拂衣。"
        ],
        "title": "强幼安中大示樂聞過齋記以詩爲謝",
        "id": "e468b48c-b8da-4656-84f6-04661977a735"
    },
    {
        "author": "周紫芝",
        "paragraphs": [
            "易生畫手妙，幻出猿與獐。",
            "雙猿掛樹枝，二獐回目光。",
            "烏衣白面兩臂長，雌雄相逐争跳梁。",
            "秋山果熟腹自飽，雲蹬路絕人誰傷。",
            "下臨長嘯頗自得，那愁解舞緋衣郎。",
            "二獐驚怪久眦睨，深羨兩猿高據烟林藏。",
            "猿狙喜怒不足說，獐鹿町畦寧無場。",
            "枝高地卑能有幾，蚿蛇自可俱相忘。",
            "富貴貧賤各有適，也恐萬事誰能量。"
        ],
        "title": "題趙倅家獐猿圖",
        "id": "a4218727-72b3-425d-b483-543e2f2ee2e3"
    },
    {
        "author": "周紫芝",
        "paragraphs": [
            "駕言陟前岡，勝賞追良辰。",
            "蒼黄慘暮色，浩蕩飛瑤塵。",
            "冰花似有意，娛我坐上賓。",
            "但恐白糢糊，偶失青嶙峋。",
            "造物有奇事，變滅無逡巡。",
            "斜陽忽到眼，萬疊羅蒼岷。",
            "戲從壺中天，漏此色界痕。",
            "况乃文字飲，盡屬我輩人。",
            "老守頗自愧，繆許參冠巾。",
            "念我千里行，維舟在江濱。",
            "雪既不可留，跡亦恐遂陳。",
            "置之勿復道，且飲樽中醇。"
        ],
        "title": "雪中同上醉山",
        "id": "a6523372-6630-47b1-ac28-4545383d8c76"
    },
    {
        "author": "周紫芝",
        "paragraphs": [
            "長江盡此是吾州，君去長江更盡頭。",
            "短棹只添行客恨，清樽肯爲故人留。",
            "飽聽夢澤洲前雨，却望蒼龍闕角樓。",
            "試問尺書何日到，會須紅蓼白蘋洲。"
        ],
        "tags": [
            "长江"
        ],
        "title": "送章使君守竟陵",
        "id": "509ebe72-74fb-4a4f-95c1-2af5485ddb0f"
    },
    {
        "author": "周紫芝",
        "paragraphs": [
            "聞說朱欄照眼新，一溪清淺共誰分。",
            "可憐橋下無情水，不遣龜魚識使君。"
        ],
        "title": "金山貫道人跨水作亭余爲名以枕流亭成而僕欲去作二詩因以留别  其一",
        "id": "a1c9307b-0f2f-49c4-87f7-c3fdbf6b8bd6"
    },
    {
        "author": "周紫芝",
        "paragraphs": [
            "與師同是一山雲，吹落江西却再分。",
            "聚散人生俱似夢，虎溪重過不煩君。"
        ],
        "title": "金山貫道人跨水作亭余爲名以枕流亭成而僕欲去作二詩因以留别  其二",
        "id": "70220641-3525-4f46-9f74-48ee9288792a"
    },
    {
        "author": "周紫芝",
        "paragraphs": [
            "朔風吹元雲，欲雪愁江天。",
            "煙颿駕海舶，橄欖來閩川。",
            "客言似有理，得失亦小偏。",
            "紅鹽落青子，嚼玉宜芳鮮。",
            "色香苦未發，遂雜春客煎。",
            "清香雖覆椀，翠潤殊嫣然。",
            "香味元自若，人生浪求全。",
            "方言田家翁，好惡能兩捐。",
            "一食輒苦口，棄擲古道邊。",
            "回甘入齒頰，拾遺止流涎。",
            "樸質固可笑，任真亦良賢。",
            "向來紛紛者，妄論誠可憐。"
        ],
        "title": "食橄欖記客語",
        "id": "51998c07-d5e4-4152-b962-9f1b6995af74"
    },
    {
        "author": "周紫芝",
        "paragraphs": [
            "是身本蘧廬，誤得兩朱轓。",
            "朅來臥江樓，白鷗看飛翻。",
            "驚鴻卷西風，吹落雲水間。",
            "江山相表裏，宇宙殊恢寛。",
            "但苦千種愁，不供萬疊山。",
            "幸兹洪崖君，仙馭超人寰。",
            "一身聊復爾，萬事不可干。",
            "富貴倘無求，藜藿亦自安。",
            "不須金鼎爐，養此玉棟顔。",
            "紛紛一回睇，往往俱冥頑。",
            "有如盗跖手，可鱠朝飯肝。",
            "居之彼不疑，念念我心寒。",
            "公今梨棗成，心地無險艱。",
            "横湖僅一葦，經月無寒暄。",
            "昔爲吏曹郎，今带儒生酸。",
            "繆從周旋間，獲奉澹泊歡。",
            "公已聞大道，我猶縳枯禪。",
            "誰知數日惡，忽有千里歎。",
            "古道催行輈，滿山霜葉丹。",
            "仙凡自此隔，無復相追攀。",
            "餘生幾何時，白日飛驚湍。",
            "願公追松喬，駕鶴驂翔鸞。",
            "我亦上五老，舉首雲間看。"
        ],
        "title": "次韻桂嘉任郎中贈别二十四韻",
        "id": "4bc9da09-4a72-41d8-8a13-8db59ec182a2"
    },
    {
        "author": "周紫芝",
        "paragraphs": [
            "三國英雄氣似雲，江南只數故將軍。",
            "借令馬上身猶健，應笑中原鼎尚分。",
            "謚册屢沾新雨露，斷碑空說舊功勳。",
            "斜陽萬里明如雪，獨倚欄干酒半醺。"
        ],
        "title": "題卷雪樓",
        "id": "23f96177-b8c7-4398-9e92-d696a3c2c905"
    },
    {
        "author": "周紫芝",
        "paragraphs": [
            "先生自以滑稽雄，何事偷身入漢宮。",
            "跨鶴乘鸞本無定，安知不到此山中。"
        ],
        "title": "大冶山中有東方寺世傳東方曼倩嘗讀書於此寺後有聖泉凡邑人之乞子於此者隨願輒得僧慧滿住持十載無日不醉癸酉冬十二月之吉趺坐示寂九日而色不變人皆攜酒來酌師至暮必頳頰泚顙状如醉人然其事甚怪金山貫道人將赴東方之請於其行也戲作三詩送之因紀其事使刻之山中以傳好事者  其一",
        "id": "f8522455-1796-4803-8ff8-812f33f82067"
    },
    {
        "author": "周紫芝",
        "paragraphs": [
            "平生著酒滿葫蘆，醉上禪床不用扶。",
            "更把酡顔驚世俗，方知肉眼是凡夫。"
        ],
        "title": "大冶山中有東方寺世傳東方曼倩嘗讀書於此寺後有聖泉凡邑人之乞子於此者隨願輒得僧慧滿住持十載無日不醉癸酉冬十二月之吉趺坐示寂九日而色不變人皆攜酒來酌師至暮必頳頰泚顙状如醉人然其事甚怪金山貫道人將赴東方之請於其行也戲作三詩送之因紀其事使刻之山中以傳好事者  其二",
        "id": "93bed6bd-2e77-453b-b97c-40c97b6d5fe5"
    },
    {
        "author": "周紫芝",
        "paragraphs": [
            "誰謂靈泉易感通，解令少婦却愁容。",
            "道人應爲衆生說，此事如何著得儂。"
        ],
        "title": "大冶山中有東方寺世傳東方曼倩嘗讀書於此寺後有聖泉凡邑人之乞子於此者隨願輒得僧慧滿住持十載無日不醉癸酉冬十二月之吉趺坐示寂九日而色不變人皆攜酒來酌師至暮必頳頰泚顙状如醉人然其事甚怪金山貫道人將赴東方之請於其行也戲作三詩送之因紀其事使刻之山中以傳好事者  其三",
        "id": "291fce76-5477-4805-b76e-5c77577ecdee"
    },
    {
        "author": "周紫芝",
        "paragraphs": [
            "鵲尾烟横不卷簾，莫嫌好客坐無氈。",
            "道人此室知何用，留與衰翁聽雪眠。"
        ],
        "title": "游香巖一小室甚温潔坐客皆言雅宜聽雪各賦一首",
        "id": "79d4455c-be66-4267-9631-934a6dadf615"
    },
    {
        "author": "周紫芝",
        "paragraphs": [
            "跨鞍不作永城留，馬上烟銷霽色浮。",
            "便恐匡廬來入望，此行今日是江洲。"
        ],
        "tags": [
            "庐山"
        ],
        "title": "曉發永城",
        "id": "36f16865-2bd2-4e8a-a66b-9c43c9083f7a"
    },
    {
        "author": "周紫芝",
        "paragraphs": [
            "我昔西來野梅發，今歲梅花似前臘。",
            "流年别我誰肯留，衰鬢羞花不成折。",
            "昔非今是未必然，尺短寸長何足說。",
            "到家浄洗客衣塵，猶有匡廬半山雪。"
        ],
        "tags": [
            "庐山"
        ],
        "title": "瑞昌道中梅",
        "id": "bc954964-618f-41d0-845c-17cd81d0881d"
    },
    {
        "author": "周紫芝",
        "paragraphs": [
            "亳后出，莘野興。",
            "一德懋，三台明。",
            "歲在午，月嘉平。",
            "鼓坎坎，玉簫鳴。",
            "醉厭厭，椒醑馨。",
            "閲萬古，所未聞。",
            "肖說像，傳堯文。",
            "盤誥出，德爵尊。",
            "依日月，慶風雲。",
            "等箕翼，奉羲軒。",
            "願公壽兮錫公齡。"
        ],
        "title": "時宰生日樂章七首 樂賢臣章第一",
        "id": "fe145427-b8fe-4616-914b-f2f95ed345d7"
    },
    {
        "author": "周紫芝",
        "paragraphs": [
            "六親和，孝慈不出。",
            "國道昌，忠臣不立。",
            "韙公節，秋霜栗。",
            "繄公忠，貫白日。",
            "河洛腥，黄霧塞。",
            "梟獍鳴，羣姦集。",
            "靡它而從中不沐，忠臣飲氣義士戢，主左與左公不屈。",
            "茫茫沙漠萬里天，渺渺歸船海中檝。",
            "公之歸，天爲悅。",
            "願壽公兮報公節。"
        ],
        "title": "時宰生日樂章七首 忠貫日章第二",
        "id": "5bcf6fb3-895f-4929-b51f-f65534da38a3"
    },
    {
        "author": "周紫芝",
        "paragraphs": [
            "歲在昔，時否屯。",
            "河陽狩，滄海渾。",
            "將惰驕，霸棘分。",
            "盜連行，兵蜂屯。",
            "公決策，摭霧雰。",
            "豐豕封，群羊奔。",
            "佩槖鞬，朝帝閽。",
            "姦氣讋，聖道尊。",
            "三階明，萬室歡。",
            "帝籍功，永不刊。",
            "願壽公兮公永安。"
        ],
        "title": "時宰生日樂章七首 回瀾章第三",
        "id": "466f8734-79eb-4db7-952d-133290fad546"
    },
    {
        "author": "周紫芝",
        "paragraphs": [
            "單于朝，流沙暨。",
            "天降康，神樂只。",
            "坐法宮，聖天子。",
            "稽唐虞，制六藝。",
            "屬大儒，明古義。",
            "金支張，玉帛制。",
            "告太平，備昭事。",
            "天馬徠，渥洼至。",
            "朱鳥徠，翔九陛。",
            "願壽公兮報公治。"
        ],
        "title": "時宰生日樂章七首 單于朝章第四",
        "id": "7cba4b00-f5aa-46e2-b6b7-9d6061602d40"
    },
    {
        "author": "周紫芝",
        "paragraphs": [
            "馬牛歸，文軌同。",
            "洛邑宅，神邱蒙。",
            "神光流，爟火通。",
            "君車駕，款郊宮。",
            "君車回，霈澤豐。",
            "神既娯，景沖融。",
            "俗阜康，君樂雍。",
            "願壽公兮報公功。"
        ],
        "title": "時宰生日樂章七首 歌泰和章第五",
        "id": "94e90733-4318-4e41-a50e-e01a5483a3d0"
    },
    {
        "author": "周紫芝",
        "paragraphs": [
            "排天門，羅萬戟。",
            "升三陔，祠泰一。",
            "旗幡幡，鼓吸吸。",
            "降赤霄，下瑤席。",
            "泰一徠，景貺集。",
            "歲三登，連八極。",
            "五臣相，宇宙一。",
            "神降臨，罔不吉。",
            "神言歸，恍兮惚。",
            "願壽公兮報公德。"
        ],
        "title": "時宰生日樂章七首 泰一徠章第六",
        "id": "026b52cd-8f32-4d4d-aa26-6c8f511617cc"
    },
    {
        "author": "周紫芝",
        "paragraphs": [
            "榆關以北，一騎不馳。",
            "孰窺漢月，燧息烽夷。",
            "塞草春榮，夷氓負犁。",
            "九州萬井，風恬俗怡。",
            "血屬相保，母父子妻。",
            "既續厥嗣，亦活黄萊，幾億萬年。",
            "維德所施，礽雲來睇。",
            "天之報之，壽之福之。",
            "劫塵可數，此報何期。"
        ],
        "title": "時宰生日樂章七首 榆中章第七",
        "id": "0aa3df46-6326-4f13-8d11-a024ea37ec60"
    },
    {
        "author": "周紫芝",
        "paragraphs": [
            "人物推前輩，風流自一時。",
            "空憐瀼溪水，還繞漫郎祠。",
            "君已新華屋，吾猶續斷碑。",
            "誰當知此意，只有少陵詩。"
        ],
        "title": "登元次山新祠",
        "id": "bd2e476a-b135-41c6-8ba2-df25d3763a1d"
    },
    {
        "author": "周紫芝",
        "paragraphs": [
            "高臥何由雨墊巾，關門聊此寄閑身。",
            "長生自是君家事，白髮應憐我輩人。",
            "多釀醉鄉千日酒，豈知浮世十朱輪。",
            "重來却踐山中約，猶有桃花一半春。"
        ],
        "title": "過劉道士庵壁間見梁竑父蘇季文詩因用其韻",
        "id": "131b86d0-f580-4a9b-b937-8c5423dd3779"
    },
    {
        "author": "周紫芝",
        "paragraphs": [
            "久作懷鄉夢，今年拚不歸。",
            "奉親猶得粟，見客已忘衣。",
            "憑几看帆過，開門任燕飛。",
            "皇天憐老病，留此著柴扉。"
        ],
        "title": "遷居二首  其一",
        "id": "ad47c898-82f5-4db9-8034-6070461543cb"
    },
    {
        "author": "周紫芝",
        "paragraphs": [
            "扶病翻書卷，移家枕斷城。",
            "雲空千嶂曉，門静一江横。",
            "葉密催春事，花飛惱客情。",
            "暮霞將霽色，招我作山行。"
        ],
        "title": "遷居二首  其二",
        "id": "8ad0f38b-54cb-460c-8814-eab93cd29aa9"
    },
    {
        "author": "周紫芝",
        "paragraphs": [
            "越羅初欲替茸裘，二月輕寒比麥秋。",
            "潘老凋疏空惜鬢，庾郎憔悴不禁愁。",
            "催歸燕子春何限，落盡桃花雨未休。",
            "誰遣少年隨夢去，不教人似柳風流。"
        ],
        "title": "傷春二首擬近體  其一",
        "id": "0b650ee0-af4b-4792-9c26-934dc1ecb24e"
    },
    {
        "author": "周紫芝",
        "paragraphs": [
            "一幅輕紗老秃翁，半簾疏雨著東風。",
            "長條柳伴短條舞，深色桃欺淺色紅。",
            "愁思但知嫌酒薄，客情終不似春濃。",
            "盡將黑海無名障，付與邯鄲一夢中。"
        ],
        "title": "傷春二首擬近體  其二",
        "id": "f3c79e55-b2b1-462f-9f5b-a89d7ecfa89f"
    },
    {
        "author": "周紫芝",
        "paragraphs": [
            "豈料餘生兩鬢皤，廬峰猶得共婆娑。",
            "昔年自作南柯夢，此去心如古井波。",
            "官冷故人書不到，日長齋閣睡還多。",
            "文園曾病猶堪酒，傳語風光奈我何。"
        ],
        "title": "再賦傷春二首  其一",
        "id": "6eec9a0e-f1d3-41c8-8721-6cf1de3c26e6"
    },
    {
        "author": "周紫芝",
        "paragraphs": [
            "潯陽江上聽琵琶，買得江天且寄家。",
            "带雨衝泥看燕子，隨風著地數飛花。",
            "人來裹飯何妨病，客去張羅亦自嘉。",
            "還了世間無限債，却修香火足生涯。"
        ],
        "title": "再賦傷春二首  其二",
        "id": "46caad37-01c1-4e4e-a8dd-300901872128"
    },
    {
        "author": "周紫芝",
        "paragraphs": [
            "昔年喚客飲湖邊，猶記湖天五月寒。",
            "白鷺翻空歸杳靄，驚濤卷雪到杯盤。",
            "鯤鵬水擊三千里，雲夢胸吞八九寛。",
            "想得拍堤春漲滿，又吹飛雨濕闌干。"
        ],
        "title": "客自富川來言湖水已到萬坡",
        "id": "ae319216-4531-48eb-b822-c4d262c676dd"
    },
    {
        "author": "周紫芝",
        "paragraphs": [
            "春來未得復州書，流落他鄉我獨居。",
            "今日離羣天際雁，昔年同隊水中魚。",
            "遙知賣劒方成俗，想得追鋒便賜車。",
            "擬約琵琶亭下月，伴君一醉復何如。"
        ],
        "title": "寄章復州",
        "id": "d56b9048-40ff-4628-a485-41aa8a7ce696"
    },
    {
        "author": "周紫芝",
        "paragraphs": [
            "平生寡友，形影相弔。",
            "與君結交，相視一笑。",
            "四方萬里，動静險夷。",
            "我惟子求，子必我随。",
            "聿來湓江，屋廬既正。",
            "相子攸居，我室乃定。",
            "得子之宮，於窗之南。",
            "風莖雨葉，蔚其鬖鬖。",
            "人言死貓，可引活竹。",
            "貓死地虛，根行竹綠。",
            "又言無法，移必行迷。",
            "仍標其根，以識東西。",
            "區區百設，何乃多事。",
            "事在眉睫，初無妙理。",
            "穴地成坎，碎土加篩。",
            "沃以斗水，和之成泥。",
            "置竹其中，實之以土。",
            "土燥潤久，可月不雨。",
            "逮其雨來，竹既已成。",
            "熱不受暑，寒不變青。",
            "嗟哉此君，以節自負。",
            "如遇君子，理宜調護。",
            "君欲何法，無法可傳。",
            "併以告子，俾知竹賢。"
        ],
        "title": "南窗植竹數百竿後數日蔚然俱青客問種竹法作四言以告之",
        "id": "eb70a20d-f707-472c-8c05-88fd9204cf6e"
    },
    {
        "author": "周紫芝",
        "paragraphs": [
            "七十詩翁鬢已華，平生未識水仙花。",
            "如今始信黄香錯，剛道山礬是一家。"
        ],
        "title": "九江初識水仙二首  其一",
        "id": "5942d9c3-bd27-4165-b455-db0e2d24c6d1"
    },
    {
        "author": "周紫芝",
        "paragraphs": [
            "天香不染麝煤烟，家近龍宮寶藏邊。",
            "世上鉛華無一點，分明真是水中仙。"
        ],
        "title": "九江初識水仙二首  其二",
        "id": "778b8e45-3718-4a45-884e-079d79af6aab"
    },
    {
        "author": "周紫芝",
        "paragraphs": [
            "青裘短袂瘦軀長，拄杖横擔古錦嚢。",
            "變盡形容人不識，家僮應怪賀知章。"
        ],
        "title": "新作布裘二絕  其一",
        "id": "dc94981e-aacd-4bb6-8e64-12dffd770a31"
    },
    {
        "author": "周紫芝",
        "paragraphs": [
            "少日無心佩紫嚢，一生裘葛是衣裳。",
            "但知野服尋山便，不學唐裝又晉裝。"
        ],
        "title": "新作布裘二絕  其二",
        "id": "92bf7b69-65e4-4a96-a70a-19ffafd6b491"
    },
    {
        "author": "周紫芝",
        "paragraphs": [
            "公孫舞渾脱，長史妙心畫。",
            "老兵塗箒堊，中郎出飛帛。",
            "得法自所見，豈用規疇昔。",
            "隨人作書奴，終與古人隔。",
            "游絲最無事，何止但百尺。",
            "飛來若有態，吹去忽無跡。",
            "使君看青天，意外得新格。",
            "映空疑有無，著紙互絡繹。",
            "神機殆天授，至技非人積。",
            "遂令一絲輕，可掛千金石。",
            "聊將畫沙錐，幻出蟲網壁。",
            "我雖不解書，好書乃成癖。",
            "公如儻有意，能事不敢迫。"
        ],
        "title": "吳傳朋郎中自出新意作游絲書妙絕一時士大夫皆賦詩爲作數語書軸尾",
        "id": "c13b8fbd-0293-432e-8f4d-4735aa4d8cff"
    },
    {
        "author": "周紫芝",
        "paragraphs": [
            "竟陵老守尚書郎，平生墨妙窺鍾王。",
            "會令夜鬼助奇崛，更與游絲争短長。",
            "游絲忽從天際落，洗眼熟視無毫芒。",
            "癡兒著意吹不起，春風無力難飛揚。",
            "草雖號聖亦可到，此品入神誰復强。",
            "使君憐我頗知好，五十六珠投夜光。",
            "溪藤搗紙滑勝玉，古錦縫嚢牢祕藏。",
            "要遣張顛與醉素，不敢與公分雁行。"
        ],
        "title": "傳朋爲作游絲小軸報以長句",
        "id": "680c5414-ee2a-4fae-b0f0-9d6aefb266d9"
    },
    {
        "author": "周紫芝",
        "paragraphs": [
            "揚雄新著草元書，却笑相如賦子虛。",
            "借使曲終方奏雅，比君符命復何如。"
        ],
        "title": "讀司馬長卿傳",
        "id": "17d5d225-5ce5-4de7-b835-e8d5940ccadf"
    },
    {
        "author": "周紫芝",
        "paragraphs": [
            "病起忽數日，杖策周吾廬。",
            "桃花手新栽，小紅今欲舒。",
            "萱草未出土，苗葉將扶疏。",
            "物變乃如此，光景難踟蹰。",
            "退自觀我生，今形復何如。",
            "夢前黑垂髫，夢後霜入鬚。",
            "安得萬丈繩，縳此窗間駒。",
            "先生可笑人，爲生本田。",
            "晚汙琳館粟，俾代南山鋤。",
            "皇恩浩如海，臣報終難虛。",
            "老力雖不足，閑日幸有餘。",
            "願炷金鼎鑪，日誦琅函書。",
            "跪祝望天門，聖壽如居諸。"
        ],
        "title": "病起節物可驚效柳子厚",
        "id": "11288a6c-2c42-4c9a-a9e4-5754c7ce661e"
    },
    {
        "author": "周紫芝",
        "paragraphs": [
            "雪帳垂空萬事休，醉來高枕竹猫頭。",
            "不知金谷園中障，輸與儂家幾百籌。"
        ],
        "title": "紙帳二首  其一",
        "id": "54398e22-e2bd-42e9-a98e-d38dea77b09a"
    },
    {
        "author": "周紫芝",
        "paragraphs": [
            "荆王翠羽衾中夢，太尉銷金帳裏歌。",
            "若以道人銀色界，雖無歡笑亦無魔。"
        ],
        "title": "紙帳二首  其二",
        "id": "b3534a7a-cb00-4101-9bc0-3cb19a1fa03d"
    },
    {
        "author": "周紫芝",
        "paragraphs": [
            "寶祚開蒼籙，炎精表赤符。",
            "乾坤歸聖統，廊廟得真儒。",
            "事借帷籌定，顛從漏刻扶。",
            "兵銷九節度，儀肅五單于。",
            "意與神明會，功知傳記無。",
            "公師隆化道，嗣相恊神謨。",
            "世業垂餘慶，天心究永圖。",
            "貂冠親日月，玉座接都俞。",
            "自可均調鼎，猶謙謝秉樞。",
            "槐庭何日見，繡袞幾時紆。",
            "大府連甍棟，翔鸞踵步趨。",
            "侏離將入賀，象寄盡交孚。",
            "光耀三台宿，喧騰百雉都。",
            "傳呼鳯尾諾，導從火城驅。",
            "隔坐恩由占，同朝禮固殊。",
            "位雖仍亞保，望久在中區。",
            "藝籍明經殿，文星照石渠。",
            "諸生咨典故，列辟奉規摹。",
            "往歲方平難，斯民稍避胡。",
            "大臣俱宿德，四海盡夷塗。",
            "効已知無敵，天應信不誣。",
            "他年各安堵，此日記垂弧。",
            "雲篆祈千載，霞漿賜百壺。",
            "中人傳詔旨，東閣擁金朱。",
            "舊物歸龍榜，歡聲徹海隅。",
            "一門天爲喜，萬里物皆蘇。",
            "寒士勤推轂，和春入朽株。",
            "恩嘗蒙草木，才不補唐虞。",
            "只有祈年頌，持爲報德珠。",
            "苐慚床下拜，雲嶠隔江湖。"
        ],
        "title": "秦觀文生日詩三十韻",
        "id": "b9890ff8-cda2-4c0e-8609-6945b1d6c311"
    },
    {
        "author": "周紫芝",
        "paragraphs": [
            "一身和影共婆娑，看盡人間兩鬢皤。",
            "要好只銷長閉戸，便開三徑已爲多。"
        ],
        "title": "題陳大卿三徑堂",
        "id": "cbdbd6a2-0a07-437b-8325-76c31ba15836"
    },
    {
        "author": "周紫芝",
        "paragraphs": [
            "曈曨曉色上簾旌，吹盡江頭滴雨聲。",
            "百歲一生常苦惱，三春幾日好晴明。",
            "從他落絮隨人去，但趁青山放脚行。",
            "尚有詩腸新鼓吹，滿攜樽酒聽黄鶯。"
        ],
        "title": "曉晴",
        "id": "3c899f49-7e95-4992-a1bf-9e040de0e555"
    },
    {
        "author": "周紫芝",
        "paragraphs": [
            "西風獵獵轉紅旌，吹盡春霖點滴聲。",
            "曉送楚雲歸隴去，夜看淮燒隔江明。",
            "舞狂恨我無長袖，句好從君得短行。",
            "擬爲新晴歌一曲，誰將此調付鶯鶯。"
        ],
        "title": "楊得臣見和曉晴長句用韻奉酬  其一",
        "id": "84f3d5ed-723a-48c8-825b-416450e52c7c"
    },
    {
        "author": "周紫芝",
        "paragraphs": [
            "詩翁老去得雙旌，慣聽清漣夜雨聲。",
            "水到潯陽心獨喜，雲開廬阜眼先明。",
            "落花已是春三月，飛蓋猶堪酒數行。",
            "寄語草元窗下客，忍令辜負曉啼鶯。"
        ],
        "title": "楊得臣見和曉晴長句用韻奉酬  其二",
        "id": "59b3bb6d-b6a0-465e-a61e-a3df405e25b4"
    },
    {
        "author": "周紫芝",
        "paragraphs": [
            "歸心何事等搖旌，叔起能詩近有聲。",
            "豈料從遊如夢寐，不知風雨過清明。",
            "拍浮我自堪娯老，矍鑠誰應更請行。",
            "此去定交君見許，爲歌伐木賦鳴鶯。"
        ],
        "title": "楊得臣見和曉晴長句用韻奉酬  其三",
        "id": "a1c8fe61-5033-47dd-b81f-db11873e3aa6"
    },
    {
        "author": "周紫芝",
        "paragraphs": [
            "上最初無善可旌，歸來和雨聽江聲。",
            "自憐老眼昏花甚，乞得晴窗夕照明。",
            "蓮葉繫舟驚水滿，魚須拄頬看雲行。",
            "君能著屐時相過，猶有殘春一雨鶯。"
        ],
        "title": "楊得臣見和曉晴長句用韻奉酬  其四",
        "id": "142f2de6-d1c6-4ff8-9b53-ce137568872a"
    },
    {
        "author": "周紫芝",
        "paragraphs": [
            "何處籠街引旆旌，老翁高臥聽雞聲。",
            "看花强起尋韋曲，謁帝空思入大明。",
            "有興時彈流水調，無情懶賦麗人行。",
            "青春别我誰爲伴，只有能歌綠樹鶯。"
        ],
        "title": "楊得臣見和曉晴長句用韻奉酬  其五",
        "id": "9fd9df28-d063-4d90-ab7d-efce6a2feebb"
    },
    {
        "author": "周紫芝",
        "paragraphs": [
            "隨緣南北似風旌，飽聽波濤處處聲。",
            "今日園花風裏盡，到時江月雪中明。",
            "雖無格磔鈎輈語，尚有媻姗勃窣行。",
            "誰餞東君沸歌管，琵琶絃上囀春鶯。"
        ],
        "title": "楊得臣見和曉晴長句用韻奉酬  其六",
        "id": "c28be682-c95d-41b9-aa15-ed60e5f6aa91"
    },
    {
        "author": "周紫芝",
        "paragraphs": [
            "元祐文華掲綵旌，金沙别乘有家聲。",
            "天教雲彩歸何處，詩共晴光欲鬬明。",
            "已閣山前山後雨，尚堪水北水南行。",
            "不應文石班中客，肯伴韋郎賦曉鶯。"
        ],
        "title": "奉酬晁强伯見和曉晴長句",
        "id": "fde33076-3792-481d-b100-9494406b3868"
    },
    {
        "author": "周紫芝",
        "paragraphs": [
            "見賢殊未駐干旌，叩戸先聞剝啄聲。",
            "春去鳥啼千樹暗，雨餘花落一窗明。",
            "新詩已得前人法，病足惟追逸驥行。",
            "何日長安君得意，著鞭閑聽上林鶯。"
        ],
        "title": "奉酬晁元采三和前韻",
        "id": "4e2290ac-1f8a-4c2a-982f-e8f8843f5059"
    },
    {
        "author": "周紫芝",
        "paragraphs": [
            "三月瞿塘峻江水，萬里歸來蜀都帥。",
            "盡收五十四州書，畫舸連檣當歌吹。",
            "有唐文士幾千人，文不逮漢詩則異。",
            "開元天寶光熖長，長慶元和殿唐季。",
            "化入寶奩脂澤中，亦有風滿有能事。",
            "六十餘家三百年，天遣遺風未全墜。",
            "青衫昔日同舍郎，老傍人間百無意。",
            "將焚筆硯技輒癢，未說風騷心復醉。",
            "公堂許我能篇章，遺以斯文慰憔悴。",
            "徒令後學羞捧心，誰與前賢共聯轡。",
            "爲公隱几抱殘編，聊伴青奴問朝霽。"
        ],
        "title": "曹度堅待制罷帥成都歸江南以川中唐人六十家詩見遺作長句爲謝",
        "id": "ae5a67e2-102c-43af-bf71-c98f615737b9"
    },
    {
        "author": "周紫芝",
        "paragraphs": [
            "曲欄干外水平階，池上朱扉繞翠苔。",
            "燕子飛來人不到，鹿葱花在雨中開。"
        ],
        "title": "雨中讀韓致光詩偶池上鹿葱盛開因效其體  其一",
        "id": "8e84b0eb-e3d0-4570-bca8-f7f1ebd1f8d2"
    },
    {
        "author": "周紫芝",
        "paragraphs": [
            "雕盡朱顔白盡頭，種花本爲欲忘憂。",
            "誰知花上風和雨，添得周郎一段愁。"
        ],
        "title": "雨中讀韓致光詩偶池上鹿葱盛開因效其體  其二",
        "id": "4709e2d4-0c36-4e5e-a3bd-3b5fbcb8a7ea"
    },
    {
        "author": "周紫芝",
        "paragraphs": [
            "小臣拜祝奉千秋，敕賜宮花憶滿頭。",
            "今日江邊揩病眼，五雲常望帝王州。"
        ],
        "title": "天申節日謁告不赴贊祝擬王仲初  其一",
        "id": "cc400077-20c3-4d09-94ea-08a142bc55ab"
    },
    {
        "author": "周紫芝",
        "paragraphs": [
            "吾皇一出萬方春，自合傾心祝至尊。",
            "乞得養痾閑地祿，此生尺寸是君恩。"
        ],
        "title": "天申節日謁告不赴贊祝擬王仲初  其二",
        "id": "09b66fd0-f346-40d2-a48e-59e0838e2e52"
    },
    {
        "author": "周紫芝",
        "paragraphs": [
            "花裏飛來粉翅疏，香羅扇上得形模。",
            "只緣容易無人愛，但說滕王蛺蝶圖。"
        ],
        "title": "題畫蛺蝶小扇",
        "id": "95c3deef-427a-4817-b73c-aa626b2f45e6"
    },
    {
        "author": "周紫芝",
        "paragraphs": [
            "小扇題詩墨色新，碧紗囊剪藕絲勻。",
            "月團常在纖纖手，不用流蘇拂暗塵。"
        ],
        "title": "題小扇",
        "id": "84734164-15f9-47cf-b7b4-6f1cec0dbf4b"
    },
    {
        "author": "周紫芝",
        "paragraphs": [
            "數枝臨水見纖娥，新採紅藍染襪羅。",
            "傳語薫風莫吹去，且容留眼看微波。"
        ],
        "title": "池蓮初著數花",
        "id": "68692296-aa18-4033-abe5-7b8ea2bf42cc"
    },
    {
        "author": "周紫芝",
        "paragraphs": [
            "湖邊老守湖是家，湖光十里蒙寒沙。",
            "我來不見花如錦，但聞荷葉飛天涯。",
            "小池今無十許步，晚雨亦開三數花。",
            "人生樂事無多少，可意應須隨分了。"
        ],
        "title": "富水軍治有巨澤往歲荷花滿湖郡守歲取荷葉可貿百千一日曝之湖濱大風吹卷飛數十里頃刻俱盡又採葉者頗以爲苦瀝膏油以毒之逮僕至閱兩歲無一花今年結茅於此穴小池植數十根而花已可觀因感前事遂書之",
        "id": "85a420bd-6285-4b7a-90a7-76eb0b547daa"
    },
    {
        "author": "周紫芝",
        "paragraphs": [
            "事非昨夢本來空，正在黄粱一熟中。",
            "到處隨緣是安樂，人生何地有窮通。",
            "飛衣不對東風舞，霜葉空憐醉面紅。",
            "只恐他年終未免，傳家重說小申公。"
        ],
        "title": "題吕伸友寓安堂",
        "id": "54e952de-3fb9-4ace-b724-893e3779254d"
    },
    {
        "author": "周紫芝",
        "paragraphs": [
            "東堂坐甑遭炊蒸，西簷烈日方騰騰。",
            "炎官張傘火漸熾，烏豕渡河雲不興。",
            "五官大夫有遺種，十八公自分雲仍。",
            "羲和揮戈不可却，郢匠剪毛歸作棚。",
            "南風颯瑟出餘韻，怒龍奮迅蒼髯昇。",
            "香來鼻觀過一雨，便恐冰麝終難勝。",
            "天公割此一席地，付與老翁來曲肱。",
            "何時快著短齒屐，信手自把南山藤。",
            "臥聽松風滿山雨，去作水邊巖下僧。"
        ],
        "title": "剪松毛小栅以詩落成",
        "id": "a5a710e1-2623-44f4-8044-d031a84da8df"
    },
    {
        "author": "周紫芝",
        "paragraphs": [
            "長虹截天雨初斷，孤日翻光上銀漢。",
            "忽從海底出三山，就中蓬萊正奇觀。",
            "黄金塗闕射日光，白玉飛欄入天半。",
            "青童舞女各媻姗，手執雲幢影凌亂。",
            "想得神清洞府君，應榜春皇侍香案。",
            "群飛白鶴徒爾爲，化作蒼狗何勞看。",
            "神仙出沒不久長，碧落天宮豈容玩。",
            "荆王曉夢只須臾，神女乘鸞逐雲散。",
            "人間幻化無不爾，空復欷歔一長嘆。",
            "老人假寐忽舉頭，但見明星光有爛。"
        ],
        "title": "五月二十四日晚雨忽晴浴罷獨臥池亭雲峰奇峭既夕方散",
        "id": "410fda62-cae6-4a0e-890e-b418ed8167da"
    },
    {
        "author": "周紫芝",
        "paragraphs": [
            "長天望油雲，槁黍待甘霔。",
            "一雨有豐凶，死生分旦暮。",
            "頗聞兩州民，巖谷多嘯聚。",
            "有司幸眼前，白對急追捕。",
            "斯民如嬰兒，慈母仰調護。",
            "豈容使之饑，而反貽以怒。",
            "救饑當未然，爲食須早具。",
            "不雨三月餘，開口久待哺。",
            "岳牧事遨游，傲聣曾莫顧。",
            "遂令出偏師，往往勤遠慮。",
            "人亦甚畏死，階亂豈無故。",
            "漢有大司農，爲國最知務。",
            "誰知部使者，出納反堅固。",
            "輸金買朝糧，僅得鳥一嗉。",
            "尚爾吝弗予，民隱獨何愬。",
            "幾何不爲盜，悔過苦無路。",
            "富兒家多金，封財亦良裕。",
            "積金謀子錢，切骨被疽蠧。",
            "閉糶不肯售，叩門如蟻附。",
            "忿氣生一時，萬死有不懼。",
            "政坐守宰癡，申令苦不素。",
            "有時出萬斛，官爲復常賦。",
            "大或旌義閭，小或賜朝酺。",
            "民情非木石，豈不遵勸諭。",
            "歲事小不登，彛倫坐成斁。",
            "無良二千石，萬事成繆誤。",
            "况乃六月師，金甲困暴露。",
            "天道有報施，人情均好惡。",
            "會當明誅賞，典刑正王度。",
            "庶幾令遠氓，因此出沈痼。"
        ],
        "title": "五月憫雨頗聞饑民弄兵於嚴衢兩州間三十韻",
        "id": "ea1e670b-f43d-4c2e-b787-90f627e52ee4"
    },
    {
        "author": "周紫芝",
        "paragraphs": [
            "家近平湖草樹青，幾年於此寄高情。",
            "有時亦爲衰翁出，誰道龐公不入城。"
        ],
        "title": "祁居之見過僕出未歸明日作二詩爲謝  其一",
        "id": "6443a97d-7836-4c26-be9a-2a8475f7d61d"
    },
    {
        "author": "周紫芝",
        "paragraphs": [
            "不見前賢畏後生，一聞君語爲心傾。",
            "何時却約高軒過，重聽門人說老成。"
        ],
        "title": "祁居之見過僕出未歸明日作二詩爲謝  其二",
        "id": "54a09d02-a54d-4796-8116-ce282954bdc1"
    },
    {
        "author": "周紫芝",
        "paragraphs": [
            "江城夏六月，大旱草木黄。",
            "稽首文殊師，駕言天池陽。",
            "爲乞一斗水，普救千里傷。",
            "微雲生寶髻，法雨遍大荒。",
            "霈爲一尺霖，化作三日涼。",
            "老人不耐暑，內熱煎中腸。",
            "吹以碧落風，灌以丹露漿。",
            "我有方丈室，彩榜名妙香。",
            "呼我四君子，聊與之徜徉。",
            "朝憑共烏几，夜宿同方床。",
            "永結無情歡，此樂殊未央。",
            "榮瘁不改觀，死生知有常。",
            "豈不賢俗子，與世隨低昂。",
            "翻手覆手間，此道寧久長。",
            "願我四玉友，永言不相忘。"
        ],
        "title": "雨後極涼簡竹坡四君子",
        "id": "ce830e85-c16d-4547-91be-04bba3716823"
    },
    {
        "author": "周紫芝",
        "paragraphs": [
            "七夕相逢說牛女，晉魏以來傳樂府。",
            "金冠玉帔照靈河，不見此身聞此語。",
            "何如當日兩神仙，空中一别五千年。",
            "五龍駕車各異色，萬里乘雲來九天。",
            "麻姑女子十八九，青絲作髻爪爲手。",
            "擗麟薦酒進行厨，撒米成沙只回肘。",
            "爲言東海將揚塵，蓬萊水淺無升斗。",
            "蔡經得道心尚凡，背痒自速方平鞭。",
            "上界真仙足官府，牛女之說真茫然。",
            "綵樓對月誰家倩，更就天孫乞針線。",
            "何不苦學麻姑仙，養取紅顔如玉爛。"
        ],
        "title": "七夕",
        "id": "4c9f08c7-0a34-4641-827b-b90db8722afb"
    },
    {
        "author": "周紫芝",
        "paragraphs": [
            "山下清泉古甃寒，百年誰爲發幽潛。",
            "可憐昔日供茶鼎，曾與先生當谷簾。"
        ],
        "title": "僕所居蓋濓溪先生之故基也有井清甘而寒先生嘗以比谷簾今爲路人所汲余嘗爲作亭號濂溪泉而爲之銘今未暇也",
        "id": "6ddf0ef8-13e6-425d-a042-391bca4e7c5e"
    },
    {
        "author": "周紫芝",
        "paragraphs": [
            "久把西湖作故鄉，至今清夢到湖傍。",
            "分明昨夜經行處，一色梅花十里香。"
        ],
        "tags": [
            "西湖"
        ],
        "title": "夢行西湖梅花下  其一",
        "id": "da06b342-355d-4b98-bd05-12783eea257c"
    },
    {
        "author": "周紫芝",
        "paragraphs": [
            "春雲收盡忽斜陽，夢裏梅花带雨香。",
            "却上小舟誰是伴，回頭只有櫂船郎。"
        ],
        "tags": [
            "西湖"
        ],
        "title": "夢行西湖梅花下  其二",
        "id": "fc7b4269-0bb1-49d3-806a-905cdc4b91da"
    },
    {
        "author": "周紫芝",
        "paragraphs": [
            "雞頭子熟客新嘗，流落空嗟各異鄉。",
            "紅線綠荷香裏夢，十年燈火記錢塘。"
        ],
        "title": "食芡有感二首  其一",
        "id": "4f791d47-de21-4239-9cca-7d2fbc9991b2"
    },
    {
        "author": "周紫芝",
        "paragraphs": [
            "翻香引睡一胡床，剝芡尋詩度日長。",
            "若得長閑了無事，人生如此亦何妨。"
        ],
        "title": "食芡有感二首  其二",
        "id": "b4291d0a-9b0d-4b3b-9db0-520a80dbca2b"
    },
    {
        "author": "周紫芝",
        "paragraphs": [
            "李渤築長堤，三千五百尺。",
            "爲我絕平湖，遂識柴桑宅。",
            "高人淡無營，小室自生白。",
            "倚壁横兩床，並坐可四客。",
            "時聞蒼蠅館，不厭蝸牛馘。",
            "誰知湖尾山，抱負縈水石。",
            "繁陰庇芳姿，收拾在几席。",
            "天地本高明，胸次有寛窄。",
            "固應世外境，頗與俗眼隔。",
            "我欲爲君留，雨意良霂霢。",
            "對眠分小窗，夜語要劇會。",
            "須臾攜被来，更待風雨夕。"
        ],
        "title": "書祁居之家小閣",
        "id": "f14ac549-af62-43ff-a6d5-6b1409be6395"
    },
    {
        "author": "周紫芝",
        "paragraphs": [
            "西來倦客厭飄零，一見宗枝眼爲青。",
            "世事絕知塵外少，雨聲更在竹間聽。",
            "鏗如曲奏江邊瑟，清伴風鳴塔上鈴。",
            "想得荆州都别駕，詩成幽夢曉初醒。"
        ],
        "title": "次韻都倅題趙菘老竹澗聽雨亭",
        "id": "a5bd97da-941d-4081-8500-1e34abc85dfb"
    },
    {
        "author": "周紫芝",
        "paragraphs": [
            "亂敲簷瓦曉初零，聲入孤燈影半青。",
            "枕上有詩因雨得，窗間無客對床聽。",
            "翠光洗出山千疊，金色添成菊萬鈴。",
            "收取新涼歸酒盞，莫將雙眼爲愁醒。"
        ],
        "title": "曉雨用都倅韻",
        "id": "75d2a8c0-617c-4ae7-961c-0d814900136a"
    },
    {
        "author": "周紫芝",
        "paragraphs": [
            "半世常愁夜雨零，斷腸無復鬢絲青。",
            "又將船艦舟中夢，移入梧桐葉上聽。",
            "涼吹漸欣歸枕簟，好詩那更似鸞鈴。",
            "欲知多少江湖興，病眼無眠徹曉醒。"
        ],
        "title": "夜雨再用都倅韻",
        "id": "cc2a7436-b308-4f51-8c78-b0e273c160cf"
    },
    {
        "author": "周紫芝",
        "paragraphs": [
            "星斗闌干雲翳銷，黄昏猶未有微飈。",
            "誰將枕上三更雨，捲作錢塘八月潮。"
        ],
        "title": "夜聞驟雨枕上二首  其一",
        "id": "9129ab3d-d363-4cb4-85d1-fe3bbf812e47"
    },
    {
        "author": "周紫芝",
        "paragraphs": [
            "山南未作小徘徊，坐想奔流萬壑雷。",
            "三峽橋邊風雨樣，先將此讖入詩來。"
        ],
        "title": "夜聞驟雨枕上二首  其二",
        "id": "cdbcbdb9-0e88-4f69-bfee-32313f9d3841"
    },
    {
        "author": "周紫芝",
        "paragraphs": [
            "烈日當正晝，長天無一雲。",
            "草木失顔色，葳蕤困燒焚。",
            "陽春始用事，庶類争芳芬。",
            "小草最無名，羅生費鋤耘。",
            "凡花頗矜持，隨風弄餘薰。",
            "一朝值炎酷，爾輩徒紛紛。",
            "蒼蒼不改操，惟我坡上君。",
            "脩莖粲碧玉，茂植歌屯雲。",
            "有如獨醒人，不受麴蘖醺。",
            "如彼至人者，自與世俗分。",
            "入火且不熱，况乃逢朝昕。",
            "小人柔弱姿，難與君子群。"
        ],
        "title": "季夏極暑正晝草木俱萎獨吾坡上數君子玉立蒼然傲睨自得豈杜少陵所謂脩竹不受暑者乎",
        "id": "0955b541-54b2-479e-ac18-b899de78e26a"
    },
    {
        "author": "周紫芝",
        "paragraphs": [
            "人生良苦不自知，三折肱乃成良醫。",
            "老夫年少不知此，請爲甥也今言之。",
            "平時頗喜詩有味，晚乃竟坐寒無衣。",
            "人言詩成本無用，小技止可持自怡。",
            "一聞斯言寢不寐，盡欲棄去無孑遺。",
            "人皆見之唾不顧，汝乃掇拾歸何爲。",
            "前年行都子訪我，值我偶得南州麾。",
            "汝之老母我伯姊，何爲棄養行相隨。",
            "極知饑寒子良苦，况乃窀穸歸無期。",
            "翁今兒孫漸滿屋，子六八女肩相差。",
            "歸嚢羞澁止有此，世事乃爾真成癡。",
            "渭陽老將如病驥，肉瘦到骨那能肥。",
            "枯萁成豆不足較，甥也幸有驊騮姿。",
            "丈夫豈合長貧賤，慎勿瑣細含酸悲。",
            "天寒霜勁路如掌，矯首一望秋風嘶。"
        ],
        "title": "送吳甥歸秣陵",
        "id": "74f7ea89-5612-490d-8be3-4b7c090fab9f"
    },
    {
        "author": "周紫芝",
        "paragraphs": [
            "吾家自曾高，善積豈一日。",
            "爾祖工辭章，論議抱經術。",
            "我亦學弓冶，少小弄文筆。",
            "汝兄今有兒，束髮行授室。",
            "義方稍加訓，書種恐未失。",
            "汝亦千里駒，似有趻踔質。",
            "頃爲國子弟，兩戰一敗黜。",
            "猶復勝端舒，不識六與七。",
            "胡爲久别離，嘉月六換律。",
            "去時春氣温，飛燕如點漆。",
            "只今秋風高，露草鳴蟋蟀。",
            "老眼望千里，懷抱難盡述。",
            "有時坐如癡，經月髮不櫛。",
            "酒酸或忘飲，客至亦懶出。",
            "汝書江南來，歸計似可必。",
            "翁也望汝懷，疑有后皇橘。",
            "奴婢喜欲顛，精糳治黍秫。",
            "辛勤釀斗酒，待汝解憂慄。",
            "訪舊說鄉閭，呼兒共梨栗。",
            "念汝童稚時，頃刻不去膝。",
            "况今待汝來，時序恐凛凓。",
            "竹輿聽咿啞，雲嶺走崒嵂。",
            "吾無千金産，遺汝使汝逸。",
            "惟有骩骳文，待汝成卷帙。",
            "二事倘可了，餘亦遑暇恤。",
            "是時新堂成，小室頗温密。",
            "夜席照寒燈，紅爐共呫嗶。",
            "皇天既休老，謝事即移疾。",
            "汝當著歸鞭，快馬追健驛。"
        ],
        "title": "小兒栞歸自宛陵喜甚成詩三十韻",
        "id": "50c476bc-75cd-4bfb-8f1a-d1ee51890414"
    },
    {
        "author": "周紫芝",
        "paragraphs": [
            "舟在琵琶舊日亭，玉簫更弄月微明。",
            "湓江故事新歌曲，便是香山此夜情。"
        ],
        "title": "次韻郭元壽泊舟琵琶亭下夜聞吹簫",
        "id": "b24e9f27-f982-49ce-a9c4-c072a8b6d650"
    },
    {
        "author": "周紫芝",
        "paragraphs": [
            "畫簷横著小闌干，看盡西來最好山。",
            "带雨楚江依約處，隔烟淮樹有無間。",
            "已煩造物分幽趣，合就餘年了燕閑。",
            "借使眼前無此妙，可能不似鳥知還。"
        ],
        "title": "次韻元壽見贈",
        "id": "4e45cf40-c469-4474-97da-590e3408e9e6"
    },
    {
        "author": "周紫芝",
        "paragraphs": [
            "念昔得左魚，相逢各萍梗。",
            "我方事米鹽，君亦厭簿領。",
            "豈曰吾無徒，其實但弔影。",
            "殷勤共杯酌，邂逅得俄頃。",
            "坐中老於菟，神色甚凶獷。",
            "一軀垂豕腹，兩眼張牛猛。",
            "酒行殊未闌，幽事頗遭梗。",
            "人生聚散多，快意復難逞。",
            "只今幾何時，我居已深屏。",
            "君亦乘歸舟，久别勞問省。",
            "長言出新詩，小酌共晝永。",
            "平生發硎刃，妙割無肯綮。",
            "豈容金九傍，臥著函牛鼎。",
            "廟堂重汲引，盡取無短綆。",
            "會當從隗始，豈復雜噲等。",
            "願君飛尺書，早發慰晚景。",
            "功名要激昂，人事勿暖冷。",
            "爲我謝黄郎，無路勤造請。",
            "熟醉倘有味，高臥不須醒。",
            "仍煩織筠笯，丹砂寄圓頂。"
        ],
        "title": "送元壽歸華亭",
        "id": "cc7c8086-0131-4624-9d98-6f46d423803b"
    },
    {
        "author": "周紫芝",
        "paragraphs": [
            "讀盡人間未見書，幾曾回眼到園蔬。",
            "文章筆下飛雲錦，今古胸中著石渠。",
            "萬事要詢胡伯始，九重應問馬相如。",
            "明年我欲爲公壽，想得追鋒已賜車。"
        ],
        "title": "都倅壽詩二首  其一",
        "id": "1594a18e-dc88-4389-be15-1f5551eed662"
    },
    {
        "author": "周紫芝",
        "paragraphs": [
            "文石班中侍從聯，如公真合在甘泉。",
            "何由魏闕催歸詔，未到荆州去路邊。",
            "分外寡求應是福，静中有壽不須仙。",
            "滿斟玉色長生酒，爛醉廬峰五老前。"
        ],
        "title": "都倅壽詩二首  其二",
        "id": "ef0a5aa6-d833-40cf-bec7-ad07f7088ad9"
    },
    {
        "author": "周紫芝",
        "paragraphs": [
            "望極應千里，人家自一村。",
            "客帆何處落，鄰碓隔煙聞。",
            "山自秋來瘦，江從雨後渾。",
            "平生幽獨意，爲客却銷魂。"
        ],
        "title": "晚眺",
        "id": "d9f87c80-a7ef-400f-83f9-fe4a942e78ab"
    },
    {
        "author": "周紫芝",
        "paragraphs": [
            "自從春去憶疏梅，直到秋來數木犀。",
            "不隔幽香微雨細，偏宜小樹夕陽低。",
            "無詩可說難言態，有酒應須著意攜。",
            "家在東江苦無此，莫嫌爲客在江西。"
        ],
        "title": "九江木犀甚富而香亦奇絕江東所無也",
        "id": "9b3b8b0b-51f5-43ef-a11a-b79417ca917c"
    },
    {
        "author": "周紫芝",
        "paragraphs": [
            "新詩幾欲賦幽姿，才淺真慚禿角犀。",
            "未可便教金粟盡，直須看到玉蟾低。",
            "風吹香去天誰管，花趁人來我自攜。",
            "不對此郎時一醉，空令墓上掲征西。"
        ],
        "title": "再賦木犀",
        "id": "d11f7f68-47bc-4846-8fc0-d366539980a8"
    },
    {
        "author": "周紫芝",
        "paragraphs": [
            "尋香剪得耐寒枝，不羨腰圍寶带犀。",
            "塘桂自應同臭味，巖花未可較高低。",
            "秋風易老空成恨，佳客無人莫漫攜。",
            "挽取芳條供燕坐，絕勝騎馬號安西。"
        ],
        "title": "再賦木犀",
        "id": "a2c3738a-54b6-48ed-a85a-15ff0b5bd1b2"
    },
    {
        "author": "周紫芝",
        "paragraphs": [
            "老翁年少白如玉，初學裹頭雙鬢綠。",
            "一心走覓梨與栗，兩脚登山健如鹿。",
            "中年脚力驚早衰，騰踔安得如兒時。",
            "挾弓持滿走避賊，尚與箭鋒争疾遲。",
            "如今老矣那忍說，七十上身頭似雪。",
            "年來脚力何所似，鈍如罷牛跛如鼈。",
            "先生强欲相扶持，贈我江心桃竹枝。",
            "竹夫人癡不解語，木上座肯行相隨。",
            "况乃柴焰如削鐡，四十九層排玉節。",
            "天公與我山作堂，木落霜空秋九月。",
            "與君共看南山雲，安可一日無此君。"
        ],
        "title": "謝祁居之惠桃竹杖",
        "id": "bb1ce604-1e9e-41f7-a5c7-e8f567468221"
    },
    {
        "author": "周紫芝",
        "paragraphs": [
            "長江水自光搖空，陽侯欲與風争雄。",
            "濤頭不受水犀弩，鯨波欲卷馮夷宮。",
            "徑須便入虎溪口，净洗平吞雲夢胸。",
            "人言上水得風浪，下水得風終少功。",
            "平生萬事盡難偶，政要東風渠不東。",
            "江邊一嘆良細事，而亦齟齬煩天公。",
            "兒時望事到白首，事不如意十八九。",
            "不如快飲風流泉，夜看青山銜北斗。"
        ],
        "tags": [
            "长江"
        ],
        "title": "十月十七日大風約客登虎渡亭觀浪人言今日下水風不可往也戲作此篇",
        "id": "ca50745f-0990-46c3-a3bd-ec0cee09b41f"
    },
    {
        "author": "周紫芝",
        "paragraphs": [
            "平昔交遊未易論，世間誰復似君真。",
            "五花判事元無意，三尺從官政爲貧。",
            "酒賤頗宜呼客飲，詩成莫忘寄書頻。",
            "使君若向新堂老，今是開山第一人。"
        ],
        "title": "送楊師醇赴竟陵法官",
        "id": "77fd84e2-6736-4660-ad2d-57aeffb87477"
    },
    {
        "author": "周紫芝",
        "paragraphs": [
            "寄食客鄉遠，誰人肯見過。",
            "江山來往數，蘭玉弟兄多。",
            "可恨澆愁酒，能摧轉棹波。",
            "幾時書到眼，此别意如何。"
        ],
        "title": "次韻楊師古留别",
        "id": "131bb08d-07ae-4dae-a55d-c1dc1758a360"
    },
    {
        "author": "周紫芝",
        "paragraphs": [
            "灘沙露尾江水乾，江洪束峽江流湍。",
            "千山落木風轉急，萬里飛鴻天更寒。",
            "暮雲政擁蒼玉玦，落日忽下丹砂盤。",
            "他鄉久客去未得，悠然東望心悲酸。"
        ],
        "title": "晚思",
        "id": "6ef91d8a-ee43-40dd-84ef-6298dc060910"
    },
    {
        "author": "周紫芝",
        "paragraphs": [
            "北風卷地天漫漫，長空下舞十翔鸞。",
            "天公吹絮作飛雪，大匠琢玉成群山。",
            "群山南來西北折，走如連環斷如玦。",
            "接天朝同一色雲，映水夜伴中宵月。",
            "誰知三千大千界，有此九十九峰雪。",
            "人間未見固難名，天上有之那可說。",
            "老夫才盡晚益繆，筆力應無此雄傑。",
            "徐煕著色豈可畫，大年小景不足悅。",
            "誰當貌此一段奇，留與高堂洗炎熱。"
        ],
        "title": "二妙堂望九十九峰雪",
        "id": "b424c848-8e12-494b-9246-20874fe714ec"
    },
    {
        "author": "周紫芝",
        "paragraphs": [
            "老人攜家無窟穴，晚得一邱藏曲折。",
            "今朝日出天色佳，拄杖來看山頂雪。",
            "青山疊疊幾十峰，桃竹班班三百節。",
            "山晴顔色看轉好，老健脚力殊未竭。",
            "出門暮色尚餘霞，步到江亭已生月。",
            "歸來附火却關門，茶熟詩成意良悅。",
            "客有勸我勿作詩，奈此江山兩奇絕。",
            "捫鬚仰面看屋梁，心自知之口無說。",
            "天將此段付詩人，世間那有閑風月。"
        ],
        "title": "雪後步至江亭",
        "id": "b4ebfcfe-59a0-4e9c-9d32-253eb0617590"
    },
    {
        "author": "周紫芝",
        "paragraphs": [
            "皇天産萬彚，瑣碎不足名。",
            "青黄百草中，幻作芝九莖。",
            "惡鳥不敢語，紫鳯丹霄鳴。",
            "尤物倘或出，四海稱隆平。",
            "太史上圖牒，后夔奏韺䪫。",
            "豈知人中瑞，千載乃一生。",
            "神高下蒼籙，昴宿扶漢氓。",
            "天亦甚愛惜，殷勤遺黎煢。",
            "聖主答天意，一酌尊老成。",
            "願公於斯年，擁佩朝玉京。"
        ],
        "title": "時宰生日詩五首  其一",
        "id": "43c220ee-eac5-44ac-9a98-2a45e7c9e093"
    },
    {
        "author": "周紫芝",
        "paragraphs": [
            "歷世由羲軒，百相標簡牘。",
            "操術難具論，大抵一言足。",
            "所尚必仁恩，所禁在殺戮。",
            "臯陶期無刑，四海自肅穆。",
            "敷德益所贊，坐使有苖服。",
            "西都郅支功，蕭相不肯錄。",
            "有唐未開邊，宋璟乃當軸。",
            "向來多謬悠，紛紛空食肉。",
            "一言俞玉音，萬竈休野宿。",
            "不戰乃爲功，休兵豈無福。"
        ],
        "title": "時宰生日詩五首  其二",
        "id": "23189463-3cac-4d3b-96c5-18bf48804c51"
    },
    {
        "author": "周紫芝",
        "paragraphs": [
            "維國有六職，論道先三公。",
            "巍峨獨姬旦，焜燿傳無窮。",
            "子房號賢傑，妙算無遺蹤。",
            "謂可爲帝師，授書圯上翁。",
            "周公迓太平，道與時適隆。",
            "張侯策雖奇，未解銷兵戎。",
            "太師回狂瀾，僅在談笑中。",
            "德業與智謀，誰能與公同。",
            "疇人亦何知，但說前無功。",
            "誰知公一德，自與天潛通。"
        ],
        "title": "時宰生日詩五首  其三",
        "id": "99c51b75-dcf3-4036-8dec-bd5221fe4940"
    },
    {
        "author": "周紫芝",
        "paragraphs": [
            "種木當培根，疏流必深源。",
            "嘗聞活萬夫，報在子與孫。",
            "只今父子懿，同拱羲皇尊。",
            "文方班馬富，業與臯夔倫。",
            "奕奕兩貂蟬，煌煌一朱門。",
            "聖道家所傳，蘭樹俱有聞。",
            "韋氏守一經，事業不足論。",
            "金張誇富貴，盛德無遺芬。",
            "父師固難量，有功在元元。",
            "爲公祝遐壽，千載同風雲。"
        ],
        "title": "時宰生日詩五首  其四",
        "id": "0f466fb0-d5da-4369-a40f-e7d8c84fcb4d"
    },
    {
        "author": "周紫芝",
        "paragraphs": [
            "魯人用真儒，齊田歸鄆讙。",
            "當時號聖相，晏語甚眧煥。",
            "往者遭承平，燕安嗟久玩。",
            "三綱既已解，四海兵幾半。",
            "天戈不忍揮，胡騎忽雲散。",
            "功高陋古今，事易止朝旦。",
            "方知今相聖，難復與魯辨。",
            "世罕班馬流，無言可稱贊。",
            "願公守成勳，寶歷慶千萬。",
            "蕪詞不足錄，至意良可獻。"
        ],
        "title": "時宰生日詩五首  其五",
        "id": "4fd1e216-5d34-436f-997e-84a579d29d6b"
    },
    {
        "author": "周紫芝",
        "paragraphs": [
            "夢中七十四番春，謝客明年懶見人。",
            "已是天公憐我老，苦無官長怕誰嗔。",
            "臘隨殘漏聲俱盡，鬢共疏梅色鬬新。",
            "招取雲山來一笑，竹坡猶有此閑身。"
        ],
        "title": "客有以僕託病謝客者甲戌除夜作",
        "id": "85c0a5ff-6f9e-4c92-b430-f3357f8bf2bc"
    },
    {
        "author": "周紫芝",
        "paragraphs": [
            "先生有亭宜四時，乃使寓安名似宜。",
            "寓安口諾心未肯，更欲老翁聊決疑。",
            "老翁百事盡稱好，一生和羅常作椎。",
            "况是宜亭頗静秀，聞說似宜尤復奇。",
            "兩山相望俱不惡，二老較勝知何爲。",
            "會當扶病躡雙屐，攜酒君家爲君醉。",
            "不知春事已過眼，但見此亭俱可意。",
            "且對青山食蛤蜊，一笑誰能知許事。"
        ],
        "title": "祁居之作亭山間名之以宜謂四時之皆宜也其後寓安有亭未名居之使榜以似宜寓安雖從之而其詩乃有未必輸公之語氣似未平也寓安欲余賦詩因爲解紛且以見二公相忘之意",
        "id": "cd9f782d-622b-4028-b176-b1db87c30dbe"
    },
    {
        "author": "周紫芝",
        "paragraphs": [
            "重霧翳曉日，相持決陰晴。",
            "須臾忽戰勝，日杲中天明。",
            "積雪壓竹腰，欲舉如垂旌。",
            "冰凌既融液，意氣還峥嶸。",
            "花木手新植，未可分死生。",
            "庶幾僵仆根，可與微陽争。",
            "况乃田畝間，春事亦漸營。",
            "新綠染麰麥，餘甘歸竹萌。",
            "飽食遂可料，聊助春山行。",
            "一晴亦細可，繫我憂喜情。",
            "我詩不浪作，有詩君勿輕。"
        ],
        "title": "晚霽效韋蘇州",
        "id": "509d5d54-0aba-4775-842f-59e2ad1d1213"
    },
    {
        "author": "周紫芝",
        "paragraphs": [
            "谷以虚而應，樂以虚而出。",
            "婦姑時勃蹊，作室坐自窒。",
            "天地猶槖籥，用固不能屈。",
            "學而不見道，方寸等暗室。",
            "誰知道集虛，通一萬事畢。",
            "推此以遊世，於道乃其一。",
            "異哉子章子，妙悟造理窟。",
            "何止學美身，虛静了不汩。",
            "願君師心齋，守此能勿失。",
            "室以虛生白，水以止鑑物。",
            "此意似太漫，未免遭罵詘。",
            "我亦取斯言，聊用自湔拂。"
        ],
        "title": "寄題章漢直中虚堂",
        "id": "032a3942-2027-4488-94a9-923bd7d3d10d"
    },
    {
        "author": "周紫芝",
        "paragraphs": [
            "治格興王日，功垂定鼎年。",
            "重新周制度，盡有漢山川。",
            "寶墨星辰爛，皇猷典誥傳。",
            "小臣回老眼，垂泣望雲天。"
        ],
        "title": "徽宗皇帝挽詞二首  其一",
        "id": "1027c98f-02b8-4c0b-b1ab-655e2b410052"
    },
    {
        "author": "周紫芝",
        "paragraphs": [
            "主器歸儲嗣，神堯意獨高。",
            "帝方遊赤水，人已抱烏號。",
            "萬國瞻雙闕，三山戴巨鼇。",
            "思陵風雨夜，松柏漫蕭騷。"
        ],
        "title": "徽宗皇帝挽詞二首  其二",
        "id": "a2c48935-d783-43a9-9eb8-d584cc7bfecf"
    },
    {
        "author": "周紫芝",
        "paragraphs": [
            "少日詞華豹一斑，暮年白髮老青山。",
            "誰知筆下三都賦，不及人間五兩綸。",
            "麟閣未輸前日恨，鹿門長享百年安。",
            "他時隱逸書佳傳，名在宗元季孟間。"
        ],
        "title": "吳師魯挽詞",
        "id": "e646920a-2102-4a09-a956-bc9ee564a1ea"
    },
    {
        "author": "周紫芝",
        "paragraphs": [
            "藁砧高義赫窮閻，內子宜家恊鳯占。",
            "茶乳未容收浄供，蛛絲早已上香奩。",
            "坐中有客思分髻，林下無人解擬鹽。",
            "他日諸郎盡臺閣，會刊佳傳賁幽潛。"
        ],
        "title": "王夫人挽詞",
        "id": "0ccef1db-ec0c-48cc-a361-c051d2b3b4d8"
    },
    {
        "author": "周紫芝",
        "paragraphs": [
            "蚤歲孀居婦職修，凛然霜檜與争秋。",
            "木蘭女解聽金柝，共伯妻能賦柏舟。",
            "鸞誥一封身未享，木奴千樹子先侯。",
            "可憐黄壤埋瓊玉，十里虞歌滿路愁。"
        ],
        "title": "徐夫人挽詞",
        "id": "cf2a2cd0-515e-4958-9037-d65bbfe6a8cf"
    },
    {
        "author": "周紫芝",
        "paragraphs": [
            "不見平生郝骩山，滿襟青淚只澘然。",
            "少時插架空千軸，老去看嚢止一錢。",
            "挈榼暗思攜酒處，跨驢誰畫作詩肩。",
            "當時刻鵠終成鶩，唾面應須使自亁。"
        ],
        "title": "郝至之挽詞",
        "id": "8d382838-47fc-4a3c-9ace-3ae353235884"
    },
    {
        "author": "周紫芝",
        "paragraphs": [
            "前度劉郎跡已塵，交親零落倍傷神。",
            "桃花句好人何在，忍看風搖燕麥春。"
        ],
        "title": "哭劉元素  其一",
        "id": "a1709f97-461b-4c0f-9b29-dcdbf3562cb6"
    },
    {
        "author": "周紫芝",
        "paragraphs": [
            "日飲無何自醉醒，平生種種是真誠。",
            "不須私作門人謚，君亦從來苦畏名。"
        ],
        "title": "哭劉元素  其二",
        "id": "f2ddc6d0-2d20-48ff-9ca6-dd2e1df1babf"
    },
    {
        "author": "周紫芝",
        "paragraphs": [
            "中郎已老元無子，靈運爲僧只在家。",
            "斗酒隻雞吾欲哭，不知誰爲作侯芭。"
        ],
        "title": "哭劉元素  其三",
        "id": "4bf35ffe-832d-4282-956e-1180fa03aebc"
    },
    {
        "author": "周紫芝",
        "paragraphs": [
            "交遊半作白頭新，不見劉郎誰與親。",
            "東野命窮官止尉，少陵才健筆如神。",
            "皇天可是無公道，舉世何由有若人。",
            "醉裏廣文渠不識，可憐官長錯相嗔。"
        ],
        "title": "劉元亢挽詞",
        "id": "56f67a12-f134-4768-bd52-c19e0569712e"
    },
    {
        "author": "周紫芝",
        "paragraphs": [
            "建炎三年冬，胡騎方南驅。",
            "王師一敗績，列戍如驚烏。",
            "賊將招叛亡，操戈横道隅。",
            "坐令江鄉地，化作盜賊區。",
            "平生金蘭友，之子真吾徒。",
            "避地出三物，夷險兩不渝。",
            "豈謂倉惶間，遂有生死殊。",
            "始時群盜來，未識安所趨。",
            "但聞戞金革，門外争喧呼。",
            "捫蘿得微徑，密雪方紛敷。",
            "子時索我急，出門衝賊塗。",
            "遲子久不至，得報日已晡。",
            "夫婦俱見執，擔簦入軍俘。",
            "纍纍五兒女，飲泣聲呱呱。",
            "小雛從物故，踉蹌走大雛。",
            "長女留軍中，繼釋二小姝。",
            "藉草已信宿，脱死許可圖。",
            "賊意欲解縳，小試聊躊躇。",
            "時方羽書至，招諭陳嘉謨。",
            "渠姦立授辭，抗論苦未俞。",
            "命子使草檄，操筆徒嗟吁。",
            "謂言不事賊，高目捫髯鬚。",
            "丈夫賤苟活，請就斧鉞誅。",
            "袒裼蒙殊死，肥白驚瓠壺。",
            "其妻始就擒，抱子俱沉濡。",
            "牽挽負殘息，凍凌生羅襦。",
            "時方燎濕薪，四座圍諸孤。",
            "可憐玉雪姿，不受蛇豕汙。",
            "須臾有健卒，提刀血糢糊。",
            "聲言殺藁砧，憂憤攪鬱紆。",
            "撫掌發浩嘆，隕越不復甦。",
            "夫義婦亦烈，此事知久無。",
            "自古肉食者，未必非姦諛。",
            "生無骨骾資，含死餘金珠。",
            "石麟高嵳峨，豐碑樹龜趺。",
            "生無征戰功，祁連巧規摹。",
            "誰知草棘中，高義屬竪儒。",
            "蔡琰既兩聘，生子留單于。",
            "晚歲遭阿暪，愛惜存微軀。",
            "蔚宗作佳傳，浪與烈女俱。",
            "世無採詩官，盛事恐湮蕪。",
            "子死不足惜，會當逢董狐。"
        ],
        "title": "悼友篇",
        "id": "0631ee69-55df-4da0-bb3e-59b0e589aba3"
    },
    {
        "author": "周紫芝",
        "paragraphs": [
            "詹郎胸次有奇兵，幾爲樓蘭欲請纓。",
            "四海眼高空燕雀，百年身老困鯢鯨。",
            "跕鳶不用傷遺恨，蒼狗何嘗有定名。",
            "勳業轉頭渾似夢，却將五字作長城。"
        ],
        "title": "詹伯尹挽詞二首  其一",
        "id": "45823c04-f84b-4da1-a5fb-edfc4886ba82"
    },
    {
        "author": "周紫芝",
        "paragraphs": [
            "平生危論劇傾河，應合飛騰上諫坡。",
            "富貴腥羶真夢耳，死生名節奈君何。",
            "欲求佳傳無千斛，但把青魂付九歌。",
            "斗酒淋漓澆宿草，西風老淚不勝多。"
        ],
        "title": "詹伯尹挽詞二首  其二",
        "id": "4a602125-dc22-4f90-bc50-ff9b03b376c7"
    },
    {
        "author": "周紫芝",
        "paragraphs": [
            "懿德閨房重，高名遠近稱。",
            "流年忽成夢，素節尚如冰。",
            "法悟無生忍，襌參最上乘。",
            "應憐女博士，空近讀書燈。"
        ],
        "title": "吳夫人挽詞  其一",
        "id": "19fbbb10-c7c7-4544-9876-1648794624f5"
    },
    {
        "author": "周紫芝",
        "paragraphs": [
            "素幔秋風急，烟峰曉日殘。",
            "香沈金獸在，鏡掩玉臺寒。",
            "恩已霑封誥，人空委珮蘭。",
            "他年作佳傳，誰爲考幽刊。"
        ],
        "title": "吳夫人挽詞  其二",
        "id": "47177b0b-13e7-4550-ac8d-ed204b1bbb01"
    },
    {
        "author": "周紫芝",
        "paragraphs": [
            "東漢埋輪手，開元御府卿。",
            "名因射策早，恩許故家榮。",
            "竟失鵷行舊，空乘馬鬛旌。",
            "他時雙驥子，萬里是歸程。"
        ],
        "title": "李卿挽詞",
        "id": "9a008357-0806-4531-a5b1-f05a33fa7b39"
    },
    {
        "author": "周紫芝",
        "paragraphs": [
            "夫人無復擁魚軒，旅櫬歸來倍黯然。",
            "皂蓋朱轓今有子，布裙椎髻舊推賢。",
            "餘哀盡入虞殯曲，盛事當隨列女篇。",
            "忽掩幽墟可無恨，誥封生享更高年。"
        ],
        "title": "桐川太守母夫人挽詞",
        "id": "0438719a-e5ff-42e0-bb1e-49d4f3aaec82"
    },
    {
        "author": "周紫芝",
        "paragraphs": [
            "李廣平生竟不侯，功名看得鬢霜秋。",
            "學無西洛時難偶，人似南金價未酬。"
        ],
        "title": "哭吳與行二絕  其一",
        "id": "35307eb9-e8e2-452e-94db-5fdbecd08f7b"
    },
    {
        "author": "周紫芝",
        "paragraphs": [
            "投筆文場日未西，春蠶食飽速於飛。",
            "充庭不是無前列，從此元江九肋稀。"
        ],
        "title": "哭吳與行二絕  其二",
        "id": "46c7fcd8-6360-4b32-bd52-6caa5538ac6e"
    },
    {
        "author": "周紫芝",
        "paragraphs": [
            "薄宦時難得，餘生老易分。",
            "人言侯叔起，詩學鮑參軍。",
            "未補胸中線，空修地下文。",
            "欲尋高密語，應怕虎狼羣。"
        ],
        "title": "聞侯元進死  其一",
        "id": "1861067b-f547-47f4-b849-1f8d2c4a560e"
    },
    {
        "author": "周紫芝",
        "paragraphs": [
            "君在漳溪病，相逢特地歡。",
            "句新詩屢出，談劇酒頻寒。",
            "夢作三春别，人成隔世看。",
            "無由弔塵几，只有涕闌干。"
        ],
        "title": "聞侯元進死  其二",
        "id": "58d481ca-7f2c-487f-9232-ca3bfd86c356"
    },
    {
        "author": "周紫芝",
        "paragraphs": [
            "舒侯九秋鷹，未奮老拳翼。",
            "平生流輩中，肯數程不識。",
            "庾公開幕府，少作九江客。",
            "風簷掛虛樓，夜月浮大白。",
            "飲氣吞江流，高談傾坐席。",
            "一朝胡塵暗，孤壘困劇賊。",
            "艨艟浮江下，雲霧蔽天赤。",
            "坐中嘬炙兒，相視無人色。",
            "手持白羽扇，奮身追危壁。",
            "坐解兩家難，稍稍無勍敵。",
            "身幾落虎口，名不掛賞籍。",
            "鳥去良弓藏，論功止投石。",
            "歲晚猶折腰，得邑亦甚僻。",
            "似聞山中人，盡飽太邱德。",
            "官謗殊未眀，此責詎可塞。",
            "乃復令斯人，含恨入窀穸。",
            "風亭分客袂，僅作秋夏隔。",
            "奪我玉面郎，江湖坐愁寂。",
            "撫棺欲三號，何由反鄉國。"
        ],
        "title": "悼舒永豐",
        "id": "6b5af29f-3356-4e32-a57f-2caf3a381551"
    },
    {
        "author": "周紫芝",
        "paragraphs": [
            "一别魯山三歲餘，西來消息未全疏。",
            "白頭忍雪舂陵涕，醉墨纔乾廬阜書。",
            "晚路得州真似斗，平生彈鋏竟無魚。",
            "漫郎猶有新書在，千古風流不負渠。"
        ],
        "title": "元具茨不起道州之疾哭之以詩",
        "id": "9cd257ba-de5c-40be-adb8-8edf37982fc9"
    },
    {
        "author": "周紫芝",
        "paragraphs": [
            "澤宮當日喜逢君，雞鶩初驚鶴在羣。",
            "果見亷平清似水，不嫌名宦薄於雲。",
            "一區未買江邊宅，三尺誰澆隴上墳。",
            "自古達人俱泯滅，固應知有沈休文。"
        ],
        "title": "沈貴池挽詞",
        "id": "605bd927-bf33-44d4-aa60-2d53b59ac00c"
    },
    {
        "author": "周紫芝",
        "paragraphs": [
            "治劇知公老更優，何嘗箕斂急征求。",
            "誰言粟自關中漕，但見錢從地上流。",
            "已報南來三日政，爲寛北顧一時憂。",
            "皇天自古無公道，不遣劉郎到白頭。"
        ],
        "title": "李使君挽詞三首  其一",
        "id": "fefded4d-02c0-479a-84f8-9611cf41a959"
    },
    {
        "author": "周紫芝",
        "paragraphs": [
            "溪頭萬杵響春雷，談笑争看雉堞開。",
            "鼛鼓不須催晝急，麗譙疑復自天來。",
            "一樽誰酹風前酒，萬柳空垂雪後栽。",
            "魯史書城三十六，不殫民力獨公才。"
        ],
        "title": "李使君挽詞三首  其二",
        "id": "4e48ea50-f58d-4411-87cd-af76e764738d"
    },
    {
        "author": "周紫芝",
        "paragraphs": [
            "使君投老益精明，三換魚符寄一城。",
            "漢相未曾除郡守，蜀祠空復拜諸生。",
            "他年宿草人誰弔，當日清泉我作銘。",
            "萬里巴江消息斷，不堪斜日上寒旌。"
        ],
        "title": "李使君挽詞三首  其三",
        "id": "96bf8eea-2969-418d-9216-3c0c81deb495"
    },
    {
        "author": "周紫芝",
        "paragraphs": [
            "中郎文采照當年，婦德尤稱女弟賢。",
            "長夜忽成三尺壠，異恩來自九重天。",
            "名留仙籍誰能見，事載銘詩世謾傳。",
            "想得伯鸞懷舊恨，摩挲歸櫬一澘然。"
        ],
        "title": "蔡氏夫人挽詞",
        "id": "9106cc97-3cd1-47c3-b0c6-039f5ca4eb40"
    },
    {
        "author": "周紫芝",
        "paragraphs": [
            "善人淪沒意如何，細說平生恨轉多。",
            "此日飛騰只蘭省，當時準擬上鑾坡。",
            "十年猶記燕姬舞，一曲今悲鬼伯歌。",
            "欲問哭君多少淚，未能注海亦傾河。"
        ],
        "title": "方桐川挽詞",
        "id": "29543576-1150-4e31-a601-02a54663e5f8"
    },
    {
        "author": "周紫芝",
        "paragraphs": [
            "懶隨車馬著冠裳，便築華堂作醉鄉。",
            "遮眼不知山幾疊，供閑自有木千章。",
            "平生陰德應無數，他日高門未可量。",
            "我亦元無諛墓手，斯文聊付起家郎。"
        ],
        "title": "周脩武挽詞",
        "id": "d682ae93-eac7-4570-8b07-2da98a6856dd"
    },
    {
        "author": "周紫芝",
        "paragraphs": [
            "孫郎涉世似虛舟，一醉從前萬事休。",
            "千佛經中無姓字，八仙歌裏見風流。",
            "清詩便與重泉隔，客淚空添晚歲愁。",
            "隴上只今多宿草，爲君何地築糟邱。"
        ],
        "title": "弔孫雲老",
        "id": "bfb66af6-16a0-4040-94db-b171c21fbeb9"
    },
    {
        "author": "周紫芝",
        "paragraphs": [
            "平生交友懷三益，晚歲悲酸弔二羅。",
            "地下忽埋雙白璧，人間真是一南柯。",
            "篇章零落知誰管，人物風流竟若何。",
            "未有隻雞澆斗酒，空令老淚作傾河。"
        ],
        "title": "哭二羅",
        "id": "9ea9d15f-92a4-4e23-b1d8-701575f4ee00"
    },
    {
        "author": "周紫芝",
        "paragraphs": [
            "疇昔相逢十載餘，已驚白雪鬢疏疏。",
            "長鳴本是空群馬，入社猶爲漏網魚。",
            "醉到湖邊誰共酒，别來江上苦無書。",
            "風流文采今何在，只有傾河淚滿裾。"
        ],
        "title": "弔陳相之侍郎",
        "id": "eda6726d-4069-4350-95c6-a8096d2dfcf9"
    },
    {
        "author": "周紫芝",
        "paragraphs": [
            "昔飲江南酒，劉郎鬢未華。",
            "無依憐晚歲，死賊痛全家。",
            "夢隔泉臺久，魂歸故國賖。",
            "與誰山下路，同折凍梅花。"
        ],
        "title": "九道江中弔趙温叔",
        "id": "c0e299f9-51d8-4968-92c7-ae25cef923f9"
    },
    {
        "author": "周紫芝",
        "paragraphs": [
            "緬維聖宋，昔在中葉。",
            "四方多虞，萬里喋血。",
            "大臣持謀，興師肆伐。",
            "將臣持兵，日獻戎捷。",
            "皇帝曰吁，黷武無烈。",
            "糜我赤子，膏我斧鉞。",
            "孰與休師，一戟不折。",
            "因壘而降，舞干而悅。",
            "閉我玉關，歸師解甲。",
            "犂我春田，銷兵鑄鐡。",
            "使命交通，相望不絕。",
            "愛惜兩朝，前師聖說。",
            "昭陵之仁，嘉祐之業。",
            "念昔興師，堂陛卼臲。",
            "發言盈庭，更訿元薎。",
            "佩劍彼此，孰予孰決。",
            "廟謀一定，群議沮折。",
            "袖手何言，瞠目巻舌。",
            "草木蒼蒼，始有芽蘖。",
            "盡育恢胎，咸歸坱圠。",
            "灞上棘門，環衛拱列。",
            "罔敢擅師，始制君節。",
            "萬夫屬鞬，拜舞君闕。",
            "乃命叔孫，諏日綿蕝。",
            "蒐講闕遺，悉究悉設。",
            "皇帝孝思，上與天合。",
            "冀獲一真，如響必答。",
            "翠輿南旋，紅鸞秉翣。",
            "長樂鐘聞，皇情允愜。",
            "我歌思齊，輿情激越。",
            "皇帝之祀，咸秩罔缺。",
            "合祭於郊，爰胾繭栗。",
            "蒼璧前陳，大裘始挈。",
            "我歌思文，以告豐潔。",
            "大慶御朝，王春正月。",
            "禹會塗山，萬玉交戛。",
            "漢朝諸侯，圖籍是閲。",
            "兵戈澒洞，士氣銷讋。",
            "俎豆不陳，軍旅是急。",
            "大起廱泮，儒士鼓篋。",
            "韋带縞衣，駢冠累屧。",
            "論秀蒸髦，尾尾岌岌。",
            "農流於兵，病不生活。",
            "茫茫千塍，蒿藜是沒。",
            "皇帝慨然，親耕隴畷。",
            "耕根之車，飛檐䡾䡾。",
            "宣和之軌，明道之轍。",
            "聖心懇到，三推未輟。",
            "父老曰嘻，歸告我邑。",
            "俾爾秔稌，屯雲積雪。",
            "凡此大功，具載史牒。",
            "用告神明，以報夔契。",
            "帝坐法宫，禮備樂闋。",
            "獸舞鳯鳴，八音不奪。",
            "皇威所覃，雷動風發。",
            "南面垂衣，大壯帝室。",
            "曰臯曰雉，鼛鼔弗及。",
            "蒼龍之闕，上摩星日。",
            "萬目顧瞻，葱葱鬱鬱。",
            "澎澎海潮，吳會來集。",
            "天子萬年，風翔喜溢。",
            "孰磨蒼崖，孰秉史筆。",
            "天子曰都，是任良弼。",
            "聖有至言，維德之一。",
            "是用作歌，以告萬國。"
        ],
        "title": "大宋中興頌",
        "id": "0fb5259c-547c-4a75-b8af-fa27cc54da14"
    },
    {
        "author": "周紫芝",
        "paragraphs": [
            "建章宫殿擁祥烟，遙望需雲錫御筵。",
            "上帝自應知舜孝，萬方宜共祝堯年。",
            "蒼龍闕轉曈曨日，瑞獸香聞咫尺天。",
            "湛露恩深何以報，願將虎拜答周宣。"
        ],
        "title": "天申節樂語口號",
        "id": "739540ca-342f-43b7-b388-f32db65e4fe0"
    },
    {
        "author": "周紫芝",
        "paragraphs": [
            "風光渾占一溪中，青谷新開甲第雄。",
            "凉榭切雲先得月，朱樓凌水欲横空。",
            "連甍萬瓦琉璃碧，照坐千鍾琥珀紅。",
            "要看仍雲乘駟馬，使君眉壽似喬松。"
        ],
        "title": "周朝議宣新第致語口號",
        "id": "144af57f-9f66-4d89-b2e8-7bc63cd3f346"
    },
    {
        "author": "周紫芝",
        "paragraphs": [
            "使君才氣本無雙，暫擁州麾殿大邦。",
            "千騎出城聞畫角，萬燈銜壁看銀釭。",
            "夜天星滿光浮漢，秋水花紅錦照江。",
            "莫向華堂辭一醉，君正懷舊憶竒龎。"
        ],
        "title": "上元燕賓客致語口號",
        "id": "4eaa0d70-0b08-4c27-8146-8c4580bbb692"
    },
    {
        "author": "周紫芝",
        "paragraphs": [
            "誰持尺一下明光，新易泉南舊印章。",
            "禁殿何時出頗牧，人間又喜見龔黄。",
            "攀轅父老今猶在，騎竹兒童喜欲狂。",
            "只恐政成歸更速，便紆華衮望清光。"
        ],
        "title": "燕太守汪內相致語口號",
        "id": "a6c9928b-ca13-46b8-b156-746c2e271e6f"
    },
    {
        "author": "周紫芝",
        "paragraphs": [
            "清詔名髙下紫宸，異方初喜見王人。",
            "二年輦轂辭家逺，萬里岷峨入眼新。",
            "使者登車爭攬轡，君王問俗頗憂民。",
            "翰林勸酒非無意，知向明光作侍臣。"
        ],
        "title": "燕吳奉使致語口號",
        "id": "7b95cadb-7ce0-4d62-99ac-7dc833901b7f"
    },
    {
        "author": "周紫芝",
        "paragraphs": [
            "居士歸來已白頭，數椽聊喜枕江流。",
            "百年夢幻何時了，二妙江山一日收。",
            "鼓吹自從詩裏得，光陰都在醉中休。",
            "蟹螯霜後偏宜酒，蘇幕歌成可共謳。"
        ],
        "title": "二妙堂落成家集致語口號",
        "id": "913aecc5-5a17-41d8-bcb9-24c8e71b6b56"
    },
    {
        "author": "周紫芝",
        "paragraphs": [
            "菩薩變化如虚空，云何得此虚空相。",
            "我觀無礙大慈悲，無刹不現如水月。",
            "八萬四千母陁臂，能援世間一切衆。",
            "八萬四千清淨眼，能照五濁諸有情。",
            "是故神通不思議，而欲妄以色相求。",
            "譬如狂人逐四方，四方無盡力無竭。",
            "况以丹青繪繒綵，更復刺繡爲儀形。",
            "絲毫縑素相假合，妙技巧借金十奴。",
            "若人捐棄釙與絲，亦無五色可資藉。",
            "瞑目黙相不可得，畢竟無有是菩薩。",
            "吾願世人捨色相，當時未有釙絲時。",
            "蓬萊觀妙本無心，以粗即妙作是念。",
            "松林無心受此施，以施居士作禮言。",
            "我當還亦以此施，此施有盡法無窮。",
            "普願世間諸佛子，凡瞻此相悉歡喜。",
            "若見菩薩非菩薩，即知是我非是妄。",
            "妄見除滅無復然，吾與佛子等無二。"
        ],
        "title": "松林道人施繡觀音",
        "id": "9a031e26-2a38-44ec-af20-3bd47dd79d0b"
    },
    {
        "author": "周紫芝",
        "paragraphs": [
            "我觀諸佛子，皆以妄自冥。",
            "不知有無想，一切俱是妄。",
            "認有以爲實，夫豈識無有。",
            "如人具諸欲，耳目與鼻舌。",
            "百體俱動作，動作皆有相。",
            "耳欲以聽聲，有耳言可聞。",
            "絃匏與笙簫，皆具諸宫羽。",
            "雖然始一奏，有耳悉皆聞。",
            "衆生於是時，知聲不知耳。",
            "衆音始一闋，寂靜無有聲。",
            "傾耳而聽之，無一可聞者。",
            "衆生於是時，知耳不知聲。",
            "至於目視色，亦復如耳根。",
            "知色爲有形，乃以色爲有。",
            "寧知本無色，何况於目睫。",
            "乃至鼻聞臭，口舌所啖食。",
            "百體諸毛髮，意有所爲者。",
            "行步與坐臥，喘息及呼吸。",
            "方其有爲時，無一不爲有。",
            "諸爲悉皆空，了無有一存。",
            "心惟昨所爲，恍惚如夢事。",
            "我昔禮菩薩，是爲真見者。",
            "譬如聞衆聲，認聲爲有響。",
            "比其不及禮，菩薩那得見。",
            "譬如衆聲滅，初不聞餘音。",
            "始緣以妄情，乃復有見否。",
            "亦如今所夢，見否理不殊。",
            "大士笑不言，吾亦無所說。",
            "有如舍利佛，黙黙對天女。",
            "稽首作偈言，猶以言爲痛。",
            "云何兩無言，而入不二門。",
            "我與諸佛子，究竟得成道。"
        ],
        "title": "夢禮僧伽大士",
        "id": "9e8b4c5a-f916-4b00-9643-1bb57b1192c7"
    },
    {
        "author": "周紫芝",
        "paragraphs": [
            "稽首無上尊，爲世大慈父。",
            "爲憫一切衆，流浪諸苦海。",
            "滋無碍辨才，廣爲衆生說。",
            "譬如大火宅，隨念得清凉。",
            "又令諸窮子，獲此大寶珠。",
            "是真秘密藏，故名妙法華。",
            "非思量分别，而以得解悟。",
            "雖諸大菩薩，有所不能知。",
            "况於聲聞衆，豈復聞妙義。",
            "如來廣開示，一一令悟入。",
            "衆生悉皆曉，而况於聲聞。",
            "我佛出現世，了此一大緣。",
            "當如佛所說，是最爲第一。",
            "今此大比邱，舍所甚愛者。",
            "百煉真黄金，銷鑠爲書寫。",
            "具諸大寶貝，更以爲莊嚴。",
            "偷兒甚魁儈，如飛天藥叉。",
            "諸所經過處，悉爲尸陁林。",
            "大火所藏滅，毫髮無遺餘。",
            "龍天諸善神，悉力來加護。",
            "究竟不得壞，我今同讚歎。",
            "普告諸佛子，凡所見聞者。",
            "信心自堅固，各各普授持。"
        ],
        "title": "宗演師金書妙法蓮經",
        "id": "fa5e7fdc-8f10-4f8e-9b98-6f56ed067245"
    },
    {
        "author": "周紫芝",
        "paragraphs": [
            "佛以甚深微妙法，廣爲一切衆生說。",
            "有能悉發菩提心，究竟得成無上道。",
            "彼有受持讀誦者，其福不可更稱量。",
            "七寶滿爾河沙數，以用布施得福徳。",
            "而比福徳猶爲多，况吾大慈大願師，常憫衆生墮惡道。",
            "假此持經功徳海，能免世間一切苦。",
            "有大長者號宰官，書寫讀誦不少懈。",
            "旃檀香及薝蔔花，供養恭敬常作禮。",
            "忽遇黑風吹船舫，將隨那刹諸鬼國。",
            "倉惶取是受持經，投諸江流沒巨浪。",
            "須臾風定夜色霽，達旦悉得大快樂。",
            "平明篙師有婦妻，忽言汲水得巨軸。",
            "金書貝葉與巾繡，無一毫毛有壞相。",
            "有如金剛不壞身，經大水聚性不滅。",
            "拾塵數刼有時盡，而是功徳終無窮。",
            "衆生信心不堅固，未甞聞此殊勝事。",
            "用是稽首無上尊，願我諸佛常加護。"
        ],
        "title": "金剛般若波羅密經",
        "id": "3b342e51-1f53-45e3-929a-3ed5956368c2"
    },
    {
        "author": "周紫芝",
        "paragraphs": [
            "百尺寒松老幹枯，韋郎筆妙古今無。",
            "何如莫掃鵝溪絹，留取天吳紫鳳圖。"
        ],
        "title": "戲作小詩用少陵事",
        "id": "de0b66c5-87bf-427b-961c-feeae7980aea"
    },
    {
        "author": "周紫芝",
        "paragraphs": [
            "霅溪景物見歌詩，只有當年杜紫微。",
            "沽酒店穿斜巷出，採蓮船傍後門歸。",
            "翠沾城郭山千點，清蘸樓臺水一圍。"
        ],
        "title": "湖州",
        "id": "91fe57bb-9d3c-47fe-b97f-a4dc223cf0e1"
    },
    {
        "author": "周紫芝",
        "paragraphs": [
            "枕簟綠陰花謝後，軒窗清景月明時。"
        ],
        "title": "句  其一",
        "id": "c55a0d28-84f1-40b2-89d3-7b776d957f66"
    },
    {
        "author": "周紫芝",
        "paragraphs": [
            "浪花叢裏看蟂磯。"
        ],
        "title": "句  其二",
        "id": "ada3d2e8-37f3-49bc-a48b-7a1d32cd2ff3"
    },
    {
        "author": "周紫芝",
        "paragraphs": [
            "秋聲歸草木，寒色到衣裘。"
        ],
        "title": "句  其三",
        "id": "7fb35b2b-f922-4d93-b1c3-c55e8c5a3fe3"
    },
    {
        "author": "周紫芝",
        "paragraphs": [
            "江南樹樹黄垂蜜。"
        ],
        "title": "句  其四",
        "id": "4b08e857-df05-4f08-8099-800465f32754"
    },
    {
        "author": "周紫芝",
        "paragraphs": [
            "靈巖勝概魁寧川，欲往還心幾踰年。",
            "今朝乘興得清賞，須知亦是同夤緣。",
            "驅車初抵石門路，恍疑共到蓬萊天。",
            "旁連高延立玉壁，下廣迤邐鋪瓊田。",
            "俄從一徑造佛剎，樓閣深聳凌雲煙。",
            "山僧指我遍幽歷，嶮巇不憚躋山顛。",
            "明心深邃光通穿，朝陽晴暉火欲然。",
            "漣漪澄澈渚寒泉，碧雲紫霧爭華鮮。",
            "夕陽林麓禽啾喧，嘗聞昔有瞿硎仙。",
            "我今不見心懸懸，廣寒宮闕名空傳。",
            "日暮欲去還留連，嗟予事奪須回旋。",
            "不得共宿高談禪，郵亭耿耿夜不眠。",
            "擁衾操筆成長篇，封題遠寄風騷賢。",
            "辭語蕪陋不足道，爝火妄記星光躔。"
        ],
        "title": "附錄 元祐元年己巳正月三十日同太史薄達夫來遊概作六詠又作長篇以廣其意景爾",
        "id": "2ce32863-d993-4fc9-971c-cf983b9d42c3"
    },
    {
        "author": "周紫芝",
        "paragraphs": [
            "單于獵罷臥錦紅，解鞍休騎荒磧中。",
            "蒼駒騧駱六十匹，隱谷映坡分尾騣。",
            "九駝五牛羊頗倍，沙草晚牧生寒風。",
            "貴賤小大只五百，執作意態皆不同。",
            "二鷹在臂二鷹架，駿犬當對能爭功。",
            "氈廬鼎列帳幕擁，鼔角未吹驚塞鴻。",
            "上山髙髙置烽燧，毛嚢貯獲閑刀弓。",
            "水泉在側挹其上，長河杳杳流無窮。",
            "素紈六幅筆何巧，胡環盡妙誰能通。",
            "今日都城有别識，别識共許劉元忠。"
        ],
        "title": "元忠作胡人下程圖",
        "id": "4ddddfdd-2083-4dc6-974c-44e71160d7c9"
    },
    {
        "author": "朱勝非",
        "paragraphs": [
            "紛紛桃李春，過眼成枯萎。",
            "晚榮方耐久，造物豈吾欺。"
        ],
        "title": "和菊花",
        "id": "b89b253f-b9ea-4704-8ed5-9a5ffb6fe43c"
    },
    {
        "author": "朱勝非",
        "paragraphs": [
            "老火未甘退，稚金方力征。",
            "炎涼分勝負，頃刻變陰晴。"
        ],
        "title": "和同省秋省宿",
        "id": "5a0b4a09-caa0-477f-8118-c6ad9678890e"
    },
    {
        "author": "朱勝非",
        "paragraphs": [
            "郴嶺最高處，桐軒臨水開。",
            "晚晴東北望，直見鬰孤台。"
        ],
        "title": "浦溪",
        "id": "b6e6ce25-2fd9-44f8-bc5f-234c4a7b7438"
    },
    {
        "author": "朱勝非",
        "paragraphs": [
            "雷霆起蟄虬，夭矯勢欲上。",
            "忽然化此木，尚作拏雲狀。",
            "婆娑枝幹垂，生澀紐結壯。",
            "圖經不能記，父老那可訪。",
            "晉杉定儕類，蜀柏豈輩行。",
            "櫟夢何足神，槐語固已妄。",
            "自無斧斤憂，未始疑大匠。"
        ],
        "title": "天聖寺古檜",
        "id": "198949e9-2afd-4714-86d2-30608c4c3578"
    },
    {
        "author": "朱勝非",
        "paragraphs": [
            "曾到瀘溪渡，山青石壁粗。",
            "雲藏天寶塔，水遶率巖湖。",
            "日暖魚增價，風和酒易沽。",
            "魚船交過往，商旅及成都。"
        ],
        "title": "瀘渡",
        "id": "075eef16-ffa1-44fe-b779-41a7c994615b"
    },
    {
        "author": "朱勝非",
        "paragraphs": [
            "涪翁詩名存宇宙，李杜摧鋒君殿後。",
            "山川草木經品題，千古佳名長不朽。",
            "中年微累黔中□，石通曾運羲□□。"
        ],
        "title": "石通洞  其一",
        "id": "ca96044f-9f44-4257-a9f3-54770768823f"
    },
    {
        "author": "朱勝非",
        "paragraphs": [
            "咫尺天湖號堵坪，先賢曾此勸農耕。",
            "若教一日歸豪右，敢向黄公廟下行。"
        ],
        "title": "石通洞  其二",
        "id": "a6d96c71-f668-45e7-b12e-fe86905838c8"
    },
    {
        "author": "朱勝非",
        "paragraphs": [
            "始意鍾陵參馬祖，卻尋橘井訪蘇仙。"
        ],
        "title": "句  其一",
        "id": "f9eb0abe-911d-4f7e-a9d2-b9de677157da"
    },
    {
        "author": "朱勝非",
        "paragraphs": [
            "地藏堂中坐，天鵝嶺下行。"
        ],
        "title": "句  其二",
        "id": "2265c7fe-d30a-442d-b87b-072a7bcd3648"
    },
    {
        "author": "王庶",
        "paragraphs": [
            "衰病飄零心久灰，扁舟艤棹北巖隈。",
            "江連白帝浮空下，山背青城出劍來。",
            "三戶亡秦期可必，八公助順勢將回。",
            "老臣願獻中興頌，漢武周宣何遠□。"
        ],
        "title": "游北巖",
        "id": "b6e5405a-ecfb-4043-8e93-637f4f6918b7"
    },
    {
        "author": "吳激",
        "paragraphs": [
            "錦里春風徧海棠，別時無計奈紅芳。",
            "山中桃李渾疑晚，猶有殘紅斷客腸。"
        ],
        "title": "山中見桃花李花",
        "id": "73d1af63-db06-4c7a-9708-68b48a7b0a56"
    },
    {
        "author": "吳激",
        "paragraphs": [
            "佳氣猶能想欝葱，雲間雙灣峙蒼龍。",
            "春風十里灞陵樹，曉月一聲長樂鐘。",
            "小苑花開紅漠漠，曲江波漲碧溶溶。",
            "眼前疊嶂青如畫，借問南山共幾峰。"
        ],
        "title": "長安懷古",
        "id": "257ce4b8-deb0-41d4-ab3f-e7156aacbaff"
    },
    {
        "author": "吳激",
        "paragraphs": [
            "日遲風暖燕飛飛，古柳高槐面翠微。",
            "卷上疏簾無一事，滿池春水照薔薇。"
        ],
        "title": "宿湖城簿廳",
        "id": "26b39536-4fb3-4121-86fa-cd2997aa19cf"
    },
    {
        "author": "吳激",
        "paragraphs": [
            "窮巷無來轍，貧家有舊醅。",
            "窗明憐雪在，睡美覺春回。",
            "菜甲方齊拆，梅花亦半開。",
            "茅簷鳴好鳥，節物莫相催。"
        ],
        "title": "窮巷",
        "id": "1fb43ceb-7a37-4f72-b169-0dba659bc867"
    },
    {
        "author": "吳激",
        "paragraphs": [
            "一番瘦筍羽林槍，松架陰陰盡日涼。",
            "繞屋雲烟無定態，連山草木有真香。"
        ],
        "title": "偶成二首  其一",
        "id": "4d9c5bb2-dcff-456e-8fc2-0c46a08260d4"
    },
    {
        "author": "吳激",
        "paragraphs": [
            "蟹湯兔盞鬭旗槍，風雨山中枕簟涼。",
            "學道窮年何所得，只工掃地與焚香。"
        ],
        "title": "偶成二首  其二",
        "id": "09b81f9a-a45b-435d-a929-035a3abd4c79"
    },
    {
        "author": "吳激",
        "paragraphs": [
            "暗蛩咽幽響，隙月漏微光。",
            "溪上風雨過，翛然有餘凉。",
            "病瘦鶴骨立，低垂不能翔。",
            "懷我中山兄，開經焚道香。",
            "猿嘯耿清夜，鐘鳴悠夕陽。",
            "商秋早晚至，夢寐松楸蒼。"
        ],
        "title": "病後寄開甫",
        "id": "b9d6ea63-2692-432c-a0e0-1aabd4bb4605"
    },
    {
        "author": "吳激",
        "paragraphs": [
            "杏山松檜紫坡陀，湖面無風亦自波。",
            "綠鬢朱顔嗟老矣，落花啼鳥奈春何。",
            "詩人未必皆憔悴，世事從來有折磨。",
            "列坐流觴能幾日，知誰對酒愛新鵝。"
        ],
        "title": "過南湖偶成",
        "id": "f36010a5-3ca3-40e4-8970-c41a2e55ec01"
    },
    {
        "author": "吳激",
        "paragraphs": [
            "輕舟弄素月，静夜横清渦。",
            "天風毛髮亂，疏星燦明河。",
            "圖經記父老，冥寞年歲多。",
            "淵沈三千丈，湛碧寒無波。",
            "微流带文藻，絕岸無柔莎。",
            "炯如帝鴻鏡，可鑒不可磨。",
            "中蟠至神物，役使羣蛟鼉。",
            "蜿蜿頭角古，勁鬛誰敢劘。",
            "深宮照珠貝，頗費蚌與螺。",
            "何時葛陂竹，化作陶公梭。"
        ],
        "title": "夜汎渦河龍潭",
        "id": "16a564f1-e6b0-47df-8883-ebb56683352a"
    },
    {
        "author": "吳激",
        "paragraphs": [
            "後園雜樹入雲高，萬里長風夜怒號。",
            "憶向錢塘江上寺，松窗竹閣瞰秋濤。"
        ],
        "tags": [
            "钱塘江"
        ],
        "title": "秋興",
        "id": "3a3e9004-e9c3-4349-a9b7-b723e6fb9fb4"
    },
    {
        "author": "吳激",
        "paragraphs": [
            "閑雲洩洩日暉暉，林斧谿舂響翠微。",
            "天氣乍晴花滿樹，人家久住燕雙飛。",
            "鄰村社後容借酒，客舍新來未綻衣。",
            "遙憶東郊亭畔柳，歸時相見亦依依。"
        ],
        "title": "晚春言懷寄燕中知舊",
        "id": "8f4a003d-ca60-48a4-80d8-a4cc9b5f2fe0"
    },
    {
        "author": "吳激",
        "paragraphs": [
            "瘦梅如玉人，一笑江南春。",
            "照水影如許，怕寒粧未勻。",
            "花中有仙骨，物外見天真。",
            "驛使無消息，憶君清涙頻。"
        ],
        "title": "歲莫江南四憶  其一",
        "id": "abd9bdf4-670b-4530-b325-9529933f9e6e"
    },
    {
        "author": "吳激",
        "paragraphs": [
            "天南家萬里，江上橘千頭。",
            "夢繞閶門迥，霜飛震澤秋。",
            "秋深宜映屋，香遠解隨舟。",
            "懷袖何時獻，庭闈底處愁。"
        ],
        "title": "歲莫江南四憶  其二",
        "id": "a0ec5926-8356-424b-8e65-da3f655aae54"
    },
    {
        "author": "吳激",
        "paragraphs": [
            "吳淞潮水平，月上小舟横。",
            "旋斫四腮鱠，未輸千里羮。",
            "擣虀香不厭，照箸雪無聲。",
            "幾見秋風起，空悲白髪生。"
        ],
        "title": "歲莫江南四憶  其三",
        "id": "0986a5aa-d9e8-4f8a-9c76-b9a305681422"
    },
    {
        "author": "吳激",
        "paragraphs": [
            "平生把螯手，遮日負垂竿。",
            "浩渺渚田熟，青熒漁火寒。",
            "憶看霜菊艶，不放酒杯乾。",
            "比老垂涎處，糟臍箇箇團。"
        ],
        "title": "歲莫江南四憶  其四",
        "id": "262600c1-7307-4607-ab5f-f9aad81320f3"
    },
    {
        "author": "吳激",
        "paragraphs": [
            "旅食空彈鋏，歸休合挂冠。",
            "烟塵榆塞遠，風雨麥秋寒。",
            "巢燕長如客，鳴蛙不屬官。",
            "柴門江漲到，落日下漁竿。"
        ],
        "title": "述懷",
        "id": "88a4ca54-8df6-46e3-9774-b04dc6a31f34"
    },
    {
        "author": "吳激",
        "paragraphs": [
            "原野怳新沐，豐隆寧世情。",
            "鳥歸林靄暝，樓射澗虹明。",
            "春草牛羊遠，人家機杼鳴。",
            "慘舒長有命，誰復問陰晴。"
        ],
        "title": "喜晴和張魯瞻",
        "id": "ab1f1cf3-922f-4346-9df6-a7abcf92afbd"
    },
    {
        "author": "吳激",
        "paragraphs": [
            "雪射瑤階月，春回玉女扉。",
            "雲中三秀草，石上六銖衣。",
            "酒熟鵝兒色，身輕燕子飛。",
            "客槎還汎斗，誰解卜搘機。"
        ],
        "title": "國公女生日席上命賦",
        "id": "b2963d84-86d5-43e1-a943-bd202204d8a7"
    },
    {
        "author": "吳激",
        "paragraphs": [
            "豈有涓埃補盛明，強扶衰病厠豪英。",
            "夜窗燈火青相對，曉鏡髭鬚白幾莖。",
            "年去年來還似夢，江南江北若爲情。",
            "石田茅舍君家近，借與林泉送此生。"
        ],
        "title": "秋夜",
        "id": "eba61dc3-60a0-4f33-8856-a3f6a5024c20"
    },
    {
        "author": "吳激",
        "paragraphs": [
            "別久貌逾壯，道同心更親。",
            "移居近韋杜，相對邈參辰。",
            "雪少似饒客，鳥喧知得春。",
            "歸期淹幾日，莫厭馬蹄頻。"
        ],
        "title": "招趙資深拾遺",
        "id": "28c95fae-a7be-43f0-bb32-82c853f51000"
    },
    {
        "author": "吳激",
        "paragraphs": [
            "天接蒼蒼渚，江涵裊裊花。",
            "秋聲風似雨，夜色月如沙。",
            "澤國幾千里，漁村三兩家。",
            "翻思杏園路，鞭裊帽簷斜。"
        ],
        "title": "同兒曹賦蘆花",
        "id": "22e27978-63db-465a-9ad2-f6113039f6a3"
    },
    {
        "author": "吳激",
        "paragraphs": [
            "張生鞍馬客幽都，却笑靈光筆法粗。",
            "祗今白首風沙裏，憶向江南見畫圖。"
        ],
        "title": "張戡北騎",
        "id": "24bc7bc8-4ef2-4d23-a284-4cd3972afb61"
    },
    {
        "author": "吳激",
        "paragraphs": [
            "寂寂重寂寂，出門春草齊。",
            "晚芳猶著樹，江漲欲平溪。",
            "山暝有時雨，村深何處雞。",
            "遠山緣底恨，故作傍人低。"
        ],
        "title": "早春",
        "id": "6eaaddf7-793d-47a9-9bab-29a890bc6408"
    },
    {
        "author": "吳激",
        "paragraphs": [
            "箕子朝鮮僻，蓬丘弱水寛。",
            "儒風通百粤，舊史記三韓。",
            "邑聚從衡接，民居質朴安。",
            "猶存古籩豆，兼用漢衣冠。",
            "兔穎家工縛，鮭腥俗嗜餐。",
            "騎兵腰玉具，府衛挾金丸。",
            "長袖鳶窺肉，都場狖掛竿。",
            "琴中蔡氏弄，指下祝家彈。",
            "主禮分庭抗，賓筵百拜難。",
            "漬橙粇釀旨，滋桂鹿脩乾。",
            "潑墨松如櫛，隤牆石似丹。",
            "地偏先日出，天迫衆山攢。",
            "鵬翼雲帆遠，羊腸石磴盤。",
            "由來異文軌，休訝變暄寒。",
            "事可資談柄，誰能記筆端。",
            "聊將詩貌取，歸作畫圖看。"
        ],
        "title": "雞林書事",
        "id": "52f3746f-a9d3-4811-b96e-a9c160c78a37"
    },
    {
        "author": "吳激",
        "paragraphs": [
            "江南春水碧於酒，客子往來船是家。",
            "忽見畫圖疑是夢，而今鞍馬老風沙。"
        ],
        "title": "題宗之家初序瀟湘圖",
        "id": "05c0536f-a3a2-4581-a07a-a7423eefa861"
    },
    {
        "author": "吳激",
        "paragraphs": [
            "春風蜀棧青山盡，曉日秦川綠樹平。"
        ],
        "title": "句  其一",
        "id": "bd649360-b288-4918-b1f8-e448858a87f0"
    },
    {
        "author": "吳激",
        "paragraphs": [
            "煙拂柳梢留淡白，雲蒸山腹出深青。"
        ],
        "title": "句  其二",
        "id": "e5a85e35-0d64-4a38-9e01-cff43e5b4857"
    },
    {
        "author": "吳激",
        "paragraphs": [
            "山侵平野高低樹，水接晴空上下星。"
        ],
        "title": "句  其三",
        "id": "02964303-403b-4bc9-9811-9b5a1e89b69e"
    },
    {
        "author": "吳激",
        "paragraphs": [
            "玉座煙霞春寂寂，石壇星斗夜蒼蒼。"
        ],
        "title": "句  其四",
        "id": "503b950d-1aa7-4b7b-bc21-4668b69981e4"
    },
    {
        "author": "吳激",
        "paragraphs": [
            "手版西山聊復爾，角巾東第定何時。"
        ],
        "title": "句  其五",
        "id": "9eb93dc6-47d7-4e29-96a2-ba82b9762596"
    },
    {
        "author": "吳激",
        "paragraphs": [
            "竹院鳴鐘疑物外，畫橋流水似江南。"
        ],
        "title": "句  其六",
        "id": "98ee1a9c-ba1e-4b87-a6cb-d78fd1e650f2"
    },
    {
        "author": "吳激",
        "paragraphs": [
            "數樹殘花喜春在，一聲啼鳥覺山深。"
        ],
        "title": "句  其七",
        "id": "c6f221c7-cec6-4ae4-8632-0a4c32c21a26"
    },
    {
        "author": "吳激",
        "paragraphs": [
            "玉雪自知塵不涴，丹青難寫酒微醺。"
        ],
        "title": "句  其八",
        "id": "baefbaf1-39c4-43f5-b5d7-9425cb999c05"
    },
    {
        "author": "吳激",
        "paragraphs": [
            "四海蒼生謝安石，一言宣室賈長沙。"
        ],
        "title": "句  其九",
        "id": "f08e77a5-8895-4fa5-b8e5-855da8d19362"
    },
    {
        "author": "吳激",
        "paragraphs": [
            "海東絕域皇華使，天上仙官碧落卿。"
        ],
        "title": "句  其一○",
        "id": "311f4ed2-92d1-4dc0-8284-013c447eb324"
    },
    {
        "author": "吳激",
        "paragraphs": [
            "江湖欹枕夢，風雪打窗時。"
        ],
        "title": "句  其一一",
        "id": "788a161f-dff3-471d-b359-0c1cc5d14717"
    },
    {
        "author": "師驥",
        "paragraphs": [
            "聖主寬仁念小臣，江湖未許去垂綸。",
            "眷言劍閣出車遠，用錫楓宸湛露春。",
            "燕豆恩光浮四坐，旌旗喜氣動三辰。",
            "顧余濫辱皇華命，更獲從容遇故人。"
        ],
        "title": "昨傳旨勞軍彰明蒙文孺智仲皆惠佳句道中先次文孺韻奉寄併以謝智仲",
        "id": "f7c1cb89-ef78-4b0b-ad73-4590b4fcc7bb"
    },
    {
        "author": "李易",
        "paragraphs": [
            "淮南昔繁麗，富庶天下稱。",
            "管弦十萬戶，夜夜聞喧騰。",
            "不徒竹西寺，歌吹相豪矜。",
            "一朝烽火急，廛市爲溝塍。",
            "風月無歡場，睥睨皆射堋。",
            "荒荒野月白，照地如寒冰。",
            "自從畫江守，歲歲輸金繒。",
            "蕭條閭井間，水旱又頻仍。",
            "我來經故里，日暮此一登。",
            "隋唐倐己往，遺跡幾廢興。",
            "江山極蒼莽，望之涕沾膺。"
        ],
        "title": "竹西懷古",
        "id": "2f49924b-feab-44ed-a1d7-57332a813a47"
    },
    {
        "author": "李易",
        "paragraphs": [
            "金庭洞在桐栢山，山高一萬八千丈。",
            "中有神仙不死區，郁郁黄雲覆其上。",
            "透巖流壑繞四旁，面勢參差皆意向。",
            "雞登天姥有時聞，鶴在沃洲何待放。",
            "彩衣大勝宮錦袍，白髮奉親仍敬養。",
            "異才爭出輔清朝，爽氣自驚遊碧障。",
            "古來無位有重名，吾家謫仙陸魯望。",
            "平生願到猶不諧，矧復區區走俗狀。",
            "桃源康樂舊鄉存，路接風煙甘遠往。",
            "渡江正謂九華丹，石筍飛泉歸指掌。",
            "鸞翔鵠浴傳異時，列岫方池閑想像。",
            "剡溪隨處可卜居，乘興扁舟正相訪。"
        ],
        "title": "居剡寄鄭天和",
        "id": "c7380a6e-6d5b-4fb1-9059-b148782da521"
    },
    {
        "author": "李易",
        "paragraphs": [
            "鹿山今是貴門山，盡室攜扶萬壑間。",
            "流水相隨真自悟，遙岑一望若爲攀。",
            "風翻竹塢清如洗，月過松扉静不關。",
            "潭底卧龍煩一起，正須霖雨濟塵寰。"
        ],
        "title": "三懸潭",
        "id": "8cb1f131-d062-4408-816c-eab06a13129e"
    },
    {
        "author": "李易",
        "paragraphs": [
            "剡中無數野薔薇，黄雲爛漫相因依。",
            "玉杯淺琢承墜露，金鐘倒挂搖晨暉。",
            "斑竹筍行三畝地，紅藥花開一尺圍。",
            "豆角嘗新小麥秀，來禽長向櫻桃肥。",
            "歌舌隨風柳外囀，翠花带水煙中飛。",
            "魚跳破浪奮赤鬛，鶴唳投松翻縞衣。",
            "鄉關萬里久無夢，巖壑四年今息機。",
            "叮嚀杜宇往江北，爲喚故人令早歸。"
        ],
        "title": "題剡山所見",
        "id": "71238b6d-b453-475a-850e-2626e44f0c5e"
    },
    {
        "author": "李易",
        "paragraphs": [
            "訪戴溪長近若耶，金庭雪對赤城霞。",
            "沼從鵠舉添蕭索，峰似鸞翔解嘆嗟。",
            "每愛林間百種蝶，難忘竹外四時花。",
            "剡川圖上他年指，獨秀山前是我家。"
        ],
        "title": "卜居獨秀山",
        "id": "21aef54f-657d-4a93-92d7-9bbcc30b410f"
    },
    {
        "author": "李易",
        "paragraphs": [
            "亂後亦擇居，筮山山輙許。",
            "居民百餘家，喜甚手欲舞。",
            "云久聞公名，此幸殆天與。",
            "感兹鄭重意，時節共雞黍。",
            "剡川非沃野，地僻民更窶。",
            "趁時務擷茗，餘力工搗楮。",
            "寡婦念遺秉，洿池憐數罟。",
            "我欲教耦耕，盡力循南畝。",
            "桃杏種連山，深居可長處。",
            "東鄰有節士，酒酣乃發語。",
            "公昔起布衣，高誼掩前古。",
            "親擢類平津，决見逢真主。",
            "兩宮佇六飛，萬乘思一舉。",
            "交侵正倔強，蠭起益旁午。",
            "浩然公獨歸，偶出寧有補。",
            "默塞復何言，長嘆汗如雨。"
        ],
        "title": "貴門卜築",
        "id": "974a470a-c386-40c2-9ab3-77c0f1f13c76"
    },
    {
        "author": "李易",
        "paragraphs": [
            "勝絕剡溪邊，巢枝度半年。",
            "燕回銜落絮，魚涌接飛泉。",
            "丹鼎山頭氣，茶爐竹外煙。",
            "幽居己成趣，佳句若爲傳。"
        ],
        "title": "剡溪幽居",
        "id": "e26df4b0-f626-4062-aabc-116c19c9418c"
    },
    {
        "author": "李易",
        "paragraphs": [
            "昔人仙去斷丹梯，憔悴深山吐綬雞。",
            "百轉和鳴非我事，漫將錦服擅幽棲。"
        ],
        "title": "咏吐綬鳥",
        "id": "9676ade2-8cb4-4fa8-a82d-198a3ffbbbda"
    },
    {
        "author": "李易",
        "paragraphs": [
            "雲巘分佳茗，風潭矗怪松。",
            "書疑黄石授，税可紫芝供。",
            "抵玉那驚鵲，探珠欲近龍。",
            "晚來聽近雨，乞水濯塵容。"
        ],
        "title": "仙人洞",
        "id": "e5800165-2631-475b-817b-52be14aac84b"
    },
    {
        "author": "李易",
        "paragraphs": [
            "鐵騎侵淮海，龍潭碧始通。",
            "雲生倚寶刹，月出見珠宮。",
            "瀉澗水噴薄，依巖樹鬰葱。",
            "神交難獨擅，吾黨契元同。"
        ],
        "title": "羅漢石",
        "id": "ede2a636-317a-4dd3-8a2b-f1a9b082bf8a"
    },
    {
        "author": "李易",
        "paragraphs": [
            "玉龍劈山開，南騖肆奔猛。",
            "風蕩雪濛濛，月流光炯炯。",
            "壯氣動貴門，前驅入蛟井。",
            "萬籟息中消，一區臨絕境。",
            "奔雷有餘音，垂磬得深省。",
            "白雲何所聞，就宿孤峰頂。"
        ],
        "title": "珠溪",
        "id": "55c3044c-00d6-42f2-bcfd-dd0c302a9c70"
    },
    {
        "author": "李易",
        "paragraphs": [
            "鵠沼開新鑑，纖塵莫遺遮。",
            "翠光爭水鳥，紅影湛山花。",
            "天外時分明，林端更蔚霞。",
            "高飛留舊跡，八付謫仙家。"
        ],
        "title": "浴鵠沼",
        "id": "38e322ed-e9f6-480e-802d-d301b0f618f5"
    },
    {
        "author": "李易",
        "paragraphs": [
            "褰裳涉流水，倚水送歸雲。",
            "海角春潛到，山腰路忽分。",
            "伏龍應厭睡，飛電駭論文。",
            "鸛雀知機早，翻然不待羣。"
        ],
        "title": "發軍營塢",
        "id": "4ca12d1d-6ffa-43f7-a239-793e7ae3942b"
    },
    {
        "author": "黄燁",
        "paragraphs": [
            "帝駕陷塵沙，孤臣誓靡他。",
            "丹心期報主，白髮不知家。"
        ],
        "title": "題驛壁",
        "id": "dba25729-af45-4c5c-be56-7ca35790f5a5"
    },
    {
        "author": "趙野",
        "paragraphs": [
            "複道密通繁衍宅，諸王誰似鄆王賢。"
        ],
        "title": "句",
        "id": "8db9a531-f4ae-4a34-885d-5ee223d2a9e2"
    },
    {
        "author": "楊景",
        "paragraphs": [
            "旌旗風暖颺春暉，的皪寒光照鐵衣。",
            "壯士銜枚聽傳令，邊鴻敢傍陣雲飛。"
        ],
        "title": "政和二年三月廿四日鄜延帥府大閱即席呈獻帥座賈公凱歌  其一",
        "id": "eabbdfac-b627-4a2b-ac0a-c484fc75a04e"
    },
    {
        "author": "楊景",
        "paragraphs": [
            "奏罷清笳聽凱歌，行啟細柳拂彫戈。",
            "征人盡道從軍樂，城上黄雲喜氣多。"
        ],
        "title": "政和二年三月廿四日鄜延帥府大閱即席呈獻帥座賈公凱歌  其二",
        "id": "2b1ea476-245e-4132-ae59-7bc05ab90623"
    },
    {
        "author": "楊景",
        "paragraphs": [
            "天兵十萬擁貔貅，紫塞年年大有秋。",
            "不是頡羌求款附，爲君唾手取靈州。"
        ],
        "title": "政和二年三月廿四日鄜延帥府大閱即席呈獻帥座賈公凱歌  其三",
        "id": "a75ec707-9b87-4053-b5c6-8b7cc48fb45a"
    },
    {
        "author": "楊景",
        "paragraphs": [
            "正塞從來豫虜謀，好將忠赤報衙頭。",
            "速修朝覲趨丹鳳，乞汝河西十二州。"
        ],
        "title": "政和二年三月廿四日鄜延帥府大閱即席呈獻帥座賈公凱歌  其四",
        "id": "b071dbc3-4629-478f-bfca-eb2380d84383"
    },
    {
        "author": "楊景",
        "paragraphs": [
            "王畿諸將戍沙場，亦有家書寄雁行。",
            "不說邊庭征戰苦，侍郎恩意似汾陽。"
        ],
        "title": "政和二年三月廿四日鄜延帥府大閱即席呈獻帥座賈公凱歌  其五",
        "id": "f9db9bd8-0ebc-4a8e-badc-594a551d9369"
    },
    {
        "author": "楊景",
        "paragraphs": [
            "丈丈蛇矛錦甲新，虬鬚虎頭漢將軍。",
            "彎弓盤馬當牙帳，雙發鳴髇入塞雲。"
        ],
        "title": "政和二年三月廿四日鄜延帥府大閱即席呈獻帥座賈公凱歌  其六",
        "id": "aaf154e3-3a57-4764-b7b2-4d33a78d530f"
    },
    {
        "author": "楊景",
        "paragraphs": [
            "控弦十萬漢蕃兵，行鼓分屯細柳營。",
            "白面元戎心似鐵，不教羌騎近長城。"
        ],
        "title": "政和二年三月廿四日鄜延帥府大閱即席呈獻帥座賈公凱歌  其七",
        "id": "48d2d003-d287-4f98-b145-a5f4c24bb8c2"
    },
    {
        "author": "楊景",
        "paragraphs": [
            "崆峒猛士射鵰還，三石雕弓月樣彎。",
            "爲問轅門何似勇，劃騎生馬注南山。"
        ],
        "title": "政和二年三月廿四日鄜延帥府大閱即席呈獻帥座賈公凱歌  其八",
        "id": "f4939a82-7c70-41db-91be-52fe05abbf55"
    },
    {
        "author": "楊景",
        "paragraphs": [
            "招馬紅旗繡浪開，戰鼙百面打春雷。",
            "南山萬仞陰崖險，似箭紅塵一溜來。"
        ],
        "title": "政和二年三月廿四日鄜延帥府大閱即席呈獻帥座賈公凱歌  其九",
        "id": "6b481d5e-99a8-428f-b8b6-84bdb501b90c"
    },
    {
        "author": "楊景",
        "paragraphs": [
            "宿麥斜桑滿塞垣，彎已經不復射遊魂。",
            "華戎說罷干戈事，萬歲山呼荷至尊。"
        ],
        "title": "政和二年三月廿四日鄜延帥府大閱即席呈獻帥座賈公凱歌  其一○",
        "id": "99f27234-df95-44bc-9b23-609dd196c837"
    },
    {
        "author": "張述",
        "paragraphs": [
            "年□筋力覺潛衰，自楚踰年復此移。",
            "偶見舊題追古昔，只應風月似當時。"
        ],
        "title": "和唐刺史崔公壁間二絕  其一",
        "id": "bff3c914-979b-4732-b1ee-cd2eda161908"
    },
    {
        "author": "張述",
        "paragraphs": [
            "春花凝露草凝煙，訟簡民淳屢有年。",
            "每念舊山歸未得，何妨於此醉林泉。"
        ],
        "title": "和唐刺史崔公壁間二絕  其二",
        "id": "24240098-6122-482c-a6b5-e82d4548578c"
    },
    {
        "author": "張述",
        "paragraphs": [
            "星星雙鬢已驚秋，尚竊州符只自羞。",
            "官冗更無丞掾委，誰哀老子得遨遊。"
        ],
        "title": "偶成",
        "id": "111c18b7-1ffd-4599-aa42-416002769275"
    },
    {
        "author": "翁挺",
        "paragraphs": [
            "秘書丹旐返，旅殯尚丹陽。",
            "海路三山遠，江流萬古長。",
            "交情惟太史，傳業冀諸郎。",
            "誰與銘泉壤，臨文淚數行。"
        ],
        "title": "讀許太史祭黄長睿文",
        "id": "c0a09c6e-be95-4857-8f2b-52dcd90c2bbc"
    },
    {
        "author": "翁挺",
        "paragraphs": [
            "先生來東都，貌如林間鶴。",
            "聞名今見之，信難塵中著。",
            "諸儒紛藏寶，人進已反卻。",
            "眇然千載事，獨與復商略。",
            "斯人昔俊豪，世故熟斟酌。",
            "冥棲二十年，不爲幽禪著。",
            "秋風有所思，木落廬山脚。",
            "豈爲菰蒓念，亦負溪友約。",
            "清霜動車輪，不復生四角。",
            "想見胸府間，天地瀉寥廓。",
            "平生杜陵老，妙處倚山閣。",
            "歲晚或相從，應分半巖壑。"
        ],
        "tags": [
            "庐山"
        ],
        "title": "送劉羲仲檢討歸南康",
        "id": "c9eaa3ae-05f2-433f-a229-e7d4b13160d1"
    },
    {
        "author": "翁挺",
        "paragraphs": [
            "夕陽黯將沉，缺月遲未吐。",
            "滿眼玻璃堆，翻疑夢中覩。"
        ],
        "title": "晚坐碧雲塢二首  其一",
        "id": "bcaf5ef6-1e0f-4d16-b9a2-47129caae20f"
    },
    {
        "author": "翁挺",
        "paragraphs": [
            "玉樹秋益明，驪珠夜方吐。",
            "繞檻碧雲收，塵蹤故難覩。"
        ],
        "title": "晚坐碧雲塢二首  其二",
        "id": "fa8dce1a-da32-45aa-98f6-6d8fd353e796"
    },
    {
        "author": "翁挺",
        "paragraphs": [
            "山深風露易凄清，樹老於人若有情。",
            "萬里好秋尋不見，一花香處便分明。"
        ],
        "title": "早桂",
        "id": "7193750d-f891-4ef9-96c9-07fbcf3c4cd2"
    },
    {
        "author": "釋法具",
        "paragraphs": [
            "灘聲嘈嘈雜雨聲，舍北舍南春水平。",
            "拄杖穿花出門去，五湖風浪白鷗輕。"
        ],
        "title": "送僧",
        "id": "7592fb65-d86f-487c-be2d-1103eddf12e1"
    },
    {
        "author": "釋法具",
        "paragraphs": [
            "朝入羊腸暮鹿頭，十三官驛是荆州。",
            "具車秣馬曉將發，寒燭燒殘語未休。"
        ],
        "title": "送翁士特",
        "id": "c6b28f0e-79c7-4fff-9e4c-9c17afd6ec9b"
    },
    {
        "author": "釋法具",
        "paragraphs": [
            "老竹排簷誰手種，山日未斜寒翠重。",
            "六月散髪葉底眠，冷雨斜風頻入夢。"
        ],
        "title": "竹軒二首  其一",
        "id": "587c378c-aea4-4365-900c-716e00ca95c9"
    },
    {
        "author": "釋法具",
        "paragraphs": [
            "冬凋峰木雪縞廬，落眼青青卻笑渠。",
            "花時吹筍排林上，吳州還見竹溪圖。"
        ],
        "title": "竹軒二首  其二",
        "id": "f98da3a8-b585-43c3-9205-71383f9e5e54"
    },
    {
        "author": "釋法具",
        "paragraphs": [
            "從來畫馬稱神妙，至今只說江都王。",
            "將軍曹霸實季仲，沙苑丞相猶諸郎。",
            "龍眠居士善畫馬，獨與二子遙相望。",
            "兩馬駢立真驌驦，一馬脫去仍騰驤。",
            "浣花老人今已亡，嗚呼五馬誰平章。",
            "飽知畫肉亦畫骨，妙處不減黄無雙。"
        ],
        "title": "和子蒼三馬圖",
        "id": "7875b3ce-bbd4-481c-91fd-a47bc3094540"
    },
    {
        "author": "釋法具",
        "paragraphs": [
            "燒燈過了客思家，獨立衡門數暝鴉。",
            "燕子未歸梅落盡，小窗明月屬梨花。"
        ],
        "title": "春日",
        "id": "8a4774ee-4174-4e88-986e-aa7e96c7f2e8"
    },
    {
        "author": "釋法具",
        "paragraphs": [
            "曹植波瀾闊，曾爲若士遊。",
            "江湖流滿眼，天地入扁舟。",
            "散髪邀明月，停杯問白鷗。",
            "他年歸紫禁，夢亦繞滄洲。"
        ],
        "title": "題煙篷",
        "id": "a82c31eb-b177-4f61-b72b-ff9466c61b4e"
    },
    {
        "author": "釋法具",
        "paragraphs": [
            "鶴鳴九皋秋夜永，紙帳芙蕖臥燈影。",
            "九州之外更九州，誰解摩心發深省。"
        ],
        "title": "絕句二首  其一",
        "id": "23f7cbc5-0f5d-4776-ac75-0f1234cf388b"
    },
    {
        "author": "釋法具",
        "paragraphs": [
            "看了青燈夢不成，東風捲雪落寒聲。",
            "半生客裏無窮恨，告訴梅花說到明。"
        ],
        "title": "絕句二首  其二",
        "id": "453acb6a-c53a-4992-90d0-3dd5c9f50fda"
    },
    {
        "author": "釋法具",
        "paragraphs": [
            "行盡一徑龍蛇蟠，病身忽上青雲端。",
            "天公豈念客來遠，偶吹一陣松風寒。",
            "摩挲老眼坐嘆息，信有物表非人寰。",
            "去天尺五步可到，雲夢八九吞何難。",
            "微陽遠映衆山綠，景氣搖動如波瀾。",
            "青蘿吐花葉嫋嫋，淺水落石聲潺潺。",
            "盤空巨石碧如削，暗澹老樹蒼煙漫。",
            "簷牙卓地殿影出，蝸涎上階夜雨殘。",
            "昔人遺跡不復見，但見滿目圍蒼巒。",
            "懸知此地可送老，黄葉滿庭風閉關。",
            "玉京五城信不遠，神仙綬短誰能攀。",
            "妄庸柳泌真可笑，安用採藥乘朱轓。"
        ],
        "title": "游華頂峰",
        "id": "13f15c0e-c221-4f83-ab76-a7b760eb6f8f"
    },
    {
        "author": "釋法具",
        "paragraphs": [
            "意在天台住過春，雪崖流水斷橋分。",
            "今因送子入青嶂，老夢荒荒落冷雲。"
        ],
        "title": "送僧之天台",
        "id": "d9b0273a-f1dd-42b9-b1ef-b7a7f04d6bda"
    },
    {
        "author": "釋法具",
        "paragraphs": [
            "野吹竹色寒，下有古澗道。",
            "牧兒放箠眠，牛馬齕風草。"
        ],
        "title": "登道場山",
        "id": "6cceb04b-6d36-4dc6-9f5e-39aea3ed6617"
    },
    {
        "author": "釋法具",
        "paragraphs": [
            "老子愛江水，江面開竹門。",
            "江流竹影薄，子細見前村。"
        ],
        "title": "新興",
        "id": "8413cd43-b149-4be5-b833-a73a0aa3f721"
    },
    {
        "author": "釋法具",
        "paragraphs": [
            "愁中有句可消除，客裏無人問所須。",
            "竹屋青燈雨聲冷，白頭相對話江湖。"
        ],
        "title": "客中會友",
        "id": "e588f4db-8c6f-4aa3-9115-5a3ffd946041"
    },
    {
        "author": "釋法具",
        "paragraphs": [
            "窗中遠看眉黛綠，盡是當年歌吹愁。",
            "鳥語夕陽人不見，薔薇花暗小江流。"
        ],
        "title": "東山",
        "id": "b49be14a-9368-47a7-964e-69151e9d88fd"
    },
    {
        "author": "釋法具",
        "paragraphs": [
            "小舟爲我載月色，白沙翠竹光相射。",
            "自從李白下金陵，四百年無此豪逸。"
        ],
        "tags": [
            "钱塘江"
        ],
        "title": "月夜游錢塘江",
        "id": "f7165c2a-23e5-4a0a-a874-de6420c91f7b"
    },
    {
        "author": "釋法具",
        "paragraphs": [
            "道人掛口蒼煙裏，萬象無聲忽轉雷。",
            "老去不知塵世事，東風又上屋頭梅。"
        ],
        "title": "題華蓋仙山院默齋",
        "id": "fb05c199-b408-4a3e-8a6b-f49d6207ad67"
    },
    {
        "author": "呼延韓仲",
        "paragraphs": [
            "況此春欲暮，風溫脫花鬚。"
        ],
        "title": "句",
        "id": "ee1a5f8a-4add-4209-a4f6-a37824547337"
    },
    {
        "author": "葛道人",
        "paragraphs": [
            "百囀已休鶯哺子，三眠初罷柳飛花。"
        ],
        "title": "句",
        "id": "10352fcf-f312-47ad-8900-3789da0b193a"
    },
    {
        "author": "劉博文",
        "paragraphs": [
            "青眼相看君可知，精神渾在艷陽時。",
            "只因嫁得東君後，兩淚相看是別離。"
        ],
        "title": "柳眼",
        "id": "d6fc5d48-4b9c-4545-9038-1ef52e940d47"
    },
    {
        "author": "李正民",
        "paragraphs": [
            "堂堂王夫子，實爲鄉曲英。",
            "十年遊太學，冬雪而秋螢。",
            "南宫掇異等，四海馳儁聲。",
            "未展霄漢志，憂患遽所丁。",
            "自言程之徒，高論何峥嶸。",
            "彬彬媚學子，鼓篋稱諸生。",
            "何必騖時文，但貴存其誠。",
            "道義苟內充，爵禄必爾纓。",
            "吾師昔如斯，草澤膺弓旌。",
            "勸講邇英閣，探頤多研精。",
            "祝李樂其說，談辨惟縱横。",
            "仲子頗守常，歸來自窮經。",
            "一日賢詔下，折桂何芳馨。",
            "先生遂薦之，横經闔閭城。",
            "又欲薦祝子，可方古巖耕。",
            "宜從布衣起，知足平攙搶。",
            "貴公問其人，科舉頗所更。",
            "答言彼材豪，不肯循度程。",
            "貴公聞之笑，何以取官榮。",
            "推轂既未效，鼓枻歸洞庭。",
            "先生躋禁從，仲子亦飛騰。",
            "召對趨九陛，一言帝心傾。",
            "亟命遷京秩，訓詞人所驚。",
            "庶可共學者，品題自師評。",
            "李子獨不偶，沿流出舒荆。",
            "游謁公卿間，落寞無所成。",
            "邇來貧且病，屏迹居四明。",
            "自言已膏肓，無以保性靈。",
            "我嗟師友義，此道久凋零。",
            "寄言後學者，中庸當力行。"
        ],
        "tags": [
            "洞庭湖"
        ],
        "title": "程之徒",
        "id": "35e0121d-b585-4c53-a3ec-dfe4f95a4e28"
    },
    {
        "author": "李正民",
        "paragraphs": [
            "少希端木賜，遇事多臆度。",
            "老矣智慮衰，所見頗疏略。",
            "都將幾許鐵，鑄成一大錯。",
            "歸來自悔咎，俛仰懷愧怍。",
            "經營水雲居，逝將老寂寞。",
            "爲欠草堂資，此計殊牢落。",
            "欣聞故人近，鐵甕羅戟槊。",
            "坐覽江山勝，守彼北門籥。",
            "嘗觀萬卷書，素號精且博。",
            "爾雅偶未熟，遂中蟛蜞惡。",
            "那知謝太傅，雅志在丘壑。",
            "䆉稏連百頃，場圃正收穫。",
            "黄花已經霜，餘英猶爍爍。",
            "仍攜縹緲人，有酒可酙酌。",
            "老拙失所望，宛如魚在涸。",
            "鬼笑伯龍貧，人憂顔氏樂。",
            "海瀕富蝦菜，尚有驕藜藿。",
            "妄意苕霅間，數畝躬耕鑿。",
            "相望幸不遠，鄙吝資發藥。",
            "扁舟泛烟波，乘興聊一噱。"
        ],
        "title": "寄彦章內翰",
        "id": "54654dff-9162-48f0-95ea-1eb14252b618"
    },
    {
        "author": "李正民",
        "paragraphs": [
            "海隅有喬木，枝葉多離披。",
            "庇廕數畝地，鬱鬱凌雲霓。",
            "歲久漸生蠹，蠹盛木乃衰。",
            "朝蠹食其葉，暮蠹食其枝。",
            "蠹蟲日滋長，食飽肌肉肥。",
            "衆葉漸零落，枝榦亦枯萎。",
            "僵仆大道側，但存乾死皮。",
            "羣蠹盡羽化，鼓舞四散飛。",
            "蠹各得其所，此木誰憐之。",
            "吾嗟守株叟，抱膝空傷悲。"
        ],
        "title": "枯木歎",
        "id": "35d4d829-c6ac-442c-beed-3254989cc01c"
    },
    {
        "author": "李正民",
        "paragraphs": [
            "隴頭飛浮雲，山色時隱蔽。",
            "曦馭轉層霄，漸減炎歊熾。",
            "商飇折蒲葦，清露泣蘭蕙。",
            "梁燕話歸期，塞鴻懷遠志。",
            "畸人感物化，閲世如夢寐。",
            "滴階聞雨聲，嚼蠟忘世味。",
            "故園久離阻，浩蕩起歸意。",
            "髙詠秋興篇，安仁有佳思。",
            "自憐守幽獨，壯懷日憔悴。",
            "聊擷秋菊英，銜盃玩浮世。"
        ],
        "title": "和元叔秋懷",
        "id": "ad173c6d-44c5-4a65-bcb6-e8b891280899"
    },
    {
        "author": "李正民",
        "paragraphs": [
            "應奉見車工，楊愔逢選士。",
            "古人記半面，落落纔一二。",
            "羡君眸子明，洞徹無纖翳。",
            "小吏曛黑來，匆匆便能識。",
            "憶昔到君家，經史肆論議。",
            "簡編討遺忘，指擿須臾至。",
            "别來五六年，學問益純粹。",
            "薦名上天閽，嚢錐見鋒鋭。",
            "少年好奇偉，萬卷欲盡記。",
            "春官方用賦，所尚在詞藝。",
            "前人存矩矱，雕篆有深意。",
            "寒窗務探討，詎可輕小技。",
            "窮理盡性學，推論良有自。",
            "士方騖場屋，未能臻極摯。",
            "山中有老儒，發藥祛其蔽。",
            "潛心造妙理，離合見同異。",
            "我懷伯業能，嗜學忘肉味。",
            "摩笈得異書，事理了無滯。",
            "况子氣方豪，青萍嘗一試。",
            "孜孜其勉旃，青霄將自致。"
        ],
        "title": "送聞人伯封",
        "id": "816a4d91-51dd-4364-8583-d44ade13a865"
    },
    {
        "author": "李正民",
        "paragraphs": [
            "野岸漲流水，名園紛雜英。",
            "旭景冠蓋集，清談尊酒傾。",
            "重此臺省秀，駕言江海行。",
            "已喜懷抱粹，况推材實精。",
            "衆許極髙遠，時方藉經營。",
            "詎止富中廩，固將澤東氓。",
            "還當本朝用，不待芳歲更。",
            "功名自兹始，勿嘆華髪生。"
        ],
        "title": "春日城東送韓玉汝赴兩浙轉運以池塘生春草園柳變鳴禽爲韻分得生字",
        "id": "b344fc8e-d45a-4244-aaea-332ea9f152aa"
    },
    {
        "author": "李正民",
        "paragraphs": [
            "臧室繙經何太漫，鄴侯萬軸新堪玩。",
            "長大誰如伯業勤，晝眠多似邊韶慢。",
            "斯堂扁榜號讀書，讀之百過樂有餘。",
            "焚膏繼晷自克己，彬彬學子顔之徒。",
            "念我壯年遊天禄，萬卷盡觀如不足。",
            "羽陵蠹簡拂蟫魚，太一青藜曾照燭。",
            "辛勤白髪但嘗膽，燕坐茅齋猶泛覽。",
            "年來老眼漸昏眵，每展青編憎墨淡。"
        ],
        "title": "寄題史伯魚讀書堂",
        "id": "4380524f-6f31-463f-9327-1e1fdfea6098"
    },
    {
        "author": "李正民",
        "paragraphs": [
            "前年柯山芳意早，肯使寒梅例枯槁。",
            "溪邊幾樹發偏繁，牆角數枝看更好。",
            "玉顔冒雪不奈寒，香心怯雨尤相惱。",
            "南枝爛漫北枝催，空惜飄零綴芳草。",
            "朅來海角風景遲，經冬不見端可疑。",
            "紅蕚涉春纔似染，青苞映日未全披。",
            "千山隔兮萬山阻，想見瑶英詎如許。",
            "一枝誰與寄相思，回首舊遊心獨苦。"
        ],
        "title": "今歲梅花春中猶未開因思三衢冬月之盛作長句",
        "id": "2041001e-7eb9-4b2d-8dab-2946adea4d9a"
    },
    {
        "author": "李正民",
        "paragraphs": [
            "君不見子列禦寇居鄭圃，四十餘年人莫睹。",
            "外遊不若務內觀，食豨如人忘爾汝。",
            "又不見玉川先生洛城裏，閉關不出歲踰紀。",
            "狂吟大句語驚人，勸之請謁輒掩耳。",
            "古來賢達貴安閑，豈務奔走塵埃前。",
            "深居簡出悔吝少，治心養氣精神全。",
            "我念奇窮自平昔，險阻艱難多所歷。",
            "十年京洛困虀鹽，五載江湖負覊靮。",
            "比沭天恩處閑散，琳宫賦禄容家食。",
            "老僧參罷返林泉，病馬力疲棲皂櫪。",
            "掃除一室空復空，收還魂魄安其躬。",
            "衣冠深藏罷應接，杜門却掃閑奴僮。",
            "放懷書史得真樂，坐忘乃與希微通。",
            "不須疑我何爲爾，亦有文字如長虹。"
        ],
        "title": "息交行",
        "id": "88c6a434-de26-445a-b9a5-68ee58958407"
    },
    {
        "author": "李正民",
        "paragraphs": [
            "投我以建溪北焙之新茶，報君以烏程若下之醇酒。",
            "茶稱瑞草世所珍，酒爲美禄天之有。",
            "碾碎龍團乳滿甌，傾來竹葉香盈卣。",
            "滌煩療熱氣味長，消憂破悶醺酣久。",
            "君不見竟陵陸羽號狂生，細烟小鼎親煎烹。",
            "扁舟短棹江湖上，茶爐釣具常隨行。",
            "又不見沛國劉伶稱達士，捧罌銜盃忘世累。",
            "無思無慮樂陶陶，席地幕天聊快意。",
            "欲醉則飲酒，欲醒則烹茶。",
            "酒狂但酩酊，茶癖無咨嗟。",
            "古今二者皆靈物，蕩滌肺腑無紛華。",
            "清風明月雅相得，君心自此思無邪。"
        ],
        "title": "余君贈我以茶僕答以酒",
        "id": "2d733b2c-431d-43c6-8b31-548ebcb9d796"
    },
    {
        "author": "李正民",
        "paragraphs": [
            "昔人作詩例苦窮，今人作詩乃得通。",
            "何意崩騰永嘉末，復見正始之遺風。",
            "杜陵太白困覉旅，孟郊賈島亦不逢。",
            "聖俞不得一校理，子美謫死吳山東。",
            "升沈富貴何足道，名聲顯赫摩蒼穹。",
            "新編起予爲太息，萬事得失疇能同。"
        ],
        "title": "覽新達詩卷有感",
        "id": "f0973e67-8cbb-4ff6-8b9a-38b9095c793d"
    },
    {
        "author": "李正民",
        "paragraphs": [
            "不到浙鄉辜負口，昔人有語真可取。",
            "我住柯山三四年，厭飫蕨薇幾噎嘔。",
            "扁舟乘流來檇李，極目江湖幾千里。",
            "白魚市上爛如銀，紫蠏籪頭多似蟻。",
            "舒鳬帖帖墮水面，亦有麕麞來近縣。",
            "黄閒射雉出林中，田鼠化鶉毛彩絢。",
            "况復海物錯難名，蝤蛑輪囷似斗升。",
            "紛紛蝦蛤不足數，淡菜蚶蠣資多腥。",
            "僻居海岸久寂寞，寒擁紅爐聊獨酌。",
            "芼之橙桂薦玉盤，不比屠門空大嚼。",
            "我念孫卿久滯留，欲致數品無傳郵。",
            "烹羊炰羔自不惡，更有負郭新良疇。"
        ],
        "title": "寄邦求擬南食作",
        "id": "50d3fe09-47af-4742-8b19-88f9775ebf91"
    },
    {
        "author": "李正民",
        "paragraphs": [
            "太湖三萬六千頃，中有長橋墮虹影。",
            "茅屋漁舟數百家，譙門打鼓官爲令。",
            "往來舟楫何紛紛，拜揖將迎皆要人。",
            "自從兵興急供億，千槍萬槊如魚鱗。",
            "又有强宗并大姓，索課催租惟所命。",
            "忽然平地起風波，造謗興讒喧衆聽。",
            "歲前官家欲移蹕，葦席茅茨千百室。",
            "科敷比户與僧坊，髙下等差皆普及。",
            "一時應辦姑求備，嘖有煩言長官罪。",
            "差官密切來體量，三尺深文想難避。",
            "君不見海鹽令尹祝夫子，去年蒙恩當百里。",
            "催科急迫不忍言，鞭撻黎民非所喜。",
            "一朝解印謝疲民，至今豪强猶切齒。",
            "國讐未雪兵未休，安得斯民無瘡痏。",
            "但願中興功業成，盡鎖劍戟充耘耔。"
        ],
        "tags": [
            "太湖"
        ],
        "title": "寄尹叔",
        "id": "5078b6a5-8080-4ab4-b2e4-b6628fb7f9f5"
    },
    {
        "author": "李正民",
        "paragraphs": [
            "彭澤縣令五斗米，陶潛輕之辭百里。",
            "蜀道嶮崎九折坂，王陽畏之能自免。",
            "君今行事古人同，要作閑官興非淺。",
            "胡爲窮臘遠覉遊，路指太末干賢侯。",
            "風霜皴膚雪撲面，舟幾折櫓車摧輈。",
            "歸來贈我雙鯉魚，尺素中藏一幅書。",
            "具言勞苦自悔責，乃知世事非良圖。",
            "苕溪春回波泛綠，况有淲田可耕斸。",
            "我今亦欲賦歸與，便約臨流結茅屋。"
        ],
        "title": "寄祝舜俞",
        "id": "ac462e51-8c73-455a-a74c-7c680995b61c"
    },
    {
        "author": "李正民",
        "paragraphs": [
            "春色方薫草，南來未見鶯。",
            "身閑聊適野，志弱敢論兵。",
            "落落松筠質，欣欣桃柳情。",
            "不妨聯騎出，蠻榼亦攜行。"
        ],
        "title": "早春次韻  其一",
        "id": "b659e984-b720-4580-ade6-f8d0229826da"
    },
    {
        "author": "李正民",
        "paragraphs": [
            "平原齊吐麥，幽谷未遷鶯。",
            "王者雖無戰，元戎盍治兵。",
            "山川羈客恨，桃李故園情。",
            "何處花先發，籃輿取次行。"
        ],
        "title": "早春次韻  其二",
        "id": "78d33348-9d2c-4a2e-8b3c-dab842bdbb68"
    },
    {
        "author": "李正民",
        "paragraphs": [
            "乍暖先催柳，餘寒尚蟄鶯。",
            "淮壖嚴斥堠，江國偃戎兵。",
            "得句重尋律，銜杯舊有情。",
            "經營賴耆哲，閑客且閑行。"
        ],
        "title": "早春次韻  其三",
        "id": "3f856d4d-35b1-49eb-accd-9fd16d21a811"
    },
    {
        "author": "李正民",
        "paragraphs": [
            "佳人思燕燕，公子眷鶯鶯。",
            "酒户如懸磬，詩壇未息兵。",
            "林花還自發，巢鵲豈無情。",
            "好泛清溪曲，扁舟盡日行。"
        ],
        "title": "早春次韻  其四",
        "id": "d6a12d91-51b8-4ee1-a7f6-16e2bc7141e2"
    },
    {
        "author": "李正民",
        "paragraphs": [
            "畫梁將宿燕，楊柳欲藏鶯。",
            "賢傑籌前箸，寰區望洗兵。",
            "懸鶉空自愧，磨楯敢言情。",
            "聞說山西將，揚威正啓行。"
        ],
        "title": "早春次韻  其五",
        "id": "b243b89d-70a3-43df-9b8a-852931293b68"
    },
    {
        "author": "李正民",
        "paragraphs": [
            "少遊詞藝域，文陣欲横行。",
            "徐庶髙朋友，王家好弟兄。",
            "鸞龍觀筆落，珠玉鬭詩成。",
            "老境猶思舊，忘言看後生。"
        ],
        "title": "少遊",
        "id": "66be6461-b636-4e2c-b3ce-a6ab5df7d838"
    },
    {
        "author": "李正民",
        "paragraphs": [
            "鄉井千餘里，江湖一病身。",
            "新年逢甲子，清夜守庚申。",
            "冷落爐中火，溟濛榻上塵。",
            "永懷愁不寐，惟聽漏聲頻。"
        ],
        "title": "夜坐",
        "id": "c878e8ed-3531-4b21-aa72-7379002f4aae"
    },
    {
        "author": "李正民",
        "paragraphs": [
            "雪後仍霖雨，閑中積旅愁。",
            "雷車聲忽轉，雲陣濕難收。",
            "坐久頻搖膝，詩成苦掉頭。",
            "静觀身世事，泛泛一虚舟。"
        ],
        "title": "久雨不解次韻  其一",
        "id": "ef436bc8-3bb6-4078-8553-1e5bb34331c1"
    },
    {
        "author": "李正民",
        "paragraphs": [
            "易覺東陽瘦，難祛庾信愁。",
            "雪寒殘更積，雨慣落還收。",
            "妄欲附驥尾，終難料虎頭。",
            "五湖波浪闊，歸泛釣魚舟。"
        ],
        "title": "久雨不解次韻  其二",
        "id": "88c0428f-3d9c-41da-acb2-be68ad5a8af9"
    },
    {
        "author": "李正民",
        "paragraphs": [
            "春事寒應晚，旅人閑轉愁。",
            "空階宵更滴，遠靄曉難收。",
            "嗜好藏龜殻，行年問虎頭。",
            "孫郎多智策，箭重却回舟。"
        ],
        "title": "久雨不解次韻  其三",
        "id": "87990ab7-bb7a-4945-9088-7d34ead09eda"
    },
    {
        "author": "李正民",
        "paragraphs": [
            "閻閭苦貧病，皂隸亦饑愁。",
            "入夜聲尤急，連山勢未收。",
            "無言閑麈尾，有意念刀頭。",
            "獨酌難成醉，空乾瑶玉舟。"
        ],
        "title": "久雨不解次韻  其四",
        "id": "52a6d791-456c-4849-bce5-6acf735e42eb"
    },
    {
        "author": "李正民",
        "paragraphs": [
            "擣楮爲衾被，旴江遠寄將。",
            "夜寒如挾纊，晨起訝凝霜。",
            "雅稱維摩室，增輝杜老堂。",
            "心平可髙臥，蝴蝶夢飛揚。"
        ],
        "title": "建昌寄紙被",
        "id": "48bbddc1-0ed3-46c5-bf56-1b4355d21721"
    },
    {
        "author": "李正民",
        "paragraphs": [
            "越絕覉遊久，相思斷旅魂。",
            "漂零鴻雁序，憔悴鶺鴒原。",
            "解綬辭巖邑，全家寄嶼村。",
            "何時能過我，詩律細重論。"
        ],
        "title": "得平叔信",
        "id": "49e8f70e-43f5-476e-a8b6-09276ee9432c"
    },
    {
        "author": "李正民",
        "paragraphs": [
            "海岸收殘雨，西風放晚晴。",
            "霜林紅未脫，寒草綠猶生。",
            "老覺光陰速，閑觀世累輕。",
            "端憂多暇日，憔悴庾蘭成。"
        ],
        "title": "雜詩  其一",
        "id": "dea72455-8d79-4816-8334-38262b0fa97d"
    },
    {
        "author": "李正民",
        "paragraphs": [
            "喬木丘園古，疏籬舍屋深。",
            "路隨山脚轉，岸近海潮侵。",
            "樵叟欣相遇，禪房許獨尋。",
            "杖藜聊縱步，乘興欲投簪。"
        ],
        "title": "雜詩  其二",
        "id": "54410e5c-a858-484f-af43-c54a284937ef"
    },
    {
        "author": "李正民",
        "paragraphs": [
            "衰病驚殘歲，生涯類轉蓬。",
            "滔滔嬾回首，默默但觀空。",
            "山映歸雲白，窗留落照紅。",
            "地偏人跡絕，厖臥短籬東。"
        ],
        "title": "雜詩  其三",
        "id": "eeaeefa3-5988-45a0-86f3-abd930f16c88"
    },
    {
        "author": "李正民",
        "paragraphs": [
            "放曠人間世，棲遲一草堂。",
            "神交傳遠信，漁父許同行。",
            "黄菊猶霑雨，丹楓未隕霜。",
            "午餘幽夢斷，清磬出禪房。"
        ],
        "title": "雜詩  其四",
        "id": "84064762-75e4-4b4c-a96e-598d2c8ee7ee"
    },
    {
        "author": "李正民",
        "paragraphs": [
            "岸幘茅簷下，西郊轉夕曛。",
            "暮鵶低接翅，寒鵲閙鳴羣。",
            "有炭勝東野，無氈類廣文。",
            "虛名三十載，外物漫浮雲。"
        ],
        "title": "雜詩  其五",
        "id": "8d7b0b7b-4e1e-43ef-9493-e2f0013b7208"
    },
    {
        "author": "李正民",
        "paragraphs": [
            "野岸營茅屋，修篁出短籬。",
            "紙窗迎暖日，石硯結冰凘。",
            "種菊陶元亮，栽松杜拾遺。",
            "田園已蕪沒，飄泊竟何之。"
        ],
        "title": "雜詩  其六",
        "id": "3be278e2-3860-4262-b1b2-259708229678"
    },
    {
        "author": "李正民",
        "paragraphs": [
            "九醖聞新熟，三盃且自娛。",
            "已能開杜室，寧復論兵厨。",
            "浮蟻盈春甕，流霞注魯壺。",
            "醉來聊欲寐，不覺日還晡。"
        ],
        "title": "雜詩  其七",
        "id": "52ace8d6-2de6-487c-b416-4d8d0d7ba73d"
    },
    {
        "author": "李正民",
        "paragraphs": [
            "通宵風雨急，甕牖曉光催。",
            "冷枕驚殘夢，寒爐聚宿灰。",
            "作文無處賣，覓句有時來。",
            "疏嬾忘巾櫛，柴門且未開。"
        ],
        "title": "雜詩  其八",
        "id": "a3dc78d6-9897-486f-bd2c-91544e8b1ff4"
    },
    {
        "author": "李正民",
        "paragraphs": [
            "歲晏多風雨，寒雲曉更濃。",
            "晚菘長乍翦，香稻細新舂。",
            "路遠思行客，年荒嘆老農。",
            "秖園人不到，惟聽飯時鐘。"
        ],
        "title": "雜詩  其九",
        "id": "305ea857-2a09-4f7b-989d-e9624e7c388e"
    },
    {
        "author": "李正民",
        "paragraphs": [
            "汲汲謀三徑，區區卜一廛。",
            "艱難歸舊隱，荏苒嘆流年。",
            "欲設維摩榻，重尋子敬氈。",
            "飄零來海角，華髪已盈顛。"
        ],
        "title": "雜詩  其一○",
        "id": "29572378-656b-46a4-9621-5f7a82206b27"
    },
    {
        "author": "李正民",
        "paragraphs": [
            "久雨渾無節，重雲凝不收。",
            "朔風吹甕牖，寒色透貂裘。",
            "幸不妨農務，何堪助客愁。",
            "擁爐消短晷，閉户但商謳。"
        ],
        "title": "雜詩  其一一",
        "id": "effab273-7815-4e20-9936-d9b92b3884a4"
    },
    {
        "author": "李正民",
        "paragraphs": [
            "寒風初淅瀝，密雪遽霏微。",
            "冷敵鵝黄酒，輕沾駝褐衣。",
            "未教新柳展，且伴落梅飛。",
            "惟有翟廷尉，門前鳥雀稀。"
        ],
        "title": "春雪次韻  其一",
        "id": "f9486905-fb5e-4ae4-a7fe-f46bca877615"
    },
    {
        "author": "李正民",
        "paragraphs": [
            "花猶吹六出，氣已應三微。",
            "路破公車履，祥呈光禄衣。",
            "乍疑鷴失素，稍怪鷺于飛。",
            "盤瓠空驚走，南方此瑞稀。"
        ],
        "title": "春雪次韻  其二",
        "id": "e252153c-6d1b-43c8-a221-da637147328b"
    },
    {
        "author": "李正民",
        "paragraphs": [
            "旬浹寒彌急，陽春暖尚微。",
            "西華愁葛帔，漁父點蓑衣。",
            "京洛殘堪望，龍山度正飛。",
            "麟經書大雪，此瑞古今稀。"
        ],
        "title": "再次春雪韻  其一",
        "id": "14d4456d-832e-4722-9e94-d1b4c88b8c44"
    },
    {
        "author": "李正民",
        "paragraphs": [
            "萬壑鋪平練，千巖鎖翠微。",
            "車能翻縞带，塵不化緇衣。",
            "撼樹桄榔滿，張圖蛺蝶飛。",
            "敲門傳詩卷，此曲郢中稀。"
        ],
        "title": "再次春雪韻  其二",
        "id": "5da092b1-d02a-4178-b650-70c263aea00b"
    },
    {
        "author": "李正民",
        "paragraphs": [
            "西漢于張手，傳家舊得名。",
            "金科惟尚恕，棘寺每持平。",
            "丹筆流餘慶，朱轓藹政聲。",
            "他年門下客，接武位秋卿。"
        ],
        "title": "挽劉刑部  其一",
        "id": "cac1527e-6a7e-4a3f-8d84-906faef1f966"
    },
    {
        "author": "李正民",
        "paragraphs": [
            "避地辭髙密，僑居寓武原。",
            "放懷樂棋酒，餘力治田園。",
            "方茂三松壽，俄成萬日墦。",
            "九原簫鼓咽，難駐已招魂。"
        ],
        "title": "挽劉刑部  其二",
        "id": "fcdc9354-9afc-4a20-b2e0-65a8f9f09cdb"
    },
    {
        "author": "李正民",
        "paragraphs": [
            "靖國開皇極，先公秉化鈞。",
            "謝庭知有子，孫閤遂延賓。",
            "烜赫蕭周上，蒼黄屈賈鄰。",
            "欲明當日事，正論墨猶新。"
        ],
        "title": "挽曾公衮寶文  其一",
        "id": "3edbe90b-ef8e-411b-8cfb-cfb38e78f1fe"
    },
    {
        "author": "李正民",
        "paragraphs": [
            "際會光華旦，傳家各有人。",
            "榮名今已矣，陳迹重悲辛。",
            "曷報生芻禮，難留玉樹春。",
            "隼旟空望斷，清淚落衣巾。"
        ],
        "title": "挽曾公衮寶文  其二",
        "id": "9dde39c1-de34-41fb-8868-afdd80a658bf"
    },
    {
        "author": "李正民",
        "paragraphs": [
            "望出東陽裔，蟬聯濟美材。",
            "海邦歌政化，澤國早歸來。",
            "甲第朱門掩，佳城白日開。",
            "松風九原陌，薤露有餘哀。"
        ],
        "title": "挽沈伯華",
        "id": "230d42a0-ded0-4906-977a-686beb46269f"
    },
    {
        "author": "李正民",
        "paragraphs": [
            "世德流芳遠，身兼五福全。",
            "華堂優几杖，蠟屐訪林泉。",
            "白髪光陰永，青雲嗣子賢。",
            "佳城開吉兆，松柏已蒼然。"
        ],
        "title": "挽劉朝請  其一",
        "id": "6d15eafd-f8ab-4cac-a48b-0705b88516d3"
    },
    {
        "author": "李正民",
        "paragraphs": [
            "眉壽人生貴，題輿善政聞。",
            "中心如止水，外物等浮雲。",
            "方樂千鍾養，俄成萬日墳。",
            "欲知流慶遠，霅水自沄沄。"
        ],
        "title": "挽劉朝請  其二",
        "id": "ce78ac4b-9df3-4c28-8499-37ccde0d2d1f"
    },
    {
        "author": "李正民",
        "paragraphs": [
            "萬卷胸中富，千年筆下新。",
            "廣川揚素業，延閣想芳塵。",
            "晚陟螭坳峻，俄留鳯沼津。",
            "遺書應滿篋，不愧泣麒麟。"
        ],
        "title": "挽廣川先生",
        "id": "21c9ab12-d821-40c2-b4ea-bc1f049b06f9"
    },
    {
        "author": "李正民",
        "paragraphs": [
            "日昊身猶健，居閑道更優。",
            "庭栽蘭九畹，户種橘千頭。",
            "惠施曾無倦，陰功祗自修。",
            "荀裴門户壯，他日振餘休。"
        ],
        "title": "挽鍾處士",
        "id": "87acadd2-ccf5-4b78-b495-7caad8f1a8f0"
    },
    {
        "author": "李正民",
        "paragraphs": [
            "扈蹕來江表，同時掌掖垣。",
            "鯨波連畫鷁，鹿野對清樽。",
            "涉世行藏異，論交道義敦。",
            "遽成生死隔，回首淚潺湲。"
        ],
        "title": "挽綦內翰  其一",
        "id": "1ade551f-5c6a-457c-9c2f-5c1ff6e0d389"
    },
    {
        "author": "李正民",
        "paragraphs": [
            "鼇禁凝嚴地，雍容侍北扉。",
            "花磚朝直晚，蓮燭夜分歸。",
            "玉節恩雖異，金甌事已非。",
            "飄零舊僚友，華髪老漁磯。"
        ],
        "title": "挽綦內翰  其二",
        "id": "2139795d-754a-4d05-9356-dadbe1c9805c"
    },
    {
        "author": "李正民",
        "paragraphs": [
            "東土游觀樂，西亭風景悲。",
            "漫餘曾躡屐，空覆舊傳巵。",
            "髙密山川隔，丹邱草木滋。",
            "凄涼謝道藴，泣對白紗帷。"
        ],
        "title": "挽綦內翰  其三",
        "id": "d2799822-7ed1-400a-8eda-4f923b0ed0ae"
    },
    {
        "author": "李正民",
        "paragraphs": [
            "華胄流芳遠，平湖世載昌。",
            "鯉庭遵善教，龜組賁恩章。",
            "勞佚身兼適，悲歡念兩忘。",
            "平生修凈業，歸路指西方。"
        ],
        "title": "挽魯奉議  其一",
        "id": "1f6eb66c-f317-431b-ac92-716b48cf7d00"
    },
    {
        "author": "李正民",
        "paragraphs": [
            "盛大身攸致，勤勞力克堪。",
            "仁心兼五福，慶澤在諸男。",
            "經罷翻靈運，人知弔老聃。",
            "百年嗟已矣，終始自無慚。"
        ],
        "title": "挽魯奉議  其二",
        "id": "8cabc7d9-cbad-4557-b120-d22b5d83f06c"
    },
    {
        "author": "李正民",
        "paragraphs": [
            "盛際符千載，中朝第一人。",
            "鳯池鳴委佩，朱邸奉重輪。",
            "右府謀猷密，殊鄰意氣伸。",
            "佐時遺事業，誰爲勒蒼珉。"
        ],
        "title": "挽胡茂老樞密  其一",
        "id": "9dd89b6b-da9b-4c6d-84e2-46dc42788d6b"
    },
    {
        "author": "李正民",
        "paragraphs": [
            "人物熙朝盛，瓊林夐出羣。",
            "髙名題鴈塔，平步上青雲。",
            "未應三壬兆，先修萬日墳。",
            "丹臺應有籍，脫屐謝塵氛。"
        ],
        "title": "挽胡茂老樞密  其二",
        "id": "f781c725-287a-4372-9cd0-9f4a0bae53fa"
    },
    {
        "author": "李正民",
        "paragraphs": [
            "昔日蓬山會，平居笑語親。",
            "薄材陪賈馬，髙義繼雷陳。",
            "南國居方卜，東山道益振。",
            "遽嗟埋玉恨，清淚灑衣巾。"
        ],
        "title": "挽胡茂老樞密  其三",
        "id": "f3f03093-ae9f-48a2-b434-c56a98c3f368"
    },
    {
        "author": "李正民",
        "paragraphs": [
            "華髪年方永，祠廷力未愆。",
            "誰云牖下死，疑是醉中仙。",
            "驥子持門户，魚軒泣几筵。",
            "浮生真瞬息，誰與問青天。"
        ],
        "title": "挽董舍人",
        "id": "173d116b-eeb8-43e5-9ebc-74ee61924886"
    },
    {
        "author": "李正民",
        "paragraphs": [
            "懿範閨房秀，齊姜素望優。",
            "廣川名益盛，內壼德彌修。",
            "壽量方難老，生涯遽若浮。",
            "延平雙劍逝，遺恨在營丘。"
        ],
        "title": "挽齊安郡夫人",
        "id": "665a0bec-6c68-4975-82c7-214b055e8626"
    },
    {
        "author": "李正民",
        "paragraphs": [
            "濟時材術本無庸，長大猶存伯業功。",
            "騏驥已消千里志，鶢鶋聊避廣川風。",
            "論都正恐譏傖父，置酒深慚及寓公。",
            "早晚共謀歸去計，煙波䆉稏五湖東。"
        ],
        "title": "元日示邦求",
        "id": "5dba66d7-f62e-47af-abc1-e307efcc401f"
    },
    {
        "author": "李正民",
        "paragraphs": [
            "文章自昔爲難事，詞賦于今豈易工。",
            "入室升堂方盡善，取青配白漫稱雄。",
            "師資未省逢勍敵，衡鑑應宜探古風。",
            "顧我平生章句學，强談文律愧空空。"
        ],
        "title": "示艾若訥",
        "id": "0500a8f8-da40-42ef-8206-c92ba0180b92"
    },
    {
        "author": "李正民",
        "paragraphs": [
            "文華風采壓時流，惠政春温著六州。",
            "纔向卞山歸舊隱，忽尋湘水泛扁舟。",
            "愚溪勝踐今親見，清境西偏幾客遊。",
            "臯壌山林皆可樂，不須重作畔牢愁。"
        ],
        "title": "寄汪彦章內翰",
        "id": "93caa1e8-bef4-4ce4-bfd9-79f03fe241c5"
    },
    {
        "author": "李正民",
        "paragraphs": [
            "翰林名德冠鑾坡，暫解塵纓逸興多。",
            "敢謂交游同阮謝，不妨詩句敵陰何。",
            "耳根到處聞犍鬭，心地閑來契羯磨。",
            "此去苕溪三百里，扁舟終擬泛烟波。"
        ],
        "title": "寄彦章內翰",
        "id": "8b59c356-0a06-4f9c-b39e-a78b97a2e296"
    },
    {
        "author": "李正民",
        "paragraphs": [
            "平湖渺渺浸城陰，窈窕垂楊一徑深。",
            "千萬買鄰真得計，六年種竹已成林。",
            "棋枰勝負消長日，琴韻清幽見古心。",
            "萍泛蓬飛本無繫，新亭何必苦霑襟。"
        ],
        "title": "訪祝舜俞新居",
        "id": "35d46b40-d4ce-469b-8df0-13bfcf7d0840"
    },
    {
        "author": "李正民",
        "paragraphs": [
            "淮邦井邑苦蕭條，尚可觀魚訪古濠。",
            "志士攬衣辭舊隱，餘民拭目看垂櫜。",
            "清傳闔境持盃水，器賞名賢解佩刀。",
            "無復髙陽舊閭里，爲尋故宅薙蓬蒿。"
        ],
        "title": "送尹叔倅濠梁",
        "id": "1287f085-e583-41d3-9f65-5fb8e1d43132"
    },
    {
        "author": "李正民",
        "paragraphs": [
            "粉户爲郎贊冢卿，十年先後典銓衡。",
            "要津詎可馳髙足，大器於今見晚成。",
            "相對樽前歎華髪，寧於紙上校虚名。",
            "萬釘寶带知非稱，欲買良田待退耕。"
        ],
        "title": "贈劉無虞侍郎",
        "id": "c1cc4e33-2356-4d0b-b644-8e13f561e2b1"
    },
    {
        "author": "李正民",
        "paragraphs": [
            "粉户爲郎兩見春，當時曾識濟川人。",
            "留侯再踐功名地，白也今爲放逐臣。",
            "自笑鳬鴻飛渤澥，却慚冠劍拂埃塵。",
            "數奇自是平生事，終始須期入大鈞。"
        ],
        "title": "聞吕丞相還朝  其一",
        "id": "f70704a3-96d7-4ebc-92b4-bc45c92d9d66"
    },
    {
        "author": "李正民",
        "paragraphs": [
            "赤子潢池久弄兵，暫辭台席抗蜺旌。",
            "屏風隔坐方調燮，棨戟前驅遽遠征。",
            "淮蔡巳瞻裴相節，秦川猶列武侯營。",
            "策勳未用膺光寵，待復中原致太平。"
        ],
        "title": "聞吕丞相還朝  其二",
        "id": "4a8449cc-226b-4eeb-88ef-313947f25d28"
    },
    {
        "author": "李正民",
        "paragraphs": [
            "三年製錦在江吳，游刃恢恢地有餘。",
            "賈誼已膺前席問，嵇康新有絕交書。",
            "田間雨過禾收早，庭下風來葉落初。",
            "此去青雲前路穏，未應搔首賦歸與。"
        ],
        "title": "送尹叔之行朝",
        "id": "eeec6823-c590-4cef-8a75-aad538c24314"
    },
    {
        "author": "李正民",
        "paragraphs": [
            "新亭注目極無邊，脫屣塵寰思杳然。",
            "萬頃秋濤翻浩渺，一輪夜月對虛圓。",
            "光連銀漢疑無地，望斷蓬萊别有天。",
            "赤水棗花君莫問，新詩賡唱似朱絃。"
        ],
        "title": "題海月亭",
        "id": "83a3eb27-27ea-402c-8a03-49e40a2eff9e"
    },
    {
        "author": "李正民",
        "paragraphs": [
            "運際熙豐政日新，近臣摛藻掞天門。",
            "當年翰墨文章妙，晚歲經綸德業尊。",
            "紀事豐碑推大手，憂民温詔盡嘉言。",
            "大門接武登鼇禁，猶喜交游到子孫。"
        ],
        "title": "章季萬送示其祖內制次元叔韻詩",
        "id": "b9d87f5d-cbcf-4bad-b3b4-f3ea8be08f7f"
    },
    {
        "author": "李正民",
        "paragraphs": [
            "暑雨霖霪朱夏寒，登門暫著鵔鸃冠。",
            "管絃豈解陪張禹，葱菜真宜待井丹。",
            "五技已窮甘退處，一錢不直嘆衰殘。",
            "明朝鼓枻辭公去，却向滄浪把釣竿。"
        ],
        "title": "簡劉卿任待制",
        "id": "4b37e5b2-99be-456c-ade6-a2eb957ba97d"
    },
    {
        "author": "李正民",
        "paragraphs": [
            "嬾拙山林合退藏，客情歲晚倍淒涼。",
            "梅飄苔蘚香初歇，雪積簷溝色尚粧。",
            "舊歷細看能幾日，新詩屢和斷來章。",
            "何如認取安心法，坐對爐熏一穗長。"
        ],
        "title": "書事",
        "id": "82510065-23eb-472a-8f50-48d310c27563"
    },
    {
        "author": "李正民",
        "paragraphs": [
            "分符江左力難支，竊食琳宫得禄遲。",
            "淮上故園生杞棘，江邊大將列旌旗。",
            "未知疏傅揮金日，正是公孫脱粟時。",
            "爲報阿咸休悵望，十年窮巷困朝饑。"
        ],
        "title": "示姪淇",
        "id": "5e5a1b8d-dab7-4074-90d6-5f3011370db9"
    },
    {
        "author": "李正民",
        "paragraphs": [
            "雉堞連雲左海傍，曾攀鯨背到扶桑。",
            "蒙衝聲教通韓國，梵刹光明記育王。",
            "地接天台仙聖宅，山藏奎畫妙圓章。",
            "時清幕府多餘暇，薄採江珧薦豆觴。"
        ],
        "title": "送劉子材四明幕官",
        "id": "d946be3d-1e2a-41bf-a25f-3388c93c84ec"
    },
    {
        "author": "李正民",
        "paragraphs": [
            "大厦沈沈結綺櫳，誅茅新就化人宫。",
            "春臺亂落桃花雨，北牖遙披柳葉風。",
            "遁迹娛遊同梓澤，卜居窮僻似蕭公。",
            "人生適意方爲樂，何必簞瓢歎屢空。"
        ],
        "title": "徐元美甲第新修同諸公賦詩",
        "id": "f800f780-46a6-4672-89e2-baa99d26ec4b"
    },
    {
        "author": "李正民",
        "paragraphs": [
            "綿綿千載亢華宗，大棟髙甍闢廣宫。",
            "柳徑乍穿迷去路，桃蹊初過面春風。",
            "閑居不羨潘常侍，投轄當如陳孟公。",
            "竹外梅花猶可折，莫教碧玉髻鬟空。"
        ],
        "title": "再賦戲元美",
        "id": "88443e67-de17-4d55-a0ad-76d87a400631"
    },
    {
        "author": "李正民",
        "paragraphs": [
            "一葉扁舟一席風，夢回已聽景陽鐘。",
            "奪袍有意趨文陣，鼓篋無言拙筆鋒。",
            "好把犂鋤傍東郭，難陪衿佩集西雝。",
            "只緣未富三冬學，飲墨何須見愠容。"
        ],
        "title": "秀士詩",
        "id": "480a9485-ea8e-4c5d-98dd-af398d30f9c7"
    },
    {
        "author": "李正民",
        "paragraphs": [
            "將相勳名紀太常，旌旄聊駐水雲鄉。",
            "栽培草木平泉里，放浪琴書綠野堂。",
            "身健未應親几杖，公歸正欲望軒裳。",
            "東山謝傅風流在，盛事齊稱左海傍。"
        ],
        "title": "退老堂",
        "id": "0be4ecb1-079d-4e41-b85e-830e89c17ba9"
    },
    {
        "author": "李正民",
        "paragraphs": [
            "步屧尋春日正暄，杖藜徐步小橋邊。",
            "身如柳惠人皆識，名比韓康世漫傳。",
            "雪壓寒梅枝嫋嫋，煙籠脩竹翠娟娟。",
            "途窮興盡空回首，却見招提獨巋然。"
        ],
        "title": "野步",
        "id": "1de59cef-de63-4e9a-9dbb-fe480b454f0a"
    },
    {
        "author": "李正民",
        "paragraphs": [
            "泊水沈沙族類豐，外緘頑殻力難攻。",
            "雖云眉目虧天巧，誰使瓊瑶美內充。",
            "海畔屢曾逢野士，坐間那復識王融。",
            "一樽風味思傾倒，賴有芳鮮可薦公。"
        ],
        "title": "食蛤蜊",
        "id": "b77fb880-9086-4b6e-9366-71c1d05abeb8"
    },
    {
        "author": "李正民",
        "paragraphs": [
            "投老窮途乃叫閽，再棲琳館奉高真。",
            "自憐奇蹇生華髪，豈有聲名繼昔人。",
            "梨棗栽培功未半，林泉卜築興方新。",
            "看公穏步星辰去，何必乘槎更問津。"
        ],
        "title": "次韻邦求少監  其一",
        "id": "c9c47222-aa47-4301-9c44-790ae9533dce"
    },
    {
        "author": "李正民",
        "paragraphs": [
            "歷落嶔崎寓海濱，放懷林壑任吾真。",
            "恩垂雨露沾枯枿，義重金蘭有故人。",
            "玉筍班聯年尚少，筠筒詩律意尤新。",
            "三陽交泰逢亨運，策足須登要路津。"
        ],
        "title": "次韻邦求少監  其二",
        "id": "20ab9956-3f12-4ecb-bf68-00270a6f0e83"
    },
    {
        "author": "李正民",
        "paragraphs": [
            "風掀籬落盡欹傾，夜半銅壺凍已生。",
            "塞鴈衝寒雲路杳，林烏啼曉夢魂驚。",
            "貧探龍頷嗟無策，愁望鴒原祗攪情。",
            "擬學髙齋枯淡叟，不妨姓字且雙行。"
        ],
        "title": "和元叔冬至大風",
        "id": "a0beadf7-aa0f-4f78-b909-7079d595aef3"
    },
    {
        "author": "李正民",
        "paragraphs": [
            "結友觀光少壯年，一時英俊與周旋。",
            "曳裾璧水三千士，接武瀛洲十八賢。",
            "夜對短檠愁不寐，朝飡苜蓿歎無錢。",
            "如今只欲藏形影，槁木寒灰學坐禪。"
        ],
        "title": "海邑少交遊相見者以爲言故作此詩",
        "id": "ca3de0ae-8366-453c-a8d9-91e13cd2b61e"
    },
    {
        "author": "李正民",
        "paragraphs": [
            "交流苕霅轉城闉，尚想汀洲詠白蘋。",
            "擇勝已居蓮社界，歸耕恰及杏花春。",
            "彫胡映盌抄雲子，鱠縷堆盤破玉鱗。",
            "鮭菜腥鹹何足道，未應回首海之濱。"
        ],
        "title": "寄霅上故人",
        "id": "98968353-5014-4b03-b0ee-a469dc2dabb1"
    },
    {
        "author": "李正民",
        "paragraphs": [
            "昔日陵陽接俊遊，松蘿崇好重綢繆。",
            "青衿共處披黄卷，黑髪相看到白頭。",
            "苕水卜鄰方有志，青山埋玉竟難留。",
            "飄零更覺親朋少，東望新阡涕淚流。"
        ],
        "title": "挽陳志行寺正",
        "id": "8f97ca15-8414-4b6c-9b76-ebf0078333a8"
    },
    {
        "author": "李正民",
        "paragraphs": [
            "荆州清德畏人知，况值中原戰鼓鼙。",
            "公自南來無薏苡，我從東渡乏朱提。",
            "珍臺鶴禄慚非稱，别乘瓜期奈久稽。",
            "明日重陽菊花好，且拚痛飲醉如泥。"
        ],
        "title": "簡邦求宗博",
        "id": "cb5b9660-fee6-4999-8e74-7d373a41af81"
    },
    {
        "author": "李正民",
        "paragraphs": [
            "宅相凋零久不振，喜君文采日清新。",
            "彈琴密令能官業，獻頌王褒邁等倫。",
            "豈有青松蟠澗谷，待看騄驥絕風塵。",
            "諸儒方講升平事，策足須登要路津。"
        ],
        "title": "寄艾若訥",
        "id": "d94dd913-e88d-428a-8181-afa12b12594a"
    },
    {
        "author": "李正民",
        "paragraphs": [
            "詩人比興隱而彰，三百餘篇妙義藏。",
            "已識鴟鴞爲巧婦，仍知杕杜是甘棠。",
            "書生未省離城闕，物理何從見否臧。",
            "閉户先生學不厭，更同許郭辨毫芒。"
        ],
        "title": "寄聞人茂德  其一",
        "id": "b14b4194-95e2-4169-a519-4a2185c3dcc6"
    },
    {
        "author": "李正民",
        "paragraphs": [
            "未捐辛苦讀書燈，老矣猶懷伯業能。",
            "齊國吹竽吾獨否，荆山泣玉恨難勝。",
            "滿籝自足傳兒子，堆案何勞謝友朋。",
            "已注蟲魚窮窈眇，却遊溟海看鵾鵬。"
        ],
        "title": "寄聞人茂德  其二",
        "id": "0f39d1b5-e173-42fe-b910-78ea008991f7"
    },
    {
        "author": "李正民",
        "paragraphs": [
            "涉世崎嶇三十年，棲遲琳館祝堯天。",
            "桔橰不用身謀拙，梨棗先栽氣守全。",
            "何幸童烏新忝命，應容老鶴漸歸田。",
            "嚢金未足營三徑，搔首東風一慨然。"
        ],
        "title": "寄元叔",
        "id": "fabeee4f-ad07-441f-aaa5-4f92e7edf706"
    },
    {
        "author": "李正民",
        "paragraphs": [
            "蓬瀛當日接英遊，俛仰星霜十見秋。",
            "紅藥青苔叨並命，西山南浦動離愁。",
            "寧論圓觀情猶在，且喜維摩病少休。",
            "欲就書堂訪髙隱，便疑猿鶴不相留。"
        ],
        "title": "寄李成德舍人",
        "id": "8055957d-7482-475a-9fe6-958dd87d3573"
    },
    {
        "author": "李正民",
        "paragraphs": [
            "二年宴坐縠溪濱，廷尉門前鳥雀馴。",
            "問舍求田將欲老，畜雞種黍孰爲隣。",
            "曾遭太僕興讒口，粗勝漳江抱病身。",
            "暫泛扁舟苕霅去，鱖鱸聊醉五湖春。"
        ],
        "title": "買舟之苕溪",
        "id": "57e36466-8bff-471d-b571-5c6efc7ee13d"
    },
    {
        "author": "李正民",
        "paragraphs": [
            "扁舟東下霅溪濱，擬伴漁翁整釣緡。",
            "黄紙紅旗慚許國，落花流水送殘春。",
            "拏舟處處争行樂，脩禊年年要及辰。",
            "悵望故園桃李月，東風吹淚漫霑巾。"
        ],
        "title": "自苕溪回棹",
        "id": "ec358437-4275-405b-8bf2-262f3f73f649"
    },
    {
        "author": "李正民",
        "paragraphs": [
            "朱方玉几邈千齡，落落雲孫尚典刑。",
            "跂翼翬飛新棟宇，筆精墨妙舊丹青。",
            "十旬醸酒宜爲頌，七水煎茶必有經。",
            "積善故知頤慶遠，詵詵蘭玉長階庭。"
        ],
        "title": "頤慶堂爲徐氏賦",
        "id": "f274550b-8b20-46a2-ae00-d9de1ad10c16"
    },
    {
        "author": "李正民",
        "paragraphs": [
            "流落生涯集百憂，十年抱病甬東州。",
            "忽驚白璧埋黄壤，漫說朱衣駕赤虬。",
            "髙論難投衆人耳，壯心空逐逝川流。",
            "死生暌隔傷千里，淚灑叢蘭泣素秋。"
        ],
        "title": "哭友人詩  其一",
        "id": "c638deb8-045c-491d-bf7a-771d94cc71ec"
    },
    {
        "author": "李正民",
        "paragraphs": [
            "王謝門中鸞鳯翔，少年奇志已昂藏。",
            "空餘詩律知誰敵，欲繼家聲失所望。",
            "作賦曾驚禰衡俊，行歌不見接輿狂。",
            "臨終一念歸空寂，詎肯修文學卜商。"
        ],
        "title": "哭友人詩  其二",
        "id": "203abddf-2a72-4d6a-88bb-5354f982a812"
    },
    {
        "author": "李正民",
        "paragraphs": [
            "朝雲黯黯結秋陰，疊疊層巒霧靄深。",
            "農叟盡愁苗欲稿，行人翻恐雨成霖。",
            "四方奔走男兒事，千里淒涼倦客心。",
            "稍喜西風破殘暑，又攜書劍度遥岑。"
        ],
        "title": "追憶大觀丁亥年自新安侍下入宣城學路中作",
        "id": "c3786221-20f1-477c-a578-6df6c27abb1f"
    },
    {
        "author": "李正民",
        "paragraphs": [
            "碧瓦鱗鱗接近郊，青青衿珮得同袍。",
            "欣聞庠序儒風盛，不見桑榆太白髙。",
            "魯國已觀沂上舞，漢朝應貨蜀中刀。",
            "獻酬濟濟昇平事，泮水從今有弁髦。"
        ],
        "title": "縣學",
        "id": "6fc0965e-8a4d-4bef-89e8-12d34fbccf1d"
    },
    {
        "author": "李正民",
        "paragraphs": [
            "弟兄接武上天關，行色差池一歲間。",
            "獻納已看騰碧落，編摩寧久曳青班。",
            "雨蒸梅暑蘭舟穏，綱解秋茶赤筆閑。",
            "病鶴乘軒嗟老矣，毰毸短羽戀雲山。"
        ],
        "title": "送敏申赴勅局",
        "id": "331cd3b1-6470-4797-8dfe-41d6d3b9ef44"
    },
    {
        "author": "李正民",
        "paragraphs": [
            "檇李城東雀墓邊，先疇蕪沒僅名傳。",
            "南來書契今無有，歲遠比隣屢變遷。",
            "剪葉舊疆幾并沃，釣璜遺業久輸田。",
            "莫言雞肋難料理，猶勝區區貸子錢。"
        ],
        "title": "先疇戲簡尹叔",
        "id": "02fd363a-f685-4194-a239-d6b635a5a3d6"
    },
    {
        "author": "李正民",
        "paragraphs": [
            "投林倦翼漫差池，揣分量材祗自知。",
            "鬱鬱安能久居此，栖栖若是欲何爲。",
            "文軒華轂非余望，白髪蒼顔嘆我衰。",
            "聞說風波猶未靖，難於江海把旌麾。"
        ],
        "title": "辭髙安之行",
        "id": "ac17ba2e-8735-4f02-8a95-a9a6ae4a17fa"
    },
    {
        "author": "李正民",
        "paragraphs": [
            "遁迹東遊滄海邊，全家到處寄郵傳。",
            "江淮李監人多厭，甲乙商墟利則遷。",
            "遣興千鍾猶有酒，思歸一馬尚無田。",
            "買山擬作誅茅計，難學巢由不用錢。"
        ],
        "title": "尹叔若訥和邊字韻因再寄  其一",
        "id": "c0eef313-3c82-49d4-8d18-1de86b1b5666"
    },
    {
        "author": "李正民",
        "paragraphs": [
            "將相驅馳正事邊，風聲喜自道途傳。",
            "鯫生豈解求三捷，榮路如何望九遷。",
            "勵志陶公朝運甓，決疑平子賦歸田。",
            "誰人肯爲將軍地，自笑都無直一錢。"
        ],
        "title": "尹叔若訥和邊字韻因再寄  其二",
        "id": "915e07da-7115-4151-8430-fb1d2955e9b0"
    },
    {
        "author": "李正民",
        "paragraphs": [
            "憶昔宣城接俊遊，回頭三十六清秋。",
            "少年志氣青霄近，老境飄零白髪羞。",
            "可嘆飛光如電往，自憐外物等雲浮。",
            "何時相對一樽酒，與子同消萬斛愁。"
        ],
        "title": "寄曹明甫",
        "id": "47a93044-ee1a-48d9-b00a-e9540e27035b"
    },
    {
        "author": "李正民",
        "paragraphs": [
            "擬尋荒僻事田園，竊食祠庭愧國恩。",
            "休論鶴長鳬甚短，且看齒落舌猶存。",
            "陶潛昔去因多忤，房琯今知欠不言。",
            "欲問大鈞吾豈敢，喙長三尺亦須吞。"
        ],
        "title": "寄艾若訥",
        "id": "aea5fc61-8cb1-4966-9ea4-30b4bda5cbe1"
    },
    {
        "author": "李正民",
        "paragraphs": [
            "少年英氣已峥嶸，泮水曾傳御史名。",
            "白簡自宜繩列位，皂嚢終不負家聲。",
            "且隨郡守尋春去，未向班心布武行。",
            "知有彈冠貢公喜，休嗟華髪鏡中生。"
        ],
        "title": "寄孫邦求",
        "id": "3eeb05d2-e715-4d7f-b189-5c9d0d316349"
    },
    {
        "author": "李正民",
        "paragraphs": [
            "縠水分襟十五秋，此身萍梗任飄浮。",
            "久棲孤館爲真隱，未訪名山作勝遊。",
            "醉裏周郎曾度曲，閑中庾信祗添愁。",
            "西風起我江湖興，擬把蘭橈上釣舟。"
        ],
        "title": "寄張子安  其一",
        "id": "10e514e4-7cd0-45d3-a3f4-cf9d5e723de9"
    },
    {
        "author": "李正民",
        "paragraphs": [
            "來往三吳二十年，星星華髪已盈顛。",
            "未開松菊陶潛徑，且泛江湖范蠡船。",
            "黄石不逢寧論富，丹砂可就試求仙。",
            "乘閑欲訪張公子，共說昇平一慨然。"
        ],
        "title": "寄張子安  其二",
        "id": "e95d0b33-e7ff-4cff-ba2a-bb7f790334a9"
    },
    {
        "author": "李正民",
        "paragraphs": [
            "湖海飄零畏甲兵，敢將筆墨論功名。",
            "好官未憶羊元保，萬户難侯李北平。",
            "智短雲霄曾踠足，老來農圃合謀生。",
            "王維薦弟雖無愧，尚恐諸公厭禰衡。"
        ],
        "title": "寄元叔",
        "id": "2276097d-8db9-4fc0-97ed-29b380f0d617"
    },
    {
        "author": "李正民",
        "paragraphs": [
            "憶昔陵陽寓學時，登山臨水共追隨。",
            "並遊志氣青雲近，投老光陰白髪垂。",
            "顧我家無阿堵物，喜君門有寧馨兒。",
            "仍聞歲晚聊棲棘，願訪茅齋杜拾遺。"
        ],
        "title": "再寄曹明甫",
        "id": "1d7d635c-551c-4234-acc5-97d9f7d34db5"
    },
    {
        "author": "李正民",
        "paragraphs": [
            "驚禽投案庇微軀，尚見頭顱萬里餘。",
            "敢謂苞苴猶到我，偶因棠棣得逢渠。",
            "身閑幸飽公孫粟，地散難移薛相書。",
            "聞道舍人已傾蓋，承明何必戀吾廬。"
        ],
        "title": "和叔食黄雀有詩求葉公書次韻",
        "id": "89853931-9bd8-49dd-b3a6-5509cad78143"
    },
    {
        "author": "李正民",
        "paragraphs": [
            "漫試詞科久綴文，誤升禁掖掌絲綸。",
            "判花舊職懷先德，留草私家愧古人。",
            "珍寶未能逃拙澀，詔書何以變温純。",
            "相如多病辭源涸，紫槖同君再拂塵。"
        ],
        "title": "邦求假僕制槀示詩褒拂次韻爲謝",
        "id": "038e2de9-b5bb-4203-9856-28dcfaed35fb"
    },
    {
        "author": "李正民",
        "paragraphs": [
            "精舍閒遊結勝緣，老來寧復嗜腥羶。",
            "共分摩詰衆香飯，仍試華山第二泉。",
            "石鼎煎來甘有味，乳花浮處色尤鮮。",
            "幾年瀉鹵傷牙頰，吮潄華池便欲仙。"
        ],
        "title": "與客往天寧素飯以惠山水煎茶",
        "id": "1d21f313-7409-48aa-abe7-425581f34cbd"
    },
    {
        "author": "李正民",
        "paragraphs": [
            "世路功名懶著鞭，閒中乘興便逃禪。",
            "檀欒林裏禽初囀，阿耨池邊柳正妍。",
            "未怕俗情嗤北阮，只愁神物戲南泉。",
            "我來不爲尋春色，試舉開遮問竺乾。"
        ],
        "title": "聞人餘慶見和因再賦",
        "id": "84b5f90d-d271-48fd-a8de-df71503bbac5"
    },
    {
        "author": "李正民",
        "paragraphs": [
            "少年豪氣壓詞場，晚喜松筠耐雪霜。",
            "但見貂裘嗟季子，焉知素髪老潘郎。",
            "黄公壚畔山河邈，陶令門前草木長。",
            "邂逅正當戎馬際，共驚飄泊在他鄉。"
        ],
        "title": "次韻許希文",
        "id": "3a58da39-67b8-473c-9a89-9ddd329a1622"
    },
    {
        "author": "李正民",
        "paragraphs": [
            "珥筆風謡萃此州，二年坐嘯政非優。",
            "樽前自愧孔文舉，竹下欣逢王子猷。",
            "九瑣洞天空悵望，一麾江海漫淹留。",
            "歸心擬借南風便，萬里滄波一葉舟。"
        ],
        "title": "次韻王廷老",
        "id": "d5107350-156d-4e6f-af2b-17bd526dba00"
    },
    {
        "author": "李正民",
        "paragraphs": [
            "天涯流落髩絲生，喜見英豪一坐傾。",
            "雲靄微茫分島嶼，風濤歘忽變陰晴。",
            "幸逢勝餞開樽俎，必有嘉言補聖明。",
            "憂國濟時公自任，十年寰海困戈兵。"
        ],
        "title": "徐大諫道漳南與舍弟倡和次韻  其一",
        "id": "562327d5-44fa-47f8-a682-114691e807d4"
    },
    {
        "author": "李正民",
        "paragraphs": [
            "謝公今起爲蒼生，樽酒相看只細傾。",
            "戲綵鯉庭窺麗藻，披雲鯨海屬新晴。",
            "感時華髪蕭蕭改，致主丹心皎皎明。",
            "從此靈臺應偃伯，共知堂上有奇兵。"
        ],
        "title": "徐大諫道漳南與舍弟倡和次韻  其二",
        "id": "b1414852-4392-4e5d-a6b5-4c20b6e86ab6"
    },
    {
        "author": "李正民",
        "paragraphs": [
            "三年持槖侍君軒，誤剖麟符去日邊。",
            "暫解塵纓尋紫府，愧無棠蔭在螺川。",
            "羲之詔郡難爲政，邴曼辭官不待年。",
            "等是飄零江海客，祗應同病自相憐。"
        ],
        "title": "次韻德卲見寄",
        "id": "b3283ce7-e32b-4f25-a554-ed54c788b191"
    },
    {
        "author": "李正民",
        "paragraphs": [
            "番禺薏苡舊傳名，公酌貪泉志愈清。",
            "絳帳有經談訓詁，淮壖無地可歸耕。",
            "鴻飛久困孫內史，龍具寧悲王仲卿。",
            "琳館素飱公自愧，秋風蕭颯二毛生。"
        ],
        "title": "次韻邦求宗博",
        "id": "4117b9dd-9f7a-4241-b19a-370995737573"
    },
    {
        "author": "李正民",
        "paragraphs": [
            "吳越飄零一葉輕，戰場暫息虎狼争。",
            "身閑自適琴書樂，耳冷寧聞寵辱驚。",
            "繫表對談通妙義，禪源默契滌凡情。",
            "他年更遂茅齊約，重使雲間見弟兄。"
        ],
        "title": "次元叔韻",
        "id": "9781cbba-df1e-4072-b231-aae5ef7f768a"
    },
    {
        "author": "李正民",
        "paragraphs": [
            "草長江南送暮春，誰憐羈羽及沈鱗。",
            "放懷自適漁樵樂，會面欣逢手足親。",
            "齒髪漸凋嗟晚景，田園粗葺作閑人。",
            "材髙莫嘆時相負，會見諸公寵薦頻。"
        ],
        "tags": [
            "长江"
        ],
        "title": "次平叔韻",
        "id": "4411f2ce-735e-4119-a074-7fd6c3c9804f"
    },
    {
        "author": "李正民",
        "paragraphs": [
            "曾笑江妃粉面光，化工端爲拂嬌黄。",
            "蜜脾旋滴明如剪，宫額新塗暗有香。",
            "應與鞏梅分氣味，不同陶菊鬭輕狂。",
            "捧心誰識西施病，臨鑑深顰未試粧。"
        ],
        "title": "和同院蠟梅  其一",
        "id": "544f7d09-4333-441f-8cf8-6097b572264e"
    },
    {
        "author": "李正民",
        "paragraphs": [
            "嶺梅開過已飄揚，獨出奇姿淺淡黄。",
            "綘蕚巧粘花蘂蜜，緗羅輕熨水沉香。",
            "光搖燭跋連宵賞，色映鵝兒殢酒狂。",
            "只恐壽陽公主怪，蛾眉畫了不成粧。"
        ],
        "title": "和同院蠟梅  其二",
        "id": "676d7d8c-4083-4bc0-aba0-5fe9fba6c81d"
    },
    {
        "author": "李正民",
        "paragraphs": [
            "瘦骨纖肌出衆芳，嘉名聊占蜜脾黄。",
            "秦酥亂點寒生粟，春酒初開凍發香。",
            "事異代薪矜屋潤，巧同刻鳯伴兒狂。",
            "十年不見春風面，依舊輕輕薄薄粧。"
        ],
        "title": "和同院蠟梅  其三",
        "id": "ff233a88-8d6d-47ea-a4c5-ad7b3aa0746a"
    },
    {
        "author": "李正民",
        "paragraphs": [
            "不雜寒枝冰雪光，蜜脾初點一分黄。",
            "裁時巧借韓湘手，到處濃薫荀令香。",
            "東閣斂藏羞太白，游蜂邂逅恍如狂。",
            "艶陽時節閒桃李，任學風流時世粧。"
        ],
        "title": "再賦",
        "id": "b42746bb-ddcb-40c2-841c-37dbc0e6106d"
    },
    {
        "author": "李正民",
        "paragraphs": [
            "霜凝鴛瓦曉纖纖，靜擁寒爐火屢添。",
            "白墮春醪空有意，青州從事邈難瞻。",
            "幸逢朱博盃盤少，况值曹公禁令嚴。",
            "瓶汲甘泉聊漱齒，鴟夷應笑若清廉。"
        ],
        "title": "東海生欲以酒見遺而郡禁方嚴僕每飲又少作詩謝之",
        "id": "33dd785f-3019-453a-a9f5-4ac25566eba3"
    },
    {
        "author": "李正民",
        "paragraphs": [
            "覽鏡空驚鬢髪凋，暮年蹤跡逐漁樵。",
            "如無似有梅天雨，暫去還來海浦潮。",
            "栗里忘憂惟濁酒，錦城排悶且長謡。",
            "草堂日晏猶髙枕，不怕當關苦見招。"
        ],
        "title": "覽鏡",
        "id": "ace9d663-9fa0-4d33-8dac-ca01e966608c"
    },
    {
        "author": "李正民",
        "paragraphs": [
            "琅玕黝璧兩清虛，不比山陰鵝換書。",
            "花乳試烹應有味，龍孫新種未嫌疏。",
            "輕身通氣宜君飲，冒雪停霜稱我居。",
            "斜曲短長休更問，森羅萬象已如如。"
        ],
        "title": "客有以茶易竹次韻",
        "id": "0eb56dec-37b9-4a50-9682-1186627b91f8"
    },
    {
        "author": "李正民",
        "paragraphs": [
            "此君風度不可無，禪老方翻貝葉書。",
            "試遣酪奴相問訊，爲邀青士看扶疏。",
            "芳香雅稱松江水，蒼翠還宜長者居。",
            "明月清風随處是，去來有分意何如。"
        ],
        "title": "再和換竹",
        "id": "3882b356-64e0-4092-beb8-644297ee1a92"
    },
    {
        "author": "李正民",
        "paragraphs": [
            "歲殘萬木凍如癡，聚窟飄香起玉肌。",
            "韻勝自依山谷裏，膚清偏稱月明時。",
            "且看雪後微微折，只怕風前細細吹。",
            "蓬島瑶池空入夢，不將清興屬芳枝。"
        ],
        "title": "和同院梅花  其一",
        "id": "6eaef426-2189-4b4a-96e2-5b33045c17d1"
    },
    {
        "author": "李正民",
        "paragraphs": [
            "孤標無物可相宜，淺淺嬌黄點素肌。",
            "曾向揚州動詩興，不勞杜宇囀芳時。",
            "髙情已與雲爲友，冷艶仍愁雪共吹。",
            "自笑剛腸如鐵石，難陪徐庾賦南枝。"
        ],
        "title": "和同院梅花  其二",
        "id": "05098c36-3e74-4350-85fe-7a3e39bd9c6d"
    },
    {
        "author": "李正民",
        "paragraphs": [
            "清真淡薄正相宜，肯使赬容透玉肌。",
            "自倚懷冰難受染，何妨凌雪獨先時。",
            "煙迷遠樹依稀見，風度迴塘取次吹。",
            "聞說江南春信早，憑君折取最繁枝。"
        ],
        "title": "和同院梅花  其三",
        "id": "7f46f86f-cc78-49bf-8a1c-b9b9d2c348d4"
    },
    {
        "author": "李正民",
        "paragraphs": [
            "極目凄迷杳靄間，羣芳斂迹自知難。",
            "半穿籬落塗黄淺，靜對溪流照影寒。",
            "月地雲階偏適意，雪車冰柱苦相干。",
            "莫随羌笛風前舞，却怕青青逼齒酸。"
        ],
        "title": "和舒伯源梅花韻  其一",
        "id": "21d45010-b5a9-4efe-911e-753fdd81f2db"
    },
    {
        "author": "李正民",
        "paragraphs": [
            "羣芳誰與鬭時宜，淡拂鉛華不著肌。",
            "愛靜悄無蜂蝶影，耐寒孤映雪霜時。",
            "瓏璁喜見銀蟾滿，零落愁聼畫角吹。",
            "幾許妍詞傳不盡，只誇半樹與横枝。"
        ],
        "title": "和舒伯源梅花韻  其二",
        "id": "c8b0ccb2-b864-4261-8505-50276f3fe92a"
    },
    {
        "author": "李正民",
        "paragraphs": [
            "葉落千林景最宜，天教姑射露冰肌。",
            "輕明素粉初勻後，淺淡嬌黄半吐時。",
            "青女有情來慰藉，姮娥着意借嘘吹。",
            "不須驛使傳消息，看盡南枝與北枝。"
        ],
        "title": "和舒伯源梅花韻  其三",
        "id": "978ffea4-5469-4856-8c95-6d01399364ce"
    },
    {
        "author": "李正民",
        "paragraphs": [
            "簷蔔花開鷲嶺西，何如江國見纖肌。",
            "自矜六出非凡格，獨占三冬最晚時。",
            "刻玉漫勞誇智巧，鏤冰那復耐風吹。",
            "短墻深院淒涼甚，竹外攲斜一兩枝。"
        ],
        "title": "和舒伯源梅花韻  其四",
        "id": "bc3a227d-7f13-4d90-98da-5681ab34be40"
    },
    {
        "author": "李正民",
        "paragraphs": [
            "一種幽香取次宜，耻同桃杏獻瓊肌。",
            "爲嫌脂粉汙真色，誰道冰容不入時。",
            "寒透芳心能底痩，風欺弱質等閒吹。",
            "清樽何惜花前醉，莫待飄零空折枝。"
        ],
        "title": "和舒伯源梅花韻  其五",
        "id": "11f8506a-d3d0-4177-bfc4-25d1c28cabda"
    },
    {
        "author": "李正民",
        "paragraphs": [
            "草薫風暖氣潛催，桃李商量次第開。",
            "纂纂何須歌棗下，熙熙聊復上春臺。",
            "田園粗足終歸去，軒冕無心任儻來。",
            "盡道人生行樂爾，勿辭頻覆掌中盃。"
        ],
        "title": "春遊",
        "id": "0dfc3a03-ca49-48f7-8bb3-6a9e690e61d5"
    },
    {
        "author": "李正民",
        "paragraphs": [
            "天涯幾點四明山，萬里滄溟去路難。",
            "春晚池塘空夢草，老來塵土倦彈冠。",
            "文雄自可收三捷，詩好那能博一官。",
            "秋賦已聞丹詔下，九霄寥廓看鵬摶。"
        ],
        "title": "觀德邵詩卷",
        "id": "f7ce2e54-c6db-44cc-be55-79b751cd6771"
    },
    {
        "author": "李正民",
        "paragraphs": [
            "病思愁腸叵奈何，新詩無復苦磋磨。",
            "欣聞郢客陽春曲，罷唱吴儂小海歌。",
            "幽徑雨餘芳草綠，小園風靜落花多。",
            "融樽正好酬佳景，休歎朋簪不我過。"
        ],
        "title": "次韻同院晚春  其一",
        "id": "d24c256b-ba7d-49e4-bb25-a5f88916a173"
    },
    {
        "author": "李正民",
        "paragraphs": [
            "華年衮衮似江波，更被閒愁暗折磨。",
            "嬾逐西園飛皂盖，却尋嚴瀨聼新歌。",
            "春光不爲干戈減，花發長嗟風雨多。",
            "已束輕装增别恨，竹林髙會阻經過。"
        ],
        "title": "次韻同院晚春  其二",
        "id": "fdcb5309-efcd-4175-a630-72c52dee65d6"
    },
    {
        "author": "李正民",
        "paragraphs": [
            "雙魚來自縠溪端，手把緘書子細看。",
            "授業馬融褰綘帳，懷歸王粲倚危欄。",
            "且憑黄耳傳消息，未辦青蚨濟急難。",
            "七十從心今已過，保兹遐福願加餐。"
        ],
        "title": "寄和叔  其一",
        "id": "974941f4-3824-45b4-a63a-99ac1323f30c"
    },
    {
        "author": "李正民",
        "paragraphs": [
            "飄泊柯山二十春，琴書索莫困埃塵。",
            "憶攀楊柳當年别，愁見桃花幾度新。",
            "公業有田猶告乏，淵明解綬便憂貧。",
            "浮生種種皆爲累，况是羈棲一旅人。"
        ],
        "title": "寄和叔  其二",
        "id": "6a9450b7-1dcc-49e7-a10c-d8f05f3dc837"
    },
    {
        "author": "李正民",
        "paragraphs": [
            "來往三吴幾度春，星星華髪鏡中新。",
            "厭餐柯嶺冷毛羜，急趁松江雉尾蓴。",
            "東海且垂任子釣，西風尚畏庾公塵。",
            "二千石禄慚非稱，未作隳官謝病人。"
        ],
        "title": "寄尹叔  其一",
        "id": "24571083-aa1c-471b-bcdd-9bba2a1de074"
    },
    {
        "author": "李正民",
        "paragraphs": [
            "爲人疏懶自天真，從宦區區本爲貧。",
            "尚恨有情難學道，正緣無事不随人。",
            "腥鹹連日逢河伯，擊拍終宵困黍民。",
            "樂靜愛閒吾得計，何須更問要塗津。"
        ],
        "title": "寄尹叔  其二",
        "id": "7d6530df-7486-40cd-9a25-e66c258f6d03"
    },
    {
        "author": "李正民",
        "paragraphs": [
            "求金未有張車子，夢草聊同謝客兒。",
            "萬里辛勤形骨痩，十年流落髩毛衰。",
            "蓬蒿繞舍春歸後，苜蓿堆盤日上時。",
            "極目五湖烟水闊，扁舟重理釣魚絲。"
        ],
        "title": "寄畢少董",
        "id": "d51c0924-5e98-462c-83f4-6af969b4214d"
    },
    {
        "author": "李正民",
        "paragraphs": [
            "十束三鍾未苦貧，端居終歲謝塵氛。",
            "春回苒苒生芳草，日暮悠悠對碧雲。",
            "往事已嗟存土梗，乘時争欲辨蕕薫。",
            "傷心極目空千里，膓斷稽山正憶君。"
        ],
        "title": "寄元叔",
        "id": "6fbf5f66-518b-4160-a86a-63aa55a5a197"
    },
    {
        "author": "李正民",
        "paragraphs": [
            "君書於我不能忘，我亦思君苦斷膓。",
            "女嫁兒婚方擾擾，宦情文意愈茫茫。",
            "病來頗厭盃中綠，老去時添鬢畔霜。",
            "一夜西風破殘暑，蛩吟四壁倍淒涼。"
        ],
        "title": "寄和叔  其一",
        "id": "9bad6a85-d160-445c-9691-5afe6b14301d"
    },
    {
        "author": "李正民",
        "paragraphs": [
            "阮公痛哭到途窮，碧海相望西與東。",
            "流落真同土木偶，奔馳方類馬牛風。",
            "烏衣舊會嗟難繼，黄耳家書杳不通。",
            "桂樹連蜷猿嘯苦，王孫何久滯山中。"
        ],
        "title": "寄和叔  其二",
        "id": "09707c66-58f2-43e7-a446-9dfb09754b71"
    },
    {
        "author": "李正民",
        "paragraphs": [
            "木落山髙斷旅魂，可堪雲水隔煙村。",
            "分甘賴有東屯稻，託贈初無西瀼園。",
            "淮上紛紜鼙鼓震，海隅絡繹羽書奔。",
            "何時却得同樽酒，弟勸兄酬笑語喧。"
        ],
        "title": "寄和叔  其三",
        "id": "d1cad28c-494f-4d4c-a280-b09333c20076"
    },
    {
        "author": "李正民",
        "paragraphs": [
            "半生粗糲嗣先芬，肯向朝晡造業因。",
            "夜鯉晨鳬那競爽，露葵霜薤自稱珍。",
            "烝豚未辨王武子，豆粥猶慚石季倫。",
            "惟有清髙井居士，葱虀麥飯久酸辛。"
        ],
        "title": "寄和叔  其四",
        "id": "b247aa00-24a4-46a6-b2ea-4d5fbdc616a1"
    },
    {
        "author": "李正民",
        "paragraphs": [
            "流落天涯任轉蓬，三千竊禄愧無功。",
            "身遊烏帽黄塵外，名在丹臺紫府中。",
            "賴有俸錢優白傅，且教閒處着司空。",
            "揮毫擬就歸田賦，檢點山資苦未豐。"
        ],
        "title": "再領宫祠",
        "id": "8c7e9eb4-30b2-4954-813c-da8822daa7cc"
    },
    {
        "author": "李正民",
        "paragraphs": [
            "禁籞初嘗瑞草新，侯邦仍得貴餘珍。",
            "筠籃带霧分佳品，禪榻颺煙集衆賓。",
            "花乳清泠仙掌露，雲腴浮泛建溪春。",
            "草堂睡起傳佳句，愧我難陪清路塵。"
        ],
        "title": "劉卿任嘗新茶于佛舍元叔弟賦詩次韻  其一",
        "id": "ef64f4dd-bd88-4346-bbb5-b1ee15d5eaae"
    },
    {
        "author": "李正民",
        "paragraphs": [
            "北苑春芽鬭後先，斵成圭璧任方圓。",
            "泉輕火活湯宜嫩，乳聚雲浮色更鮮。",
            "一種風流香味别，幾苞輻輳貴豪偏。",
            "華堂飲散纖纖捧，氣爽神清作地仙。"
        ],
        "title": "劉卿任嘗新茶于佛舍元叔弟賦詩次韻  其二",
        "id": "f9b53107-4eca-4224-8a68-24a435f083e7"
    },
    {
        "author": "李正民",
        "paragraphs": [
            "遁迹漁鹽遠市朝，回廊落葉響蕭蕭。",
            "雲迷嶺岫天將雪，草沒汀洲海上潮。",
            "欲寄新詩人杳杳，重尋舊會恨迢迢。",
            "暮年更欠劉龔語，門翳蓬蒿轉寂寥。"
        ],
        "title": "懷舊",
        "id": "fc771a95-1733-4b35-9167-20daa0c97d80"
    },
    {
        "author": "李正民",
        "paragraphs": [
            "遠使擔簦到草堂，泉州太守未相忘。",
            "素書豈但寒暄問，篚實仍分果蓏香。",
            "荔子尚滋閩嶺露，蕉乾猶带粤林霜。",
            "自憐遼鶴歸飛倦，咀嚼偏知氣味長。"
        ],
        "title": "泉守汪兄內翰惠荔子蕉乾",
        "id": "ecfa2448-045f-4f92-b371-ce1f6081a330"
    },
    {
        "author": "李正民",
        "paragraphs": [
            "赤袍畫戟擁朱門，鈴閣晨扃正謝賓。",
            "京兆欲行猶案事，杜陵投老尚論親。",
            "蕙帷鶴怨空寒夜，名紙毛生踏路塵。",
            "南郡髙風非託疾，未應吐哺愧前人。"
        ],
        "title": "和叔來謁李守值其在告作詩戲之",
        "id": "4588af7b-05fb-4b32-bccf-d88c4cd1ea55"
    },
    {
        "author": "李正民",
        "paragraphs": [
            "論都獻賦動凝旒，誰料材髙却滯留。",
            "芸閣九烏刊蠹簡，霜臺一鶚在清秋。",
            "中年未得文章力，儉歲空懷兒女憂。",
            "游刃小邦真易爾，且將歌吹薦觥籌。"
        ],
        "title": "送元叔守建昌  其一",
        "id": "87e50d40-d4a1-4750-8fd8-e9d62f71d8b4"
    },
    {
        "author": "李正民",
        "paragraphs": [
            "少時佔畢共辛勤，晚歲飄零寂寞濱。",
            "未分塵埃蒙琬琰，豈容蹭蹬老麒麟。",
            "文因飽學多多辨，詩爲窮愁日日新。",
            "五十專城雖不晚，漢廷詔令要詞臣。"
        ],
        "title": "送元叔守建昌  其二",
        "id": "f3e84bbe-f72e-494a-880b-df3046c2f131"
    },
    {
        "author": "李正民",
        "paragraphs": [
            "中朝舊德號儒宗，鳯閣鸞臺揖下風。",
            "夢寐升沉十年事，歲寒情分兩人同。",
            "竹籬茅舍窮愁我，紅旆油幢富貴公。",
            "應有澄江如練白，願憑尺素寄冥鴻。"
        ],
        "title": "寄宣守內翰汪彦章",
        "id": "d6f59be0-e5ed-4dd0-9b70-6f6ad89af5c7"
    },
    {
        "author": "李正民",
        "paragraphs": [
            "玉昆金友播先芬，兩驥騰驤踵後塵。",
            "瓊笈繼繙羣玉府，麟符更鎮五湖春。",
            "政成比屋冰霜肅，慶衍髙門雨露新。",
            "棠棣不須刊善頌，家風稱述有安仁。"
        ],
        "title": "邦求示詩述其昆弟鼎臣寶臣守平江因以和之",
        "id": "a8285b43-68d5-4a3b-8364-22c37579a6e4"
    },
    {
        "author": "李正民",
        "paragraphs": [
            "鑠石流金正此時，乍收羲馭霽餘威。",
            "屋頭艶艶蟾蜍滿，草際熒熒熠燿飛。",
            "沉李浮瓜聊自適，披襟散髪欲忘歸。",
            "只愁玉漏頻催轉，坐使清涼與願違。"
        ],
        "title": "納涼詩",
        "id": "f99ac84e-231c-4671-9eb3-81608a5fea91"
    },
    {
        "author": "李正民",
        "paragraphs": [
            "昔年南渡苦奔波，天幸驚禽脫網羅。",
            "結綬懷黄真忝竊，求田問舍已蹉跎。",
            "爛柯山下樵蘇賤，檇李城邊魚蠏多。",
            "萍泛蓬飄終未靖，作勞聊復强悲歌。"
        ],
        "title": "寓居",
        "id": "675c9211-97ca-4200-9050-23e18df16e75"
    },
    {
        "author": "李正民",
        "paragraphs": [
            "投老疏慵分棄捐，潛心終日玩韋編。",
            "欲臨南浦開三徑，更就東臯卜一廛。",
            "得意故人多厚禄，入流舊吏亦登仙。",
            "閒來且泛秦溪水，笑把蘭橈上釣船。"
        ],
        "title": "投老",
        "id": "5b1090cf-5018-461d-8c59-be900f5e01ed"
    }
]