[
    {
        "author": "梅尧臣",
        "paragraphs": [
            "郊外桃李花，赤赤复白白。",
            "为君歌古曲，行子在南陌。",
            "众人各已归，春风送无迹。",
            "安知春风送，到处花当客。",
            "我病出独难，并请春风谪。",
            "此情无远近，千里不能隔。"
        ],
        "title": "奉和持国曼叔方叔送师直归马上同赋之什",
        "id": "7d3cf7a0-19f7-4054-9a9a-4eecb8b10a7d"
    },
    {
        "author": "梅尧臣",
        "paragraphs": [
            "客从都下来，远遗东华鲊。",
            "荷香开新包，玉脔识旧把。",
            "色絜已可珍，味佳宁独舍。",
            "莫问鱼与龙，予非博物者。"
        ],
        "title": "和韩子华寄东华市玉版鲊",
        "id": "e4431754-b22a-49b6-8f7c-f5b5a06f6ff6"
    },
    {
        "author": "梅尧臣",
        "paragraphs": [
            "冬涉春无雨，侵晨忽沛然。",
            "燕曾知社後，雷未发声前。",
            "细湿林花暗，轻沾土脉全。",
            "看看一百五，风势莫狂颠。"
        ],
        "title": "喜雨",
        "id": "e6a0e0e3-54ce-4d73-b09c-4c822e3e4b25"
    },
    {
        "author": "梅尧臣",
        "paragraphs": [
            "往时初渡江，颇爱江南美。",
            "谁知坐卧间，思及烟波里。",
            "絮逐𩶆鱼繁，豉添莼线紫。",
            "君行语风物，到日应相似。"
        ],
        "title": "送王判官之江阴军幙",
        "id": "e4cee36a-94de-4ef5-84cd-8dc233072abd"
    },
    {
        "author": "梅尧臣",
        "paragraphs": [
            "忽惊车骑临，乃是荆州长。",
            "登堂语出处，陈事犹梦想。",
            "别逾二十年，相遇今始两。",
            "爵位异礼数，齿发可下上。",
            "但问我何有，而独不爱曩。",
            "敢告守拙愚，此道未尝枉。",
            "行当至岘山，羊公存庙像。",
            "箫鼓有时奠，道德其可仰。"
        ],
        "title": "送王龙图源叔之襄阳",
        "id": "bfdc3618-beb5-4ea3-a794-95c4e68daf5b"
    },
    {
        "author": "梅尧臣",
        "paragraphs": [
            "开地临广衢，崇崇十余亩。",
            "新轩稍偏北，治圃亦西酉。",
            "盎中植菡萏，水不过升斗。",
            "小桂未得地，验活徒掐朽。",
            "上乏幽禽啼，下多穴蚁走。",
            "药苗虽无补，欲比山中有。",
            "浇灌同一时，萌芽或先後。",
            "松株不满尺，廊庙色已厚。",
            "禀性久且坚，物理岂无偶。",
            "椶榈仍未大，散叶纔八九。",
            "夏绿与冬青，各各自为友。",
            "吾轩还处西，修竹尔後取。",
            "两莫论是非，但可吟对酒。"
        ],
        "title": "依韵和持国新植西轩",
        "id": "18ccd255-f727-40c8-aca6-9467325af595"
    },
    {
        "author": "梅尧臣",
        "paragraphs": [
            "天下风物佳，莫出吴与越。",
            "新罢吴官来，又随越舸发。",
            "连宰吴越间，皆迩蛟鼍窟。",
            "伯氏复同郡，邑境接民垡。",
            "宁将内隔外，正似肉附骨。",
            "姚江遗鱼蟹，稽山奉笋蕨。",
            "足得相交欢，高堂未华发。",
            "送子意不尽，念逐有明月。"
        ],
        "title": "送师直之会稽宰",
        "id": "3e95e75c-df9e-4989-901a-9f06a46f8d99"
    },
    {
        "author": "梅尧臣",
        "paragraphs": [
            "春菢畏雷後，鷇开形已完。",
            "嫩毛轻染蘗，小掌未全丹。",
            "见物初能啑，浮波尚怕寒。",
            "山阴无道士，更长换应难。"
        ],
        "tags": [
            "西湖"
        ],
        "title": "西湖观新出鹅儿道损持国曼叔请予赋之",
        "id": "380df18f-f536-4164-b59a-a9410729f899"
    },
    {
        "author": "梅尧臣",
        "paragraphs": [
            "倦输关内粟，遂请颍川符。",
            "治绩可称最，士民将以苏。",
            "谯都君命重，苦县祖风殊。",
            "仙桧留阴在，甘棠即化敷。",
            "行舟通远水，候骑溢长衢。",
            "他日人怀望，烟云自满湖。"
        ],
        "title": "送李密学赴亳州",
        "id": "302aff35-f1ea-43dd-a204-a2dcd7f7fd98"
    },
    {
        "author": "梅尧臣",
        "paragraphs": [
            "开元有谪仙，酒隠向安陆。",
            "子尝慕其人，文字不拘束。",
            "月下每醉吟，落纸辄数幅。",
            "今当安陆归，白酒村中熟。",
            "一名犹未成，双亲泪盈目。",
            "切莫苦衔杯，无心不择禄。",
            "去去烟水间，野禽嘷古木。",
            "闻声不得名，将投山舍宿。",
            "此趣自可嘉，非如走尘毂。"
        ],
        "title": "送樊秀才归安州",
        "id": "ae6642d3-56fa-4c55-93b8-01209b9ebdb9"
    },
    {
        "author": "梅尧臣",
        "paragraphs": [
            "二水交流抱闾井，清潭几曲自渊回。",
            "已浮画舸遥遥去，更爱双鹥泛泛来。"
        ],
        "title": "依韵李密学合流河口见怀",
        "id": "2c875f6a-fc5b-4a96-815e-a10d94e7c431"
    },
    {
        "author": "梅尧臣",
        "paragraphs": [
            "野荠不堪食，芜菁今正肥。",
            "夏畦人所病，老圃方可窥。",
            "乳雀争衔蝶，鸣鸦各护儿。",
            "于陵岂复有，空学桔槔为。"
        ],
        "title": "观理蔬",
        "id": "df797228-86e8-458a-aa48-81c37251abe1"
    },
    {
        "author": "梅尧臣",
        "paragraphs": [
            "谪死古来有，无如君甚冤。",
            "文章不世用，器业欲谁论。",
            "野鸟灾王傅，招辞些屈原。",
            "平生洛阳友，零落几人存。"
        ],
        "title": "哭尹师鲁",
        "id": "35cba09c-c662-474b-88bd-39ae57d71c1b"
    },
    {
        "author": "梅尧臣",
        "paragraphs": [
            "绿源去未穷，夹岸树蒙蒙。",
            "弱蔓低侵水，残芳不隠丛。",
            "浣衣思越妇，折笋拟江童。",
            "薄暮回船处，潭鱼动镜中。"
        ],
        "title": "泛舟和持国",
        "id": "54a359b1-8b41-4a58-8387-337664fce3f9"
    },
    {
        "author": "梅尧臣",
        "paragraphs": [
            "西云沉日脚，命仆驾我车。",
            "我车已在庭，有客方诣庐。",
            "谈笑不觉夕，鸡黍且烦渠。",
            "重约勿以怪，但当摘园蔬。"
        ],
        "title": "欲晚访韩持国忽道损见过不克往持国示诗因答",
        "id": "992b29f2-acea-43eb-ae6b-c9059c63ae80"
    },
    {
        "author": "梅尧臣",
        "paragraphs": [
            "列藩环王都，遂分东西道。",
            "统制连别京，守臣多硕老。",
            "外台持权纲，才具必美好。",
            "公今且更践，入用颇不早。",
            "乃令山东粟，饷馈岁可保。",
            "古路趋汶阳，长风吹绿草。"
        ],
        "title": "送京西转运李刑部移京东转运",
        "id": "a2dd1ce1-1f75-49bb-92de-df4e5275d81e"
    },
    {
        "author": "梅尧臣",
        "paragraphs": [
            "五月驰乘车，归心岂畏暑。",
            "道上多清阴，日中不遑处。",
            "函谷自控带，大河无险阻。",
            "时平独往还，拜寿觞屡举。"
        ],
        "title": "送李庭老归河阳",
        "id": "c673a6ef-732a-422a-8270-687f7cdfd382"
    },
    {
        "author": "梅尧臣",
        "paragraphs": [
            "子核成双杏，将寄同心人。",
            "定栖鸳鸯魄，为物岂无因。"
        ],
        "title": "咏双杏子其核亦然",
        "id": "d1bbf2c5-d02f-435d-ba85-a1838b5cdf5d"
    },
    {
        "author": "梅尧臣",
        "paragraphs": [
            "春阳发草木，美好一同时。",
            "桃李杂山樱，红白开繁枝。",
            "楸英独步媚，淡紫相参差。",
            "大叶与劲干，簇萼密自宜。",
            "图出帝宫树，耸向白玉墀。",
            "高绝不近俗，直许天人窥。",
            "今植郡庭中，根远未可移。",
            "但欣东风来，不恨和煦迟。",
            "山禽勿蹙踏，蜂蝶休掇之。",
            "昔闻韩吏部，为尔作好诗。",
            "爱阴无纤穿，就阴东西随。",
            "公今亦牵此，端坐曾莫疑。"
        ],
        "title": "和王仲仪楸花十二韵",
        "id": "36295b9a-6cff-424d-b988-04ecaeb0750a"
    },
    {
        "author": "梅尧臣",
        "paragraphs": [
            "我目忽病昏，白昼若逢雾。",
            "窥惊只物双，书辄下笔误。",
            "来人髣髴是，飞鸟朦胧度。",
            "纭纭孰辨别，此已忘好恶。"
        ],
        "title": "目昏",
        "id": "f662ac75-d0b4-404f-a023-da1352e36ccc"
    },
    {
        "author": "梅尧臣",
        "paragraphs": [
            "少年絜而腴，茸茸颔有须。",
            "冒热跨马去，去去天王都。",
            "借问去何谓，就医将疾驱。",
            "客曰实诳我，健壮其非夫。",
            "敢告固不绐，但怪所见愚。",
            "瘠者未必病，病者未必癯。",
            "天马不着肉，日走万里途。",
            "山熊岂无膏，养体唯恐痡。",
            "滞结在于内，安得形肌肤。",
            "厥貌虽美好，厥疢勿须臾。",
            "疗之欲其渐，炽之非爱躯。",
            "此行不饮别，安得持酒壶。"
        ],
        "title": "送韩八太祝归京师求医",
        "id": "c0cb8bf1-885e-4287-9590-3dd08593c34f"
    },
    {
        "author": "梅尧臣",
        "paragraphs": [
            "赤羽异蒿鷃，来自东夷国。",
            "羣集成皋间，翩翩皆一色。",
            "举臆发朱砂，为瑞应火德。",
            "穿屋彼非类，啄粟惭与食。",
            "清声殊啁啾，所蓄每陋逼。",
            "应当放之去，重展万里翼。"
        ],
        "title": "记春水多红雀传云自新罗而至道损得之请余赋",
        "id": "6aa53110-485b-40b3-94fd-f7676da82519"
    },
    {
        "author": "梅尧臣",
        "paragraphs": [
            "乞食非为贫，妻病妾且死。",
            "晨爨不暖釜，朝饭亦辍匕。",
            "遗我我所恤，食我我所耻。",
            "我耻曾我求，我恤宁我止。",
            "应乏岂在丰，赴义实未鄙。",
            "漂母殊下乡，为惠得终始。"
        ],
        "title": "持国遗食",
        "id": "a47e574a-8c91-4829-a224-164b15d7bf89"
    },
    {
        "author": "梅尧臣",
        "paragraphs": [
            "兹日颇所惬，扪虱反得蚤。",
            "去恶虽未殊，快意乃为好。",
            "物败谁可必，钝老而狡夭。",
            "穴蚁不囓人，其命常自保。"
        ],
        "title": "扪虱得蚤",
        "id": "cdd8af16-34a9-4f47-bfa1-2d151518fb7d"
    },
    {
        "author": "梅尧臣",
        "paragraphs": [
            "塘蒲荫绿水，菡萏艳修渚。",
            "想像华亭野，但欠鸣鹤侣。",
            "同来三四人，趣向颇相与。",
            "思见此清禽，无能觌翔羽。",
            "城隅有大第，世本官吴楚。",
            "尝同太湖石，不惜持金取。",
            "欲作园林胜，园林宁暇覩。",
            "今当问其家，借赏无吾拒。",
            "果亦致之来，奋毛如喜舞。",
            "虽生沧海心，翅重不得举。",
            "还尔稻粱贪，崇丘在何所。"
        ],
        "tags": [
            "西湖",
            "太湖"
        ],
        "title": "同道损世则元辅游西湖于卞氏借双鹤以观",
        "id": "ad89ee41-53e0-4b9a-bce2-7b5d9cb3ceb8"
    },
    {
        "author": "梅尧臣",
        "paragraphs": [
            "稽山参云深，剡水与天碧。",
            "行将啼鸟亲，翫不游鳞隔。",
            "况世住新安，又尝为粤客。",
            "风物知所谙，穷幽梯翠壁。"
        ],
        "title": "送上虞孙主簿",
        "id": "59fd6cd4-0c5c-478d-96fe-f7b0b125ed40"
    },
    {
        "author": "梅尧臣",
        "paragraphs": [
            "有形则有影，畏影当念形。",
            "日月难久晦，处阴乃暂停。",
            "光照不复离，疾走何所宁。",
            "当是诮尼父，我辈乌忍听。",
            "结庐虽可托，夜烛亦荧荧。",
            "直躬观罔两，将此同醉醒。"
        ],
        "title": "寄题金州孙御史处阴亭",
        "id": "049a95fc-bd96-455b-9852-6ad5f09dead1"
    },
    {
        "author": "梅尧臣",
        "paragraphs": [
            "榴枝苦多雨，过熟坼已半。",
            "秋雷石罂破，晓日丹砂烂。",
            "任从雕俎荐，岂待霜刀判。",
            "张骞西使时，蒟醤同归汉。"
        ],
        "title": "石榴",
        "id": "07ecf3f7-7c00-4ca3-8be8-045fa7802885"
    },
    {
        "author": "梅尧臣",
        "paragraphs": [
            "古来传织女，七夕渡明河。",
            "巧意世争乞，神光谁见过。",
            "隔年期已拙，旧俗验方讹。",
            "五色金盘果，蜘蛛浪作窠。"
        ],
        "title": "七夕",
        "id": "3365d496-eff4-4fd6-9d30-392e72203491"
    },
    {
        "author": "梅尧臣",
        "paragraphs": [
            "晚日城头落，轻鞍果下凉。",
            "野蜂衔水沫，舟子剥菱黄。",
            "木老识秋气，径幽闻草香。",
            "幅巾聊去检，不作楚人狂。"
        ],
        "tags": [
            "西湖"
        ],
        "title": "同诸韩及孙曼叔晚游西湖三首  其一",
        "id": "2ca06432-f7d5-4614-8e56-1edd3ab3147c"
    },
    {
        "author": "梅尧臣",
        "paragraphs": [
            "烁电未成雨，凉风先入衣。",
            "青天忽开影，红日尚余晖。",
            "蛱蝶作团起，蜻蜓相戴飞。",
            "嘲嚯不觉夕，跨马月中归。"
        ],
        "tags": [
            "西湖"
        ],
        "title": "同诸韩及孙曼叔晚游西湖三首  其二",
        "id": "3eb5e9d8-e3b3-4955-8ecd-8bf6c85c3c6a"
    },
    {
        "author": "梅尧臣",
        "paragraphs": [
            "舟中演满意不浅，却坐林塘景欲昏。",
            "翠色蜻蜓立菱蘂，青丝騕袅秣城根。"
        ],
        "tags": [
            "西湖"
        ],
        "title": "同诸韩及孙曼叔晚游西湖三首  其三",
        "id": "4b3341a0-d96c-4d68-b558-03fbf7424e70"
    },
    {
        "author": "梅尧臣",
        "paragraphs": [
            "三得澄心纸，吾尝再有诗。",
            "粗能条本末，不复语兴衰。",
            "堪入右军迹，惭无幼妇辞。",
            "君家兄弟意，将此比乌丝。"
        ],
        "title": "韩玉汝遗澄心纸二轴初得此物欧阳永叔又得于宋次道又得于君伯氏子华今则四矣",
        "id": "286cfeca-55cd-41a3-b7fb-d98b7608a252"
    },
    {
        "author": "梅尧臣",
        "paragraphs": [
            "游伏柏林下，食柏遂生香。",
            "空知噬脐患，岂有周身防。",
            "赤豹以尾死，猛虎以睛丧。",
            "傥或益于用，捐躯死其常。"
        ],
        "title": "和王仲仪二首 麝香",
        "id": "f0f3120d-841f-4336-9bc3-54ddb7f19fe1"
    },
    {
        "author": "梅尧臣",
        "paragraphs": [
            "草木不解行，随生自有理。",
            "观此引蔓柔，必凭高树起。",
            "气类固未合，萦缠岂由己。",
            "仰见苍虬枝，上发彤霞蘂。",
            "层霄不易凌，樵斧谁家子。",
            "一日摧作薪，此物当共委。"
        ],
        "title": "和王仲仪二首 凌霄花",
        "id": "ba75235a-7572-474e-9a50-fd0064da3033"
    },
    {
        "author": "梅尧臣",
        "paragraphs": [
            "暗树秋风摆叶鸣，桃枝竹簟冷逾清。",
            "孤灯淡淡短亭客，半夜萧萧闻雨声。"
        ],
        "title": "七月二十一夜闻韩玉汝宿城北马铺",
        "id": "7f3f2d1f-a5e8-4e21-bb4e-572fb80f6d42"
    },
    {
        "author": "梅尧臣",
        "paragraphs": [
            "梦过汉陵间，秋风石马闲。",
            "当年侍臣泪，泣尽向三山。"
        ],
        "title": "梦过三陵",
        "id": "a2dfac7c-63d4-48d0-aab7-3d936930c5dd"
    },
    {
        "author": "梅尧臣",
        "paragraphs": [
            "翦纨成薄质，谁将拟月轮。",
            "闵竭夏后德，同我天王仁。",
            "及至为时用，岂必画美人。",
            "何忧秋风来，退保藏其真。"
        ],
        "title": "咏扇",
        "id": "2975f772-b934-4bba-a3a4-c196015edc53"
    },
    {
        "author": "梅尧臣",
        "paragraphs": [
            "昔君乘紫骝，来猎荒城下。",
            "复乘紫骝去，不逢亭长骂。",
            "溪风欲涉时，山雪独归夜。",
            "此趣信所谙，羁官莫悲叱。"
        ],
        "title": "送曼叔襄城尉",
        "id": "34202205-332f-4d02-bc75-9eb44e50eee0"
    },
    {
        "author": "梅尧臣",
        "paragraphs": [
            "直道昔参辅，独将天下忧。",
            "忠言悟明主，退请拜诸侯。",
            "坐合政方举，移藩心所求。",
            "蔡人迎且喜，许俗爱难留。",
            "夹路车徒盛，分疆禾黍秋。",
            "穆陵无夜闭，仁化自公修。"
        ],
        "title": "送吴给事自许昌移淮西",
        "id": "d38b9226-3d63-4b58-afea-5f9a4a637e17"
    },
    {
        "author": "梅尧臣",
        "paragraphs": [
            "沛谯有鉅枣，味甘蜜相差。",
            "其赤如君心，其大如王瓜。",
            "尝贡趋国门，岂及贫儒家。",
            "今见待士意，下异卢仝茶。",
            "食之无厌饫，咏德曾未涯。"
        ],
        "title": "亳州李密学寄御枣一箧",
        "id": "ae9fdc00-5b03-4cd3-aa99-cb64f3894b39"
    },
    {
        "author": "梅尧臣",
        "paragraphs": [
            "朝镜恶白发，夕梦对故人。",
            "常恨道路隔，忽喜颜色亲。",
            "相笑勿问年，青铜早伤神。",
            "鸡嚎天欲白，向者犹疑真。"
        ],
        "title": "九月五日梦欧阳永叔",
        "id": "9f6f4e2b-7c81-481e-af2e-a77dcb2dfe69"
    },
    {
        "author": "梅尧臣",
        "paragraphs": [
            "陆行畏水深，舟行畏水浅。",
            "河流去时合，涂潦归时践。",
            "事与时相违，我惭行处蹇。",
            "人生莫为客，为客此安免。"
        ],
        "title": "自尉氏南至京皆水及人胫",
        "id": "d7a62997-6c6e-4800-8f35-a26b9062da64"
    },
    {
        "author": "梅尧臣",
        "paragraphs": [
            "今日至国门，二子来迎我。",
            "适遇信陵冢，冢棘秋叶堕。",
            "翩翻随人飞，拂马右或左。",
            "谓此独无情，亦与吾意可。"
        ],
        "title": "九月十六日自许昌回至京师胥平叔宋中道迓于郊外",
        "id": "8000620c-5c57-45ae-9574-35c6160d9536"
    },
    {
        "author": "梅尧臣",
        "paragraphs": [
            "嚎风一夜动，作雪欲愁客。",
            "客莫苦嗟行，农望明年麦。",
            "方来笑语同，又是关河隔。",
            "主人贤且智，不待子所画。"
        ],
        "title": "裴如晦赴河阳幕",
        "id": "c5474bc1-d827-4d8b-9f43-8a4b42d69e71"
    },
    {
        "author": "梅尧臣",
        "paragraphs": [
            "白露已变霜，孝心竟悲恻。",
            "荐衣如念存，拜垄不遑息。",
            "带剑蓬池外，兼程困马力。",
            "礼毕便当还，于诚乃为得。"
        ],
        "title": "送韩子华十月拜扫",
        "id": "d38c1050-9f04-4f22-ac39-d45daed11b53"
    },
    {
        "author": "梅尧臣",
        "paragraphs": [
            "顷寻高士庐，正值浸湖雪。",
            "雪中千万峯，参差县前列。",
            "僧居或隠见，岸树随曲折。",
            "惊鳬如避人，远向寒烟灭。",
            "潜希为子男，傥得遂疎拙。",
            "今逾二十年，志愿徒切切。",
            "方闻落君手，与我曾未别。",
            "景多诗莫穷，归载压车辙。"
        ],
        "title": "送韩六玉汝宰钱塘",
        "id": "6b8277fd-3346-4b37-9bd0-9a2cf81a2b34"
    },
    {
        "author": "梅尧臣",
        "paragraphs": [
            "客从淮上来，往问故人信。",
            "袖衔藤纸书，题字远已认。",
            "既喜开其封，固觉减吾吝。",
            "新诗不作寄，乃见子所慎。",
            "向来能如今，岂有得观衅。",
            "南方岁苦热，生蝗复饥馑。",
            "忧心日自劳，霜发应满鬓。",
            "知予欲东归，晓夕目不瞬。",
            "贫难久待乏，薄禄藉沾润。",
            "虽为委吏冗，亦自甘以进。",
            "相望未得亲，终朝如抱疹。"
        ],
        "title": "得曾巩秀才所附滁州欧阳永叔书答意",
        "id": "ae1ea164-f8fe-49bf-a87e-d3fb2a967a25"
    },
    {
        "author": "梅尧臣",
        "paragraphs": [
            "前此访君时，已观堂宇邃。",
            "安知中屏开，自有幽林致。",
            "花搴岩桂红，石擘云根翠。",
            "正当秋风来，不见摇落意。",
            "日得吟其间，何须去为吏。"
        ],
        "title": "追咏崔奉礼小园",
        "id": "779a633b-2a12-4bb5-a279-59beef0598ba"
    },
    {
        "author": "梅尧臣",
        "paragraphs": [
            "尔尝喜诅予，生女竟勿怪。",
            "今遂如尔口，是宜为尔快。",
            "亦既以言酬，固且殊眦睚。",
            "慰情何必男，兹语当自戒。"
        ],
        "title": "宋中道快我生女",
        "id": "5610e5aa-a0da-4b5e-91c4-ef261b0f7d05"
    },
    {
        "author": "梅尧臣",
        "paragraphs": [
            "青青椶榈树，散叶如车轮。",
            "拥萚交紫髯，岁剥岂非仁。",
            "用以覆雕舆，何惮克厥身。",
            "今植公侯第，爱惜知几春。",
            "完之固不长，只与荠本均。",
            "幸当敕园吏，披割见日新。",
            "是能去窘束，始得物理亲。"
        ],
        "title": "咏宋中道宅椶榈",
        "id": "0a29e3d7-81a6-40cf-8e32-53fe26e6fc0d"
    },
    {
        "author": "梅尧臣",
        "paragraphs": [
            "圣人防争心，权衡为之设。",
            "後世失其平，有星徒尔列。",
            "物物尚可欺，铢铢不须别。",
            "将淳天下民，安得必毁折。"
        ],
        "title": "咏秤",
        "id": "3f976c52-6d83-4af9-9977-924e56856932"
    },
    {
        "author": "梅尧臣",
        "paragraphs": [
            "躯大力无用，远物赏驯柔。",
            "食刍与饮水，百倍于马牛。",
            "犹能络金羁，不可伏车辀。",
            "苍舒曾智秤，千钧空压舟。"
        ],
        "title": "咏象韩子华邀赋",
        "id": "f3dbc59e-1435-4674-8669-6c0c3de8c6c0"
    },
    {
        "author": "梅尧臣",
        "paragraphs": [
            "释子本乐静，宜不事物牵。",
            "我惭姑苏守，复赏杼山然。",
            "三岁与之别，其学已增前。",
            "忽此有来赠，老拙谬躭研。"
        ],
        "title": "依韵答惠勤上人",
        "id": "ece3fa13-eade-4c7f-83fa-a7cdaea7595a"
    },
    {
        "author": "梅尧臣",
        "paragraphs": [
            "驱马傍驰道，归自许西偏。",
            "高车非旧贵，立避槐树边。",
            "心虽欲往谒，仆馁行不前。",
            "是甘处穷巷，晨笑微生烟。",
            "傥有好事者，扣门与留连。",
            "或有袖中诗，语熟气颇全。",
            "曾不类缁褐，始可令勉旃。",
            "京师百许寺，知几相差肩。"
        ],
        "title": "答显忠上人",
        "id": "98b1cfec-9e83-4595-85d7-7a4109e54a7f"
    },
    {
        "author": "梅尧臣",
        "paragraphs": [
            "往使匈奴国，持节岂辞遥。",
            "朔北正苦寒，风汝与雪飘。",
            "燕山何处是，汉铭应已销。",
            "前车渡冰河，後骑鸣金镳。",
            "行行至穹庐，尊我不敢嚣。",
            "玉爵亲献酬，名裘进狐貂。",
            "礼成复命日，菀抑舒杨条。"
        ],
        "title": "送韩仲文奉使",
        "id": "63aad9e4-813f-4d2d-bd65-51d182871e40"
    },
    {
        "author": "梅尧臣",
        "paragraphs": [
            "授命出绝域，北至单于庭。",
            "駞鸣沙碛遥，马倦朔雪零。",
            "幽州古道上，胡笳应夜听。",
            "尝闻昔时语，南看北辰星。",
            "使回傥可记，乃得验天形。"
        ],
        "title": "送刘司勋奉使",
        "id": "94009b31-643a-4698-9911-2cacf61a252e"
    },
    {
        "author": "梅尧臣",
        "paragraphs": [
            "我居西北地，秋无东南风。",
            "木脱不塞望，高台空九重。",
            "音尘安可得，鸿鴈鸣霜中。",
            "日看紫苔生，乃见三经穷。",
            "一闻离骚篇，写尽楚客胸。",
            "胸怀如宝匣，夜夜吼生铜。"
        ],
        "title": "依韵和欧阳永叔秋怀拟孟郊体见寄二首  其一",
        "id": "390d2be2-d0ba-49fe-8afd-f2367f986a45"
    },
    {
        "author": "梅尧臣",
        "paragraphs": [
            "秋思公何高，堆积自嵱嵷。",
            "出为悲秋辞，万仞见孤耸。",
            "念我老于诗，我发实种种。",
            "而後伤故人，故人多作冢。",
            "阴风夜木嘷，窸窣闻鬼悚。",
            "独我忘形骸，百事乃纤冗。",
            "不眠霜月上，霜月如可捧。"
        ],
        "title": "依韵和欧阳永叔秋怀拟孟郊体见寄二首  其二",
        "id": "5ca1fdf4-3fda-46f0-acf2-eb03f00ee6f6"
    },
    {
        "author": "梅尧臣",
        "paragraphs": [
            "朝闻单骑归，径走至其第。",
            "扣门童仆顽，拒我色甚戾。",
            "不顾遂登堂，有马堂下系。",
            "辨诈大呼卿，稍应西屋际。",
            "逡巡冠带出，青绶何曳曳。",
            "有似缩殻龟，藏头非得计。",
            "况与二三子，交分久已缔。",
            "恕尔避客尤，新婚复新婿。"
        ],
        "title": "裴如晦自河阳至同韩玉汝谒之",
        "id": "894751a4-8891-472c-a74a-4ce93d73996e"
    },
    {
        "author": "梅尧臣",
        "paragraphs": [
            "水中兼木末，相拟有嘉花。",
            "玉蘂圻蒸粟，金房落晚霞。",
            "涉江从楚女，采菊听陶家。",
            "事与离骚异，吾将搴以夸。"
        ],
        "title": "咏王宗说园黄木芙蓉",
        "id": "329c8973-2ede-4f85-af98-36fb3feafaf6"
    },
    {
        "author": "梅尧臣",
        "paragraphs": [
            "旧马十年跨，老劣多缓行。",
            "新驹三万钱，颇爱举蹄轻。",
            "不使异刍秣，均养存其情。",
            "君门趋早朝，风劲力已生。"
        ],
        "title": "二马",
        "id": "58baf18d-e8a0-4d19-a852-1e0b47a8affe"
    },
    {
        "author": "梅尧臣",
        "paragraphs": [
            "答影陶潜兴，长吟为我听。",
            "与之相遇日，曾不异于形。",
            "动静随生趣，存藏委曜灵。",
            "庄周疾走意，推本置诸铭。"
        ],
        "title": "依韵和发运许主客咏影",
        "id": "efc66514-7600-4b10-9166-b0201406ea06"
    },
    {
        "author": "梅尧臣",
        "paragraphs": [
            "昨朝江南客，语子川上亭。",
            "有时飞雨来，不见前山青。",
            "卉萼人未识，鸟响日可听。",
            "既将迟贤者，无使童仆扃。"
        ],
        "title": "寄题周源员外衢州萃贤亭",
        "id": "17fc2c37-2874-42ff-9b55-3ea727c53b8b"
    },
    {
        "author": "梅尧臣",
        "paragraphs": [
            "我初见子时，子作楚人语。",
            "复与吴客来，音俱变齐鲁。",
            "乃知久处益，熏莸可同举。",
            "更当富于学，兹言聊以补。"
        ],
        "title": "答楚僧智普始与吴僧显忠来过今见二人诗进于旧矣",
        "id": "3986529d-28cf-46cd-8a72-eb8dd5233574"
    },
    {
        "author": "梅尧臣",
        "paragraphs": [
            "春鸭日浮波，羽冷难伏卵。",
            "尝因鸡抱时，托以鸡窠暖。",
            "三旬殻既坼，乳毛寒胫短。",
            "鸡宁辨其雏，翅拥情欵欵。",
            "一日向水涯，所禀殊未断。",
            "泛然去中流，鸡呼心悹悹。",
            "人之苟异怀，负义不足算。",
            "有志在养毓，勿论报德限。"
        ],
        "title": "鸭雏",
        "id": "767baa1f-30d3-454e-80be-0c655afee382"
    },
    {
        "author": "梅尧臣",
        "paragraphs": [
            "来恨我马迟，去恨我马疾。",
            "马蹄尘作云，已隔粲然质。",
            "时时顾且遥，乱绪如有失。"
        ],
        "title": "有覩十一月七日",
        "id": "1b127638-bb9d-4e30-a30b-105dc41d60fb"
    },
    {
        "author": "梅尧臣",
        "paragraphs": [
            "雪压古寺深，中有卧病客。",
            "访之语久清，饥马啮庭柏。",
            "案头蛮溪砚，其状若圆璧。",
            "指此欲为赠，而将助吟席。",
            "非意予敢贪，既拒颇不怿。",
            "大出楮中有，素许当自择。",
            "强持慰勤心，归以示朋戚。",
            "哂曰岂其然，为汲寒泉涤。",
            "涤彼伪饰物，纸干见顽石。",
            "清晨走髯奴，无厌愿求易。",
            "拜赐遂如初，明月怀吞蚀。",
            "微分鸜目莹，尚渍墨花碧。",
            "词答谓我愚，悔复料已逆。",
            "明日未央朝，执手笑哑哑。"
        ],
        "title": "杜挺之赠端溪圆砚",
        "id": "9f901ec9-97f9-4c6e-a641-81189bcfde2a"
    },
    {
        "author": "梅尧臣",
        "paragraphs": [
            "叶公所好者，熟已识头角。",
            "一日真物来，骇汗沛且渥。",
            "我初见韩子，蜿蜒喷雷雹。",
            "子复蛟龙文，气象不可捉。",
            "畏怀但惊顾，得与前事较。"
        ],
        "title": "吴冲卿示和韩持国诗一卷辄以为谢",
        "id": "216ad3e7-a781-4932-9dfe-063d540ab618"
    },
    {
        "author": "梅尧臣",
        "paragraphs": [
            "朱盘何累累，紫乳封霜厚。",
            "今为马谷繁，昔酿梁州酒。",
            "乃知西土珍，汉使传应久。"
        ],
        "title": "范景仁席中赋莆萄",
        "id": "dd29e7b8-9341-4e7f-a1e0-1bbc3b4be5d0"
    },
    {
        "author": "梅尧臣",
        "paragraphs": [
            "夜中未成寐，邻歌闻所稀。",
            "想像朱唇动，髣髴梁尘飞。",
            "误节应偷笑，窃听起披衣。",
            "披衣曲已终，窗月存余晖。"
        ],
        "title": "夜听邻家唱",
        "id": "f3a36775-f139-4f62-b1a8-01ae4fe3ce30"
    },
    {
        "author": "梅尧臣",
        "paragraphs": [
            "越橘如金丸，烂然已盈箧。",
            "谁传岭外信，尚带霜前叶。",
            "莫嫌道路远，得与樽俎接。",
            "主人无吝心，怀归予敢辄。"
        ],
        "title": "宋次道得广南金橘为饷且有诗因和酬",
        "id": "1938feec-550e-4764-b032-9be33983e8a8"
    },
    {
        "author": "梅尧臣",
        "paragraphs": [
            "马蹄践霜华，游国归何早。",
            "重裘不畏寒，况复非远道。",
            "谁言未顾期，登第鬓如葆。",
            "解装喜可知，月下金壶倒。"
        ],
        "title": "李廷老席上送韩持国归许昌得早字",
        "id": "f270275b-c1e2-491c-9b68-99d0edbf4dc8"
    },
    {
        "author": "梅尧臣",
        "paragraphs": [
            "曰予非才敏，乃与世寡游。",
            "三四洛阳友，过半已成丘。",
            "晚节五六人，文行皆洁修。",
            "韩氏棣萼盛，于我为熏莸。",
            "君比众最笃，我唱君非酬。",
            "昔我竹轩下，破窗风飕飗。",
            "君时不厌过，逍遥谈未休。",
            "颇为俗士憎，恬不防吝尤。",
            "迩来我还都，君亦辞旧州。",
            "旧州君所隠，安得此久留。",
            "雪晴命驾归，使我生悲愁。",
            "谁见潩水上，定更不惊鸥。"
        ],
        "title": "送韩持国",
        "id": "94ed59d3-55a1-46fb-8ba5-42cb1ee00a12"
    },
    {
        "author": "梅尧臣",
        "paragraphs": [
            "迟月月已上，清光在高木。",
            "未能照我庭，团团隔东屋。"
        ],
        "title": "迟月",
        "id": "5b576299-0ba7-43d8-9ee2-1fa4391bdd30"
    },
    {
        "author": "梅尧臣",
        "paragraphs": [
            "既殊出塞声，还非江上听。",
            "夜吹送悠扬，高楼月方迥。"
        ],
        "title": "风笛",
        "id": "48e6403c-38c6-430a-b824-c3f56ff1e7b4"
    },
    {
        "author": "梅尧臣",
        "paragraphs": [
            "昔向寒溪卧，远寺撞白云。",
            "今也趋早朝，残月马上闻。"
        ],
        "title": "霜钟",
        "id": "0b4c7971-db16-4c50-9657-93914138c9ec"
    },
    {
        "author": "梅尧臣",
        "paragraphs": [
            "虽传古人声，不识古人意。",
            "古人今已远，悲哉广陵思。"
        ],
        "title": "鸣琴",
        "id": "ac7efd41-083b-41e4-bbfe-5e86485b524c"
    },
    {
        "author": "梅尧臣",
        "paragraphs": [
            "汉家为瑞双黄鹄，只道飞翻太液池。",
            "不似云屏六画鹤，帝宫深处有人知。"
        ],
        "title": "和曹光道咏直庐屏中六鹤",
        "id": "4e96fc6d-98e1-4ac1-848e-6c74219d28ab"
    },
    {
        "author": "梅尧臣",
        "paragraphs": [
            "门外多车骑，後迹乱前踪。",
            "谁识此来过，尘蹄重复重。",
            "归有野仆言，恨不故人逢。",
            "岂无肴酒设，所向乖所从。",
            "未能一往见，懒拙其必容。"
        ],
        "title": "晚归闻韩子华见访",
        "id": "29a78f60-6370-43e7-a9f9-fda125e2af4f"
    },
    {
        "author": "梅尧臣",
        "paragraphs": [
            "蔡水冬不枯，唯愁夜冰结。",
            "归船及暖下，穷腊未飞雪。",
            "淮颍地渐偏，川上云常泄。",
            "几日接春波，南风楚江彻。",
            "拜亲怀郡章，予慕嗟才劣。"
        ],
        "title": "送丹阳新守李国博归洪州",
        "id": "4b4c97fb-8d8f-4626-9444-e06ff713333e"
    },
    {
        "author": "梅尧臣",
        "paragraphs": [
            "世羞食荠贫，食荠我所甘。",
            "适见采荠人，自出国门南。",
            "土蠹瘦铁刀，霜乱青竹篮。",
            "携持入冻池，挑以根叶参。",
            "手龟不自饱，食此尚可惭。",
            "肥羔朱尾鱼，腥膻徒尔贪。"
        ],
        "title": "食荠",
        "id": "67d741f7-cc57-462e-a1bb-ae4ee169129e"
    },
    {
        "author": "梅尧臣",
        "paragraphs": [
            "甘陵兵乱百物灰，火光属天声如雷。",
            "雷声三日屋瓦摧，杀人不问婴与孩。",
            "守官迸走藏浮埃，後日稍稍官军来。",
            "围城几匝如重镅，万甲雪色停皑皑。",
            "孰敢专辄但取裁，黄土始坚难速颓。"
        ],
        "title": "甘陵乱",
        "id": "0a94f0f1-466c-4cb4-a0ad-acc708fcf944"
    },
    {
        "author": "梅尧臣",
        "paragraphs": [
            "风松有霜子，吹落幽人庭。",
            "幽人畏狼藉，日扫出岩扃。",
            "谁将称远物，乃信涉沧溟。"
        ],
        "title": "夜饮席上赋松子",
        "id": "9d14ca2b-bc91-4bb2-bd94-5869bce06589"
    },
    {
        "author": "梅尧臣",
        "paragraphs": [
            "大河冬合时，上可驰车马。",
            "子归从桥安，黄流在冰下。",
            "况命使于家，其美世为寡。",
            "是宜饬以行，慰此怀慕者。"
        ],
        "title": "送李审言殿丞归河阳",
        "id": "de6c329d-ad97-4575-a5f3-08efe2de0cac"
    },
    {
        "author": "梅尧臣",
        "paragraphs": [
            "晏岁欲飞雪，满天含冻云。",
            "犯寒单骑速，猎吹紫裘熏。",
            "庭鹊还先喜，池鸿去始闻。",
            "公应问贫贱，善说莫如君。"
        ],
        "title": "送王宗说寺丞归南京",
        "id": "5554d617-f5e0-47d6-a830-52d165948018"
    },
    {
        "author": "梅尧臣",
        "paragraphs": [
            "朔吹卷天吼，远郊无鸟飞。",
            "忽惊门户白，昨夜打窗微。",
            "闾巷我方懒，关山君独归。",
            "翻能寄醇酎，为此解寒威。"
        ],
        "title": "李审言将归河阳值雪遗金波酒",
        "id": "4ff3da54-de22-49c7-ab26-6274d8f1eb3e"
    },
    {
        "author": "梅尧臣",
        "paragraphs": [
            "昔乘野艇向湖上，泊岸去寻高士初。",
            "折竹压篱曾碍过，却寻松下到茅庐。"
        ],
        "tags": [
            "西湖"
        ],
        "title": "对雪忆往岁钱塘西湖访林逋三首  其一",
        "id": "2fb82982-a6d3-4dfa-b87c-81a685c7f440"
    },
    {
        "author": "梅尧臣",
        "paragraphs": [
            "旋烧枯栗衣犹湿，去爱峯前有径开。",
            "日暮更寒归欲懒，无端撩乱入船来。"
        ],
        "tags": [
            "西湖"
        ],
        "title": "对雪忆往岁钱塘西湖访林逋三首  其二",
        "id": "97ef2bc9-1c87-4e5e-92cb-9c111439a090"
    },
    {
        "author": "梅尧臣",
        "paragraphs": [
            "樵童野犬迎人後，山葛棠梨案酒时。",
            "不畏尖风吹入牖，更教床畔觅鸱夷。"
        ],
        "tags": [
            "西湖"
        ],
        "title": "对雪忆往岁钱塘西湖访林逋三首  其三",
        "id": "ece30215-2623-45de-bf89-b98d940803f2"
    },
    {
        "author": "梅尧臣",
        "paragraphs": [
            "君行问埼鲒，殊物可讲解。",
            "一寸明月腹，中有小碧蟹。",
            "生意各臑臑，黔角容夬夬。",
            "愿言宽赋刑，越俗久疲惫。"
        ],
        "title": "送鄞宰王殿丞",
        "id": "b0214fa1-b8da-4ca1-9b24-fc44a9cac766"
    },
    {
        "author": "梅尧臣",
        "paragraphs": [
            "万国诸侯振玉珂，踏云朝会雪初过。",
            "欲闻凤管天边度，数听鸡人楼上歌。",
            "放仗旌旗方偃亚，回头宫阙更嵯峨。",
            "谬陪王属曾何补，泛泛惭同上下波。"
        ],
        "title": "元日朝",
        "id": "086213b9-4aaa-4ccb-8360-7c40063324c5"
    },
    {
        "author": "梅尧臣",
        "paragraphs": [
            "海上老松苑，霹雳烧瘦龙。",
            "胡人犀皮胶，团煤烟膏浓。",
            "色夺阳乌翅，来涉溟渤重。",
            "君获乃为赠，我谬虫鸟踪。",
            "且作异土玩，不愧西域筇。"
        ],
        "title": "答祖择之遗新罗墨",
        "id": "fedb507a-75fc-4baa-a86e-a45c02cd748f"
    },
    {
        "author": "梅尧臣",
        "paragraphs": [
            "穷腊一尺雪，跨春气逾严。",
            "童仆苦病瘃，庭户无与杴。",
            "日消夜复冻，霰积泥相腌。",
            "懒出独怀远，何由寄江帆。"
        ],
        "title": "对残雪怀欧阳永叔",
        "id": "dfabc410-6dbd-46e9-9040-be29f5b6ae7f"
    },
    {
        "author": "梅尧臣",
        "paragraphs": [
            "望望佳人来，未来云已暮。",
            "当时千里恨，不独看云故。",
            "何此启虚堂，定知吟秀句。",
            "还会古人心，古人非特赋。"
        ],
        "title": "寄题时上人碧云堂",
        "id": "a6631b79-2d47-47a9-8727-57d17e845369"
    },
    {
        "author": "梅尧臣",
        "paragraphs": [
            "结山当衢面九门，华灯满国月半昏。",
            "春泥踏尽游人繁，鸣跸下天歌吹喧。",
            "深坊静曲走车辕，争前斗盛亡卑尊。",
            "靓妆丽服何柔温，交观互视各吐吞。",
            "磨肩一过难久存，眼尾获笑迷精魂。",
            "貂裘比比王侯孙，夜阑鞍马相驰奔。"
        ],
        "title": "和宋中道元夕二首  其一",
        "id": "dedf471a-55ea-489d-b6f3-29e1dd4f910e"
    },
    {
        "author": "梅尧臣",
        "paragraphs": [
            "春风来解吹残雪，灯烛迎阳万户燃。",
            "竟看繁星在平地，不妨明月满中天。",
            "赭袍已向端门御，仙曲初闻法部传。",
            "车马不闲通曙色，康庄时见拾珠钿。"
        ],
        "title": "和宋中道元夕二首  其二",
        "id": "390ce7b3-9863-4ba9-a38d-a61aea4041bb"
    },
    {
        "author": "梅尧臣",
        "paragraphs": [
            "吴姜渍吴糟，越茗苞越箨。",
            "咀辛聊案杯，啜味可奴酪。",
            "但拜故人贶，何言为物薄。",
            "我心易厌足，不比填沟壑。"
        ],
        "title": "李国博遗浙姜建茗",
        "id": "3612826d-f0fc-4d4a-861d-688c9a5ab9a6"
    },
    {
        "author": "梅尧臣",
        "paragraphs": [
            "初从桃源还，却向竟陵去。",
            "今作中州官，山水不曾饫。",
            "且当传竹枝，莫学乘篮轝。",
            "云木杜鹃时，千岩响行处。"
        ],
        "title": "送临江胥令",
        "id": "fd05fabb-2f38-4929-bc74-3790cbebc138"
    },
    {
        "author": "梅尧臣",
        "paragraphs": [
            "琅琊谷口泉，分流漾山翠。",
            "使君爱泉清，每来泉上醉。",
            "醉缨濯潺湲，醉吟异憔悴。",
            "日暮使君归，野老纷纷至。",
            "但留山鸟啼，与伴松间吹。",
            "借问结庐何，使君游息地。",
            "借问醉者何，使君闲适意。",
            "借问镌者何，使君自为记。",
            "使君能若此，吾诗不言刺。"
        ],
        "title": "寄题滁州醉翁亭",
        "id": "5ea28985-f1d2-4e3b-b4de-b64e64823572"
    },
    {
        "author": "梅尧臣",
        "paragraphs": [
            "自我再婚来，二年不入梦。",
            "昨宵见颜色，中夕生悲痛。",
            "暗灯露微明，寂寂照梁栋。",
            "无端打窗雪，更被狂风送。"
        ],
        "title": "戊子正月二十六日夜梦",
        "id": "2a8046f2-ece2-45bb-9a7e-0155f89d1bdd"
    },
    {
        "author": "梅尧臣",
        "paragraphs": [
            "蹉跎四十七，腰间始悬鱼。",
            "茜袍虽可贵，发短齿已疎。",
            "儿女眼未识，竞来牵人裾。",
            "不知外朝众，君恩惭有余。"
        ],
        "title": "赐绯鱼",
        "id": "ae6ed542-0625-4dee-853a-63f48e1068da"
    },
    {
        "author": "梅尧臣",
        "paragraphs": [
            "南方海物难具名，子鱼珍美无与并。",
            "完鳞全乙异臭腥，素盐渍曝生花轻。",
            "其头戢戢筠箧盈，出自通印时所评。",
            "远涉川陆来都城，亲宾交遗已见情。",
            "食指尝动吾窃惊，果获异味亦足明。"
        ],
        "title": "和答韩子华饷子鱼",
        "id": "42ee8bf6-b467-4d88-affe-1edb6b5f474d"
    },
    {
        "author": "梅尧臣",
        "paragraphs": [
            "韩盛人所希，四海馈名物。",
            "韩复未疎予，分珍曾不一。",
            "莆阳荔子干，皱殻红钉密。",
            "存甘尚可嘉，本味固已失。",
            "遥思海树繁，带露摘初日。",
            "安得穆王骏，能置万里疾。"
        ],
        "title": "和答韩奉礼饷荔枝",
        "id": "747e7662-e9ab-4331-aca1-41cef0bc64c2"
    },
    {
        "author": "梅尧臣",
        "paragraphs": [
            "婚姻贵及时，周有摽梅诗。",
            "雪後花争发，人归室且宜。",
            "坐中传漏鼓，户外转星旗。",
            "环佩遥闻出，当修庙见仪。"
        ],
        "title": "闰正月二日夜张氏纳妇",
        "id": "51dc1c55-0c9c-45c6-906a-ae37e7b0f62f"
    },
    {
        "author": "梅尧臣",
        "paragraphs": [
            "识君童稚时，而今君齿壮。",
            "不见二十年，颜貌已非向。",
            "亲戚多零落，欲语还悲怆。",
            "更问平生交，久从滁水上。",
            "君又滁水归，寄音倾桂酿。",
            "傥复二十年，吾焉保无恙。"
        ],
        "title": "酌别谢通微判官兼怀欧阳永叔",
        "id": "afda661f-fad2-4211-8906-395e72eb535d"
    },
    {
        "author": "梅尧臣",
        "paragraphs": [
            "响舌能令百鸟羞，听时丹杏发山邮。",
            "春云不定雨来急，湿翅苍茫高树头。"
        ],
        "title": "和永叔郡斋闻百舌",
        "id": "05568dc9-0f80-4ec2-96e8-076c2a1e12c9"
    },
    {
        "author": "梅尧臣",
        "paragraphs": [
            "平时易水头，不复起边愁。",
            "壮士去来久，寒波空自流。",
            "临塘移鹭羽，隔戍见毡裘。",
            "半似江南美，军和胜宴游。"
        ],
        "title": "送陶太博通判广信军",
        "id": "1af644d6-c293-474b-bad6-bfbc0933e576"
    },
    {
        "author": "梅尧臣",
        "paragraphs": [
            "朝回泥涂不可出，饥马倦仆驱之顽。",
            "闭门独与古人语，黄卷未终闻扣关。",
            "贤哉公族肯来顾，诗袖大篇令我删。",
            "珠光玉莹绝瑕颣，强欲指擿徒羞颜。",
            "自同培塿最浅狭，安得与子论丘山。"
        ],
        "title": "答王太祝卷",
        "id": "1b87e235-146c-4144-a150-6441d91f1135"
    },
    {
        "author": "梅尧臣",
        "paragraphs": [
            "君非身尤谪南州，南方尚鬼其俗偷。",
            "蛇为邻，虎为陬，丹茅苦竹深幽幽。",
            "邑人祠鬼拜古树，竹杯一仰来烹牛。",
            "牛死啮戄常不幸，谁得禁止专锄钩。",
            "借曰未信君且往，民将语怪君听不。",
            "仰山头，有行舟。"
        ],
        "title": "送张太博通判袁州",
        "id": "c0eeda0b-774f-48e9-9154-af3617160657"
    },
    {
        "author": "梅尧臣",
        "paragraphs": [
            "暗惊料峭寒，春雪兼春雨。",
            "知胜早朝人，闲眠不开户。",
            "丘壑岂无容，泥涂还自取。",
            "谁吟何逊诗，不觉逢逢鼓。"
        ],
        "title": "依韵和宋中道雨夜",
        "id": "11700ce0-e1d0-4e08-9db2-acf49fec63d4"
    },
    {
        "author": "梅尧臣",
        "paragraphs": [
            "君自万里回，遂成万里集。",
            "其诗二百篇，文字必已立。",
            "定应侔前人，未尝有蹈袭。",
            "古溪蛮铁刀，出冢土花涩。",
            "谁将饰以玉，镡上光熠熠。",
            "宋子序其端，精悍孰钳挚。",
            "搜新造空蒙，俗眼不得入。",
            "示予要赋之，短戈惭後执。"
        ],
        "title": "读裴如晦万里集书其後",
        "id": "49702d6e-75d2-429c-ab0b-1d7827c01b92"
    },
    {
        "author": "梅尧臣",
        "paragraphs": [
            "历君门兮九重，云黕黕兮欲雨。",
            "隠翠幕兮观予，心眷眷兮不语。"
        ],
        "title": "见胥平叔",
        "id": "32a75fdc-51df-404c-bb99-ea43cfd47dec"
    },
    {
        "author": "梅尧臣",
        "paragraphs": [
            "彬美下一国，曾无相印酬。",
            "莫惊除拜峻，自是战功优。",
            "壮士颇知勇，诸儒方贵谋。",
            "淮西封亦薄，裴度死生羞。"
        ],
        "title": "宣麻",
        "id": "5b313836-bb7b-4a85-aeec-5cb8fa232d50"
    },
    {
        "author": "梅尧臣",
        "paragraphs": [
            "夜晴初见月，云薄未分明。",
            "高树尚无影，远鸿时有声。",
            "下阶嫌履湿，闭户认苔生。",
            "寂寂墙阴暝，更长已渐倾。"
        ],
        "title": "胧月",
        "id": "9c5196e8-8719-49ec-a9a7-e7b1726cb20c"
    },
    {
        "author": "梅尧臣",
        "paragraphs": [
            "太平无战阵，汉卒久生骄。",
            "金甲不曾擐，犀弓应自调。",
            "嗟为燎原火，终作覆巢枭。",
            "若使威刑立，三军岂敢嚣。"
        ],
        "title": "兵",
        "id": "01466ef4-978f-41ac-a3fb-af0a80f0732b"
    },
    {
        "author": "梅尧臣",
        "paragraphs": [
            "一夜添春雨，中衢长旧泥。",
            "屐黏忧折齿，马滑畏颠蹄。",
            "去啄从江鹤，相呼任竹鸡。",
            "朝来放朝请，始与逸人齐。"
        ],
        "title": "泥",
        "id": "85306dfd-3882-4e77-8e06-e5f249637fc2"
    },
    {
        "author": "梅尧臣",
        "paragraphs": [
            "传道使车回，柳条黄未开。",
            "晓寒非绝漠，春色近章台。",
            "名马北方至，宾鸿南国来。",
            "明朝斋祓见，天子始称才。"
        ],
        "title": "闻韩仲文使归",
        "id": "151067b0-1555-4383-bb19-532e446a627e"
    },
    {
        "author": "梅尧臣",
        "paragraphs": [
            "未晴初止雨，蒸润尚侵衣。",
            "缺月如羞出，荒云不肯归。",
            "杏花朱欲绽，梅萼雪将稀。",
            "远鴈来何急，冲风湿翅飞。"
        ],
        "title": "未晴",
        "id": "32141526-86b1-428d-9984-a0d445e6358a"
    },
    {
        "author": "梅尧臣",
        "paragraphs": [
            "月色明还暗，云寒散复浓。",
            "古堂移魍魉，积雾合蛟龙。",
            "湿菌飞萤出，苍苔上朽重。",
            "独吟嗟向老，气涩觉偏慵。"
        ],
        "title": "夜阴",
        "id": "ce0519f0-1956-4d0c-97fc-1a585d7089de"
    },
    {
        "author": "梅尧臣",
        "paragraphs": [
            "新晴月正明，频听夜乌惊。",
            "未向高枝稳，时为绕树声。",
            "羣飞自纷泊，众鸟不屏营。",
            "躁静于焉见，谁能度物情。"
        ],
        "title": "夜晴",
        "id": "526e1005-3f6f-435d-8b69-daa5ad5aadc5"
    },
    {
        "author": "梅尧臣",
        "paragraphs": [
            "古鉴得荒冢，土花全未磨。",
            "背菱尖尚在，鼻兽角微讹。",
            "月暗虾𢋙蚀，尘昏魍魉过。",
            "但令光彩发，表里是山河。"
        ],
        "title": "古鉴",
        "id": "081a184a-bd17-4788-a1d8-0fda9eac0ae4"
    },
    {
        "author": "梅尧臣",
        "paragraphs": [
            "鸣駞出西域，衔尾自连连。",
            "汉驿凌云去，胡人踏雪牵。",
            "常时识风候，过碛辨沙泉。",
            "老觉肉封侧，犹蒙锦帕鲜。"
        ],
        "title": "橐駞",
        "id": "80ce28e4-526d-48ff-89b2-d2173b977704"
    },
    {
        "author": "梅尧臣",
        "paragraphs": [
            "纫丝作长带，正胜茱萸纹。",
            "冉冉仍垂绋，𤎥𤎥自有熏。",
            "鲜华非称我，修饰未如君。",
            "曾不日来取，贤哉知礼云。"
        ],
        "title": "李庭老许遗结丝勒帛",
        "id": "54357e17-89ce-47cc-9be8-bb94dbe3793f"
    },
    {
        "author": "梅尧臣",
        "paragraphs": [
            "生甘类原宪，死不学陶朱。",
            "但乐诗书在，未忧钟鼎无。",
            "耻随波上下，难免鬼歔歈。",
            "陋巷曲肱者，终朝还似愚。"
        ],
        "title": "贫",
        "id": "e398a204-6bd4-4034-9911-f74f5604d7cc"
    },
    {
        "author": "梅尧臣",
        "paragraphs": [
            "风衣何揭揭，有若瓠叶翻。",
            "尘土不远去，白云藏石门。"
        ],
        "title": "行僧",
        "id": "066d8672-abb0-4078-be6c-94a1dbb347fc"
    },
    {
        "author": "梅尧臣",
        "paragraphs": [
            "苍山过秦梁，山尽见川陆。",
            "下马古成都，访垄得乔木。",
            "扫箨开奠席，陨泪湿俎肉。",
            "当时相如归，徒自盛车毂。",
            "不问有是为，事乃今古独。",
            "还因问耆旧，亦莫遗隠卜。",
            "荒祠古柏下，残月杜鹃哭。",
            "凭君约史笔，书作西来目。"
        ],
        "title": "送范景仁学士归蜀焚黄",
        "id": "c4d2652f-dba4-498c-9837-1f708c489eea"
    },
    {
        "author": "梅尧臣",
        "paragraphs": [
            "酣酣道旁杏，戢戢垄上柏。",
            "不知烟火禁，但感风露易。",
            "开关扫墓隧，向树系车軶。",
            "洒泪有余悲，麒麟高几尺。"
        ],
        "title": "送宋中道郑州拜扫",
        "id": "0b759ec7-0c76-4b1e-bf12-6e99f26945d3"
    },
    {
        "author": "梅尧臣",
        "paragraphs": [
            "不值风雨暴，杏过梨已开。",
            "社後清明前，燕与人归来。",
            "湖中水方漫，谁共泛其隈。",
            "傥有问顦顇，顦顇未忘杯。"
        ],
        "title": "送韩子华归许昌",
        "id": "0fe49aba-ef33-4a6e-8f16-ab33d2ffd9d0"
    },
    {
        "author": "梅尧臣",
        "paragraphs": [
            "涎涎只来燕，飞飞自舞空。",
            "轻如汉家后，斜避楚台风。",
            "斗折撩沙觜，相高接草虫。",
            "向人全不畏，切莫入吴宫。"
        ],
        "title": "燕",
        "id": "4b02c30f-0378-4d33-842f-21e2eeb00dbe"
    },
    {
        "author": "梅尧臣",
        "paragraphs": [
            "二月辽阳去，辽阳草未生。",
            "春风吹胡沙，卷起黄云平。",
            "土人耕耨晚，种黍何时成。",
            "塞地寒且薄，百役子宜轻。"
        ],
        "title": "送周衍长官知辽州",
        "id": "22fd966d-1027-4c3f-9701-a6a5d4640364"
    },
    {
        "author": "梅尧臣",
        "paragraphs": [
            "坟冢徧青山，高低占原谷。",
            "向来路已荒，今迷问樵牧。",
            "涉水到云林，隔岗闻近哭。",
            "沃酒白杨下，悲风何飋飋。",
            "雨止梨园残，鸠声在茅屋。"
        ],
        "title": "寒食",
        "id": "4fa20551-4105-4c93-b6b0-4a96fc6aa185"
    },
    {
        "author": "梅尧臣",
        "paragraphs": [
            "阳春何处来，客自商丘至。",
            "一唱新辞工，始见故人意。",
            "园林谁与游，卉木欣已媚。",
            "花上有微阴，水边无近思。",
            "遥怜数觞豆，何必亲歌吹。",
            "牧马忆当时，招延遗旧地。",
            "不逢浮沼雁，但见衔鱼翠。",
            "日予谬词律，答句嗟芜累。",
            "安能接贤彦，乐事联轻骑。",
            "独不负春风，尘缨此怀愧。"
        ],
        "title": "依韵和太祝同诸君游园湖见寄",
        "id": "5bd49ef2-1eac-4d11-afbc-a89abd1aa329"
    },
    {
        "author": "梅尧臣",
        "paragraphs": [
            "交交鸣谷鸟，粲粲熟荆桃。",
            "寝庙此先荐，离宫将以遨。",
            "既同羞俎实，且异献溪毛。",
            "露颗明朝日，朱光逼赭袍。",
            "戴经传自久，汉令着方高。",
            "天子从兹食，羣臣赐亦叨。"
        ],
        "title": "闻学士院试含桃荐寝庙诗拟作",
        "id": "60561598-56ab-4be2-a39c-d1327973d985"
    },
    {
        "author": "梅尧臣",
        "paragraphs": [
            "谁约玩春物，狂风云骤开。",
            "摆丛多落蕊，蔽路足昏埃。",
            "逆水燕迎雨，将生鹅怕雷。",
            "嵇康今转懒，骑马半途回。"
        ],
        "title": "韩子华约游园上马後雨作遂归",
        "id": "f5f20ac3-4d1b-443d-9609-bf01cf6f72d1"
    },
    {
        "author": "梅尧臣",
        "paragraphs": [
            "夜风昼不止，天理何可常。",
            "正当春木荣，摆磨枝叶伤。",
            "东皇务长养，乃值此物狂。",
            "曷不诉于帝，斥之出远方。",
            "风伯有罪五，孰肯进皂囊。",
            "往时岁苦旱，救热雨欲滂。",
            "吹之不使下，云雷遂深藏。",
            "复摇江海波，白日沈舟航。",
            "又卷关塞沙，千里填河隍。",
            "拔木与退鹢，书传言已详。",
            "今者天柔和，煦煦皆敷芳。",
            "独尔何不仁，嚎怒事雄强。",
            "既其背天时，诛殛固所当。",
            "鸢鸣兼虎啸，助恶党亦昌。"
        ],
        "title": "大风",
        "id": "b3cbcea8-681f-41e8-b1bd-b97475d6ae8b"
    },
    {
        "author": "梅尧臣",
        "paragraphs": [
            "常愁春云低，谁料春风恶。",
            "摇扇无定响，折干时闻落。",
            "吹花拥细草，送雨来高阁。",
            "江燕倚身轻，逆飞前复却。"
        ],
        "title": "春风",
        "id": "6a4af6a6-1337-4b20-b423-81d6c716cd95"
    },
    {
        "author": "梅尧臣",
        "paragraphs": [
            "伊洛合河流，正临归巩路。",
            "崖壁人畏崩，芹泥岸长固。",
            "山回邑郭见，马入云烟暮。",
            "宰兹虽所淹，况与乡党附。"
        ],
        "title": "送侯寺丞知巩县",
        "id": "87e2186b-a4ea-441f-b5f6-ffe0b4df8f59"
    },
    {
        "author": "梅尧臣",
        "paragraphs": [
            "往岁见此花开迟，手撷羣芳因醉嗅。",
            "今来须约烂漫看，及过风雨又已後。",
            "主人为我特殷勤，架底深深掇孤秀。",
            "密枝阴蔓不争开，薄红细叶尖相斗。",
            "先时已落已扫除，最晚堪怜子所厚。",
            "呼童归遗不可缓，金盘付与急奔骤。",
            "暮还已见映雪髻，初拈尚觉香在袖。",
            "官桥夜市正沽酒，沽酒共赏莫待昼。"
        ],
        "title": "宋次道家摘宝相花归清平里",
        "id": "e18d75ca-af30-4cf9-b5bd-bfb37744f141"
    },
    {
        "author": "梅尧臣",
        "paragraphs": [
            "东风莫迎船，船下黄流急。",
            "送车犹未动，顾棹已不及。",
            "离宫佳气盘，宾幙平时入。",
            "因君报亲旧，将去江南邑。"
        ],
        "title": "送南京签判寇中舍",
        "id": "471532be-8496-4777-9ad9-f2dd69372336"
    },
    {
        "author": "梅尧臣",
        "paragraphs": [
            "岸之侧，多菖蒲。",
            "岸之下，多乳鱼。",
            "乳鱼可以馔，菖蒲可以葅。",
            "羡君调膳去且乐，因使无忘寄我书。"
        ],
        "title": "送韩奉礼随侍之许昌",
        "id": "1ab1c1f2-0175-4208-8d1e-3da6c79e0bf1"
    },
    {
        "author": "梅尧臣",
        "paragraphs": [
            "三月天池上，都人袨服多。",
            "水明摇碧玉，岸响集灵鼍。",
            "画舸龙延尾，长桥霓饮波。",
            "苑光花粲粲，女齿笑瑳瑳。",
            "行袂相朋接，游肩与贱摩。",
            "津楼金间采，幄殿锦文窠。",
            "挈榼车傍缀，归郎马上歌。",
            "川鱼应望幸，几日翠华过。"
        ],
        "title": "金明池游",
        "id": "773b278c-2f0d-464c-823b-318e4144a2a5"
    },
    {
        "author": "梅尧臣",
        "paragraphs": [
            "向老思旧交，欲见恨无翅。",
            "前时君来都，欣喜乃一至。",
            "亦既勤我怀，酌酒去拘忌。",
            "自从离洛阳，此会无三四。",
            "谢尹最贤豪，已嗟存没异。",
            "因酬马上篇，遂写相逢意。"
        ],
        "title": "和应之还邑道中见寄",
        "id": "b3ed958d-b00e-4533-a407-d3df5a991189"
    },
    {
        "author": "梅尧臣",
        "paragraphs": [
            "孰不为太守，所荣归故乡。",
            "僚官诧旧识，邸吏窥新章。",
            "前去别马上，今仰立道傍。",
            "野老拜车尘，里人持壶浆。",
            "至家埙篪美，谒垄云日光。",
            "盛事难尽书，且举国门觞。"
        ],
        "title": "送韩仲文知许州",
        "id": "e3b05f5f-4cc3-45b0-8746-116879779ab7"
    },
    {
        "author": "梅尧臣",
        "paragraphs": [
            "远郡古通川，云烟秀重叠。",
            "江从巴蜀来，山与岷峨接。",
            "啼鸟异方音，青林四时叶。",
            "使君当问俗，市贾皆红颊。"
        ],
        "title": "送薛殿丞知达州",
        "id": "907aa620-7ad8-46cd-a07a-34ad8fbd95c3"
    },
    {
        "author": "梅尧臣",
        "paragraphs": [
            "物景有先後，春工无旧新。",
            "追欢成杳霭，寄咏苦逡巡。",
            "湖水与濠接，岸亭将寺邻。",
            "艳花簪舞髻，弱藻罥重缗。",
            "客奏桓伊笛，人歌柳恽苹。",
            "何尝烦几案，自得去埃尘。",
            "纵语曾忘倦，从游未觉频。",
            "赋诗高压古，下笔敏如神。",
            "每想魂俱往，终知梦是因。",
            "广骚常慕屈，感遇亦希陈。",
            "借问摛词者，当时别乘人。",
            "喜公移幕府，连赏二州春。"
        ],
        "tags": [
            "西湖"
        ],
        "title": "依韵朱学士廉叔忆颖川西湖春色寄献尚书晏公且将有宛丘之命",
        "id": "36ca160f-5ebc-42fe-ad21-5857249b58b8"
    },
    {
        "author": "梅尧臣",
        "paragraphs": [
            "春来无点雨，三月始闻雷。",
            "晓殿鸣檐急，羣公罢食回。",
            "燕迎风翅健，马踏雾泥开。",
            "晚觉微阳透，飞光上绿槐。"
        ],
        "title": "集英殿赐百官宴以雨放",
        "id": "51096017-cbf4-42ee-a91a-556c7c9b8990"
    },
    {
        "author": "梅尧臣",
        "paragraphs": [
            "羸马度关去，夜向河桥归。",
            "水风来何急，吹裂游子衣。",
            "到家莫久留，速书赴礼闱。",
            "大对必有藴，时哉无阔稀。"
        ],
        "title": "送陈太祝归河阳",
        "id": "2aaf53e5-b0ef-4778-bf77-611d50ff4150"
    },
    {
        "author": "梅尧臣",
        "paragraphs": [
            "骥有千里足，不使千里驰。",
            "人有抱长才，亦复不得施。",
            "去去作守长，政化尚可为。",
            "勿云海滨陋，岂无彼黔黎。",
            "事举讼必简，安能忘酒巵。",
            "水物错在俎，咸腥应自宜。",
            "朐山日相对，亦莫厌其卑。",
            "苍翠入画戟，浓淡若秀眉。",
            "但向此中乐，用舍乃系时。"
        ],
        "title": "送祖择之秘丞知海州",
        "id": "cb0ae5e4-16dd-449b-aee8-39ffed66cd92"
    },
    {
        "author": "梅尧臣",
        "paragraphs": [
            "生汝父母喜，死汝父母伤。",
            "我行岂有亏，汝命何不长。",
            "鸦雏春满窠，蜂子夏满房。",
            "毒螫与恶噪，所生遂飞扬。",
            "理固不可诘，泣泪向苍苍。"
        ],
        "title": "戊子三月二十一日殇小女称称三首  其一",
        "id": "37d2ce31-f142-491a-964c-ce95f74b5534"
    },
    {
        "author": "梅尧臣",
        "paragraphs": [
            "蓓蕾树上花，莹絜昔婴女。",
            "春风不长久，吹落便归土。",
            "娇爱命亦然，苍天不知苦。",
            "慈母眼中血，未干同两乳。"
        ],
        "title": "戊子三月二十一日殇小女称称三首  其二",
        "id": "94801f32-ab33-475b-ae4c-2e71be66158e"
    },
    {
        "author": "梅尧臣",
        "paragraphs": [
            "高广五寸棺，埋此千岁恨。",
            "至爱割难断，刚性挫以钝。",
            "泪伤染衣班，花惜落蔕嫩。",
            "天地既许生，生之何遽困。"
        ],
        "title": "戊子三月二十一日殇小女称称三首  其三",
        "id": "33647aab-b76e-4942-b329-7d179cb8e09e"
    },
    {
        "author": "梅尧臣",
        "paragraphs": [
            "师名学佛者，何乃爱吾诗。",
            "吾方嗟世人，各各事奔驰。",
            "苍鹰绝海至，不异攫鼠鸱。",
            "所趋有远近，所向皆馁饥。",
            "潄水对无语，风动庭树枝。"
        ],
        "title": "与用文师",
        "id": "6fc2c5dd-3586-48c6-90e0-2013b2d46d25"
    },
    {
        "author": "梅尧臣",
        "paragraphs": [
            "孟夏日南归，马耳竖迎风。",
            "急雨不及避，断霓明向东。",
            "古城汝水傍，化俗寄我公。",
            "君今去拜庆，酥酪美将同。"
        ],
        "title": "送吴冲卿学士归蔡州",
        "id": "81cf8d12-34da-4e16-9f52-00f7d70eaaf1"
    },
    {
        "author": "梅尧臣",
        "paragraphs": [
            "昨日汴水头，共饯东去人。",
            "暴风吹黄沙，对面不相亲。",
            "归来乘大马，误掷小方巾。",
            "平明驰奴还，偷样古逼真。"
        ],
        "title": "下土桥送刁景纯忽大风韩子华先归遗其小方巾明日持还副以此诗",
        "id": "ecd73153-40ef-46fe-8263-c0b772d7443f"
    },
    {
        "author": "梅尧臣",
        "paragraphs": [
            "饯客客未至，明朝当更来。",
            "风雨寻船懒，车马向城回。",
            "乌帽吹觉重，清樽想谁开。",
            "终期江上见，俗礼聊损裁。"
        ],
        "title": "刁景纯期水门再别以风雨不往",
        "id": "7d467835-8ffa-4c54-80fb-893d06cc32ea"
    },
    {
        "author": "梅尧臣",
        "paragraphs": [
            "尝闻载酒者，去访子云居。",
            "乃值徒御出，遂令谈笑虚。",
            "为黍宁乏具，题凤岂有诸。",
            "一听负荆语，还想蔺相如。"
        ],
        "title": "韩子华访石昌言不遇石有诗韩邀和答",
        "id": "c207e65e-b7d3-467c-85b9-2b9d6262275c"
    },
    {
        "author": "梅尧臣",
        "paragraphs": [
            "夏雨涨黄流，夜鸣邻船柁。",
            "乘危冒险人，不识西山饿。"
        ],
        "title": "舟中夜听汴河水声",
        "id": "d9a2824f-c2d7-4d5f-bcb1-e7d94eb8766e"
    },
    {
        "author": "梅尧臣",
        "paragraphs": [
            "驽马不惜蹄，出门莫畏泥。",
            "泥中逢故友，十载相乖睽。",
            "但怪苍鬓色，斑斑俯铁骊。",
            "少立不及语，交策或东西。",
            "向晚我还舟，君来访长堤。",
            "对论出处迹，存没生悲啼。",
            "勿言少壮日，志意吐虹霓。",
            "而今七不堪，懒又甚于嵇。"
        ],
        "title": "逢王公慥太博",
        "id": "d71d964e-e419-4dbc-94a5-7dc29797ef9b"
    },
    {
        "author": "梅尧臣",
        "paragraphs": [
            "西轩无落晖，所頼西庭竹。",
            "竹间有古叶，竹上有繁绿。",
            "夜雨一洗梢，朝阳似晞沐。",
            "焚香爱此心，自不同诸俗。"
        ],
        "title": "寄题洪州慈济师西轩",
        "id": "d50fdd21-c63e-4cd5-8851-4faa4f2df4d0"
    },
    {
        "author": "梅尧臣",
        "paragraphs": [
            "骐骥泥中行，偶蹶未千里。",
            "终当至高衢，尚苦泥行耻。",
            "今归雨蒙蒙，嘶鸣欲何止。",
            "乃念彼名驹，近在清川涘。",
            "他日见腾骧，驽枥此垂耳。"
        ],
        "title": "送谢着作归陈州",
        "id": "92cc54e2-93c7-4f8c-962c-719a8e5bd459"
    },
    {
        "author": "梅尧臣",
        "paragraphs": [
            "水边移得已伤根，枝叶如枯生意少。",
            "主人不使荒秽侵，遂长琅玕胜凡草。"
        ],
        "title": "和石昌言学士官舍十题 病竹",
        "id": "a7cdd227-8a09-442b-b29c-2a1518d1fd27"
    },
    {
        "author": "梅尧臣",
        "paragraphs": [
            "春花开尽见深红，夏叶始繁明浅绿。",
            "祇知结子熟秋霖，不识来时有筇竹。"
        ],
        "title": "和石昌言学士官舍十题 石榴花",
        "id": "8a307b31-f162-4a81-b0e7-6da9eaf05646"
    },
    {
        "author": "梅尧臣",
        "paragraphs": [
            "叶如华黍实如珠，移种官庭特葱蒨。",
            "但蠲病渴付相如，勿恤谤言归马援。"
        ],
        "title": "和石昌言学士官舍十题 薏苡",
        "id": "aeb3bf2a-682c-48fd-80ad-ad2435d8a5b7"
    },
    {
        "author": "梅尧臣",
        "paragraphs": [
            "言石曾非石上生，名兰乃是兰之类。",
            "疗痾炎帝与书功，纫佩楚臣空有意。"
        ],
        "title": "和石昌言学士官舍十题 石兰",
        "id": "79cb8785-1c95-4d7e-a711-da23fcae1574"
    },
    {
        "author": "梅尧臣",
        "paragraphs": [
            "人心与草不相同，安有树萱忧自释。",
            "若言忧及此能忘，乃是人心为物易。"
        ],
        "title": "和石昌言学士官舍十题 萱草",
        "id": "65376ccc-c1bb-48be-bc78-b0eb033a7a31"
    },
    {
        "author": "梅尧臣",
        "paragraphs": [
            "此心生不背朝日，肯信众草能蘙之。",
            "真似节旄思属国，向来零落谁能持。"
        ],
        "title": "和石昌言学士官舍十题 葵花",
        "id": "c5c517c6-8c3a-42ef-a204-0f1f67b8885d"
    },
    {
        "author": "梅尧臣",
        "paragraphs": [
            "手自除荒手自锄，葱针已插壅薤本。",
            "朝芸夕灌岂不勤，比食翦苗闲且稳。"
        ],
        "title": "和石昌言学士官舍十题 蔬畦",
        "id": "24c782a6-a41d-4ec8-9b43-1ed2819f1fad"
    },
    {
        "author": "梅尧臣",
        "paragraphs": [
            "江天淡淡江水平，江岸有花红作穗。",
            "今日特向都城开，昼时只合衔鱼翠。"
        ],
        "title": "和石昌言学士官舍十题 水红",
        "id": "05afefe3-2813-42b4-9208-b2aff2e31108"
    },
    {
        "author": "梅尧臣",
        "paragraphs": [
            "世言此解制颓龄，便当园蔬春竞种。",
            "到秋犹得泛其英，烂醉莫辞官有俸。"
        ],
        "title": "和石昌言学士官舍十题 甘菊",
        "id": "e10667af-ff06-4aa5-a8b2-adb197834b5f"
    },
    {
        "author": "梅尧臣",
        "paragraphs": [
            "楚泽多兰人未辩，尽以清香为比拟。",
            "萧茅杜若亦莫分，唯取芳声袭衣美。"
        ],
        "title": "和石昌言学士官舍十题 兰",
        "id": "2a51ea88-afc4-4165-89ee-7717704f7cc5"
    },
    {
        "author": "梅尧臣",
        "paragraphs": [
            "渊明归柴桑，家贫食不足。",
            "当其勇去时，不待秫稻熟。",
            "借问何以然，实耻暂屈辱。",
            "公常为近臣，曾不辄媚曲。",
            "一缘府舍灾，遂使还秩禄。",
            "禄仕四十年，内乏釜钟粟。",
            "归来托四邻，恓恓无片屋。",
            "去就异前人，其义已介独。",
            "譬之食嗟来，应自甘退缩。",
            "当营负郭田，渐可事水竹。"
        ],
        "title": "勉致仕李秘监",
        "id": "b3d7e559-07f3-489a-871e-0fddeef35423"
    },
    {
        "author": "梅尧臣",
        "paragraphs": [
            "楚山岂无铜，楚匠岂不工。",
            "大炉常乏铸，碧丱那得充。",
            "积弊在乡县，孰肯以利笼。",
            "君今承诏行，谕民当得中。",
            "苟能使之发，亦莫取之穷。",
            "此乃事可久，山深山自通。"
        ],
        "title": "送施景仁太博提点江南坑冶",
        "id": "15fa255b-1535-447e-8676-c7d6590eb5dd"
    },
    {
        "author": "梅尧臣",
        "paragraphs": [
            "与君爱清风，移榻就明月。",
            "月落见星繁，星繁如昼热。",
            "沾衣轻露坠，响岸崩湍啮。",
            "坐思都城时，谁许脚不韈。"
        ],
        "title": "夜泊虹县同施景仁太博河上纳凉书事",
        "id": "29ac4051-d5e1-4730-a5a1-5ec9d5f09a1f"
    },
    {
        "author": "梅尧臣",
        "paragraphs": [
            "来寻淮上寺，老桧莫知年。",
            "劫火已镕像，樛枝宁改烟。",
            "根拏怪石入，节驳苍苔坚。",
            "欲问浮波箭，空嗟此独传。"
        ],
        "title": "施景仁邀咏泗州普照王寺古桧",
        "id": "39792038-3a15-4292-bc43-d7482842166b"
    },
    {
        "author": "梅尧臣",
        "paragraphs": [
            "地虽不爱宝，利在与民共。",
            "务国不务民，傥有安得用。",
            "孟氏美王囿，其说久已诵。",
            "聊此陈薄言，忉怛不能重。"
        ],
        "title": "送王判官同提点坑冶",
        "id": "2a2e81ed-f8ca-4c10-b021-a1d446ddc681"
    },
    {
        "author": "梅尧臣",
        "paragraphs": [
            "雨脚射淮鸣万镞，跳点起沤鱼乱目。",
            "湿帆远远来未收，云漏斜阳生半幅。"
        ],
        "title": "淮雨",
        "id": "e02f3b19-94e8-4510-8699-bf7823eb1ddb"
    },
    {
        "author": "梅尧臣",
        "paragraphs": [
            "远客虽有乐，莫如逢故人。",
            "夜怀夷门时，月照楚水滨。",
            "自居扁舟上，随处与船邻。",
            "宜将到此日，因使报朋亲。"
        ],
        "title": "舟次山阳呈王宗说寺丞",
        "id": "dad2fe2f-fde0-48fc-977e-6ef3a0dd684a"
    },
    {
        "author": "梅尧臣",
        "paragraphs": [
            "补官桐庐时，已饱严陵钓。",
            "进吏六百石，又得临海峤。",
            "因之论出处，足以见风调。",
            "洪潮可登观，万里涨川窍。",
            "收缩向何归，由来人莫料。",
            "凭君能赋才，庶或穷其妙。"
        ],
        "title": "送崔黄臣寺丞宰临海",
        "id": "18e4c71c-ccff-4142-9982-072c293cf961"
    },
    {
        "author": "梅尧臣",
        "paragraphs": [
            "楚童能捕鱼，乃在水边居。",
            "手取眼不顾，情知獭未如。",
            "鬓上浮萍草，点点绿有余。",
            "既挈不暇理，归来莫取渠。"
        ],
        "title": "楚童",
        "id": "17678769-118e-475f-933f-d8ab7cbc6739"
    },
    {
        "author": "梅尧臣",
        "paragraphs": [
            "蛙行动萍叶，误观作游鱼。",
            "稍稍引两股，已变科斗书。"
        ],
        "title": "杂诗绝句十七首  其一",
        "id": "31547b46-9150-49bd-b7d7-8f63f4e3074e"
    },
    {
        "author": "梅尧臣",
        "paragraphs": [
            "青草生水中，日日随水长。",
            "水落何所依，撩乱为宿莽。"
        ],
        "title": "杂诗绝句十七首  其二",
        "id": "445737b8-bdff-4fff-b9a9-631d9cbd865e"
    },
    {
        "author": "梅尧臣",
        "paragraphs": [
            "有虫托断葑，断葑日夕流。",
            "不知止息处，随夫非自由。"
        ],
        "title": "杂诗绝句十七首  其三",
        "id": "06905b39-a884-42cb-98ec-1155d665cda4"
    },
    {
        "author": "梅尧臣",
        "paragraphs": [
            "荒水浸篱根，篱上蜻蜓立。",
            "鱼网挂绕篱，野船篱外入。"
        ],
        "title": "杂诗绝句十七首  其四",
        "id": "70fd3e1f-4785-4b38-baf0-f22018cc9203"
    },
    {
        "author": "梅尧臣",
        "paragraphs": [
            "茸茸翦熟丝，雨染燕脂晕。",
            "满树敛黄昏，槿花无此分。"
        ],
        "title": "杂诗绝句十七首  其五",
        "id": "c220a206-62f1-48d5-9548-5ef971ca71c6"
    },
    {
        "author": "梅尧臣",
        "paragraphs": [
            "青青老镜叶，下有繁实尖。",
            "浪头拨船女，刺手终不嫌。"
        ],
        "title": "杂诗绝句十七首  其六",
        "id": "42fd3952-e424-4e19-ae5a-0b588dd5f263"
    },
    {
        "author": "梅尧臣",
        "paragraphs": [
            "岸傍草树密，往往不知名。",
            "其间有啼鸟，似与船相迎。"
        ],
        "title": "杂诗绝句十七首  其七",
        "id": "64d5c909-8b42-443d-93ae-ef0545a48ab6"
    },
    {
        "author": "梅尧臣",
        "paragraphs": [
            "青蝇何处来，聚集满盘间。",
            "谁知腹中物，变化如循环。"
        ],
        "title": "杂诗绝句十七首  其八",
        "id": "93898f1a-d05b-432d-a23d-2f08b6ce3896"
    },
    {
        "author": "梅尧臣",
        "paragraphs": [
            "水上卖瓜女，摘瓜陂上田。",
            "长麻已不识，满把青铜钱。"
        ],
        "title": "杂诗绝句十七首  其九",
        "id": "d0a4d3f1-883b-48b3-8a8f-ab0817b93f1a"
    },
    {
        "author": "梅尧臣",
        "paragraphs": [
            "买鱼问水客，始得鲫与鲂。",
            "操刀欲割鳞，跳怒鬐鬛张。"
        ],
        "title": "杂诗绝句十七首  其一○",
        "id": "e0010555-db65-489e-a4c4-2f9cbfe0e4e9"
    },
    {
        "author": "梅尧臣",
        "paragraphs": [
            "沙头风雨来，帖水野云黑。",
            "如观曹公营，万弩射船侧。"
        ],
        "title": "杂诗绝句十七首  其一一",
        "id": "d5e90048-eda6-4c8f-a74e-595318c67314"
    },
    {
        "author": "梅尧臣",
        "paragraphs": [
            "前时双鸳鸯，失雌鸣不已。",
            "今更作双来，还悲旧流水。"
        ],
        "title": "杂诗绝句十七首  其一二",
        "id": "e09c1177-3199-4413-8bb7-eafbe28e24fd"
    },
    {
        "author": "梅尧臣",
        "paragraphs": [
            "度水红蜻蜓，傍人飞欵欵。",
            "但知随船轻，不知船去远。"
        ],
        "title": "杂诗绝句十七首  其一三",
        "id": "69daf260-f15f-4e5c-b0df-c9a3fc1d4d86"
    },
    {
        "author": "梅尧臣",
        "paragraphs": [
            "塘上挽船人，塘泥深及胫。",
            "落日望前村，心将道途竞。"
        ],
        "title": "杂诗绝句十七首  其一四",
        "id": "98c43725-ebcd-4b43-8f91-3e18c6c6c433"
    },
    {
        "author": "梅尧臣",
        "paragraphs": [
            "燕立茅屋脊，燕衔芹岸泥。",
            "巢成同养子，薄暮亦同栖。"
        ],
        "title": "杂诗绝句十七首  其一五",
        "id": "8d611449-e911-4b5c-8ff9-4cd5fe591ec6"
    },
    {
        "author": "梅尧臣",
        "paragraphs": [
            "鹊衔高树蝉，危胁缫车响。",
            "露腹不曾肥，杀之嗟已往。"
        ],
        "title": "杂诗绝句十七首  其一六",
        "id": "40ca0a88-0361-47b3-8743-41de053c23ee"
    },
    {
        "author": "梅尧臣",
        "paragraphs": [
            "河畔有钓翁，团泥为瓮缶。",
            "坐想秦人声，思倾杜陵酒。"
        ],
        "title": "杂诗绝句十七首  其一七",
        "id": "9a6e839a-332c-48f3-a114-c25d879546d7"
    },
    {
        "author": "梅尧臣",
        "paragraphs": [
            "昨夕梦师鲁，相对如平生。",
            "及觉语未终，恨恨伤我情。",
            "去年闻子丧，旅寄谁能迎。",
            "家贫儿女幼，迢递洛阳城。",
            "何当置之归，西望泪缘缨。"
        ],
        "title": "五月二十夜梦尹师鲁",
        "id": "73c56451-222b-4ab1-bd97-7c6788ddcbd4"
    },
    {
        "author": "梅尧臣",
        "paragraphs": [
            "甲申七月七，未明至三沟。",
            "先妻南阳君，奄化向行舟。",
            "魂去寂无迹，追之固无由。",
            "此苦极天地，心瞀肠如抽。",
            "泣尽泪不续，岸草风飕飕。",
            "柎殭尚疑生，大呼声裂喉。",
            "柁师为我叹，挽卒为我愁。",
            "戊子夏再过，感昔涕交流。",
            "恐伤新人心，强制揩双眸。",
            "未及归旅榇，悲恨何时休。"
        ],
        "title": "五月二十四日过高邮三沟",
        "id": "582f1906-d924-4376-a28d-71dacf40e730"
    },
    {
        "author": "梅尧臣",
        "paragraphs": [
            "茱萸堰在吴牛死，茱萸堰废吴牛闲。",
            "吴牛闲，东南百货来如山。"
        ],
        "title": "过茱萸堰",
        "id": "67b642e8-b7dd-422b-b9cb-f706728ef7ac"
    },
    {
        "author": "梅尧臣",
        "paragraphs": [
            "虢州紫石如紫泥，中有莹白象明月。",
            "黑文天画不可穷，桂树婆娑生意发。",
            "其形方广盈尺间，造化施工常不没。",
            "虢州得之自山窟，持作名卿砚傍物。"
        ],
        "title": "咏欧阳永叔文石砚屏二首  其一",
        "id": "195f352d-0ef0-4638-af6b-7dbe6ca09e63"
    },
    {
        "author": "梅尧臣",
        "paragraphs": [
            "凿山侵古云，破石见寒树。",
            "分明秋月影，向此石上布。",
            "中又隠孤壁，紫锦藉圆素。",
            "山祇与地灵，暗巧不欲露。",
            "乃值人所获，裁为文室具。",
            "独立笔砚间，莫使浮埃度。"
        ],
        "title": "咏欧阳永叔文石砚屏二首  其二",
        "id": "c1316174-646e-4f7d-8b53-15de097f212b"
    },
    {
        "author": "梅尧臣",
        "paragraphs": [
            "海风驱云来，池雨打荷急。",
            "虚堂开西窗，晚坐凉气入。",
            "与公语平生，事不一毫及。",
            "初探易之奥，大衍遗五十。",
            "干坤露根源，君臣排角立。",
            "言史书星瑞，乱止由不戢。",
            "巨恶参大美，微显岂相袭。",
            "陈疏见公忠，曾无与朋执。",
            "文章包元气，天地得嘘吸。",
            "明吞日月光，峭古崖壁涩。",
            "渊论发贤圣，暗溜闻鬼泣。",
            "夜阑索酒巵，快意频举挹。",
            "未竟天已白，左右如启蛰。"
        ],
        "title": "永叔进道堂夜话",
        "id": "afe9cd3d-aff1-4cf6-b797-0398ef1092d3"
    },
    {
        "author": "梅尧臣",
        "paragraphs": [
            "声名赫赫在穷塞，眉宇堂堂真丈夫。",
            "腰剑臂弓轻赴敌，无人不伏魏黄须。"
        ],
        "title": "赠刘谋合副",
        "id": "1c640196-bbb7-40ed-9ac3-e538f9690775"
    },
    {
        "author": "梅尧臣",
        "paragraphs": [
            "风驾晚潮急，浪头相趁过。",
            "水归瓜步小，船下秣陵多。",
            "鸥舞不停翅，燕飞轻帖波。",
            "今来学楚客，薄暮爱渔歌。"
        ],
        "title": "长芦江口",
        "id": "90758646-96f2-420b-9b06-24b49ff69bb8"
    },
    {
        "author": "梅尧臣",
        "paragraphs": [
            "秦莫恃栈阁，吴莫恃壍江。",
            "不能恃以德，二国竟亦降。",
            "迩来屡兴废，由险轻万邦。",
            "谁知荒凉城，空存如刳腔。",
            "我今经其下，吊古语愧哤。",
            "嗟哉石头潮，助怒常舂撞。"
        ],
        "title": "金陵怀古",
        "id": "ebf6f7d6-7067-4791-a481-376c0c907b67"
    },
    {
        "author": "梅尧臣",
        "paragraphs": [
            "江畔菱蒲碧无主，吴牛夜𩥇江干归。",
            "舟人不悟月已上，花脚野蚊撩乱飞。"
        ],
        "title": "江畔",
        "id": "06d06b63-aa59-44ac-8aca-42e436d2fb96"
    },
    {
        "author": "梅尧臣",
        "paragraphs": [
            "江水浸石壁，峭直无鸟踪。",
            "穴垂青竹根，瘦蛇愁作龙。",
            "霹雳雨脚入，湿点莓苔封。",
            "世人不得用，八马今乖慵。"
        ],
        "title": "慈姥山石崖上竹鞭",
        "id": "eb5079ce-a931-4800-bece-3398d8078662"
    },
    {
        "author": "梅尧臣",
        "paragraphs": [
            "老渔吹浪不肯休，一夜南风打篱响。",
            "滩下轻舟未可行，山脚盘涡似车辋。"
        ],
        "title": "阻风",
        "id": "a802d7ea-4b95-4733-80d4-694e306c4d09"
    },
    {
        "author": "梅尧臣",
        "paragraphs": [
            "芦汀泱漭外，露敛见孤嶂。",
            "行舟每出观，渐近已殊状。",
            "傍来认饮牛，正去忽侧盎。",
            "水壑阴若舂，野鸟时与相。",
            "且待风色回，出口始浩荡。"
        ],
        "title": "慈姥矶下",
        "id": "8c87e722-e353-42cd-8af8-e296b5e434c1"
    },
    {
        "author": "梅尧臣",
        "paragraphs": [
            "吴鸡鸣隔山，江月半在水。",
            "啮啮出岸潮，霅霅入蒲苇。",
            "解䋏泛明镜，接天知几里。",
            "我家今不遥，正住句溪尾。"
        ],
        "title": "早发",
        "id": "51622810-8a4a-4bf0-a919-d150e8a6390f"
    },
    {
        "author": "梅尧臣",
        "paragraphs": [
            "征骨化为尘，柔肌化为石。",
            "高山共苍苍，临水望脉脉。",
            "青云卷为发，缺月低照额。",
            "千古遗恨深，终不见车軏。"
        ],
        "title": "望夫石",
        "id": "d0660985-225b-486f-acc3-f304910ed7e0"
    },
    {
        "author": "梅尧臣",
        "paragraphs": [
            "山口风偏急，矶头水似煎。",
            "喧声殊倦听，逆上正难牵。",
            "暗石谁愁碍，长途未拟前。",
            "江心看白浪，卷起大于船。"
        ],
        "title": "过褐山矶值风",
        "id": "c2e14adc-5813-408e-b392-4675f5e82168"
    },
    {
        "author": "梅尧臣",
        "paragraphs": [
            "风恶舟难进，聊依浦里村。",
            "岸潮生蓼节，滩浪聚芦根。",
            "日脚看看雨，江心渐渐昏。",
            "篙师知蟹窟，取以助清樽。"
        ],
        "title": "褐山矶上港中泊",
        "id": "2c4d6e6c-260d-48aa-b63d-43fc88b42499"
    },
    {
        "author": "梅尧臣",
        "paragraphs": [
            "夜深风浪息，月正在南斗。",
            "远水生白烟，疏萤出荒莽。",
            "照蟹屡爇薪，张鱼未发笱。",
            "独能怜野客，游宦意何有。"
        ],
        "title": "宿矶上港",
        "id": "95a1fdde-75ac-423e-ae41-11b636a4decf"
    },
    {
        "author": "梅尧臣",
        "paragraphs": [
            "连峯到溪止，澄溜向潭泻。",
            "庙道走山腰，雀雏鸣屋瓦。",
            "古壁画云雷，空庭俨舆马。",
            "眷予来故乡，絜斋陈奠斝。",
            "尚想昔丱童，维愚托民社。",
            "每从诸父赛，朅至此祠下。",
            "今齿踰不惑，双亲世似寡。",
            "过此无所祷，曷慕逢时者。"
        ],
        "title": "谒昭亭庙",
        "id": "b4158c99-9de8-41bc-a270-e61f8d258774"
    },
    {
        "author": "梅尧臣",
        "paragraphs": [
            "行舟晚解去，亲戚各还家。",
            "泪落正湿衣，肠翻如转车。",
            "借是昭亭水，相随亦有涯。",
            "予今游宦意，曾不学匏瓜。"
        ],
        "title": "昭亭潭上别",
        "id": "cb4b8baa-4dc1-4655-9a1c-4c0be07403a2"
    },
    {
        "author": "梅尧臣",
        "paragraphs": [
            "冒暑驻轮毂，徘徊北壕上。",
            "栋宇起中央，芙蓉生四向。",
            "今吾太守乐，慰此郡人望。",
            "雨从昭亭来，水入句溪涨。",
            "蜻蜓立栏角，朱鲤吹荷浪。",
            "岸木影下布，水鸟时引吭。",
            "心闲不竞物，兴适每倾酿。",
            "薄暮咏醉归，陪车知几两。"
        ],
        "title": "宣州环波亭",
        "id": "71235e76-63bb-4cc3-8e6a-fc7fbc052ab5"
    },
    {
        "author": "梅尧臣",
        "paragraphs": [
            "曰山何必高，要在出云雨。",
            "昭亭非峻峯，雄雄若蹲虎。",
            "旱岁一来祠，霈然随沥酤。",
            "有草牧尔牛，有薪资尔斧。",
            "有溪出其阴，有潭在其坞。",
            "兽则貛与貉，鱼则鲂与鱮。",
            "山雏水羽声，下上相杂伍。",
            "呼名如谦恭，号叫若怒侮。",
            "崖竹或节疎，岭松或复腐。",
            "巨蜂结层房，养子窟深土。",
            "何事山中人，采以为市贾。",
            "其容固已多，其忍吾未取。"
        ],
        "title": "昭亭山",
        "id": "4b6d7123-b6a4-407d-868f-d5474d127da1"
    },
    {
        "author": "梅尧臣",
        "paragraphs": [
            "尾生信女子，抱柱死不疑。",
            "吾与丞相约，安得不顾期。",
            "徘徊大江侧，念此亲相知。",
            "欲留时已晚，欲去情难持。",
            "引领望轩车，岂能慰我思。",
            "愿闻下士礼，无曰屈非宜。"
        ],
        "title": "泊姑熟江口邀刁景纯相见",
        "id": "dd904d0c-6288-46d4-b33a-c8549846c42c"
    },
    {
        "author": "梅尧臣",
        "paragraphs": [
            "朝与牛出牧，昼与牛在野。",
            "日暮穿林归，长笛初在骻。",
            "面尾骑且吹，音响未成雅。",
            "随风散远近，举调任高下。",
            "我方江上来，平溜若镜泻。",
            "悠悠经醉耳，亦足发潇洒。",
            "苟能和人心，岂必奏韶夏。",
            "郑声实美好，蠹情如剔剐。",
            "况其荒败迹，又亦甚裂瓦。",
            "南箕成簸扬，寺孟咏侈哆。",
            "我今留此诗，谁谓马喻马。"
        ],
        "title": "见牧牛人隔江吹笛",
        "id": "d468037c-1ff7-46ae-9286-a9278dcd5de5"
    },
    {
        "author": "梅尧臣",
        "paragraphs": [
            "看取主人无俗调，风前喜御夹衣凉。",
            "竞邀三五最圆魄，知比寻常特地光。",
            "艳曲旋教皆可听，秋花虽种未能香。",
            "曾非恶少休防准，众寡而今不易当。"
        ],
        "title": "依韵和欧阳永叔中秋邀许发运",
        "id": "d2de1f0b-629c-4426-ab7a-9f92a9d0fc4b"
    },
    {
        "author": "梅尧臣",
        "paragraphs": [
            "秋叶已多蠹，古原看更荒。",
            "废城无马入，破冢有狐藏。",
            "寒日稍清迥，寒山分漭苍。",
            "田衣指白水，此下是雷塘。"
        ],
        "title": "与夏侯绎张唐民游蜀冈大明寺",
        "id": "97c13288-63fc-4f1a-a418-202b610e0dc2"
    },
    {
        "author": "梅尧臣",
        "paragraphs": [
            "佳人种碧草，所爱凌风霜。",
            "佳人昔已殁，草色尚苍苍。",
            "陆行载以车，水行载以航。",
            "于今五六年，与我道路长。",
            "思人不忍弃，期植寒冢傍。",
            "我嗟复北去，安得毕此丧。",
            "留植精舍中，远挈防根伤。",
            "他时京岘下，不比野蒿黄。"
        ],
        "title": "寄麦门冬于符公院",
        "id": "fcd983c3-f892-4b5e-85da-7d6e3a3bbe87"
    },
    {
        "author": "梅尧臣",
        "paragraphs": [
            "楚甸有行客，西风一孤舟。",
            "远随淮月上，若与星磋浮。",
            "野岸袭幽芳，气清露已秋。",
            "得意美鱼蟹，白酒问沙头。"
        ],
        "title": "送张唐民",
        "id": "88dec81a-58aa-4f90-90a2-8db3d479f276"
    },
    {
        "author": "梅尧臣",
        "paragraphs": [
            "青天有右目，昏明不常开。",
            "常时翳云气，古鉴生莓苔。",
            "秋夜特清彻，乃顾渐西回。",
            "灵兔不捣药，是夜无纤埃。",
            "与君玩流景，置酒临层台。",
            "单衣湿白露，鸣鴈方南来。",
            "以言欢未终，鴈声一何哀。"
        ],
        "title": "秋夜同永叔看月",
        "id": "18013e48-fa9f-4682-9b55-e709465723ab"
    },
    {
        "author": "梅尧臣",
        "paragraphs": [
            "天嫌物兼美，而使密云藏。",
            "已向石屏见，何须照席光。"
        ],
        "title": "中秋不见月答永叔",
        "id": "edff5e50-3a15-4f17-9851-7c53f2f523a6"
    },
    {
        "author": "梅尧臣",
        "paragraphs": [
            "主人待月敞南楼，淮雨西来斗变秋。",
            "自有婵娟侍宾榻，不须迢递望刀头。",
            "池鱼暗听歌声跃，莲的明传酒令优。",
            "更爱西垣旧词客，共将诗兴压曹刘。"
        ],
        "title": "和永叔中秋夜会不见月酬王舍人",
        "id": "3f4c3df1-fd89-4c6b-96c8-6ce0099a8a68"
    },
    {
        "author": "梅尧臣",
        "paragraphs": [
            "古碑手集一千卷，河北关西得最多。",
            "莫怕他时费人力，他时自有锦蒙駞。"
        ],
        "title": "观永叔集古录",
        "id": "6cea2af8-9373-4d11-a7b5-7bcca777e5d9"
    },
    {
        "author": "梅尧臣",
        "paragraphs": [
            "谁怜娇小好腰支，老大而今莫那伊。",
            "太守风流未应浅，更教多唱楚人辞。"
        ],
        "title": "观舞",
        "id": "1f6c0f88-4eaa-427f-bac0-17b8a148fe23"
    },
    {
        "author": "梅尧臣",
        "paragraphs": [
            "旧友竞留连，我征时已晚。",
            "但言会合难，岂道行路远。",
            "行路到有期，别离未即返。",
            "明当各相思，念此去且懒。"
        ],
        "title": "留别永叔",
        "id": "2db047cc-364b-4753-afbb-866fa854b8dd"
    },
    {
        "author": "梅尧臣",
        "paragraphs": [
            "良金美玉不可画，可画惟应色与形。",
            "除却坚明尽非宝，世人何得重丹青。"
        ],
        "title": "观永叔画真",
        "id": "7da4b571-115d-4f8b-b4c0-cb17af1b66b1"
    },
    {
        "author": "梅尧臣",
        "paragraphs": [
            "广陵太守欧阳公，令尔画我憔悴容。",
            "便传髣髴在缣素，只欠劲直藏心胸。",
            "与我货布不肯受，此之医卜曾非庸。",
            "公今许尔此一节，尔只丹青其亦逢。"
        ],
        "title": "画真来嵩",
        "id": "cf8ec705-2bba-40be-a7ef-9e3b3a75a4c6"
    },
    {
        "author": "梅尧臣",
        "paragraphs": [
            "前日辞亲泪，又为别友出。",
            "愁极反无言，欲言词已窒。",
            "荷公知我诗，数数形美述。",
            "兹道日未堙，可与古为匹。",
            "孟卢张贾流，其言不相昵。",
            "或多穷苦语，或特事豪逸。",
            "而于韩公门，取之不一律。",
            "乃欲存此心，欲使名誉溢。",
            "窃比于老郊，深愧言过实。",
            "然于世道中，固且异谤嫉。",
            "交情有若此，始可论胶漆。"
        ],
        "title": "别後寄永叔",
        "id": "39639a31-d23b-4836-bc8c-dd4a86912f6d"
    },
    {
        "author": "梅尧臣",
        "paragraphs": [
            "楼上山如淡墨画，城中水似轻蓝挼。",
            "杨州今似刀州景，似听中和乐职歌。"
        ],
        "title": "登杨州北门",
        "id": "f36cde49-411c-4d81-8fde-1c7a1c14acfa"
    },
    {
        "author": "梅尧臣",
        "paragraphs": [
            "已为贫孟郊，拚作瞎张籍。",
            "诗句但口吟，世事不眼历。",
            "既能分好恶，难用变青白。",
            "读书听吾儿，且未废朝夕。"
        ],
        "title": "因目痛有作",
        "id": "5033efc3-6009-462a-969a-a885e5633361"
    },
    {
        "author": "梅尧臣",
        "paragraphs": [
            "秋雨雁来急，夜舟人未眠。",
            "乱风灯不定，暝色树相连。",
            "寒屋猛添响，湿窗愁打穿。",
            "明朝持藕使，书此寄公前。"
        ],
        "title": "宿邵埭闻雨因买藕芡人回呈永叔",
        "id": "f21bf2e8-392b-4a23-8f18-f8c2174e0c90"
    },
    {
        "author": "梅尧臣",
        "paragraphs": [
            "昨日山光寺前雨，今朝邵伯堰头风。",
            "野云不散低侵水，鱼艇无依尚盖蓬。",
            "藕味初能消酒渴，蓼花犹爱照波红。",
            "杨州有使急回去，敢此寄声非塞鸿。"
        ],
        "title": "寄许主客",
        "id": "fa336c38-b0c8-45ee-a6c1-fadb404c8fff"
    },
    {
        "author": "梅尧臣",
        "paragraphs": [
            "不见沙上双飞鸟，莫取波中比目鱼。",
            "重过三沟特惆怅，西风满眼是秋蕖。"
        ],
        "title": "八月二十二日回过三沟",
        "id": "3a69d36f-16e4-42b5-bff0-ca47d1372bbc"
    },
    {
        "author": "梅尧臣",
        "paragraphs": [
            "牛背双鸜鹆，烟陂共入时。",
            "草枯行解美，日晚趁羣迟。",
            "闲载宁辞远，相鸣不间雌。",
            "初惊牧人去，飞上野桑枝。"
        ],
        "title": "牛背双鸜鹆",
        "id": "f3e45851-f506-4d35-b1bc-df6d743fea70"
    },
    {
        "author": "梅尧臣",
        "paragraphs": [
            "磷磷石岸上，浓淡树林分。",
            "隔水见寒岛，暗枝藏宿云。",
            "贤哉吾益友，持以赠离羣。",
            "琥珀不须问，中心多化蚊。"
        ],
        "title": "广陵欧阳永叔赠寒林石砚屏",
        "id": "fc303a1f-263a-492d-b4ce-a5cd845cdb4c"
    },
    {
        "author": "梅尧臣",
        "paragraphs": [
            "无能事耕获，亦不有鸡豚。",
            "烧蚌晒槎沫，织蓑依树根。",
            "野芦编作室，青蔓与为门。",
            "稚子将荷叶，还充犊鼻裩。"
        ],
        "title": "岸贫",
        "id": "a40f76c4-6a4b-4d4e-8a79-a84723dd18b7"
    },
    {
        "author": "梅尧臣",
        "paragraphs": [
            "日击收田鼓，时称大有年。",
            "烂倾新酿酒，饱载下江船。",
            "女髻银钗满，童袍毳氎鲜。",
            "里胥休借问，不信有官权。"
        ],
        "title": "村豪",
        "id": "243320de-7872-462e-a110-44e17516e031"
    },
    {
        "author": "梅尧臣",
        "paragraphs": [
            "黕黕日脚云，断续如破滩。",
            "忽舒金翠尾，始识秦女鸾。",
            "又改为连牛，缀燧怀齐单。",
            "伺黑密不嚣，额额城未剜。",
            "风吹了无物，犹立船头看。"
        ],
        "title": "晚云",
        "id": "7dadc295-ba49-4b9e-8681-5378d78668c5"
    },
    {
        "author": "梅尧臣",
        "paragraphs": [
            "荇叶光于水，钩牵入远汀。",
            "浅黄双蛱蝶，五色小蜻蜓。",
            "老死怀江女，飘浮笑楚萍。",
            "西风莫苦急，孤蕊有余馨。"
        ],
        "title": "荇",
        "id": "1f141a46-295c-450e-b76e-247268296682"
    },
    {
        "author": "梅尧臣",
        "paragraphs": [
            "晚日晴还暖，人闲见物机。",
            "叶枯虫自裹，窗响蜜寻归。",
            "林下见收柿，水边闻捣衣。",
            "吾嗟久为客，却愧寄荆扉。"
        ],
        "title": "晚日",
        "id": "29a5317b-1a1e-4098-b2cb-46b31db64e1a"
    },
    {
        "author": "梅尧臣",
        "paragraphs": [
            "淮上秋来物意闲，又乘轻舸信帆还。",
            "一浮一没水中鸟，更远更昏天外山。",
            "斜幅缠踍兵吏至，浓金洒纸颔珠颁。",
            "欲酬已觉不能敌，尽日临风思自悭。"
        ],
        "title": "寄酬发运许主客",
        "id": "51e05ae6-d2fa-44ad-b570-ea88bed443db"
    },
    {
        "author": "梅尧臣",
        "paragraphs": [
            "前日杨州去，酒熟美蟹蜊。",
            "秋风淮阴来，沙暖拾蚌蛳。",
            "不言尔贫富，只系其鄙夷。",
            "汉重二千石，後世何忽之。"
        ],
        "title": "前日",
        "id": "99073628-aabf-4223-997c-4c2f32e6b2c6"
    },
    {
        "author": "梅尧臣",
        "paragraphs": [
            "青环瘦铁缆，系在淮阴城。",
            "水胫多长短，林枝有直横。",
            "山夔一足走，妖鸟九头鸣。",
            "韩信祠堂古，谁将胯下平。"
        ],
        "title": "淮阴",
        "id": "20e274de-c407-49d2-b848-4ba87c8f9d05"
    },
    {
        "author": "梅尧臣",
        "paragraphs": [
            "泗水赤龙将欲飞，瘦蛟在泥云未归。",
            "冰茧煮灰寒水击，长大王孙抱饥色。",
            "谁知适自下乡来，日昃可哀犹未食。",
            "菰饭白浆持与君，王孙王孙何复云。"
        ],
        "title": "哀王孙",
        "id": "a06fac4c-5c39-4527-8598-920b69f539a5"
    },
    {
        "author": "梅尧臣",
        "paragraphs": [
            "赤帝醉提龙剑行，径草没人壮士惊。",
            "白蛇断裂不可续，神妪哀哀夜深哭。",
            "酒醒自负气生虹，从者日畏天下雄。",
            "秦皇玉舆来向东，安知隠在芒砀中。",
            "妇人自识云气从，王命艰哉丰沛公。"
        ],
        "title": "沛公歌",
        "id": "2a17092e-ddca-4fc7-b7cc-3c5a23417d23"
    },
    {
        "author": "梅尧臣",
        "paragraphs": [
            "胯下桥南逆水风，十幅蒲帆弯若弓。",
            "淮波带日鱼鳞红，岌岌飞上北斗中。",
            "龟山始撞人定钟，岸草涩涩鸣秋虫。"
        ],
        "title": "使风",
        "id": "b79c4fc1-b3c5-4dab-8eca-c2a23e35a2e6"
    },
    {
        "author": "梅尧臣",
        "paragraphs": [
            "修蔓屋头缀，大壶檐外垂。",
            "霜干叶犹苦，风断根未移。",
            "收挂烟突近，开充酒具迟。",
            "贱生无所用，会有千金时。"
        ],
        "title": "田家屋上壶",
        "id": "a7ff04d5-3234-471f-9714-3403f022b8bf"
    },
    {
        "author": "梅尧臣",
        "paragraphs": [
            "裴生安健否，试问雁经过。",
            "处士赋鹦鹉，将军养骆驼。",
            "食鱼今饱未，索米奈贫何。",
            "昨夜分明梦，持书认篆窠。"
        ],
        "title": "九月二日梦後寄裴如晦",
        "id": "675a6139-caeb-492b-9848-c5903d5f2f85"
    },
    {
        "author": "梅尧臣",
        "paragraphs": [
            "清淮渺然去，白浪势如奔。",
            "同发已先远，独行将向昏。",
            "洲长宁辨路，夜泊偶依村。",
            "灯火稍觉乱，应闻人语喧。"
        ],
        "title": "昭信淮上",
        "id": "405f05c2-9654-483f-a062-5703a0967c26"
    },
    {
        "author": "梅尧臣",
        "paragraphs": [
            "淮阔州多忽有村，棘篱疎败谩为门。",
            "寒鸡得食自呼伴，老叟无衣犹抱孙。",
            "野艇鸟翘唯断缆，枯桑水啮只危根。",
            "嗟哉生计一如此，谬入王民版籍论。"
        ],
        "title": "小村",
        "id": "927b33e3-9330-48bd-ba7e-41a112d85b85"
    },
    {
        "author": "梅尧臣",
        "paragraphs": [
            "自古难知不遇人，朝为蛇鼠暮龙麟。",
            "魏齐客溺箦中死，亭长妻轻胯下贫。",
            "白石夜歌谁与进，黄金怀印自能伸。",
            "丈夫只患无才业，何恨区区逐路尘。"
        ],
        "title": "难知",
        "id": "82b83f17-485b-4f9b-b297-d3938944eccd"
    },
    {
        "author": "梅尧臣",
        "paragraphs": [
            "我经九山问野叟，崔嵬一无安曰九。",
            "且恐断岸积琼玖，复意陂原多产韭。",
            "又疑堆垄若柱灸。",
            "四者未悟叟不言，使我临流独搔首。"
        ],
        "title": "九山",
        "id": "38151c49-2346-4ccc-b028-f4ec62968010"
    },
    {
        "author": "梅尧臣",
        "paragraphs": [
            "秋水刷土骨，峭瘦如老石。",
            "虚沙归岛屿，寒浪潄窍隙。",
            "下过白鱼尾，上有苍獭迹。",
            "平岗自相连，野箨鸣风栎。"
        ],
        "title": "淮岸",
        "id": "7d99ad67-deda-4340-948d-ac0487fa6d91"
    },
    {
        "author": "梅尧臣",
        "paragraphs": [
            "小禽不盈握，羽翮自轻捷。",
            "袅袅上云鸣，声穷如陨叶。",
            "雀怀啄粟娱，鷃有栖蒿惬。",
            "嗟嗟力甚微，枉与鹰鹯接。"
        ],
        "title": "原有禽倏鸣升遽默下",
        "id": "cf87858b-3cf6-4c3f-aafc-c13142cb91a0"
    },
    {
        "author": "梅尧臣",
        "paragraphs": [
            "秦鬼驱卯沙，聚结无苍翠。",
            "谁云海上移，能与潮浮至。",
            "洞嘘蛟鼍腥，庙画风雷异。",
            "云母今有无，庶为仙药饵。"
        ],
        "title": "浮来山",
        "id": "4b8b47a5-7bee-4044-9ada-540cdd3a177c"
    },
    {
        "author": "梅尧臣",
        "paragraphs": [
            "黄溪晚来泊，得见田家微。",
            "刺艇斜阳下，耕洲载耒归。",
            "牛鸣向窂犊，犬喜入人衣。",
            "复有返樵者，檐枯翘雉肥。"
        ],
        "title": "泊下黄溪",
        "id": "97c16d1a-85b2-4f9c-88e6-f6b7f7b55df2"
    },
    {
        "author": "梅尧臣",
        "paragraphs": [
            "天子昔封禅，吾叔从金舆。",
            "回首泰山下，出建双隼旟。",
            "来寻观鱼台，遂远承明庐。",
            "当时十五咏，萤照墨石书。"
        ],
        "tags": [
            "泰山"
        ],
        "title": "濠梁感怀",
        "id": "098597cb-7cb5-434f-ab71-aee9e581e25d"
    },
    {
        "author": "梅尧臣",
        "paragraphs": [
            "秋水见滩底，浅沙交浪痕。",
            "白鱼跳处急，宿雁下时昏。",
            "带月入涡尾，落帆防石根。",
            "清淮行未尽，明日又前村。"
        ],
        "title": "涡口",
        "id": "8c6d580c-9715-4f01-8eb4-ef32f89924ad"
    },
    {
        "author": "梅尧臣",
        "paragraphs": [
            "已许郊间陈祖席，少停车马莫催行。",
            "刘郎休恨三千里，樽酒十分听我倾。"
        ],
        "title": "梦同诸公饯仲文梦中坐上作",
        "id": "5e0ff932-2720-41a4-a581-fa83afce620f"
    },
    {
        "author": "梅尧臣",
        "paragraphs": [
            "淮流两山间，势束秋涨急。",
            "聚石如伏兵，敛敛波下立。",
            "轻舟不可防，而况昧所习。",
            "暗值柂已毁，後者戒前及。",
            "同发去渐遥，更愁寒滩涩。"
        ],
        "title": "过涂荆二山遇暗石",
        "id": "97479b18-0cd6-4031-b25d-7a916ac14be4"
    },
    {
        "author": "梅尧臣",
        "paragraphs": [
            "泯泯平慢流，行当季秋月。",
            "演漾过汀洲，汀洲芳杜歇。",
            "白露夜正霏，黄菊寒更发。",
            "采以泛酒巵，不独映华发。"
        ],
        "title": "舟上采菊",
        "id": "5a0f4d81-7f19-4f63-a9a9-130931bb8bb0"
    },
    {
        "author": "梅尧臣",
        "paragraphs": [
            "气候辄未定，寒暄朝暮间。",
            "挟纩水风生，衣绤川阳还。",
            "绿草藏邃岸，枯栎植高山。",
            "且非天时异，顺理心自闲。"
        ],
        "title": "朝暮",
        "id": "abc66733-d67e-4d6d-9576-183193e0d703"
    },
    {
        "author": "梅尧臣",
        "paragraphs": [
            "和楚人，兹楚地。",
            "泣玉山，无所记。",
            "但见楚人夸产玉，古庙幽幽无鬼哭。",
            "傥有鬼，定无足。"
        ],
        "title": "荆山",
        "id": "93adf807-902f-4d95-bae7-12444aa9ee84"
    },
    {
        "author": "梅尧臣",
        "paragraphs": [
            "古传神禹迹，今向旧山阿。",
            "莫问辛壬娶，从来甲子多。",
            "夜淮低激射，朝江上嵯峨。",
            "荒庙立泥骨，岩头风雨过。"
        ],
        "title": "涂山",
        "id": "11895415-b43d-4bdd-8368-7b584e4905e7"
    },
    {
        "author": "梅尧臣",
        "paragraphs": [
            "出舟晓日升曈眬，波上烂烂黄金镕。",
            "羃历紫烟生镜中，钓船似画分横纵。",
            "风莫从虎云从龙，变作霏霞重复重。"
        ],
        "title": "晓日",
        "id": "aa2ff2d0-d54a-4e0d-bb0d-e0ae43642687"
    },
    {
        "author": "梅尧臣",
        "paragraphs": [
            "鸡声踏晓呼，呼起扶桑乌。",
            "含光如车轮，碾云踪迹无。",
            "谁教夸父逐，远向邓林趋。",
            "复从海底转，循环似辘轳。"
        ],
        "title": "鸡声",
        "id": "446ea070-cc4e-46f7-9181-212839dba5b5"
    },
    {
        "author": "梅尧臣",
        "paragraphs": [
            "谁谓岸无杞，条其长矣。",
            "谁谓杞无实，烂其皇矣。",
            "掇彼征矣，檐既盈矣。",
            "舍棘与蠹，造此宜酒。",
            "维此宜酒，我挹我注。",
            "我饮我助，以养我吁。"
        ],
        "title": "采杞",
        "id": "ab8eacf4-8784-4cd9-ab68-02ec616b5d22"
    },
    {
        "author": "梅尧臣",
        "paragraphs": [
            "隔岸呼舟檝，临河立马牛。",
            "解鞍沙上憩，沉网渚间收。",
            "残日衔沙尾，孤帆落戍头。",
            "莫愁暄作雨，晚水白烟浮。"
        ],
        "title": "泊橛涧观渡",
        "id": "1f244dd2-9e5d-4b69-a27d-87092efd6566"
    },
    {
        "author": "梅尧臣",
        "paragraphs": [
            "前山不碍远，断处吐尖碧。",
            "研青点无光，淡墨近有迹。",
            "前林横白云，复与後岭隔。",
            "孤舟川上人，引望不知夕。",
            "安得老画师，写寄幽怀客。"
        ],
        "title": "看山寄宋中道",
        "id": "a0d7c201-1ba9-43e1-8258-58ed255d03a0"
    },
    {
        "author": "梅尧臣",
        "paragraphs": [
            "水上鱼，吹白露。",
            "山头云，与龙附。",
            "潭中水作潭中雨，朱鳖飞过吴洲去。",
            "鲤鱼相随不知数，老蛤衔泥在深处。"
        ],
        "title": "暮雨",
        "id": "6617de5b-60f6-4809-b231-f54585980c09"
    },
    {
        "author": "梅尧臣",
        "paragraphs": [
            "蛟人困卧寒潭底，怗波蒙蒙垂白绡。",
            "波上女儿飞轻桡，逆流自与郎去樵。",
            "风吹鬓发不及撩，鸦翅卷起虿尾翘。",
            "浓缬罗带长绕腰，日暮下来吹短箫。"
        ],
        "title": "细雨樵行",
        "id": "97d08bdd-4250-474a-82d9-f192041485fe"
    },
    {
        "author": "梅尧臣",
        "paragraphs": [
            "云昏月黑鸦不知，皷声冬冬鸡报啼。",
            "睥睨未辨天东西，痴雏噪舞羣翅低。",
            "野桑叶卷风凄凄，浓雾不起寒雨迷，晨鸦却归巢上栖。"
        ],
        "title": "晨鸦",
        "id": "57d03706-e8b4-405c-bdb4-09b7ed981f1f"
    },
    {
        "author": "梅尧臣",
        "paragraphs": [
            "食藕莫问浊水泥，嫁婿莫问寒家儿。",
            "寒儿黧黑面无脂，骥子纵瘦骨骼奇。",
            "买臣贫贱妻生离，行歌负薪何媿之。",
            "高车来驾建朱旗，铜牙文弩擐犀皮。",
            "官迎吏走马万蹄，江潮昼起横白霓。",
            "旧妻呼载後乘归，悔泪夜落无声啼。",
            "吴酒虽美吴鱼肥，侬今豢养惭猪鸡。",
            "园中高树多曲枝，一日挂与桑虫齐。"
        ],
        "title": "会稽妇",
        "id": "6ff18841-75c1-41cd-9fa7-34ac6da2be83"
    },
    {
        "author": "梅尧臣",
        "paragraphs": [
            "昔人把菊望青榼，今我持酒无黄花。",
            "自催屋里红鳞脍，不弹墙头白项鸦。",
            "寿春城高枕淮水，绿蒲疎疎暮帆起。",
            "登临不学孟参军，帽坠山风费嘲纸。"
        ],
        "title": "九日次寿州",
        "id": "779f38aa-2a51-4123-9a3a-74f82f6d264a"
    },
    {
        "author": "梅尧臣",
        "paragraphs": [
            "盲风吼空来，不识前山遮。",
            "回激入湾口，暗浪腾水涯。",
            "喧闻破我船，沉没惊一家。",
            "晦昧若涂漆，心绪如乱麻。",
            "灯光不出户，鬼火空照沙。",
            "百物任漂荡，薄命谁怨嗟。",
            "但存此空舟，坐类鸟寄槎。",
            "妻孥皆失色，一夕鬓欲华。",
            "詹惶俟天明，顷刻抵岁遐。",
            "雨寒鸡唱迟，况乃城上鸦。"
        ],
        "title": "泊寿春龙潭上夜半黑风破一舟",
        "id": "39e7cc5a-c91f-48c4-a487-c71ffc381423"
    },
    {
        "author": "梅尧臣",
        "paragraphs": [
            "青蓑潭上老，赪尾网中鱼。",
            "买作秋盘脍，还思远客书。",
            "越齑橙熟久，楚饭稻舂初。",
            "虽去故乡远，不嫌为馔疎。"
        ],
        "title": "颍上得鲤鱼为脍怀余姚谢师厚",
        "id": "a6215b13-9583-410c-ac48-3dba33195881"
    },
    {
        "author": "梅尧臣",
        "paragraphs": [
            "曲颍若秋蛇，屈盘鳞甲活。",
            "问戍得耕人，拾鱼逢祭獭。",
            "草窠残野烧，树挂经流沫。",
            "百里相对看，频行媿迂阔。"
        ],
        "title": "丘家渡早发",
        "id": "0542fe42-21ac-4eab-9cc0-8038da51f042"
    },
    {
        "author": "梅尧臣",
        "paragraphs": [
            "秋雨日霏霏，碧花生叠叠。",
            "水边有神女，妆去遗翠靥。",
            "岸侧小家妇，不知所宜惬。",
            "未得未还人，自将浑面帖。"
        ],
        "title": "水次藓花",
        "id": "1af4b999-d6a8-4dfa-a41b-e1873c188e5e"
    },
    {
        "author": "梅尧臣",
        "paragraphs": [
            "青荧鬼火动，不悟前山雨。",
            "昏径枭鸟鸣，独行毛发聚。",
            "桷叶枯缀林，风动疑有虎。",
            "低迷薄云开，心喜淡月吐。"
        ],
        "title": "夜行忆山中",
        "id": "ffb1518d-b539-4bc4-b3bb-065fcf63cbd6"
    },
    {
        "author": "梅尧臣",
        "paragraphs": [
            "雨湿破荆篱，风摇树亚旗。",
            "小槽声不急，挈榼问沽迟。",
            "摘果野棠熟，望人船火随。",
            "灯前相对饮，还似昔过时。"
        ],
        "title": "村醪",
        "id": "1e707cee-0c3a-4c26-b8b1-a06724b594ea"
    },
    {
        "author": "梅尧臣",
        "paragraphs": [
            "斜光隔河明，入照桑柘下。",
            "皋垄生麦苗，青青尚堪把。",
            "远见牛羊归，相亲童稚野。",
            "醉歌秋草间，颇与世家寡。"
        ],
        "title": "川上田家",
        "id": "b4de9747-fe41-4795-9f4d-bd4a96af296f"
    },
    {
        "author": "梅尧臣",
        "paragraphs": [
            "秋雨密无迹，蒙蒙在一川。",
            "孤村望渐远，去鸟飞已先。",
            "向晚云漏日，微光人倚船。",
            "安知偶自适，落岸逢沙泉。"
        ],
        "title": "发匀陵",
        "id": "26926288-a245-49c1-8586-5cf8bd6985ba"
    },
    {
        "author": "梅尧臣",
        "paragraphs": [
            "湿云夜不散，薄处微有星。",
            "孤雁去何急，一声愁更听。",
            "心应失旧侣，翅已高青冥。",
            "几日江海上，鳬鸥共满汀。"
        ],
        "title": "闻雁",
        "id": "bfc528dd-8f62-44b5-8633-597ed859d87d"
    },
    {
        "author": "梅尧臣",
        "paragraphs": [
            "沙洲折脚雁，疑人铺翅行。",
            "奈何暮雨来，复值寒风生。",
            "湿毛染泥滓，缩颈无鸣声。",
            "尔辈正若此，犹胜被坚兵。"
        ],
        "title": "牵船人",
        "id": "ecc05101-3d42-4691-b050-a9b799054717"
    },
    {
        "author": "梅尧臣",
        "paragraphs": [
            "田收野更迥，墟里隔烟陂。",
            "荒径已风急，独行唯犬随。",
            "荆扉候不掩，稚子望先知。",
            "自是一生乐，何须闾井为。"
        ],
        "title": "田人夜归",
        "id": "3f589c9f-884c-47d9-96fa-32493b77a331"
    },
    {
        "author": "梅尧臣",
        "paragraphs": [
            "风前汝阴道，雨冷江南书。",
            "始叹与意异，何惭定鉴疎。",
            "但能存楚玉，切莫道黔馿。",
            "不负当时约，驰迎一乘车。"
        ],
        "title": "行次颍州闻张甥宗亮不捷乡荐以诗唁而迎之",
        "id": "c43a5fd6-75b5-49d2-8598-a6afb024eb63"
    },
    {
        "author": "梅尧臣",
        "paragraphs": [
            "静夜有舟下，中流闻橹声。",
            "隔窗灯已暗，卷幔月微明。",
            "渐向寒湾远，遥应宿枕惊。",
            "客心何苦急，曾是不缘名。"
        ],
        "title": "闻橹",
        "id": "55d5cee6-ef75-48a7-8d3b-69a89e2e50d5"
    },
    {
        "author": "梅尧臣",
        "paragraphs": [
            "晴川带微阳，鸥鸟双飞去。",
            "双飞如有归，并宿向何处。",
            "汀寒雾羃历，永落沙沮洳。",
            "不避近行舟，应知心寡虑。"
        ],
        "title": "晚鸥",
        "id": "1dbc599f-e2ac-49bd-a159-f182316444fb"
    },
    {
        "author": "梅尧臣",
        "paragraphs": [
            "阴云忽扫尽，朝日吐清光。",
            "万里不碍日，众鸟欣咔吭。",
            "草树已摇落，山川尚鬰苍。",
            "百事择佳日，佳日唯晴阳。"
        ],
        "title": "新晴",
        "id": "27b1aed4-c61a-4b41-9aa4-694df153adee"
    },
    {
        "author": "梅尧臣",
        "paragraphs": [
            "逆水寒风急，轻舟晚不前。",
            "因来泊古渡，聊且上平田。",
            "草软行方稳，鹑惊去瞥然。",
            "却寻孤岸远，吹帻乱华颠。"
        ],
        "title": "将次项城阻风舟不能进",
        "id": "864451bf-6d76-4cf7-8ee6-d93973fd7c21"
    },
    {
        "author": "梅尧臣",
        "paragraphs": [
            "高河古穴深，下有苍鳞鲫。",
            "出水狞将飞，落刀细可织。",
            "香粳炊正滑，白酒美少力。",
            "但欠平生欢，共此中路食。"
        ],
        "title": "斫脍怀永叔",
        "id": "8ca8473a-cde1-45a8-8ce2-594b69380d9c"
    },
    {
        "author": "梅尧臣",
        "paragraphs": [
            "夜渔归自速，短艇若飞云。",
            "水动月犹白，挐音人不闻。",
            "回身明烛底，抚卷至宵分。",
            "我以此为足，劳劳非尔羣。"
        ],
        "title": "夜渔",
        "id": "4050d0a7-0775-4105-8e1e-5ad45427d8ca"
    },
    {
        "author": "梅尧臣",
        "paragraphs": [
            "惊鳬虽避人，终恋旧所泊。",
            "尽背船头去，却从船尾落。",
            "须知取势高，不是初飞错。"
        ],
        "title": "惊凫",
        "id": "e74c901c-88aa-4cd5-91d7-19f653c4bfdb"
    },
    {
        "author": "梅尧臣",
        "paragraphs": [
            "木杪芙蓉花，开非红艳早。",
            "常畏晚霜寒，朱华竞衰草。"
        ],
        "title": "十月三日相公花下小饮赋四题 拒霜",
        "id": "b12c7f1d-5d37-4e4a-a2cb-9341a9199652"
    },
    {
        "author": "梅尧臣",
        "paragraphs": [
            "香包已向青春发，又见秋深特地开。",
            "应笑菊残无意思，不能邀赋洛阳才。"
        ],
        "title": "十月三日相公花下小饮赋四题 九月二十八日牡丹",
        "id": "7449ad14-a393-48f7-bb60-86505a08f52f"
    },
    {
        "author": "梅尧臣",
        "paragraphs": [
            "零落黄金蕊，虽枯不改香。",
            "深丛隠孤秀，犹得奉清觞。"
        ],
        "title": "十月三日相公花下小饮赋四题 残菊",
        "id": "0fa561a0-346e-4521-808c-171763f20b92"
    },
    {
        "author": "梅尧臣",
        "paragraphs": [
            "萧然寒圃有残芳，吟遍朱栏向夕阳。",
            "既许坐陪公衮贵，却惭蒿羽接鸾凰。"
        ],
        "title": "十月三日相公花下小饮赋四题 三日燕集",
        "id": "c863744e-1802-41d8-9d63-252af5224a51"
    },
    {
        "author": "梅尧臣",
        "paragraphs": [
            "一日能逢几笑欢，高楼红蜡滴金盘。",
            "吟余陇首云初散，唱尽阳关露已寒。",
            "不管星河渐西落，自将烟水去程宽。",
            "当时坐客各南北，谁忆重游泛木兰。"
        ],
        "title": "依韵许主客北楼夜会",
        "id": "830f4361-31c2-4858-b386-4146e2e0aeee"
    },
    {
        "author": "梅尧臣",
        "paragraphs": [
            "屋上有丛菊，结根深瓦缝。",
            "既无地势美，又乏土力拥。",
            "乃因涂明生，不由人所种。",
            "亦能应节开，焉取入公用。",
            "公来步广庭，闻雁目始纵。",
            "忽见粲然英，降植合常从。",
            "宾僚席其傍，咏玩意已重。",
            "物莫厌僻远，会遇良可颂。"
        ],
        "title": "谨和相国屋上菊丛",
        "id": "56711ffa-74f3-4910-8a8a-83fb719865fc"
    },
    {
        "author": "梅尧臣",
        "paragraphs": [
            "畦蔬收莫晚，圃吏已能供。",
            "根脆土将冻，叶萎霜渐浓。",
            "不应虚匕筯，还得间庖饔。",
            "旨蓄诗人咏，从来用御冬。"
        ],
        "title": "寒菜",
        "id": "047d0c22-435b-4a50-8019-c7174e7ffedf"
    },
    {
        "author": "梅尧臣",
        "paragraphs": [
            "远水未生冻，轻舟归大梁。",
            "岸回初向月，篙滑始沾霜。",
            "清世岂淹俊，上公存荐章。",
            "行应重对策，莫愧汉贤良。"
        ],
        "title": "送裴节推归京",
        "id": "5181f5db-f16b-424b-adeb-14c58e357a97"
    },
    {
        "author": "梅尧臣",
        "paragraphs": [
            "黄蜂得晴日，不道菊开稀。",
            "向蕊晚寒起，落丛无力飞。",
            "轻轻难自举，怗怗一何微。",
            "莫问巢房处，斜阳奈欲归。"
        ],
        "title": "十月菊上蜂",
        "id": "0ae2b9dc-3e9e-4af4-ae64-efbe03ab27ba"
    },
    {
        "author": "梅尧臣",
        "paragraphs": [
            "涉淮淮水浅，泝溪溪水迟。",
            "君到桐庐日，正值采茶时。",
            "试问严陵迹，今复有谁知。"
        ],
        "title": "送江学士睦州通判",
        "id": "255f1694-be27-449e-bed6-4854e0fcad22"
    },
    {
        "author": "梅尧臣",
        "paragraphs": [
            "岁晚场功毕，野老相经过。",
            "有酒自斟酌，适意同笑歌。",
            "大儿缉牛衣，小儿护鸡窠。",
            "囷廪见余积，息戍靡负戈。",
            "林间落熟果，屋里鸣寒梭。",
            "会待朔雪时，狐兔生罝罗。",
            "饫鲜持作腊，赠乏不言他。",
            "是非了莫问，此理当何如。"
        ],
        "title": "和民乐",
        "id": "3cfb056c-93a3-4b12-b78a-e1333303b228"
    },
    {
        "author": "梅尧臣",
        "paragraphs": [
            "春花莫厌早，秋草莫厌迟。",
            "各不相羡慕，荣枯乃系时。",
            "芙蓉东篱英，虽晚亦自宜。",
            "霜前给给开，霜後差差萎。",
            "深处有孤萼，寒月尚见披。",
            "野蜂徒爱香，冻翼不能支。",
            "抱枝无力去，悯然见恩私。"
        ],
        "title": "和晚花",
        "id": "889809c0-573d-423e-8114-fd7391272d88"
    },
    {
        "author": "梅尧臣",
        "paragraphs": [
            "窗前风动竹，声碎影仍繁。",
            "冲扉忽自启，出候初迎门。",
            "惊雀枝未定，乳蜂窠暂翻。",
            "飘飘一举袂，聊更迟来辕。"
        ],
        "title": "拟李益竹窗闻风寄苗发司空曙",
        "id": "42077776-17d2-4d74-8970-54e4dea79815"
    },
    {
        "author": "梅尧臣",
        "paragraphs": [
            "上林花未有，中禁彩先成。",
            "叶逐翦刀出，蕊从妆粉生。",
            "红繁内人手，香染侍臣缨。",
            "不是将春竞，天心重发荣。"
        ],
        "title": "拟宋之问春日翦彩花应制",
        "id": "a9fb161a-c4bd-46c5-8255-3b719a3f2da2"
    },
    {
        "author": "梅尧臣",
        "paragraphs": [
            "较量人世无穷乐，罗列平生未见书。",
            "聊奉投壶祭征虏，休言系剑马相如。",
            "画楼晚去闻寒角，缥帙看来落蠹鱼。",
            "日获诲言皆旧学，不惭贫贱带经锄。"
        ],
        "title": "郡阁阅书投壶和呈相国晏公",
        "id": "198c2bf0-e533-4e3e-95d1-aa825a91bca7"
    },
    {
        "author": "梅尧臣",
        "paragraphs": [
            "江南腊月前溪上，照水野梅多少株。",
            "艳薄自将同鹄羽，粉寒曾不逐蜂须。",
            "桃根有妹犹含冻，杏树为邻尚带枯。",
            "楚客且休吹玉笛，清香飘尽更应无。"
        ],
        "title": "梅花",
        "id": "9dd31301-0093-40c5-b1bc-b3002d294388"
    },
    {
        "author": "梅尧臣",
        "paragraphs": [
            "眇眇双来燕，长年与社违。",
            "任从新历改，只向旧巢归。",
            "永日当人语，轻寒逆雨飞。",
            "自亲梁栋惯，不识海鸥机。"
        ],
        "title": "拟张九龄咏燕",
        "id": "aeefadd3-7577-40ea-9336-ccb825f4681d"
    },
    {
        "author": "梅尧臣",
        "paragraphs": [
            "风嚎大泽晚，云覆女墙低。",
            "惊霰夜将集，广庭朝复迷。",
            "鶑鸣寒蔽日，鴈泊冻生溪。",
            "会待飘花密，开轩意外题。"
        ],
        "title": "迟雪",
        "id": "10bf8361-e1b3-431b-ad4c-c66656b2a54f"
    },
    {
        "author": "梅尧臣",
        "paragraphs": [
            "阴云不成雪，碧瓦有繁霜。",
            "日气生帘额，冰条结井床。",
            "飞乌鸣自乐，古木昼仍殭。",
            "谁意斗晴後，苦寒胜北方。"
        ],
        "title": "欲雪复晴",
        "id": "abc5a08c-1747-472c-aab4-10b4adc802b1"
    },
    {
        "author": "梅尧臣",
        "paragraphs": [
            "郢国当时唱，犹传白雪真。",
            "问今非昔日，和者几何人。",
            "客自射飞雁，渔能供跃鳞。",
            "芳洲堕马处，吾祖汉名臣。"
        ],
        "title": "送蒙寺丞赴郢州",
        "id": "fdd76a84-f2ab-4173-a33e-cc2899f1dcf2"
    },
    {
        "author": "梅尧臣",
        "paragraphs": [
            "一声催客梦，星斗转西檐。",
            "风卷梅花去，愁从柳塞添。",
            "马鸣霜满鬣，龙泣冻生髯。",
            "高树朝光动，城头落海蟾。"
        ],
        "title": "闻角",
        "id": "4310bdcc-cbda-45ee-b351-505b923e662e"
    },
    {
        "author": "梅尧臣",
        "paragraphs": [
            "冻云低垂野，远树昏未分。",
            "朝来庭竹上，摵摵霰已闻。",
            "扣门有兵吏，嘉命传相君。",
            "趋合展熊席，卷幔飘炉熏。",
            "桂浆贮榼美，马乳荐实蕡。",
            "宾属两三人，从容奉评文。",
            "远稽先儒言，风赋可以羣。",
            "密置笔与砚，唯待雪雰雰。",
            "雪既不可待，日暮人半醺。",
            "明朝获方楮，健思欲凌云。"
        ],
        "title": "和人雪意",
        "id": "6da097e0-eebb-469c-a39d-5f0c76631d39"
    },
    {
        "author": "梅尧臣",
        "paragraphs": [
            "尝闻养骐骥，辟恶系猕猴。",
            "供奉新教艺，将军旧病偷。",
            "聊看缘柱杪，尚想傍崖头。",
            "更祝南州使，如拳试为求。"
        ],
        "title": "和杨高品马厩猢狲",
        "id": "e0756eb2-47c2-441e-9282-cd5a856303ac"
    },
    {
        "author": "梅尧臣",
        "paragraphs": [
            "貂裘着不暖，牙帐晓初开。",
            "朔气还先及，流风亦屡催。",
            "拟闻人咏絮，将见使传梅。",
            "公复忧民亩，龙沙几日来。"
        ],
        "title": "和欲雪二首  其一",
        "id": "47b895d3-ae3d-41d6-bfd1-7a86d5178ab3"
    },
    {
        "author": "梅尧臣",
        "paragraphs": [
            "雪欲漫天落，云初着地垂。",
            "臂鹰过野健，走马上冰迟。",
            "公子多论酒，骚人自咏诗。",
            "都无少年意，只卧竹窗宜。"
        ],
        "title": "和欲雪二首  其二",
        "id": "2dfb6933-c859-46f6-9397-b36aa4b92d0e"
    },
    {
        "author": "梅尧臣",
        "paragraphs": [
            "已先羣木得春色，不与杏花为比红。",
            "薄薄远香来涧谷，疎疎寒影近房栊。",
            "全枝恶折憎邻女，短笛横吹怨楚童。",
            "坠萼谁将呵在鬓，蕊残金粟上眉虫。"
        ],
        "title": "梅花",
        "id": "a28ad3e8-c39e-49dd-a2a4-aeb70c90e705"
    },
    {
        "author": "梅尧臣",
        "paragraphs": [
            "当时开向杏花後，今日绽当梅萼前。",
            "不畏雪霜何太甚，繁英如火满枝燃。"
        ],
        "title": "和十一月八日圃人献小桃花二绝  其一",
        "id": "8da793a3-1151-4b1d-b7dd-e1bfbcc210b3"
    },
    {
        "author": "梅尧臣",
        "paragraphs": [
            "前占寒食一百六，算到其时未合开。",
            "丹艳已先灰管动，不由人力与栽培。"
        ],
        "title": "和十一月八日圃人献小桃花二绝  其二",
        "id": "0030b17d-fa99-41dc-b8b9-ab6be4e85d3b"
    },
    {
        "author": "梅尧臣",
        "paragraphs": [
            "时时不甘春着力，年年能占腊前芳。",
            "水边攀折此中女，马上嗅寻何处郎。",
            "山舍更清栽作援，凤楼偏巧学成妆。",
            "团枝密密都如雪，野雀飞来翅合香。"
        ],
        "title": "和梅花",
        "id": "badc1f37-6453-4e6f-81fc-1e5bfab4eeb9"
    },
    {
        "author": "梅尧臣",
        "paragraphs": [
            "弯弓落飞鸟，少也向幽州。",
            "来作汉官属，耻为戎国留。",
            "身轻抛马辔，地暖厌狐裘。",
            "惯见颜如玉，江边问莫愁。"
        ],
        "title": "再送蒙寺丞赴郢州",
        "id": "459f555d-8d6e-48a9-bbae-4ab7581fce1e"
    },
    {
        "author": "梅尧臣",
        "paragraphs": [
            "白草南山猎，调弓发指鸣。",
            "原边黄犬去，云外皁雕迎。",
            "近出长陵道，还看小苑城。",
            "聊从向来骑，回望夕阳平。"
        ],
        "title": "拟王维观猎",
        "id": "b8221845-cbdf-45d2-8085-481268ab16a3"
    },
    {
        "author": "梅尧臣",
        "paragraphs": [
            "多病愿止酒，不止病不已。",
            "止之惧无欢，虽病未宜止。",
            "且欲止人事，事止不经耳。",
            "次诵止足言，行当止田里。",
            "田里止谁亲，止乐山水美。",
            "既止何所助，唯酒与止喜。",
            "以言止不止，未必止为是。",
            "止酒傥不瘳，枉止徒可耻。",
            "止亦随化迁，不止等亦死。",
            "慎勿道止酒，止酒乃君子。"
        ],
        "title": "拟陶潜止酒",
        "id": "e77875ff-e661-4b3c-9d00-579388b4bd16"
    },
    {
        "author": "梅尧臣",
        "paragraphs": [
            "松深溪色古，中有鼯鼠鸣。",
            "废殿不知年，但与苍崖平。",
            "鬼火出空屋，未继华烛明。",
            "暗泉发虚窦，似作哀弦鸣。",
            "黄金不变土，玉质空令名。",
            "当时从舆辇，石马埋棘荆。",
            "独来感旧物，煎怀如沸羹。",
            "区区人世间，谁免此亏盈。"
        ],
        "title": "拟杜甫玉华宫",
        "id": "ee825747-222a-4e06-835f-9d47b6549b03"
    },
    {
        "author": "梅尧臣",
        "paragraphs": [
            "照此寒夜中，欲残红烬尾。",
            "空堂灭复明，独宿拟山鬼。"
        ],
        "title": "拟韦应物残灯",
        "id": "95fb56ea-27ef-4a3b-971d-46b029f67c83"
    },
    {
        "author": "梅尧臣",
        "paragraphs": [
            "冬日萧条公府清，独将诸吏上高城。",
            "而今何处异畴昔，铁墓下闻狐夜鸣。"
        ],
        "title": "和十一月十二日与诸君登西园亭榭怀旧书事  其一",
        "id": "3ad37b29-4533-4c45-a774-63a4a8c0d17e"
    },
    {
        "author": "梅尧臣",
        "paragraphs": [
            "莎径依然见莎叶，莲塘无复有莲花。",
            "更看白水满城下，说着当时龙骨车。"
        ],
        "title": "和十一月十二日与诸君登西园亭榭怀旧书事  其二",
        "id": "84ebc47e-2264-4395-8d33-c7988a514e3e"
    },
    {
        "author": "梅尧臣",
        "paragraphs": [
            "蛟龙潠白雾，天外细蒙蒙。",
            "沾土曾无迹，昏林似有风。",
            "卷旗妨酒舍，湿翅下洲鸿。",
            "稍见斜阳透，西云一半红。"
        ],
        "title": "和小雨",
        "id": "e3d5f8ef-b25b-4e9e-950b-3851733eafce"
    },
    {
        "author": "梅尧臣",
        "paragraphs": [
            "黄昏月暗妖鸟鸣，尨然钝质麤豪声。",
            "凭凶自异立屋角，潜事觜吻欲我惊。",
            "岂知惯闻此丑狡，呼集鬼物夸阴狞。",
            "夕盗鸡雏无畏避，曾遭弹射沉泥坑。",
            "汝今病翼未甚愈，还作旧态侵平明。",
            "阳乌曈曈出东海，照汝宜丧胆与精。",
            "何为世人苦憎汝，汝常盗物资已荣。",
            "傥有弓矢勿污辱，杀此非得去恶名。",
            "养雏四三已相似，眼脑实异鸾皇生。",
            "一朝车轮翅堕地，狐鼠入穴枭党烹。"
        ],
        "title": "拟韩吏部射训狐",
        "id": "4b1a65f6-1091-4338-9ce4-b8618cea2964"
    },
    {
        "author": "梅尧臣",
        "paragraphs": [
            "闻君作茅庐，正在西轩西。",
            "定移旧蔬圃，稍改新药畦。",
            "其高如伯鸾，况亦有隠妻。",
            "今方汉德盛，不必之会稽。"
        ],
        "title": "得韩持国书报新作茅庐",
        "id": "8021b0fb-43e6-4ac8-aba0-ca872d41c799"
    },
    {
        "author": "梅尧臣",
        "paragraphs": [
            "云开日照戟衣寒，浄扫平沙路已干。",
            "吏散庭除少公事，畦挑芽甲足春盘。",
            "要听林上鸣鸠变，试步塘阴绿水宽。",
            "谁咏陈根有微绿，乌蟾易失似跳丸。"
        ],
        "title": "和新晴",
        "id": "18140b3f-966b-4432-a720-e7776729c768"
    },
    {
        "author": "梅尧臣",
        "paragraphs": [
            "所禀介且拙，尝耻朋比为。",
            "皎皎三十年，半语曾未欺。",
            "身微德不着，尚使人见疑。",
            "省己当自责，实负圣相知。",
            "圣相虽明察，不假束藴辞。",
            "扣言已可罪，引去岂非宜。"
        ],
        "title": "责躬诗",
        "id": "0458ebc5-717c-4010-bcbb-a85de2e96c38"
    },
    {
        "author": "梅尧臣",
        "paragraphs": [
            "吴楚千万山，山泉莫知数。",
            "其以甘味传，几何若饴露。",
            "大禹书不载，陆生品尝着。",
            "昔唯庐谷亚，久与茶经附。",
            "相袭好事人，砂缾和月注。",
            "持参万钱鼎，岂足调羹助。",
            "彼哉一勺微，唐突为霖澍。",
            "疏浓既不同，物用诚有处。",
            "空林癯面僧，安比侯王趣。"
        ],
        "title": "尝惠山泉",
        "id": "d3722bad-28be-4f9b-a48a-bc29d0d54b2e"
    },
    {
        "author": "梅尧臣",
        "paragraphs": [
            "寒潭缩浅濑，空潭多鲌鱼。",
            "网登肥且美，糟渍奉庖厨。",
            "昔闻渔父贤，尝勉楚人餔。",
            "楚人怀沙死，葬腹千岁余。",
            "今兹有遗意，敢共杯盘疎。"
        ],
        "title": "糟淮鲌",
        "id": "2062c9d0-37de-4bad-94eb-b43803845338"
    },
    {
        "author": "梅尧臣",
        "paragraphs": [
            "汉家戍日看看近，云景苍茫已岁昏。",
            "欲验方书治百药，预调飞走猎平原。",
            "土人熏肉经春美，宫女藏钩旧戏存。",
            "独把冻醪惊节物，草芽微动见庭萱。"
        ],
        "title": "和腊前",
        "id": "27d0612a-fad0-4721-a5fd-46cf54860981"
    },
    {
        "author": "梅尧臣",
        "paragraphs": [
            "颓颜早觉衰，乃藉药扶持。",
            "及此季冬日，预修来岁宜。",
            "鼎成无犬见，蜜炼有蜂知。",
            "借问月中兔，长年何所为。"
        ],
        "title": "题腊药",
        "id": "64e480f1-e185-45be-b0f3-1a50aa2982db"
    },
    {
        "author": "梅尧臣",
        "paragraphs": [
            "汲井辘轳鸣，寒泉碧瓮盛。",
            "欲为三伏美，方俟十旬清。",
            "梦忆黄公舍，徒闻韦氏名。",
            "熟时梅杏小，独饮效渊明。"
        ],
        "title": "腊酒",
        "id": "fc4d4b2a-6e26-444e-a329-2252783f4762"
    },
    {
        "author": "梅尧臣",
        "paragraphs": [
            "畋猎得封兽，割鲜为腶修。",
            "易甘非爱日，不败任经秋。",
            "可用资宾豆，何妨鄙荐䐹。",
            "考之新月录，美脆胜庖牛。"
        ],
        "title": "腊脯",
        "id": "79f331a7-3860-4285-a61d-61997841d34b"
    },
    {
        "author": "梅尧臣",
        "paragraphs": [
            "南冈深竹养，下有鹧鸪鸣。",
            "破腊初挑箘，夸新欲比琼。",
            "荐盘香更美，案酒味偏清。",
            "马援当时见，曾将禹贡评。"
        ],
        "title": "腊笋",
        "id": "76d791bc-a51d-4b77-b2e3-59a11ca867dd"
    },
    {
        "author": "梅尧臣",
        "paragraphs": [
            "中圃本膏壤，始觉气候偏。",
            "出土蓼甲红，近水芹芽鲜。",
            "挑以宝环刀，登之馔玉筵。",
            "僻远尚含冻，安占春阳前。",
            "造物非有意，地势使之然。"
        ],
        "title": "和挑菜",
        "id": "adb938e7-3f8f-46c6-95c3-d1ca1f2c0e4f"
    },
    {
        "author": "梅尧臣",
        "paragraphs": [
            "猎鼓逢逢奏，寒冰齾齾消。",
            "正怜风日暖，不似雪霜朝。",
            "敢问祠黄石，休从击皁雕。",
            "楚郊梅萼未，垄麦已多苗。"
        ],
        "title": "和腊日",
        "id": "9c18f0f4-0ef8-40cd-87cf-3f7f2e353c65"
    },
    {
        "author": "梅尧臣",
        "paragraphs": [
            "城头啄枯杨，城下啄枯桑。",
            "朝啄不停咮，暮啄不充肠。",
            "寒风正洌洌，蠹穴虫且殭。",
            "况兹园林迥，剥剥响何长。"
        ],
        "title": "啄木二首  其一",
        "id": "90abd4af-9a5a-4819-aa1e-e594bf753eed"
    },
    {
        "author": "梅尧臣",
        "paragraphs": [
            "食蠹非嫌蠹，声来古木高。",
            "谁将琵琶弄，写入相思槽。"
        ],
        "title": "啄木二首  其二",
        "id": "4aa89be0-0f93-4a28-84aa-a2858e201e8c"
    },
    {
        "author": "梅尧臣",
        "paragraphs": [
            "客语南方鸩，啄蛇掀巨石。",
            "遂令山中人，多窃禹步迹。",
            "谁云不可转，鸟啄犹能掷。"
        ],
        "title": "语鸩",
        "id": "f789ca82-e746-4f2a-83b7-65756daec14a"
    },
    {
        "author": "梅尧臣",
        "paragraphs": [
            "我官忝博士，曾昧通经术。",
            "前因辟书来，亦不习文律。",
            "循旧临学宫，虎革被羊质。",
            "倚席未能讲，占牍聊置日。",
            "朴钝既若兹，愧彼噉枣栗。",
            "今者登俊贤，充诏冠庭实。",
            "邦伯乃宗公，惟帝旧良弼。",
            "置醴饯以行，行行季冬月。",
            "骐骥入羁驾，千里终不蹶。",
            "惭予延荫人，安得结子韈。",
            "心虽羡名场，才命甘汨没。",
            "禄仕二十年，屡遘龙牓揭。",
            "在昔见麻衣，于今尽超越。",
            "是以对杯觞，谨严微敢忽。",
            "宁唯畏後生，自恨疎节骨。",
            "肴羞罗食案，包核备时物。",
            "里妇或窥观，户下红裙出。",
            "归应愿生男，生男付纸笔。",
            "乃信读书荣，况即服缊韠。",
            "长歌食苹诗，声淡异鸣瑟。"
        ],
        "title": "和淮阳燕秀才",
        "id": "91466e5d-856d-4098-8753-a1435cc96371"
    },
    {
        "author": "梅尧臣",
        "paragraphs": [
            "昔年药栏下，已多香草名。",
            "更移花本去，聊助日边荣。",
            "莫问西都品，存吾旧友评。",
            "会应包萼吐，可与魏姚并。",
            "带土归金谷，封根近玉京。",
            "谪僊方醉咏，不倚锦官城。"
        ],
        "title": "和石昌言求牡丹栽",
        "id": "5dce118f-f95c-4fd5-8502-757e43ff076e"
    },
    {
        "author": "梅尧臣",
        "paragraphs": [
            "穷冬劲腊已过半，晓雪先春何处来。",
            "岂应全资南亩麦，多应不分北枝梅。",
            "庭中未许野童扫，林下唯愁狂吹摧。",
            "莫问兔园同赋客，相如居右最为才。"
        ],
        "title": "和十二月十七日雪",
        "id": "16762e0c-56dc-4970-83a9-4d8dd8cc98ba"
    },
    {
        "author": "梅尧臣",
        "paragraphs": [
            "南国溪阴暖，先春发茗芽。",
            "采从青竹笼，蒸自白云家。",
            "粟粒烹瓯起，龙文御餠加。",
            "过兹安得比，顾渚不须夸。"
        ],
        "title": "建溪新茗",
        "id": "b5127e88-9789-472a-a35c-04ab9d7dcfd8"
    },
    {
        "author": "梅尧臣",
        "paragraphs": [
            "夙怀山水心，梦寐向东越。",
            "闻为会稽行，独此羡明发。",
            "渡江信春潮，泊馆食野蕨。",
            "平时异梁鸿，但泛镜湖月。"
        ],
        "title": "送詹彦迪秘校之越",
        "id": "2fb77f81-0c5e-469a-8804-2e657a9f4145"
    },
    {
        "author": "梅尧臣",
        "paragraphs": [
            "山色已惊溪上雷，火前那及两旗开。",
            "采芽几日始能就，碾月一罂初寄来。",
            "以酪为奴名价重，将云比脚味甘回。",
            "更劳谁致中𤃩水，况复颜生不解杯。"
        ],
        "title": "谢人惠茶",
        "id": "6c35b017-5ef3-4a87-8be5-08724a7ca69c"
    },
    {
        "author": "梅尧臣",
        "paragraphs": [
            "兹日何所喜，所喜物向荣。",
            "㡜缕作翠柳，意先新阳生。",
            "涂金镂为胜，义不首时轻。",
            "增年已叹老，斗酒聊自倾。"
        ],
        "title": "和立春",
        "id": "05e100a3-2fe5-4284-a806-9b238b64347d"
    },
    {
        "author": "梅尧臣",
        "paragraphs": [
            "园吏乘冬和，荷锄去宿莽。",
            "主人因其勤，筑土截荒壤。",
            "移枯复窊缺，刬径就平广。",
            "东北倚高城，巇险不可上。",
            "爱彼林木深，便为丘壑想。",
            "更待春风归，日探花卉长。",
            "但愿多置酒，应得时一往。"
        ],
        "title": "和谢仲弓廷评新理北园",
        "id": "9a6c7f6b-9fb7-4a52-9969-a661492ff54a"
    },
    {
        "author": "梅尧臣",
        "paragraphs": [
            "移得溪边翠，来为庭下阴。",
            "惜根存旧土，带笋助新林。",
            "暗换萧萧叶，知虚寸寸心。",
            "东风莫摇撼，培壅未应深。"
        ],
        "title": "和谢仲弓廷评栽竹",
        "id": "958d6d54-4e8c-4478-ab6a-e37314073fd9"
    },
    {
        "author": "梅尧臣",
        "paragraphs": [
            "一年三万六千刻，玉漏唯余十二时。",
            "去日苦多谁会惜，残阴全少颇能知。",
            "已惊颜貌徐徐改，不奈乌蟾冉冉驰。",
            "万国明朝贺新岁，东风依旧入春旗。"
        ],
        "title": "和岁除日",
        "id": "6af146df-1b87-45de-8bab-717bd4af8a87"
    },
    {
        "author": "梅尧臣",
        "paragraphs": [
            "显晦有难必，孰云幽不明。",
            "深井发寒泉，光若月色盈。",
            "阴阳信奇变，曷用究厥情。",
            "譬彼出炎火，投薪丹焰成。",
            "吾人勿惊异，但自汲缾罂。"
        ],
        "title": "明井",
        "id": "c4f0f014-0b24-4e3c-bb03-00d6f713e7fd"
    },
    {
        "author": "梅尧臣",
        "paragraphs": [
            "头尾接清淮，淮鱼日登网。",
            "吴莼芼羹美，楚糟增味爽。",
            "云谁得嘉贶，曾靡独为享。",
            "乃知不忘义，分遗及吾党。"
        ],
        "title": "杨公懿得颍人惠糟鲌分饷并遗杨叔恬",
        "id": "991b22d3-6957-47bd-8674-284f0fb8ed51"
    },
    {
        "author": "梅尧臣",
        "paragraphs": [
            "食鱼何必食河鲂，自有诗人比兴长。",
            "淮浦霜鳞更腴美，谁怜按酒敌庖羊。"
        ],
        "title": "和杨秘校得糟鲌",
        "id": "c7d4bca5-bd3a-4544-9b92-d86844851416"
    },
    {
        "author": "梅尧臣",
        "paragraphs": [
            "腊前望盈尺，奸缩不应乞。",
            "万物及向荣，而反事凝凓。",
            "与雨暗争能，不念伤彼茁。",
            "虽然便消释，终是乖气律。",
            "新阳岂惮沮，暴柳未为屈。",
            "随风势更巧，着树媚且密。",
            "谁将背时弃，乃欲逞果必。",
            "摧花自作花，旋积旋已失。",
            "上天施命令，冬春不相匹。",
            "生物与死物，其道安可壹。",
            "呜呼此飞雪，何为在今日。"
        ],
        "title": "春雪",
        "id": "a32bb959-3901-487d-b4f7-d12ff8d0e75d"
    },
    {
        "author": "梅尧臣",
        "paragraphs": [
            "本祈春雨成春雪，应误小桃先次开。",
            "西汉枚生谁复召，南朝何逊自多才。",
            "泼除灯火上元去，挫却勾萌六出来。",
            "前此解衣争贳酒，不知为瑞与为灾。"
        ],
        "title": "和谢公仪学士正月十七日雨後复雪",
        "id": "159e9a37-2827-401b-903a-d63e88606f76"
    },
    {
        "author": "梅尧臣",
        "paragraphs": [
            "二月起蚕事，伐桑人阻饥。",
            "已伤持斧缺，不作负薪非。",
            "聊给终朝食，宁虞卒岁衣。",
            "月光无隔碍，直照破荆扉。"
        ],
        "title": "伐桑",
        "id": "1efba9b7-2a7d-4cf5-b9dc-860a6f74b0e2"
    },
    {
        "author": "梅尧臣",
        "paragraphs": [
            "夜梦登天坛，坛上两仙人。",
            "来时乘白凤，去时乘白麟。",
            "我问不我语，飒飒山中雨。"
        ],
        "title": "梦登天坛",
        "id": "1a44ccc8-0514-4c7b-9073-6ec620971e41"
    },
    {
        "author": "梅尧臣",
        "paragraphs": [
            "山邮虽禁火，岭树自生烟。",
            "呜咽同归橹，悲哀欲问天。",
            "泣亲非泣玉，流泪剧流泉。",
            "春鮆横刀脍，何心更食鲜。"
        ],
        "title": "寒食日过荆山",
        "id": "4812ccaa-7d20-46c7-a70c-a898b6b1f338"
    },
    {
        "author": "梅尧臣",
        "paragraphs": [
            "春风午桥上，始迎欧阳公。",
            "我仆跪双鳜，言得石濑中。",
            "持归奉慈媪，欣咏殊未工。",
            "是时四三友，推尚以为雄。",
            "于兹十九载，存没复西东。",
            "我今淮上去，沙屿逢钓翁。",
            "因之获二尾，其色与昔同。",
            "钱将青丝绳，羹芼春畦菘。",
            "公乎广陵来，值我号苍穹。",
            "何为号苍穹，失怙哀无穷。",
            "烹煎不暇饷，泣血语孤衷。",
            "生平四海内，有始鲜能终。",
            "唯公一荣悴，不媿古人风。"
        ],
        "title": "濄口得双鳜鱼怀永叔",
        "id": "264faef6-f625-4613-95b8-eeb35eff6d06"
    },
    {
        "author": "梅尧臣",
        "paragraphs": [
            "种花邀青春，种柏要晏岁。",
            "乃知风露前，已辨雪霜势。",
            "时俗爱芳菲，不妨鸣鶗䳏。",
            "他年都门归，宁昧始终计。"
        ],
        "title": "岁寒亭",
        "id": "a4212f9e-6250-43b2-9681-c6b4bbf90a8b"
    },
    {
        "author": "梅尧臣",
        "paragraphs": [
            "箘圃隔嚣纷，闲来衣练裙。",
            "槛边生静意，水底见微云。",
            "斜照回晴景，幽芳袭薄熏。",
            "主人多赋咏，不减沈休文。"
        ],
        "title": "澄虚阁",
        "id": "1ecf65ae-3726-4ddc-871f-3f88030c9a5a"
    },
    {
        "author": "梅尧臣",
        "paragraphs": [
            "向晓入汴尾，隔河闻人声。",
            "得声不得貌，问识旧时名。",
            "泊舟忽来及，袖诗多贤英。",
            "言除丹徒宰，暂作七闽行。",
            "东南几千里，日夕挂帆轻。",
            "渡江莼已老，未足助杯羹。",
            "最知便道出，先见县人迎。"
        ],
        "title": "舟次泗上逢黄令因以诗送",
        "id": "8d1a36f8-8f13-492b-8001-ae5f38d850ae"
    },
    {
        "author": "梅尧臣",
        "paragraphs": [
            "入寺岂缘斋，阮公方咏怀。",
            "心将超紫府，手欲拍洪崖。",
            "云雾波初浄，尘埃鉴已揩。",
            "但能倾玉醑，不假列金钗。",
            "远客归空速，千樯密自挨。",
            "醒论时事正，醉戴野巾喎。",
            "风俗通吴楚，清浑见汴淮。",
            "遥知香剎外，独与赏心谐。"
        ],
        "title": "依韵和许发运游泗州草堂寺之什",
        "id": "585d8704-5cca-4c01-8824-f72b49652b34"
    },
    {
        "author": "梅尧臣",
        "paragraphs": [
            "疏凿近东城，萧森万物荣。",
            "美花移旧本，黄鸟发新声。",
            "曲阁池傍起，长桥柳外横。",
            "河浑远波涨，雨急断虹明。",
            "云与危台接，风当广厦清。",
            "朱鬐看自跃，翠柏种初生。",
            "香草犹能识，山苗未得名。",
            "南峯及西岭，常共酒杯平。"
        ],
        "title": "依韵和许发运真州东园新成",
        "id": "60d08da4-463b-42d3-b634-f3f33a565e08"
    },
    {
        "author": "梅尧臣",
        "paragraphs": [
            "途路无不通，行贫足如缚。",
            "轻裘谁家子，百金负六博。",
            "蜀道不为难，太行不为恶。",
            "平地乏一钱，寸步邻沟壑。"
        ],
        "title": "行路难",
        "id": "d43a91bf-818c-49f5-8f23-3d93d001c547"
    },
    {
        "author": "梅尧臣",
        "paragraphs": [
            "青山崔巍藏古基，文豹不见空断碑。",
            "华堂重构犹隠雾，地今易主还好奇。",
            "欲邀明月一去饮，常娥将悔出海迟。",
            "溪边少年意气在，来往只借白鹿骑。",
            "自称山人具肴酒，酒酣请我留此辞。",
            "谪仙坟近何可问，当日无咏亦所疑。"
        ],
        "title": "题姑苏豹隠堂",
        "id": "2c5d824e-2414-43c1-8c46-a9bbe9001b8a"
    },
    {
        "author": "梅尧臣",
        "paragraphs": [
            "雨蒙蒙兮欲暮，路险绝兮深泥。",
            "嗟予仆兮甚馁，畏予马兮颠蹄。",
            "关已度兮心缓，家将至兮涉溪。",
            "喜膝前兮童稚，饷灯下兮女妻。"
        ],
        "title": "雨还",
        "id": "68bb1892-5829-43d0-96e0-641c7bf5080a"
    },
    {
        "author": "梅尧臣",
        "paragraphs": [
            "日月转入地，星辰蔽重云。",
            "夜色晦若漆，怪禽巢未焚。",
            "其音哭且笑，哀乐讵能分。",
            "方哭且笑时，曾莫有以羣。",
            "哭为何所悲，笑为何所闻。",
            "了不预人事，吉凶谁复云。"
        ],
        "title": "哭笑鸟",
        "id": "79602fbd-d22e-449b-95d1-e9d23363361b"
    },
    {
        "author": "梅尧臣",
        "paragraphs": [
            "雨急芹泥滑，禽鸣苦竹秋。",
            "野香生草木，云润上衣裘。",
            "入石纔通马，穿林忽隠牛。",
            "山家多浅井，下照碧峯头。"
        ],
        "title": "山行冒雨至村家",
        "id": "f7858902-4606-49e5-b061-344d0f1fe035"
    },
    {
        "author": "梅尧臣",
        "paragraphs": [
            "飞乌先日出，谁知彼雌雄。",
            "岂无腐鼠食，来啄秽厕虫。",
            "饱腹上高树，跋觜噪西风。",
            "吉凶非予闻，臭恶在尔躬。",
            "物灵必自絜，可以推始终。"
        ],
        "title": "八月九日晨兴如厕有鸦啄蛆",
        "id": "11db0ea8-1e2c-49bc-af64-e22844f67a8b"
    },
    {
        "author": "梅尧臣",
        "paragraphs": [
            "夜久方虑寂，空堂灯烛明。",
            "落叶有暂响，暗虫无停声。",
            "力学不为己，甘贫且徇名。",
            "聊为咏怀篇，还想阮步兵。"
        ],
        "title": "夜坐",
        "id": "6ebe3230-7b66-4f09-a454-663b84ac6000"
    },
    {
        "author": "梅尧臣",
        "paragraphs": [
            "天为水苍玉，月拕潭面冰。",
            "万里绝瑕玷，百文已澄凝。",
            "山河了然在，星斗光莫增。",
            "借问九州内，岂无阴云兴。",
            "缅怀去年秋，是夜客广陵。",
            "太守欧阳公，预邀三四朋。",
            "乃值连连雨，共饮陈华灯。",
            "既醉公有咏，属和予未能。",
            "强赋石屏物，固惭无所称。",
            "今来宛溪上，聊以故岁征。",
            "晶明正若此，霢霂且何曾。",
            "美景信难并，康乐语足凭。"
        ],
        "title": "八月十五夜有怀",
        "id": "094ba1ae-dcf9-42e2-8e2d-40d6413c0ad8"
    },
    {
        "author": "梅尧臣",
        "paragraphs": [
            "新堂生虚明，未悟追隠吏。",
            "无乃隠非时，唯应喧可避。",
            "移花莫伤根，种竹不改翠。",
            "床中置素琴，亦见陶潜意。"
        ],
        "title": "题吏隠堂",
        "id": "5e06fbe0-4810-4807-bf00-3d1c835fbe30"
    },
    {
        "author": "梅尧臣",
        "paragraphs": [
            "不顾万乘主，不屈千户侯。",
            "手澄百金鱼，身被一羊裘。",
            "借问此何耳，心远忘九州。",
            "青山束寒滩，溅浪惊素鸥。",
            "以之为朋亲，安慕乘华辀。",
            "老氏轻璧马，庄生恶牺牛。",
            "终为藴石玉，夐古辉岩陬。"
        ],
        "title": "咏严子陵",
        "id": "cc7c79a4-56be-4a11-a46b-be7014844161"
    },
    {
        "author": "梅尧臣",
        "paragraphs": [
            "昭亭潭上水，下与九江通。",
            "去客解轻舸，落潮乘顺风。",
            "回头迷远树，没背见飞鸿。",
            "寂寞还蓬巷，桓彝宅近东。"
        ],
        "title": "与浔阳舍弟别",
        "id": "355cc287-af50-4ec8-bc66-0bf96ea351af"
    },
    {
        "author": "梅尧臣",
        "paragraphs": [
            "山中泉壑暖，幽木寒更华。",
            "春鸟各噤口，游子未还家。",
            "云谁未及还，对此重兴嗟。",
            "何必因啼血，颜色胜曙霞。"
        ],
        "title": "九月十八日山中见杜鹃花复开",
        "id": "0ab2a968-c283-428c-82fb-4081913099cf"
    },
    {
        "author": "梅尧臣",
        "paragraphs": [
            "买臣四十八，犹苦行负薪。",
            "我免以樵给，贫居年与均。",
            "道上不讴歌，妻亦无恚嗔。",
            "三者固异彼，异同双朱轮。"
        ],
        "title": "记岁",
        "id": "8aaca72c-b248-4c05-b441-0aa501702943"
    },
    {
        "author": "梅尧臣",
        "paragraphs": [
            "悲哀易衰老，鬓忽见二毛。",
            "苟生亦何乐，慈母年且高。",
            "勉力向药物，曲畦聊自薅。",
            "胡麻养气血，种以督儿曹。",
            "傍枝延扶疎，修筴繁橐韬。",
            "霜前未坚好，霜後可炮熬。",
            "诚非腾云术，顾此实以劳。"
        ],
        "title": "种胡麻",
        "id": "9d9f7172-9245-4f10-aaaf-d423ea1ae7ed"
    },
    {
        "author": "梅尧臣",
        "paragraphs": [
            "隠静山中寺，猕猴往往过。",
            "导师归以去，卢橘熟还多。",
            "禅地宁求悕，居人切莫讹。",
            "未尝嫌此物，任挂古松柯。"
        ],
        "title": "达观禅师昙颖住隠静兰若或言自此猕猴散走不来颖尝哂曰吾知是山枇杷为多始至也未实故其去将实也必羣集後果然颖恶乎俗之好异恐传以为人惑欲予咏而播之",
        "id": "9eff9d5a-bdec-4909-a9cc-ff46c4b5e8a8"
    },
    {
        "author": "梅尧臣",
        "paragraphs": [
            "到山春已晚，何更有新茶。",
            "峯顶应多雨，天寒始发芽。",
            "采时林狖静，蒸处石泉嘉。",
            "持作衣囊秘，分来五柳家。"
        ],
        "title": "颖公遗碧霄峯茗",
        "id": "3cca521b-ec2e-472b-b881-7a5a61223fe8"
    },
    {
        "author": "梅尧臣",
        "paragraphs": [
            "初逢洛阳陌，再见南徐州。",
            "所历几何时，倏去二十秋。",
            "今复振霜屦，还山远莫留。",
            "我咏阮公诗，物靡必沈浮。",
            "谁云西海鱼，夜飞东海头。",
            "世人嗟识昧，岂是滞林丘。"
        ],
        "title": "送达观禅师归隠静寺古律二首  其一",
        "id": "3aad4d41-9ff3-4ade-ba6e-653b87bdf190"
    },
    {
        "author": "梅尧臣",
        "paragraphs": [
            "栗林霜下熟，归摘御穷冬。",
            "带月涉溪水，过山闻寺钟。",
            "未嫌云衲湿，已喜野人逢。",
            "且莫似杯渡，沧波无去踪。"
        ],
        "title": "送达观禅师归隠静寺古律二首  其二",
        "id": "725ae02f-f11e-46f4-b77d-95867e7e42eb"
    },
    {
        "author": "梅尧臣",
        "paragraphs": [
            "衔泣想慈颜，感物哀不平。",
            "自古九泉死，靡随新阳生。",
            "禀命异草木，彼将羡勾萌。",
            "人实嗣其世，一衰复一荣。"
        ],
        "title": "冬至感怀",
        "id": "26d408f6-fcad-4c4d-befc-a50d379f6a90"
    },
    {
        "author": "梅尧臣",
        "paragraphs": [
            "水国欲为雪，野冰将合河。",
            "人同一阳至，泪向八行多。",
            "朋意今犹在，年华怅似过。",
            "看看四十九，应笑此蹉跎。"
        ],
        "title": "冬至日得师厚宋次道中道书",
        "id": "77f4fa48-e7c9-41f9-a93f-961c26a1666c"
    },
    {
        "author": "梅尧臣",
        "paragraphs": [
            "涧深连石壁，石上生长藤。",
            "孤猿来自熟，缘饮下复登。",
            "頼无樵人迹，且免束薪蒸。"
        ],
        "title": "拟水西寺东峯亭九咏 垂涧藤",
        "id": "87c814a0-5064-4ad6-b170-d550af83256b"
    },
    {
        "author": "梅尧臣",
        "paragraphs": [
            "我来东峯下，远见西岭头。",
            "白云忽已合，向此偶迟留。",
            "人谁问何有，自可忘殷忧。"
        ],
        "title": "拟水西寺东峯亭九咏 岭上云",
        "id": "655145df-8641-4f29-a640-a3d058590371"
    },
    {
        "author": "梅尧臣",
        "paragraphs": [
            "万木总柔翠，况复新晴时。",
            "日色照欲动，山气敛还迟。",
            "望之如何揽，举袂随风吹。"
        ],
        "title": "拟水西寺东峯亭九咏 林中翠",
        "id": "b6636dc5-7858-415d-b270-3a1bb8e637d9"
    },
    {
        "author": "梅尧臣",
        "paragraphs": [
            "斑斑远林鸟，极目波烟中。",
            "各识时早暮，不忘巢西东。",
            "推物得真意，吾将效陶公。"
        ],
        "title": "拟水西寺东峯亭九咏 栖烟鸟",
        "id": "184e4308-020a-44f7-bd37-afbb2e323838"
    },
    {
        "author": "梅尧臣",
        "paragraphs": [
            "阴壁流暗泉，古苔长自好。",
            "不改春与秋，何如路傍草。",
            "空山正幽蔼，浄绿无人扫。"
        ],
        "title": "拟水西寺东峯亭九咏 古壁苔",
        "id": "6bb01dd2-6967-4016-9288-d275c1fac9b7"
    },
    {
        "author": "梅尧臣",
        "paragraphs": [
            "缘溪去欲远，磊砢忽碍行。",
            "旁临侧身险，下忽寒流声。",
            "幽客惯来往，同此猿鸟情。"
        ],
        "title": "拟水西寺东峯亭九咏 幽径石",
        "id": "ea53f579-829f-44d0-a493-fed9fc2c51ad"
    },
    {
        "author": "梅尧臣",
        "paragraphs": [
            "青青色堪染，欲辨不知名。",
            "根阴托乳鱼，水底抽新萌。",
            "康乐池上咏，独与春梦成。"
        ],
        "title": "拟水西寺东峯亭九咏 寒溪草",
        "id": "9b9a1b7f-542f-4906-87a6-cef288e32f07"
    },
    {
        "author": "梅尧臣",
        "paragraphs": [
            "背岭断崖下，老竹生扶疎。",
            "孤根石上引，劲节松不如。",
            "莫言霜雪多，终见绿有余。"
        ],
        "title": "拟水西寺东峯亭九咏 阴崖竹",
        "id": "e0070de4-a31a-47d5-a472-c1d28a42bca8"
    },
    {
        "author": "梅尧臣",
        "paragraphs": [
            "山楹无恶木，但有绿桂丛。",
            "幽芳尚未歇，飞鸟衔残红。",
            "不见离骚人，憔悴吟秋风。"
        ],
        "title": "拟水西寺东峯亭九咏 临轩桂",
        "id": "2bd39d72-4ddb-41f7-8816-8b4a98167192"
    },
    {
        "author": "梅尧臣",
        "paragraphs": [
            "云归在高岭，人见是无心。",
            "矫矫将栖鸟，遥遥傍故林。",
            "南方虽有暖，腊月易成阴。",
            "惟恐多风雪，幽期未可寻。"
        ],
        "title": "依韵和达观禅师还山後见寄",
        "id": "8911e618-8a56-458f-90f0-6c857b7fc73a"
    },
    {
        "author": "梅尧臣",
        "paragraphs": [
            "春松抽瘦梗，削束费长毫。",
            "鸡距初含润，龙鳞不自韬。",
            "尝为大夫後，欲写伯夷高。",
            "一获山家赠，令吾媿汝曹。"
        ],
        "title": "九华隠士居陈生寄松管笔",
        "id": "c26007e5-2d4d-4cae-9e1e-c325f2ff64cd"
    },
    {
        "author": "梅尧臣",
        "paragraphs": [
            "岸侧古大柳，谁种临长江。",
            "中自出蠹蝎，百岁成枯腔。",
            "忽值涨流没，槎牙缀旌幢。",
            "腹肤藏蛟龙，半夜雷砰韸。",
            "飞霆痕尚白，如斩马陵庞。",
            "倏尔巨电至，万弩声裂缸。",
            "又为狂风摧，所残惟朽桩。",
            "卧干越大鼎，绝膑不可扛。",
            "就爇以照渔，骇鳞一何厖。",
            "始知网罟细，未足禁突撞。",
            "隆准以脱去，城下徒焚降。",
            "我从洲上泊，昏晓睨船窗。",
            "始终覩变毁，欲赋挑残釭。",
            "吾交评韩诗，险韵古莫双。",
            "安得共咏此，但嗟各他邦。"
        ],
        "tags": [
            "长江"
        ],
        "title": "古柳",
        "id": "accbcd00-a1d1-4d07-9f01-84c9bc0c9713"
    },
    {
        "author": "梅尧臣",
        "paragraphs": [
            "鹊为禽之灵智兮，胡蹈机而不知。",
            "为庸皁以困束兮，固性命之将危。",
            "喜远人之至止兮，始屡验以如期。",
            "向何预觉兮，此何自昏。",
            "岂专心以谋食兮，昧目前之祸根。",
            "苟所履必虑患兮，莫若去人远以图存。",
            "屑余秣以致死兮，诚咎尔而无耻。",
            "维羣鸣之苦伤兮，使吾心之测尔。",
            "予测孔孟兮尔自解则艰，皁听予言兮释尔而还。",
            "抚尔呪尔兮尔无甚顽，後谁恤尔兮拓弹方弯。"
        ],
        "title": "放鹊",
        "id": "df711f9c-7c4f-4ce1-853c-85be0aec63c8"
    },
    {
        "author": "梅尧臣",
        "paragraphs": [
            "猛虎畏白日，孤客莫夜行。",
            "彼以不暴众，此何独忘生。",
            "饥必见人食，不食且无名。",
            "麋鹿能远遁，安得逢怒狞。",
            "由人不由常，役役官有程。"
        ],
        "title": "闻西山虎",
        "id": "2da9a6c5-1014-4f77-8208-1f0deb8d821e"
    },
    {
        "author": "梅尧臣",
        "paragraphs": [
            "高树绕吾庐，薄暮烟气重。",
            "将栖立傍巢，已振窥落氄。",
            "有来同枿枝，亦各不偎拥。",
            "飕飕阴风寒，夜雪岂无恐。"
        ],
        "title": "冻禽",
        "id": "e27992a6-bf32-41d7-8045-5e0d7ee12316"
    },
    {
        "author": "梅尧臣",
        "paragraphs": [
            "余喘不苟尽，顺俗来饭僧。",
            "东岭有上方，修竹蔽觚棱。",
            "下有苍石案，旁挂孤蔓藤。",
            "系累向尘世，更住殊未能。"
        ],
        "title": "登干明院碧藓亭",
        "id": "238182c3-2983-4b36-8663-869cddc1b050"
    },
    {
        "author": "梅尧臣",
        "paragraphs": [
            "五月枇杷实，青青味尚酸。",
            "猕猴定撩乱，欲待热应难。"
        ],
        "title": "隠静遗枇杷",
        "id": "3d2774df-7f9b-48f0-93d5-0fbae37c9ddf"
    },
    {
        "author": "梅尧臣",
        "paragraphs": [
            "今年花似去年新，去年人比今年老。",
            "我劝厚地一杯酒，收拾白日莫苦早。"
        ],
        "title": "正月十日五更梦中",
        "id": "210b2229-a162-4082-8cb6-7e29945369f7"
    },
    {
        "author": "梅尧臣",
        "paragraphs": [
            "家住寒溪曲，梅先杂暖春。",
            "学妆如小女，聚笑发丹唇。",
            "野杏堪同舍，山樱莫与邻。",
            "休吹江上笛，留伴庾园人。"
        ],
        "title": "红梅",
        "id": "2df4beaf-3cfa-4c48-a54d-3f35382f6a12"
    },
    {
        "author": "梅尧臣",
        "paragraphs": [
            "读书夜寂冷无火，卷卷遂成摇膝吟。",
            "始忆高僧将偈去，安知古寺托云深。",
            "寒堂正睡远钟发，野鸟乱鸣残月沉。",
            "明日呼儿整篮轝，欲烦重过小溪阴。"
        ],
        "title": "寄文鉴大士",
        "id": "bf3af0e8-4d20-4c57-8022-4beb20aba08f"
    },
    {
        "author": "梅尧臣",
        "paragraphs": [
            "江燕入朱合，海棠繁锦条。",
            "醉生燕玉颊，瘦聚楚宫腰。",
            "曾未分香去，尤宜着意描。",
            "谁能共吹笛，树下想前朝。"
        ],
        "title": "海棠",
        "id": "e1cbc39d-9502-425b-8b15-7759f0b38f6f"
    },
    {
        "author": "梅尧臣",
        "paragraphs": [
            "作尉古来清，况于干越城。",
            "舟中雨新足，溪上水初生。",
            "苍獭出还没，素鸥飞且鸣。",
            "休将五色棒，欲取洛阳名。"
        ],
        "title": "送余干李少府",
        "id": "1739596f-3356-4e5d-854f-bd5b944802a6"
    },
    {
        "author": "梅尧臣",
        "paragraphs": [
            "溪水今尚浅，涉马不及鞯。",
            "岸口出近郭，野径通平田。",
            "行行渡小桥，决决响细泉。",
            "万木荫古殿，一灯明象筵。",
            "长廊颜頵碑，字体家法传。",
            "空堂裴相真，白髯垂过咽。",
            "名迹两不灭，岂独画与镌。",
            "高僧凿崖腹，建阁将云连。",
            "秘此龙鸾迹，足使臣仆虔。",
            "修竹间长松，森卫若被坚。",
            "是必神物护，禹穴空岁年。",
            "饭讫过山後，井傍携茗煎。",
            "探幽偶转谷，忽视昭亭巅。",
            "蔓草不识名，步侧时得牵。",
            "幽禽声各异，可辨唯杜鹃。",
            "似惊俗客来，聒聒两耳边。",
            "弊庐隔城堞，畏暮遽言还。",
            "道逢张罗归，鸟媒兼死悬。",
            "遂同山梁雉，令我复喟然。",
            "聊追一日事，书以为短篇。"
        ],
        "title": "与二弟过溪至广教兰若",
        "id": "7ca09703-ced6-4a93-80be-da2f5f8b7db4"
    },
    {
        "author": "梅尧臣",
        "paragraphs": [
            "少客两京间，熟游嵩与华。",
            "归来宛溪上，厌往昭亭下。",
            "何以厌昭亭，衰迟倦驱驾。",
            "况复惭咏歌，嘉辞前有谢。",
            "咀嚼在人口，甘美如食蔗。",
            "方同陶渊明，苦语近田舍。",
            "节行固不变，出处亦多怕。",
            "常防恶少年，豪横使出胯。",
            "譬如故将军，尚被亭长骂。",
            "不若守弊庐，读书至中夜。"
        ],
        "title": "晚坐北轩望昭亭山",
        "id": "47b88cd7-1603-48be-8cbd-a3f40087a9ee"
    },
    {
        "author": "梅尧臣",
        "paragraphs": [
            "山僧邀我辈，置酒比陶潜。",
            "紫蕨老堪食，青梅酸不嫌。",
            "野蜂时入座，岩鸟或窥檐。",
            "薄暮未能去，前溪月似鎌。"
        ],
        "title": "与诸弟及李少府访广教文鉴师",
        "id": "acd4c033-3ab7-40fb-a646-877dd1ba3135"
    },
    {
        "author": "梅尧臣",
        "paragraphs": [
            "古寺近田家，山寻石盆差。",
            "化虫悬缢女，啼鹱响缫车。",
            "僧坐树间石，马行溪畔沙。",
            "野香无处辨，归路傍城斜。"
        ],
        "title": "至广教因寻古石盆寺",
        "id": "8d80187c-7a7b-40ba-894b-310f63503833"
    },
    {
        "author": "梅尧臣",
        "paragraphs": [
            "高高空山木，枯死不中材。",
            "宁答厚地力，岁久为朽灰。",
            "昂藏儒家子，五十殒蒿莱。",
            "空负执卷勤，明月不颔顋。",
            "一芥禄未及，九泉无复开。",
            "人世有若此，愚智曷论哉。"
        ],
        "title": "伤何皆秀才",
        "id": "7384d221-4f43-4125-8ea6-38770dc18bd4"
    },
    {
        "author": "梅尧臣",
        "paragraphs": [
            "吾年将五十，尚未暇读易。",
            "一闻蒙亭说，乃见适所适。",
            "维时明进退，岂不在泉石。",
            "野服制升越，山庖盛鸡跖。",
            "床头龙唇琴，案上科斗籍。",
            "风物稍佳时，把酒会三益。",
            "况以兄为郎，仕也人岂迫。",
            "垂之爱之深，自匪逢时客。"
        ],
        "title": "观王介夫蒙亭记因记题蒙亭",
        "id": "1a58da21-56df-4aaf-9a9c-65f5f89bad31"
    },
    {
        "author": "梅尧臣",
        "paragraphs": [
            "春秋书闵雨，乃见先王制。",
            "有意在黎民，山川无不祭。",
            "今者望云霓，青天绝纤翳。",
            "为坛割舒鴈，盘血陈水汭。",
            "于时颇精虔，奠爵必亲涚。",
            "向夕有微阴，扫然还复霁。",
            "吾闻先儒言，阳骄不能闭。",
            "此时系穹旻，己力安所诣。",
            "宣王云汉诗，曾不鉴上帝。",
            "恨无奡荡舟，空自思跃蜧。"
        ],
        "title": "亢阳和欲行舟者",
        "id": "40081f86-532a-4fdb-a2fd-b20595209f1d"
    },
    {
        "author": "梅尧臣",
        "paragraphs": [
            "内家初上翠微宫，树里窥人在半空。",
            "笑语渐高无约束，侍臣偷望向云中。"
        ],
        "title": "黄鶑  其一",
        "id": "922f9f7b-4e8b-446f-abaf-c4b96ca0b9e7"
    },
    {
        "author": "梅尧臣",
        "paragraphs": [
            "西邻少年今出游，东家女儿未识羞。",
            "门前乌臼叶已暗，日暮问谁墙上头。"
        ],
        "title": "黄鶑  其二",
        "id": "9361e1f5-7e00-451c-8114-be116bde1a13"
    },
    {
        "author": "梅尧臣",
        "paragraphs": [
            "适从山中来，复向山中去。",
            "为报山中人，莫厌山中住。",
            "近城尘土多，乱尔烟霞趣。",
            "野蜂衔漆汁，尚欲为蔕固。",
            "息此可以安，其能忘我谕。"
        ],
        "title": "送怀贤上人归隠静兼寄达观禅师",
        "id": "2f026825-d6ef-45b0-96b3-8cbb96337130"
    },
    {
        "author": "梅尧臣",
        "paragraphs": [
            "谢傅青山路，春来蔓草生。",
            "樵苏犹不入，瓶锡莫能行。",
            "朝上野船去，宿逢溪雨鸣。",
            "多应见康乐，曾重远公名。"
        ],
        "title": "送瑞竹长老归当涂因寄徐着作",
        "id": "bc015321-c2ea-447d-99ce-d63dfdcdcdf2"
    },
    {
        "author": "梅尧臣",
        "paragraphs": [
            "桑间小妇好声音，映叶穿枝意已深。",
            "尽日呼郎郎不应，萧萧风雨到前林。"
        ],
        "title": "鶑",
        "id": "f173ba5c-9f9b-48c7-8e95-008547a925f9"
    },
    {
        "author": "梅尧臣",
        "paragraphs": [
            "尝闻汉武帝，偶问东方朔。",
            "臣拟作龙呼，惭无头上角。"
        ],
        "title": "守宫",
        "id": "a9b72a0b-1173-42a4-bf27-00d264e61c69"
    },
    {
        "author": "梅尧臣",
        "paragraphs": [
            "夏园甘果熟，日觉树林稀。",
            "休笑道傍李，无人摘自肥。"
        ],
        "title": "夏园",
        "id": "1bbe3c1b-b52e-4323-8e19-df43cf7c5122"
    },
    {
        "author": "梅尧臣",
        "paragraphs": [
            "霹雳下虚殿，破楹非梦凶。",
            "昔尝瞻画衮，今实见升龙。",
            "隠隠雷声散，疎疎雾气从。",
            "予知仲尼庙，不是蓄乖慵。"
        ],
        "title": "孔子庙震",
        "id": "8d4eb172-c43c-4833-957b-7ae39004e096"
    },
    {
        "author": "梅尧臣",
        "paragraphs": [
            "清潭吐明月，杳杳及吾庐。",
            "流彩满怀袖，托情非鸟鱼。",
            "朝因南涧雨，暮入北畦锄。",
            "岂不藉余润，况兹方饭蔬。"
        ],
        "title": "寄酬睦州晏殿丞",
        "id": "789ab154-b1b1-4ca6-b0c9-a033210c2e82"
    },
    {
        "author": "梅尧臣",
        "paragraphs": [
            "忽有西山使，始遗七品茶。",
            "末品无水晕，六品无沉柤。",
            "五品散云脚，四品浮粟花。",
            "三品若琼乳，二品罕所加。",
            "绝品不可议，甘香焉等差。",
            "一日尝一瓯，六腑无昏邪。",
            "夜枕不得寐，月树闻啼鸦。",
            "忧来唯觉衰，可验唯齿牙。",
            "动摇有三四，妨咀连左车。",
            "发亦足惊疎，疎疎点霜华。",
            "乃思平生游，但恨江路赊。",
            "安得一见之，煑泉相与夸。"
        ],
        "title": "李仲求寄建溪洪井茶七品云愈少愈佳未知尝何如耳因条而答之",
        "id": "87889c1e-54e9-4279-83ca-30d85cef4546"
    },
    {
        "author": "梅尧臣",
        "paragraphs": [
            "秋风逆水急，挂席飞鸟轻。",
            "三江去虽远，一日行几程。",
            "朝辞洞庭岸，暮抵巴陵城。",
            "长沙古建国，地狭赋薄征。",
            "邑宰爱民者，选荐岂非精。",
            "既曰处民上，固当知民情。",
            "民居篁竹间，山獠相杂并。",
            "教道苟未至，毫发心起争。",
            "太刚易断折，太柔难搘撑。",
            "贵在得中道，于焉无近名。",
            "闻多不祥鸟，似鸮何足惊。",
            "远方此为常，慎勿心屏营。",
            "贾谊度湘水，为文吊屈平。",
            "因君寄杯酒，为我酹贾生。"
        ],
        "tags": [
            "洞庭湖"
        ],
        "title": "送阚令之潭州宁乡",
        "id": "dcfdee66-8b0b-48bd-92e7-f188082e4753"
    },
    {
        "author": "梅尧臣",
        "paragraphs": [
            "坏衣削发远尘垢，蛇祖龙孙生屋後。",
            "不等渭川千户侯，尺椽片瓦何尝有。",
            "方丈东头一亩余，中轩四面无窗牖。",
            "青琼作枝钿为叶，丹凤未食苍鼠走。",
            "细藤织榻白昼眠，寝浓鼻息如雷吼。",
            "世间百事不历心，门外寒流彻溪口。"
        ],
        "title": "干明院碧鲜亭",
        "id": "027148c0-8d64-40f4-84e6-2fe93450b0a5"
    },
    {
        "author": "梅尧臣",
        "paragraphs": [
            "余水之于越之鄙，筑基相对琵琶尾。",
            "琵琶日日有秋声，雁过洞庭风入苇。",
            "南斗戛湖波不起，长刀剡锋碧耳耳。",
            "姱娥夜出在寒溪，青铜莹磨光几里。",
            "朝因吴客幅蒲轻，满纸如蚕书可喜。"
        ],
        "tags": [
            "洞庭湖"
        ],
        "title": "得余干李尉书录示唐人于越亭诗因以寄题",
        "id": "323498e7-92f9-4e01-87ba-a049832d756c"
    },
    {
        "author": "梅尧臣",
        "paragraphs": [
            "彤云赤雾生绀房，朝霞变蕊朱粉光。",
            "白玉入泥不满盎，羽盖裛露明月珰。",
            "浊水一石乱蛙黾，凿池五丈如斗方。",
            "萍根科斗得自在，荷芰明年出水央。"
        ],
        "title": "南轩盆植重台莲移种池",
        "id": "1008b438-56a4-42d6-8a1e-5c5d838e8fab"
    },
    {
        "author": "梅尧臣",
        "paragraphs": [
            "大车高盖徐方来，天子双日延英开。",
            "犀靴踏玉升东陛，从臣赐对论宫市。",
            "谏官御史如指排，捧土未能障浊水。",
            "大夫言斡天关回，黄门白望颜色死。",
            "始时暴夺何纵横，有货昼日不敢行。",
            "他时五方蛇当酒，谁道张郎临井口。"
        ],
        "title": "朝天行",
        "id": "e5e53a92-c02c-4b70-a509-bd37e074f7d5"
    },
    {
        "author": "梅尧臣",
        "paragraphs": [
            "前溪夹洲後溪阔，风吹细浪龙鳞活。",
            "孤亭一入野气深，松上藤萝篱上葛。",
            "葛花葛蔓无断时，女萝莫翦连古枝。",
            "当年吾叔读书处，夜夜湿萤来复去。"
        ],
        "title": "会胜院沃洲亭",
        "id": "1713d636-f78f-420a-a88a-14880868a685"
    },
    {
        "author": "梅尧臣",
        "paragraphs": [
            "树头巧妇栖，树下秋虫织。",
            "坏衣游子心，千里尝相忆。",
            "荡子脚出门，便作浮萍根。",
            "忧来凭五兆，拜树赛黄豚。"
        ],
        "title": "江南杂感",
        "id": "bf72224b-42d8-4aaa-bc9a-492632b7f87c"
    },
    {
        "author": "梅尧臣",
        "paragraphs": [
            "豮豕在涂龙在泽，豺狼食肉麝食柏。",
            "蹄毛与角不对齿，啄觜两足副以翮。",
            "既能闲闲住深谷，岂使于于佩鸣玉。",
            "水边看虹山雨霁，夜与明月归独宿。",
            "门前重岭後羣峯，石楼朱殿藏林中。",
            "铜丝紧转辘轳响，络纬秋老嚎西风。",
            "荣利淡薄无易此，彼饮甘醲兹饮水。",
            "暂将分别向喉舌，何异声色乱眼耳。",
            "孔孟久殁言可师，千古布散叶与枝。",
            "今来闭户自有趣，世上沄沄非我为。"
        ],
        "title": "依韵和达观禅师山中见寄",
        "id": "1f413916-d64a-49b7-a809-a5ff286bd9b3"
    },
    {
        "author": "梅尧臣",
        "paragraphs": [
            "志士不恋家，安能坐㕮咀。",
            "儒冠难徒行，马骨瘦可数。",
            "後仆隔山陂，前林遇风雨。",
            "寒村夜宿时，寂默谁对语。"
        ],
        "title": "送万谔昌秀才",
        "id": "9f0b1633-749c-4c74-84ff-cc18807ba0d5"
    },
    {
        "author": "梅尧臣",
        "paragraphs": [
            "前日秋水涨，昨日秋水落。",
            "偶来寻隠居，曾未乖宿诺。",
            "竹底除旧径，藤蔓系新彴。",
            "马留岸傍树，风扫林下箨。",
            "既能置鲁酒，又复饷楚飵。",
            "谁知北南涧，照影似清洛。",
            "平生爱幽旷，敛迹诚非错。"
        ],
        "title": "访石子涧外兄林亭",
        "id": "888399c9-c690-41d2-a7ea-f6d53f7ce1fc"
    },
    {
        "author": "梅尧臣",
        "paragraphs": [
            "遨游非昔时，轻舸偶同泛。",
            "山水心有慕，屡往如有欠。",
            "平生共好尚，饮食未尝厌。",
            "兹日不言多，醉如春酒酽。"
        ],
        "title": "八月二十七日梦与宋侍读同赋泛伊水诗觉而录之",
        "id": "b6f2373a-d9f6-4d5e-aff7-e3201feda7a5"
    },
    {
        "author": "梅尧臣",
        "paragraphs": [
            "幽谷有飞泉，入溪知几里。",
            "跳珠溅木叶，激雨霏岩趾。",
            "但无箕颍人，曾不吝洗耳。"
        ],
        "title": "和端式上人十咏 幽谷泉",
        "id": "24889085-52a2-4162-8ddd-947aae49351a"
    },
    {
        "author": "梅尧臣",
        "paragraphs": [
            "古木少直枝，其下多曲影。",
            "岂不爱高阴，奈此性所秉。",
            "千重叶荟翳，谁愿憩日永。"
        ],
        "title": "和端式上人十咏 古木阴",
        "id": "8b6bc295-0515-449a-be26-d52d05411d41"
    },
    {
        "author": "梅尧臣",
        "paragraphs": [
            "翠耸寒溪上，半隠寒松下。",
            "水鸟立棱角，渊鱼游穴罅。",
            "寻常置庭槛，琐细不知价。"
        ],
        "title": "和端式上人十咏 寒溪石",
        "id": "1644fa7e-ca96-4778-a2e0-794e6195ff3b"
    },
    {
        "author": "梅尧臣",
        "paragraphs": [
            "潇湘归去人，正值江南春。",
            "始愿逢拾羽，今乃见采苹。",
            "寄语柳使君，莫恨日已曛。"
        ],
        "title": "和端式上人十咏 孤汀苹",
        "id": "525b0b27-b3e2-48b3-a942-6b2b8c16f33f"
    },
    {
        "author": "梅尧臣",
        "paragraphs": [
            "烟昏青栎道，风急隔溪钟。",
            "征马未及息，猛虎前有踪。",
            "寻声欲投宿，僮仆畏所逢。"
        ],
        "title": "和端式上人十咏 云际钟",
        "id": "10659d45-247a-474e-a831-9a8e49897b43"
    },
    {
        "author": "梅尧臣",
        "paragraphs": [
            "崖竹出石壁，根瘦悬青蛇。",
            "磔髯露老节，斫骨点寒花。",
            "少年莫翦去，骑杀白鼻騧。"
        ],
        "title": "和端式上人十咏 垂崖鞭",
        "id": "10c0b0d7-0bdb-443d-98ed-bb71fbad13b0"
    },
    {
        "author": "梅尧臣",
        "paragraphs": [
            "天外一尺峯，国中千仞岳。",
            "重云不掩蔽，万里见头角。",
            "世人看远碧，谁识产美璞。"
        ],
        "title": "和端式上人十咏 天外峯",
        "id": "d6e54759-8a58-464e-bd6e-d988b5fd0964"
    },
    {
        "author": "梅尧臣",
        "paragraphs": [
            "不为潭上英，不助篱边醉。",
            "独占兰杞邻，原头自荣悴。",
            "陶令与太凿，逢人岂无意。"
        ],
        "title": "和端式上人十咏 秋原菊",
        "id": "07e07686-6e29-4cda-a453-15392a65d05a"
    },
    {
        "author": "梅尧臣",
        "paragraphs": [
            "芦洲一点明，知有渔人泊。",
            "江溟杳不分，谁方在高阁。",
            "是时孤雁去，应认光中落。"
        ],
        "title": "和端式上人十咏 渔舟火",
        "id": "c8f24b1c-cd81-4c7d-a18a-b0c47d46afcc"
    },
    {
        "author": "梅尧臣",
        "paragraphs": [
            "春水冰欲开，傍岸已微释。",
            "鱼寒未动鳞，兽渡时有迹。",
            "篙师畏割舟，敲拉碎圭璧。"
        ],
        "title": "和端式上人十咏 春溪水",
        "id": "50082abf-124c-4e04-bebb-1b38c0a31149"
    },
    {
        "author": "梅尧臣",
        "paragraphs": [
            "哀忧向二年，朋戚谁与书。",
            "敢意大丞相，尺题传义庐。",
            "从来凤凰鸣，不厌寒竹疎。",
            "茂林多翔鸟，要路盛高车。",
            "穷巷一如此，江深无鲤鱼。"
        ],
        "title": "十月二十一日得许昌晏相公书",
        "id": "1a9a59b5-8380-40f9-af58-630b8118092d"
    },
    {
        "author": "梅尧臣",
        "paragraphs": [
            "施兄今七十，近郭隠茅庐。",
            "懒问齐民术，喜看庄叟书。",
            "竹间鸣涧水，原际见村墟。",
            "识尽穷通理，超然乐有余。"
        ],
        "title": "访施八评事",
        "id": "e856afb8-fb69-4939-aab5-adca4f780df1"
    },
    {
        "author": "梅尧臣",
        "paragraphs": [
            "良犬不取鼠，其人苦尤之。",
            "近识固未辨，善相又能知。",
            "在鹿忘守穴，挃足乃焉而。",
            "士有志功名，局缩秉书诗。",
            "憔悴未得展，磬折忽言卑。",
            "举酒一以赠，愿无羞尔为。"
        ],
        "title": "赠陈无逸秀才",
        "id": "6168a715-58ab-4e02-a2c8-61da2a84c67b"
    },
    {
        "author": "梅尧臣",
        "paragraphs": [
            "蹊。",
            "既见游子发，登舟傍寒溪。",
            "沿江抵海澨，行陆至胶西。",
            "入门喜在颜，上堂拜阿㜷。",
            "四邻持壶酒，鸡跖间豚蹄。",
            "亲戚庆问毕，诗书速整齐。",
            "即有求贤诏，与子不久睽。"
        ],
        "title": "送田遵古秀才",
        "id": "6109a3c7-aa6c-4ad6-8c99-e1f7a2469c9e"
    },
    {
        "author": "梅尧臣",
        "paragraphs": [
            "古台数亩平岗连，莽苍瘦竹生寒烟。",
            "虾蟆不食海月在，夜久帖角回婵娟。",
            "今人莫论曾费筑，昔人已往谁知年。",
            "三茅京岘必可望，终欲相与吟云泉。"
        ],
        "title": "寄题刁景纯环翠亭",
        "id": "e8b63387-10b2-4c75-bd02-ae2cac2a35f3"
    },
    {
        "author": "梅尧臣",
        "paragraphs": [
            "仕宦固已美，及亲此其难。",
            "况慕五彩戏，而奉兴居安。",
            "翁喜君亦喜，翁餐君亦餐。",
            "嗷嗷园中禽，口哺心违丸。",
            "邑大岁幸稔，众頼仁政宽。",
            "还思彼赤子，如恐君不欢。"
        ],
        "title": "题陈宰戏彩亭",
        "id": "d6161a22-b14c-4a24-a6cd-099525725714"
    },
    {
        "author": "梅尧臣",
        "paragraphs": [
            "谁按黄金徽，满指清风度。",
            "但听松上声，不知松间趣。",
            "野僧何所乐，乐此数株树。",
            "宁邀俗客来，草绿涧西路。"
        ],
        "title": "永庆僧舍松风亭",
        "id": "ab344c51-0246-4ce8-9ba9-7a63b06a6e4b"
    },
    {
        "author": "梅尧臣",
        "paragraphs": [
            "大松五丈百岁余，小松五尺前时种。",
            "俱有坚完不朽心，莫以今轻古为重。",
            "东溪一片寒玉光，夜挂高枝何所用。"
        ],
        "title": "寄松林长老",
        "id": "baf2be64-8241-4132-8f19-cbd25cfb4a32"
    },
    {
        "author": "梅尧臣",
        "paragraphs": [
            "静邃无尘地，青荧续焰灯。",
            "木鱼传饭鼓，山衲见归僧。",
            "野色寒多雾，溪痕夜阁冰。",
            "吾非谢康乐，独往亦何能。"
        ],
        "title": "题松林院",
        "id": "b8b4c003-fb99-4a18-bec8-5a1e8b6709f2"
    },
    {
        "author": "梅尧臣",
        "paragraphs": [
            "天地磨今古，贤愚为埃尘。",
            "草树易变改，山川无故新。",
            "眷言零陵守，白发驾朱轮。",
            "间来问遗老，俯迹哀昔人。",
            "昔人者谁欤，元和前放臣。",
            "下上穷幽荒，憔悴楚水滨。",
            "试观当时记，图写未必真。",
            "最苦来黄溪，坐石数游鳞。",
            "有鸟大如鹄，东向立不踆。",
            "始买钴鉧潭，鄠杜难计缗。",
            "冉溪袁家洞，乱石多磷磷。",
            "深里与沸白，若尽无穷津。",
            "石渠连岩泓，菖蒲被其垠。",
            "穷胜得其诡，众美谁齐均。",
            "西涧石为底，岂无芹与苹。",
            "涧崖如堂席，涧响如龙唇。",
            "折竹扫陈叶，罗榻同众宾。",
            "其言粲星斗，百岁犹比晨。",
            "万石乃浅近，尚可资覆巾。",
            "而况前所说，但恐烦镌珉。"
        ],
        "title": "永州守王公慥寄九岩亭记云此地疑是柳子厚所说万石亭也因为二百言以答愿当留咏",
        "id": "b027f714-eda5-4e93-b43d-8a039ad5404a"
    },
    {
        "author": "梅尧臣",
        "paragraphs": [
            "老包曰岳岳生鼎，二人画虎通神明。",
            "凡为一虎不知价，鉅公贵士珍其名。",
            "死来年深搜索尽，何意好事识尤精。",
            "丹枫映坡茅叶白，雌者将乳雄坡行。",
            "细毛出肉不见迹，相顾猛气都如生。",
            "忽闻持遗非素望，穷民展玩忘愁婴。",
            "奇哉真是老包笔，世间空有黄金籯。",
            "因思前岁韩公子，亦赠尺纸图生狞。",
            "傍题小子乃包鼎，此时偶得已可惊。",
            "借问吾乡与天下，二包之美谁能并。"
        ],
        "title": "答王君石遗包虎二轴",
        "id": "29918585-d177-480c-8f56-11c00fce5dc7"
    },
    {
        "author": "梅尧臣",
        "paragraphs": [
            "南方今见雪，北客定思家。",
            "任冻不欺酒，竞春先着花。",
            "楼高休厌上，山近未应遮。",
            "谁问穷居日，西窗压竹斜。"
        ],
        "title": "潘乐二君对雪寄声似欲予赋适方知之走笔奉呈",
        "id": "6d7f8bca-bd0c-40aa-b1f4-0ed42ac736e5"
    },
    {
        "author": "梅尧臣",
        "paragraphs": [
            "荒凉旧兰若，古屋两三重。",
            "庭下已无柏，涧边唯有松。",
            "石阶生薜荔，香座缺芙蓉。",
            "化俗似禅衲，破来缝不缝。"
        ],
        "title": "过永庆院",
        "id": "484accde-b5f2-4357-add1-4d466ad76108"
    },
    {
        "author": "梅尧臣",
        "paragraphs": [
            "轻舟泛泛昭亭湾，春雪漫漫昭亭山。",
            "寒沙曲渚杳不辨，素鸥翔鹭空中还。",
            "宣城太守闵穷旅，双壶贮酝兵吏颁。",
            "任从六花壅船户，满酌春色生衰颜。",
            "醒时但爱云水好，醉後等与天地闲。",
            "世间取乐各有分，何必舞娥高髻鬟。"
        ],
        "title": "雪中廖宣城寄酒",
        "id": "87f44f87-221b-4f5e-b69f-835086a492cc"
    },
    {
        "author": "梅尧臣",
        "paragraphs": [
            "种竹几千个，结亭三四椽。",
            "游人多寂静，啼鸟亦留连。",
            "酒有陶公爱，林希阮氏贤。",
            "我来归路远，跃马古城边。"
        ],
        "title": "翠竹亭",
        "id": "14e5fe61-9266-4419-9622-af9b6256c9a4"
    },
    {
        "author": "梅尧臣",
        "paragraphs": [
            "高出岭头树，俯窥城下溪。",
            "半山飞急雨，举手弄晴霓。",
            "旷望已无极，万缘都与齐。",
            "自嗟来独晚，征棹苦言西。"
        ],
        "title": "彩霓亭",
        "id": "75e167ea-9c24-44ee-b666-333c061a2485"
    },
    {
        "author": "梅尧臣",
        "paragraphs": [
            "雪消潭水绿，轻舸下滩时。",
            "渐转青山去，还将故国辞。",
            "野林看欲动，江燕欲逢迟。",
            "君语随州体，余惭晚始知。"
        ],
        "title": "留别乐和之",
        "id": "74f4ae24-047f-4e26-8067-baf489c80396"
    },
    {
        "author": "梅尧臣",
        "paragraphs": [
            "冉冉竹连涧，森森松荫崖。",
            "始闻清吹度，似欲绿琴谐。",
            "莫识主人意，休论高士怀。",
            "春城百花发，薜荔上阴阶。"
        ],
        "title": "松风亭",
        "id": "0138c75d-2d0b-4aa8-ad9b-6a8743d42972"
    },
    {
        "author": "梅尧臣",
        "paragraphs": [
            "自余衔哀归，不与人事接。",
            "两至此饭僧，华宇何晔晔。",
            "大士邀我铭，吾学愧涉猎。",
            "强述殊不高，下笔曾未惬。",
            "岂意烦镌刊，有似虫镂叶。",
            "徒将珉石蠹，枉坏亦已輙。",
            "又不虞後人，讥诮喙嗫嗫。",
            "今我将还朝，方丈一登蹑。",
            "岭竹与岩花，所植皆妥帖。",
            "罗列森翠戈，次第笑朱颊。",
            "乃知化平等，此意异蜂蝶。",
            "世人莫复问，江上鼓轻楫。"
        ],
        "title": "留别干明山主",
        "id": "8d876a70-c351-4738-bd10-e912e6984780"
    },
    {
        "author": "梅尧臣",
        "paragraphs": [
            "苍山去不远，日日起寒云。",
            "堂上看飞雪，水边思练裙。",
            "铜缾生薄冻，桂火压残熏。",
            "欲往有余兴，林幽路不分。"
        ],
        "title": "雪中怀广教真上人",
        "id": "dca0ffe6-7d8b-4859-9eee-e1330eec9d85"
    },
    {
        "author": "梅尧臣",
        "paragraphs": [
            "三年守庐次，两回来涧边。",
            "临塘爱鱼乐，近竹见人贤。",
            "今我西归日，逢君小隠年。",
            "重将车马去，惊起野鸥眠。"
        ],
        "title": "下赤山岭过渡至石子涧别施八评事",
        "id": "fa65f208-404e-4089-b827-f13d0526d39d"
    },
    {
        "author": "梅尧臣",
        "paragraphs": [
            "田家春作日日近，丹杏破颣场圃头。",
            "南岭禽过北岭叫，高田水入低田流。",
            "桑牙将绽雾露裛，蚕子未浴箱篚收。",
            "今我还朝固不远，紫宸已梦瞻珠旒。"
        ],
        "title": "春日拜垄经田家",
        "id": "95dfbaba-adfe-4322-9b12-9f54a62d38f5"
    },
    {
        "author": "梅尧臣",
        "paragraphs": [
            "未生潭上云，空望山中雨。",
            "湛湛陈桂樽，坎坎奏鼍鼓。",
            "萧萧灵风来，蹲蹲祝郎舞。",
            "莫言春作迟，但念寒滩阻。",
            "何当发泉源，绿水浸沙渚。",
            "不与农者期，自将舟人语。",
            "定作榜歌行，暮投丹湖浦。",
            "瞻祠草树失，认岭烟霞吐。",
            "平吞东南吴，远带西北楚。",
            "川泽见坡陁，龙蛇蹙鳞膂。",
            "人经兴寤叹，事往成前古。",
            "考碑何验今，涂马立空庑。",
            "余知骨相贫，岂敢望冥许。",
            "愿乘溪流深，滂沛随彻俎。"
        ],
        "title": "将行赛昭亭祠喜雨",
        "id": "9048ab23-7dbf-4b90-ad9f-3246b56601db"
    },
    {
        "author": "梅尧臣",
        "paragraphs": [
            "祥哀已踰月，遇子弹鸣琴。",
            "安得不成声，子心异吾心。",
            "十日成笙歌，尼父非好音。",
            "先王礼有节，不可过于今。",
            "莫作风入松，怀垄情未任。",
            "一闻流水曲，归思在溪阴。",
            "此焉吾所乐，目极送归禽。"
        ],
        "title": "若讷上人弹琴",
        "id": "0671e3a2-d388-4f1f-8f45-b2dd27bdf4e7"
    },
    {
        "author": "梅尧臣",
        "paragraphs": [
            "春泥深一尺，车马重重迹。",
            "亲旧各还城，山川空向夕。",
            "今朝水平岸，不畏舟碍碛。",
            "始随湍涨发，已入青苍壁。",
            "落日未逢人，孤村望来客。",
            "泱泱漫田流，青青被垄麦。",
            "欲霁鸠乱鸣，将耕杏先白。",
            "我无农亩懃，千里事行役。",
            "寄谢昭亭神，果不吝深泽。"
        ],
        "title": "发昭亭",
        "id": "20015e30-5e80-4d00-95d5-390c6b511f78"
    },
    {
        "author": "梅尧臣",
        "paragraphs": [
            "我从溪口来，正值山前雨。",
            "湿衣逢梵宫，有僧善吴语。",
            "天寒蜜已空，轩静竹可数。",
            "归楫难久留，汀鸥自飞舞。"
        ],
        "title": "乘小舟访松山法聪上人",
        "id": "20e09e03-41e2-40ea-a24c-2c3ba1d9b28e"
    },
    {
        "author": "梅尧臣",
        "paragraphs": [
            "船从雁洲北去，雁背春风亦归。",
            "但见平沙绿水，䕡蒿荻笋方肥。"
        ],
        "title": "过雁洲",
        "id": "06bd94a2-c2c4-4b05-8515-7829124f23a5"
    },
    {
        "author": "梅尧臣",
        "paragraphs": [
            "云衲山中来，画桡江上发。",
            "何日到山中，山花应未歇。"
        ],
        "title": "别达观文鉴二大士",
        "id": "1c8b65b5-8733-4f77-8810-163d9aa8416a"
    },
    {
        "author": "梅尧臣",
        "paragraphs": [
            "来见寒沙鸟，长随上下波。",
            "乃知游宦迹，不似施松萝。",
            "子语马喻马，吾吟柯伐柯。",
            "清江挂帆去，奈忆故山何。"
        ],
        "title": "依韵和文鉴师赠别",
        "id": "a70134b9-2c84-4f0e-9896-5172cf5ef8ed"
    },
    {
        "author": "梅尧臣",
        "paragraphs": [
            "人以禄为荣，当知身所重。",
            "禄荣身且劳，岂要权衡用。",
            "达人唯止足，曷顾百钟俸。",
            "今朝西山归，芝朮不须种。",
            "庄生逸老言，此必久已诵。",
            "矩法况自持，推年心可纵。"
        ],
        "title": "赠袁大监",
        "id": "4f1da47f-0d0e-45b7-b4b9-7920b153897a"
    },
    {
        "author": "梅尧臣",
        "paragraphs": [
            "平生少壮日，百事牵于情。",
            "今年辄五十，所向唯直诚。",
            "既不慕富贵，亦不防巧倾。",
            "宁为目前利，宁爱身後名。",
            "文史玩朝夕，操行蹈羣英。",
            "下不以傲接，上不以意迎。",
            "众人欣立异，此心常自平。",
            "譬如先後花，结实秋共成。",
            "赵壹虽空囊，郑子岂其卿。",
            "二人贫且隠，高誉动天京。",
            "我迹固尚贱，我道未尝轻。",
            "力遵仁义涂，曷畏万里程。",
            "安能苟荣禄，扰扰复营营。",
            "近因丧已除，偶得存余生。",
            "强欲活妻子，勉焉事徂征。",
            "徂征江浦上，鸥鸟莫相惊。"
        ],
        "title": "依韵和达观禅师赠别",
        "id": "efe7b6b3-879c-4927-98fb-d81ea7177a04"
    },
    {
        "author": "梅尧臣",
        "paragraphs": [
            "春风任恶花自笑，白浪不愁头已白。",
            "戢戢大船江浦边，昆仑五两谁非客。"
        ],
        "title": "芜湖阻风",
        "id": "e54117ea-0733-4ae6-a2de-8ced34f087f0"
    },
    {
        "author": "梅尧臣",
        "paragraphs": [
            "出浦候波平，石尤风未止。",
            "密雨长蒲牙，轻泥随燕子。",
            "寒侵远客衣，岸起新痕水。",
            "各各欲还山，还山能几里。"
        ],
        "title": "依韵和达观文鉴雨中见怀",
        "id": "63c67370-4d03-408f-9954-0bd85a34cd0c"
    },
    {
        "author": "梅尧臣",
        "paragraphs": [
            "但嗟识君迟，不恨春风恶。",
            "风恶舟未前，置酒共谈嚯。",
            "渔歌还浦头，斜日下洲角。",
            "明朝渡江去，相望便成昨。"
        ],
        "title": "金陵与张十二传师赏心亭饮",
        "id": "ec71e6a9-ce96-4477-9fc1-f56aed9b5203"
    },
    {
        "author": "梅尧臣",
        "paragraphs": [
            "江风裂瓦鸣，浦口惊波作。",
            "君驾何不来，客心空寂寞。"
        ],
        "title": "阻风寄刁安国",
        "id": "6a9d9277-765e-47c5-9ed5-8b374dbec61b"
    },
    {
        "author": "梅尧臣",
        "paragraphs": [
            "春风不独开春木，能蹙浪花高似屋。",
            "江船百尾泊深湾，铁缆千环系长轴。",
            "远客今朝愁未平，主人赠榼饮还足。",
            "前时共论酒可禁，急世救弊且勿速。",
            "我今正得杯中趣，效陶种秫置心曲。"
        ],
        "title": "阻风秦淮令狐度支寄酒",
        "id": "48301cb4-6307-463f-985d-c1116283187f"
    },
    {
        "author": "梅尧臣",
        "paragraphs": [
            "雷从燕尾来，雨到江心急。",
            "挂帆中路时，望浦前舟入。",
            "声喧釜豆裂，点疾盎蠒立。",
            "荡遥鱼鳖腥，恐惧儿女泣。",
            "稍闻人好语，出顾岸已及。",
            "芦洲有同行，言唁气吸吸。"
        ],
        "title": "江上遇雷雨",
        "id": "d27cd853-21da-4392-9840-ff1996e5a9c6"
    },
    {
        "author": "梅尧臣",
        "paragraphs": [
            "瓜步山头庙，堂因魏武兴。",
            "亡归从赤壁，事去忆西陵。",
            "军井藏云杪，林根拥石棱。",
            "微风认江水，细甲几千层。"
        ],
        "title": "登瓜步山二首  其一",
        "id": "01fac054-aa63-4c01-a660-66bb280b0c1e"
    },
    {
        "author": "梅尧臣",
        "paragraphs": [
            "山上浓云合，江南暴雨来。",
            "将归林下岭，中路遇风雷。",
            "心速湾犹远，行迟伴屡催。",
            "舟师添系缆，儿女望人回。"
        ],
        "title": "登瓜步山二首  其二",
        "id": "8a928e47-b27a-4923-bb57-8d2b659db9b0"
    },
    {
        "author": "梅尧臣",
        "paragraphs": [
            "盆茧未成丝，破裤劝可脱。",
            "安知增羞颜，赤胫衣短褐。"
        ],
        "title": "啼禽",
        "id": "3f02c3b6-d5e7-497f-8487-3519a1282ffd"
    },
    {
        "author": "梅尧臣",
        "paragraphs": [
            "古堤多长榆，落荚鹅眼小。",
            "其下迅黄流，其上鸣黄鸟。",
            "安知舟中人，黑鬓日已少。",
            "千里归大梁，玉笙闻䆗窕。",
            "终朝不成曲，幽响在林表。",
            "莫羡沙路行，金鞭驰袅袅。"
        ],
        "title": "汴堤鶑",
        "id": "2857ed34-47f9-4299-89a3-dcc9d6869129"
    },
    {
        "author": "梅尧臣",
        "paragraphs": [
            "我来自楚君自吴，相遇泛波衔舳舻。",
            "时时举酒共笑乐，莫问罂盎有与无。",
            "醉忆曩同吾永叔，倒冠落佩来西都。",
            "是时豪快不顾俗，留守赠榼少尹俱。",
            "高吟持去拥鼻学，雅阕付唱纤腰姝。",
            "山东腐儒漫侧目，洛下才子争归趋。",
            "自兹离散二十载，不复更有一日娱。",
            "如今旧友已无几，岁晚得子欣为徒。"
        ],
        "title": "四月二十七日与王正仲饮",
        "id": "a68b28b9-f187-477f-ae45-d77c81116235"
    },
    {
        "author": "梅尧臣",
        "paragraphs": [
            "孟夏景苦长，与子舟中饮。",
            "酒行三四巡，病呕聊就寝。",
            "仲氏又发霍，洞下忽焉甚。",
            "汤剂不能胜，闷绝口已噤。",
            "我呕虽未平，惊走岂遑枕。",
            "叫号使呼医，子怪亦莫谂。",
            "遽白何至斯，葛巾推小品。",
            "且尤食物间，膻腥失调饪。",
            "所饷惟猪鸡，况此乏箘蕈。",
            "以子独无恙，未必因滑渖。",
            "稍觉阳脉回，栗肤犹瘆瘆。",
            "傥其遂不起，孰肯谓素禀。",
            "吾乡千里遥，幸免成贝锦。"
        ],
        "title": "四月二十八日记与王正仲及舍弟饮",
        "id": "487012eb-7d34-4d57-928e-18f1719ffb95"
    },
    {
        "author": "梅尧臣",
        "paragraphs": [
            "余观二人作诗论月石，月在天上，石在山下，安得石上有月迹。",
            "至矣欧阳公，知不可诘不竟述，欲使来者默自释。",
            "苏子苦豪迈，何用强引犀角蚌蛤巧擘析。",
            "犀蛤动活有情想，石无情想已非的。",
            "吾谓此石之迹虽似月，不能行天成纪历。",
            "曾无纤毫光，不若灯照夕。",
            "徒为顽璞一片圆，温润又不似圭璧。",
            "乃有桂树独扶疏，常娥玉兔了莫觅。",
            "无此等物岂可灵，秖以为屏安足惜。",
            "吾嗟才薄不复咏，略评二诗庶有益。"
        ],
        "title": "读月石屏诗",
        "id": "d0196bd5-7fcc-41a2-b185-fc2aff8ce564"
    },
    {
        "author": "梅尧臣",
        "paragraphs": [
            "云薄风回雨点麤，日腥土气随吸呼。",
            "蒸然袭汗犹挥珠，屋瓦裂响波生渠。",
            "森森斗觉凉侵肤，毛根癛瘆粟匝躯。",
            "已知燠寒变须臾，雷电不止投笑壶。",
            "槐端漏影日向晡，马蹄莫惜行泥涂。"
        ],
        "title": "暴雨",
        "id": "53897101-5495-4e88-b31a-25ebba955782"
    },
    {
        "author": "梅尧臣",
        "paragraphs": [
            "予从江南来，见子东浦榛。",
            "问子何不治，子兄游洛濒。",
            "子素乐文字，而复养慈亲。",
            "去年始升朝，差差陪缙绅。",
            "今也与吾肩，行立笑语频。",
            "未经鬓发改，喜预班缀新。",
            "思如曩时会，浩饮不计巡。",
            "往谒持约史，文辞媿彬彬。",
            "谓将一乘粟，欲敌千箱囷。",
            "然而泽中蛇，时得龙一鳞。",
            "况复周孔教，幸逢舜禹辰。",
            "又究志所之，兹学岂不臻。",
            "谁其起予者，视子为席珍。",
            "趋韩亦已工，比孟犹欠淳。",
            "慎勿惊怪奇，怪奇世多摈。",
            "吾惭辽东豕，未见西狩麟。",
            "汩汩尘泥间，曷辨玉与珉。",
            "昨来忽有知，所索非所循。",
            "使焉转磨衡，安得目不眴。",
            "诚闻苑囿美，难遣麋鹿驯。",
            "自惟体衰苶，宁堪事艰辛。",
            "宜收蹭蹬迹，却返江湖滨。",
            "浸胫水活活，漫滩石磷磷。",
            "垂钓红鬐登，举袂白羽振。",
            "以此全吾性，胡能往问津。",
            "非同子少年，柯叶正蓁蓁。"
        ],
        "title": "和宋中道喜至次用其韵",
        "id": "c186f3c0-5cd9-4deb-ab3a-79872f5cfe52"
    },
    {
        "author": "梅尧臣",
        "paragraphs": [
            "贤行闻当世，尊隆异故常。",
            "每令夫结友，不为子求郎。",
            "夜月初沉海，姑星忽殒潢。",
            "临门亲祖祭，悲吹起修冈。"
        ],
        "title": "齐国大长公主挽词二首  其一",
        "id": "24f0268a-7ff0-4306-a0f0-afbe65b1f185"
    },
    {
        "author": "梅尧臣",
        "paragraphs": [
            "鲁馆当年盛，秦台此日遥。",
            "龙归终合剑，凤去不闻箫。",
            "挽曲方传薤，行輀竞奠椒。",
            "空余汉官属，泣送马如潮。"
        ],
        "title": "齐国大长公主挽词二首  其二",
        "id": "acd9449b-9cb0-42c2-bbea-4ad57789b7ba"
    },
    {
        "author": "梅尧臣",
        "paragraphs": [
            "日哦招隠诗，日诵归田赋。",
            "未尝见芸人，勇抛冠冕去。",
            "今闻缑山阴，身退效疏傅。",
            "一旦从犊车，欢言友田父。",
            "复来钓涧边，谁问袁公路。"
        ],
        "title": "招隠堂寄题乐郎中",
        "id": "a52c07cf-690b-46d1-a63b-d78f1c986b0a"
    },
    {
        "author": "梅尧臣",
        "paragraphs": [
            "举家鸣鹅雁，突冷无晨炊。",
            "大贫丐小贫，安能不相嗤。",
            "幸存颜氏帖，况有陶公诗。",
            "乞米与乞食，皆是前人为。"
        ],
        "title": "贷米于如晦",
        "id": "bfaa6774-5a76-4cf4-8014-98dc2d4bb4db"
    },
    {
        "author": "梅尧臣",
        "paragraphs": [
            "月黑见旄头，芒角渐西向。",
            "八月边草黄，胡人马初壮。",
            "无奈我兵雄，方为汉偏将。",
            "尝闻登坛人，亦未免得丧。",
            "得为凯歌还，铙鼓喧亭障。",
            "千蹄使椎牛，百瓮令设醠。",
            "丧乃军之羞，节制由处上。",
            "进退从其呼，何能求必当。",
            "二事非己专，愿思古挟纩。"
        ],
        "title": "送渭州刘太保",
        "id": "933a0ce8-5f3e-426c-950f-b4f91fa0d1c2"
    },
    {
        "author": "梅尧臣",
        "paragraphs": [
            "送子居大梁，关中乃关外。",
            "往者边事繁，秦民被灾害。",
            "今闻独丰穰，逮堠无动旝。",
            "相公欲勤劳，请以临都会。",
            "多选天下才，佐佑如何頼。",
            "决疑有全策，何必用蓍蔡。",
            "虽病君强行，宝刀仍喜带。",
            "岂是为俗儒，空言事夸大。"
        ],
        "title": "送张推官洞赴晏相公辟",
        "id": "d55d932d-c8ff-459f-a951-3545e52886f4"
    },
    {
        "author": "梅尧臣",
        "paragraphs": [
            "予闻楚山竹，肉好发亦匀。",
            "陇上风雪饱，石根莓苔皴。",
            "搜林翦横吹，龙子愁水滨。",
            "作邑尚简易，岂必蹈昔人。",
            "愿为季长赋，安用瑶与珉。"
        ],
        "title": "送张着作器宰蕲水",
        "id": "bc75f1d5-6afb-4db0-a4c1-fd1172eb3062"
    },
    {
        "author": "梅尧臣",
        "paragraphs": [
            "物以美好称，或以丑恶用。",
            "美恶固无然，逢时乃亦共。",
            "弃则为所轻，用则为所重。",
            "道闻瘿木器，爱赏互歌颂。",
            "定应初得之，买不论官俸。",
            "靧面生光辉，贮饮发狂纵。",
            "坐欲置于傍，行欲挈以从。",
            "其形何险怪，曾不因蓺种。",
            "凹凸本自然，出缩非斗缝。",
            "薄才难究穷，诋诃兹实恐。"
        ],
        "title": "和瘿杯",
        "id": "9d7a7127-aaf7-464f-8fc6-2eeb93b3a749"
    },
    {
        "author": "梅尧臣",
        "paragraphs": [
            "斋舍隔墙东，萧萧槐树风。",
            "声颜虽不接，翰墨遽能通。",
            "未说凉堪饮，唯愁赋少工。",
            "此焉知素拙，试与问杨雄。"
        ],
        "title": "太庙致斋答韩舍人简",
        "id": "7767bbf6-14db-4312-bb26-0d63b9de8c77"
    },
    {
        "author": "梅尧臣",
        "paragraphs": [
            "天衢车马迹，急若机上梭。",
            "义虽平生笃，不越一再过。",
            "夫子累顾我，言归泛长河。",
            "得邑美建业，风流犹可歌。",
            "依稀江令宅，秋草应更多。",
            "五题谁复咏，钟蒋与嵯峨。"
        ],
        "title": "送张着作孟侯宰上元",
        "id": "d30bbf12-c0c7-4451-af03-b45d699c020c"
    },
    {
        "author": "梅尧臣",
        "paragraphs": [
            "吾侪来都下，将踰三十春。",
            "不闻此画塑，想子得亦新。",
            "兹寺临大道，常多车马尘。",
            "设如前日手，晦昧已惑人。",
            "曷分今与古，曷辩伪与真。",
            "闽缁图凤姿，越释弹龙唇。",
            "但知五彩烂，徒谓五音淳。",
            "熟识商声高，孰惊眸子神。",
            "不能评谱品，索玉翻得珉。",
            "二君才调高，言若羽翮振。",
            "将令寻常工，千岁传不泯。"
        ],
        "title": "刘原甫观相国寺浄土杨惠之塑像吴道子画又越僧鼓琴闽僧写真予解其诧",
        "id": "a93e0cfd-d23b-4d4e-8d3a-d77c668c3466"
    },
    {
        "author": "梅尧臣",
        "paragraphs": [
            "二君嗜学者，不啻食饮贪。",
            "所得纔半语，已实犹双南。",
            "推予当独步，幸勿辞再三。",
            "可因愤悱发，莫为顽鄙谈。",
            "大雅固自到，建安殊未甘。",
            "哀哉彼屈宋，徒尔死湘潭。",
            "险句孰敢抗，似入虎穴探。",
            "辛勤不盈襜，况又剧采蓝。",
            "诽诃猬毛起，度量牛鼎函。",
            "人情何多嫉，机巧久已谙。",
            "莫问冠冕贵，自将诗书躭。",
            "兴来聊咏怀，字密如排蚕。",
            "曹刘为我驾，颜鲍为我骖。",
            "爰视二子才，并驱应亦堪。"
        ],
        "title": "依韵解中道如晦调",
        "id": "820ad396-42d6-4f34-8276-1c68953fed13"
    },
    {
        "author": "梅尧臣",
        "paragraphs": [
            "老叶已足蠹，风振犹在柯。",
            "高高低低声，切切感我多。",
            "不念四散飞，尖圆竞相磨。",
            "当兹思再春，宛然同俟河。",
            "莫惊衡山雁，莫问洞庭波。",
            "徒闻汉武帝，独有横汾歌。"
        ],
        "tags": [
            "衡山",
            "洞庭湖"
        ],
        "title": "依韵和裴如晦秋怀",
        "id": "1f215986-a84f-437e-9c87-f729065387f5"
    },
    {
        "author": "梅尧臣",
        "paragraphs": [
            "朝廷久清明，贤相出贤牧。",
            "贤牧又选贤，森森备官属。",
            "是以邦政修，良农播嘉谷。",
            "上无租赋逋，下有囷廪蓄。",
            "往者河朔饥，奔送剧鳬鹜。",
            "富公镇青社，有来咸鞠育。",
            "病者调药剂，起者饲饘粥。",
            "老稚四十万，瘦骨生壮肉。",
            "乡县将遣归，田园皆可复。",
            "为之置长犂，为之置黄犊。",
            "既完身上衣，又付橐中粟。",
            "庭下再拜辞，望城皆感哭。",
            "他人守一方，境内犹不足。",
            "至今赵魏间，食饮常酹祝。",
            "富公离山东，寇盗颇任触。",
            "堂堂高平公，德业人所伏。",
            "幙府得才谋，蝼蚁不劳扑。",
            "上体忧勤心，扫灭得神速。",
            "张侯三十余，莹若无玷玉。",
            "八字分浓眉，纯漆点双目。",
            "昨日奉辟书，气貌宁近俗。",
            "言从必磊落，事果无出缩。",
            "他时为书功，谁惜千毫秃。"
        ],
        "title": "送张讽寺丞赴青州幕",
        "id": "9b0a7cb2-22c9-4cdf-96a2-772d4e5c4a7c"
    },
    {
        "author": "梅尧臣",
        "paragraphs": [
            "淮南秋物盛，稻熟蟹正肥。",
            "况身为酒官，醇酎饮不非。",
            "傥观众人醉，徒自使世讥。",
            "与君伯氏好，试以此言归。"
        ],
        "title": "送徐秘校庐州监酒",
        "id": "e4053860-6fdf-4da2-812b-82f211ae4b24"
    },
    {
        "author": "梅尧臣",
        "paragraphs": [
            "韩侯出持节，志在抚黔黎。",
            "县官负弩迎，刺史跃马随。",
            "千里宣德泽，煦如春风驰。",
            "寒潮不起浪，怗怗威冯夷。",
            "借问何致耳，试听将所为。",
            "立车呼父老，劳以哀矜词。",
            "我从大明宫，天子亲谕之。",
            "忧汝岁屡凶，吏不恤汝疲。",
            "已输又索籴，囷橐无孑遗。",
            "此非陛下意，恐使汝辈疑。",
            "疾苦汝告我，不惮为汝治。",
            "父老必喜拜，如馁得饲麋。",
            "我称此大是，一一无不宜。",
            "南方二十州，欢声无幼耆。",
            "壶浆拥大道，妇女闯短篱。",
            "行闻江汉间，复有宣王诗。"
        ],
        "title": "韩子华江南安抚",
        "id": "9f77e86b-843e-4d7b-8634-c004cc3d8aa2"
    },
    {
        "author": "梅尧臣",
        "paragraphs": [
            "昔过京口山，断崖如巩洛。",
            "抱谷黄芹泥，百丈耸垠堮。",
            "山岭与江面，地脉水可度。",
            "欲凿无浅泉，孰云南土薄。",
            "君为别乘去，便比北州乐。",
            "已免卑湿忧，仍离鸮鵩恶。",
            "况逢休明时，秋堞罢严柝。",
            "夜爱寒江潮，月临甘露阁。",
            "置酒发浩歌，万里波欲却。",
            "霜蟹肥可钓，水鳞活堪斫。",
            "纵饮不须休，未应沧海涸。",
            "终当笑杨雄，穷壁常寂寞。",
            "更知首阳人，薇蕨事亦错。",
            "不若阮步兵，醉鞍伸两脚。",
            "太守必吾徒，傥能时就酌。"
        ],
        "title": "周仲章通判润州",
        "id": "037acea6-41b9-4ae1-95c5-595b0f3730c0"
    },
    {
        "author": "梅尧臣",
        "paragraphs": [
            "新买紫骝马，欲归清弋江。",
            "去弹琴雁独，来认舄鳬双。",
            "橐实收盈篚，浓醅熟满缸。",
            "弟兄相忆否，风烛旧西窗。"
        ],
        "title": "弟着作宰南陵",
        "id": "08db462f-ac13-4676-9208-fd3cd3c083fb"
    },
    {
        "author": "梅尧臣",
        "paragraphs": [
            "种菊将饮酒，菊开酒无有。",
            "虽不负尔目，且已负尔口。",
            "昨日三四人，淡坐饥腹吼。",
            "徒与哦其傍，谁能置升斗。",
            "当时陶渊明，篱下望亦久。",
            "幸頼白衣人，不愧采盈手。",
            "悠然事颇同，必竟醉则否。"
        ],
        "title": "和江邻几有菊无酒",
        "id": "1cb0ab67-f444-46f7-a446-0c825f50360c"
    },
    {
        "author": "梅尧臣",
        "paragraphs": [
            "履道坊中白家宅，五桥庄北晋公堂。",
            "昔年二老曾相乐，今日五知名独光。",
            "举事是非都不问，接花时节暂能忙。",
            "清尊雅曲易为厌，自有图书列在傍。"
        ],
        "title": "五知堂",
        "id": "8912b01e-3e96-4b58-9c3a-34f0373c2d51"
    },
    {
        "author": "梅尧臣",
        "paragraphs": [
            "康州水边龙母坟，草树蒙蒙起风雨。",
            "五色五蛇时往来，野鼠不穴坟上土。",
            "嗟哉异类犹厚亲，岂彼人兮忘恃怙。",
            "果生陈子孝且仁，终日劬劬在民伍。",
            "天清天顺感其和，嘉禾骈枝立如股。",
            "遐乡叹慕为尔邻，太守欣言出吾部。",
            "中州士人传以夸，照顽烁孽良有补。",
            "唯时火德君道明，粤南祝融孝所生。",
            "若然宁独一陈生，筑堠表庐从此数。"
        ],
        "title": "赠陈孝子庸",
        "id": "3fdb1127-019e-4364-a652-21c9578b334e"
    },
    {
        "author": "梅尧臣",
        "paragraphs": [
            "青槐夹驰道，方辔下麒麟。",
            "朅来游绀宇，历玩同逡巡。",
            "吴画与杨塑，在昔称绝伦。",
            "深殿留旧迹，鲜逢真赏人。",
            "一见如宿遇，举袂自拂尘。",
            "金碧发光彩，物象生精神。",
            "岁月虽已深，奇妙不愧新。",
            "惊嗟岂无意，振播还有因。",
            "乃知至精手，安得久晦堙。",
            "二僧感识别，请以己艺陈。",
            "或弹中散曲，或出丞相真。",
            "览古仍获今，未枉停车轮。"
        ],
        "title": "和原甫同邻几过相国寺浄土院因观杨惠之塑吴道子画听越僧琴闽僧写宋贾二公真",
        "id": "fd35145a-0ac3-44d7-8917-1b4e912f3bb3"
    },
    {
        "author": "梅尧臣",
        "paragraphs": [
            "百两礼将陈，王家集上宾。",
            "花光浓照席，烛艳暖回春。",
            "已接冰壶润，宁辞翠斝醇。",
            "自惭持短调，重对玉堂人。"
        ],
        "title": "李端明宅花烛席上赋",
        "id": "44ca4541-88eb-49c1-9ec3-46c91e2459bb"
    },
    {
        "author": "梅尧臣",
        "paragraphs": [
            "自古重名器，未尝轻授人。",
            "煌煌东郡守，灿灿两朱轮。",
            "父祖继居此，恩荣谁与邻。",
            "秋风度河水，马足不生尘。"
        ],
        "title": "送李祠部知滑州",
        "id": "4a43166f-945d-4017-8821-a6c09efce59f"
    },
    {
        "author": "梅尧臣",
        "paragraphs": [
            "汴渠泝复沿，自可见迟速。",
            "来时迟有粮，去恨速无谷。",
            "有粮安计程，无谷不遑宿。",
            "霜高万物枯，源水缩溪谷。",
            "黄流半泥沙，势浅见蹙澳。",
            "千里东归船，何日下清渎。",
            "澹澹风雨寒，长汀嚎鴈鹜。",
            "将投孤戍远，四顾危樯独。",
            "强语慰妻孥，多虞頼僮仆。",
            "到家秫已收，缀树橘始熟。",
            "折腰无惭陶，怀遗焉媿陆。",
            "我方羡子行，送望不移目。"
        ],
        "title": "送王正仲长官",
        "id": "37ba9bbf-0d28-462d-b9da-64e5f3941b1e"
    },
    {
        "author": "梅尧臣",
        "paragraphs": [
            "无正文。"
        ],
        "title": "和曹光道",
        "id": "2e2f0bbc-c180-4e20-ad7f-562eaff5485d"
    },
    {
        "author": "梅尧臣",
        "paragraphs": [
            "托根地虽卑，凌霜花亦茂。",
            "物禀固不迁，人情自为陋。",
            "幸与时菊开，谁嗟发孤秀。",
            "楚人搴木末，已见离骚就。"
        ],
        "title": "廨後木芙蓉",
        "id": "d059f4b0-a587-4944-8db2-cd6c5f4e0673"
    },
    {
        "author": "梅尧臣",
        "paragraphs": [
            "驽骥同一辀，迟速能几里。",
            "当其被问时，举策数耳耳。",
            "驰骋心独存，压抑头不起。",
            "空传八骏名，未遇穆天子。"
        ],
        "title": "伤骥",
        "id": "855a2ac1-7d83-408d-af70-e9652f11098a"
    },
    {
        "author": "梅尧臣",
        "paragraphs": [
            "少仕既勤劳，暮节念君息。",
            "小车辞汉庭，缁衣赋卫国。",
            "广园树佳木，鸣鸟来野色。",
            "京水鱼可缗，东陂雁可弋。",
            "岂不有秦声，酒酣歌在侧。",
            "宁同扶风人，自去北山北。"
        ],
        "title": "陈丞相燕息园",
        "id": "d820102b-92fa-467b-b6b0-5818c74ac1ab"
    },
    {
        "author": "梅尧臣",
        "paragraphs": [
            "独蠒丝为弦，九窍珥为轸。",
            "弹风松飕飕，听水流泯泯。",
            "欣者举袖舞，悲者欲涕陨。",
            "若此辄动人，干时固能准。",
            "虞舜今在上，南熏思无尽。"
        ],
        "title": "依韵和普上人古琴见赠",
        "id": "31638196-c00b-460b-a49d-28e75c8083e2"
    },
    {
        "author": "梅尧臣",
        "paragraphs": [
            "西垣阁老号文雄，辞体能兼两汉风。",
            "绛帐旧生虽授学，灞陵归将已无功。",
            "校文岂论居三上，赋分由来本下中。",
            "不恨早朝秋雨急，犹陪鸳鹭大明宫。"
        ],
        "title": "依韵和胡舍人见唁",
        "id": "105d6d93-233a-436b-ab78-ca26c527b247"
    },
    {
        "author": "梅尧臣",
        "paragraphs": [
            "处中最灵智，人与天地参。",
            "其间有佛老，曷又推为三。",
            "共以圆通出，诚明自包含。",
            "排楹压文础，焕采涂朱蓝。",
            "而将罝吾儒，复欲笼彼聃。",
            "二徒不自晓，恬若均笑谈。",
            "越鸟不巢北，代马不嘶南。",
            "固亦辨殊土，麟鷟唯时堪。"
        ],
        "title": "题三教圆通堂",
        "id": "25b69413-d779-4010-bc29-92dcbdf71749"
    },
    {
        "author": "梅尧臣",
        "paragraphs": [
            "无正文。"
        ],
        "title": "和中道秋宴",
        "id": "9b69395a-55af-413b-a103-13935757656d"
    },
    {
        "author": "梅尧臣",
        "paragraphs": [
            "汴河西引黄河枝，黄流未冻鲤鱼肥。",
            "随钩出水卖都市，不惜百金持与归。",
            "我家少妇磨宝刀，破鳞奋鬐如欲飞。",
            "萧萧云叶落盘面，粟粟霜卜为缕衣。",
            "楚橙作虀香出屋，宾朋竞至排入扉。",
            "呼儿便索沃腥酒，倒肠饫腹无相讥。",
            "逡巡缾竭上马去，意气不说西山薇。"
        ],
        "title": "设脍示坐客",
        "id": "c7aa748c-cc39-4736-9bf1-c76c5df849a7"
    },
    {
        "author": "梅尧臣",
        "paragraphs": [
            "鲁公马病不可出，陶令言拙徒扣门。",
            "举家食粥焉用怪，但愿漉酒巾常存。",
            "长安侏儒胜方朔，水边漂母哀王孙。",
            "王孙功名立四极，方朔诙谈干至尊。",
            "我才不及三二子，摧藏自愧趋权阍。",
            "前时永叔寄秉粟，一秋已免忧朝昏。",
            "今君益之薪与菽，老马病骨生精魂。",
            "昨闻新拜历阳守，王国久客虱处裈。",
            "都水借船轻复浅，急趁寒汴流浑浑。",
            "耳清眼明见野色，一听江鹤醒若喷。",
            "余粮滞钝不暇惜，均于朋契惟义惇。",
            "设如河涸胶在步，县邑亦足供鸡豚。",
            "却嗟我甑有时匮，莫与太仓黄鼠论。"
        ],
        "title": "杜挺之新得和州将出京遗予薪刍豆",
        "id": "10074392-2a09-4c88-a1a1-9c9cbcdc72ce"
    },
    {
        "author": "梅尧臣",
        "paragraphs": [
            "老肌瘦腹喜食热，况乃十月霜侵肤。",
            "与君共贫君饷我，吹虀不学屈大夫。",
            "前时我脍斫赪鲤，满坐惊睨卒笑呼。",
            "诚知举筯意浅狭，一餐岂计有与无。"
        ],
        "title": "江邻几邀食馄饨学书谩成",
        "id": "2e877661-6e58-47b0-a5d9-efc9cc4d25fe"
    },
    {
        "author": "梅尧臣",
        "paragraphs": [
            "老狐依丛祠，妖横起百怪。",
            "巢枭助鸣声，穴兔资狡脍。",
            "巫绐神灵言，俗奏饮食拜。",
            "三年空祷祈，万疾无愈差。",
            "膻臊日已炽，疑畏谁敢懈。",
            "近者勇丈夫，发揭窟乃坏。",
            "始时惊其狂，今尽喜其快。",
            "尨茸毛尚存，独使尾徒大。",
            "庙貌更一新，愿以邪为戒。"
        ],
        "title": "幽庙",
        "id": "76bad3e1-c7dc-4122-8804-262e3a6e204e"
    },
    {
        "author": "梅尧臣",
        "paragraphs": [
            "霜梧叶尽枝影疎，井上青丝转辘轳。",
            "西厢舞娥艳如玉，东楯贵郎才且都。",
            "缠头谁惜万钱锦，映耳自有明月珠。",
            "一为辘轳情不已，一为梧桐心不枯。",
            "此心此情日相近，卷起飞泉注玉壶。"
        ],
        "title": "十月十八日",
        "id": "c615c9f4-d99f-4b6d-bb32-bb7255abc59f"
    },
    {
        "author": "梅尧臣",
        "paragraphs": [
            "孤竹二君子，圣人知独清。",
            "但将奇节并，何用首阳名。"
        ],
        "title": "禁中瑞竹同本异茎",
        "id": "e9a7693f-036d-4fac-badf-8c1b7c9f25b9"
    },
    {
        "author": "梅尧臣",
        "paragraphs": [
            "殿幄陈金石，宫梧集凤凰。",
            "侍臣严虎帐，法衮被龙章。",
            "九谷初登稔，羣黎共乐康。",
            "宴盘犀作镇，舞缀锦成行。",
            "玉椀盛冰滑，纱笼奏馔凉。",
            "庑深容小语，槐密漏微阳。",
            "庭立卫兼霍，坐尊萧与张。",
            "清尘汲瑶井，泛宇蔼天香。",
            "兽跃缘橦地，旗开踏鞠场。",
            "楼传红帻唱，帘隠内家妆。",
            "鸱攫曾无弹，蜂来悞有芳。",
            "门傍铜铸马，帝所翠为觞。",
            "万国趋王会，诸公佩水苍。",
            "螭头左史笔，陛楯半更郎。",
            "雅着明时乐，需言盛德光。",
            "添花慕平一，赐菊异元常。",
            "身已陪多士，心宁媿下乡。",
            "薄才何所补，歌咏播殊疆。"
        ],
        "title": "依韵和集英殿秋宴",
        "id": "1288182e-6aed-4e4d-8f00-0848cef42949"
    },
    {
        "author": "梅尧臣",
        "paragraphs": [
            "皇佑辛卯冬，十月十九日。",
            "御史唐子方，危言初造膝。",
            "曰朝有巨奸，臣介所愤嫉。",
            "愿条一二事，臣职非妄率。",
            "巨奸丞相博，邪行世莫匹。",
            "曩时守成都，委曲媚贵昵。",
            "银珰插左貂，穷腊使驰驲。",
            "邦媛将侈夸，中金赉十镒。",
            "为言寄使君，奇纹织纤密。",
            "遂倾西蜀巧，日夜急鞭抶。",
            "红经纬金缕，排枓斗八七。",
            "比比双莲花，篝灯戴心出。",
            "几日成几端，持行如鬼疾。",
            "明年观上元，被服稳贤质。",
            "灿然惊上目，遽尔有薄诘。",
            "既闻所从来，佞对似未失。",
            "且云虔至尊，于妾岂能必。",
            "遂回天子颜，百事容丐乞。",
            "臣今得粗陈，狡狯彼非一。",
            "偷威与卖利，次第推甲乙。",
            "是惟阴猾雄，仁断宜勇黜。",
            "必欲致太平，在列无如弼。",
            "弼亦昧平生，况臣不阿屈。",
            "臣言天下言，臣身宁自恤。",
            "君傍有侧目，喑哑横诋叱。",
            "指言为罔上，废汝还蓬荜。",
            "是时白此心，尚不避斧锧。",
            "虽令御魑魅，甘且同饴蜜。",
            "既其弗可惧，复以强辞窒。",
            "帝声亦大厉，论奏不及毕。",
            "介也容甚闲，猛士胆为栗。",
            "立贬岭外春，速欲为异物。",
            "外内官忷忷，陛下何未悉。",
            "即敢救者谁，襄执左史笔。",
            "谓此傥不容，盛美有所咈。",
            "平明中执法，怀疏又坚述。",
            "介言或似狂，百岂无一实。",
            "恐伤四海和，幸勿苦苍卒。",
            "亟许迁英山，衢路犹嗟咄。",
            "翌日宣白麻，称快颇盈溢。",
            "阿附连谏官，去若坏絮虱。",
            "其间因获利，窃笑等蚌鹬。",
            "英州五千里，瘦马行䭿䭿。",
            "毒蛇喷晓雾，昼与岚气没。",
            "妻孥不同途，风浪过蛟窟。",
            "存亡未可知，雨馆愁伤骨。",
            "饥仆时後先，随猿拾橡栗。",
            "越林多蔽天，黄甘杂丹橘。",
            "万室通酿酤，抚远亡禁律。",
            "醉去不须钱，醒来弄琴瑟。",
            "山水仍怪奇，已可销忧鬰。",
            "莫作楚大夫，怀沙自沈汨。",
            "西汉梅子真，去为吴市卒。",
            "为卒且不惭，况兹别乘佚。"
        ],
        "title": "书窜",
        "id": "f85c6773-8a0d-4215-822c-72faebee56eb"
    },
    {
        "author": "梅尧臣",
        "paragraphs": [
            "尔教禁足不出户，盛夏畏蹈蝼蚁踪。",
            "赤日去省已亡律，曷若冠带共甘浓。"
        ],
        "title": "绍岩上人宁亲",
        "id": "3f89c89b-1a14-45d8-83ee-9c68461fdb83"
    },
    {
        "author": "梅尧臣",
        "paragraphs": [
            "霜花如鹄毛，万里点枯槁。",
            "晓入蓬池道，寒侵苏合袍。",
            "重来社栎长，旧寄里门高。",
            "去事黄丞相，无辞执板劳。"
        ],
        "title": "送许州知录王殿丞",
        "id": "f3868ac7-d0fd-4241-aa4c-c307fd90d788"
    },
    {
        "author": "梅尧臣",
        "paragraphs": [
            "风涛舂断越山骨，聚集奇险成千峯。",
            "碧瓮为潭立涎石，直疑岩底藏蛟龙。"
        ],
        "title": "慈氏院假山",
        "id": "6e72da49-40ca-441d-9bbe-b503dd40fd82"
    },
    {
        "author": "梅尧臣",
        "paragraphs": [
            "红尘夜不息，横衢若烟雾。",
            "朝见车马来，暮见车马去。",
            "车中目炯炯，马上情遽遽。",
            "交相知是谁，飞先无觅处。"
        ],
        "title": "夜与邻几持国归",
        "id": "b3bcdb81-b8b7-45a9-841e-b05ba698ec09"
    },
    {
        "author": "梅尧臣",
        "paragraphs": [
            "忽梦嵩峯下，同游失姓名。",
            "山腰荒辇道，岩窦落泉声。",
            "黑石文难辨，苍苔迹易成。",
            "他时传洛咏，知是陆云兄。"
        ],
        "title": "十月晦梦游嵩山明日访宋中道见次道寄宿岳寺",
        "id": "541263bf-c91b-4414-a434-f78adcbaf976"
    },
    {
        "author": "梅尧臣",
        "paragraphs": [
            "三日不相见，逢人问始知。",
            "同车侵朔雪，临水拜灵龟。",
            "絮扑鸳鸯带，花团蛱蝶枝。",
            "如何东郭叟，足迹自穿綦。"
        ],
        "title": "十一月七日雪中闻宋中道与其内祥源观烧香",
        "id": "93c9387c-779c-42c8-895c-08b637c413ed"
    },
    {
        "author": "梅尧臣",
        "paragraphs": [
            "十一月将雪，寒谁计有无。",
            "云横冻鵩翼，霰集泣蛟珠。",
            "万里风为使，千门玉作枢。",
            "缟衣来自郑，涛鹭卷从吴。",
            "积甲闻熊耳，观鹅入越都。",
            "庭槐高臃肿，屋盖素模胡。",
            "骋巧能藏丑，论功解饰枯。",
            "巢禽皆白凤，来兽必驺虞。",
            "辽俗休夸豕，燕丹久望乌。",
            "袒裘无壮臂，附火念焦胪。",
            "歌竹休王满，餐毛活使苏。",
            "亡羊何可问，别鹤不应孤。",
            "靡密同脂网，萦回似舞姝。",
            "渐深由片片，取重本铢铢。",
            "日月方收照，干坤不辨隅。",
            "虽轻自相压，更絜亦终渝。",
            "饥虎僵幽谷，游龙脱劲须。",
            "佳人调密蔗，公子拥貂狐。",
            "共是空囊客，曾非暖席儒。",
            "黄昏特过我，兴与灞陵俱。"
        ],
        "title": "和江邻几咏雪二十韵",
        "id": "995abc24-227b-4284-84ad-26763a7d5e84"
    },
    {
        "author": "梅尧臣",
        "paragraphs": [
            "华省名郎意若西，相如桥柱旧曾题。",
            "已将符节为邦守，不畏关山入马蹄。",
            "千里过秦看素浐，三年还蜀度青泥。",
            "里门锦绶何为乐，外奉严君内阿㜷。"
        ],
        "title": "送张遂州",
        "id": "4bab7bf5-a7ed-493e-8acb-b17da6753cd9"
    },
    {
        "author": "梅尧臣",
        "paragraphs": [
            "仲冬言徂征，晓月在环玦。",
            "京水生层冰，梅山见残雪。",
            "县庭槐已古，堂壁碑未缺。",
            "惟吾故交意，赠子以为别。"
        ],
        "title": "送周寺丞宰新郑",
        "id": "513adec3-8682-45d5-a44a-fe302df98dfd"
    },
    {
        "author": "梅尧臣",
        "paragraphs": [
            "寒威无远近，素色混高低。",
            "玉路平何广，天形浩莫倪。",
            "压阶宁辨玉，封谷不须泥。",
            "殄厉非乖候，资农必慰黎。",
            "大输中府帛，杂有上公圭。",
            "星弁交光众，珠旒动影迷。",
            "凌波妃度洛，销鼎士烹齐。",
            "工镂罇奇兽，鲜妆印女奚。",
            "帘开白羽扇，桥跨半轮霓。",
            "走吠生牦犬，奸埋缩殻蠵。",
            "力狂墀下马，声噤树头鸡。",
            "团缀花争发，燖庖羜已刲。",
            "猎人初逐迹，饥鸟未辞栖。",
            "冻酒谁能贳，危楼不厌跻。",
            "狐冰疑在耳，狸玉刻成蹄。",
            "可席纤腰舞，盈盘素手携。",
            "休传上林雁，曾系子卿题。",
            "愿逐周王骏，瑶池胜越溪。"
        ],
        "title": "次韵和韩持国京师雪",
        "id": "25e82b31-2375-42e1-8a89-ccf9fa371695"
    },
    {
        "author": "梅尧臣",
        "paragraphs": [
            "西接都门纔百里，压城残雪照牙旗。",
            "风烟古是诸侯国，鴈鹜新来仆射陂。",
            "馈食且依当日具，铸刑无改昔人为。",
            "浓熏旧舍青绫被，不越常衙睡足时。"
        ],
        "title": "送余郎中知郑州",
        "id": "305e0f52-1e3c-4fad-8b63-86d717516407"
    },
    {
        "author": "梅尧臣",
        "paragraphs": [
            "自昔揭阳郡，刺史惟韩侯。",
            "韩侯初来时，问吏泷水头。",
            "到官谕鳄鱼，夜失风雨湫。",
            "乃知抱正直，异类尚听谋。",
            "潮虽处南粤，礼义无遐陬。",
            "勿言古殊今，唯在政教修。",
            "适闻豫章士，勇往登犀舟。",
            "不畏恶溪恶，叠鼓齐歌讴。",
            "远持天子命，水物当自囚。",
            "更寻贤侯迹，书上揭阳楼。"
        ],
        "title": "送胡都官知潮州",
        "id": "42ed1a47-d295-4c0e-96b8-f7caeac19b32"
    },
    {
        "author": "梅尧臣",
        "paragraphs": [
            "每爱昭亭傍，清滩石可数。",
            "两岸修竹林，孤城严晚鼓。",
            "自辨越人言，难廋楚乡语。",
            "郭门春聚船，江贾无多取。"
        ],
        "title": "送晏太祝之宣城监税",
        "id": "9de53d1b-7207-4cd5-81c6-f29bad18a8e8"
    },
    {
        "author": "梅尧臣",
        "paragraphs": [
            "敲冰冰未泮，塞河流玉段。",
            "轻舸莫言迟，古城沧海畔。",
            "春皋兰蕙茁，晚井鱼虾乱。",
            "时平无羽书，此乐异王粲。"
        ],
        "title": "送张正臣赴泰州幕",
        "id": "e43d324e-acf8-43b0-b42f-8800fe9d28a4"
    },
    {
        "author": "梅尧臣",
        "paragraphs": [
            "九陌无人行，寒月浄如水。",
            "洗然天宇空，玉井东南起。",
            "我马卧我庭，帖帖垂颈耳。",
            "霜花满黑鬣，安欲致千里。",
            "我仆寝我厩，相背肖两已。",
            "夜深忽惊魇，呼若中流矢。",
            "是时兴我怀，顾影行月底。",
            "唯影与月光，举止无猜毁。",
            "吾交有裴宋，心意月影比。",
            "寻常同语默，肯问世俗子。"
        ],
        "title": "月下怀裴如晦宋中道",
        "id": "638ad521-1e84-4ba7-a703-eb5bbd071641"
    },
    {
        "author": "梅尧臣",
        "paragraphs": [
            "猛虎不独宿，鸳鸯不只栖。",
            "虞舜游苍梧，帝子夜向潇湘啼。",
            "时既禅禹妃亦老，老泪洒竹无高低。",
            "流根及笋驳红藓，此情乃与天地齐。",
            "我今斋寝泰坛下，侘傺愿嚏朱颜妻。"
        ],
        "title": "愿嚏",
        "id": "06904ffb-0602-4c82-8af7-77c00ac5c5ee"
    },
    {
        "author": "梅尧臣",
        "paragraphs": [
            "侵晓度南熏，禁钟犹可闻。",
            "春郊微有霰，上苑稍藏云。",
            "斋馆人相望，官桥路已分。",
            "宁同鸟乌乐，翔集自成羣。"
        ],
        "title": "和司马学士上辛祀事出郊寄冯学士",
        "id": "88600143-859a-40d7-ba43-b68416e02ec9"
    },
    {
        "author": "梅尧臣",
        "paragraphs": [
            "君谟善书能别书，宣献家藏天下无。",
            "宣献既殁二子立，漆匣甲乙收盈厨。",
            "钟王真迹尚可覩，欧褚遗墨非因模。",
            "开元大历名流伙，一一手泽存有余。",
            "行草楷正大小异，点画劲宛精神殊。",
            "坐中邻几素近视，最辨纤悉时惊吁。",
            "逡巡蔡侯得所得，索研铺纸纔须臾。",
            "一扫一幅太快健，檀溪跃过瘦的颅。",
            "观书已毕复观画，数轴江吴种稻图。",
            "稻苗秧秧水拍拍，羣鹭矫翼人荷锄。",
            "陂塍高下石笼密，竹树参倚荆篱疎。",
            "大车立轮转流急，小犊欺顾稚子驱。",
            "令人频有故乡念，春事况及蚕桑初。",
            "虎头将军画列女，二十余子拖裙裾。",
            "许穆夫人尤窈窕，因诵载驰诚起予。",
            "余无书性无田区，美人虽见身老癯。",
            "举头事事不称意，不如倒尽君酒壶。"
        ],
        "title": "同蔡君谟江邻几观宋中道书画",
        "id": "b79793db-3e61-4c5b-be51-bc30ffd9611e"
    },
    {
        "author": "梅尧臣",
        "paragraphs": [
            "去年昭亭阳，今夜苦风雪。",
            "及雪在京城，宵灯亦将灭。",
            "石花广袖轻，梅蕊新妆絜。",
            "怱怱竞还家，陌上乱车辙。"
        ],
        "title": "上元夜雪有感",
        "id": "a2421c7f-933d-4800-8727-29500ca5754c"
    },
    {
        "author": "梅尧臣",
        "paragraphs": [
            "春雪如蝴蝶，春灯如百花。",
            "漫漫飞不已，愁杀千万家。",
            "我今无复梦，拥被读南华。"
        ],
        "title": "上元雪",
        "id": "fd27e476-2ca6-4dab-b8c0-1136433f6cc7"
    },
    {
        "author": "梅尧臣",
        "paragraphs": [
            "鼓声阗阗众戏屯，百仞太华临端门。",
            "端门两廊多结彩，公卿士女争来奔。",
            "接板连帘坐珠翠，帘疎不隔夭妍存。",
            "车驾适从驰道入，灯如撒星天向昏。",
            "赭衣已御凤楼上，露台宣看簇钿辕。",
            "山前绛绡垂雾薄，火龙矫矫红波翻。",
            "金吾不饬六街禁，少年追逐乘大宛。",
            "呼庖索醑斗丰美，东市憧憧西市喧。",
            "持钱下数买歌笑，玉杓注饮琉璃盆。",
            "落然遗俗监主簿，夜对经史多讨论。",
            "比诸豪侠乃自苦，明日苜蓿盈盘餐。"
        ],
        "title": "和宋中道元夕十一韵",
        "id": "83d31b12-d084-4bb4-9b4e-e5010cb04ad9"
    },
    {
        "author": "梅尧臣",
        "paragraphs": [
            "凤皇非鷃匹，骐骥非驽攀。",
            "自乏镕质资，不数炉冶间。",
            "合于众君子，百事无相关。",
            "岂期叨称誉，藉已出瀛寰。",
            "昨闻竞方驾，下直从道山。",
            "酒壶缀肴其，马衔锵玉环。",
            "上唾屈及贾，下吞崔与班。",
            "肯比豪华子，黄金邀舞鬟。",
            "遂来集灵宫，乃等逸士闲。",
            "养生曾昧术，四体幸无癏。",
            "池籞虽可乐，鱼鸟闹于阛。",
            "绕坛安石榴，何时拆朱殷。",
            "水疑蛟龙潜，云想鸾鹤还。",
            "蕙圃秘且深，苔径历已艰。",
            "越樵得射镝，秦洞迷童颜。",
            "杳杳颇起羡，区区空服纶。",
            "尘心傥一浣，石溜春潺潺。"
        ],
        "title": "和原甫会灵燕集之什",
        "id": "dc2b00c1-bf29-43df-a96c-2bd39353a140"
    },
    {
        "author": "梅尧臣",
        "paragraphs": [
            "杨柳未堪折，柔条时倚风。",
            "朱轮过灞上，杜宇响褒中。",
            "危栈憎春雨，晴林发晓红。",
            "不须言蜀政，当自学文翁。"
        ],
        "title": "送李才元学士知广安军",
        "id": "7c64083c-63a8-49ff-a1ad-f4d9051067f0"
    },
    {
        "author": "梅尧臣",
        "paragraphs": [
            "跨马独归日，春风随度关。",
            "客裘将欲绽，社燕亦同还。",
            "洛水源边邑，秦人隠处山。",
            "君家有鳬舄，切莫向云间。"
        ],
        "title": "送王推官宰上洛先归关中",
        "id": "26510f43-f7f4-4f50-a974-a143b531fc15"
    },
    {
        "author": "梅尧臣",
        "paragraphs": [
            "西洛故人少，世家今亦稀。",
            "怜君能及禄，过我苦言归。",
            "游宦长城下，生涯旧国微。",
            "使君应借问，出处竟多违。"
        ],
        "title": "送信安张从事吉甫兼寄白使君",
        "id": "e8c6c58b-26a3-4855-8224-a668b5ea04d3"
    },
    {
        "author": "梅尧臣",
        "paragraphs": [
            "行色在车马，西亭新雨过。",
            "移家从上党，佐幕向三河。",
            "皂荚林初暗，黄粱酒未和。",
            "七贤无复有，旧迹尚应多。"
        ],
        "title": "送怀州张从事仲宾",
        "id": "b8745e8d-5b2a-41ac-89c7-604bffaba221"
    },
    {
        "author": "梅尧臣",
        "paragraphs": [
            "江南砚工巧无比，深洞镌斲黑蛟尾。",
            "当心隠隠骨节圆，暗淡又若帖寒朏。",
            "样传孔子留庙堂，用称右军书棐几。",
            "皇皇御史从东来，役徒四万如屯蚁。",
            "春风摆撼桃杏醉，野亭置酒话亹亹。",
            "是时复有蔡中郎，笔法纵横字瑰玮。",
            "入门下马索纸书，虬腾虎攫惊神鬼。",
            "主人得书不惜砚，赠予觅句题花卉。",
            "醉携惟恐失手坠，包以弋绨藏以篚。",
            "明朝聊记一时事，驰骋文章诚不韪。"
        ],
        "title": "正月二十二日江淮发运马察院督河事于国门之外予访之蔡君谟亦来蔡为真草数幅马以所用歙砚赠予",
        "id": "20e41a2d-b88b-4f29-87bd-a3d668bb065a"
    },
    {
        "author": "梅尧臣",
        "paragraphs": [
            "蜀鞭虽紫多轻脆，最重商山节眼完。",
            "挂在苍崖饱风雪，藓花如漆试求看。"
        ],
        "title": "问洛上王宰访商山青竹鞭",
        "id": "e0032d51-4241-47b4-8623-0b0b60eeaa5d"
    },
    {
        "author": "梅尧臣",
        "paragraphs": [
            "大梁城西隅，竞传师商庙。",
            "二坟在其傍，枯棘谁往吊。",
            "予尝发梦寐，事已验曩少。",
            "时逾二十春，偶过非素料。",
            "江韩寔并驾，寂默苦同调。",
            "下马共罗拜，惊愚真可笑。",
            "致恭古贤人，且异媚近要。",
            "在昔魏公子，夷门尊隠耀。",
            "终知养松筠，曾不类蒿藋。",
            "我辈颇识公，虚名何所钓。"
        ],
        "title": "正月二十四日同江邻几韩持国过师商庙",
        "id": "9ab7ade7-b8b8-4d84-b23f-5972770fe534"
    },
    {
        "author": "梅尧臣",
        "paragraphs": [
            "四序岂常停，寒革春寖和。",
            "始爱衣裘轻，相与车马过。",
            "车马不畏远，风埃不畏多。",
            "到门门有槐，槐上时鸟歌。",
            "时鸟歌犹涩，主人当谓何。",
            "南开石榴轩，中置饮酒蠃。",
            "食桉施黄金，馔炙厌白鹅。",
            "汉糟槎头美，吴羹成咄呵。",
            "既醉或放言，抉庄引骀它。",
            "纵论或好辨，排墨同孟轲。",
            "日将薄虞渊，执策交相摩。",
            "欲去举大白，酌我苦大苛。"
        ],
        "title": "和李廷老家会饮",
        "id": "b9567e2d-bfea-4aba-a678-b22ce0a11e8d"
    },
    {
        "author": "梅尧臣",
        "paragraphs": [
            "昨日会饮我後至，谁欲比我为王戎。",
            "笑知卿辈意易败，起诮便与俗物同。",
            "似过黄公酒垆下，嵇阮不见修竹中。",
            "杳尔山河隔千里，此心正有古人风。"
        ],
        "title": "正月二十七日江邻几杜挺之刘原甫贡甫韩持国邀饮于定力院",
        "id": "db0b38d4-a8ae-4132-836a-84f2514cf31c"
    },
    {
        "author": "梅尧臣",
        "paragraphs": [
            "西出虎牢关，南瞻园庙戟。",
            "汉殿拜衣冠，魏台严帐帟。",
            "春风石阙冷，晓气田涂白。",
            "早晚下朱陵，先过洛阳陌。"
        ],
        "title": "送宋中道朝陵仍于西都省亲",
        "id": "c72b8f66-9cd2-4a87-b6a7-b884311350cb"
    },
    {
        "author": "梅尧臣",
        "paragraphs": [
            "当时交友都无几，欲问欢娱亦异今。",
            "花接上林新木变，水分清洛旧池深。",
            "嵯峨嵩色云常在，窈窕宫墙草又侵。",
            "修竹千竿白家寺，昔年题处可能寻。"
        ],
        "title": "寄西京通判宋次道学士",
        "id": "b0ec607d-31a4-407a-a4ae-3039a8781227"
    },
    {
        "author": "梅尧臣",
        "paragraphs": [
            "朝离泌水上，夕去野亭赊。",
            "走马日衔树，度河风卷沙。",
            "关云来雨脚，陂岸长蒲芽。",
            "共被方为乐，军中莫掺挝。"
        ],
        "title": "送晁殿丞郑州签判",
        "id": "2dc23355-96e9-4e54-987a-e32a220c44b1"
    },
    {
        "author": "梅尧臣",
        "paragraphs": [
            "陇草陈根发，山樱宿雾蒸。",
            "将过周故宅，先下汉诸陵。",
            "栢道春经雨，官沟暗溜冰。",
            "莼羹休定价，羊酪易为胜。"
        ],
        "title": "重送宋中道",
        "id": "22ec9f87-dcf7-47a9-bf39-8e8e94faedf7"
    },
    {
        "author": "梅尧臣",
        "paragraphs": [
            "春风入边碛，二月沙草生。",
            "胡马自偷牧，汉农宁废耕。",
            "薄田刈晚谷，又饷防秋兵。",
            "县版固当重，调轻无与程。"
        ],
        "title": "送泾州良原何鬲主簿",
        "id": "4b15975d-8f35-45ad-bff7-e68fd64dfe98"
    },
    {
        "author": "梅尧臣",
        "paragraphs": [
            "春风约柳一片西，欲托鸟翼传音稽。",
            "昨朝偶向东城去，草草又逢骢马蹄。",
            "长髯御史威正峭，沙堤来坐气吐霓。",
            "我乘小驷虽甚瘦，喜见骖驭犹解嘶。",
            "适闻南都接大尹，笑我出处今何迷。",
            "耻趋捷径身已老，惩羹何用频吹齑。",
            "蛟龙失水等蚯蚓，鳞角虽有辱在泥。",
            "困居废井谁引手，岂得更望青云梯。",
            "笔锋劲发若强弩，余力曾彻七重犀。",
            "倦禽雄雌不饱腹，日暮徒念还巢栖。",
            "大椿朝菌各有尽，此物何怪庄叟齐。",
            "诚知豪侠自快乐，东郊南陌竞斗鸡。",
            "胸中有道无广狭，包括宇宙在一稊。",
            "何时与公去颖尾，湖水漫漫如玻瓈。",
            "世间会合固不易，况乃仕宦多相睽。",
            "正似邮亭恋行者，未到止息空歌骊。",
            "我贫尚不给朝夕，焉得负郭置稻畦。",
            "筋骸幸且稍轻健，山水纵好无路跻。",
            "傥公他时买田宅，愿以藜杖从招携。",
            "吾儿诗书不足教，亦以助力于耕犂。"
        ],
        "title": "依韵和永叔见寄",
        "id": "2b634511-e446-45f1-8c9a-4f5dd7d3c315"
    },
    {
        "author": "梅尧臣",
        "paragraphs": [
            "春风骋巧如翦刀，先裁杨柳後杏桃。",
            "圆尖作瓣得疏密，颜色又染燕脂牢。",
            "黄鹂未鸣鸠欲雨，深园静墅声嗷嗷。",
            "役徒开汴前日放，亦将决水归河槽。",
            "都人倾望若焦渴，寒食已近沟已淘。",
            "何当黄流与雨至，雨深一尺水一篙。",
            "都水御史亦即喜，日夜顺疾回轻舠。",
            "频年吴楚岁苦旱，一稔未足生脂膏。",
            "吾愿取之勿求羡，穷鸟困兽易遯逃。",
            "我今出城勤送子，沽酒不惜典弊袍。",
            "数途必向睢阳去，太傅大尹皆英豪。",
            "试乞二公评我说，万分岂不益一毛。",
            "国给民苏自有暇，东园乃可资游遨。"
        ],
        "tags": [
            "忧国忧民",
            "送别",
            "写人",
            "友情"
        ],
        "title": "东城送运判马察院",
        "id": "89e8581f-c036-42b9-9b4e-fc6554275542"
    },
    {
        "author": "梅尧臣",
        "paragraphs": [
            "桐花欲开时，羣噣争哺儿。",
            "但求黄口饫，焉问丹穴饥。",
            "常山有四鸟，将飞昔已悲。",
            "中间忽殒逝，岂得安其枝。",
            "一饮必屡顾，每啄必迟迟。",
            "今朝竟矫翼，去向江之湄。",
            "衔芹不自食，欲遗孤与雌。",
            "此义实已重，莫为枭所嗤。",
            "世俗多嫌忌，我胡为此诗。",
            "此诗美孝悌，持赠杜挺之。"
        ],
        "title": "送知和州杜驾部",
        "id": "ebd93395-55c1-413f-8b00-bad03ef7794a"
    },
    {
        "author": "梅尧臣",
        "paragraphs": [
            "昔在少年时，辛勤事诸父。",
            "诸父为桃州，物宜皆可数。",
            "事君勤职贡，采茗先谷雨。",
            "劭农井田桑，科薅重锄斧。",
            "城西大灵祠，措意初似禹。",
            "将通吴境河，身自同豕伍。",
            "期妇来饷时，坛上必鸣鼓。",
            "一为乌所误，愧恨去不覩。",
            "至今存遗堤，五丈立坚土。",
            "正如开轘辕，黄熊惭启姥。",
            "功利欲及民，血食宜簋簠。",
            "祠後有高山，山头多栋宇。",
            "此实诸父为，禾麻可就俯。",
            "岁登有乐事，或亦作歌舞。",
            "赋诗当清明，解禊思洛浦。",
            "其言在黑石，往往被乐府。",
            "于今三十年，追想渐成古。",
            "公将乘朱轮，去问民疾苦。",
            "治术自有具，薄言无所补。",
            "缺将陈迹书，又且剧莽卤。"
        ],
        "title": "送刘郎中知广德军",
        "id": "3487a7d0-1d4a-4314-89bd-f74521a0bfe4"
    },
    {
        "author": "梅尧臣",
        "paragraphs": [
            "将去洛南宰，日闻庭下松。",
            "乱山归四隠，旧墅隔三峯。",
            "狭谷车能入，春林雨易逢。",
            "地多椒与漆，货必厚于农。"
        ],
        "title": "送洛南周寺丞",
        "id": "c48239de-a837-486a-b889-68c99a8c81b5"
    },
    {
        "author": "梅尧臣",
        "paragraphs": [
            "括苍黄石屏，树如浓墨写。",
            "根深称条叶，生意绝萧洒。",
            "或闻造物手，立异先真假。",
            "指是龟溲摹，能同自然者。",
            "天下莫复言，物亦逢知寡。"
        ],
        "title": "赋石昌言家五题 括苍石屏",
        "id": "1b4d1c85-0485-4819-b7d1-b21fd9b8c255"
    },
    {
        "author": "梅尧臣",
        "paragraphs": [
            "名画不复生，古魂埋地底。",
            "技能无所发，骋巧崭岩里。",
            "纤纤扫苍林，坡岸分迤逦。",
            "近可笔发窥，远若风霾起。",
            "遂令众画师，一点不可毁。",
            "我今会石家，饮酒酒复美。",
            "虽不见绿珠，见此差可喜。",
            "愁逢暴嚯人，渍墨书不已。"
        ],
        "title": "赋石昌言家五题 白石寒树屏",
        "id": "7351b70e-c8d8-4354-bf2c-2bc7f3524721"
    },
    {
        "author": "梅尧臣",
        "paragraphs": [
            "双睛射空眼角耸，筋爪入节鞴绦垂。",
            "翅排霜刀毛缀甲，雪色愁突秋云披。",
            "当时始得不知价，朝发海东夕九嶷。",
            "世为奇俊玩不足，夺质移神归画师。",
            "而今推尚深堂上，燕雀屏绝宁来窥。",
            "画师黄荃出西蜀，成都范君能具知。",
            "范云荃笔不取次，自养鹰鹯观所宜。",
            "毰毛植立各有态，剜奇剔怪乃肯为。",
            "寻常饲鹰多捕鼠，捕鼠往往驱其儿。",
            "其儿长大好飞走，其孙卖鼠迭又衰。",
            "范君语此亦有味，欲戒近习无他移。"
        ],
        "title": "赋石昌言家五题 白鹘屏事于景仁",
        "id": "82a4dd37-a6a9-46cb-8975-f3f4c1616915"
    },
    {
        "author": "梅尧臣",
        "paragraphs": [
            "往在河南佐王宰，王收书画盈数车。",
            "我于是时多所阅，如今过目无遯差。",
            "石君屏上怀素笔，盘屈瘦梗相交加。",
            "苍虬入云不收尾，卷起海水秋鱼虾。",
            "毫干绢竭力未尽，山鬼突须垂髿髿。",
            "牵缠回环断不断，秋风枯蔓连蔕瓜。",
            "纵横得意自奔放，体法岂计直与斜。",
            "客有临书在屏侧，豪强夺骑白鼻騧。",
            "超尘绝迹莫见影，竞爱此家忘彼家。",
            "赏新匿旧世情好，射杀逢蒙亦可嗟。"
        ],
        "title": "赋石昌言家五题 怀素草书",
        "id": "f6fd85b7-f3d8-4cc1-8ffd-23fb53495218"
    },
    {
        "author": "梅尧臣",
        "paragraphs": [
            "谁谓虎可缚，缚之自有术。",
            "孙生画此系在石，拏绳人立尾垂屈。",
            "坠身怒力欲脱时，顾眄生狞神气出。",
            "江南包氏为最精，毛质虽真猛难匹。",
            "蜀人不敢道知微，知微名重非今日。"
        ],
        "title": "赋石昌言家五题 蜀虎图",
        "id": "3fb70370-549b-4402-a0c7-14a941276450"
    },
    {
        "author": "梅尧臣",
        "paragraphs": [
            "荆州太守随车雨，昨夜云从岘首生。",
            "候吏莫辞弓箙重，春泥初着马蹄轻。",
            "朝穿锦石江滩润，暮入烟堤竹屋鸣。",
            "却叹当年杜元凯，沉碑空爱异时名。"
        ],
        "title": "送马少卿知襄州",
        "id": "efb9f338-f4b4-4679-a262-c07e663b052d"
    },
    {
        "author": "梅尧臣",
        "paragraphs": [
            "为妹不傍贵，为妇不慢贫。",
            "为母不纵情，三德今播人。",
            "胡翁与着录，苏倩为书珉。",
            "比诸孟氏贤，义已同择邻。"
        ],
        "title": "读贤愚录",
        "id": "1e966e1b-6e61-44b1-8dd8-786254b72a18"
    },
    {
        "author": "梅尧臣",
        "paragraphs": [
            "赌却华亭鹤，围棋未肯还。",
            "方为剖符守，又近烂柯山。",
            "鱼稻荆杨下，风烟楚越间。",
            "小君能赋咏，应得助余闲。"
        ],
        "title": "送张景纯知邵武军）",
        "id": "e17c47a2-8f7a-473f-a7bc-592b1d561a54"
    },
    {
        "author": "梅尧臣",
        "paragraphs": [
            "去年同渡江，江上风雷恶。",
            "与君相後先，夜向芦洲泊。",
            "君今作邑太行阳，八月黄河雁初落。",
            "汉家借寇吏正闲，到喜秋城罢严柝。"
        ],
        "title": "送河内令孙偕兼怀太守晁子长",
        "id": "ac522a43-df34-4072-b2f3-94ad89e23533"
    },
    {
        "author": "梅尧臣",
        "paragraphs": [
            "东周尊夹辅，西汉重行春。",
            "风化本从召，河山来自秦。",
            "选良出旧诏，出守必名臣。",
            "导从驰千骑，朱丹照两轮。",
            "宴杯深畏卯，湖水浄连申。",
            "重见甘棠咏，争传乐府新。"
        ],
        "title": "送王待制知陕府",
        "id": "e9b364d6-a801-4c91-8e86-fec51555a47c"
    },
    {
        "author": "梅尧臣",
        "paragraphs": [
            "一夜北山云，吹作南湖雨。",
            "南湖迎使君，荷声竞笳鼓。",
            "频年吴境旱，吴侬相聚语。",
            "今日见贤侯，鱼虾亦跳舞。"
        ],
        "title": "送湖州太守章伯镇",
        "id": "9de2aef6-9e6c-4c96-9817-01daba83f05d"
    },
    {
        "author": "梅尧臣",
        "paragraphs": [
            "隠侯没来久，八咏无继作。",
            "星宿少光芒，虹霓挂楼角。",
            "迩来数百年，才彦森台阁。",
            "君平请是行，有意在岩壑。",
            "手持能赋笔，势似强弩彍。",
            "会待东南风，芬然传蕙若。"
        ],
        "title": "送王伯初通判婺州",
        "id": "1f976067-ae80-4d01-924a-b8598c6d4b57"
    },
    {
        "author": "梅尧臣",
        "paragraphs": [
            "曩者初见君，同来许昌幕。",
            "今虽俱服除，独得王粲乐。",
            "山东寇盗息，沛上风物博。",
            "主人况豪英，罇俎不落莫。",
            "行行无久留，归向骐驎阁。"
        ],
        "title": "送徐州签判李廷评",
        "id": "6e30d642-ce59-4134-9f76-927487cc8325"
    },
    {
        "author": "梅尧臣",
        "paragraphs": [
            "拍岸千寻水，陪京第一州。",
            "艳光落日改，明月与人留。",
            "细浪差差蹙，深湾曲曲幽。",
            "跳鳞无限乐，春蔓不胜柔。",
            "晚下蛙为吹，闲来叶作舟。",
            "乱禽喧後坞，急雨过西畴。",
            "负笱渔郎去，将雏燕子秋。",
            "跨桥寻岛入，疏窦出城流。",
            "密树能藏马，晴沙自立鸥。",
            "缘何探景备，平昔从公游。"
        ],
        "tags": [
            "西湖"
        ],
        "title": "依韵和王中丞忆许州西湖",
        "id": "a5b8419d-7dcc-49b3-b4a9-5ef94d1ee477"
    },
    {
        "author": "梅尧臣",
        "paragraphs": [
            "忽思湖上趣，水阔似南州。",
            "地接过从易，人闲取次留。",
            "絮轻递吹卷，蒲嫩匝堤幽。",
            "落果知禽入，行莎觉履柔。",
            "莲为游女曲，藤系野人舟。",
            "晚笋长过筱，春秧绿满畴。",
            "赏心曾卜昼，望岫最宜秋。",
            "款款穿丛蝶，涓涓败堰流。",
            "风埃无入座，笳鼓或惊鸥。",
            "下客林泉性，时能梦寐游。"
        ],
        "title": "自和",
        "id": "e83e81ca-450f-47af-b0b3-c244b9e109ba"
    },
    {
        "author": "梅尧臣",
        "paragraphs": [
            "谁缝冰纨十二幅，画出胡马一百蹄。",
            "胡人纵猎走且射，野牛骇怒头角低。",
            "黄骢铁骝白的颡，散作五花毛不齐。",
            "弯弓未发箭在手，二十五匹俱争西。",
            "往闻胡瓌能画马，阴山七骑皆戎奚。",
            "或牵或立或仰视，闲暇意思如鸣嘶。",
            "风吹裘带旗脚展，沙草一向寒凄迷。",
            "凤缾挈酒鞍挂获，毡庐毳帐半隠堤。",
            "君之二图诚亦好，若比瓌笔犹云泥。"
        ],
        "title": "观史氏画马图",
        "id": "6940af58-1918-447f-a850-602f251b25d8"
    },
    {
        "author": "梅尧臣",
        "paragraphs": [
            "闻从垄坻去，垄坻多羌兵。",
            "明月共临峡，风泉如哀筝。",
            "志士莫忆家，将军亦儒生。"
        ],
        "title": "送顾中舍赴德顺军",
        "id": "1ae72d43-c414-46ba-9901-a71585466629"
    },
    {
        "author": "梅尧臣",
        "paragraphs": [
            "汴中春絮乱，淮上鮆鱼时。",
            "顺水疾奔马，出都犹脱羁。",
            "拜亲将已近，食脍不言迟。",
            "到日问茶事，徧山开几旗。"
        ],
        "title": "送毕郎中提点淮南茶场",
        "id": "da470769-141d-42f1-bf48-cdaa3b3a17f1"
    },
    {
        "author": "梅尧臣",
        "paragraphs": [
            "初为委吏承命书，是夜旱雨深一尺。",
            "乃知穷困同草莱，隔岁焦枯有时涤。",
            "向闻乖龙池底藏，驱逐肯行须霹雳。",
            "今无雷电已滂然，好在三公莫忧责。"
        ],
        "title": "三月二十五日喜雨",
        "id": "784a4a53-56d4-4fd6-ba34-aaab673c3953"
    },
    {
        "author": "梅尧臣",
        "paragraphs": [
            "身在大梁尘土中，心思隠静云山里。",
            "忽闻乘柸江上归，月下碧鸡啼不已。"
        ],
        "title": "寄达观禅师",
        "id": "e47861e8-5654-4388-90b9-ab0c7052d2d7"
    },
    {
        "author": "梅尧臣",
        "paragraphs": [
            "苑路如绳直，郊亭一雨过。",
            "浅沙车辙稳，晴树昼阴多。",
            "牧马方鸣泽，芸瓜已满坡。",
            "今闻从事去，试听壤人歌。"
        ],
        "title": "送刘推官贡甫赴汝州",
        "id": "241338a9-accd-4c9a-b397-3d4b6793ee94"
    },
    {
        "author": "梅尧臣",
        "paragraphs": [
            "有马齿加疲且劣，欲求中驷问将军。",
            "为言身老趋朝熟，只要驯良不挠羣。"
        ],
        "title": "寄渭州刘太保求市堪乘稳駃马",
        "id": "e73ffa4d-548a-4841-b8f7-a3ac301ebeb2"
    },
    {
        "author": "梅尧臣",
        "paragraphs": [
            "儒将一临塞，虏尘无犯边。",
            "卷旗瞻汉地，收马入胡天。",
            "练卒朝营鼓，鸣筝夜峡泉。",
            "遥知玉关路，烽火不须传。"
        ],
        "title": "寄渭州经略王龙图",
        "id": "093333bc-bc0b-415f-bb91-812fd40a208d"
    },
    {
        "author": "梅尧臣",
        "paragraphs": [
            "闻君梦慈亲，手把青玉佩。",
            "循环念归期，月已九弦晦。",
            "既寤心悁悁，面垢不暇颒。",
            "屈指必春还，忽焉朱火代。",
            "梦兆且差池，决去河可能。",
            "昨来理恩典，佐州令近塞。",
            "雁门适有乏，求往苦言碍。",
            "曰惟都督雄，岂付小邦倅。",
            "乃知仕宦难，分寸肯少贷。",
            "遂乞回洛阳，拜省慰忧爱。",
            "除补不应欺，圣时公道在。",
            "幸存旧郭园，重种满畦菜。",
            "上为北堂欢，间与良士对。",
            "此实贤者为，赠行因以载。"
        ],
        "title": "送王安之太博归西京",
        "id": "2b0f0e47-131e-4483-bcf1-b7f150d9e704"
    },
    {
        "author": "梅尧臣",
        "paragraphs": [
            "门荣世美高天下，身退心闲住洛阳。",
            "画鹤能同薛少保，爱书还比蔡中郎。",
            "花阴小酌呼邻父，月下清吟扫石床。",
            "不问从来生计薄，题签盈阁是家藏。"
        ],
        "title": "寄致仕张郎中",
        "id": "cbdcc392-c3a5-49bc-9285-d29bb3db47a8"
    },
    {
        "author": "梅尧臣",
        "paragraphs": [
            "细雨梅初熟，轻寒麦已秋。",
            "路危趋剑道，梦稳过刀州。",
            "秦栗非吴食，巴粳类越畴。",
            "当垆无复旧，试似长卿求。"
        ],
        "title": "送钱驾部知邛州",
        "id": "fada0490-8104-4b65-927b-f685e657c360"
    },
    {
        "author": "梅尧臣",
        "paragraphs": [
            "刘累死，龙不驯。",
            "世间士，不识真。",
            "有真物，实去人。",
            "或在山，亦隠鳞。",
            "或多孙，出水滨。",
            "奋雷轰轰万里春，厚土坼裂穷蛰振。",
            "牙甲戢戢不可数，刬掘谁怕天公嗔。",
            "煑之桉酒美如玉，甘脆入齿馋流津。",
            "荆吴易得梁宋少，二年不食思无因。",
            "岂意今朝忽有遗，不忍独飨呼吾邻。"
        ],
        "title": "文惠师赠新笋",
        "id": "5fc8244a-1ee2-4a2c-9a94-877bc2ac3d44"
    },
    {
        "author": "梅尧臣",
        "paragraphs": [
            "燕马易画，吴牛难图。",
            "马骨隠细牛骨麤，马毛厚密牛毛疎。",
            "麤疎必辨别，细密多模胡。",
            "乃知戴嵩笔，能出韩干徒。",
            "干马精神在缰勒，嵩牛怒斗无牵拘。",
            "昨日何家观小轴，绢虽破烂色不渝。",
            "二头相觞角竞掎，前脚如跪後脚舒。",
            "尾株榻直脊膂蹙，筋力写尽蹄腕殊。",
            "一胜一败又苦似，胜者很逐败者趋。",
            "卷穷赤印置小字，置字乃是陶尚书。",
            "尚书国初人，爱画收几厨。",
            "买时不惜金与帛，帛载牛车钱载馿。",
            "後世儿孙不能保，卖人穷市无须臾。",
            "凡目矜新不重故，千钱酬直皆笑愚。",
            "四牛遂为何氏有，装背入眼天下无。",
            "坐中吾侪趣已异，又喜玄女传兵符。",
            "此本实称阎令画，下笔简细容颜姝。",
            "三人鬼状一牛首，八女二十美丈夫。",
            "黄帝中间荫葩盖，霞扇错玳旌拥朱。",
            "冠服难知岁月远，但见仪卫森清都。",
            "复观鹿台独夫受，妲己不笑何由娱。",
            "酒池肉林骑行炙，剖心斮胫堪悲吁。",
            "数幅吴王宴西子，彩舟张乐当姑苏。",
            "宫娥数百簇高下，鬒髻一一红芙蕖。",
            "黛峯细浪得平远，前对洞庭傍太湖。",
            "商纣夫差可垂诫，历世传翫参盘盂。",
            "雕鹰草木不足记，特咏此事心何如。"
        ],
        "tags": [
            "太湖",
            "洞庭湖"
        ],
        "title": "观何君宝画",
        "id": "1b1370ad-4dae-4571-a1a2-7d6af8e5677e"
    },
    {
        "author": "梅尧臣",
        "paragraphs": [
            "人言少保持家谨，载见西京万石君。",
            "子舍今归浣裙切，里门重戒下车勤。",
            "田园一一能为计，僮仆欣欣亦有闻。",
            "我负洛阳山水久，试因行色寄嵩云。"
        ],
        "title": "送任太博归省西都",
        "id": "d7a7306d-06ee-4393-ab94-88f54bef6698"
    },
    {
        "author": "梅尧臣",
        "paragraphs": [
            "朱旗画舸一百尺，五月长江水拍天。",
            "稳去先应望庐岳，暂来谁复见龙泉。",
            "阁经吏部重为记，山识吴王旧铸钱。",
            "往迹可寻军事少，剩书遗逸附青编。"
        ],
        "tags": [
            "长江"
        ],
        "title": "送少卿张学士知洪州",
        "id": "d63bd222-ccbd-4e3b-ae9b-d0f5911180fb"
    },
    {
        "author": "梅尧臣",
        "paragraphs": [
            "天官乘车建朱旗，赤旛前亚风卷披。",
            "二龙缓驾苍髯垂，印箱傍挈文籍随。",
            "双骖推轭如畏迟，行从冠服多威仪。",
            "水官自有真龙骑，两佐并跨鲸尾螭。",
            "步趋羣吏怪眼眉，云生海面无端涯。",
            "雷部处上相与期，人身兽爪负鼓驰。",
            "後有同类挟且搥，次执电镜风囊吹。",
            "青蛇有角鱼足鬐，上下引导神所施。",
            "地官既失不可知，此画传是阎令为。",
            "设色鲜润笔法奇，绢理腻滑鸡子皮。",
            "吴生龙王多裂隳，八轴展玩忘晨炊。",
            "李成山水晓景移，黄荃花竹雀拥枝。",
            "韩干马本模搭时，神骏都失存毫牦。",
            "日高腹枵眼眦眵，邂逅获见何言疲。",
            "厚谢主翁意不衰，他日饱目看无遗。"
        ],
        "title": "观杨之美画",
        "id": "ef1596ae-b7a8-4be9-8b1d-bf6ed244e000"
    },
    {
        "author": "梅尧臣",
        "paragraphs": [
            "大梁美酒斗千钱，欲饮常被饥窘煎。",
            "经时一滴不入口，漱齿费尽华池泉。",
            "昨日灵昌兵吏至，跪壶曾不候报笺。",
            "赤泥坼封倾瓦盎，母妻共尝婢流涎。",
            "邻家莆萄未结子，引蔓垂过高墙巅。",
            "当街卖杏已黄熟，独堆百颗充盘筵。",
            "老年牙疎不喜肉，况乃下箸无腥膻。",
            "空肠易醉忽酩酊，倒头梦到上帝前。",
            "赐臣苍龙跨入月，不意正值姮娥眠。",
            "无人采顾傍玉兔，便取作腊下九天。",
            "拔毛为笔笔如椽，狂吟一扫一百篇。",
            "其间长句寄东郡，东郡太守终始贤。",
            "切莫汲竭滑公井，留酿此醑时我传。"
        ],
        "title": "李审言遗酒",
        "id": "d8840e55-8255-4a8a-97dc-5c7d25f06078"
    },
    {
        "author": "梅尧臣",
        "paragraphs": [
            "张铙叠吹洞庭外，缘虎带刀蛮帅迎。",
            "且谕汉家绥抚厚，莫言湘守事权轻。",
            "木奴洲近霜包熟，斑竹林昏野鸟鸣。",
            "贾谊宅边寒井在，暂留千骑漱余清。"
        ],
        "tags": [
            "洞庭湖"
        ],
        "title": "送邵郎中知潭州",
        "id": "cd1c8197-a681-4c2a-8345-8dd2dc4f2a9d"
    },
    {
        "author": "梅尧臣",
        "paragraphs": [
            "昔时见子宛丘下，丞相待子知子贤。",
            "子于文字实赡博，海客谩估珠盈船。",
            "欲卖明月一寸魄，虽豪未肯售以钱。",
            "通都大邑忽辨宝，直取不犯骊龙涎。",
            "遂作照乘物，矜夸魏人前。",
            "从兹十二车，光彩生从先。"
        ],
        "title": "送杨叔恬应北京辟",
        "id": "c17cf30a-6255-49ae-b6f5-c4cab7ff38d3"
    },
    {
        "author": "梅尧臣",
        "paragraphs": [
            "拜官江上客，乘马不乘船。",
            "独畏蛟龙浪，将归风雨天。",
            "葛花侵野径，源水入腴田。",
            "君住巴丘下，西山道路连。"
        ],
        "title": "送洪州通判何太博先归新淦",
        "id": "8b8124d3-f70b-4804-87de-5cf70770d3f2"
    },
    {
        "author": "梅尧臣",
        "paragraphs": [
            "老圃夺天时，马通为煦妪。",
            "四月彼种瓜，五月此卖瓠。",
            "阳陂与粪壤，功力且异趣。",
            "瓜迟瓠何早，岂不同雨露。",
            "速利乃在人，争先无晚暮。"
        ],
        "title": "五月七日见卖瓠者",
        "id": "654c5179-5b70-4af8-983f-b75e5406d9d7"
    },
    {
        "author": "梅尧臣",
        "paragraphs": [
            "垤蚁不应雨，鸣鸢不生风。",
            "鬰气若甑炊，初阳如火红。",
            "裸肤汗交流，腯体膏将镕。",
            "龙头费挹酌，犊鼻强遮蒙。",
            "常畏俗物来，去避青莲宫。",
            "广堂铺琉璃，高檐荫梧桐。",
            "廊壁画地狱，狱具镬锯舂。",
            "铁城何焰焰，铁床亦彤彤。",
            "谁知炮烙死活间，传自西域黄面翁。",
            "正类人世苦此热，声利役使亡西东。",
            "京师贵赁几椽舍，穷煎相似聒欲聋。",
            "屋头朝爨作饮食，枕底夕艾驱蚊虫。",
            "宜尔近巷江夫子，赋诗特压尘土中。"
        ],
        "title": "和江邻几景德寺避暑",
        "id": "6dddede4-2b81-404f-9fda-3c90fbe269ef"
    },
    {
        "author": "梅尧臣",
        "paragraphs": [
            "鹿车几两马几匹，轸建朱幡骑彀弓。",
            "雨过短亭云断续，鶑啼高柳路西东。",
            "吕梁水注千寻险，大泽龙归万古空。",
            "莫问前朝张仆射，球场细草绿蒙蒙。"
        ],
        "title": "送赵谏议知徐州",
        "id": "743611f4-4ac0-451e-9963-83f0ae1c70fc"
    },
    {
        "author": "梅尧臣",
        "paragraphs": [
            "青袍会稽掾，采服湘江行。",
            "水馆鱼方美，犀舟枕自清。",
            "鹧鸪啼欲雨，螮蝀见还晴。",
            "风土虽卑湿，醇醪可养生。"
        ],
        "title": "送邵户曹随侍之长沙",
        "id": "398badfc-cfe0-4b20-bf97-ab8b014a4d2e"
    },
    {
        "author": "梅尧臣",
        "paragraphs": [
            "平生交友泪，又哭寝门前。",
            "鲁叟不言命，楚人空问天。",
            "月沉沧海底，星陨太微边。",
            "莫恨终埋没，文章自可传。"
        ],
        "title": "晨起裴吴二直讲过门云凤阁韩舍人物故作五章以哭之  其一",
        "id": "5857a981-6181-4e5c-b331-99874fe06a20"
    },
    {
        "author": "梅尧臣",
        "paragraphs": [
            "使虏尝专对，江湖谪几年。",
            "始看还近侍，遽此隔重泉。",
            "沃酒酒空满，托词词谩传。",
            "视予犹手足，莫怪独潸然。"
        ],
        "title": "晨起裴吴二直讲过门云凤阁韩舍人物故作五章以哭之  其二",
        "id": "bfda9825-a816-40fa-8555-5f0cb54f24a9"
    },
    {
        "author": "梅尧臣",
        "paragraphs": [
            "算数曾无据，仁人亦莫闻。",
            "很愚多至老，兰桂苦先焚。",
            "不竟千秋恨，还如万里分。",
            "临风一号恸，易散日边云。"
        ],
        "title": "晨起裴吴二直讲过门云凤阁韩舍人物故作五章以哭之  其三",
        "id": "189c03fa-ddc1-4239-9e5e-7c9a29e3eb1b"
    },
    {
        "author": "梅尧臣",
        "paragraphs": [
            "昨时宾晏地，今见繐纬遮。",
            "栖室那因鵩，从杯不为蛇。",
            "曾无越人术，意起汉臣嗟。",
            "明日东城陌，悲凉後部笳。"
        ],
        "title": "晨起裴吴二直讲过门云凤阁韩舍人物故作五章以哭之  其四",
        "id": "5c3f2a93-fb4f-43bd-92c2-4717001db257"
    },
    {
        "author": "梅尧臣",
        "paragraphs": [
            "晓陌行车过，交相叹且惊。",
            "荀龙闻一蜕，穆骏失全鸣。",
            "不复中书直，空余左史成。",
            "绪言犹在耳，尚想见平生。"
        ],
        "title": "晨起裴吴二直讲过门云凤阁韩舍人物故作五章以哭之  其五",
        "id": "7f9764f5-08ab-478a-b5e6-63f20bf6beef"
    },
    {
        "author": "梅尧臣",
        "paragraphs": [
            "文章与功业，有志不能成。",
            "尝以隮高位，终然屈大名。",
            "遗风犹可见，逝水更无情。",
            "归卜青乌垄，韩城苦雾平。"
        ],
        "title": "闻高平公殂谢述哀感旧以助挽歌三首  其一",
        "id": "b7fc422b-625b-4622-96ac-6a7fdb72fdd5"
    },
    {
        "author": "梅尧臣",
        "paragraphs": [
            "京洛同逃酒，单袍跨马归。",
            "明朝各相笑，此分不为稀。",
            "公既参炉冶，予将事蕨薇。",
            "悲哀无以报，有涕向风挥。"
        ],
        "title": "闻高平公殂谢述哀感旧以助挽歌三首  其二",
        "id": "de481383-3cbc-4070-a633-aa316051de99"
    },
    {
        "author": "梅尧臣",
        "paragraphs": [
            "一出屡更郡，人皆望酒壶。",
            "俗情难可学，奏记向来无。",
            "贫贱常甘分，崇高不解谀。",
            "虽然门馆隔，泣与众人俱。"
        ],
        "title": "闻高平公殂谢述哀感旧以助挽歌三首  其三",
        "id": "1f26ffd4-49df-47e1-bb7a-5cf8cc18b98c"
    },
    {
        "author": "梅尧臣",
        "paragraphs": [
            "夫人有贤子，往岁谪夷陵。",
            "欲使无愁鬰，怡然见寝兴。",
            "外词阳磊磊，内畏实兢兢。",
            "隮寿复终贵，共为时所称。"
        ],
        "title": "欧阳郡太君挽歌二首  其一",
        "id": "9add83f1-de28-45a3-9da4-d63a69e18078"
    },
    {
        "author": "梅尧臣",
        "paragraphs": [
            "当时丈人殁，虽少守孤儿。",
            "以及成名誉，何尝厌藿藜。",
            "暮年终飨福，阴骘不应欺。",
            "莫使碧江上，独传陶母碑。"
        ],
        "title": "欧阳郡太君挽歌二首  其二",
        "id": "a41d9220-d3ad-4a4f-849d-6bf824bbbc8c"
    },
    {
        "author": "梅尧臣",
        "paragraphs": [
            "江南飞鼠拔长尾，劲健颇胜中山毫。",
            "其间又有苍鼠须，入用不数南鸡毛。",
            "二物缓急岂常获，捕刺徒尔操蛮刀。",
            "旧藏已赠蔡夫子，报君松管何萧骚。"
        ],
        "title": "依韵和石昌言学士求鼠须笔之什鼠须鼠尾者前遗君谟今以松管代赠",
        "id": "e5e3e3a4-ce58-427f-912a-fd817fc7b121"
    },
    {
        "author": "梅尧臣",
        "paragraphs": [
            "大梁车马地，尘土飞百尺。",
            "贤愚走其间，朝暮不见迹。",
            "北望天波门，垣垣宗室宅。",
            "宗室令王孙，爱书轻玉帛。",
            "华宇何深沈，但闻列图籍。",
            "曲房有窈窕，空自事眉额。",
            "体胖生粹和，安在处岩石。",
            "古来为善乐，岂以歌钟适。"
        ],
        "title": "邃隠堂",
        "id": "7af57be3-625c-4e6e-98da-fba283656bfb"
    },
    {
        "author": "梅尧臣",
        "paragraphs": [
            "文章如涂金，光彩发美器。",
            "所宜玉石间，模写传千祀。",
            "坚坚孝子心，森森柏庭閟。",
            "岂与石麒麟，原傍斗苍翠。"
        ],
        "title": "读永叔所撰薛云卫碣",
        "id": "fbb4c278-4cc0-41ee-8dd9-896e88a24d9d"
    },
    {
        "author": "梅尧臣",
        "paragraphs": [
            "青松抽干龙鳞细，秋兔束毫鸡距尖。",
            "杨子拟经聊以赠，蜀麻江楮报何嫌。"
        ],
        "title": "和石昌言以蜀笺南笺答松管之什",
        "id": "23d519fd-750c-4a5d-8166-f675cc1fcef3"
    },
    {
        "author": "梅尧臣",
        "paragraphs": [
            "南方赤蚁大若象，潜荒穴洞人莫逢。",
            "天公合雨不决雨，从横乱出将自封。",
            "侵疆凌壤坏城市，战斗亿倍南柯雄。",
            "尝闻穿山食此物，此物既大非常凶。",
            "张舌流涎莫可饵，枉啄不怕长戈舂。",
            "今令智者以智取，即见蚳醢传太宫。",
            "因而使知祸福理，天子下令云从龙。"
        ],
        "title": "赤蚁辞送杨叔武广南招安",
        "id": "2d320c43-c281-406a-8ef4-f381e2a5867b"
    },
    {
        "author": "梅尧臣",
        "paragraphs": [
            "子鱼一尾不曾有，又诺毘陵苍鼠毫。",
            "细粒吴粳谁下咽，尖头越管底能操。"
        ],
        "title": "走笔戏邵兴宗",
        "id": "cb669fcc-a6b1-4147-964a-68c50b33ebbb"
    },
    {
        "author": "梅尧臣",
        "paragraphs": [
            "莫问褒中道路难，襄阳直上几重滩。",
            "苍烟古柏汉高庙，落日荒茅韩信坛。",
            "出水槎头一丝挂，穿虹雨脚两桥残。",
            "土风大抵如南国，期会先时俗自安。"
        ],
        "title": "送李中舍袭之宰南郑",
        "id": "0266107b-3ae6-4fed-ac2e-8fa862361ebc"
    },
    {
        "author": "梅尧臣",
        "paragraphs": [
            "昔向南阳忆洛阳，秋橙初熟半林黄。",
            "车过白水沙痕阔，鴈落钳卢稻穟长。",
            "废垒汉碑金刻字，古原秦冢石为羊。",
            "太平羽檄何曾有，宾主相欢菊荐觞。"
        ],
        "title": "送王察推缜之邓州",
        "id": "08a1f3ce-b19e-41b0-8153-8202770072bf"
    },
    {
        "author": "梅尧臣",
        "paragraphs": [
            "天池鲫鱼长一尺，鳞光鬣动杨枝磔。",
            "西城隠吏江东客，昼日驰来夺炎赫。",
            "冷气射屋汗收额，便教斫脍倾大白。",
            "我所共乐仲与伯，羡君赴约笑哑哑。",
            "持扇已见飞鸾翮，欲往从之云雾隔。"
        ],
        "title": "戏酬高员外鲫鱼",
        "id": "a7060a65-10cd-4443-bbac-80e315dbe4db"
    },
    {
        "author": "梅尧臣",
        "paragraphs": [
            "丞相初得君，有志重儒术。",
            "乃言天下士，徒此占清秩。",
            "遂惩衒鬻人，忝冒十八七。",
            "进君天禄阁，比众为第一。",
            "又荐王张韩，恬可与君匹。",
            "吾侪宜惭羞，空自预朝韠。",
            "欲归无田园，强住枉岁日。",
            "值君乘高轩，西望函谷出。",
            "当时迎长卿，书史传未悉。",
            "车驰及襁负，千万今可诘。",
            "老农喜君来，田租不妄率。",
            "织妇喜君来，缣机当俟毕。",
            "府胥喜君来，督责去暴抶。",
            "疾苦无不求，前人唯法律。",
            "昼锦荣既浮，康民美方溢。",
            "真为丈夫志，岂是名过实。"
        ],
        "title": "送何济川学士知汉州",
        "id": "630d8e1a-742b-48e3-b27b-ac7554cbb7c2"
    },
    {
        "author": "梅尧臣",
        "paragraphs": [
            "饮余晨露吸余风，噪遍高枝为俗聋。",
            "欲比伯夷清已甚，不餐周粟腹常空。"
        ],
        "title": "依韵和达观师闻蝉",
        "id": "0cdd78f3-eca9-4d56-bdce-42b4dc76602e"
    },
    {
        "author": "梅尧臣",
        "paragraphs": [
            "急雨射瓦瓦欲裂，猛吹驱热热斗歇。",
            "西北日脚云犹遮，东南树头虹未灭。",
            "燕子健翅翩翩时，蜻蜓困立塘蒲折。"
        ],
        "title": "西水门晚遇雨",
        "id": "0872e6ad-ba45-4da2-8868-825c9346ca14"
    },
    {
        "author": "梅尧臣",
        "paragraphs": [
            "天子岁尝龙焙茶，茶官催摘雨前牙。",
            "团香已入中都府，斗品争传太傅家。",
            "小石冷泉留早味，紫泥新品泛春华。",
            "吴中内史才多少，从此莼羹不足夸。"
        ],
        "title": "依韵和杜相公谢蔡君谟寄茶",
        "id": "e85f6e3f-b03f-4c8b-8d49-67b612bc1b3a"
    },
    {
        "author": "梅尧臣",
        "paragraphs": [
            "唯是圃人巧，非关元化偏。",
            "折条违物理，迁艳得花权。",
            "美女嫁寒壻，丑株生极妍。",
            "世间多妄合，吾不谓之然。"
        ],
        "title": "依韵和接花",
        "id": "a35fc01a-b7b1-4175-9e7f-ea964729b062"
    },
    {
        "author": "梅尧臣",
        "paragraphs": [
            "混混拍堤瓜蔓水，轩轩衔尾挂樯船。",
            "使君东下只朝夕，父老走迎无後先。",
            "古堞秋耕拾铜镞，长淮瀑雨入壕莲。",
            "鸣猿舞鹤仍持去，不忆承明夜直眠。"
        ],
        "title": "送石昌言学士",
        "id": "5b595d26-2dc4-47f3-ae86-abfd14edd099"
    },
    {
        "author": "梅尧臣",
        "paragraphs": [
            "大梁国南门，驲骑方腾趋。",
            "波波一何急，蛮寇围番禺。",
            "番禺本无备，前頼魏大夫。",
            "大夫筑子城，今得守以须。",
            "兵虽不满万，闭壁堪指呼。",
            "老幼转木石，壮健操矛弧。",
            "廪库得以完，日月不易图。",
            "城中旧无井，魏凿安辘轳。",
            "魏由飞语去，不使立外郛。",
            "古称时有待，浅薄皆谓纡。",
            "曲突与烂额，看取报功殊。"
        ],
        "title": "书南事",
        "id": "2ee69c3f-8024-456e-8268-f31675d32f9b"
    },
    {
        "author": "梅尧臣",
        "paragraphs": [
            "霜前江水磨碧铜，岸背菱叶翘赤虫。",
            "吴郎鬓丝生几缕，不羞月上扶桑东。",
            "羞见清波照人影，去时黑发吹春风。",
            "五年归来妇应喜，从此不问西飞鸿。"
        ],
        "title": "送吴照邻都官还江南",
        "id": "20bf88e1-03b3-4ce5-aa90-263b5a7b3a8e"
    },
    {
        "author": "梅尧臣",
        "paragraphs": [
            "黄金画车屋，韦絮缘车轮。",
            "牵以五采丝，藉以刺绣茵。",
            "出入长信宫，昼夜将谁亲。",
            "所亲美且少，玉颊丹砂唇。",
            "殷罗缝轻襦，明珠攒缁巾。",
            "半醉卧车中，侍婢蹑行尘。",
            "忆昔广明亭，将军爱怜频。",
            "便房不使殉，易宠在兹辰。",
            "嗣侯喜驱逐，平乐多从宾。",
            "青丝穿五铢，累室贮百珍。",
            "欢与子都异，矫与子都均。",
            "用财粪土掷，吐气日月踆。",
            "天地可齐久，祸患岂有因。",
            "秋风茂陵下，苍藓上骐驎。"
        ],
        "title": "冯子都诗",
        "id": "c179bf84-42fd-4f7b-9ee0-96ecefc9e497"
    },
    {
        "author": "梅尧臣",
        "paragraphs": [
            "白日落我前，明月随我後。",
            "流光如有情，徘徊上高柳。",
            "高柳对寝亭，风影乱疎牖。",
            "我马卧其傍，我仆倦搘肘。",
            "寂寂重门扃，独念家中妇。",
            "乳下两小儿，夜夜啼向母。",
            "问爷若个边，天性已见厚。",
            "不嗟羁枕孤，不愧栖禽偶。",
            "内有子相忆，外有月相守。",
            "何似长征人，沙尘听刁斗。"
        ],
        "title": "七月十六日赴庾直有怀",
        "id": "3f94e5b8-71f2-433f-9b8d-b1a6de3c7146"
    },
    {
        "author": "梅尧臣",
        "paragraphs": [
            "猬毛苍苍磔不死，铜盘矗矗钉头生。",
            "吴鸡斗败绛帻碎，海蚌抉出真珠明。",
            "磨沙漉水莩殻滑，斫桂煮釜风波声。",
            "齿如编贝嚼明月，曼倩不复饥肠鸣。",
            "莫论一斛贵与贱，堂上狼藉无由行。"
        ],
        "title": "采芡",
        "id": "de430ee5-74f8-4ce0-81ef-921845f7b936"
    },
    {
        "author": "梅尧臣",
        "paragraphs": [
            "庭中碧石盎，上结三重山。",
            "飞光入酒杯，舞翠生髻鬟。",
            "竹林眠黄麞，莎径欠白鹇。",
            "主人无倦情，窗户不须关。"
        ],
        "title": "史氏南轩",
        "id": "8c87ecfc-08f2-4b93-b2d2-407abed4724c"
    },
    {
        "author": "梅尧臣",
        "paragraphs": [
            "河隍多宿兵，兵食固所须。",
            "幸时不战斗，畜养安可无。",
            "古兴十万师，七十万家辍耕锄。",
            "今来岁调饷，且与往昔殊。",
            "不使民转挽，但使民归租。",
            "急缓实塞下，商贾以利趋。",
            "关西河东亦如此，军食虽足民实虚。",
            "公乎抱长才，当有所画谟。",
            "应不贷内府，重锦象牙明月珠。",
            "边城预自足，宁待临事谕。",
            "莫令汉庭臣，独言桑大夫。"
        ],
        "title": "送河北转运使陈修撰学士",
        "id": "4482d2cc-980a-4e68-aa6a-8382e9429720"
    },
    {
        "author": "梅尧臣",
        "paragraphs": [
            "秋池对门莲子枯，野壁剥月蜗涎涂。",
            "庭中两株石楠树，上有山鸟长相呼。",
            "当时联巢接飞者，一落梁宋一海隅。",
            "扶桑日枝几千尺，光彩不独生阳乌。"
        ],
        "title": "奉和寄宣州广教文鉴师",
        "id": "36beacfd-3616-421f-8c88-90d38eda9012"
    },
    {
        "author": "梅尧臣",
        "paragraphs": [
            "从来戎马地，飨士日椎牛。",
            "介胄奉儒服，诗书参将谋。",
            "陇云连塞起，渭水入关流。",
            "岂似瀛洲下，穷年事校雠。"
        ],
        "title": "送陆介夫学士通判秦州",
        "id": "3596a8ae-a44e-4b3f-a278-0f784d96f0a1"
    },
    {
        "author": "梅尧臣",
        "paragraphs": [
            "苍壁束江流，孤军水上头。",
            "蛟龙惊鼓角，云雾裛衣裘。",
            "午市巴姑集，危滩楚客愁。",
            "使君才笔健，当似白忠州。"
        ],
        "title": "送徐君章秘丞知梁山军",
        "id": "109e6ee5-d42b-450a-ad0a-b44128bd2fff"
    },
    {
        "author": "梅尧臣",
        "paragraphs": [
            "陈王苑里望空虚，吴客风前忆具区。",
            "横阁渐看河影转，绕枝还见鹊惊无。",
            "虫催织妇机成素，露逼鲛人泪作珠。",
            "才比陶潜无用处，纱巾时任酒沾濡。"
        ],
        "title": "依韵和秋夜对月",
        "id": "51f14635-7cc7-48fd-b857-3aa4ec50cac5"
    },
    {
        "author": "梅尧臣",
        "paragraphs": [
            "鬓丝不是吴蚕吐，未到吴中已成缕。",
            "清肠无蠒自能生，穷愁便织连今古。",
            "论兵说剑三十秋，乃知功名难强取。",
            "往往横遭年少轻，好在驱车海边去。",
            "海边郡民迎太守，黍作壶浆牛作脯。",
            "剩持盐豉煮紫莼，卵色椀宽光欲舞。",
            "试寻陆机旧时迹，画舟乌榜穿平浦。",
            "秋草宅荒闻杜鹃，应暂徘徊解腰组。"
        ],
        "title": "送令狐宪周度支知秀州",
        "id": "4d0a201a-0531-4a04-a7a4-7fadce1f7dca"
    },
    {
        "author": "梅尧臣",
        "paragraphs": [
            "日月昼夜明，中匿暗霭物。",
            "前世有奇疾，五日瞑未殁。",
            "大夫家臣惧，鹊来视之脉不汨。",
            "尝闻秦缪公，奄奄往帝所，甚乐岂苍卒。",
            "及乎七日寤，事与此无咈。",
            "果然踰二日，觉语汝忽忽。",
            "从帝游钧天，天乐声扬动心骨。",
            "有熊欲援我，我时不敢咄。",
            "帝命我射之，熊死罴来突。",
            "又射又死罴，帝喜笑嗢嗢。",
            "二笥皆有副，拜赐未及发。",
            "见儿在帝侧，帝属翟犬一。",
            "曰俟子壮与，虽得都未悉。",
            "复思古虞舜，勋德如白日。",
            "将以其胄女，而为七世匹。",
            "是时董安于，受言藏既密。",
            "遂陈鹊所云，锡田嘉彼术。",
            "他日驾四牡，桓桓兵卫出。",
            "矫立道上人，不避从者叱。",
            "愿言谒主君，见子光隘溢。",
            "请君去左右，且闻君始疾。",
            "臣实在帝傍，颇有良可诘。",
            "诘见我何为，见君射熊罴，命中皆不失。",
            "是且曷谓然，晋难其可述。",
            "赐笥与属犬，解讲见终必。",
            "问姓欲以官，欻怳不见质。",
            "姑布子卿能相人，翟婢贱儿真将帅。",
            "驰上常山得宝符，主君自此知无恤。",
            "北登夏屋邀大王，铜枓厨人击王卒。",
            "夫子姊呼天，摩笄自杀向山窟。",
            "今传所死山，摩笄名不没。",
            "其後竹书留两节，丹砂写素智氏灭。",
            "呜呼人事非偶然，满饮琉璃耳方热。"
        ],
        "title": "寤寐谣",
        "id": "7b0a181a-5493-4ac0-ba2d-ecfc4d8d9e9a"
    },
    {
        "author": "梅尧臣",
        "paragraphs": [
            "飘风西北至，树苦万繂牵。",
            "君家三古桧，繁根龙蛇缠。",
            "其固谓不拔，朱栏拥青砖。",
            "今同秀林木，摧倒谁复怜。",
            "安得百力士，扶持尚可全。",
            "慎勿伐作薪，岂无庭燎然。"
        ],
        "title": "和曹光道风拔三桧",
        "id": "75d4c9a4-a3ad-4edc-8729-f62ac22d62f6"
    },
    {
        "author": "梅尧臣",
        "paragraphs": [
            "主人劝客饮，劝客无夭妍。",
            "欲出古时物，先请射以年。",
            "我料孔子履，久化武库烟。",
            "固知陶氏梭，飞朱风雨天。",
            "世无轩辕镜，百怪争後先。",
            "复闻丰城剑，已入平津渊。",
            "聊雠二百载，傥有书画传。",
            "嗢呼纔十一，便可倾觥船。",
            "探怀发二宝，太公新室钱。",
            "独行齐大刀，鎌形末环连。",
            "文存半辨齐，背有模法圆。",
            "次观金错刀，一刀平五千。",
            "精铜不蠹蚀，肉好钩婉全。",
            "为君举酒尽，跨马月娟娟。"
        ],
        "title": "饮刘原甫家原甫怀二古钱劝酒其一齐之大刀长五寸半其一王莽时金错刀长二寸半",
        "id": "8fed9f0f-c552-4ad8-8b0e-4018a615a3e1"
    },
    {
        "author": "梅尧臣",
        "paragraphs": [
            "旧友尹师鲁，尝作送子文。",
            "文存人已殁，行复我何云。",
            "平时为郡尉，遐方宜抚军。",
            "定过杨雄宅，野鹤自成羣。"
        ],
        "title": "送嘉州监押曹供奉",
        "id": "e2890412-5065-445c-82f2-b40684c59d25"
    },
    {
        "author": "梅尧臣",
        "paragraphs": [
            "陶潜九月九，无酒望白衣。",
            "何言先一日，双榼忽我归。",
            "借问遗酒谁，天宗分日晖。",
            "明当酌大斗，黄菊羔醅肥。",
            "李贺诸王孙，作诗字欲飞。",
            "闻多锦囊句，将报惭才微。"
        ],
        "title": "答仲源太傅八日遗酒",
        "id": "9fa89e5d-40a0-4c80-b903-4534eb0f94e6"
    },
    {
        "author": "梅尧臣",
        "paragraphs": [
            "山头孤石望来久，天外行人今独归。",
            "药囊自有留生术，不管淮南木叶飞。"
        ],
        "title": "送张生还和州",
        "id": "b6bb01b2-021f-4bcc-b662-7e8a48456f70"
    },
    {
        "author": "梅尧臣",
        "paragraphs": [
            "九月秋风急，三川苦雾迷。",
            "卜邙新隧启，度巩短箫齐。",
            "宝剑知终合，灵蟾已陨西。",
            "松门来会葬，车马几千蹄。"
        ],
        "title": "李康靖少傅夫人挽词二首  其一",
        "id": "b9d8ec97-a40c-4f30-b77e-e63fd8846664"
    },
    {
        "author": "梅尧臣",
        "paragraphs": [
            "板舆曾至郑，灵輤此归周。",
            "行哭人增慕，凝茄月正秋。",
            "九原开祔穴，故土覆新丘。",
            "岁晏寒松下，茅苫孝子留。"
        ],
        "title": "李康靖少傅夫人挽词二首  其二",
        "id": "1673a54b-1758-42ca-a14c-bf638a0bf87f"
    },
    {
        "author": "梅尧臣",
        "paragraphs": [
            "吴会未探穴，广陵先看潮。",
            "横江百马怒，卷海万鼙嚣。",
            "舟楫凌湍发，鱼龙接浪跳。",
            "薄言增勇气，少当举山瓢。"
        ],
        "title": "送韩文饶寺丞宰萧山",
        "id": "356af491-b384-4805-86fb-58c0e621e42f"
    },
    {
        "author": "梅尧臣",
        "paragraphs": [
            "黄铜弩牙金错花，银阑线齿如排沙。",
            "上立准度可省括，箭沟三道前直窊。",
            "其度四寸寸五刻，鋈光历历无纤差。",
            "蔡侯出此问谁得，往年客遗来琅琊。",
            "琅琊筑城穿厚壤，既获磨洗争传夸。",
            "莫知岁月孰制作，精妙近世应难加。",
            "发机高下在分刻，今人妄射功仍赊。",
            "愿侯拟之起新法，勿使边兵死似麻。"
        ],
        "title": "蔡君谟示古大弩牙",
        "id": "84d8ef01-3d89-4715-9e8b-92b1b673adc3"
    },
    {
        "author": "梅尧臣",
        "paragraphs": [
            "华省切星斗，沉沉严燕房。",
            "秋风茂陵孙，种菊烂生光。",
            "天晴蝴蝶飞，上下舞双黄。",
            "刘郎才笔豪，移榻吟在傍。",
            "日晚吏已散，残景上粉墙。",
            "有酒无饮伴，掇英襟裾香。",
            "还思陶渊明，弃官归柴桑。",
            "东篱独此物，盈把恨无觞。",
            "頼有白衣来，好事遗壶浆。",
            "适意各一时，岂乏同舍郎。"
        ],
        "title": "和刘原甫省中新菊",
        "id": "5fc9a451-cb5d-4d99-a40e-d0f2c6c61d26"
    },
    {
        "author": "梅尧臣",
        "paragraphs": [
            "秋鸿声涩秋弦苦，涂金博山烟夜吐。",
            "寂历虚堂灯晕生，谁人共听西窗雨。"
        ],
        "title": "依韵和仲源独夜吟",
        "id": "ae19c244-0d20-4bba-bc14-954db2ac4d3a"
    },
    {
        "author": "梅尧臣",
        "paragraphs": [
            "仙人采玉驱雄龙，列山剖璞青腔空。",
            "因邃为堂曲为室，石乳溜壁光玲珑。",
            "僊归龙去草树长，蔽翳不复人踪通。",
            "指疆买墅下峯下，洗斸务欲险怪穷。",
            "蛇鳞鹿迹尚莫到，安问樵老诸牛童。",
            "古今未得君独得，万景付与由天公。",
            "何当归来敛头角，任从宝气生白虹。",
            "阴溪浅水菖蒲绿，下有虾蟆双眼红。",
            "及时佐酒斫两股，勿使更入明月中。"
        ],
        "title": "寄题周敦美琨瑶洞",
        "id": "70cceaf5-3edc-4036-9661-27296324de4b"
    },
    {
        "author": "梅尧臣",
        "paragraphs": [
            "大盘小盘堆明珠，海估眩目迷精麤。",
            "斗量入贡由掇拾，未必一一疵颣无。",
            "不贡亦自有光价，此等固知鱼目殊。",
            "许生怀文颇所似，暂抑安用频增吁。",
            "倚门老母应日望，霜前稻熟舂红稃。",
            "归来烂炊多酿酒，洗荡幽愤倾盆盂。",
            "九卿有命不愁晚，朱邑当年是啬夫。"
        ],
        "title": "许生南归",
        "id": "eeb59803-07e0-4a64-99b9-db387f3ca6a1"
    },
    {
        "author": "梅尧臣",
        "paragraphs": [
            "蒺藜已枯天马归，嫩蜡笼黄霜冒干。",
            "不比江南楂柚酸，橐驼载与吴人看。"
        ],
        "title": "得沙苑榅桲戏酬",
        "id": "1c0635ea-affa-4ac7-a6d7-955583711938"
    },
    {
        "author": "梅尧臣",
        "paragraphs": [
            "淘青研朱画屋梁，黄漆柏障连曲房。",
            "日晖月色不须照，了了自可窥毫芒。",
            "夕阴花敛似欲病，飞鸟不惊乌帽郎。",
            "深山穷谷谩幽僻，喜得吴侬是药囊。"
        ],
        "title": "寄题杭州广公法喜堂",
        "id": "54cba0f3-e8a7-4d90-9474-8ff59e64bb17"
    },
    {
        "author": "梅尧臣",
        "paragraphs": [
            "赤萍纔落邓林外，青铜半磨傍露明。",
            "飞光斜入了不隔，坐卧一榻琉璃平。",
            "西方古胡黄金质，贝叶传写乌行横。",
            "谓晓此教居此轩，满壁图画遥峯生。"
        ],
        "title": "题满公僧录西明轩",
        "id": "d1c403ec-75e4-4e09-9617-3f3f2a49492a"
    },
    {
        "author": "梅尧臣",
        "paragraphs": [
            "苍苍开幽林，峯岭日相对。",
            "云归垂衣缨，泉落响环佩。",
            "仕宦虽有负，耳目得以贷。",
            "俯仰宇宙中，晏然维进退。"
        ],
        "title": "寄题抚州戴秀才息心亭",
        "id": "0761b71f-775d-43d5-8435-2bdcd5ee4d0c"
    },
    {
        "author": "梅尧臣",
        "paragraphs": [
            "三江卑湿地，北客宦游稀。",
            "雾气多成雨，云蒸易损衣。",
            "白醪烧瓮美，黄雀下田肥。",
            "未辨殊方语，山歌半是非。"
        ],
        "title": "送临江军监军李太博",
        "id": "e9b31d86-fc79-4051-8784-34f050c21b31"
    },
    {
        "author": "梅尧臣",
        "paragraphs": [
            "蜀州海棠胜两川，使君欲赏意已猛。",
            "春露洗开千万株，燕脂点素攒细梗。",
            "朝看不足暮秉烛，何暇更寻桃与杏。",
            "青泥剑栈将度时，跨马莫辞霜气冷。"
        ],
        "title": "道损司门前日过访别且云计程二月到郡正看暗恶海棠颇见太守风味因为诗以送行",
        "id": "df96aeb7-9815-4a70-92e6-df499ca548ee"
    },
    {
        "author": "梅尧臣",
        "paragraphs": [
            "朝从雪窦请，暮卷云衲轻。",
            "莫问居士病，自从他方行。",
            "吴霜点髭根，海乌随众迎。",
            "安隠彼道场，万事都忘情。"
        ],
        "title": "送雪窦长老昙颖",
        "id": "7e24dc4e-bd04-4e64-9d7a-8cd743ce6be5"
    },
    {
        "author": "梅尧臣",
        "paragraphs": [
            "霜落水未落，令君将度河。",
            "农耕休叱耒，女织罢鸣梭。",
            "赤帻驱亭长，丹砂挈印窠。",
            "无惭浚仪政，才比陆云多。"
        ],
        "title": "送襄邑知县杜君懿太博",
        "id": "0b020757-7543-4d79-9fd5-90adfa3c0f69"
    },
    {
        "author": "梅尧臣",
        "paragraphs": [
            "太守登车时，我病不能出。",
            "遥期玩海棠，度险马屡叱。",
            "唯畏行迈迟，恶欲及春日。",
            "何为爱此花，曾非桃杏匹。",
            "生红浓复浅，瘦蔕修且密。",
            "湖傍几十树，雕盘拥新漆。",
            "酒倾瑠璃盆，月上欢未毕。",
            "县官同远宦，簿领无督诘。",
            "刻意咏芳菲，追补李杜失。"
        ],
        "title": "送晋原乔主簿",
        "id": "9e68022c-029f-46fe-b3dd-589625b81b07"
    },
    {
        "author": "梅尧臣",
        "paragraphs": [
            "曾非雀与鼠，何彼大仓为。",
            "狐裘破不温，黄狗补其皮。",
            "霜花逐落月，缀在枯槁枝。",
            "予年过五十，瘦寝冰生肌。"
        ],
        "title": "十一月十三日病後始入仓",
        "id": "6df12e0d-3ce5-4acb-9dcb-22496ae40f74"
    },
    {
        "author": "梅尧臣",
        "paragraphs": [
            "昔闻廉叔度，能使民多裤。",
            "多裤非或贪，持新不忘故。",
            "嗟嗟亦王官，奚自门阀污。",
            "中府中纹绫，袖之呼马去。",
            "左右即其私，邀索乃就捕。",
            "三公出死狗，训导能有素。",
            "今同窃鈇者，见尔皆此趣。"
        ],
        "title": "闵尚衣盗裤",
        "id": "a7897fbe-c004-4d3d-9b7e-d13fd00b5806"
    },
    {
        "author": "梅尧臣",
        "paragraphs": [
            "已哉胡夫人，其寿七十余。",
            "其子哀母死，一夕髭皓如。",
            "髭白发亦白，长号守茅庐。",
            "扶棺埋吴云，来会倾市墟。",
            "谁复向寒月，卧冰求鲤鱼。"
        ],
        "title": "胡夫人挽歌",
        "id": "56e32de6-6389-40e2-82b4-a4b7c3eb2e8a"
    },
    {
        "author": "梅尧臣",
        "paragraphs": [
            "金山寺僧作咸豉，南徐别乘马不肥。",
            "大梁贵人与年少，红泥罂盎鸟归飞。",
            "我今老病寡肉食，广文先生分遗微。"
        ],
        "title": "裴直讲得润州通判周仲章咸豉遗一小缾",
        "id": "14934930-a361-4dbe-973c-450684347f45"
    },
    {
        "author": "梅尧臣",
        "paragraphs": [
            "绿橘似甘来太学，大梨如水出咸阳。",
            "莫将多少为轻重，试擘霜包几瓣香。"
        ],
        "title": "赠裴直讲水梨二颗言太尠答吴柑三颗以为多走笔呈之",
        "id": "a5ee7d23-24ab-4cc5-8b9a-ff212d1d3aaa"
    },
    {
        "author": "梅尧臣",
        "paragraphs": [
            "长堤冻柳不堪折，穷腊使君单骑行。",
            "苏合轻裘霜莫犯，铜牙大弩吏先迎。",
            "山旁楚贾连樯泊，水上禹书寒磬清。",
            "试向郡楼东北望，烟波千里月临城。"
        ],
        "title": "送乐职方知泗州",
        "id": "2314fb1b-728b-4926-9a42-0c69200ba46e"
    },
    {
        "author": "梅尧臣",
        "paragraphs": [
            "海神不朝雪不作，大梁尘土蔽天高。",
            "道傍牛喘复谁问，佛寺吹螺空唱嚎。",
            "相公跪香恬且佚，陛下减膳心焦劳。",
            "因君试墨偶有激，勇辞壮笔挥长刀。",
            "予无奈何亦思饮，饮竭罂瓮从餔糟。"
        ],
        "title": "和刘原甫十二月十日试墨",
        "id": "d918e83b-ece1-4b1a-8353-f980ce37dff6"
    },
    {
        "author": "梅尧臣",
        "paragraphs": [
            "三日朔风吹暗沙，蛟龙卷起喷成花。",
            "花飞万里夺晓月，白石烂堆愁女娲。",
            "大明广庭踏朝驾，雉尾不扫黏宫靴。",
            "宫中才人承圣颜，捧觞称寿呼南山。",
            "三公免责百姓喜，斗酒十千谁复悭。"
        ],
        "title": "十二月十三日喜雪",
        "id": "d102b67e-ec71-44d0-979c-4a4405801908"
    },
    {
        "author": "梅尧臣",
        "paragraphs": [
            "西河风俗厚，尚翅古所闻。",
            "子夏有遗庙，干木有遗坟。",
            "太守下车日，当先此二君。",
            "不必汾水上，秋风看雁羣。"
        ],
        "title": "送刘职方知汾州",
        "id": "69729e5e-edc3-4c54-b9c5-f1c54200a830"
    },
    {
        "author": "梅尧臣",
        "paragraphs": [
            "堤上残风雪，桥边盛酒楼。",
            "据鞍衰意尽，倚槛艳歌留。",
            "海月开金鉴，河冰卧玉虬。",
            "当年洛阳醉，偏忆董糟丘。"
        ],
        "title": "十三日雪後晚过天汉桥堤上行",
        "id": "9774afd9-1ba5-4992-819b-d9f7942bfcbf"
    },
    {
        "author": "梅尧臣",
        "paragraphs": [
            "骅驹西行四千里，直度经桥百寻水。",
            "石上菖蒲未见花，蒙顶茶牙初似觜。",
            "采时应忆故园春，故园开焙亦思人。",
            "其间杜鹃不中听，掩耳聊看锦雉驯。",
            "青崖鞭垂瘦蛇尾，仙人掐节随鳞起。",
            "斫取他年跨马归，剑栈秦山多折棰。"
        ],
        "tags": [
            "庐山"
        ],
        "title": "送崔黄臣殿丞之任庐山",
        "id": "48372cbb-8a62-4362-a7c1-036b6a3b51da"
    },
    {
        "author": "梅尧臣",
        "paragraphs": [
            "只见吴牛事水田，只见黄犂负车轭。",
            "今牵大车同一羣，又与骡馿走长陌。",
            "卬头阔步尘蒙蒙，不似缓耕泥洦洦。",
            "一一夜眠头向南，越鸟心肠谁辨白。"
        ],
        "title": "十九日出曹门见水牛拽车",
        "id": "a98e7eff-130e-411e-8f4c-60918697be38"
    },
    {
        "author": "梅尧臣",
        "paragraphs": [
            "雪游如梨园，风撼梨花落。",
            "骅骝骧首时，杳杳闻天乐。",
            "楼观何参差，仙居倚寥廓。",
            "羣朋思饮酒，饮举北斗杓。",
            "公子邀以归，跃马度城郭。",
            "鹄毳拂轻裘，蛟珠乱疎箔。",
            "少年气若虹，屡起鄱阳嚯。",
            "壮语士胆开，狂诃僮指愕。",
            "间或美笑言，又或跪酬酢。",
            "或如猿狙跳，或类虎豹攫。",
            "或廋秦客辞，或纵灌夫恶。",
            "杯盂或迁掷，履舄或搀错。",
            "稍看云容披，斜漏日光薄。",
            "驭仆整辔衔，庖人困羹臛。",
            "还家历南市，灯烛已煜爚。",
            "入门见妻孥，未暇问何若。",
            "刘侯遽相招，登堂罗绰约。",
            "往往奏清歌，时时更大噱。",
            "江翁唱渭城，嘹唳华亭鹤。",
            "半夜蜘蛛喜，微然见无着。",
            "主人倍欢欣，劝客如倾壑。",
            "我时已大醉，盏至不解却。",
            "还思一日喧，静坐无适莫。",
            "书作异时谈，竹林何愧怍。"
        ],
        "title": "二十一日同韩持国陈和叔骐骥院遇雪往李廷老家饮予暮又赴刘原甫招与江邻几谢公仪饮",
        "id": "cf5e49d4-647b-49a4-9284-c4b59a6dd9b0"
    },
    {
        "author": "梅尧臣",
        "paragraphs": [
            "太学先生欺绿橘，吴兴才士与黄柑。",
            "黄柑似日胜崖蜜，带叶初擎翠竹篮。",
            "还料楚王曾未识，徒将萍实诧江南。"
        ],
        "title": "吴太博遗柑子",
        "id": "4bcb9a4c-820d-4dc0-ab6b-b6d298dbe4f5"
    },
    {
        "author": "梅尧臣",
        "paragraphs": [
            "结宇东园中，种花待春风。",
            "口歌金缕衣，手折枝上红。",
            "今日映绿发，他年羞青铜。"
        ],
        "title": "和普公赋东园十题 撷芳亭",
        "id": "86956895-37a4-4c80-a4a9-51ed17037750"
    },
    {
        "author": "梅尧臣",
        "paragraphs": [
            "寂寞外物乱，境清心亦清。",
            "彼皆居深谷，此独处重城。",
            "夷齐食薇蕨，千古首阳名。"
        ],
        "title": "和普公赋东园十题 清心堂",
        "id": "84518123-e39e-4041-846c-5c9566ea9ecd"
    },
    {
        "author": "梅尧臣",
        "paragraphs": [
            "削出青山根，峭立碧玉圭。",
            "不作湘竹老，不染帝子啼。",
            "不为盘中蔬，岂与烟茁齐。"
        ],
        "title": "和普公赋东园十题 石笋",
        "id": "18a90d0d-9f8d-4fb9-9dc4-a9c61790e781"
    },
    {
        "author": "梅尧臣",
        "paragraphs": [
            "明月过三五，飞出沧海迟。",
            "佳人望清夜，隔树光离离。",
            "不须磔虾蟆，寒魄自有亏。"
        ],
        "title": "和普公赋东园十题 待月亭",
        "id": "29373447-e723-4ba0-b21f-2793e27e93c2"
    },
    {
        "author": "梅尧臣",
        "paragraphs": [
            "空堂绝纤尘，虚静自生白。",
            "长风吹月东，窗户如不隔。",
            "漆园兹趣深，赤水珠难索。"
        ],
        "title": "和普公赋东园十题 虚白堂",
        "id": "2a746132-d040-4c1e-8112-fd21f5d194da"
    },
    {
        "author": "梅尧臣",
        "paragraphs": [
            "太山不可历，石齿啮人足。",
            "聊集怪与奇，苍苍都在目。",
            "何须引寒流，平地作溪谷。"
        ],
        "title": "和普公赋东园十题 假山",
        "id": "d6e230d4-341c-4ce1-aa5b-1bd6c59b4a44"
    },
    {
        "author": "梅尧臣",
        "paragraphs": [
            "圣贤有事业，皆在经籍中。",
            "已爱牙作签，可轻山赐铜。",
            "还来读诗礼，不用辨鱼虫。"
        ],
        "title": "和普公赋东园十题 书斋",
        "id": "d2b862aa-c2c3-45cd-9678-7cb696327483"
    },
    {
        "author": "梅尧臣",
        "paragraphs": [
            "小池依小山，山晴翠光入。",
            "无容羣蛙鸣，间有孤鹤立。",
            "曾不起波澜，石邮风自急。"
        ],
        "title": "和普公赋东园十题 小池",
        "id": "3276bbca-dfa5-4e2a-b686-c56b8e5cccd7"
    },
    {
        "author": "梅尧臣",
        "paragraphs": [
            "西南产修竹，色异东筠绿。",
            "裁箫映檀唇，引枝宜凤宿。",
            "移从几千里，不改生幽谷。"
        ],
        "title": "和普公赋东园十题 紫竹",
        "id": "999756fa-1b2e-45bf-9299-d4b2b24a1e34"
    },
    {
        "author": "梅尧臣",
        "paragraphs": [
            "红蘤胜朱槿，越丹看更大。",
            "腊月冒寒开，楚梅犹不奈。",
            "曾非中土有，流落思江外。"
        ],
        "title": "和普公赋东园十题 山茶",
        "id": "ad2760be-8cee-469d-bcd1-1d45efa9a15e"
    },
    {
        "author": "梅尧臣",
        "paragraphs": [
            "击鼓人驱鬼，漫天雪送寒。",
            "腊从今日尽，花作旧年看。",
            "着树多还堕，随风积更干。",
            "明朝预王会，畏湿两梁冠。"
        ],
        "title": "除夜雪",
        "id": "1d395791-770d-4a83-9426-8f518ae148a2"
    },
    {
        "author": "梅尧臣",
        "paragraphs": [
            "千官车马阊阖来，昼漏始上阊阖开。",
            "峨峨左右升龙进，昨夜雪飞云作堆。",
            "殿前冠剑鱼鳞立，东风入仗旗脚回。",
            "黄钟一奏宝扇掩，玳帘卷起香雾排。",
            "鸣梢未尽霹雳响，翠辇已退黄金阶。",
            "圣人端冕御法座，大乐旅作声和谐。",
            "羣公抃蹈丹墀下，尚书奏瑞四夷怀。",
            "乘舆却入更衣合，通天绛袍升玉榻。",
            "百拜称觞万岁闻，两廊赐食簪裾匝。",
            "曲传大定舞缀疎，波旋烟敛饬宫车。",
            "卫官解严多士退，日光停午气象舒。",
            "吴君才笔天下杰，归来作诗传石渠。",
            "石渠秘邃无凡愚，石渠酬唱皆严徐。",
            "我惭短学复在後，收拾掇弃聊以书。"
        ],
        "title": "和吴冲卿元会",
        "id": "5cd7485e-ae6a-46f4-aeee-8277811554ad"
    },
    {
        "author": "梅尧臣",
        "paragraphs": [
            "频年无入合，今日预朝元。",
            "丹陛发金奏，侍臣称玉罇。",
            "旗旌摇细仗，云雾启千门。",
            "却出苍龙阙，衣冠万马屯。"
        ],
        "title": "元日",
        "id": "02e305a7-d8a4-4fc6-80e1-6722693b62ab"
    },
    {
        "author": "梅尧臣",
        "paragraphs": [
            "曾未学黄庭，衰颜已可惊。",
            "诗能如阮籍，评不愧钟嵘。",
            "玉轸调初美，冰壶想更清。",
            "兔园风雪甚，还听鴈来声。"
        ],
        "title": "依韵和仲源暮冬见寄",
        "id": "b30e5107-89cd-40ba-a34c-a3ae7aa405a5"
    },
    {
        "author": "梅尧臣",
        "paragraphs": [
            "常闻河间守，介直天下无。",
            "选才才且殊，铁网收珊瑚。",
            "珊瑚得亦难，铁网取亦劬。",
            "况兹戎马郊，为贰维多谟。",
            "新春度滹沲，冰上少驰驱。"
        ],
        "title": "送韩子文寺丞通判瀛州",
        "id": "a329937a-ff75-41b9-b028-286cd0a6a555"
    },
    {
        "author": "梅尧臣",
        "paragraphs": [
            "风花不恋枝，脱萼乱翻飞。",
            "自学空中雪，宁同垣上衣。",
            "绕庭回旋久无着，众鸟争衔何处归。"
        ],
        "title": "十七日和原甫风花偶书",
        "id": "0c46e040-8d85-4790-b09a-3143cc733b7f"
    },
    {
        "author": "梅尧臣",
        "paragraphs": [
            "饮食无远近，所美贵甘𨍥。",
            "南方食虾蟆，密捕向清畎。",
            "齿咀口且讳，闻语辄忿喘。",
            "此物何丑恶，犹胜螺蛳蚬。",
            "西蜀亦取之，水田名谷犬。",
            "彼士不为惭，吴人休独愐。",
            "岂须若中州，牛羊烹大脔。"
        ],
        "title": "贻妄怒",
        "id": "a939ed55-ef1b-4441-a6b6-a925d5f237e3"
    },
    {
        "author": "梅尧臣",
        "paragraphs": [
            "章圣皇帝兴三宫，三宫鼎峙何崇崇。",
            "天圣七年六月尾，玉清始灾坛宇空。",
            "于今二十有五载，上元後夜星轸中。",
            "乃闻会灵五殿火，丹焰彻天明月红。",
            "千楹万栋一夕尽，赤烟奔突西南风。",
            "先时二日车驾幸，为民祈福输清衷。",
            "大臣骄蹇不从祀，岳灵不歆为不恭。",
            "若此示变犹影响，宜鉴陛下无惰容。",
            "神非怒乙遂及甲，天意警圣不警凶。",
            "不独洪水累尧德，尧仁未忍流驩共。"
        ],
        "title": "十六日会灵火",
        "id": "22130ac2-5426-4695-a4d1-523f6d731706"
    },
    {
        "author": "梅尧臣",
        "paragraphs": [
            "盐池暗涌蚩尤血，红波烂烂阳乌热。",
            "岸旁遗老记南风，五月满畦吹作雪。",
            "白径岭上橐駞鸣，太行山中骐骥苶。",
            "古人射利今人同，行商不困何由设。",
            "朱轓太守自东来，先世大夫留故辙。",
            "是非取与应不移，秦人休衒张仪舌。"
        ],
        "title": "送潘司封知解州",
        "id": "bcfe9c39-f7c4-48f4-a1ff-57635054d6aa"
    },
    {
        "author": "梅尧臣",
        "paragraphs": [
            "天地不争行，日月不争明。",
            "昼夜自显晦，冬春自枯荣。",
            "夸父逐日死，共工触天倾。",
            "二子不量力，空有千古名。",
            "寄语贤与愚，何尝见长生。",
            "我愿会良友，醉颜日常赪。",
            "东海为酒罇，五湖为杯羹。",
            "海罄湖且竭，尽倒为解酲。",
            "苟死不复知，苟生徒牵情。",
            "项籍乘牛车，驰上广武城。",
            "强梁取秦鹿，慷慨犹为轻。",
            "归来卧酒家，岂得惭公卿。",
            "乐亦但如此，举世任营营。"
        ],
        "title": "饮酒呈邻几原甫",
        "id": "3635148c-94ea-4c51-80f1-89d45e57bf48"
    },
    {
        "author": "梅尧臣",
        "paragraphs": [
            "西城橐駞来贺兰，入贡美玉天可汗。",
            "萧关夜开月团团，弹筝古峡鸣哀湍。",
            "前将军，不擐甲，取大官。",
            "今将军，能抚士，尚盘桓。",
            "河西五郡兵气完，骏马跃栈无箭瘢。",
            "我嗟乘劣不受鞍，焉得乞与都人看。"
        ],
        "title": "寄渭州经略王龙图",
        "id": "d1784d5a-e78f-4d1c-9828-86cca118751d"
    },
    {
        "author": "梅尧臣",
        "paragraphs": [
            "正月东都雪，多于旧腊时。",
            "酒宾临迥阁，野雀集枯枝。",
            "马向西城度，花从上苑迟。",
            "刘郎与江叟，相对定争棋。"
        ],
        "title": "二十一日雪中赴宿怀邻几原甫",
        "id": "ce43395d-9e2f-48fb-98c3-2af783f975ba"
    },
    {
        "author": "梅尧臣",
        "paragraphs": [
            "灰宫盗玉秦楼空，南山不老天无穷。",
            "藓碑剥烂少文字，雨耕拾宝牛蹄中。",
            "其旁筑城聚貔虎，黄土岌嶪如削铜。",
            "西州吏人气吐虹，摧鳞敛角听相公。",
            "少年别乘勤尔躬，幙府甚盛琼瑶丛。"
        ],
        "title": "送永兴通判薛虞部",
        "id": "1d489479-3bd0-470c-881a-5a4f266c7b1e"
    },
    {
        "author": "梅尧臣",
        "paragraphs": [
            "寒溪翠拖碧玉带，苍山晴卧蜕骨龙。",
            "水边苦竹抽肥笋，石上老蕨拳紫茸。",
            "泊船系缆宿明镜，昭亭庙古攒瘦松。",
            "阴风雨电潭心起，云遮北岭如墨浓。",
            "田秧浸绿白鹭立，内史出喜嘉宾从。",
            "昔时谢公来赛神，兰肴作椒金作钟。",
            "联诗姓何名已失，板蠹粉落虫鸟踪。",
            "我乡复传召南化，磨镂黑石君亦逢。"
        ],
        "title": "送宣州签判马屯田兼寄知州邵司勋",
        "id": "125320f1-960c-45df-8d05-b9582d586c37"
    },
    {
        "author": "梅尧臣",
        "paragraphs": [
            "截春流，筑沙坻。",
            "拽龙舟，过天池。",
            "尾矫矫，角岐岐。",
            "千夫推，万鳞随。",
            "惊鸿鹄，沉鱼龟。",
            "春三月，轻服时。",
            "薄水殿，习水嬉。",
            "马特特，来者谁。",
            "魏公子，人不窥。",
            "车辚辚，集其涯。",
            "邯郸倡，士交驰。",
            "银缾索酒倾玻瓈，用钱如水赠舞儿。",
            "却入上苑看斗鸡，击球弹金无不为。",
            "适闻天子降玉辇，当门虎脚看大旗。",
            "春风吹花入行幄，红锦百尺争蛟螭。",
            "云盖回，彩缆维，明年结客观未迟。"
        ],
        "title": "观拽龙舟怀裴宋韩李",
        "id": "83a5f3d8-ff10-4f05-8c96-f09eb99adf7d"
    },
    {
        "author": "梅尧臣",
        "paragraphs": [
            "前日春风初摆条，昨夜雪飞深一尺。",
            "北帝及腊不行令，东皇发煦遭尔厄。",
            "侵时夺气四时错，欲问上天何不责。",
            "天高地厚语难通，俛首下土徒叩额。",
            "或言莫信难可闻，鹤鸣至微犹不隔。",
            "休问天，问颜跖。",
            "休看花，看垄麦。"
        ],
        "title": "二月四日雪",
        "id": "dabe68d1-5631-46fb-96f9-900aebb8576b"
    },
    {
        "author": "梅尧臣",
        "paragraphs": [
            "生平多交友，常恨会遇稀。",
            "每念相笑语，昨是今或非。",
            "重惜向时游，出处苦乖违。",
            "从今傥有酒，莫问梨栗微。",
            "前夕呼我饮，遣奴来扣扉。",
            "暗犯风雪往，醉脱冠服归。",
            "夜来新霁月，清吐万里辉。",
            "刘郎戴幅巾，江叟披褐衣。",
            "相过无百步，谁虞窃诃讥。",
            "三家若循环，但知具甘肥。"
        ],
        "title": "答刘原甫",
        "id": "fb35d565-ec4d-4721-af12-e73e6cd2c59f"
    },
    {
        "author": "梅尧臣",
        "paragraphs": [
            "旧居庐岳寺，新化给孤园。",
            "还享国人供，应无尘事喧。",
            "有来听喻筏，一悟见吹幡。",
            "不忆炉峯下，临溪看饮猿。"
        ],
        "title": "闻语十方琏长老",
        "id": "223186a2-17e2-4d7c-b230-625992206d8a"
    },
    {
        "author": "梅尧臣",
        "paragraphs": [
            "二月雪飞鸡狗狂，锦衣走马回大梁。",
            "入奏邕州破蛮贼，绛袍玉座开明堂。",
            "腰佩金鱼服金带，榻前拜跪称圣皇。",
            "一朝严气变和气，初令漏泄飞四方。",
            "将军曰青才且武，先斩逗挠兵後强。",
            "从来儒帅空卖舌，未到已愁茆叶黄。",
            "徘徊岭下自称疾，诏书切责仍勉当。",
            "因人成功喜受赏，亲戚便拟封侯王。",
            "昔日苦病今不病，铜鼓弃掷无镖鎗。"
        ],
        "title": "十一日垂拱殿起居闻南捷",
        "id": "fcf0946a-e1a5-467b-a3cb-dee3989cb2b3"
    },
    {
        "author": "梅尧臣",
        "paragraphs": [
            "寒令夺春令，六花侵百花。",
            "塘冰胶燕觜，野水涩芹牙。",
            "拥柱轻于絮，吹墀浄若沙。",
            "乳禽饥啄木，谁悞拨琵琶。"
        ],
        "title": "十五日雪三首  其一",
        "id": "c20aa6d0-cbdf-4581-a803-1bca7d9d49cd"
    },
    {
        "author": "梅尧臣",
        "paragraphs": [
            "新雷奋蛇甲，密雪斗鹅毛。",
            "正欲裁轻縠，重令着弊袍。",
            "沙泉流复冻，烟萼坼还韬。",
            "只待邻醅熟，微声听酒槽。"
        ],
        "title": "十五日雪三首  其二",
        "id": "d91a4f63-8378-4b19-94ae-52b485b65162"
    },
    {
        "author": "梅尧臣",
        "paragraphs": [
            "春风九十日，一半已销磨。",
            "准拟看花少，依稀咏雪多。",
            "官车犹戴炭，菢鹊不离窠。",
            "向此兴都尽，戴家谁复过。"
        ],
        "title": "十五日雪三首  其三",
        "id": "66a55f49-a619-41bf-9a60-36fff0a6e5d1"
    },
    {
        "author": "梅尧臣",
        "paragraphs": [
            "朝闻政府贺捷回，夕赐明月五千枚。",
            "巍巍圣皇德所该，庙略付与何有哉。",
            "况未覆穴翦渠魁，宜先战士老与孩。",
            "倾肝沥胆谢不敏，岂可便恃张良才。"
        ],
        "title": "闻密赐",
        "id": "2c1a61d2-85a7-4006-80ba-eed4170047e0"
    },
    {
        "author": "梅尧臣",
        "paragraphs": [
            "舍琴辞苦县，解剑入函关。",
            "鹊报远人至，马冲春雨还。",
            "荒榛郊北囿，葱翠国南山。",
            "归见萧何政，条令旧镐间。"
        ],
        "title": "送卫真宰晏寺丞罢长安",
        "id": "a3c50364-300b-40d9-a46d-c4409b007725"
    },
    {
        "author": "梅尧臣",
        "paragraphs": [
            "泥鳅鱼之下，曾不享佳宾。",
            "又嫌太健滑，治洗烦庖人。",
            "煎炙亦苦腥，未尝辄向唇。",
            "江侯昔南官，家膳无此珍。",
            "昨日邀我餐，下筯胜紫鳞。",
            "乃知至贱品，唯在调甘辛。"
        ],
        "title": "江邻几馔鳅",
        "id": "4874221b-d731-4f81-9b42-0df62beb55b2"
    },
    {
        "author": "梅尧臣",
        "paragraphs": [
            "开春沟，畎春泥。",
            "五步掘一堑，当途如坏堤。",
            "车无行辙马无蹊，遮截门户鸡犬迷。",
            "屈曲措足高复低，芒鞋苔滑雨凄凄。",
            "老翁夜行无子携，眼昏失脚非有挤。",
            "明日寻者尔瘦妻，手提幼女哭嘶嘶。",
            "金吾司街务欲齐，不管人死兽颠啼。"
        ],
        "title": "淘渠",
        "id": "5ef827d2-bb99-4e02-a9c8-9ff64458bfd5"
    },
    {
        "author": "梅尧臣",
        "paragraphs": [
            "麻畦无曲本，蓬质有樛茎。",
            "所托修仍直，安能纵复横。",
            "择邻闻旧母，益友记诸生。",
            "萧艾从兹远，蒿莱不可并。",
            "何嗟蒋诩径，孰念卫人行。",
            "傥匪缘其地，秋风广漠惊。"
        ],
        "title": "蓬生麻中",
        "id": "c377b4f0-fbf7-4b5a-bb08-afd7a8913423"
    },
    {
        "author": "梅尧臣",
        "paragraphs": [
            "水中龙，角而足。",
            "海小鱼，角矗矗。",
            "不拟龙，乃拟鹿。",
            "譬彼蜗，抗蠒犊。",
            "渍以咸卤久且醭，持卖都市参鼎餗。",
            "此人何苦厌猪羊，甘尔臭味不饱腹。"
        ],
        "title": "卖鹿角鱼",
        "id": "c716b04c-fb75-4a56-a14c-96da002e53fe"
    },
    {
        "author": "梅尧臣",
        "paragraphs": [
            "丹砂漆盘盛井水，冷浸半坼山樱花。",
            "始见春色不奈喜，黄昏招饮夜还家。",
            "刘郎居南我居北，陌上泥开天正黑。",
            "风吹蜡烛烧未明，素丝作履惜不得。"
        ],
        "title": "夜与原甫江家步归",
        "id": "ebd49321-b53e-4ae9-a819-486891d0abaf"
    },
    {
        "author": "梅尧臣",
        "paragraphs": [
            "星弧射狼夜夜张，角弓备寇不可忘。",
            "将军屯师古关下，不尚武力何由强。",
            "日与官兵来会此，弓须射硬箭射长。",
            "更如羿中九乌毙，独见杲杲明扶桑。"
        ],
        "title": "高阳关射亭",
        "id": "2a739745-4d1e-4566-a1ee-fdb7584c4212"
    },
    {
        "author": "梅尧臣",
        "paragraphs": [
            "此土只见看杏蕊，大梁亦复卖梅花。",
            "此心还似庾开府，不惜金钱买取夸。"
        ],
        "title": "京师逢卖梅花五首  其一",
        "id": "8ad33d2c-fb6c-4542-a43f-94669c4bd163"
    },
    {
        "author": "梅尧臣",
        "paragraphs": [
            "驿使前时走马回，北人初识越人梅。",
            "清香莫把荼䕷比，只欠溪头月下杯。"
        ],
        "title": "京师逢卖梅花五首  其二",
        "id": "f838f18d-ff03-4a10-884a-61112a9b3226"
    },
    {
        "author": "梅尧臣",
        "paragraphs": [
            "忆在鄱君旧国傍，马穿修竹忽闻香。",
            "偶将眼趁蝴蝶去，隔水深深几树芳。"
        ],
        "title": "京师逢卖梅花五首  其三",
        "id": "006fcc24-a704-493e-8d5d-0e69cb7c1380"
    },
    {
        "author": "梅尧臣",
        "paragraphs": [
            "曾见竹篱和树夹，高枝斜引过柴扉。",
            "对门独木危桥上，少妇髻鬟犹戴归。"
        ],
        "title": "京师逢卖梅花五首  其四",
        "id": "01f08ecc-cadc-4f57-9a55-2fce8ec87469"
    },
    {
        "author": "梅尧臣",
        "paragraphs": [
            "此去吾乡二千里，不看素萼两三年。",
            "移根种子谁辛苦，上苑偷来值几钱。"
        ],
        "title": "京师逢卖梅花五首  其五",
        "id": "b5f72df7-6a0a-424a-a783-837ebf020731"
    },
    {
        "author": "梅尧臣",
        "paragraphs": [
            "蝴蝶飞时雪斗轻，满街撩乱得人惊。",
            "欲寻宋子东城去，马畏春泥不敢行。"
        ],
        "title": "三月五日欲访宋中道遇雪而止",
        "id": "19123b1b-1eb6-4b71-a4ed-fb0c17b4eaa6"
    },
    {
        "author": "梅尧臣",
        "paragraphs": [
            "预政公槐亚，谈经帝席陈。",
            "俭恭齐国相，清浄汉廷人。",
            "去梦尝为蝶，遗文不解麟。",
            "一闻车马幸，丰赐及孤臣。"
        ],
        "title": "观文丁右丞挽辞二首  其一",
        "id": "17bf02c6-f487-4937-a951-f324d34d321d"
    },
    {
        "author": "梅尧臣",
        "paragraphs": [
            "春风百花发，露挽九原归。",
            "白马悲鸣驻，黄鹂下上飞。",
            "垄边新柏盛，门外吊人稀。",
            "独见东床客，攀车泪湿衣。"
        ],
        "title": "观文丁右丞挽辞二首  其二",
        "id": "ddfc2935-42f4-4f06-b46d-4d649bc1ae23"
    },
    {
        "author": "梅尧臣",
        "paragraphs": [
            "夷门市里侯嬴老，公子时能释礼过。",
            "莫问孟尝招致客，薛中遗俗尚应多。"
        ],
        "title": "廷老传沛语戏作",
        "id": "d9d35a1f-9646-44db-8167-f58016033624"
    },
    {
        "author": "梅尧臣",
        "paragraphs": [
            "单车细马出虎牢，春云黕黕百舌嚎。",
            "谷雨已近花欲尽，秉烛夜饮朝坐曹。",
            "因君重思昔日欢，醉笔狂扫嵩丘高。",
            "于今零落二十载，纵在各各叹二毛。",
            "试采上阳何首乌，刮切仍致苦竹刀。",
            "俗情相望亦异此，竞欲折笋笼含桃。"
        ],
        "title": "送胥平叔寺丞赴洛",
        "id": "81c99f1a-a1df-4c3f-92bd-7afa69dd673a"
    },
    {
        "author": "梅尧臣",
        "paragraphs": [
            "疾湍怒蛟龙，不畏东风逆。",
            "沄沄奔长淮，千里在咫尺。",
            "辞梁始及晨，过宋尚未夕。",
            "南州岂难到，何处淹行迹。"
        ],
        "title": "送婺州通判徐殿丞",
        "id": "cda58bb6-1781-4911-b87a-6b0771f16870"
    },
    {
        "author": "梅尧臣",
        "paragraphs": [
            "清明晓赴韩侯家，自买白杏丁香花。",
            "雀眼涂金银蔑笼，贮在当筵呼舞娃。",
            "舞娃取捧笑向客，不顾插坏新乌纱。",
            "朝来我舍报生子，贺劝大白浮红霞。",
            "酒狂有持梧桐板，暴嚯一似鄱阳槎。",
            "袒裼击鼓祢处士，当时偶脱猛虎牙。",
            "褊衷不容又何益，鹦鹉洲上空蒹葭。"
        ],
        "title": "三月十日韩子华招饮归成",
        "id": "8ed55849-ae2e-4e4e-8f26-1d7192e21f8c"
    },
    {
        "author": "梅尧臣",
        "paragraphs": [
            "花开风雨恶，坐见纷纷落。",
            "明日结子时，又复有脱萼。",
            "莫嗟树渐老，树老子亦着。",
            "共爱西枝繁，不数东枝弱。",
            "他年会有春，却看西枝薄。"
        ],
        "title": "送下第亲旧",
        "id": "51317ce3-4c49-4cdc-b58d-fcaa1016b471"
    },
    {
        "author": "梅尧臣",
        "paragraphs": [
            "一避吴宫火，千年楚屋春。",
            "翅迎风雨健，声入户庭频。",
            "掠水过长渚，衔虫落覆尘。",
            "休将汉皇后，故故比轻身。"
        ],
        "title": "燕",
        "id": "c01b212c-4d5e-4653-8f4f-d229af5d6327"
    },
    {
        "author": "梅尧臣",
        "paragraphs": [
            "春云易成雨，一日几回阴。",
            "燕湿飞犹快，花寒色更深。",
            "邀车愁客远，盘马畏泥侵。",
            "向晚晴光吐，西窗绿影临。"
        ],
        "title": "雨",
        "id": "46f45870-eba5-4720-9453-a73a5a616cf0"
    },
    {
        "author": "梅尧臣",
        "paragraphs": [
            "风扫天如鉴，云开日似萍。",
            "苑花犹带湿，蔬甲已微青。",
            "蝶翅粉应薄，塘漘波更渟。",
            "寻春不惜醉，莫笑发星星。"
        ],
        "title": "晴",
        "id": "337bcd2d-afb3-40a1-b6e2-7504bc79943f"
    },
    {
        "author": "梅尧臣",
        "paragraphs": [
            "绿蒲作帆一百尺，波浪疾飞轻鸟翮。",
            "瓜步山傍夜泊人，石头城边旧游客。",
            "月如冰轮出海来，江波千里无物隔。",
            "自古有恨洗不尽，于今万事何由白。",
            "依稀可记鲍家诗，寂寞休寻江令宅。",
            "杨花正飞鮆鱼多，良脍举酒谢河伯。",
            "但令甘肥日饱腹，谁用麒麟刻青石。",
            "去舸已快风亦便，宁同步兵哭车轭。"
        ],
        "title": "送胡公疎之金陵",
        "id": "37b82624-217e-4e0e-aafa-333b7533b3b6"
    },
    {
        "author": "梅尧臣",
        "paragraphs": [
            "攒青历历正面山，刺史日坐云屏间。",
            "楚人竟掘水精璞，汉女买作月佩环。",
            "时惟产宝不重谷，愿当化俗无弃菅。",
            "往辞丞相相有言，物景清绝何由攀。"
        ],
        "title": "送裴虞部知信州",
        "id": "e4ab9cdb-c758-4042-8352-850194c8d677"
    },
    {
        "author": "梅尧臣",
        "paragraphs": [
            "昆仑燕子五两竿，雾露薄水平湖寒。",
            "风帆美满八百里，夕从岳阳楼上看。",
            "鱼跳鹭立月钩下，星斗烂烂垂栏干。",
            "羽书不到罇俎里，蛮兵况去荆楚安。",
            "试寻燕公旧赋笔，磨圭刻碧独可完。"
        ],
        "tags": [
            "岳阳楼"
        ],
        "title": "送李推官之岳州",
        "id": "fae2e2ef-cc06-4e1f-8be2-f8bde441dbe6"
    },
    {
        "author": "梅尧臣",
        "paragraphs": [
            "终南下临长安城，峻栏高槛黄金嬴。",
            "嵩山亦近洛阳陌，鲜车怒马一日程。",
            "大梁平广匝千里，不见云峯来眼底。",
            "其间自有高趣人，扫室呼工岩壑启。",
            "初疑巨灵勇擘华，不比将军能聚米。",
            "暗雨轻烟满室中，尘事如脂一朝洗。",
            "又将余力作修竹，石上数茎风撼玉。",
            "叶斜枝亚寒声尽，节老根狞生意足。",
            "何须践苔眠绿阴，然後始为嵇阮公。",
            "三贤歌咏已见意，舞女不须频整簪。"
        ],
        "title": "和和之南斋画壁歌",
        "id": "3ebba787-3d52-4abe-8119-51341cc028cd"
    },
    {
        "author": "梅尧臣",
        "paragraphs": [
            "黄金一丸入云端，羣贫望逐满长安。",
            "众人为贵嫣不惜，弃掷如泥资弹射。",
            "藏身叶底有能鸣，辜负春风拖两翮。",
            "不飞上天诉至珍，几人辛勤拣砂石。"
        ],
        "title": "嫣妇",
        "id": "5587d0ad-73ac-4855-acd9-deac1b187e64"
    },
    {
        "author": "梅尧臣",
        "paragraphs": [
            "来居天王都，常梦苦竹溪。",
            "乃识高僧趣，不为利物迷。",
            "海燕乘华屋，区区竟衔泥。",
            "安知矫翼鸥，岂类断尾鸡。",
            "性同而质殊，何必庄指齐。"
        ],
        "title": "送端式归漳州",
        "id": "e0702ce6-4a1f-44bd-8ba0-a42141344c64"
    },
    {
        "author": "梅尧臣",
        "paragraphs": [
            "前年江州飞火龙，楼殿化尽山将镕。",
            "今闻榱栋复华壮，大阁渠渠出波上。",
            "南徐别乘简且闲，下马岸傍呼画舫。",
            "永日江风不畏人，檝师猱狞欺白浪。",
            "衣上京尘莫厌多，斗擞中流云在望。"
        ],
        "title": "送黄殿丞通判润州",
        "id": "e7a1e19d-d2af-4541-8356-8708e80aa478"
    },
    {
        "author": "梅尧臣",
        "paragraphs": [
            "紫丝晕粉缀藓花，绿罗布叶攒飞霞。",
            "鶑舌未调香萼醉，柔风细吹铜梗斜。",
            "金鞍结束果下马，低枝不碍无阑遮。",
            "长陵小市见阿姊，浓熏馥郁升钿车。",
            "莫轻贫贱出闾巷，迎入汉宫人自夸。"
        ],
        "title": "拣花",
        "id": "26901116-7ef3-47dd-836a-414ed4f9ddd7"
    },
    {
        "author": "梅尧臣",
        "paragraphs": [
            "不为阮步兵，发咏怨朝阳。",
            "不学屈大夫，行吟思搴芳。",
            "其雨岂无时，细佩空自香。",
            "吾道不苟合，我怀固有常。",
            "江南一亩宅，近在句溪旁。",
            "仁宦且如此，梦寐安敢忘。",
            "以子谕言多，重歌木桃章。"
        ],
        "title": "次韵和端式见赠",
        "id": "4fe94ced-e902-40bb-8139-ef535deb3ee8"
    },
    {
        "author": "梅尧臣",
        "paragraphs": [
            "月径千里大，中有神娥宫。",
            "宫旁种玉桂，柯叶垂珑珑。",
            "虾蟆穴其根，出辄气墨蒙。",
            "光魄纵复吐，血赤如顽铜。",
            "不知从何时，更使人踪通。",
            "年年折桂枝，宽少尚易充。",
            "今年拗都尽，秃株立童童。",
            "株秃莫尔攀，堕云双手空。",
            "归来走海上，买鹤问吴翁。"
        ],
        "title": "杨公藴之华亭宰",
        "id": "3ae8c6b9-f253-47a9-964b-8a5211505891"
    },
    {
        "author": "梅尧臣",
        "paragraphs": [
            "画扇双酒壶，置前兵吏立。",
            "言将国匠奇，重以风义执。",
            "树石冰上看，山河月中入。",
            "便持菖蒲饮，不畏青蝇及。"
        ],
        "title": "端午前保之太傅遗水墨扇及酒",
        "id": "0ff2d177-a6cc-4dd9-a79f-b239d1bbd318"
    },
    {
        "author": "梅尧臣",
        "paragraphs": [
            "艑郎唱橹燕尾下，颍水落日蛇鳞生。",
            "绿蒲被岸渔网举，黄鸟啄葚缲车鸣。",
            "吏无诟租官正来，不借鲂鱮与吏烹。",
            "馈吏人情见里党，官非喜慢知官清。"
        ],
        "title": "送汝阴宰孙寺丞",
        "id": "cf8044f8-bebe-4bf8-b93f-2cf034d47c94"
    },
    {
        "author": "梅尧臣",
        "paragraphs": [
            "重云不藏春，深窦常有雪。",
            "晓月号松猿，晴壁挂海霓。",
            "终恍无心人，区区佩环玦。"
        ],
        "title": "和昙颖师四明十题 雪窦山",
        "id": "d73ac1f9-39b0-488a-8087-ed4fb6b595b3"
    },
    {
        "author": "梅尧臣",
        "paragraphs": [
            "老龙恋潭窟，不雨亦不云。",
            "吐涎出溪滑，吹腥隔林闻。",
            "疾雷驱未去，鱼鳖竞纷纷。"
        ],
        "title": "和昙颖师四明十题 龙隠潭",
        "id": "19fb2daa-052e-420d-93fb-f48463ec0164"
    },
    {
        "author": "梅尧臣",
        "paragraphs": [
            "山为骊龙蟠，谷作骊龙顋。",
            "珠树存其间，谁采明月来。",
            "何须循海隅，笑蚌未成胎。"
        ],
        "title": "和昙颖师四明十题 含珠林",
        "id": "2af3981e-3e96-49ae-877f-4a86a12adbd4"
    },
    {
        "author": "梅尧臣",
        "paragraphs": [
            "既将茅覆檐，复有松为盖。",
            "五里入山时，憩此得寒籁。",
            "曾无康乐游，但见云衲会。"
        ],
        "title": "和昙颖师四明十题 偃盖亭",
        "id": "3eae44a7-af7f-4952-b449-fbab3c205d92"
    },
    {
        "author": "梅尧臣",
        "paragraphs": [
            "山僧好寂静，入云恨不深。",
            "峯间一雨昏，林表孤灯沉。",
            "往来有猿狖，呼啸自成音。"
        ],
        "title": "和昙颖师四明十题 云外庵",
        "id": "e555a8ac-8bc2-4a1b-8574-c6fa5913c208"
    },
    {
        "author": "梅尧臣",
        "paragraphs": [
            "巨石如龙孙，耸耸烟雾里。",
            "明明落溪口，纳纳喧滩齿。",
            "何当助斋盂，菌蕃徒为美。"
        ],
        "title": "和昙颖师四明十题 石笋峯",
        "id": "ffafd3c6-bfe1-4e1e-9b27-f955a8d1cc36"
    },
    {
        "author": "梅尧臣",
        "paragraphs": [
            "心危身亦危，衽席尚颠坠。",
            "如何岩石上，来坐自安意。",
            "能谕死生间，无论寤与寐。"
        ],
        "title": "和昙颖师四明十题 宴坐岩",
        "id": "73586519-d71e-4ed0-9de0-8f5af875953c"
    },
    {
        "author": "梅尧臣",
        "paragraphs": [
            "山头出飞瀑，落落鸣寒玉。",
            "再落至山腰，三落至山足。",
            "欲引煑春山，僧房架刳竹。"
        ],
        "title": "和昙颖师四明十题 三层瀑",
        "id": "27990fbc-ad7e-4c16-99e6-a7ed56695e2a"
    },
    {
        "author": "梅尧臣",
        "paragraphs": [
            "山无凤皇飞，洞有仙人迹。",
            "蝙蝠大如鸦，莓苔遍上屐。",
            "自惭无道骨，安问缘云客。"
        ],
        "title": "和昙颖师四明十题 丹山洞",
        "id": "681a334d-392b-41ac-a017-44478fb91234"
    },
    {
        "author": "梅尧臣",
        "paragraphs": [
            "岩形若狻猊，不能千里走。",
            "岂无鸟兽羣，当假风雷吼。",
            "寄谢栖息人，想像真妄有。"
        ],
        "title": "和昙颖师四明十题 狮子岩",
        "id": "b7e0c8fc-49a3-4310-a57c-5946a9a96620"
    },
    {
        "author": "梅尧臣",
        "paragraphs": [
            "山林与城阙，事物不相对。",
            "唯闻秉道义，所处无内外。",
            "趋烦而毁静，此理乃俗辈。",
            "昔有天下贤，喜得名笔会。",
            "买粉涂南墙，松石生屋内。",
            "石怪如舂涛，松偃如起籁。",
            "画来二十年，数偶未辄爱。",
            "罕亲凭按颜，但覩抱犊背。",
            "虽当省闼严，晦昧欲何頼。",
            "今逢茂陵人，独唱亦豪迈。"
        ],
        "title": "依韵和原甫省中松石画壁",
        "id": "47bf31be-1a1b-4859-a10f-f6b6fe932cde"
    },
    {
        "author": "梅尧臣",
        "paragraphs": [
            "谏议吴王孙，特画水物具。",
            "至今图写名，不减南朝顾。",
            "浓淡一以墨，螯殻自有度。",
            "意将轻蔡谟，殆被蟛蜞误。"
        ],
        "title": "依韵和原甫厅壁钱谏议画蟹",
        "id": "528b4be2-a15e-4f5c-9ca0-8f32e1c5cb2d"
    },
    {
        "author": "梅尧臣",
        "paragraphs": [
            "山情水思半轩间，试问来居有底闲。",
            "唯有才高方暇佚，无论岁月自能攀。"
        ],
        "title": "依韵和原甫厅壁许道宁山水云是富彦国作判官时画",
        "id": "f9e213c9-95ce-4445-ae36-bd33f1d9cd84"
    },
    {
        "author": "梅尧臣",
        "paragraphs": [
            "忆昔游临汝，于时太守贤。",
            "山寻顺风处，城得豢龙迁。",
            "民颈累累大，池荷一一圆。",
            "周碑嗟缺矣，少室望崭然。",
            "羸马居人後，归禽落我先。",
            "事还如响答，老去若波旋。",
            "赋分都应定，元功岂得偏。",
            "不须天以问，自可鉴于前。",
            "王粲今方乐，边韶旧好眠。",
            "汉官聊掷彩，梵学竞通禅。",
            "语道滔滔是，论情往往牵。",
            "平生二三友，南睇不胜悁。"
        ],
        "title": "依韵和刘原甫见寄",
        "id": "dbdfedb9-58db-4eb4-a47a-997d13f5270e"
    },
    {
        "author": "梅尧臣",
        "paragraphs": [
            "树影落东墙，影微人已醉。",
            "休看枝上绿，但对眉间翠。"
        ],
        "title": "醉和范景仁赋子华东轩树次其韵",
        "id": "24a28da3-beaf-4e02-a82b-485091b1510b"
    },
    {
        "author": "梅尧臣",
        "paragraphs": [
            "君注起居同左史，我为委吏退延和。",
            "共经南陌东风急，侧帽偷看意已多。"
        ],
        "title": "五月十四日与子华自内中归",
        "id": "86de03d9-afa0-498a-9652-1f899c54e06f"
    },
    {
        "author": "梅尧臣",
        "paragraphs": [
            "越客舟从真定至，夜夜镜湖生梦寐。",
            "晓度吴江百尺船，洗眼重看会稽翠。",
            "买臣负薪樵径荒，伯鸾赁舂苔臼弃。",
            "绿橘黄柑带叶收，白粳紫蟹侵霜馈。",
            "食蟹易美粳易饱，绿橘佐酒柑佐醉。",
            "莫论仕宦远与近，布袍练袍何所利。",
            "君恬不忍乞丐为，且返故庐聊以迟。"
        ],
        "title": "送傅越石都官归越州待阙",
        "id": "4a5caffb-bc51-46f2-be57-cd66630fcd48"
    },
    {
        "author": "梅尧臣",
        "paragraphs": [
            "精铜作鼎土不蚀，地下千年藓花幂。",
            "腹空凤卵留藻文，足立三刀刃微直。",
            "左耳可执口可斟，其上两柱何对植。",
            "从谁发掘归吴侯，来助雅饮欢莫极。",
            "又荷君家主母贤，翠羽胡琴令奏侧。",
            "丝声不断玉筝繁，绕树黄鹂鸣不得。",
            "我虽衰苶为之醉，玩古乐今人未识。"
        ],
        "title": "吴冲卿出古饮鼎",
        "id": "5a3442a9-83e7-4c25-9b53-85d372bbd624"
    },
    {
        "author": "梅尧臣",
        "paragraphs": [
            "五月秘府始暴书，一日江君来约予。",
            "世间难有古画笔，可往共观临石渠。",
            "我时跨马冒热去，开厨发匣鸣钥鱼。",
            "羲献墨迹十一卷，水玉作轴光疏疏。",
            "最奇小楷乐毅论，永和题尾付官奴。",
            "又看四本绝品画，戴嵩吴牛望青芜。",
            "李成寒林树半枯，黄荃工妙白兔图。",
            "不知名姓貌人物，二公对弈旁观俱。",
            "黄金错镂为投壶，粉障复画一病夫。",
            "後有女子执巾裾，床前红毯平围炉。",
            "床上二姝展氍毹，绕床屏风山有无。",
            "画中见画三重铺，此幅巧甚意思殊。",
            "孰真孰假丹青模，世事若此还可吁。"
        ],
        "title": "二十四日江邻几邀观三馆书画录其所见",
        "id": "1eef4024-1007-44c9-8d07-68fe1d71c4ab"
    },
    {
        "author": "梅尧臣",
        "paragraphs": [
            "奇哉王右军，下笔若神圣。",
            "长戈与伏弩，无不从号令。",
            "贤豪虽林立，帖敛孰敢竞。",
            "师徒气扬扬，龙虎旗正正。",
            "胜声塞宇宙，自昔无此盛。",
            "赫赫犹至今，琐琐曷云并。",
            "崇崇中秘书，济济士游泳。",
            "墨宝收盈厨，来观遇已横。",
            "始知前人迹，镌多自失劲。",
            "纸素傥未坏，万古传莫竟。",
            "一从归人间，梦寐不能更。",
            "但媿将短才，辄尔接高咏。",
            "何羞赵壹穷，自有钟嵘评。",
            "尝闻曹将军，尚谙赋竞病。",
            "我生羣俊末，贫贱亦足庆。",
            "文成终媿君，铅刀值枯梗。"
        ],
        "title": "依韵吴冲卿秘阁观逸少墨迹",
        "id": "1c508d99-4f00-4fe3-bf92-b27e3b083879"
    },
    {
        "author": "梅尧臣",
        "paragraphs": [
            "在昔梁惠王，筑台聚歌吹。",
            "笙箫无复闻，黄土化珠翠。",
            "当时秦兵强，今亦归厚地。",
            "我与诸贤良，举酒莫言醉。",
            "曾谁问孟轲，空自有仁义。"
        ],
        "title": "同江邻几龚辅之陈和叔登吹台有感",
        "id": "5f4af5a9-aea0-415f-a81f-c62c4aa1c237"
    },
    {
        "author": "梅尧臣",
        "paragraphs": [
            "牧人垂长髯，驱羊从北道。",
            "老羝压大羣，毛比长髯好。",
            "暮归同一栏，朝出不择草。",
            "既肥当用烹，从羝羝独保。",
            "狡诱以全躯，角尾徒为老。"
        ],
        "title": "逢羊",
        "id": "9176fd98-d31e-489b-90bc-4609a2549cc9"
    },
    {
        "author": "梅尧臣",
        "paragraphs": [
            "朝车走辚辚，暮车走𨌠𨌠。",
            "黄埃蔽车轮，赤日烁车屋。",
            "靡论远与近，安问疎与熟。",
            "贤愚各有求，往返相磨毂。",
            "我马不出门，我迹亦以局。",
            "心慕中乐贤，道义闻且宿。",
            "其言清而新，其貌古不俗。",
            "书可到二王，辩可折五鹿。",
            "往见未为劳，定交然後笃。",
            "惠诗何劲敏，对敌射铜镞。",
            "穿杨有旧手，惊雀无全目。",
            "强酬非所当，宜将弓矢速。"
        ],
        "title": "依韵和张中乐寺丞见赠",
        "id": "bffd1f4f-257c-40a6-8043-9020242df07c"
    },
    {
        "author": "梅尧臣",
        "paragraphs": [
            "每爱孔北海，罇中常不空。",
            "今无酒与客，唯有月兼风。",
            "远色曾何隔，微凉亦已同。",
            "更期三五夕，静坐接谈丛。"
        ],
        "title": "依韵和原甫对月见邀不至",
        "id": "05bd2983-e75f-41d8-aabe-01930853f543"
    },
    {
        "author": "梅尧臣",
        "paragraphs": [
            "月下马蹄休扰扰，夜凉虫响竞嚣嚣。",
            "一杯独饮愁何有，孤榻无人膝自摇。",
            "北斗柄高天渐转，小冠簪冷发微凋。",
            "谁知静对颓然影，竟夕幽怀岂易聊。"
        ],
        "title": "依韵和原甫月夜独酌",
        "id": "f0697d68-6d0c-47c0-9260-c9b8fba984cf"
    },
    {
        "author": "梅尧臣",
        "paragraphs": [
            "月落西楼露气寒，大明将谒望清班。",
            "烛房犹照衣冠上，漏舍欲为鱼鸟间。",
            "入仗采旗开日月，在庭公衮俨云山。",
            "我惭一似朝宗水，亦得随流到海还。"
        ],
        "title": "依韵和原甫早赴紫宸朝待旦假寐",
        "id": "d6047036-fb32-4361-af6c-574912e5b953"
    },
    {
        "author": "梅尧臣",
        "paragraphs": [
            "瓦盆贮斗斛，何必问尺寻。",
            "菖蒲未见花，莲子未见心。",
            "小鲜不足烹，安用芎饵沉。",
            "户庭虽云窄，江海趣已深。",
            "袭香而玩芳，嘉宾会如林。",
            "宁思千里游，鸣橹上清涔。"
        ],
        "title": "依韵和原甫新置盆池种莲花菖蒲养小鱼数十头之什",
        "id": "df9f7d30-8f37-42e1-bc32-43c8bd1cfc8e"
    },
    {
        "author": "梅尧臣",
        "paragraphs": [
            "江西采铜山未竭，南越熬波海将结。",
            "主人贪利不畏刑，白日持兵逾盗窃。",
            "铜私铸器盐夺商，死共吏争蛇斗穴。",
            "奸豪乘势倚蛮陬，劫掠聚徒成蚁垤。",
            "今虽驱翦岭下平，尚恐根存更生孽。",
            "因择健才通便民，付职与权将有设。",
            "秋香亭上共为宾，却作主人殊少悦。",
            "徂东走北十五年，只有山川看不别。"
        ],
        "title": "送施屯田提点铜场兼相度岭外盐入虔吉",
        "id": "0c419625-6a71-4e5e-a328-977157bfc2a9"
    },
    {
        "author": "梅尧臣",
        "paragraphs": [
            "江翁多感槩，饮散来直庐。",
            "题踪有旧友，连蹇常与渠。",
            "昨归天禄下，念昔悲有余。",
            "未久复外补，安能恋清虚。",
            "得请向苕霅，幽怀寄禽鱼。",
            "高城浸湖光，面面当红蕖。",
            "晚乘画舫游，四坐罗轻裾。",
            "数杯已酩酊，万事应破除。",
            "不爱趋时近，不恤与世疎。",
            "百岁且过半，冉冉将焉如。",
            "谁慕八十叟，犹在磻溪渔。",
            "嗟哉再宿夕，乃自仲秋初。",
            "清谈固隔绝，可见壁上书。"
        ],
        "title": "依韵和江邻几癸巳六月十日同刁吴韩杨饮范景仁家晚赴馆宿覩吴兴太守章伯镇题壁记辛卯仲秋初吉九月十一日十月二十二日十二月十一日壬辰二月一日馆直慨然有感",
        "id": "05b4512d-32bd-4d1e-9da3-aed42b58606b"
    },
    {
        "author": "梅尧臣",
        "paragraphs": [
            "东方有奇士，隠德珠在渊。",
            "川壑为之媚，草树为之妍。",
            "殁来十五载，独见诸孙贤。",
            "煌煌出仕途，皎皎如淮蠙。",
            "今为蒙城宰，归问浙江船。",
            "何时渡杨子，夜入明月边。",
            "有舄不化鳬，有琴何用弦。",
            "真趣还自得，治民唯力田。"
        ],
        "title": "送林大年寺丞宰蒙城先归余杭逋之侄孙",
        "id": "68f43be3-14e4-47bb-bff2-06231988f641"
    },
    {
        "author": "梅尧臣",
        "paragraphs": [
            "侵晓忽飞雨，飒然户庭凉。",
            "滴阶初闻声，濯树暗有香。",
            "吹烛焰闪闪，鸣鸡湿昂昂。",
            "稍已便衣冠，喜气眉宇翔。",
            "安然如涸鱼，呴沫久已望。",
            "尘缨自可洁，何必念沧浪。"
        ],
        "title": "依韵和原甫六月八日晓雨",
        "id": "a4f260b9-ee5b-4032-bbf1-2593f34ea1c9"
    },
    {
        "author": "梅尧臣",
        "paragraphs": [
            "匹马易为秣，单车长是轻。",
            "秋风来栈道，宿雨度关城。",
            "石上树林暗，山根江水明。",
            "桐花凤何似，归日为将行。"
        ],
        "title": "送余中舍知汉州德阳",
        "id": "0aa964e4-7c38-4b00-9e96-2713dd32a63b"
    },
    {
        "author": "梅尧臣",
        "paragraphs": [
            "裴侯失婴儿，心肠如焚煎。",
            "爱玩白玉玦，坠地不复全。",
            "收拾见颜色，莹澈犹自妍。",
            "凤皇生九雏，一卵破易捐。",
            "况多令男子，拭泪慰目前。"
        ],
        "title": "勉裴如晦",
        "id": "16dd194a-5e62-46e8-a46e-0b482b864937"
    },
    {
        "author": "梅尧臣",
        "paragraphs": [
            "姚江千里海汐应，山井亦与江潮通。",
            "秋来鱼蟹不知数，日日举案将无穷。",
            "高堂有亲甘可养，下舍有弟乐可同。",
            "县民旧喜诸郎政，刍力莫媿今为翁。"
        ],
        "title": "送谢寺丞知余姚",
        "id": "8adfbc5e-dd82-4855-b51b-28f5cd854025"
    },
    {
        "author": "梅尧臣",
        "paragraphs": [
            "我今五十二，常苦离别煎。",
            "屈指数离别，正去一半年。",
            "三君异出处，相见有後先。",
            "蒋最会遇早，罗倍晚于田。",
            "仕宦比我迟，官资居我前。",
            "此亦漫轻量，无限归荒埏。",
            "所喜笑语同，各惊颜貌迁。",
            "发有霜华侵，目有蜘蛛悬。",
            "有酒易以醉，有奚徒用妍。",
            "醒来念功名，病螾希蜿蜒。",
            "安得有园庐，宽闲近林泉。",
            "养鱼数千头，种薤三四廛。",
            "余蔬皆称此，嘉果植亦然。",
            "既无俗造请，穷冬事高眠。",
            "囷贮白粳稻，酒沽青铜钱。",
            "饭过引数杯，令儿诵嘉篇。",
            "仰首看赤日，区区随天旋。",
            "朝见出沧海，莫见入虞渊。",
            "毕竟将何穷，磨灭愚与贤。",
            "亿亿万万载，筋骨非玉坚。",
            "桐棺三寸厚，在昔谁免焉。",
            "去去欲及时，嗟嗟无由缘。"
        ],
        "title": "与蒋秘别二十六年田棐二十年罗拯十年始见之",
        "id": "4aa76f8d-8e1e-421c-a3a7-2ee6b96958f8"
    },
    {
        "author": "梅尧臣",
        "paragraphs": [
            "朝辞都城里，暮止汴堤头。",
            "满目非相亲，寂默对河流。"
        ],
        "title": "别三十弟彦臣",
        "id": "731fce20-9c06-483a-a079-6343e719a654"
    },
    {
        "author": "梅尧臣",
        "paragraphs": [
            "处山无厌山，林鸟正关关。",
            "月入潭心白，花明谷口闲。",
            "采薪能自至，流水不知还。",
            "闻欲观沧海，高峯峻亦攀。"
        ],
        "title": "依韵和雪窦山昙颖长老见寄",
        "id": "24c94ccc-1023-4387-90ef-b062c04eb180"
    },
    {
        "author": "梅尧臣",
        "paragraphs": [
            "孤青水上石，片白苍梧云。",
            "虞舜不可见，箫韶不可闻。",
            "君为汉钱官，凿山取铜矿。",
            "韶石不生铜，留为千古景。"
        ],
        "title": "送余中舍监韶州钱监",
        "id": "946a061b-fcdd-4de3-ba54-622145bc6bcf"
    },
    {
        "author": "梅尧臣",
        "paragraphs": [
            "织女无耻羞，年年嫁牵牛。",
            "牵牛苦娶妇，娶妇不解留。",
            "来往一夕光，奕奕河汉秋。",
            "轻传人世巧，未知何时休。",
            "喜鹊头无毛，截云驾车辀。",
            "老鸦少斟酌，死欲同造舟。",
            "明月不到晓，是夜曲如钩。",
            "天意与物理，注错将何求。",
            "尝闻阮家儿，犊鼻竹竿头。",
            "人生自有分，岂媿曝衣楼。"
        ],
        "title": "七夕咏怀",
        "id": "491d978c-0b77-46ad-9fe7-2f672a586378"
    },
    {
        "author": "梅尧臣",
        "paragraphs": [
            "六月侍臣方赐冰，我赋得之从友朋。",
            "开盘一见水玉璞，置坐百步无青蝇。",
            "热肤收汗起疹粟，不有消渴同茂陵。",
            "杜子每思赤脚踏，韩老尝苦如甑烝。",
            "惭无二公才与学，享此足与俗辈矜。"
        ],
        "title": "韩子华遗冰",
        "id": "598c72c3-1fe6-43cb-a9ec-e921abc39363"
    },
    {
        "author": "梅尧臣",
        "paragraphs": [
            "置酒兰菊间，宾主适所适。",
            "权豪自炎炎，下上走役役。",
            "兹时况休沐，良可会朋戚。",
            "流俗务趋喧，宁思事闲寂。",
            "我辈岂其愚，欢言无吝色。",
            "相与举杯盂，高歌不知夕。",
            "秋花未黄紫，秋云多淡白。",
            "但知沉醉归，莫顾有吏责。",
            "冠绋身外物，傥来安足惜。",
            "吾贫喜从游，幸免挂钱僻。"
        ],
        "title": "依韵和原甫置酒兰菊间",
        "id": "6e811770-1048-49a1-9354-d83719e04f6d"
    },
    {
        "author": "梅尧臣",
        "paragraphs": [
            "山阳女子大字书，不比常流事梳洗。",
            "亲传笔法中郎孙，妙作蚕头鲁公体。",
            "试写麻笺滑似苔，墨蛟矫矫秋潭底。"
        ],
        "title": "观书",
        "id": "28c006fd-610d-4d93-95ed-28f9b30879ae"
    },
    {
        "author": "梅尧臣",
        "paragraphs": [
            "野钵归松下，将亲闻道师。",
            "风沙不堪寄，霜笴自相宜。"
        ],
        "title": "送仲和师归雪窦兼简颖禅师",
        "id": "6b6b9769-41b8-42a4-a2b8-73199c751134"
    },
    {
        "author": "梅尧臣",
        "paragraphs": [
            "来朝十二旒，将出未央殿。",
            "微闻嘉莲开，独许侍臣见。",
            "嘉莲其如何，层楼拥霞片。",
            "玉辇下天泉，日昃不知倦。",
            "恩鱼应亦喜，跳沫珠欲溅。",
            "谁怜与众归，博士臣疏贱。"
        ],
        "title": "二十二日起居退闻宣三馆诸公观瑞莲",
        "id": "bca96f72-2853-41f5-b6b7-37b452d5dc0d"
    },
    {
        "author": "梅尧臣",
        "paragraphs": [
            "梧桐叶未老，露滴玉井床。",
            "秋虫如里胥，促织何苦忙。",
            "苒苒机上丝，入夜为鼠伤。",
            "织妇中夕起，投梭重徊徨。",
            "那闻草根声，膏入然肝肠。",
            "天子固明圣，措意如陶唐。",
            "下民唯力穑，不见田畴荒。",
            "岂知裒敛人，督责务健强。",
            "所以机中女，心斗日月光。",
            "年年租税在，聒耳信已常。",
            "哀哉四海人，无不由此戕。",
            "吴侯当厅时，静坐爱初凉。",
            "方将同佳人，欢乐举杯觞。",
            "繁鸣杂螇螰，感怆情不皇。",
            "况蒙朝家恩，兄弟登俊良。",
            "意虑宜恤物，以慰众所望。",
            "今者秋虫篇，不异七月章。"
        ],
        "title": "依韵吴冲卿秋虫",
        "id": "96d0c6c8-4cd3-43f9-87ab-746440dd5481"
    },
    {
        "author": "梅尧臣",
        "paragraphs": [
            "素手搴幂䍦，柔纤明春荑。",
            "转眄动桂叶，阳语启瓠犀。",
            "阿姊金盛珠，阿妹缫籍圭。",
            "吹香袭行路，岂独下蔡迷。"
        ],
        "title": "陌上二女",
        "id": "ee1502de-89a1-42f0-ab32-94a76fe02ff8"
    },
    {
        "author": "梅尧臣",
        "paragraphs": [
            "妇人未四十，容貌已改前。",
            "男年踰五十，嗜欲固自偏。",
            "勿以色敌心，色衰心易迁。",
            "勿以爱恃久，爱移久多愆。",
            "明镜知恶看，何须妬婵娟。"
        ],
        "title": "无悔",
        "id": "fa0cb8bc-f0ad-4e45-a842-38015b939ef5"
    },
    {
        "author": "梅尧臣",
        "paragraphs": [
            "示化何悲戚，俱焚只衲衣。",
            "已随原火尽，空见野云飞。",
            "写影谁方丈，栽松旧翠微。",
            "当年渡江钵，弟子独将归。"
        ],
        "title": "吊瑞新和尚",
        "id": "9dcbd7c2-1951-4f52-bc45-02d08dfc6055"
    },
    {
        "author": "梅尧臣",
        "paragraphs": [
            "移病新秋厌直庐，自将僮仆治前除。",
            "已栽楚客江边草，不学严陵濑上鱼。",
            "红穗拂栏何蒨粲，绿丛无水亦萧疎。",
            "从今有月君须饮，况与朋亲共舍居。"
        ],
        "title": "依韵和吴冲卿新葺南斋",
        "id": "6ebee74b-e7e7-4774-9725-19188c416bbe"
    },
    {
        "author": "梅尧臣",
        "paragraphs": [
            "闻君迁新居，应比旧居好。",
            "复此假布囊，家具何草草。",
            "我贫无囊假，来僮笑欲倒。",
            "所笑还往人，生计不足道。",
            "非用僮仆知，虽贫自怀宝。"
        ],
        "title": "江邻几迁居",
        "id": "68577984-bfc5-487d-a783-2424a7f03a05"
    },
    {
        "author": "梅尧臣",
        "paragraphs": [
            "朝回思见子，疲马不及换。",
            "入门呼僮仆，鸡犬屡鸣嚾。",
            "中厨尚青烟，知未毕晨爨。",
            "曾不留我餐，忍馁固已惯。",
            "一接道德言，尘坌洗鄽闬。",
            "复出新录书，令人再三叹。",
            "史汉抉精深，文字光粲粲。",
            "虽然饥肠鸣，躭读忽忘肝。",
            "乃惭素所学，掇拾得浅懦。",
            "穷年诵读人，呷呷类鹅鹳。",
            "较量功实倍，要捷未能半。",
            "麤行与细注，健笔凌东观。",
            "天马万里行，筋骨在蹄腕。",
            "不知始何时，方册已盈案。",
            "譬如涉大海，只见波漫漫。",
            "嗟哉勤且敏，固合处文翰。",
            "九阍未迹历，重云若蔽扞。",
            "蓬瀛咫尺间，将度石桥断。",
            "昔为蛟龙腾，今为野鼠窜。",
            "我亦失其宜，朝出不暇盥。",
            "碌碌仓廪为，区区升斗筭。",
            "褊衷诚未堪，欲说虑辞曼。",
            "强希高远踪，终作俗嵬唤。",
            "家匮儿女大，裙襦不遮骭。",
            "既穷懒往还，荣悴异菼薍。",
            "老松唯霜知，古布直火浣。",
            "当期心所照，非效目所翫。",
            "蒙评芜累音，亦发颜背汗。",
            "铅刀况易缺，徒假以金焊。",
            "他人焉可欺，适足见谩谰。",
            "来章特美好，愿镂青玉段。"
        ],
        "title": "依韵答宋中道",
        "id": "54556cbd-8838-498e-af19-56a36b59850f"
    },
    {
        "author": "梅尧臣",
        "paragraphs": [
            "前时君家饮，不见吹笛姬。",
            "君言彼娉婷，病疟久屡治。",
            "隔日作寒热，经时销膏脂。",
            "医师尤饮食，冷滑滞在脾。",
            "次闻有鬼物，水火阴以施。",
            "乃因道士逐，实得鬼所为。",
            "手洒桃枝汤，足学夏禹驰。",
            "呵叱出门墙，勿复顾呕遗。",
            "今虽病且已，皮骨尚尫羸。",
            "岂暇理旧曲，未能画蛾眉。",
            "当期重相见，风月临前墀。"
        ],
        "title": "闻刁景纯侍女疟已",
        "id": "31a3239e-1d4c-4caf-a340-4e7f1c1b71bc"
    },
    {
        "author": "梅尧臣",
        "paragraphs": [
            "古龙水底鸣素秋，江云不飞江贾愁。",
            "金陵旧族天禄游，家有善笛能娱侯。",
            "忆侯前年罢姑孰，自买蕲州饱霜竹。",
            "腮肥顶瘦裁青玉，钻凿商声五音足。",
            "牛渚矶边夜泊时，平波不起月中吹。",
            "老鱼跳舞龟出泥，雌蛟怨泣雄鼍悲。",
            "新还中都人罕知，交亲奏酒隔帘帏。",
            "丹唇一发妙响驰，醉客欲见宁非痴。",
            "昨夜刘郎辞玉巵，主人勤谢当勿疑。",
            "渠今缠疟尚苦羸，他日海蟾圆未迟。",
            "圆未迟，凉肝脾。",
            "畏肝热，生脑脂。",
            "生胫脂，不得窥。"
        ],
        "title": "景纯以侍儿病期与原甫月圆为饮",
        "id": "3ad6b427-d276-4369-be36-bff4f9a68d13"
    },
    {
        "author": "梅尧臣",
        "paragraphs": [
            "神武立四极，收兵销众豪。",
            "输粮来万国，积庾下千艘。",
            "貔虎肥于豢，麒麟老向槽。",
            "中州无殍饿，南土竭脂膏。",
            "黄鼠羣何畏，青鸠啄且嚎。",
            "古梁生菌耳，朽堵出蛴螬。",
            "树腹悬蛇蜕，丝窠挂鸟毛。",
            "尘埃虽自汨，朱墨亦能操。",
            "直宿愁风雨，经年弊褐袍。",
            "仲尼犹作吏，我辈勿为劳。"
        ],
        "title": "永济仓书事",
        "id": "f40a3345-6d87-4125-a867-377bd0098118"
    },
    {
        "author": "梅尧臣",
        "paragraphs": [
            "地厚天青冥，故交荣谢并。",
            "何当一壶酒，以昔相与倾。",
            "君今二千石，未往恋山楹。",
            "山楹夜对月，孤怀岂忘情。",
            "贵者几何逝，贱者几何生。",
            "夏簟且安寝，明星上东城。"
        ],
        "title": "依韵和磁守王几道屯田暑夜怀寄",
        "id": "fa0aec0a-ee2d-4e66-8595-449c1c25d02a"
    },
    {
        "author": "梅尧臣",
        "paragraphs": [
            "海边巉绝有苍山，怪怪奇奇物象闲。",
            "百丈素流珠喷薄，千重红树火回环。",
            "远寻僧寺石屏下，时遇野人云屋间。",
            "今日京华见君说，便思轻舸出东关。"
        ],
        "title": "依韵和孙侔鴈荡二首  其一",
        "id": "4ac9dc67-54b3-41ce-9eb0-e6a2a9604425"
    },
    {
        "author": "梅尧臣",
        "paragraphs": [
            "鴈荡高高路莫通，衔芦秋翼入云峯。",
            "山头水阔不见影，岩下沙平时有踪。",
            "千仞柱天何敛闪，万工挥笔漫轻浓。",
            "葛巾蜡屐未能着，空羡青苍重复重。"
        ],
        "title": "依韵和孙侔鴈荡二首  其二",
        "id": "756d494f-6893-44a5-b413-cebbc6b1b35f"
    },
    {
        "author": "梅尧臣",
        "paragraphs": [
            "日光如镕金，涌上沧海流。",
            "一朝复一朝，铸出万古愁。",
            "大炉石破碎，世事安得休。",
            "明月只照夜，时时如屈钩。",
            "常娥与玉兔，捣药何所瘳。",
            "大患不自治，更被虾蟆偷。",
            "我思天地间，二物最取尤。",
            "措置尚若此，细故曷用忧。",
            "着书欲传道，未必如孔丘。",
            "当时及後代，见薄彼耽周。",
            "功名信难立，德行徒自修。",
            "劳劳于我生，蔕挂同赘疣。",
            "不如听邻笛，就其举杯瓯。",
            "笛不烦教养，酒不烦取求。",
            "从今醉至春，从夏醉至秋。",
            "勿禁鸡㹠鱼，间荐鹑雁鸠。",
            "况多南方物，咸腥美咽喉。",
            "计较无以过，试共阮籍谋。"
        ],
        "title": "赴刁景纯招作将进酒呈同会",
        "id": "93d404d8-eba1-4511-9c97-889f2bfd25df"
    },
    {
        "author": "梅尧臣",
        "paragraphs": [
            "萧公当贵日，小吏引轻轩。",
            "四德有遗美，六亲无异言。",
            "立孤传世嗣，垂范在闺门。",
            "浍水终归柎，秋云逐去魂。"
        ],
        "title": "薛简肃夫人挽词四首  其一",
        "id": "19c3eeb3-56d8-4629-97a0-e42605d8c72a"
    },
    {
        "author": "梅尧臣",
        "paragraphs": [
            "尝闻求子婿，不似怒甘公。",
            "莫以昔人比，皆为当世雄。",
            "家声新庆续，国礼旧恩隆。",
            "必与齐姜墓，千秋垄树同。"
        ],
        "title": "薛简肃夫人挽词四首  其二",
        "id": "816bf837-776d-4165-bfe3-5210cfd47a25"
    },
    {
        "author": "梅尧臣",
        "paragraphs": [
            "冠剑将朝去，常知好直言。",
            "戒辞犹可托，先见久应存。",
            "莹白冰兼玉，清芬蕙与荪。",
            "堂涂从此闭，何日卜丘原。"
        ],
        "title": "薛简肃夫人挽词四首  其三",
        "id": "5e8585ef-8438-4afe-bb9b-c53670b3544a"
    },
    {
        "author": "梅尧臣",
        "paragraphs": [
            "美合周诗播，魂先岱岳归。",
            "空堂迁旧榻，素月照灵衣。",
            "珠翠香沉匣，丹青影挂帏。",
            "百年亲戚泪，并作露霏霏。"
        ],
        "tags": [
            "泰山"
        ],
        "title": "薛简肃夫人挽词四首  其四",
        "id": "b28581b2-df93-4328-8c84-f66b1de9721e"
    },
    {
        "author": "梅尧臣",
        "paragraphs": [
            "淮南木老霜欲飞，顺令恐纵诸侯威。",
            "命书纔出邸掾竭，已见衣绣车迎归。",
            "乐莫我听筵莫迓，清如蟾蜍夜吐晖。",
            "不须久作平反吏，自合横经亲帝闱。"
        ],
        "title": "送淮南提刑孙学士",
        "id": "12926c58-e1f9-4f0b-bc67-9151220291af"
    },
    {
        "author": "梅尧臣",
        "paragraphs": [
            "慈姥山上瘦龙孙，堪为笙箫奉玉罇。",
            "使君来教後堂乐，江云江月能迎门。",
            "门外青山谢家宅，当时池馆无复存。",
            "乃知取欢须及早，富贵只是乘华轩。",
            "我踰五十作委吏，尘土汨汨嗟驰奔。",
            "有吹亦如卖饧者，安得凤凰下昆仑。",
            "君今虽不苦称意，尚驱文弩彯朱幡。",
            "严助昔除二千石，久劳侍从诚为烦。"
        ],
        "title": "送孙学士知太平州",
        "id": "ca2e9569-9e95-4fda-af41-42e08020c216"
    },
    {
        "author": "梅尧臣",
        "paragraphs": [
            "知子心中光皪皪，不作秋蟫缘简策。",
            "八月乘风入会稽，镜湖细浪鱼吹白。",
            "新除戚里外诸侯，况喜上宾开右席。",
            "明月楼中吸玉笙，青山影里森朱戟。",
            "禹穴渊深入地流，秦望峯高插天碧。",
            "朝暮樵溪不见人，往来梅市空余迹。",
            "墨池科斗作虾蟆，道士鹅羣谁更易。",
            "摩灭应多着者稀，但游莫用论今昔。"
        ],
        "title": "送杨明叔通判越州",
        "id": "19bc77d6-bfe0-4c7e-a269-c03d726988ad"
    },
    {
        "author": "梅尧臣",
        "paragraphs": [
            "丹砂篆印发题封，云母屏开照耀中。",
            "漠漠蛟绡吹入纸，翘翘虿发卷随风。",
            "新番自与鸿都异，旧法唯应垩帚同。",
            "丞相报诗何处问，清泠池上雁能通。"
        ],
        "title": "依韵和睢阳杜相公答蔡君谟新体飞草书",
        "id": "bc8e385f-36d5-4811-90b4-d57abf920f8d"
    },
    {
        "author": "梅尧臣",
        "paragraphs": [
            "秦女乘鸾遗翠羽，落在人间与风舞。",
            "风休不归谁作主，此郎拾取装金缕。",
            "郎家主妇爱且怜，系向裙腰同出处。",
            "朝来邻里偶经过，方朔邹枚争欲覩。",
            "主人重客苦留连，急走钿车令去取。",
            "酒巡未匝掩合扉，忽已闻归报鹦鹉。",
            "重匀朱粉临镜台，促息不停催出户。",
            "正抱琵琶稳系绦，辊作轻雷拢作雨。",
            "自解弹成啄木声，岂唯能写胡人语。",
            "醉眼流波入鬓时，弦慢邀郎紧弦柱。",
            "身柔柱涩郎力微，欲倩傍人频顾主。",
            "主何磊落风味多，就请上宾无不许。",
            "相疎情远谁称渠，画拨当胸客当去。"
        ],
        "title": "翠羽辞",
        "id": "7ba55978-6f79-4915-978d-845dab1e5915"
    },
    {
        "author": "梅尧臣",
        "paragraphs": [
            "西北有龙渊，东南有天池。",
            "天池鸟名鹏，昔在北溟嬉。",
            "龙能安故渊，变化不可知。",
            "岂效彼运徒，翼如浮云垂。",
            "荒淫启朱宫，道德处茅茨。",
            "何为後世士，常以尼父悲。"
        ],
        "title": "拟咏怀",
        "id": "452b8f8a-4b3a-4168-83d5-f3c19e4e3708"
    },
    {
        "author": "梅尧臣",
        "paragraphs": [
            "秋蠹无完叶，疎丛有瘁茎。",
            "偶来庭树下，重看露葩荣。",
            "众自守常理，独开偏见情。",
            "从今数霜月，结子尚能成。"
        ],
        "title": "八月三日咏原甫庭前林檎花",
        "id": "f546a513-60b1-4053-9a3b-cb859fd9363f"
    },
    {
        "author": "梅尧臣",
        "paragraphs": [
            "张公爱神锷，佩服近玉麟。",
            "又拭华阴土，光彩一以新。",
            "百里无恶兽，千里无冤人。",
            "今朝欲何之，去去延平津。",
            "应当出匣飞，腾波决秋旻。"
        ],
        "title": "送河阳通判张寺丞从富公辟",
        "id": "114fcdfd-dff4-42a6-a1e2-6df4ac4ed70a"
    },
    {
        "author": "梅尧臣",
        "paragraphs": [
            "王都重兵廪，命使总八方。",
            "淮南舟车冲，三楚笼利长。",
            "惟时有才彦，数计等桑羊。",
            "八月赐诏行，朱斾插大航。",
            "汴湍入秋涨，东鼓下镗镗。",
            "今日发大梁，明朝过睢阳。",
            "睢阳授经地，父老认道旁。",
            "同业八十人，或贵或为郎。",
            "先生殁大官，弟子无荷囊。",
            "乃知诗书传，要在明三纲。",
            "隋末闻仲淹，来学去佐唐。",
            "唐初称名臣，鲜及杜与房。",
            "亲见慕义人，专门起辉光。",
            "我闻房杜流，已显惟王张。",
            "云汉几万里，星宇争耀芒。",
            "归来立螭头，莫爱鱼稻乡。"
        ],
        "title": "送淮南转运李学士君锡",
        "id": "5c8cf646-bd0b-4fa8-89a1-ae37c48c0ce6"
    },
    {
        "author": "梅尧臣",
        "paragraphs": [
            "君将会稽去，旧迹可以嬉。",
            "予因状其美，赠子临路岐。",
            "子不以为乐，但愿有以规。",
            "噫吾岂无说，畏子未及裨。",
            "既求不语子，吾曷忍子欺。",
            "前年子渡淮，夜泊洪泽湄。",
            "有鬼称使者，来告风波期。",
            "子时再拜谢，乃被邻船嗤。",
            "逡巡鬼复至，复附船家儿。",
            "怒彼慢嗤士，明当使惊危。",
            "船儿傍舷回，走若一足夔。",
            "翌日各解舟，出浦风动旗。",
            "子独乘安流，彼受横浪吹。",
            "此事非子传，焉得他人知。",
            "昨逢令弟藴，备述果不疑。",
            "越俗素重鬼，慎勿启其私。",
            "子口有仁义，子腹有书诗。",
            "子尝谈王道，怪语固未宜。",
            "近闻苏才翁，问子辟者谁。",
            "得非外戚侯，子怒已竖眉。",
            "今我傥得罪，甘与苏同之。"
        ],
        "title": "重送杨明叔",
        "id": "8801a796-1f64-4cf2-ae3f-bd7cc9f7291b"
    },
    {
        "author": "梅尧臣",
        "paragraphs": [
            "社燕已归尽，秋鶑犹绕林。",
            "久为梁国客，不起灞陵心。",
            "徒步赴朋馆，远游无橐金。",
            "江君丈人意，莫入楚乡深。"
        ],
        "title": "送董传秀才之汝阴",
        "id": "341f9714-3a43-40ef-b0d6-e881b678b1c1"
    },
    {
        "author": "梅尧臣",
        "paragraphs": [
            "旧居苕溪上，久客咸阳东。",
            "归来得虎符，驰马向巴中。",
            "歌将听巴人，舞欲教渝童。",
            "况尝善秦声，乐彼渝人风。",
            "忠州白使君，竹枝辞颇工。",
            "行当继其美，贡葛勿怱怱。"
        ],
        "title": "送张子野屯田知渝州",
        "id": "c8e55b42-4995-45c4-a270-18ebad3bca09"
    },
    {
        "author": "梅尧臣",
        "paragraphs": [
            "家近古临邛，闻多木兰树。",
            "其人袭芳馨，乃有相如赋。",
            "成名三十年，始见列鸳鹭。",
            "出为资阳长，秋鬓已点素。",
            "天子爱黔黎，归与蜀民谕。",
            "当时同洛阳，过半作丘墓。",
            "屈指今所存，无如君最故。",
            "唯酒可饯行，不饮车空驻。"
        ],
        "title": "送杨子充知资阳县",
        "id": "41f60332-867b-4925-b66d-e010f90640fb"
    },
    {
        "author": "梅尧臣",
        "paragraphs": [
            "君家世典史，君复续祖为。",
            "兰台未成书，汶阳从已知。",
            "将行我何赠，一诵溪堂诗。",
            "闻彼多蒲鱼，可助鼎与巵。",
            "在昔阮嗣宗，初赴东平时。",
            "醉扶乘蹇馿，图画犹可披。",
            "今见国门外，徒驭不驱驰。",
            "十里马一歇，五里车一脂。",
            "不得同雁羣，相送过寒陂。"
        ],
        "title": "送司马学士君实通判郓州",
        "id": "919626ad-58eb-4cc1-8a4c-6ef4f9b89bbc"
    },
    {
        "author": "梅尧臣",
        "paragraphs": [
            "韶州使君行，请问韶石名。",
            "传闻古帝舜，石上奏九成。",
            "凤皇为之下，朱鸟不复鸣。",
            "旧祠亡玉管，四序安得平。",
            "至今南方热，腊月裘服轻。",
            "事外共废酒，曲江风物清。"
        ],
        "title": "送陈殿丞知韶州",
        "id": "20ccab5a-c168-4c7b-888a-58c8f3d77a9a"
    },
    {
        "author": "梅尧臣",
        "paragraphs": [
            "从来洞庭好，都在岳阳楼。",
            "明月一千里，寒光三万秋。",
            "年华有时尽，风物不知休。",
            "太守怜予句，应如沈隠侯。"
        ],
        "tags": [
            "洞庭湖",
            "岳阳楼"
        ],
        "title": "寄岳州孙屯田",
        "id": "7f3934f7-414c-40a8-88bd-8c54d66501c9"
    },
    {
        "author": "梅尧臣",
        "paragraphs": [
            "大愚不量能，品藻辄己出。",
            "朝以轲为同，暮以丘为匹。",
            "其人岂鹰雀，鸠鸽化五日。",
            "指鹿危二世，师歆造新室。",
            "虽云诈力尚，终自殒斧锧。"
        ],
        "title": "大愚",
        "id": "574a7b5a-20ae-424f-b24a-f019f8d91d3b"
    },
    {
        "author": "梅尧臣",
        "paragraphs": [
            "不嗟迁谪远，所惜去非迟。",
            "国法何尝重，君恩亦已慈。",
            "飞鸿因雨急，寒叶未霜危。",
            "江上多新酿，青帘亚竹篱。"
        ],
        "title": "送邵不疑谪邵武",
        "id": "d662d73e-bedc-4067-b638-1162cf0d4ecf"
    },
    {
        "author": "梅尧臣",
        "paragraphs": [
            "重别心意衰，轻别心意壮。",
            "行车将渐遥，依依独长望。",
            "晚风生微寒，脱叶飞汶上。",
            "何当发谈笑，把酒半鬰盎。"
        ],
        "title": "送孙应之推官赴郓州",
        "id": "559403fc-aec8-4bd9-bb31-ad0200bad0f0"
    },
    {
        "author": "梅尧臣",
        "paragraphs": [
            "昼夜风不止，寒树嚎未休。",
            "人言雨杀风，雨急风未柔。",
            "独扶慈母丧，泪与河水流。",
            "河水有冬竭，泪泉长在眸。",
            "予生五十二，再解官居忧。",
            "昨者母疾亟，骨肉相聚愁。",
            "橐中无一钱，缓急何可求。",
            "母当临终时，嘱我贫莫羞。",
            "随宜具棺敛，厚贷压人头。",
            "死事定无益，生偿且无由。",
            "泣涕听母言，心肠如剜钩。",
            "小子虽不令，长养恩曷酬。",
            "旦夕期速平，後事勿预谋。",
            "愿母强药食，更延百千秋。",
            "固云莫望我，我魂已飞游。",
            "语毕忽奄逝，抚膺呼裂喉。",
            "未能一物备，迷乱将安投。",
            "艰窘见风义，乃有令朋俦。",
            "致赙或钱帛，最力李与刘。",
            "禁省及石渠，奠助日不周。",
            "裴杨乞铭盖，文篆古复遒。",
            "潭饶两大舰，朝索暮泛浮。",
            "哀怜荷君子，才德惭未修。",
            "三日违大梁，两宿此迟留。",
            "聊书同些挽，试托楚人讴。"
        ],
        "title": "宁陵阻风雨寄都下亲旧",
        "id": "35e77653-dd4b-43aa-b367-874412849505"
    },
    {
        "author": "梅尧臣",
        "paragraphs": [
            "前日衣上露，今日衣上霜。",
            "我母魂何之，膏火麋我肠。",
            "隔棺三寸地，如在万里乡。",
            "嚎呼不闻声，饮食空置傍。",
            "昔时忧我寒，缝衣纫线长。",
            "线长必絮厚，要与风霜当。",
            "又每恐我饥，羹臛自调尝。",
            "此身内外间，莫得顷刻忘。",
            "举衣不忍着，举筯不下吭。",
            "一念百感生，欲问天苍苍。"
        ],
        "title": "新霜感",
        "id": "85403a95-efad-430b-ba1e-977d9407aaf4"
    },
    {
        "author": "梅尧臣",
        "paragraphs": [
            "侍亲数数来浮汴，护榇迢迢复渡淮。",
            "旨蓄曾无御寒具，细君唯有隠居钗。",
            "月衔远入鱼衔浪，潮退长汀蚌阁崖。",
            "素服华颠色相似，青铜不忍见形骸。"
        ],
        "title": "过淮",
        "id": "0ffcb223-d70a-42fa-9c17-c8b2a9d3d415"
    },
    {
        "author": "梅尧臣",
        "paragraphs": [
            "天下滔滔久厌秦，英雄蛇鼠窜荆榛。",
            "少年豪横知多少，不及沙头一妇人。"
        ],
        "title": "淮阴",
        "id": "03cd2f84-ab05-4113-bfce-bdfb14f46691"
    },
    {
        "author": "梅尧臣",
        "paragraphs": [
            "桫椤古树常占岁，在昔曾看北海碑。",
            "今日四方俱大稔，不知荣悴向何枝。"
        ],
        "title": "桫椤树",
        "id": "a09647e2-d249-4ad8-8f82-b8f7c90e7ff9"
    },
    {
        "author": "梅尧臣",
        "paragraphs": [
            "霜浓草白兔初肥，苍鹘调拳猎犬携。",
            "剩付钱刀买庖餗，不须缘径更求蹄。"
        ],
        "title": "就野人买兔",
        "id": "aff07843-edbf-49af-85ad-423f4287fdcc"
    },
    {
        "author": "梅尧臣",
        "paragraphs": [
            "清淮直上水连天，坐看高帆後复前。",
            "自是乘风有迟速，不由人力爱争先。"
        ],
        "title": "使风船",
        "id": "fb1299b7-ee59-4d63-84e1-31e672850fab"
    },
    {
        "author": "梅尧臣",
        "paragraphs": [
            "韩信未遇时，忍饥坐垂钓。",
            "归来淮阴市，又复逢恶少。",
            "使之出胯下，一市皆大笑。",
            "龙蛇忽云腾，蛭螾岂能料。",
            "亡命乃为将，出奇还破赵。",
            "用兵不患多，所向孰敢摽。",
            "功名塞天地，翦刈等蒿藋。",
            "于今千百年，水上见孤庙。",
            "鹭衔葭下鱼，相呼尚鸣叫。",
            "高皇四海平，有酒不共釂。",
            "古来称英雄，去就可以照。"
        ],
        "title": "淮阴侯庙",
        "id": "7d4028b0-6ee8-4175-8498-15fe057e6637"
    },
    {
        "author": "梅尧臣",
        "paragraphs": [
            "汉家天下将，庙古像公圭。",
            "百战自忘楚，一时空王齐。",
            "乡人奏箫鼓，舟子赛豚鸡。",
            "不改寒潮水，朝平暮复低。"
        ],
        "title": "又平律一首",
        "id": "e1980064-41dc-4be8-a5d3-030aab4103d2"
    },
    {
        "author": "梅尧臣",
        "paragraphs": [
            "马头搀岸斗，燕尾泊船齐。",
            "风送寒潮急，云藏晚日低。",
            "逢人多楚语，问客煑吴鸡。",
            "难觅枚皋宅，仓葭处处迷。"
        ],
        "title": "入满浦",
        "id": "852690c1-60c5-46aa-b366-95ab246f6ee2"
    },
    {
        "author": "梅尧臣",
        "paragraphs": [
            "许公运国储，岁入六百万。",
            "上莫究所来，下莫有剥怨。",
            "十年无纤乏，功利潜亦建。",
            "昨除侍从官，聊为磨世钝。",
            "比于以舌得，此岂愧物论。",
            "较量多少间，未足数刘晏。",
            "大计苟窘费，曷不使预筭。",
            "欲倍即能倍，但勿惑谤讪。",
            "扰民可以夺，食官可以窜。",
            "要付与权衡，一切出果断。",
            "呜呼任智力，长短固有限。",
            "制财犹制兵，太甚则生乱。",
            "公譬淮阴侯，多多有益办。",
            "我今听其谈，夜去为扼腕。",
            "书之俟采诗，咨访不可缓。"
        ],
        "title": "许发运待制见过夜话",
        "id": "9b45e6a8-d601-403e-8554-05e9bf298fdc"
    },
    {
        "author": "梅尧臣",
        "paragraphs": [
            "晨登日观峯，海水黄金镕。",
            "浴出车轮光，随天行无踪。",
            "正视刺我目，攒集如剑锋。",
            "照曜万物兴，磨灭万物凶。",
            "草木既无命，必闻石间松。",
            "当时一避雨，安得大夫封。",
            "人而苟不遇，抱简诵六龙。"
        ],
        "tags": [
            "泰山"
        ],
        "title": "登泰山日观峯",
        "id": "4d66d0af-beee-465a-9428-c76ad6bde6d1"
    },
    {
        "author": "梅尧臣",
        "paragraphs": [
            "魏武败忘归，孤军处山顶。",
            "虽邻江上浦，凿岩山巅井。",
            "岂是欲劳兵，防患在萌颖。",
            "我昔常登临，徘徊爱晴景。",
            "片雨西北来，风雷变俄顷。",
            "疾行下危磴，屦脱不及整。",
            "沾濡入舟中，幼子喜抱颈。",
            "问我适何之，衣湿不太冷。",
            "昨暮泊其阳，月黑夜正永。",
            "雁从沙际鸣，旅枕自耿耿。",
            "平明夹橹去，庙树耸寒岭。",
            "举首生白云，飘摇水中影。"
        ],
        "title": "重过瓜步山",
        "id": "6b2b041c-3d6c-4b27-962d-2d585061d098"
    },
    {
        "author": "梅尧臣",
        "paragraphs": [
            "篙师柂工相整衣，龙女庙中来宰豨。",
            "野祝击鼓降神语，老鸦衔肉上树飞。",
            "长江无风平似削，两橹夹舸行将归。",
            "南国山川都不改，伤心慈姥旧时矶。"
        ],
        "tags": [
            "长江"
        ],
        "title": "发长芦江口",
        "id": "18d8e981-6e3d-4c82-be70-373c8ea88293"
    },
    {
        "author": "梅尧臣",
        "paragraphs": [
            "龙母龙相依，风云随所变。",
            "舟人请予往，出庙旗脚转。",
            "旗指西南归，飞帆疾流电。",
            "长芦江口发平明，白鹭洲前已朝膳。",
            "竹根杯珓不欺人，世间然诺空当面。"
        ],
        "title": "龙女祠祈顺风",
        "id": "034d0718-6f45-4ec3-8487-d28be299a2e3"
    },
    {
        "author": "梅尧臣",
        "paragraphs": [
            "溅溅溪流散，苒苒石发开。",
            "一朝辞浣沙，去上姑苏台。",
            "歌舞学未稳，越兵俄已来。",
            "门上子胥目，吴人岂不哀。",
            "层宫有麋鹿，朱颜为土灰。",
            "水边同时伴，贫贱犹摘梅。",
            "食梅莫厌酸，祸福不我猜。"
        ],
        "title": "西施",
        "id": "260483e9-161c-41a9-a88d-074b814bbaba"
    },
    {
        "author": "梅尧臣",
        "paragraphs": [
            "恃险不能久，六朝今已亡。",
            "山形象龙虎，宫地牧牛羊。",
            "江上鸥无数，城中草自长。",
            "临流邀月饮，莫挂一毫芒。"
        ],
        "title": "金陵三首  其一",
        "id": "0c5408e9-80b3-4b84-b0aa-88235e1018bb"
    },
    {
        "author": "梅尧臣",
        "paragraphs": [
            "金陵逢晓雪，撩乱逗云来。",
            "已失乌衣巷，还成白玉台。",
            "山盘犹隠见，江转似昭回。",
            "一听高楼笛，依稀认落梅。"
        ],
        "title": "金陵三首  其二",
        "id": "bc175b3f-0362-43fa-8524-3e6ac22fbf1c"
    },
    {
        "author": "梅尧臣",
        "paragraphs": [
            "每入秦淮口，风波更不忧。",
            "重看後庭树，还起旧时愁。",
            "故老都无有，遗踪莫可求。",
            "何人能识意，白鹭在寒洲。"
        ],
        "title": "金陵三首  其三",
        "id": "2d0b7358-9de2-4270-b77c-a36f671aeb94"
    },
    {
        "author": "梅尧臣",
        "paragraphs": [
            "丫头石虽断，文字未全讹。",
            "年筭赤乌近，书疑黄象多。",
            "几时经霹雳，异代见干戈。",
            "更与千秋看，松煤定费摩。"
        ],
        "title": "丫头石",
        "id": "632a5cd2-b5d8-4d14-9f56-e51f6df9a361"
    },
    {
        "author": "梅尧臣",
        "paragraphs": [
            "蒲葵两钱扇，漫写未嫌轻。",
            "老媪持将去，无端色不平。"
        ],
        "title": "漫书",
        "id": "19f5b140-160c-483f-90cf-88f58415a19b"
    },
    {
        "author": "梅尧臣",
        "paragraphs": [
            "盗发广陵冢，及扉开石枢。",
            "中环走彻道，高阔可通车。",
            "五尺铜铸人，执兵冠服朱。",
            "壁石刻位号，列侍幽宫隅。",
            "殿将将军属，侍郎常侍俱。",
            "启棺见其尸，鬓斑颜未渝。",
            "白璧十双藉，云母一尺铺。",
            "黄金塞耳鼻，千岁不腐枯。",
            "生为贵与富，死与人未殊。",
            "後世逢暴祸，虽久将焉如。",
            "尧舜及周孔，岂不固形躯。"
        ],
        "title": "闵冢",
        "id": "1e39fb7e-d1b7-47d9-91c4-e2ec9e85813a"
    },
    {
        "author": "梅尧臣",
        "paragraphs": [
            "泊舟斫枯葭，歊火爇岸傍。",
            "冒岭云冥蒙，漫江雪飞扬。",
            "拖冰修网涩，出水朱鬐殭。",
            "旷然起远怀，风旗转危樯。",
            "千帆共辞浦，搀错逆水翔。",
            "落星始前瞻，瞬目已後相。",
            "鮆鱼何时来，杨花吹茫茫。",
            "沙草不可辨，雁立知汀长。",
            "山头化石妇，忽变素质光。",
            "岂复愿闻笛，莫逢桓野王。"
        ],
        "title": "雪中发江宁浦至采石",
        "id": "8e45a859-6b3f-4dea-a190-cbe6b60846fd"
    },
    {
        "author": "梅尧臣",
        "paragraphs": [
            "船从山下过，直上见僧轩。",
            "系缆当矶石，缘崖到寺门。",
            "短篱遮竹瀁，危路踏松根。",
            "却看沧江底，帆归烟外昏。"
        ],
        "title": "登采石山上广济寺",
        "id": "d403945b-dc8e-4717-b56d-59a1daa813dd"
    },
    {
        "author": "梅尧臣",
        "paragraphs": [
            "一日复一日，一朝复一昏。",
            "来新去成故，俯仰变凉温。",
            "有贵则有贱，未若贱常存。",
            "骍牛慕孤㹠，黄犬悲东门。",
            "祸福相为基，损益不复言。",
            "吾祖入吴市，应龙非伏辕。"
        ],
        "title": "效阮步兵一日复一日  其一",
        "id": "e78670bc-c973-42ff-a68c-80828a3a24e0"
    },
    {
        "author": "梅尧臣",
        "paragraphs": [
            "一日复一日，一晨复一夕。",
            "四序相盛衰，三辰运光魄。",
            "下上有常理，忧患何时易。",
            "先烂泣金燃，先焚叹薪积。",
            "但愿远世网，焚烂不能责。",
            "麒麟出非时，未免西狩获。",
            "鸥鸟浮洪波，心已预海客。"
        ],
        "title": "效阮步兵一日复一日  其二",
        "id": "825bbab0-41de-48f3-8dc6-3d8a5f34baa8"
    },
    {
        "author": "梅尧臣",
        "paragraphs": [
            "东梁如印蚕，西梁如游鱼。",
            "二山夹大江，早暮潮吸嘘。",
            "解舟辞姑熟，速欲还吾庐。",
            "风逆未可前，泊浦近烟墟。",
            "波中事网罟，乘月多夜挐。",
            "冰滩聚鸣雁，霜葭正疎疎。",
            "是时昴毕中，旷渺天地虚。",
            "静坐人已眠，我虑久洗如。",
            "自起取美酒，独酌邀蟾蜍。",
            "蟾蜍射白光，入盏亦踌蹰。",
            "醉来不解舞，欲揽常娥袪。",
            "昔对谪仙人，此意复在予。",
            "既醒裂尺素，立作数行书。",
            "寄与青山冢，精灵其有诸。"
        ],
        "title": "阻风宿大信口",
        "id": "62f0ced0-67e5-46dc-9792-41d91bb39b87"
    },
    {
        "author": "梅尧臣",
        "paragraphs": [
            "犬吠知船解，村墟尚闭门。",
            "霜泥黏缆尾，冰水阁潮痕。",
            "撇撇鸊鹈去，纤纤舴艋昏。",
            "梅湖到不远，寄信向田园。"
        ],
        "title": "早发大信口",
        "id": "0f78c212-e0bf-4218-980b-9cc36cf1cbe2"
    },
    {
        "author": "梅尧臣",
        "paragraphs": [
            "将归谢公郡，喜见阮家儿。",
            "但对月和水，那能酒似池。",
            "衰形疑镜照，葆鬓怯霜吹。",
            "宿雁不堪托，乡人知未知。"
        ],
        "title": "黄池月中共酌得池字",
        "id": "28bc3f72-b60a-4f14-b33c-fd4685653d86"
    },
    {
        "author": "梅尧臣",
        "paragraphs": [
            "雪中峯午午，潭上树亭亭。",
            "久作大梁客，贫留小阮醒。",
            "滩愁江舸涩，祠信楚巫灵。",
            "日暮渡头立，山歌不可听。"
        ],
        "title": "泊昭亭山下得亭字",
        "id": "8450b774-4969-4cef-83e2-be98e4bda1bd"
    },
    {
        "author": "梅尧臣",
        "paragraphs": [
            "我祖南昌尉，时危弃去仙。",
            "刘郎从宦日，天子治平年。",
            "燥茗山中火，熬波海上烟。",
            "吴民不为盗，唯此挠君权。"
        ],
        "title": "送盐官刘少府古贤",
        "id": "4fa5af71-4d31-4e50-88e2-746d05496c68"
    },
    {
        "author": "梅尧臣",
        "paragraphs": [
            "杜诗尝说少陵豪，祖德兼夸翰墨高。",
            "苏李为奴令侍席，钟王北面使持毫。",
            "郊麟作瑞唯逢趾，天马能行不辨毛。",
            "一诵东山零雨句，无心更学楚离骚。"
        ],
        "title": "太师杜相公篇章真草过人远甚而特奬後进流于咏言辄依韵和",
        "id": "267c05e7-f61f-4b6e-ac0f-2014ece8afc5"
    },
    {
        "author": "梅尧臣",
        "paragraphs": [
            "赛雨何从事，高情苦爱山。",
            "谢公联句後，惠远过溪间。",
            "笑处岩相答，归时酒在颜。",
            "端忧守穷巷，无力共跻攀。"
        ],
        "title": "依韵和签判都官昭亭谢雨回广教见怀",
        "id": "e49b7853-bf2f-409e-ab69-27f7af5fd601"
    },
    {
        "author": "梅尧臣",
        "paragraphs": [
            "桃花已满秦人洞，杏树犹存董奉祠。",
            "莫怪寒梅独多叶，只缘乐府有新诗。"
        ],
        "title": "依韵和吴正仲屯田重台梅花诗",
        "id": "1f543c8a-3852-406e-bf5b-f6bd70e05bc9"
    },
    {
        "author": "梅尧臣",
        "paragraphs": [
            "楚梅何多叶，缥蔕攒琼瑰。",
            "常惜岁景尽，每先春风开。",
            "龙沙雪为友，青女霜作媒。",
            "托根迩庙堂，结子助鼎鼒。",
            "吴侯本吴人，笔力高崔嵬。",
            "但咏同姓木，予非梁栋材。"
        ],
        "title": "读吴正仲重台梅花诗",
        "id": "83779494-f231-4b1e-a6ab-4046d9a8896c"
    },
    {
        "author": "梅尧臣",
        "paragraphs": [
            "芳梅何蒨蒨，素叶吐层层。",
            "近腊寒犹劲，先春气已承。",
            "冷香传去远，静艳密还增。",
            "有意常欺雪，无功合镂冰。",
            "早烟笼玉暖，冻雨浴脂凝。",
            "汉女新妆薄，燕姬瘦骨棱。",
            "压枝唯恐折，簇萼似难胜。",
            "神物终来护，江乡未解矜。",
            "独奇心岂欲，寄远客何曾。",
            "不见黄鹂度，宁防粉蝶凌。",
            "月光临更好，溪水照偏能。",
            "画轴开云雾，宫刀翦彩缯。",
            "都无笔可衒，莫信巧堪凭。",
            "丹杏尘多杂，夭桃俗所称。",
            "故林尝渴望，大庾更愁登。",
            "重和阳春曲，声辞猥媿仍。"
        ],
        "title": "依韵和正仲重台梅花",
        "id": "7447f770-4f10-4935-a05b-9aa3e2408ff1"
    },
    {
        "author": "梅尧臣",
        "paragraphs": [
            "平生好书诗，一意在抱椠。",
            "既无鈌云剑，身世遭黮黭。",
            "耻游公相门，甘自守恬淡。",
            "妻孥每寒饥，内愧剧剜憯。",
            "时頼二三友，乞米慰穷惨。",
            "虽然情怀恶，亦未废诵览。",
            "如负会稽辱，欲雪效尝胆。",
            "作文持与人，百不得一颔。",
            "圣犹嗜好殊，独取菖蒲歜。",
            "我愚希六义，将使鬼神感。",
            "譬彼捕长黥，区区只持窨。",
            "青天挂虹霓，踊跂不可擥。",
            "太华五千仞，妄学巨灵撼。",
            "幸且同蛙黾，近乐在井坎。",
            "苍发况种种，存非卫髦髧。",
            "吴侯琅玕姿，而来视乱菼。",
            "凤皇五色毛，曷羡未翅蝻。",
            "染夏有正采，安用此浅黪。",
            "乃知叔度陂，万顷见澄澹。",
            "孟轲患为师，薄劣亦何敢。"
        ],
        "title": "正仲见赠依韵和答",
        "id": "b6120698-6944-498f-81db-058db1a0b9b0"
    },
    {
        "author": "梅尧臣",
        "paragraphs": [
            "玉盘叠捧溪女归，鱼鳞作室待水婓。",
            "竹间山鬼入夜啼，古庙久闭谁启扉。",
            "屈原憔悴江之圻，芙蓉木兰托兴微。",
            "贾谊未召绛灌挤，香草嘉禾徒菲菲。",
            "曾无半辞助诃讥，国风幸頼相因依。"
        ],
        "title": "正仲往灵济庙观重台梅",
        "id": "a6e5adcd-6cf4-4b05-9761-8dacbeccc994"
    },
    {
        "author": "梅尧臣",
        "paragraphs": [
            "山暖春烟重，林昏古寺藏。",
            "溪流过晓涨，岭树见新行。",
            "马去侵云迹，风来袭野芳。",
            "禅衣频斗薮，蜡屐莫趋跄。",
            "飞鼠时过掷，饥禽或下颃。",
            "凭栏何所适，望堞正相当。",
            "捧膳溪童絜，衔花鹿女香。",
            "登临无险绝，不似畏岩墙。"
        ],
        "title": "依韵和昭亭山广教院文鉴大士喜予往还",
        "id": "c6167cd0-e978-45c5-b63c-06e17bbc0a3e"
    },
    {
        "author": "梅尧臣",
        "paragraphs": [
            "霜露每怀感，江山空复情。",
            "老便林室静，坐厌巷童声。",
            "尽日都无语，逢人亦强迎。",
            "浮生过半百，安用此虚名。"
        ],
        "title": "依韵答达观禅师颖公",
        "id": "b4c10ec0-cb84-44ad-8c6d-661816af364b"
    },
    {
        "author": "梅尧臣",
        "paragraphs": [
            "积水夫差国，闲居鲁叟心。",
            "石科云起润，城角竹连阴。",
            "燕入池塘晚，花开岛屿深。",
            "应当效疏傅，不惜橐中金。"
        ],
        "title": "题姑苏邵氏园居",
        "id": "5c42e813-fd0e-4929-a1ab-37478424d99a"
    },
    {
        "author": "梅尧臣",
        "paragraphs": [
            "屈原自着渔父篇，餔糟不及渔父贤。",
            "世无功名多浪死，刘伶阮籍于今传。",
            "迩来独酌邀明月，唯有青山李谪仙。",
            "谪仙殁後几百年，市楼日沽千万钱。",
            "沉湎岂少当道眠，文字不见空月圆。",
            "吴均之孙何我怜，双壶贮醅持置前。",
            "岂乏阮李诗与瘨，浅饮强对春风妍。"
        ],
        "title": "尝正仲所遗拨醅",
        "id": "8e42afe9-e616-42bd-8cde-7175151a29bc"
    },
    {
        "author": "梅尧臣",
        "paragraphs": [
            "上字黄封谁可识，偷传王氏法应真。",
            "清淮始变醅犹薄，句水新来味更醇。",
            "欲拟比酥酥少色，曾持劝客客何人。",
            "红梅虽是吾家物，老去无心一醉春。"
        ],
        "title": "依韵和正仲寄酒因戏之",
        "id": "a25b2c7f-8c1d-494b-b762-333f501bda4b"
    },
    {
        "author": "梅尧臣",
        "paragraphs": [
            "春雨𩅨𩅨鸣百舌，林花淡淡洗燕脂。",
            "眼前耳底催人杀，不醉三杯大是痴。"
        ],
        "title": "春雨",
        "id": "ed9575a6-1937-4e4e-bb9e-86a05081f5cb"
    },
    {
        "author": "梅尧臣",
        "paragraphs": [
            "风味正不寝，骤来寒气增。",
            "檐斜滴野箨，窗缺摇春灯。",
            "孺子睡中语，归人行未能。",
            "前溪波暗长，定已没滩棱。"
        ],
        "title": "春夜闻雨",
        "id": "29980e1b-c36f-45b2-adca-c1225905df4f"
    },
    {
        "author": "梅尧臣",
        "paragraphs": [
            "风雪双羊路，梅花溪上村。",
            "鸟呼知木暖，云湿觉山昏。",
            "妇子来陂下，囊壶置树根。",
            "予非陶靖节，老去爱田园。"
        ],
        "title": "早春田行",
        "id": "58f8917b-18f0-4ef9-96e0-afc57b415984"
    },
    {
        "author": "梅尧臣",
        "paragraphs": [
            "时望前湖倚玉梯，云山横绝路东西。",
            "只知远目穷芳草，不见高人在曲堤。",
            "画榼寻春应醉去，旧朋怀昔欲魂迷。",
            "海边燕子来无数，愿托双飞寄短题。"
        ],
        "tags": [
            "西湖"
        ],
        "title": "依韵和马都官春日忆西湖寄陆生",
        "id": "538db647-908c-4d6a-ba9e-f55a097674ae"
    },
    {
        "author": "梅尧臣",
        "paragraphs": [
            "折取东桥柳，青青向故人。",
            "欲知问馆处，要识旧溪春。",
            "旋洒铜缾水，休沾野寺尘。",
            "吴门逢隠者，必是汉名臣。"
        ],
        "title": "送志来上人往姑苏谒元曹",
        "id": "ea0e33c2-7fb5-4265-a297-2b968b675fdf"
    },
    {
        "author": "梅尧臣",
        "paragraphs": [
            "巩洛园陵启，函关卤部闻。",
            "素车迎紫气，灵袜度青云。",
            "歌欲传长恨，人将问少君。",
            "明年贺元日，无复绣衣熏。"
        ],
        "title": "温成皇后挽词",
        "id": "741f4751-1acf-4e39-9bcb-9ad62f8c68fc"
    },
    {
        "author": "梅尧臣",
        "paragraphs": [
            "南冈新路平，东岭新亭成。",
            "岭上松万株，岭下泉一泓。",
            "松未龙鳞老，泉曾虎迹行。",
            "虎去岂不渴，松今岂不生。",
            "泉无百尺绳，安见甘与清。",
            "松无百岁人，安见千丈荣。",
            "道人能喻道，莫使世人惊。",
            "我来开醉眼，不似阮步兵。"
        ],
        "title": "和真上人万松亭虎窥泉",
        "id": "fb370b36-0907-49d1-aa05-a61c4ed4d293"
    },
    {
        "author": "梅尧臣",
        "paragraphs": [
            "年年杜鹃啼，口滴枝上赤。",
            "今同苌弘血，三岁化为碧。",
            "因移新冢傍，颜色照松柏。"
        ],
        "title": "种碧映山红于新坟",
        "id": "a3bb0dcb-9150-455e-a3de-7012479f12c5"
    },
    {
        "author": "梅尧臣",
        "paragraphs": [
            "公爱乐天池上篇，买池十亩皆种莲。",
            "薄城万竿竹㛹娟，藤缆系桥青板船。",
            "折腰大菱不直钱，鵁鶄鸂鶒沙际眠。",
            "水从太湖根底穿，月出洞庭山上圆。",
            "公归与客相留连，秋风鹤唳春杜鹃。",
            "班鲈斫脍红缕鲜，紫豉煑莼香味全。",
            "我思白傅在三川，吴船虽有吴馔偏。",
            "当时九老各华颠，裴令来过吟复联。",
            "至今怪石存旧镌，七叶树荫黄金田。",
            "羡公有子胜昔贤，高门通车千万年。"
        ],
        "tags": [
            "太湖",
            "洞庭湖"
        ],
        "title": "邵郎中姑苏园亭",
        "id": "1b292416-4b5c-40ab-85e7-0241a0cae596"
    },
    {
        "author": "梅尧臣",
        "paragraphs": [
            "春滩尚可涉，不惜溅衣裾。",
            "古寺入深树，野泉鸣暗渠。",
            "酒杯参茗具，山蕨间盘蔬。",
            "落日还城郭，人方带月锄。"
        ],
        "title": "与正仲屯田游广教寺",
        "id": "7ee5a35e-cfe0-449a-a0b1-deb883555a7d"
    },
    {
        "author": "梅尧臣",
        "paragraphs": [
            "道路传闻日，惊嗟尚复疑。",
            "疾因勤学得，命不与人期。",
            "贾谊年伤少，相如恨见迟。",
            "向来公辅器，看取李家知。"
        ],
        "title": "哭谢公仪学士",
        "id": "99ada568-b428-4607-9347-aabbe2d480ce"
    },
    {
        "author": "梅尧臣",
        "paragraphs": [
            "楚客连樯泊晚风，吴人江畔醉无穷。",
            "少陵失意诗偏老，子厚因迁笔更雄。",
            "贯口信潮千里至，平沙落日一时红。",
            "知君兄弟才名大，我愧白头辽水东。"
        ],
        "title": "依韵和王介甫兄弟舟次芜江怀寄吴正仲",
        "id": "f46bbf94-5c34-4742-b00e-4f603f6cfe21"
    },
    {
        "author": "梅尧臣",
        "paragraphs": [
            "溪头三月草菲菲，城畔春游惜醉稀。",
            "莫信杜鹃花上鸟，人归犹道不如归。"
        ],
        "title": "依韵和吴季野马上口占",
        "id": "75790919-1419-484e-af4b-29ffcefe861e"
    },
    {
        "author": "梅尧臣",
        "paragraphs": [
            "已见杨花扑扑飞，鮆鱼江上正鲜肥。",
            "早知甘美胜羊酪，错把莼羹定是非。"
        ],
        "title": "邵考功遗鮆鱼及鮆醤",
        "id": "8fd24fbf-8a4d-4e4f-9373-d32c43eb45a0"
    },
    {
        "author": "梅尧臣",
        "paragraphs": [
            "前欲淮南求海物，缄书未发报还台。",
            "陆机黄耳何时至，罂品分传事按杯。"
        ],
        "title": "昨于发运马御史求海味马已归阙吴正仲忽分饷黄鱼鲎醤鮆子因成短韵",
        "id": "7e326443-e937-4fee-843f-db6b2247b938"
    },
    {
        "author": "梅尧臣",
        "paragraphs": [
            "折却毛鱼一品资，吴郎声屈向吾诗。",
            "若论鮆子无从着，冤气冲喉未可知。"
        ],
        "title": "正仲答云鲎醤乃是毛鱼耳走笔戏之",
        "id": "ffc92ad6-b0ba-483b-9508-99b95821fde0"
    },
    {
        "author": "梅尧臣",
        "paragraphs": [
            "剥剥禽敲竹，熏熏日照花。",
            "耳中无俗听，眼底有闲夸。",
            "迸笋过幽草，吹香到别家。",
            "吾怀方自得，切莫问生涯。"
        ],
        "title": "春日东斋",
        "id": "2c0b8ef7-a0c5-4e97-9404-55f94f328a06"
    },
    {
        "author": "梅尧臣",
        "paragraphs": [
            "十片建溪春，干云碾作尘。",
            "天王初受贡，楚客已烹新。",
            "漏泄关山吏，悲哀草土臣。",
            "捧之何敢啜，聊跪北堂亲。"
        ],
        "title": "吴正仲遗新茶",
        "id": "8d0bb958-e520-4f41-b521-77ce65077e03"
    },
    {
        "author": "梅尧臣",
        "paragraphs": [
            "读易忘饥倦，东窗尽日开。",
            "庭花昏自敛，野蝶昼还来。",
            "谩数过篱笋，遥窥隔叶梅。",
            "唯愁车马入，门外起尘埃。"
        ],
        "title": "闲居",
        "id": "946325cb-3f14-4cb9-9e84-e3064ce7a5e8"
    },
    {
        "author": "梅尧臣",
        "paragraphs": [
            "悲忧如路去无程，靖节终朝酒自倾。",
            "苦苦来招为醉伴，西山不使伯夷清。"
        ],
        "title": "依韵和季野见招",
        "id": "cc12c4c6-dfc8-4720-bb68-c94573ea62c6"
    },
    {
        "author": "梅尧臣",
        "paragraphs": [
            "常爱陶潜远世缘，阮家仍有竹㛹娟。",
            "夜深风撼萧萧响，谁忆北窗人正眠。"
        ],
        "title": "依韵马都官宿县斋",
        "id": "4eb1d99f-8700-4b10-9d5e-4f931b1aa11d"
    },
    {
        "author": "梅尧臣",
        "paragraphs": [
            "永日无车马，闲坊有竹邻。",
            "雨中乌帽至，门外绿苔新。",
            "不杀鸡为具，堪题凤向人。",
            "山公识墨在，知我旧来贫。"
        ],
        "title": "吴正仲见访回日暮必未晚膳因以解嘲",
        "id": "773af2d0-9fc8-4df1-9272-07659af0905a"
    },
    {
        "author": "梅尧臣",
        "paragraphs": [
            "从来潭上别，先赛故山祠。",
            "却入舟中饮，无令盏尽迟。",
            "须拚一日醉，便作数年期。",
            "落日马嘶急，岸傍人散时。"
        ],
        "title": "昭亭潭上别弟",
        "id": "44222856-c46c-4c28-9221-5a6cc448a13a"
    },
    {
        "author": "梅尧臣",
        "paragraphs": [
            "宵梦宋子语，昼得宋子书。",
            "书意与梦语，曾不异往初。",
            "昔我遭家难，逢子亦在庐。",
            "我南君大梁，千里非隔疎。",
            "念处天地中，天地犹一车。",
            "日月为两毂，星辰随徐徐。",
            "昼夜转不已，载之将焉如。",
            "冉冉趋死乡，万古曾无余。",
            "其间乃有梦，觉实梦何虚。",
            "何虚亦何实，及尽皆同墟。",
            "身世既若此，合离休叹诸。"
        ],
        "title": "梦後得宋中道书",
        "id": "d4cc854d-008f-4f99-a5ad-177c15e8e2b4"
    },
    {
        "author": "梅尧臣",
        "paragraphs": [
            "苇箔蚕齐老，桑林叶更生。",
            "楚禽多异响，蜀栈未堪行。",
            "客散岸傍席，马还溪上城。",
            "过都当有问，为语欲岩耕。"
        ],
        "title": "送吴季野太博移蜀灵泉先至辇",
        "id": "58a2b2eb-d7d0-4a5f-bdfb-7d135dfeea73"
    },
    {
        "author": "梅尧臣",
        "paragraphs": [
            "朱樱再食双盘日，紫禁重颁四月时。",
            "滉朗天开云雾阁，依稀身在凤皇池。",
            "味兼羊酪何由敌，豉下莼羹不足宜。",
            "原庙荐来应已久，黄鶑犹在最深枝。"
        ],
        "title": "至和元年四月二十日夜梦蔡紫微君谟同在阁下食樱桃蔡云与君及此再食矣梦中感而有赋觉而录之",
        "id": "d6fc70bf-ad95-40f6-9b07-ca1cd8d02dc6"
    },
    {
        "author": "梅尧臣",
        "paragraphs": [
            "寻常不病眼，青白看人多。",
            "暂见朱成碧，难逢扁与和。",
            "金篦旧说在，诃子古方磨。",
            "我自苦风痹，思君那得过。"
        ],
        "title": "依韵和吴正仲赤目见寄",
        "id": "2960d478-f0b0-432f-8e8e-b6171c158630"
    },
    {
        "author": "梅尧臣",
        "paragraphs": [
            "雨燕去还来，衔虫为雏食。",
            "雄雌湿已倦，梁栋冷并息。",
            "缘础蚍蜉羣，拾馂蜻蜓翼。",
            "谷粟满京囷，任从黄雀得。"
        ],
        "title": "雨燕",
        "id": "100c463a-f7e3-4d5a-8775-43e50c7345df"
    },
    {
        "author": "梅尧臣",
        "paragraphs": [
            "物久必自化，化之犹骞腾。",
            "当看厕中蛆，去作盘上蝇。",
            "飞声既混鸡，敛迹何疑冰。",
            "寄言漆园吏，已知鹍与鹏。"
        ],
        "title": "夏虫",
        "id": "21287cfc-169e-41df-ad70-39b232e8aa21"
    },
    {
        "author": "梅尧臣",
        "paragraphs": [
            "秋风白虎嘷，长庚光如刀。",
            "水源缩窍穴，木根潜脂膏。",
            "啄实已细毳，啮枯皆竖毛。",
            "鬼啼竹篱梢，月黑为朋曹。",
            "小儿莫畏声，破管偶值遭。",
            "挂掇青红蕡，拆剖皱刺韬。",
            "熟坠存虚房，瘦敛由失薅。",
            "西吹几万里，乃起东海涛。",
            "衡舂困龟鱼，白沫丘岳高。",
            "原扬烂屋茅，岸裂枞船篙。",
            "贫门易𦵧藉，远游难撑操。",
            "驱云失巫宫，迸雨入楚壕。",
            "搅空神兵发，穿窟乖龙逃。",
            "唯恐五色石，女娲补不牢。",
            "摆落缺西北，赤子何熬熬。",
            "常娥近天箕，学簸不学溞。",
            "欲使糠粃尽，撼死千岁桃。",
            "王母不敢诉，倚日黄人豪。",
            "自与穆天子，终朝醉酕醄。",
            "後得汉武帝，述以再种劳。",
            "因之来横汾，作辞心切忉。"
        ],
        "title": "秋风篇",
        "id": "8d7e9b67-a616-4727-be84-eea912ad3e50"
    },
    {
        "author": "梅尧臣",
        "paragraphs": [
            "秋雨一向不解休，连昏接晨终穷秋。",
            "梅生不量仰天问，神官夜梦言语周。",
            "日月是天之两目，忽然生瞖无药瘳。",
            "只知泪滴为赤子，赤子岂悞天公忧。",
            "天公哭𩅨𩅨，洒涕落九州。",
            "地祇不敢安，泥潦已没头。",
            "乃因从容诘神官，后稷今在帝所不。",
            "从前后稷知稼穑，曾以筋力亲田畴。",
            "曷不告帝且辍泣，九谷正熟容其收。",
            "早时不泣此时泣，忧民欲活反扼喉。",
            "神官发怒髭奋虬，下士小臣安预谋。",
            "恐然惊觉汗交流，树上已听呼雌鸠。"
        ],
        "title": "秋雨篇",
        "id": "8894a7a3-02c7-4160-ab76-4a3a47bf4947"
    },
    {
        "author": "梅尧臣",
        "paragraphs": [
            "有朋无明月，秉烛光强致。",
            "有月无乐朋，独醉颜易醉。",
            "往年过广陵，公欣来我值。",
            "期玩秋蟾圆，静扫庭下地。",
            "复邀高阳公，剩作诗准备。",
            "特特乃多违，後池风雨至。",
            "一夜看石屏，怛吟无逸气。",
            "今宵皓如昼，千里嗟离异。",
            "固知理难并，把酒遥相寄。"
        ],
        "title": "中秋月下怀永叔",
        "id": "a350d111-eec3-4557-9777-fda151546640"
    },
    {
        "author": "梅尧臣",
        "paragraphs": [
            "冕旒高拱元元上，左右无非唯唯臣。",
            "独以至公持国法，岂将孤直犯龙鳞。",
            "茱萸欲把人留楚，苜蓿方枯马入秦。",
            "访古寻碑可销日，秋风原上足麒麟。"
        ],
        "title": "闻永叔出守同州寄之",
        "id": "20c5ee3a-99b8-4537-8027-b461e59768da"
    },
    {
        "author": "梅尧臣",
        "paragraphs": [
            "谁言天去远，山上有楼台。",
            "峯色引溪色，共入茱萸杯。",
            "行当登泰山，云扫日月开。",
            "栢乌与城乌，两处休鸣哀。"
        ],
        "tags": [
            "泰山"
        ],
        "title": "九日陪京东马殿院会叠嶂楼",
        "id": "d35b9576-14e3-467b-932f-1e42c67dbb2c"
    },
    {
        "author": "梅尧臣",
        "paragraphs": [
            "李白死宣城，杜甫死耒阳。",
            "二子以酒败，千古留文章。",
            "我无文章留，何可事杯觞。",
            "况承先子戒，宜不着口尝。",
            "昔闻有田窦，以此相灭亡。",
            "礼饮不在多，欢饮不在荒。",
            "二公方逢时，安得入醉乡。"
        ],
        "title": "酒病自责呈马施二公",
        "id": "a35c3a98-60e9-4944-b971-79aaf94b8eb4"
    },
    {
        "author": "梅尧臣",
        "paragraphs": [
            "三更醉下陵阳峯，平明溪上去无踪。",
            "叉牙铁锁谩横绝，湿橹不惊潭底龙。",
            "断肠吴姬指如笋，欲剥玉棐将何从。",
            "短翎水鸭飞不远，那经细雨山重重。",
            "却顾旧埒老病马，尘沙历尽空龙钟。"
        ],
        "title": "宣城马御史酒阑一夕而西因以寄之御史尝留老马与予仆",
        "id": "a7039bc3-8c11-4fdc-af1b-bd6fbb85d2f1"
    },
    {
        "author": "梅尧臣",
        "paragraphs": [
            "西方有鸟鼠，生死同穴居。",
            "物理固不测，孰言飞走殊。",
            "雄雌岂相匹，饮啄岂相须。",
            "一为枝上鸣，一为莽下趋。",
            "苟合而异向，世道当何如。"
        ],
        "title": "咏怀",
        "id": "74a2a4de-9749-406f-a63a-ce3639056205"
    },
    {
        "author": "梅尧臣",
        "paragraphs": [
            "经月不出户，堂上多绿苔。",
            "忽有方外客，衣披稻畦来。",
            "来从青山下，手把纨素裁。",
            "笔草数行字，瘦蛇起春雷。",
            "渴墨未散雾，屈角麟欲开。",
            "装为两大轴，置我并琼瑰。",
            "懒瞋长须奴，挂壁不扫埃。",
            "智永与怀素，其名久崔嵬。",
            "师今继此学，入神在徘徊。",
            "未料辄以我，便比和羹梅。",
            "我心常苦酸，得姓何可能。"
        ],
        "title": "答冲雅上人遗草书并诗",
        "id": "b0509b80-7e2d-4c27-a239-9cdd111a9b73"
    },
    {
        "author": "梅尧臣",
        "paragraphs": [
            "阮生存咏怀，美彼曜朱堂。",
            "一荣不复枯，五色异众芳。",
            "众芳发朝露，俄以敛夕阳。",
            "丹茎起瓦砾，又匪媚栋梁。",
            "此禀由至和，君子要有常。"
        ],
        "title": "读吴季野芝草篇",
        "id": "71e8b099-74e5-43e8-b215-3b3b030630c6"
    },
    {
        "author": "梅尧臣",
        "paragraphs": [
            "赠言必有规，无规固无言。",
            "强言苟无补，何异秋虫喧。",
            "君行蜀道难，不厌治轻轩。",
            "母殁未归土，女长未出门。",
            "谁能力为此，劳苦游墙藩。"
        ],
        "title": "送吴季野",
        "id": "c9883735-7823-4bc9-82e5-260b84784eba"
    },
    {
        "author": "梅尧臣",
        "paragraphs": [
            "昔罢宣城守，将归尚抚予。",
            "殷勤为开径，惨怆遂登车。",
            "告老闻还楚，遗荣喜效疏。",
            "西山忽埋玉，松露助涟如。"
        ],
        "title": "袁大监挽词三首  其一",
        "id": "d304b1f0-e457-4a1a-ae6b-14eda0722de5"
    },
    {
        "author": "梅尧臣",
        "paragraphs": [
            "西蜀何夫子，濡毫作冢铭。",
            "辽辽传耳目，炳炳若丹青。",
            "罢市知遗爱，存祠识旧形。",
            "生刍莫能置，江阔底沧溟。"
        ],
        "title": "袁大监挽词三首  其二",
        "id": "901d6c5c-630f-4987-9bb1-106622cf4606"
    },
    {
        "author": "梅尧臣",
        "paragraphs": [
            "不向斗牛望，已闻风雨哀。",
            "沉埋太阿剑，毁折豫章材。",
            "百炼饱于锻，九层谁起台。",
            "平生嗟泯泯，逝水讵重来。"
        ],
        "title": "袁大监挽词三首  其三",
        "id": "4064fa81-d609-4376-b597-874c965b1fd6"
    },
    {
        "author": "梅尧臣",
        "paragraphs": [
            "楚女雾露中，篱上摘牵牛。",
            "花蔓相连延，星宿光未收。",
            "采之一何早，日出颜色休。",
            "持置梅卤间，染姜奉盘羞。",
            "烂如珊瑚枝，恼翁牙齿柔。",
            "齿柔不能食，粱肉坐为雠。"
        ],
        "title": "篱上牵牛花",
        "id": "b1adb121-7f57-4506-97b2-1920758a3cd4"
    },
    {
        "author": "梅尧臣",
        "paragraphs": [
            "轻舟与客归，竹下闲棋局。",
            "煮鲎吴味新，篘醪楚酿熟。",
            "风吹山雨来，冷射肤生粟。",
            "醉昏笑语同，不看西斋录。"
        ],
        "title": "吴正仲同诸宾泛舟归池上",
        "id": "525f828b-bf60-45fa-98c6-342a84983d70"
    },
    {
        "author": "梅尧臣",
        "paragraphs": [
            "高阁潜心所，图书曝蠹收。",
            "青山随宅转，远水向门流。",
            "迤逦看无厌，潺湲听不休。",
            "一闻秦洞说，便欲泛渔舟。"
        ],
        "title": "吴季野话抚州潜心阁",
        "id": "c1589ef2-e412-4b52-a060-b5353d351ece"
    },
    {
        "author": "梅尧臣",
        "paragraphs": [
            "一身头面间，所用盖有长。",
            "两耳主于聪，两目主于光。",
            "维鼻主于嗅，维舌主于尝。",
            "以耳辨黑白，以目分宫商。",
            "以鼻识酸咸，以舌闻嗅香。",
            "各各反尔用，安得无悲伤。",
            "此能而兼彼，自劳由不量。",
            "寄言世上人，欣欣蹈其常。"
        ],
        "title": "咏怀  其一",
        "id": "003ae540-d2cc-42f0-81ab-bdadb2473003"
    },
    {
        "author": "梅尧臣",
        "paragraphs": [
            "东方有野父，禳田一豚蹄。",
            "复操一盂酒，祝谷满吾栖。",
            "百金请救兵，所欲奢所赍。",
            "彼何滑稽生，仰天独笑齐。"
        ],
        "title": "咏怀  其二",
        "id": "ba91bb9a-d674-46ab-b639-5813bcbcf3d5"
    },
    {
        "author": "梅尧臣",
        "paragraphs": [
            "自余居田里，未免病与贫。",
            "常把神农书，每以药物亲。",
            "处方犹持法，义比君使臣。",
            "但恨无余资，岂及疗我邻。",
            "笔头不中书，聊可备急人。",
            "昨日除吏来，吾邦为长民。",
            "欲溺复燃灰，败笔前已陈。"
        ],
        "title": "咏怀  其三",
        "id": "0dc3c568-645a-46bb-ba11-2a60014b34b7"
    },
    {
        "author": "梅尧臣",
        "paragraphs": [
            "风驱暴雨来，雷声出云背。",
            "若决千仞溪，追奔下天铠。",
            "堂堂亚夫军，吴楚不足碎。",
            "旱气沃原田，烦蒸洗阛阓。",
            "深料生注射，聚沫犹壅碍。",
            "青葱草树鲜，断殁虹霓在。",
            "向晚留霁晖，天容染新黛。"
        ],
        "title": "咏怀  其四",
        "id": "e52e5ac2-e599-4083-93d2-c34ebff46723"
    },
    {
        "author": "梅尧臣",
        "paragraphs": [
            "梁虽千里近，楚隔九江深。",
            "卑湿嗟犹剧，炎蒸老不禁。",
            "高怀云出没，寄信鸟浮沉。",
            "君去逢亲旧，微吟亦见心。"
        ],
        "title": "送人入都下",
        "id": "62090ff2-8124-4763-a3fa-fc855bcc7e40"
    },
    {
        "author": "梅尧臣",
        "paragraphs": [
            "良骥不必大，腾羁已超迈。",
            "良弓不待寒，调弦自劲快。",
            "宣城古大邑，听讼易聋聩。",
            "君能抉其塞，宰与民共頼。",
            "自当割鸡用，刃必无钝败。",
            "尝闻开元时，令长多赐戒。",
            "戒石今尚存，世异事不背。",
            "以此赠行行，无酒勿我怪。"
        ],
        "title": "送毛秘校罢宣城主簿被荐入补令",
        "id": "94f8c1a8-0a02-44c9-8944-14ec83784262"
    },
    {
        "author": "梅尧臣",
        "paragraphs": [
            "魏帝昧远图，于吴求斗鸭。",
            "乃为吴人料，重玩志已陿。",
            "江南有嘉树，修耸入天插。",
            "叶如栏边迹，子剥杏中甲。",
            "持之奉汉宫，百果不相压。",
            "非甘复非酸，淡苦众所狎。",
            "千里竞赍贡，何异贵争啑。"
        ],
        "title": "鸭脚子",
        "id": "f3eb3e94-4bad-4de5-84ce-877cbbfa541b"
    },
    {
        "author": "梅尧臣",
        "paragraphs": [
            "隔竹已见月，清光度溪来。",
            "移影上素壁，与我相徘徊。",
            "是夜正中秋，天地雾露开。",
            "人疑玉兔出，药仵不生埃。",
            "嫦娥倚冰轮，艳色若自媒。",
            "他夕岂不好，物意为之摧。"
        ],
        "title": "八月十五日夜东轩",
        "id": "93b17cc5-4b0f-4eee-8af0-d3a409679129"
    },
    {
        "author": "梅尧臣",
        "paragraphs": [
            "儒者服襃衣，气志轻王公。",
            "一落该网中，折节长俯躬。",
            "山东多豪士，片言不可穷。",
            "青土饶嘉枣，无以人钝蒙。",
            "彼知南楚轻，强始必弱终。",
            "矫志合其情，乃是吾徒通。",
            "行当问友生，为我举杯空。"
        ],
        "title": "送杨辩青州司理",
        "id": "eee30871-baa4-40ba-b531-c6f089bd4a43"
    },
    {
        "author": "梅尧臣",
        "paragraphs": [
            "松上垂青蔓，蒲根泻碧泉。",
            "高僧来不见，却返五峯前。"
        ],
        "title": "隠静山访怀贤上人不遇",
        "id": "f62a0616-311b-4f4e-9e02-7dbabb8ea064"
    },
    {
        "author": "梅尧臣",
        "paragraphs": [
            "心存名山久，积岁未及游。",
            "将过值风雨，路不通马牛。",
            "丁壮四五人，篮轝时更休。",
            "转谷逢烟火，下隰多田畴。",
            "偃穟黄压亩，刈麻东盈丘。",
            "始觉山门深，长松如腾虬。",
            "直上百余尺，苍髯叶修修。",
            "五峯迎人来，冷逼台殿秋。",
            "石泉出云中，引入舍下流。",
            "缘源至岩口，岩底鱼可钩。",
            "天昏碧溪去，果熟青猿偷。",
            "草树不尽识，自起诗人羞。",
            "溅溅涧水浅，苒苒菖蒲稠。",
            "菖蒲花已晚，菖蒲茸尚柔。",
            "灵根采九节，试共野僧求。",
            "逡巡能致之，衰疾无甚忧。",
            "昔闻有释子，渡江用杯浮。",
            "栖心向兹地，埋骨在林陬。",
            "驳阴漏斜光，徒欲穷巅幽。",
            "夜还南陵郭，几落猛虎喉。"
        ],
        "title": "游隠静山",
        "id": "0913b860-6cbb-4d04-a2b0-4eb423763e1c"
    },
    {
        "author": "梅尧臣",
        "paragraphs": [
            "五里十里销磨尽，千蹄万蹄来往踪。",
            "古今不是不经历，踏破青山重复重。"
        ],
        "title": "路咏",
        "id": "f000a01d-a2d2-431f-91e8-852dbf7848d9"
    },
    {
        "author": "梅尧臣",
        "paragraphs": [
            "我念仲氏疾，走毂不暇膏。",
            "久处田园闲，风日惯犯冒。",
            "暮过春谷溪，亭长或前劳。",
            "乃心在手足，岂得事请造。",
            "邑僚相哀怜，曾未曰简傲。",
            "朝夕论药品，况是素所好。",
            "颇能识精麤，固靡穷突奥。",
            "吾亲日倚户，西首只待报。",
            "不知羸苶剧，饮饵须谕导。",
            "既平忧已宽，胜境思一到。",
            "原田经秋霖，步履畏宿潦。",
            "山中趣多幽，松下浄不扫。",
            "言归尚泥涂，云绽喜暂曝。",
            "还将奉谈笑，近已逢问耗。",
            "入门得寄诗，欲览整白帽。",
            "酒壶及霜蟹，致酿知谈操。",
            "岂同里中俗，唯罪往不告。",
            "醉来夜挥毫，明月为绝倒。"
        ],
        "title": "次韵和吴正仲以予往南陵见寄兼惠新酝早蟹",
        "id": "c2f7509d-b2aa-4aab-8746-f8c2662c70f6"
    },
    {
        "author": "梅尧臣",
        "paragraphs": [
            "天意漫漫物自供，闻香能至是喧蜂。",
            "野人割蜜不须尽，留与寒脾作御冬。"
        ],
        "title": "书席语送马御史",
        "id": "8056328c-4065-42cd-aac5-4e3093c79ccd"
    },
    {
        "author": "梅尧臣",
        "paragraphs": [
            "小人贫于资，君子贫于时。",
            "小人富于货，君子富于辞。",
            "贫虽同寒饥，富不同路岐。",
            "彼富殁则已，此富名不移。",
            "丈夫事百变，未死安可期。",
            "明明趋财利，莫恤前人嗤。",
            "举家如春蚕，仰食不可迟。",
            "况念宿债窘，何愧贱士为。",
            "买臣尝负薪，相如犹涤巵。",
            "君思此二人，信吾言不欺。",
            "迩者有赵壹，穷愤自兴诗。",
            "乘骥抱美玉，乐与和未知。",
            "古来鲜逢遇，後世无苦悲。"
        ],
        "title": "送李南玉",
        "id": "d77e9e86-3dd8-47fc-a9cb-c7892a672ced"
    },
    {
        "author": "梅尧臣",
        "paragraphs": [
            "予指老无力，不能苦多书。",
            "书苟过百字，便觉筋挛拘。",
            "京都多豪英，往往处石渠。",
            "作书未可周，寄声亦已疎。",
            "後园有嘉果，远赠当鲤鱼。",
            "中虽闻尺素，加餐意何如。"
        ],
        "title": "代书寄鸭脚子于都下亲友",
        "id": "9476e831-76a9-4cb3-927a-52b93803717d"
    },
    {
        "author": "梅尧臣",
        "paragraphs": [
            "移榻爱晴晖，翛然世虑微。",
            "悬虫低复上，斗雀堕还飞。",
            "相趁入寒竹，自收当晚闱。",
            "无人知静景，苔色照人衣。"
        ],
        "title": "秋日家居",
        "id": "a9b6d984-ae8f-471d-b015-2a26ff89ff38"
    },
    {
        "author": "梅尧臣",
        "paragraphs": [
            "昭亭送客地，来往四十年。",
            "常视松端日，每稽潭上船。",
            "风移虎旗脚，寒入牛童肩。",
            "待访名山去，相期庐阜前。"
        ],
        "title": "昭亭别施度支",
        "id": "47372548-c0e7-47b8-904b-bfcaaf2997b4"
    },
    {
        "author": "梅尧臣",
        "paragraphs": [
            "潘侯话庐山，落落尤可伏。",
            "初云江上来，远见云中瀑。",
            "舍舟到云外，观瀑已岩麓。",
            "往往逢平田，攒攒爱深木。",
            "竹门悬径微，源水阴藤覆。",
            "坐石浸两骹，炎肤起芒粟。",
            "夕阳穿万峯，高下相出缩。",
            "寻常杳不分，但被烟岚畜。",
            "绝顶水底花，开谢向渊腹。",
            "风力岂能加，日气岂能𣋉。",
            "揽之不可得，滴沥空在掬。",
            "夜昏投僧居，孤灯望溪曲。",
            "忽闻清磬音，渐近幽林屋。",
            "止侯休多谈，已满我心目。",
            "怀游二十年，梦寐今固熟。",
            "何当借轻舠，一往如飞鹜。"
        ],
        "tags": [
            "庐山"
        ],
        "title": "潘歙州话庐山",
        "id": "881e9a6d-1e5d-4f1d-a48c-2f467bafe288"
    },
    {
        "author": "梅尧臣",
        "paragraphs": [
            "溪雾昼又收，山村夜初晦。",
            "饥禽来往飞，远树清红碎。",
            "原上楚牛童，屋头吴妇碓。",
            "鸡肥酒已熟，野老邀同辈。"
        ],
        "title": "秋日村行",
        "id": "3d7637eb-fe66-4088-8fa2-0b82611c89b4"
    },
    {
        "author": "梅尧臣",
        "paragraphs": [
            "紫缘常为海错珍，吴乡传入楚乡新。",
            "罇前已夺蟹螯味，当日莼羹枉对人。"
        ],
        "title": "吴正仲遗蛤蜊",
        "id": "c1eadd86-5140-4280-9162-6f6835bdc173"
    },
    {
        "author": "梅尧臣",
        "paragraphs": [
            "一见新安守，便若新安江。",
            "洞澈物不隔，演漾心所降。",
            "远指治所山，已入邻斋窗。",
            "捧舆登南岭，策马怀旧邦。",
            "养亲将为寿，倾甘抱玉缸。",
            "观军将劳士，脔肥堆羊腔。",
            "下车谈诗书，上世拥旄幢。",
            "勿窥渊游鳞，无吠夜惊尨。",
            "他日闻课第，天下谁能双。"
        ],
        "title": "送潘歙州",
        "id": "a8397e18-36fa-46ca-9c99-c7cdb242f678"
    },
    {
        "author": "梅尧臣",
        "paragraphs": [
            "染霜胡甘熟，烘日荔枝美。",
            "橘柚未为精，葡萄安可拟。",
            "郭生始能赞，魏文何谬比。",
            "二果皆世珍，乃遗及贱士。",
            "而复副醇{酉盆}，或乞自诸己。",
            "岂唯享远味，终得为直矣。"
        ],
        "title": "马都官行之惠黄柑荔枝醋壶",
        "id": "b191ef6d-b480-4aea-8247-48d202c6823d"
    },
    {
        "author": "梅尧臣",
        "paragraphs": [
            "昔辨荆州悞，今为越叟迷。",
            "黄甘与绿橘，正似珷玞圭。"
        ],
        "title": "前以甘子诗酬行之既食乃绿橘也顷年襄阳人遗甘予辨是绿橘今反自笑之",
        "id": "4e2586ac-2a26-450b-ad61-0007990cbc21"
    },
    {
        "author": "梅尧臣",
        "paragraphs": [
            "苍山自为门，呀豁异镌镵。",
            "路通石壁尽，潦起田穟陷。",
            "傍岭有结庐，潜潭浄于鉴。",
            "闻之固欲往，久雨湿泥埿。",
            "莫陪太守车，然诺岂诳赚。",
            "遥遥桥上去，望望马犹站。",
            "畏滑不肯行，非关惜鞯䪌。"
        ],
        "title": "新安潘侯将行约游山门寺予以泞淖遂止因为诗以见怀",
        "id": "106f2ed8-d7b1-4149-a3c0-15fc4dc636b1"
    },
    {
        "author": "梅尧臣",
        "paragraphs": [
            "潘侯擅诗笔，五色神授江。",
            "世家有大勋，佐舜同厖降。",
            "子孙逢太平，少小事书窗。",
            "源流本慷慨，吐论皆经邦。",
            "量犹函牛鼎，吾徒媿罂缸。",
            "开口必典实，省腹唯空腔。",
            "作者过我门，应笑无戟幢。",
            "穷老在弊庐，何异守户尨。",
            "有心希买交，白璧无一双。"
        ],
        "title": "依韵自和送诗寄潘歙州",
        "id": "f9d0e776-3254-45b8-b788-837e6818d64d"
    },
    {
        "author": "梅尧臣",
        "paragraphs": [
            "蛟龙养鬐鬛，当在浩浩浔。",
            "虎豹养文采，当在巍巍岑。",
            "我无太山高，我无沧海深。",
            "斗水与堆阜，恐未慰此心。"
        ],
        "title": "避为师依韵答李献甫",
        "id": "5a772ebb-d604-4936-8922-43524aa03854"
    },
    {
        "author": "梅尧臣",
        "paragraphs": [
            "祢衡负其才，沉没鹦鹉洲。",
            "李白负其才，飘落沧江头。",
            "後亦多效此，才薄空覊囚。",
            "文章本济时，反不能自周。",
            "吾尝戒吾曹，慎勿异尔流。",
            "臧仓毁孟轲，桓魋迫圣丘。",
            "虽云推之天，未免皇皇求。",
            "吾今重子学，无力荐公侯。",
            "行当思吾言，非教子佞柔。"
        ],
        "title": "送李逢原",
        "id": "14a3a5b4-5c16-4528-9a8a-fe9095e1153a"
    },
    {
        "author": "梅尧臣",
        "paragraphs": [
            "吴客归从楚，霜华着马蹄。",
            "倦童持弊橐，呼艇过寒溪。",
            "索寞区中饭，依稀日午鸡。",
            "张仪犹舌在，不必愧于妻。"
        ],
        "title": "重送李逢原归苏州",
        "id": "f4633995-83ad-46ba-be41-9569657a8a39"
    },
    {
        "author": "梅尧臣",
        "paragraphs": [
            "干若会稽笋，色比荆州银。",
            "熟宜煨栗火，饮助拥炉人。",
            "低阴欲飞雪，酒微生颊热。",
            "海上使方来，多饟不为餮。"
        ],
        "title": "黄国博遗银鱼干二百枚",
        "id": "d43dd635-83b6-46a1-9718-51374b5315f5"
    },
    {
        "author": "梅尧臣",
        "paragraphs": [
            "昔固闻陆海，今复有潘江。",
            "文章吞时英，光芒瞻星降。",
            "如游太室阳，仰见玉女窗。",
            "高才生大国，试政来远邦。",
            "道傍一相顾，冰壶临瓦缸。",
            "逸骥美丰肉，老䍽惭瘦腔。",
            "藻咏答下俚，玉铃锵宝幢。",
            "寻言不悟言，自笑趁块尨。",
            "终知将门豪，射雕常贯双。"
        ],
        "title": "三和寄潘歙州",
        "id": "352fc1ae-e073-41c4-85fb-bb5f01cad0f7"
    },
    {
        "author": "梅尧臣",
        "paragraphs": [
            "吾闻天台久，未见天台状。",
            "去海知几里，去天知几丈。",
            "峯岭隠与出，岩壑背与向。",
            "云雷反在下，泉瀑反在上。",
            "幽深无穷窥，杳渺无穷望。",
            "至险可悸栗，至怪可骇丧。",
            "石桥弯长弓，跨绝弦未放。",
            "当时白道猷，平步入青嶂。",
            "去为六百石，亦见志所尚。",
            "子欲广异闻，可以一寻访。"
        ],
        "title": "送天台李令庭芝",
        "id": "148801d1-e7b6-4bd7-8a2b-39d161027acc"
    },
    {
        "author": "梅尧臣",
        "paragraphs": [
            "宏词郎，姑苏住，千千蚨母丝绳度。",
            "谁将为寿不肯收，上马慨然如脱兔。",
            "独持茶丳过江来，已把赠人空手去。",
            "雨雪绥绥出楚关，我无鲁酒徒相顾。"
        ],
        "title": "李令将行返遗以茶",
        "id": "511de44a-02f6-46ed-a14f-cdeb03682213"
    },
    {
        "author": "梅尧臣",
        "paragraphs": [
            "冷雨凝雪未成雪，潭空鱼寒归石穴。",
            "长篙扣穴倩鲤鱼，寄信山头来奠设。",
            "鱼传水鸟飞上山，山木槎槎干吹咽。",
            "旋灰起角巫鼓鸣，漆俎铜盘颤牲血。",
            "瑟琶嘈嘈神降言，福汝佑汝无灾蘗。",
            "西向啐饮东向回，溪心却望山崔嵬。"
        ],
        "title": "十一月十二日赛昭亭神",
        "id": "26894486-bb92-4ff1-b9ec-f6d65f8f9f27"
    },
    {
        "author": "梅尧臣",
        "paragraphs": [
            "流光冉冉即衰迟，物趣回环似转规。",
            "长景已知今日至，孤怀不比少年时。",
            "阻陪上合鸳鸾後，且与南州父老期。",
            "况有舂禾新酒熟，百分休放手中巵。"
        ],
        "title": "依韵和吴正仲冬至",
        "id": "86a0d634-9185-4f50-96c9-3e0ef92e511d"
    },
    {
        "author": "梅尧臣",
        "paragraphs": [
            "哀铎凄凄里，铭旌杳杳中。",
            "涧云销繐帐，山雨入蒿官。",
            "世路行来久，泉途去莫穷。",
            "素吟应共葬，饮韵在松风。"
        ],
        "title": "施君挽歌",
        "id": "12dd7219-09a5-4067-a42b-9a4dfdbc24cd"
    },
    {
        "author": "梅尧臣",
        "paragraphs": [
            "颜公忠血化为碧，颜公奇笔留在石。",
            "十存三四复不完，完者椎模少棱壁。",
            "许昌断碣称最佳，已经田火侵钩画。",
            "今复泾山好事人，别识偶得从粪砾。",
            "青天云破星辰明，牵牛半没河叙白。",
            "日来翻覆又覩字，久苦堙埋窟蝼蝈。",
            "碑身上下亡八九，况乃龟蚨与螭额。",
            "不知岁月纪述由，真卿二字如新迹。",
            "蚕头缺齾燕尾断，斩玉摧金竞𦵧藉。",
            "颜公名与乔岳齐，置在穷乡犹弃掷。",
            "孤城野鬼多神灵，守此隳残应自惜。",
            "不虞发掘出幽沉，泣雨霏霏愁向夕。",
            "毡敲墨刷将寄谁，不付惊弦付鸾翮。",
            "鸾飞万里徧八荒，岂止持传吴楚客。",
            "中郎有孙能此书，要官木刻输金帛。",
            "方为大尹虽少闲，得之究玩如毂炙。",
            "我鬓蓬然两眼花，欲学辛勤定无益。",
            "人生爱留身後名，□□立勋书史册。",
            "□□终知有磨灭，至刚可销坚可折。",
            "欲图亿载安所设，世上转头方耳热。"
        ],
        "title": "泾尉徐绛于其廨得鲁公破碑二十六字近又于碑阴得二十八字寄予及吴正仲正仲有诗答亦答之",
        "id": "0a0dc90a-f477-48c0-93b7-4aef522c6226"
    },
    {
        "author": "梅尧臣",
        "paragraphs": [
            "淮南寄我玉醅酒，白蚶海月君家有。",
            "欲持就味明日期，穷羹易覆已反手。",
            "从事开筵不可辞，燕脂秀脸罗前後。",
            "长颈善讴须剩讴，只恐老来欢意休。"
        ],
        "title": "杜和州寄新醅吴正仲云家有海鲜约予携往就酌逡巡又云幙中有会且罢此饮",
        "id": "2d4f0f42-a11a-41a5-ab16-58bac1f6b994"
    },
    {
        "author": "梅尧臣",
        "paragraphs": [
            "君辞予家倾蚁醅，自有嘉味须持来。",
            "青篾络缾方出户，红妆侑席已邀杯。",
            "穷愁一饮犹关分，侧望羣贤不可陪。",
            "静坐纸窗无所得，只将文字眼前堆。"
        ],
        "title": "依韵答吴正仲罢饮",
        "id": "ab8a3750-98dc-4ebf-aebb-6243bc0b0778"
    },
    {
        "author": "梅尧臣",
        "paragraphs": [
            "清羸将家子，苦节自寒儒。",
            "四壁我何有，一钱君亦无。",
            "下滩船自急，闻雁日将晡。",
            "行爱青山口，人烟事网罛。"
        ],
        "title": "送王景宪奉职",
        "id": "c915d3da-9e54-44a9-94d0-b3a3a61df71d"
    },
    {
        "author": "梅尧臣",
        "paragraphs": [
            "毛公明于诗，其系宜善续。",
            "前示五长篇，大须倾几曲。",
            "岂特元和间，咳唾成珠玉。"
        ],
        "title": "读毛秘校新诗",
        "id": "29043e36-97ec-4e08-8767-0b67009ae136"
    },
    {
        "author": "梅尧臣",
        "paragraphs": [
            "山高云在下，诸壑藏半空。",
            "千重万重翠，正望落日中。",
            "不知野僧归，石径寒易通。",
            "松间无人扫，陨叶如断鬉。",
            "独行逢暮寒，衣裂溪上风。"
        ],
        "tags": [
            "庐山"
        ],
        "title": "送允从上人还庐山",
        "id": "948b6e6f-accd-48cd-b8db-dc11ac3fae9b"
    },
    {
        "author": "梅尧臣",
        "paragraphs": [
            "梅要山傍水次栽，非同弱柳近章台。",
            "重重叶叶花依旧，岁岁年年客又来。",
            "虽爱千枝竞繁密，还嗟短发已衰颓。",
            "郎官博士留车骑，拥蔽修篁为斫开。"
        ],
        "title": "依韵诸公寻灵济重台梅",
        "id": "9301cbd8-9839-45df-86b6-069f04f04325"
    },
    {
        "author": "梅尧臣",
        "paragraphs": [
            "吴味期君强饮开，楚醅因我破愁来。",
            "何言合美将虚馆，却忆争妍就捧杯。",
            "夜霰已先庭雪集，单衣难与毳裘陪。",
            "践盟几欲驱车去，尘事无端日日堆。"
        ],
        "title": "和正仲再和罢饮",
        "id": "4510fe4e-02bb-40c1-b04e-66456552474f"
    },
    {
        "author": "梅尧臣",
        "paragraphs": [
            "笭箐画蛤瓦缸醅，海若淮壖各寄来。",
            "将学时人斗牛饮，还从上客舞娥杯。",
            "蓬蒿自有蒋生乐，珠翠宁容郑氏陪。",
            "莫计暄寒与风雪，古来黄土北邙堆。"
        ],
        "title": "和韵三和戏示",
        "id": "7bcdeda8-93fd-4fbc-b0db-80e11b53979a"
    },
    {
        "author": "梅尧臣",
        "paragraphs": [
            "腊近冬残云未合，江南青垄麦休肥。",
            "谁将太守随车雨，一夜从风作雪飞。"
        ],
        "title": "嘉雪应祈呈权郡通判",
        "id": "ddb679dc-e84a-4ab4-a4c5-f86b87242c90"
    },
    {
        "author": "梅尧臣",
        "paragraphs": [
            "四和还如九酘醅，更醇更美未嫌来。",
            "相逢莫作两般眼，一饮不辞三百杯。",
            "嵇阮当时无俗虑，山王虽贵亦能陪。",
            "如今世态尤堪薄，只把官资满眼堆。"
        ],
        "title": "依韵四和正仲",
        "id": "be9c08e7-fa55-45a6-a5da-c3d16f3c8ade"
    },
    {
        "author": "梅尧臣",
        "paragraphs": [
            "朔云生晚雨，腊霰集狂风。",
            "不数花多出，安知天更工。",
            "漫阶夜已积，万物晓初蒙。",
            "谁忆新丰酒，乘馿灞水东。"
        ],
        "title": "雪",
        "id": "356eac8b-bfaf-4e02-914f-a60b84dcbe96"
    },
    {
        "author": "梅尧臣",
        "paragraphs": [
            "君乘瘦马来，骨竦毛何长。",
            "下马与我语，满屋声琅琅。",
            "一诵庐山高，万景不得藏。",
            "出没望林寺，远近数鸟行。",
            "鬼神露怪变，天地无炎凉。",
            "设令古画师，极意未能详。",
            "诵说冒雨去，夜宿昭亭傍。",
            "明朝有使至，寄多惊俗章。"
        ],
        "tags": [
            "庐山"
        ],
        "title": "依韵和郭祥正秘校遇雨宿昭亭见怀",
        "id": "62ac3e26-b29b-44d1-8a6d-d1b9180be47c"
    },
    {
        "author": "梅尧臣",
        "paragraphs": [
            "采石月下闻谪仙，夜披锦袍坐钓船。",
            "醉中爱月江底悬，以手弄月身翻然。",
            "不应暴落饥蛟涎，便当骑鱼上九天。",
            "青山有冢人谩传，却来人间知几年。",
            "在昔熟识汾阳王，纳官贳死义难忘。",
            "今观郭裔奇俊郎，眉目真似攻文章。",
            "死生往复犹康庄，树穴探环知姓羊。"
        ],
        "title": "采石月赠郭功甫",
        "id": "7c2c0564-a1e3-4f56-b1bf-2980e3855d46"
    },
    {
        "author": "梅尧臣",
        "paragraphs": [
            "噫风鸣悲鸢鸣哀，雨霰枯木为之摧。",
            "昭亭山头野火灭，海水夜冻迷蓬莱。",
            "烛笼以爪自掩耳，酒盏生冰拈不起。",
            "陶潜弃官屋无米，儿嚎妻啼付邻里。"
        ],
        "title": "依韵和郭秘校苦寒",
        "id": "0cb207e6-f841-41a5-9d53-849a66d2e70e"
    },
    {
        "author": "梅尧臣",
        "paragraphs": [
            "知君弃官後，江上寻名山。",
            "心既惯世内，迹欲还人间。",
            "昭亭忽来过，览古兴长叹。",
            "野寺拂尘壁，丹阳已斓斒。",
            "殿角虚宝铎，微风声珊珊。",
            "遗像与笔迹，始得观裴颜。",
            "浅井何泠泠，前溪何潺潺。",
            "幽幽随猿鸟，浑浑忘区寰。",
            "裂裳不为媿，饵芝不为难。",
            "坐对寒雨中，松上孤鹤还。"
        ],
        "title": "依韵和郭秘校昭亭山偶作",
        "id": "e3d4999c-0ce6-424b-9e0c-05124638277c"
    },
    {
        "author": "梅尧臣",
        "paragraphs": [
            "来何迟迟去何勇，羸马寒僮肩竦竦。",
            "昨日弃为梅福官，扁舟早胜大夫种。",
            "负经不厌关山遥，访我犹将岁月恐。",
            "得言会意若秋鹰，反翅归飞轻饱氄。",
            "明朝到家年始开，椒花寿酒期亲捧。",
            "何当交臂须强行，莫作区区事丘垄。"
        ],
        "title": "送郭功甫还青山",
        "id": "8aee1008-619d-4b7c-a724-f031af945216"
    },
    {
        "author": "梅尧臣",
        "paragraphs": [
            "哀哀彼邓子，扶柩归长沙。",
            "朝暮哭失声，惊聒墙上鸦。",
            "飞去复飞还，相与栖水涯。",
            "卜葬不当缓，早晚能到家。"
        ],
        "title": "送邓生",
        "id": "23bf9560-6465-496a-8fae-9327665e46fb"
    },
    {
        "author": "梅尧臣",
        "paragraphs": [
            "春雪满蓑笠，海边先燕归。",
            "千林新改叶，百衲旧来衣。",
            "溪水从何至，山云自解飞。",
            "报言岩下客，斋钵笋应肥。"
        ],
        "title": "送才上人还雪窦寄达观禅师",
        "id": "84b9d07f-6e1f-41bc-bf7e-676ccee18ccc"
    },
    {
        "author": "梅尧臣",
        "paragraphs": [
            "淮南历览还宣城，囊多嘉句何冰清。",
            "入门先叫十年兄，袖中大卷持来评。",
            "我虽暗愚眼不盲，要识合如刘长卿。",
            "举头不言笑且惊，此兄议论颇称情。",
            "我亦感君知我名，阮籍从呼作老兵。"
        ],
        "title": "乐椽自淮南回示新诗",
        "id": "7f621bd2-3200-4c4a-931f-33cf00da2f4c"
    },
    {
        "author": "梅尧臣",
        "paragraphs": [
            "姑苏台上麋鹿嚎，夫差城中楼观高。",
            "荒榛尽已付明月，万古愤怒空秋涛。",
            "吴亡越霸能几日，後世扰扰犹鸿毛。",
            "孟轲善养浩然气，充塞天地无饥嗷。",
            "慕而为堂亦有意，不学屈子成离骚。"
        ],
        "title": "苏州曹琰虞部浩然堂",
        "id": "6ca488a1-1a38-4cb7-ac60-44ef394ff2fd"
    },
    {
        "author": "梅尧臣",
        "paragraphs": [
            "昨夜轻雷起风雨，芍药红牙竹栏土。",
            "南庭梅花如杏花，东家残朱涂颊䩉。",
            "萼为裳衣蕊为组，枝为高居干为户。",
            "蛱蝶未生蜂未来，赤身掩敛无金缕。",
            "终然有子当助傅说羹，落亦不学飞燕皇后回风舞。",
            "此意又笑麻姑与王母，勾引何人擗麟脯。",
            "是非方朔谩汉武，只知此桃不知语。",
            "树不着口数，而今言之已莫补，放我浑丹凤皇羽。"
        ],
        "title": "红梅篇",
        "id": "a1e1b425-b59b-4ce1-ae1e-25ba4cbcf974"
    },
    {
        "author": "梅尧臣",
        "paragraphs": [
            "难开密叶不因寒，谁翦鹅儿短羽攒。",
            "犹是去年惊目艳，不知从此几人观。",
            "重重好蕊重重惜，日日攀枝日日残。",
            "我为病衰方止酒，愿携茶具作清欢。"
        ],
        "title": "依韵和吴正仲闻重梅已开见招",
        "id": "6606040b-035a-41a7-834a-53dd811c7066"
    },
    {
        "author": "梅尧臣",
        "paragraphs": [
            "一闻春禽婆餠焦，竹林山木生萧条。",
            "忆君将向洛门去，胡马无尘塞路遥。",
            "将军本是汉丞相，玉帐坐辨牙旗枭。",
            "白面书生有肝胆，少年曾过咸阳桥。",
            "今虽老病由庐巷，为报缓制秦兵骄。"
        ],
        "title": "寄送吴公明屯田通判秦州",
        "id": "58e69a4a-53e5-4ed2-81b6-a54c5f4dc30a"
    },
    {
        "author": "梅尧臣",
        "paragraphs": [
            "君家梅溪上，但见梅花白。",
            "我家家树红，求枝寄归客。",
            "翦接如交情，本末不相隔。",
            "明年举酒时，醉颊生微赤。"
        ],
        "title": "吴正仲求红梅接头",
        "id": "57ab51d2-0c9f-461c-9cf0-8e93d35ab580"
    },
    {
        "author": "梅尧臣",
        "paragraphs": [
            "朝开南篱梅，暮闻北池蛙。",
            "何时科斗生，草根已吐牙。",
            "只畏草叶长，其下可隠蛇。",
            "游子且勿行，科斗成虾蟆。"
        ],
        "title": "初闻蛙",
        "id": "918d8742-eccd-48d1-bb44-9bb9bdff280a"
    },
    {
        "author": "梅尧臣",
        "paragraphs": [
            "一冬常噤默，乘春何多舌。",
            "苍毛无文章，尖啄苦腾说。",
            "晓升高高树，百鸟言漏泄。",
            "只未学凤皇，有亦学不彻。",
            "伤哉古辩士，往往遭车裂。"
        ],
        "title": "百舌",
        "id": "653031be-a2f0-40ce-afd1-2bbe22f7ffaf"
    },
    {
        "author": "梅尧臣",
        "paragraphs": [
            "前时见多叶，曾何数寻常。",
            "今见叶又多，移赏南涧阳。",
            "寄言莫苦恃，更多殊未央。"
        ],
        "title": "万表臣报山傍有重梅花叶又繁诸君往观之",
        "id": "446a7e64-1ccc-44fd-a192-a6b0bffa446e"
    },
    {
        "author": "梅尧臣",
        "paragraphs": [
            "棐柏移皆活，风霜不变青。",
            "冢垣虽阒寂，田客每丁宁。",
            "不待为书几，常流作鬼庭。",
            "东边夹路少，更致傥能令。"
        ],
        "title": "去腊隠静山僧寄榧树子十二本柏树子十四本种于新坟",
        "id": "f1f35e8c-b930-477d-944a-c93ad6edaa18"
    }
]