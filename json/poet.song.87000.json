[
    {
        "author": "周紫芝",
        "paragraphs": [
            "一飽欣然下箸餘，庾郎鮭菜復何須。",
            "當時獻納堪憐許，只解區區說䱥魚。"
        ],
        "title": "河魨三絕  其三",
        "id": "e2585532-72e2-48fb-8df6-3a6999bf5910"
    },
    {
        "author": "周紫芝",
        "paragraphs": [
            "夢回閑看繞燈蛾，窗外蛙聲兩更多。",
            "莫遣盤中種鮭菜，要留水底作笙歌。"
        ],
        "title": "戲蛙",
        "id": "db8863a6-ec7e-4b96-a125-6f728217fdd2"
    },
    {
        "author": "周紫芝",
        "paragraphs": [
            "偶作長吟君莫嗔，一泓聊占小池春。",
            "斗升雖未分公廩，青紫猶堪作賣人。"
        ],
        "title": "爲蛙答",
        "id": "c670ba45-65b6-4e7d-9aa7-b42e23a40543"
    },
    {
        "author": "周紫芝",
        "paragraphs": [
            "溪雨廉纖作晚晴，斜川風物喚淵明。",
            "歸來定自有新句，醉著烏巾一幅輕。"
        ],
        "title": "次韻李子澤過次卿谿堂二首  其一",
        "id": "2a9be138-d90a-4644-b76d-1cea67beba4c"
    },
    {
        "author": "周紫芝",
        "paragraphs": [
            "時人但數李北海，惡客遠過元次山。",
            "笑我不能同一醉，也來谿上看烟鬟。"
        ],
        "title": "次韻李子澤過次卿谿堂二首  其二",
        "id": "34b265e0-8b2e-4f89-ace6-4941bf1356b7"
    },
    {
        "author": "周紫芝",
        "paragraphs": [
            "功名到手莫嫌遲，妙琢先分紫玉池。",
            "他日北門當視草，只今南澗且題詩。",
            "人間未忍終埋没，神力應先作護持。",
            "好替青氈成舊物，知君家有寧馨兒。"
        ],
        "title": "次韻次卿穿池得古研",
        "id": "58255229-13d7-487a-82a3-81cbd6fb4e27"
    },
    {
        "author": "周紫芝",
        "paragraphs": [
            "大音固自元無曲，綠綺何勞更著絃。",
            "此調最高人不會，未知今復爲誰傳。"
        ],
        "title": "次韻次卿鳴琴終日二絕  其一",
        "id": "09edd585-946d-48b6-b3f0-04b01cd402e3"
    },
    {
        "author": "周紫芝",
        "paragraphs": [
            "平生有味在朱絃，想得清風入指寒。",
            "小閣香消簾不捲，知君不爲俗人彈。"
        ],
        "title": "次韻次卿鳴琴終日二絕  其二",
        "id": "cd4959ff-3120-43c0-ab18-14fcef3e7e19"
    },
    {
        "author": "周紫芝",
        "paragraphs": [
            "縷金歌裏越姬羞，紅蠟光中翠黛愁。",
            "貪向樽前話離别，不知郎酒十分流。"
        ],
        "title": "代人贈别二首  其一",
        "id": "551f6365-5ec9-433a-8391-8679f8b282c5"
    },
    {
        "author": "周紫芝",
        "paragraphs": [
            "越奴年紀似羅敷，年紀無多情有餘。",
            "别後此情能記否，好憑北雁寄南書。"
        ],
        "title": "代人贈别二首  其二",
        "id": "97b3e0cf-34fe-43df-b53f-1ff33c2d824c"
    },
    {
        "author": "周紫芝",
        "paragraphs": [
            "斷雲飛雨過平川，吹作團欒碧玉天。",
            "酒綠强能開病眼，絛長那解繫流年。",
            "閑收艾葉晴窗外，忍對榴花白髮邊。",
            "細葛香羅天上有，烏紗白簟北窗眠。"
        ],
        "title": "端午日小雨已而復晴",
        "id": "f3872786-9940-4539-9d48-aa0374860f87"
    },
    {
        "author": "周紫芝",
        "paragraphs": [
            "柳深何處可藏鴉，窗繞長廊綠暗紗。",
            "造物惜春知有意，薫風時一度楊花。"
        ],
        "title": "五月七日南堂見楊花",
        "id": "d917f799-0a49-43b4-8201-99520cd0b114"
    },
    {
        "author": "周紫芝",
        "paragraphs": [
            "天高月白夜漫漫，倚杖來看月下山。",
            "老眼直窮烟靄外，諸峰渾在有無間。",
            "翰林耽酒今何處，仙女乘鸞去不還。",
            "天恐兩山看未足，故飛明鏡照孱顔。"
        ],
        "title": "五月八夜月色明甚望麻姑昭亭二山",
        "id": "8b8340e0-6936-4daa-8e6c-88f468ab88f2"
    },
    {
        "author": "周紫芝",
        "paragraphs": [
            "泉石膏肓挽不回，笑看嵩少仕塗開。",
            "暮年封禪無遺藁，平日江湖只釣臺。",
            "月自黄昏人已老，鶴無消息客誰來。",
            "吴兒不解高人意，秋菊何當薦一杯。"
        ],
        "title": "讀林和靖集書其尾",
        "id": "02386fa6-e4e5-4983-a008-44f1b41f09bd"
    },
    {
        "author": "周紫芝",
        "paragraphs": [
            "夜雨聲喧萬壑雷，奔流明日自天來。",
            "深疑瓠子河初决，復訝浮山堰始摧。",
            "水涸成梁真漫爾，山行乘橇信悠哉。",
            "望中何物關詩眼，銀海光中碧玉堆。"
        ],
        "title": "六月四日大水",
        "id": "9ff0fecf-8aab-452a-906f-3b486008a78b"
    },
    {
        "author": "周紫芝",
        "paragraphs": [
            "庾郎鮭菜只春蔬，新向金城得上酥。",
            "會見銀絲堆細縷，酒香橙熟鱠江鱸。"
        ],
        "title": "潘擇之惠合谿蘆菔種",
        "id": "78fb967a-3d58-4b7b-a165-6ccf06c42e4a"
    },
    {
        "author": "周紫芝",
        "paragraphs": [
            "虎谿大士軒雖小，龍閣老翁詩更新。",
            "積翠但令常到眼，軟紅元不解隨人。",
            "抗容俗裏自得計，望拜馬頭渠豈嗔。",
            "只好與君供一笑，世間何事可關身。"
        ],
        "title": "忻師開小軒秋霜之側范龍閣名以絕塵要予作詩",
        "id": "0e2a267a-2605-4871-80f8-d6aa863a49ec"
    },
    {
        "author": "周紫芝",
        "paragraphs": [
            "香山天下士，直道可事君。",
            "口語作奇禍，後來成積薪。",
            "巨棟雖已捐，白璧原自珍。",
            "百年付春夢，千載期斯人。",
            "可憐肉食子，議者空反唇。",
            "文華一照耀，今古無搢紳。",
            "才高固不世，盛德終少鄰。",
            "鹿鹿數餘子，瑣瑣非公倫。",
            "豐盈與名譽，詎可鍾一身。",
            "暮年林壑意，觴咏全天真。",
            "君子與小人，兩者自此分。",
            "寄言顔巷徒，勿語傷哉貧。"
        ],
        "title": "次韵劉元亢讀白樂天與劉夢得書",
        "id": "d37a7459-0363-4b69-b5ad-2ee970ed4748"
    },
    {
        "author": "周紫芝",
        "paragraphs": [
            "凉飈呼不來，惡熱苦難避。",
            "城南有佳人，相望隔秋水。",
            "願言倚瓊瑤，相攜謝簪履。",
            "花木通禪房，茶瓜供幽事。",
            "君方從簿書，相仍日填委。",
            "咫尺如參商，况乃在千里。",
            "日暮殊未來，清風爲誰起。"
        ],
        "title": "五月二十四日避暑東寺折簡邀子容不至",
        "id": "822371a5-e3a2-4d18-87c1-7ce9ca6e8ac8"
    },
    {
        "author": "周紫芝",
        "paragraphs": [
            "人生如浮雲，夢境無真樂。",
            "功名繞床盧，聚散合錢醵。",
            "可憐燈火讀，聖處恨未博。",
            "我非金閨彦，敢靜玉關柝。",
            "衰年未免俗，萬事隨獵較。",
            "安得共芳洲，相期採蘭若。",
            "眷言平生歡，寧負歲寒約。",
            "唾手可書紳，君意良不薄。"
        ],
        "title": "次韻元亢見貽",
        "id": "932d3443-ca2a-41fb-b25a-c974e0a9a12e"
    },
    {
        "author": "周紫芝",
        "paragraphs": [
            "窮巷結蝸廬，僅有一席廣。",
            "風雨不出門，山林負清賞。",
            "悵懷念幽人，道阻不得往。",
            "瀰漫隔江漢，契闊異霄壤。",
            "清風吹句來，念我作技癢。",
            "安得從君遊，此意良惘惘。"
        ],
        "title": "次韻元亢雨中見寄",
        "id": "dc1372d5-32df-4868-9578-9c08cbb9cad5"
    },
    {
        "author": "周紫芝",
        "paragraphs": [
            "脩途繚重岡，病足倦遊歷。",
            "山根得蒙泉，石盎貯深碧。",
            "亭虚繞朱欄，綠淨明水色。",
            "老禪黄蘗米，棄置久復憶。",
            "振策望青雲，清泉裂崖壁。",
            "至今一掬甘，長飲山中客。",
            "金鼎候松風，蒼龍破圓璧。",
            "醉腹澆彭亨，真味付泯默。",
            "何當謀挈瓶，徙倚終日夕。",
            "清甘不可嗽，猿鳥與同喫。",
            "洗我兩月塵，爛煮南山石。"
        ],
        "title": "酌明寂泉",
        "id": "7d5e4ee2-8317-4e2d-a586-68e6af044907"
    },
    {
        "author": "周紫芝",
        "paragraphs": [
            "平生心笑伯州犁，羅織雖工不當威。",
            "莫採黄金鑄刑鼎，要令青草入圜扉。",
            "于張必大君須記，六蓼先亡事恐非。",
            "聞說堂成已無訟，臥看庭樹轉斜暉。"
        ],
        "title": "題王定父淑問堂",
        "id": "ad3ae527-2140-46e1-80f1-c2801c373937"
    },
    {
        "author": "周紫芝",
        "paragraphs": [
            "天遣劉郎又白頭，少年文學似求由。",
            "朱門華轂聊安命，藜杖芒鞋可散憂。",
            "大隱未成聊小隱，濁流誰得寘清流。",
            "賦成凖擬吾先讀，王粲秋來正倚樓。"
        ],
        "title": "次韻元素登城暮歸二首  其一",
        "id": "e87b6188-ae1d-4067-9d62-06f7e3258ce4"
    },
    {
        "author": "周紫芝",
        "paragraphs": [
            "晚來飛鞚上城頭，欲躡華鑣苦末由。",
            "醉裏有鄉須着屐，人間無地可埋憂。",
            "功名于我真聊爾，人物似君無此流。",
            "想對青天回白鳥，半鈎斜月掛江樓。"
        ],
        "title": "次韻元素登城暮歸二首  其二",
        "id": "860726d2-4ebc-43f3-8dd1-e79e6682866d"
    },
    {
        "author": "周紫芝",
        "paragraphs": [
            "去年城南作中秋，江雲遮月爛不收。",
            "幽人獨對秋風立，姮娥似隔重雲羞。",
            "更長忽聽曉鼓急，夢去只有殘燈留。",
            "今歲不知身在此，門枕長江風自起。",
            "樽中有酒坐有客，江面如天月如水。",
            "秋風滿樹凉葉飛，新歡欲盡還成悲。",
            "身其餘幾事不偶，老之將至吾今衰。",
            "人生閱世自有數，萬事反覆難預知。",
            "何當舉酒一再拜，與月更作明年期。"
        ],
        "tags": [
            "长江"
        ],
        "title": "中秋月下作",
        "id": "afccc6cb-0de1-4eea-9bdd-2563f8924792"
    },
    {
        "author": "周紫芝",
        "paragraphs": [
            "薄遊踐初心，寓宿便晚靜。",
            "山空秋有聲，人寂夜更永。",
            "華鯨催曉色，有客動深省。",
            "焚香禮大士，杖策上危嶺。",
            "黄金明窣堵，妙音生佛境。",
            "眼窮天無盡，地轉江萬頃。",
            "緬懷梁武帝，問法昔造請。",
            "識師鳥巢中，道契言自領。",
            "會令天龍宫，金碧粲絕頂。",
            "我來脩法供，汲水具乳茗。",
            "願同桑下留，覧勝畢餘景。",
            "還從天際歸，悠然理烟艇。"
        ],
        "title": "宿蔣山",
        "id": "9d2146df-e056-4a86-8d1a-0cec917a3940"
    },
    {
        "author": "周紫芝",
        "paragraphs": [
            "落木驚高秋，旅食念行役。",
            "含羞古祠花，青蘂未堪摘。",
            "雲山不着脚，佳節似可惜。",
            "一嘯百尺臺，往趁凌風翮。",
            "羣山如玉玞，千古圍故國。",
            "孤城打寒潮，往事誰記憶。",
            "玉樹那得花，金蓮去無跡。",
            "興亡更六朝，濺血幾飛鏑。",
            "重瞳飛上天，毰毸避矰弋。",
            "何年覧德輝，古榜猶可識。",
            "父老無由詢，殘碑少遺刻。",
            "空餘弔古涕，自對斜陽滴。"
        ],
        "title": "九日登鳳凰臺",
        "id": "51f6e5f8-a9b2-4820-92e3-f6ef6d1f4006"
    },
    {
        "author": "周紫芝",
        "paragraphs": [
            "道人悟無生，開軒有深意。",
            "是身如芭蕉，妙語良默契。",
            "婆娑坐芳藂，聊復此遊戲。",
            "秋風鳴環佩，曉露濕蒼翠。",
            "閉窗得陰多，凉簟驚雨細。",
            "索句清夢餘，時能助幽思。",
            "我亦箇中人，平生會佳致。",
            "此樂倘見分，杖策時一至。"
        ],
        "title": "次韻元中芭蕉軒",
        "id": "58072bd8-0ed0-44ca-bdcd-c9359966e915"
    },
    {
        "author": "周紫芝",
        "paragraphs": [
            "被褐念遊客，落帆逢故人。",
            "晚歲風露寒，一笑樽俎春。",
            "餘子豈不佳，數面聊成親。",
            "平生不漫與，知君意良真。",
            "少日共林壑，劇談唾冠巾。",
            "皎然兩玉壺，不受一點塵。",
            "各以口腹累，老大成參辰。",
            "政坐造物兒，有意相怒嗔。",
            "荏苒時不再，俛仰迹遂陳。",
            "秋風吹前谿，搖蕩生碧鱗。",
            "不如載扁舟，相視聊飲醇。",
            "醉聽篷底語，共臥南谿垠。"
        ],
        "title": "符川逢次卿遂約同舟",
        "id": "991a2c15-a1b7-4f3b-bedb-1e6d95116484"
    },
    {
        "author": "周紫芝",
        "paragraphs": [
            "老子關門不著書，奄奄真復似曹蜍。",
            "月來林下苦相憶，詩落眼前歡有餘。",
            "滿挹清光歸酒面，小分秋色到吾廬。",
            "胸中拍塞愁千斛，特地煩君一掃除。"
        ],
        "title": "次韻國師對月見懷",
        "id": "5f692963-f612-4a4c-8370-ae8bb9d182d1"
    },
    {
        "author": "周紫芝",
        "paragraphs": [
            "念昔桃始華，别君漳水頭。",
            "相别幾何時，天事司蓐收。",
            "闕月六度圓，相見間何闊。",
            "百年飛電中，能得幾回别。",
            "别君幾何時，憶君如饑渇。",
            "饑渇良有時，思君無時節。",
            "野人苦幽獨，相值誰與親。",
            "流落在蒼莽，坎軻一傷神。",
            "相望參與商，相隔雲與泥。",
            "草木忝臭味，笑談極相思。",
            "相思一何久，行行重回首。",
            "回首征雁行，中有來書否。"
        ],
        "title": "寄徐季長",
        "id": "58b7356c-b8f3-42f1-938f-6119b4c1d6c8"
    },
    {
        "author": "周紫芝",
        "paragraphs": [
            "舊聞雙泉居，縹渺在寥廓。",
            "仙人上叢霄，遺甃結飛閣。",
            "廣庭三百步，一木可四角。",
            "刀圭分蒼虬，鱗鬛自皴錯。",
            "至今風雨枝，疑有孤栖鶴。",
            "王郎吹玉簫，飛鳧下雙屩。",
            "時乘三峰雲，來繞月城脚。",
            "人生多乖離，未踐繡水約。",
            "知心念獨君，時來慰牢落。",
            "我欲從之遊，何當解羈縛。"
        ],
        "title": "送王天民歸雙泉",
        "id": "cd974f40-f3a4-40e7-8362-0b58ce6531be"
    },
    {
        "author": "周紫芝",
        "paragraphs": [
            "圩氓築敗圩，飽腹無粟菽。",
            "强扶南畝犁，辛苦望一熟。",
            "插秧在中田，秋來半黄綠。",
            "白雨忽翻盆，積潦囓圩腹。",
            "波頭卷春雷，洶涌裂坤軸。",
            "倉皇未出門，白水已半屋。",
            "攀椽栖木杪，寢飯雜鵝鶩。",
            "客行艤孤舟，繫纜怯水宿。",
            "叩門乞燈火，父老迎我哭。",
            "我亦一酸鼻，軟語聊撫祝。",
            "老稚且相收，慎勿輒棄逐。",
            "行看散陳紅，官倉有餘粟。",
            "救爾無遠謀，每飯慚食肉。"
        ],
        "title": "圩氓歎",
        "id": "c0ed0ca4-4e25-43ba-bba1-a5df10183e10"
    },
    {
        "author": "周紫芝",
        "paragraphs": [
            "東岡新種八龍孫，北嶺清陰肯見分。",
            "留取一林聽夜雨，莫教千畝僣封君。"
        ],
        "title": "八月二十日種竹八本",
        "id": "d1369350-1369-404e-8a18-39d5362d5d9e"
    },
    {
        "author": "周紫芝",
        "paragraphs": [
            "三載彭門夢，新年故國秋。",
            "月當千里共，酒要十分酬。",
            "翠幕知誰卷，雙鬟不奈羞。",
            "寒螿莫相惱，啼作晚窗愁。"
        ],
        "title": "次韻次卿中秋月下書所見",
        "id": "6f77b5e9-6a1d-418d-940d-66ec495217cb"
    },
    {
        "author": "周紫芝",
        "paragraphs": [
            "金陵朱世英官長沙，或有畫箕踞而坐者號大着肚。",
            "舊有贊頌皆鄙語，朱爲題小詩其上以易之。",
            "其尾云“但将貯酒三千鍾，莫話容卿數百輩。",
            "”余愛其語有味，更作此詩以廣其意。"
        ],
        "title": "題大着肚并引  其一",
        "id": "95d6a554-cc54-4bb7-acdb-d81a07281041"
    },
    {
        "author": "周紫芝",
        "paragraphs": [
            "平生頗笑王會稽，坦腹驚動郗家兒。",
            "暮年羞澁爲懷祖，計較毫末如兒癡。",
            "嶔𡼭更誚周郎鄙，自說空洞終何爲。",
            "達人大觀無不可，無鹽未必非西施。",
            "了知倚杖清言者，外示夷曠中難窺。",
            "不如此老身如寄，萬事模稜真得計。",
            "掉臂行歌眼看天，擁膝長吟腹垂地。",
            "羞遣家奴捧玉環，肯爲門生作經笥。",
            "白肥如瓠君莫輕，終年貯酒真酒甖。",
            "結喉道士倘復見，敢託石鼎譏彭亨。"
        ],
        "title": "題大着肚并引  其二",
        "id": "ce24298c-a4ea-47cc-9cfd-0d7a101d4a3d"
    },
    {
        "author": "周紫芝",
        "paragraphs": [
            "本來無病是維摩，人說烟霞久臥疴。",
            "獨閉衡門春尚在，却攜藜杖句還多。",
            "已將名字傳三語，懶作悲凄和九歌。",
            "止酒淵明今復飲，便須俗客到無何。"
        ],
        "title": "次韻元傑病中書懷",
        "id": "8d729357-96e5-41f4-add8-89c41dbfef24"
    },
    {
        "author": "周紫芝",
        "paragraphs": [
            "梅花雪後有殘枝，留與幽人照夕暉。",
            "已借水光浮淨几，更將山翠染春衣。",
            "回中漫叟移舟去，月下淵明種豆歸。",
            "知我短坡無客到，肯攜長麈爲翁揮。"
        ],
        "title": "次韻幾聖見貽二首  其一",
        "id": "d73831c4-a7a4-49c7-86d4-5f3789cfda70"
    },
    {
        "author": "周紫芝",
        "paragraphs": [
            "坎止流行念已輕，常關雖設是吾扃。",
            "事如痛定何堪說，出爲饑驅豈有情。",
            "滿座自傾鸜鵒舞，半巖擬作鳳凰聲。",
            "醉中深意知誰解，付與前身阮步兵。"
        ],
        "title": "次韻幾聖見貽二首  其二",
        "id": "ef9563be-aeca-4864-9f96-97183544f91f"
    },
    {
        "author": "周紫芝",
        "paragraphs": [
            "東風吹玉塵，十指寒欲墮。",
            "西齋借微温，妙語驚咳唾。",
            "詩成酒行間，一掃飛電過。",
            "坐令止酒陶，酒戒爲君破。",
            "但愁飛絮零，似我霜鬢鬌。",
            "他年玉堂人，伴直誰對臥。",
            "恨無屈宋才，共續離騷些。"
        ],
        "title": "李似表雪中置酒席上次韵",
        "id": "63ec0dbd-7206-417b-b51f-1ade3327545f"
    },
    {
        "author": "周紫芝",
        "paragraphs": [
            "雲凍風仍急，天低雪未收。",
            "山寒飛鳥絕，江晚一蓑幽。",
            "曉樹梅初放，風簾絮自投。",
            "孤鶱迷遠鶴，痴立看饑鷗。",
            "櫪馬歸鞍速，韝鷹獵羽遒。",
            "連城理睥睨，千騎冷貔貅。",
            "何處回蘭棹，誰人擁釣裘。",
            "閉門憐我病，得句付君搜。",
            "上瑞書三白，登年在九秋。",
            "何當明月夜，同作廣寒遊。"
        ],
        "title": "次韵元素對雪十韵",
        "id": "7f31aba4-d626-46d1-84ec-5cb685e5b384"
    },
    {
        "author": "周紫芝",
        "paragraphs": [
            "小草偷微生，崛强沮洳間。",
            "託根倘失所，憔悴無好顔。",
            "嗟哉一大地，寧無尺寸閑。",
            "造物惜不與，無乃亦太慳。",
            "櫟社豈不惡，盤錯未易栞。",
            "下可百牛蔽，上可星斗干。",
            "此物有遠韵，何人憫清孱。",
            "我移東籬栽，往近九畹蘭。",
            "天心固有在，生理似可還。",
            "小雨喜霡霂，低枝濕斕斑。",
            "春苗已足採，落英行可餐。",
            "爲我制頹齡，使我昇飛仙。",
            "物微自有知，報君以長年。"
        ],
        "title": "甘菊數本舊植之地沮洳湫隘頗有悴色十一月二十三日移植牆下明日小雨數刻欣然便有生意",
        "id": "f88c8290-9fd5-4111-bbc1-722fe9d85d89"
    },
    {
        "author": "周紫芝",
        "paragraphs": [
            "剪蠟枝横隴月，釀花蜜滿蜂房。",
            "誰遣凌寒枝上，中含百和花香。"
        ],
        "title": "蠟梅六言三首  其一",
        "id": "5e779c1b-dbb7-41b3-b3cc-0ec558aaa87f"
    },
    {
        "author": "周紫芝",
        "paragraphs": [
            "雲珮風侵玉冷，仙裳霧卷羅黄。",
            "家在蘂珠宫裏，衣薫鵲尾爐香。"
        ],
        "title": "蠟梅六言三首  其二",
        "id": "0ed3dd4f-a462-4edf-8fac-c7e658e4a98b"
    },
    {
        "author": "周紫芝",
        "paragraphs": [
            "桃花占上林簿，蘭芷擅離騷經。",
            "欲吊花中遺逸，聊尋世外林坰。"
        ],
        "title": "蠟梅六言三首  其三",
        "id": "d6ef9b03-d8f0-423d-8f49-8148b3dae47f"
    },
    {
        "author": "周紫芝",
        "paragraphs": [
            "孤根雅宜幽處，空明宛似僧房。",
            "我作蒲團燕坐，時參鼻觀清香。"
        ],
        "title": "再賦三首  其一",
        "id": "5592bebc-cbbc-4bb8-b382-482b0f042fa6"
    },
    {
        "author": "周紫芝",
        "paragraphs": [
            "淺俗微嫌菊陋，麤粗不愛葵黄。",
            "花裏誰方高韵，人中可比黄香。"
        ],
        "title": "再賦三首  其二",
        "id": "23214b5b-4ffd-41e2-84d9-850a2d7be065"
    },
    {
        "author": "周紫芝",
        "paragraphs": [
            "移種定從天上，世間那有此香。",
            "白髪人應羞看，鵝兒酒可爭嘗。"
        ],
        "title": "再賦三首  其三",
        "id": "10da531b-8a7e-4ee0-9c51-91b8fb69413f"
    },
    {
        "author": "周紫芝",
        "paragraphs": [
            "寒風轉平林，密雪吹重裘。",
            "遊子當北征，朝曦趣行輈。",
            "人生會有别，一訣寧復愁。",
            "念君最少孤，束髮勤清脩。",
            "壽母豈不力，白髮今滿頭。",
            "功名唾手事，歲月逝欲流。",
            "長安小車兒，哆口笑土牛。",
            "君才豈不高，逸氣横九州。",
            "弊帚已千金，白璧價未酬。",
            "願言慎行李，去去君勿留。"
        ],
        "title": "送詹伯尹之大梁",
        "id": "bd27f268-0ff1-45fa-960c-adeceada137c"
    },
    {
        "author": "周紫芝",
        "paragraphs": [
            "月姊宫前玉樹春，杏花菖葉不同村。",
            "多情誰道天無意，先與梅花雨露恩。"
        ],
        "title": "次韵何師與梅花二絕示劉凝遠  其一",
        "id": "2ff5587e-e147-4aa3-8285-f185686f2a6c"
    },
    {
        "author": "周紫芝",
        "paragraphs": [
            "何人急遣蓬萊使，喚得春回江上村。",
            "誰信廣平心已冷，老於花似太無恩。"
        ],
        "title": "次韵何師與梅花二絕示劉凝遠  其二",
        "id": "edb178dd-49c6-4917-8272-4c4ecc70b746"
    },
    {
        "author": "周紫芝",
        "paragraphs": [
            "世無陳太丘，民隱念誰訴。",
            "兒饑不肯乳，咿嚶復誰慕。",
            "殖禄膏妻孥，居官付羈旅。",
            "何心書下考，絕意躡高步。",
            "張侯名家郎，作吏得奇趣。",
            "提攜念疲勞，憂勤急朝暮。",
            "散作千家春，一洗五里霧。",
            "簪纓被餘輝，草木飽朝露。",
            "官閑理朱絲，雲靜落飛屨。",
            "當期卓子康，揚鑣各分路。",
            "飛書恐到來，築屋寧久住。",
            "詩成梯幾間，酬酢語交互。",
            "酒杯方流行，喜甚捷官渡。",
            "歌詩載懽謠，鞭箠息嗔怒。",
            "翰墨良從容，流冗自奔赴。",
            "聲今詫父老，名亦借童孺。",
            "觴豆落明珠，萬壑疾東注。",
            "賓從俱鄒枚，含毫各驚顧。",
            "戰須老將鏖，兵思勍敵遇。",
            "主人方燕喜，飲至非草具。",
            "人生俟河清，俯仰有新故。",
            "寄言三不欺，令尹勿輕忤。",
            "民今知己疲，着艾豈勝炷。",
            "鋒傳固應須，軺車少當駐。",
            "魯山久寂寞，冠虎寧有數。",
            "苦恨郭林宗，未遇黄叔度。",
            "名嘗仰韓老，雅意良默喻。",
            "何當奉周旋，看君琢幽句。",
            "愧無脫手彈，可逐馬中兔。",
            "只今釣斜川，臨流與誰賦。"
        ],
        "title": "文殊老人寄和張宰共賦堂詩要余同作",
        "id": "485ea173-b6a8-4407-9126-7c58ab7a0455"
    },
    {
        "author": "周紫芝",
        "paragraphs": [
            "阿香名字本無雙，流落真成竄夜郎。",
            "蚤歲浪言腸是錦，只今空復鬢成霜。",
            "名傳故國猶驚座，詩入浯川尚滿囊。",
            "天爲少陵增秀句，故教遷客上瞿塘。"
        ],
        "title": "讀涪翁黔南詩作",
        "id": "61eb4627-0a83-4b7f-bf9f-d2bcf7dcb624"
    },
    {
        "author": "周紫芝",
        "paragraphs": [
            "道人青眼爲君開，前度劉郎今又來。",
            "白雨飽催湖上句，紅粧誰把醉時杯。",
            "籬邊採菊山千疊，渡口呼船谿九回。",
            "便恐横翔到蓬閣，試尋林下小徘徊。"
        ],
        "title": "次韵元亢和邦師喜其歸自錢塘",
        "id": "32991897-bb28-482c-9adc-1ef2a5b0996d"
    },
    {
        "author": "周紫芝",
        "paragraphs": [
            "得錢夢穢官夢屍，等爲臭腐焉用爲。",
            "世人愛官如愛命，君獨棄官如棄泥。",
            "道人胸中少荆棘，一色但種棗與梨。",
            "華名自毁不足取，高位疾顛無乃危。",
            "魚須忽復入君手，三命循牆急須走。",
            "朝持玉磬誦琅函，夜着黄冠朝北斗。",
            "天上雲車久未來，壺中日月空長久。",
            "吳山楚澤兩西東，與子一笑殊匆匆。",
            "會當握手五百載，摩挲金狄還相逢。"
        ],
        "title": "送吕霞卿吕當世棄官而出家今爲道士",
        "id": "c10c140c-8589-4aeb-bd59-f2cd097fa3c5"
    },
    {
        "author": "周紫芝",
        "paragraphs": [
            "近喜崔斯立，新成背郭堂。",
            "傍崖深置屋，喚客小飛觴。",
            "稍遣花經眼，頻移竹過牆。",
            "官清公事少，夢熟鳥聲長。",
            "藤倚樛枝瘦，芸翻亂葉香。",
            "騎曹休問馬，聱叟漫爲郎。",
            "丘壑胸中事，乾坤醉處鄉。",
            "人間一遊戲，出處兩俱忘。"
        ],
        "title": "趙丞家野堂",
        "id": "44650c97-cb76-4072-9e9e-1f6a63d4e25b"
    },
    {
        "author": "周紫芝",
        "paragraphs": [
            "元夕不復飲，夜寒誰與娛。",
            "人隨千騎出，自對一燈孤。",
            "有夢須黄妳，無情問紫姑。",
            "鼇山在天上，回望隔中區。"
        ],
        "title": "元夕睡起",
        "id": "01120cfd-7bf9-4e03-9ac2-ea9a28f9d2e0"
    },
    {
        "author": "周紫芝",
        "paragraphs": [
            "金隄不復上蹣跚，矍鑠何勞强據鞍。",
            "從我泥中甘蠖屈，看他高處作鵬摶。",
            "錦江春色能供醉，濠上遊魚亦可觀。",
            "聞有平沙邀晚步，定隨明月下林端。"
        ],
        "title": "次韻元素野步",
        "id": "670747aa-a634-45b9-a06b-2f1bd36bde63"
    },
    {
        "author": "周紫芝",
        "paragraphs": [
            "五雲書札何時得，古錦詩囊久未傾。",
            "急遣能言管城子，仍煩解事楮先生。",
            "飽霜穴兔秋方健，照雪溪藤搗更精。",
            "南雁去時人尚遠，雙魚欲到眼先明。"
        ],
        "title": "姑谿書報録近作因寄宣毫越簡",
        "id": "07eb7415-999d-4f32-b44e-aaa07ca344a4"
    },
    {
        "author": "周紫芝",
        "paragraphs": [
            "劉郎才思似春閑，文在阿房季孟間。",
            "盡把胸中着雲夢，還從筆底看波瀾。",
            "我無富貴詢唐舉，人說科名汙次山。",
            "馳馬行看歸舊物，舞衣先喜慰親顔。"
        ],
        "title": "次韵王次卿喜劉元亢登第",
        "id": "4b3ed777-78d6-4555-aa16-5304c5825e58"
    },
    {
        "author": "周紫芝",
        "paragraphs": [
            "蓋世功名豈不佳，韋郎心事本烟霞。",
            "秋風自老千章木，春雨誰分一部蛙。",
            "夜鶴政愁雲出岫，鱸魚會遣客思家。",
            "從君細意論幽恨，準擬應須到落花。"
        ],
        "title": "奉酬韋深道見寄詩",
        "id": "b78cf852-d497-48fb-855c-aec3b2192835"
    },
    {
        "author": "周紫芝",
        "paragraphs": [
            "闕然不見十年餘，借屋新來共一湖。",
            "已向雙魚逢尺素，更因五字得明珠。",
            "子猷心欲隨烟棹，摩詰居應似畫圖。",
            "會待龐公歸上塚，便求奴飯馬青芻。"
        ],
        "title": "韋深道和詩且以書堅扁舟之約僕以禁烟歸掃邱墓未暇先寄此詩",
        "id": "ff98043a-57f4-4cc1-94ef-ffed528241e5"
    },
    {
        "author": "周紫芝",
        "paragraphs": [
            "嶺外梅花使已來，江南正月未春回。",
            "頑雲放日歸蓬牖，殘雪將寒入酒杯。",
            "便有社風催燕到，何須羯鼓打花開。",
            "老于春事渾無意，睡起羣書正作堆。"
        ],
        "title": "次韵邦伯達春寒",
        "id": "18e5a01b-bd74-4c1f-a426-03c8123d946a"
    },
    {
        "author": "周紫芝",
        "paragraphs": [
            "高公古遺直，三年立螭頭。",
            "載筆有公言，高論肅冕旒。",
            "少年取巍科，妙學窮九流。",
            "晚窺青囊書，穴地生公侯。",
            "當時千載人，繼出歐與劉。",
            "如何百年後，零落歸山丘。",
            "墓門梗荒棘，長松泣高秋。",
            "佳城定天與，政自非人謀。",
            "我來倚墓木，伴客聊遨遊。",
            "斗酒與隻雞，誰爲橋公羞。"
        ],
        "title": "高公墓",
        "id": "cec89780-a211-47bd-a00c-195f4917f7d7"
    },
    {
        "author": "周紫芝",
        "paragraphs": [
            "蒼崖百丈懸江濱，江潭下躍吞舟鱗。",
            "戲將雙影倒掛崖石上，妙絕始信陽侯神。",
            "短屏誰爲琢山骨，與君一障西風塵。",
            "世間百怪那可解，清詩宛轉聊窮因。",
            "問誰幻出水底石，掉尾鼓鬛波粼粼。",
            "固應鳳咮與龍尾，明窗淨几長相親。",
            "君家機雲好兄弟，玉山對峙高嶙峋。",
            "爲貧聊試漆園吏，手板拄頰心看雲。",
            "要收江湖入几席，釣竿拂水垂風綸。",
            "誰當爲我語石魚，莫愛浪翻月白千頃江鎔銀。",
            "但願玉堂常伴直，對此風流千載人。"
        ],
        "title": "次韵章季常題石魚研屏",
        "id": "a5a956e8-b799-42fb-8e06-5cdd64844cff"
    },
    {
        "author": "周紫芝",
        "paragraphs": [
            "春風無力柳嫣然，花欲爭春作意妍。",
            "坐上詩成雲態度，樽前人鬬玉嬋娟。",
            "鳳簫初暖參差竹，檀板還催大小絃。",
            "惡客正應妨作樂，主人渾似孟公賢。"
        ],
        "title": "次韵何丈即席",
        "id": "4add5783-4969-4013-bea2-39cb715154ff"
    },
    {
        "author": "周紫芝",
        "paragraphs": [
            "便到青雲尚黑頭，有亭莫賦二宜休。",
            "如君豈是池中物，要趁官閑作浪遊。"
        ],
        "title": "次韵子容池亭晚思二首  其一",
        "id": "a7b89373-b597-48f3-9bcc-a1721be1961b"
    },
    {
        "author": "周紫芝",
        "paragraphs": [
            "漫叟江湖閑日月，輞川圖畫小池亭。",
            "謝郎春草有新句，付與老人雙眼青。"
        ],
        "title": "次韵子容池亭晚思二首  其二",
        "id": "cc4754cc-5caf-4206-9ab1-b44c14a93912"
    },
    {
        "author": "周紫芝",
        "paragraphs": [
            "風吹蘇小門前柳，雨暗羅敷陌上桑。",
            "遙想錦江春色暖，被花惱得少陵狂。"
        ],
        "title": "次韵次卿林下行，歌十首  其一",
        "id": "8865b50a-2272-4b8f-a884-4f0c899d22c8"
    },
    {
        "author": "周紫芝",
        "paragraphs": [
            "聞道全家隱鹿門，竹籬茅屋寄江村。",
            "龐公事業無多子，只有平安遺子孫。"
        ],
        "title": "次韵次卿林下行，歌十首  其二",
        "id": "f997b42f-7ea1-498e-b6c2-e6062481bc94"
    },
    {
        "author": "周紫芝",
        "paragraphs": [
            "事向閑中種種休，春來林下興還幽。",
            "上山雙屐與誰着，掛杖百錢時獨遊。"
        ],
        "title": "次韵次卿林下行，歌十首  其三",
        "id": "fe429e31-158d-4d61-b884-3553d53ebad2"
    },
    {
        "author": "周紫芝",
        "paragraphs": [
            "郡郭東邊是草堂，巖花時雜澗花香。",
            "愁從把酒杯中少，日向讀書窗下長。"
        ],
        "title": "次韵次卿林下行，歌十首  其四",
        "id": "2f13ddfc-c19d-40ba-8fc2-fcec3f33de47"
    },
    {
        "author": "周紫芝",
        "paragraphs": [
            "愁多應怪獨醒人，心事全憑麴米春。",
            "醉後逢花堪一笑，狂來曳杖却成真。"
        ],
        "title": "次韵次卿林下行，歌十首  其五",
        "id": "8c275373-af35-4e78-ab7a-1a562e2ca690"
    },
    {
        "author": "周紫芝",
        "paragraphs": [
            "身世無營策最良，年來幽事不多忙。",
            "飰牛欲起方朝露，種豆纔歸又夕陽。"
        ],
        "title": "次韵次卿林下行，歌十首  其六",
        "id": "2c9abf01-3496-458c-8050-e8c7f7a567fe"
    },
    {
        "author": "周紫芝",
        "paragraphs": [
            "賣酒罾魚只數家，卜鄰元在水之涯。",
            "扁舟定自桃源去，斜日紅飛兩岸花。"
        ],
        "title": "次韵次卿林下行，歌十首  其七",
        "id": "a4ac9c24-7d52-4831-9b07-ac0d157043ef"
    },
    {
        "author": "周紫芝",
        "paragraphs": [
            "人情危甚劍頭炊，未可雲鵬笑一枝。",
            "冠冕窟中元不到，雲山堆裏復誰知。"
        ],
        "title": "次韵次卿林下行，歌十首  其八",
        "id": "ee07fa34-9763-49a9-b40c-32cd87339adb"
    },
    {
        "author": "周紫芝",
        "paragraphs": [
            "得酒固應聊復飲，有田何苦不親耡。",
            "客來深巷聞雞犬，便是淵明歸後居。"
        ],
        "title": "次韵次卿林下行，歌十首  其九",
        "id": "dd87f2e2-c850-49fb-bf21-70ef657299de"
    },
    {
        "author": "周紫芝",
        "paragraphs": [
            "勃窣蹣跚不上堤，却來林下小徘徊。",
            "已知脩竹有千畝，更爲桃花求百栽。"
        ],
        "title": "次韵次卿林下行，歌十首  其一○",
        "id": "c1314e2a-8df8-4157-9d55-e1e8a5cfa298"
    },
    {
        "author": "周紫芝",
        "paragraphs": [
            "草合平溝漲綠醅，亂蛙聲在古城隈。",
            "何時細雨春風夜，還我西池鼓吹來。"
        ],
        "title": "聞蛙",
        "id": "2362dcdf-fadd-4c1e-873b-b62ba57e5e2b"
    },
    {
        "author": "周紫芝",
        "paragraphs": [
            "揚子草玄仍有居，河間好事復多書。",
            "獨來林下相尋處，醉倒花間得句初。",
            "人去不知紅爛熳，春殘忍看綠扶疏。",
            "明年許作樽前客，準擬籃輿喚阿舒。"
        ],
        "title": "次韵趙鈐飲次卿家時牡丹盛開而僕不及見",
        "id": "68c37123-74ca-424f-a70f-b70a2cbedff7"
    },
    {
        "author": "周紫芝",
        "paragraphs": [
            "滿山稚子欲翻籬，莫管春風上番時。",
            "來伴野僧參玉版，不知今日已茶毗。"
        ],
        "title": "林間燒笋戲作",
        "id": "221f40e0-2340-4174-af9f-4e4789677483"
    },
    {
        "author": "周紫芝",
        "paragraphs": [
            "萬里投荒海一隅，八年蜑子與同居。",
            "可憐金殿鑾坡日，渾在蠻烟瘴雨餘。",
            "奇怪誰書方朔傳，滑稽空著子長書。",
            "不知平日經綸意，晚作兒曹一笑娛。"
        ],
        "title": "夜讀艾子書其尾",
        "id": "1d4d0ce7-1cce-413d-8c36-3d88a98ec636"
    },
    {
        "author": "周紫芝",
        "paragraphs": [
            "欲成凍雨又吹殘，香稻垂垂不救乾。",
            "謾對醨雲訟風伯，還將火傘付炎官。",
            "未容漲綠浮烟艇，且看晴雲轉玉盤。",
            "誰與天工論赤地，盡傾銀漢作波瀾。"
        ],
        "title": "雨意甚濃方起而止",
        "id": "1654ece6-d6ef-4d4a-b82b-5cb87930705b"
    },
    {
        "author": "周紫芝",
        "paragraphs": [
            "雲忽油然雨沛然，黄童白叟盡成顛。",
            "喚晴鳩婦鳴屋角，飽水秧孫明稻田。",
            "御史平冤魂亦喜，弘羊言利死誰憐。",
            "草玄窗下子揚子，凉入孤燈夜不眠。"
        ],
        "title": "次韵趙明叔喜雨不寐",
        "id": "9dabf187-a57e-4f22-a7b1-a7a0b6fe4f37"
    },
    {
        "author": "周紫芝",
        "paragraphs": [
            "慈固必能勇，剛亦能近仁。",
            "內荏色徒厲，定知非仁人。",
            "强公本仁者，笑語生陽春。",
            "散爲三年澤，不及千里民。",
            "庬恩出豈弟，雅量含清醇。",
            "應容盗取氈，肯叱吏吐茵。",
            "誰知乃中剛，臨難氣益振。",
            "前年攝虎符，折衝如有神。",
            "鄰封墮賊手，齒寒已亡唇。",
            "孤城危纍卵，夜臥寄積薪。",
            "清詩見横槊，高會開重闉。",
            "羣奔竄狐鼠，萬刃抗一身。",
            "豈但虎渡河，遂使盗入秦。",
            "至今忠義士，不數遠與巡。",
            "嗟我挾策子，繆作升堂賓。",
            "忠風激中腸，别語聊重陳。",
            "公議誰能掩，偉績終難湮。",
            "陰功及黎庶，天語形絲綸。",
            "富貴當自兹，照眼功名新。"
        ],
        "title": "送强幼安",
        "id": "203fe9b0-8edd-44e0-8d66-f217320ace96"
    },
    {
        "author": "周紫芝",
        "paragraphs": [
            "持節休誇海上蘇，前身便是牧羊奴。",
            "應嫌朱紱當年夢，故作黄冠一笑娛。",
            "遺跡與公歸物外，清風爲我襲庭隅。",
            "憑誰喚起王摩詰，畫作東坡戴笠圖。"
        ],
        "title": "東坡老人居儋耳嘗獨遊城北過谿觀閔客草舍偶得一蒻笠戴歸婦女小兒皆笑邑犬皆吠吠所怪也六月六日惡熱如墮甑中散髮南軒偶誦其語忽大風自北來驟雨彌刻",
        "id": "638b7b53-ac25-4409-9221-91804464ff05"
    },
    {
        "author": "周紫芝",
        "paragraphs": [
            "婁黥無骨可封王，生事全憑藥一囊。",
            "閉户翻經頭已白，開門延客酒初嘗。",
            "竹從春後知無數，花自山來别有香。",
            "未有數椽容我老，聊分一榻借君凉。"
        ],
        "title": "婁黥庵納凉",
        "id": "362e9e75-23da-4a6d-b8e9-5e1524906d39"
    },
    {
        "author": "周紫芝",
        "paragraphs": [
            "閑居誰與遊，幸此招提鄰。",
            "時乘下澤車，訪我物外人。",
            "往往聽魚鼓，相隨作朝昬。",
            "齋得飽佛飯，暮浴霑僧巾。",
            "情熟自不厭，無求亦何嗔。",
            "我生束世故，欲解未有因。",
            "願丏一滴甘，爲洗千刼塵。",
            "無冠顧安整，有衣聊自振。",
            "道人小軒窗，池凈花色新。",
            "芭蕉過微雨，蒼翠爭藂筠。",
            "勁節秋益好，柔葩委菅榛。",
            "豈但娛老眼，亦足觀是身。",
            "欹眠寄靜榻，小休只逡巡。",
            "茶甘猶在口，龕燈已前陳。",
            "日暮行當歸，擊柝催重闉。"
        ],
        "title": "晚浴崇教寺",
        "id": "684e17e2-adec-4f94-8b56-88473fed14a6"
    },
    {
        "author": "周紫芝",
        "paragraphs": [
            "劉郎家世盡名卿，晚歲憐君尚带經。",
            "道在莫嫌榆歷歷，詩高何媿草青青。",
            "杜門不出人應笑，與世相違我獨醒。",
            "誰與林塘共清夜，綠荷時照兩三螢。"
        ],
        "title": "次韵元傑暑中書事",
        "id": "9c1d7a3c-7310-4ee2-9449-46d55b59d260"
    },
    {
        "author": "周紫芝",
        "paragraphs": [
            "月在愁雲黯淡中，綠樽誰與共秋風。",
            "君家自有人如玉，嫋嫋停停似楚宫。"
        ],
        "title": "次韵李子澤中秋無月",
        "id": "c91cb3ac-0ae7-4580-a66b-d274286d8398"
    },
    {
        "author": "周紫芝",
        "paragraphs": [
            "長安多貴人，被服縈寶带。",
            "名字垂鼎彛，功勳壓崧岱。",
            "一懷上蔡悲，樂事鍾我輩。",
            "知君汗漫遊，食蛤據龜背。",
            "若若笑痴兒，洋洋飛大蓋。",
            "梯空瞰千山，閱此烟雨態。",
            "小閣亦何有，長松颯微籟。",
            "聊將身世夢，淨洗佛祖戒。",
            "行樂要及時，幸此無籍在。",
            "只今况豐年，禾黍已旆旆。",
            "狂風不鳴條，積雨不破塊。",
            "賞心失幽期，噬臍有餘悔。",
            "曉猿倘未驚，斯遊君勿怪。",
            "便當買薄田，往抱躬耕耒。"
        ],
        "title": "次韵春卿遊黄蘖道場",
        "id": "5111d03e-18a5-4b6e-a53b-7782302b1422"
    },
    {
        "author": "周紫芝",
        "paragraphs": [
            "八月大地千里赤，蓐收權輕苦無力。",
            "未許寒蟬飽風露，聊爲秋蚊增羽翼。",
            "蒲葵呼扇腕欲搖，絺綌捐衣汗猶滴。",
            "誰遣秋風半夜來，先向高梧寄消息。"
        ],
        "title": "八月二十一日大熱夜半微凉",
        "id": "9d28ca00-3c25-4caf-ae77-11d18e20ad1b"
    },
    {
        "author": "周紫芝",
        "paragraphs": [
            "江頭雪屋知誰家，雪中冷艶空争華。",
            "不知何郎閉東閣，坐看江梅初着花。",
            "谷底春回猶未透，天寒袖薄姿微瘦。",
            "黄昏有月誰復知，舉世無花出君右。",
            "人生一月幾胡盧，枝猶在手霜滿鬚。",
            "湖邊孤坐不飲酒，西湖處士空清臞。",
            "知君不學崔斯立，幅巾漫對枯松株。",
            "鉄心雖冷白自勝，金縷醉歌歡豈無。",
            "明朝花在有新句，詩成阿買還當書。"
        ],
        "tags": [
            "西湖"
        ],
        "title": "和李似表丞廳梅發用胡士曹韵",
        "id": "d42f8e56-20c5-4651-84c6-67f7189b7e1c"
    },
    {
        "author": "周紫芝",
        "paragraphs": [
            "擬摘寒梢一點春，佩囊無句久生塵。",
            "尋花會得王郎意，應爲江梅似玉人。"
        ],
        "title": "次韵次卿約尋梅二絕  其一",
        "id": "91200a9e-5763-4c45-b519-c60b5b1fb260"
    },
    {
        "author": "周紫芝",
        "paragraphs": [
            "想得瑤林玉樹春，高標元自出風塵。",
            "殷勤欲共梅花笑，却恐梅花解笑人。"
        ],
        "title": "次韵次卿約尋梅二絕  其二",
        "id": "32bb37c2-4c30-4974-affc-e2f6c967d799"
    },
    {
        "author": "周紫芝",
        "paragraphs": [
            "折侯古將家，雄筭讋邊土。",
            "將軍最晚出，驍勇不媚嫵。",
            "十年守雁門，飛矢射猛虎。",
            "平生程不識，不作一錢數。",
            "誓言月支胡，唾手端可取。",
            "夜半奏捷書，歡聲曉飛舞。",
            "雲旗塗黄金，彩錯映寰宇。",
            "談笑開華堂，忠勇掲天語。",
            "功成倘堅壁，鎮靜古所與。",
            "何當使敵人，開户玩處女。",
            "置酒日高會，緩带擊歌鼓。",
            "要令無智名，折衝在樽俎。"
        ],
        "title": "寄題折將軍家忠勇堂",
        "id": "44c78953-d057-44e9-a6dc-ad4694a8165e"
    },
    {
        "author": "周紫芝",
        "paragraphs": [
            "木奴嫋嫋半垂牆，故惱幽人苦未忙。",
            "雨細不妨無賴綠，簾疏時與可憐香。",
            "誰將磊落黄金顆，爲賦甘酸白雪囊。",
            "只有天公真解事，便須先借滿林霜。"
        ],
        "title": "東牆橘將熟催以長句",
        "id": "133980a4-de92-4acd-9cc6-5c2de93ea8b1"
    },
    {
        "author": "周紫芝",
        "paragraphs": [
            "古寺初投箠，荒陴已授更。",
            "雪飛穿幕片，風作撼窗聲。",
            "今日招提境，當年敵騎營。",
            "可憐王處仲，江上築孤城。"
        ],
        "title": "夜宿東寺雪作寒甚",
        "id": "9341a415-9feb-456d-9012-78184a4f5859"
    },
    {
        "author": "周紫芝",
        "paragraphs": [
            "胸中欠梨棗，種此無明根。",
            "造物初戲劇，憂傷裂心肝。",
            "奪我破殻雛，長鳴猶未翰。",
            "况乃渥洼種，墮地已足觀。",
            "此理竟莫曉，老淚空闌干。",
            "端如卜子夏，淚盡雙眼眢。",
            "母哭不忍聽，聽之鼻辛酸。",
            "人言有子爾，欲遣吾心寛。",
            "有生無短長，視死同一歎。",
            "曉人當如是，自曉終爲難。",
            "究竟無奈何，哀哉亦何言。",
            "安得大靈龜，騎雲款天門。"
        ],
        "title": "哭普兒",
        "id": "9bf6a1a7-1dcc-43cf-a45b-561269d0a22e"
    },
    {
        "author": "周紫芝",
        "paragraphs": [
            "載酒念疇昔，幽寻日相過。",
            "十年登鬼録，奄冉今已多。",
            "舊盟難重尋，俗子終殊科。",
            "只今驚大巫，爲我驅妖魔。",
            "但恐費推挽，勞君戒蹉跎。",
            "願隨翩翩子，徙倚南山阿。"
        ],
        "title": "次韵答子容三首  其一",
        "id": "e33134fe-fd66-489f-92f0-0af9e306831e"
    },
    {
        "author": "周紫芝",
        "paragraphs": [
            "老懶不出門，泯默抱窮獨。",
            "賴此千載人，洗我雙病目。",
            "公思如懸河，傾瀉歸四凟。",
            "我如眢井泉，鑿地日不足。",
            "幸分一滴甘，濡此將槁木。",
            "行當奉周旋，歸囊粲珠玉。"
        ],
        "title": "次韵答子容三首  其二",
        "id": "b35f0458-b3f5-4373-88d0-c24b59c5605d"
    },
    {
        "author": "周紫芝",
        "paragraphs": [
            "故交天一涯，塗路困脩阻。",
            "新交同一邦，對面日晤語。",
            "知君相知心，政在亹亹處。",
            "朝屐窮幽深，夜床同曉雨。",
            "似聞跫然音，振翮便輕舉。",
            "俗物多敗人，公其勿輕許。"
        ],
        "title": "次韵答子容三首  其三",
        "id": "0bb60b46-9948-482d-b99e-f5a7f8375403"
    },
    {
        "author": "周紫芝",
        "paragraphs": [
            "蘇侯家四壁，每飯歌權輿。",
            "庾郎鮭菜盤，三韭羅春蔬。",
            "饑鼠竄旁舍，不復勞驅除。",
            "何爲走老黥，貫魚乞狸奴。",
            "頗知紅錦囊，萬卷家多書。",
            "我時醉着帽，過子城南居。",
            "手擎烏絲欄，棐几自卷舒。",
            "寒具久不設，躉尾亦足娛。",
            "猶恐遭咬囓，備豫須不虞。",
            "狸奴當努力，鼠輩勤誅鋤。",
            "無爲幸一飽，高臥依寒壚。"
        ],
        "title": "次韵蘇如圭乞貓",
        "id": "136eb614-e0da-48ca-9db5-058f8fd56c7c"
    },
    {
        "author": "周紫芝",
        "paragraphs": [
            "舊聞若士昇中天，俗眼未識烏鳶肩。",
            "據龜食蛤結汗漫，盧敖尚肯遊人間。",
            "高談謾罵沈昭略，坐視元長嗤稚弱。",
            "更言且共食蛤蜊，忿氣難平兩譏謔。",
            "下臨無地高無天，更作兒女爭媸妍。",
            "平生我亦笑二子，豈知真味含芳鮮。",
            "何如結屋清江曲，風雨關門酒初熟。",
            "自烹折鼎吹濕薪，笑倚胡床摩醉腹。",
            "但願年年對蛤蜊，一杯薦我梨花玉。"
        ],
        "title": "食蛤蜊一首",
        "id": "6a5e3763-a78a-4381-8c15-7c6b611e0c81"
    },
    {
        "author": "周紫芝",
        "paragraphs": [
            "阿𡡉事窮奢，供億在寰宇。",
            "雲錦張風帆，明珠濺飛雨。",
            "須臾就變滅，慶弔只仰俯。",
            "何如西山泉，迸石互吞吐。",
            "尋源上層巓，流脉下深塢。",
            "散作跳空珠，纍纍不堪數。",
            "雖無千金賞，玉漱羅堂廡。",
            "道人得摩尼，夜光還合浦。",
            "不知方外士，得失兩安取。",
            "此意誰復知，寒流自千古。"
        ],
        "title": "演師跳珠泉",
        "id": "9515bada-15e0-4872-82e2-be52d24201e4"
    },
    {
        "author": "周紫芝",
        "paragraphs": [
            "絕境渺天末，招提入雲端。",
            "汪灣一溪水，似與山屈盤。",
            "僧房各上下，處處聞驚湍。",
            "道人更幽獨，開窗對檀欒。",
            "細雨洗輕碧，微風生暮寒。",
            "雲梢自裊裊，玉佩時珊珊。",
            "繄我絕韵友，久結無情歡。",
            "相逢如故人，棄置良獨難。",
            "婆娑弄清影，夕陽殊未殘。",
            "何當分清陰，與子同考槃。"
        ],
        "title": "瓊師蒼筤軒",
        "id": "0e7b2d8f-4fcf-4ab1-985f-fb5ca62bdcc2"
    },
    {
        "author": "周紫芝",
        "paragraphs": [
            "彼美青樓倡，顔色豈不好。",
            "春風桃李花，過雨堪一掃。",
            "粲粲星冠女，雲宫在三島。",
            "霧帔卷黄羅，披風出雲表。",
            "焚香禮夜壇，香霧生杳渺。",
            "恨無脂粉顔，千金聘嫋嫋。",
            "劉郎竟不來，含嚬弄清曉。",
            "誰憐傲霜枝，照眼自明瞭。",
            "永懷蕊宫姿，微黄淡飛標。",
            "清蟾耿寒枝，與月自相惱。",
            "真賞久未逢，殘英惜空老。"
        ],
        "title": "蠟梅一首",
        "id": "09e12973-4f46-438d-9310-86c568649389"
    },
    {
        "author": "周紫芝",
        "paragraphs": [
            "别時江上草離離，相見寒枝欲放梅。",
            "目送征鴻天外去，夢驚烟棹雪中來。",
            "青雲誰料未十里，白髮政須同一杯。",
            "老日相逢能有幾，春花欲動莫先回。"
        ],
        "title": "次韵雷飛卿雪中掉小舟見過",
        "id": "6030f4eb-24bc-461a-b7bb-112d0ad1a0af"
    },
    {
        "author": "周紫芝",
        "paragraphs": [
            "李侯自以詩名家，詩成與月爭霜華。",
            "誰將尤物調韵語，拄笏騎曹分好花。",
            "花寒力淺香微透，惱亂詩翁作詩瘦。",
            "對花欲作楚狂顛，草賦誰居廣平右。",
            "但愁急管吹羌胡，便應買酒煩長鬚。",
            "參横想見綠衣舞，月中笑語花微臞。",
            "天香艷艷與誰好，君家兄弟元三株。",
            "明日新詩入花蕚，人間此事應久無。",
            "可憐多病閉門叟，對月痴坐空中書。"
        ],
        "title": "次韵似表謝胡士曹分梅花",
        "id": "679ce947-c291-403b-bc84-dbc71be6ef56"
    },
    {
        "author": "周紫芝",
        "paragraphs": [
            "雲滿江天雪意酣，擁爐聊復聽巴談。",
            "老人不出真藏六，來客何勞說後三。",
            "已借團蒲搖短夢，更澆春餅薦餘甘。",
            "此生試向閑中看，何止人間七不堪。"
        ],
        "title": "雪中過慶老方丈",
        "id": "3252070d-53b1-482b-ad58-da21939a2a3b"
    },
    {
        "author": "周紫芝",
        "paragraphs": [
            "霜梅槁立清江濆，誰當爲挽歸來魂。",
            "青鞋醉踏江沙路，玉蕤簪帽驚王孫。",
            "臨風想見花有語，此郎詞賦如文園。",
            "花開無情落亦易，聞香當款知誰門。",
            "怕看落地白雪滿，便恐綴枝青子繁。",
            "温風明月不易得，繞樹莫放花黄昏。",
            "知君共醉有佳客，此意歸來誰與論。",
            "煩君與問花無恙，尚堪一笑同清樽。"
        ],
        "title": "次韵答春卿尋梅",
        "id": "47f3c315-f5ba-4f22-bc6c-d1fbe023fbac"
    },
    {
        "author": "周紫芝",
        "paragraphs": [
            "去年夜走山百盤，山中飛雪朝漫漫。",
            "不知春向夢中盡，更有梅花醉後看。",
            "今年冬温寒力軟，春入梅梢已堪剪。",
            "插花重飲故人樽，猶得一枝供細撚。",
            "豈知藂棘避戈鋋，還對粉香驚婉孌。",
            "花前楚客狂欲顛，月下吳牛空自喘。",
            "明年尚恐賊連營，零落肯教花滿眼。",
            "只今猶可醉餘香，杯行到君莫嫌滿。"
        ],
        "title": "飲沈都曹家梅花下",
        "id": "4812db86-9faf-474d-94c2-03e0b1c481c0"
    },
    {
        "author": "周紫芝",
        "paragraphs": [
            "河陜妖氛漸欲平，不應戎馬尚連營。",
            "聲傳萬井燈花麗，月到中天夜氣清。",
            "爛醉且須遊閬苑，論功終合擬長城。",
            "歸來袖手無人識，喚作風流阮步兵。"
        ],
        "title": "次韵舒天用元夕觀燈喜甚成詩二首  其一",
        "id": "cabda65e-7e49-4ee6-958c-b3ec2f8b12a8"
    },
    {
        "author": "周紫芝",
        "paragraphs": [
            "樂事悠悠不繫情，生涯狗苟復蠅營。",
            "嫌渠燈燭紅紗亂，爲我歌詞白雪清。",
            "豈料脫身歸故國，可憐行樂記王城。",
            "開元盛事元如許，何日中原不用兵。"
        ],
        "title": "次韵舒天用元夕觀燈喜甚成詩二首  其二",
        "id": "d9c62570-217b-4517-a75c-64d5f11999af"
    },
    {
        "author": "周紫芝",
        "paragraphs": [
            "火龍衘燭御城遊，喜入昇平四百州。",
            "惆悵長安今夜月，爲誰重上漢宫樓。"
        ],
        "title": "次韵元司理元夜三絕  其一",
        "id": "d9ea5a3c-54f9-421e-acbc-23c80d0ef3c2"
    },
    {
        "author": "周紫芝",
        "paragraphs": [
            "憶得葆真池上春，水晶簾底看燈人。",
            "當年京洛隨車客，今夜江湖臥病身。"
        ],
        "title": "次韵元司理元夜三絕  其二",
        "id": "0e996976-4624-4c2e-9790-3f2b8f45af0d"
    },
    {
        "author": "周紫芝",
        "paragraphs": [
            "花落殘缸睡味酣，九霄誰正夢傳柑。",
            "百千燈滿虚空界，半夜回光獨閉庵。"
        ],
        "title": "次韵元司理元夜三絕  其三",
        "id": "440294d4-e5d6-492f-bb27-ddc493b83f43"
    },
    {
        "author": "周紫芝",
        "paragraphs": [
            "舒郎人物是清流，不解蒲萄得一州。",
            "郡守無燈亦行樂，也隨賓客上江樓。"
        ],
        "title": "次韵同舒天用和元侯三絕  其一",
        "id": "cba5c407-fa79-4a4d-b948-a6e0ca91a301"
    },
    {
        "author": "周紫芝",
        "paragraphs": [
            "亂離燈火不成春，月下歸時有幾人。",
            "我老尚堪陪一笑，世間無似此閑身。"
        ],
        "title": "次韵同舒天用和元侯三絕  其二",
        "id": "ba22e925-68b8-4de0-b8d1-cfde92e04a6d"
    },
    {
        "author": "周紫芝",
        "paragraphs": [
            "遊騎歸來尚半酣，一杯誰與瓮頭柑。",
            "小窗夢斷龕燈在，影落疏梅月上庵。"
        ],
        "title": "次韵同舒天用和元侯三絕  其三",
        "id": "838618a4-5d40-48ee-b423-626e82dcb5c0"
    },
    {
        "author": "周紫芝",
        "paragraphs": [
            "南人生長在山間，家家有窗窗有山。",
            "吳峰楚嶠不知數，但見雲埋雨洗堆烟鬟。",
            "誰知長安綺紈子，一拳何處鑱雲根。",
            "陽侯疏鑿出巖穴，上有斕斑皺蘚紋。",
            "下有千歲不死瑤草蒼鬚繁，痴兒持此矜王孫。",
            "朝攜磈礧登朱門，暮擁紅旌辭帝閽。",
            "開元承平二十年，四邊無警不控弦。",
            "綉衣半是花鳥使，達官避路誰敢言。",
            "大艑岢峨春浪碧，處處爭看太湖石。",
            "天心不肯乾太湖，八州萬口空嗟吁。",
            "纍石作山齊華嶽，千峰萬巒撐碧落。",
            "樛龍夭矯攬雲雨，彷彿去天無一握。",
            "錦帆東下飛龍舟，咸陽苑籞空蕭索。",
            "杜陵野老哀江頭，菖蒲之山兮誰爾留。"
        ],
        "tags": [
            "华山",
            "太湖"
        ],
        "title": "菖蒲山子歌",
        "id": "f38a65de-fcc5-4bc8-9753-7bca6bbd635d"
    },
    {
        "author": "周紫芝",
        "paragraphs": [
            "晏坐銷長日，禪心薫妙香。",
            "已成三折臂，安用九迴腸。"
        ],
        "title": "次韵羅仲共山村題咏十首  其一",
        "id": "c677c154-812c-4411-8033-0bb9face9448"
    },
    {
        "author": "周紫芝",
        "paragraphs": [
            "花片風前落，江流雨後渾。",
            "少陵新得句，應似浣花村。"
        ],
        "title": "次韵羅仲共山村題咏十首  其二",
        "id": "3fb3d40f-3c70-441e-be2e-5f43c41b98c2"
    },
    {
        "author": "周紫芝",
        "paragraphs": [
            "喪亂何時定，江村愁殺人。",
            "日長空有睡，花在不成春。"
        ],
        "title": "次韵羅仲共山村題咏十首  其三",
        "id": "2dd83b77-a601-4d35-9c0d-cb0c65c07b79"
    },
    {
        "author": "周紫芝",
        "paragraphs": [
            "老去家無定，名高席未前。",
            "如君尚窮約，誰與問蒼天。"
        ],
        "title": "次韵羅仲共山村題咏十首  其四",
        "id": "b1e7f7e6-477b-4c5c-a651-23f17e32158a"
    },
    {
        "author": "周紫芝",
        "paragraphs": [
            "避地成真隱，依山結草廬。",
            "此身無籍在，隨寓即成居。"
        ],
        "title": "次韵羅仲共山村題咏十首  其五",
        "id": "bb1601d6-35e3-4fde-869d-6fb9b05a8296"
    },
    {
        "author": "周紫芝",
        "paragraphs": [
            "北闕書難上，南方賊未誅。",
            "諸公在廊廟，誰與問唐虞。"
        ],
        "title": "次韵羅仲共山村題咏十首  其六",
        "id": "6072cccd-cfcf-45b9-b80d-04d4651bbb88"
    },
    {
        "author": "周紫芝",
        "paragraphs": [
            "欲問濯潭路，懸知隔數村。",
            "曉來茅屋夢，相對飽朝暄。"
        ],
        "title": "次韵羅仲共山村題咏十首  其七",
        "id": "bd364c84-026d-43d5-a6ec-f72c159071a4"
    },
    {
        "author": "周紫芝",
        "paragraphs": [
            "有醉銷千日，無詩學四愁。",
            "幾因君得句，技癢不能休。"
        ],
        "title": "次韵羅仲共山村題咏十首  其八",
        "id": "3838e576-6a81-495f-8fc6-51a7de4e417e"
    },
    {
        "author": "周紫芝",
        "paragraphs": [
            "塞北兵戈滿，竹西歌吹空。",
            "何堪故鄉夢，真在白頭中。"
        ],
        "title": "次韵羅仲共山村題咏十首  其九",
        "id": "72a1c880-a331-457c-a935-40bea9faad1c"
    },
    {
        "author": "周紫芝",
        "paragraphs": [
            "兩國兵難解，三春花自飛。",
            "愁因春鳥喚，心逐暮鴻歸。"
        ],
        "title": "次韵羅仲共山村題咏十首  其一○",
        "id": "266f89b3-676c-4661-840a-c1ba20587a1d"
    },
    {
        "author": "周紫芝",
        "paragraphs": [
            "反鎖衡門誰復開，草堂殊不見兵埃。",
            "雄風斜卷雲頭去，雌霓横遮雨脚回。"
        ],
        "title": "次韵草堂主人雨中十首  其一",
        "id": "26f365f4-a289-40bf-a131-a0a22ce06a79"
    },
    {
        "author": "周紫芝",
        "paragraphs": [
            "有家憐我無鄉地，好事知君不世情。",
            "借得小窗安淨榻，臥聽風雨入荷聲。"
        ],
        "title": "次韵草堂主人雨中十首  其二",
        "id": "183310f1-fe28-47e6-935a-08d9f02d814f"
    },
    {
        "author": "周紫芝",
        "paragraphs": [
            "虎頭山下元無路，龍骨溪邊尚有窗。",
            "風裏荷花吹不倒，雨中鸂鶒自成雙。"
        ],
        "title": "次韵草堂主人雨中十首  其三",
        "id": "1b0185b2-7657-4b45-a5b8-29fa03f727a3"
    },
    {
        "author": "周紫芝",
        "paragraphs": [
            "少年結客不思家，酒涴春衫白苧麻。",
            "今日江村烟雨裏，兵戈滿地鬢雙華。"
        ],
        "title": "次韵草堂主人雨中十首  其四",
        "id": "52aaf1da-9646-4915-acdd-5b3f881a5f1d"
    },
    {
        "author": "周紫芝",
        "paragraphs": [
            "滿谿烟雨濕芙蕖，綠葉紅花錦不殊。",
            "聞說宛西橋畔宅，小園無地不荒蕪。"
        ],
        "title": "次韵草堂主人雨中十首  其五",
        "id": "27283d02-4a3e-4a95-9b6d-4c1eec85ad02"
    },
    {
        "author": "周紫芝",
        "paragraphs": [
            "醉裏青春挽不留，眼前戈甲幾時休。",
            "溪邊雨細花吹盡，隴上風寒麥又秋。"
        ],
        "title": "次韵草堂主人雨中十首  其六",
        "id": "994925de-6fe3-4917-8c5d-0a128025f471"
    },
    {
        "author": "周紫芝",
        "paragraphs": [
            "亂來歲月總如流，頭白江村不奈愁。",
            "老罷此身何處着，尚堪同倚雨中樓。"
        ],
        "title": "次韵草堂主人雨中十首  其七",
        "id": "3a085592-9e0f-4784-bdab-bc7dcc5f89b0"
    },
    {
        "author": "周紫芝",
        "paragraphs": [
            "含桃熟後鶯還語，柳絮飛時燕亦忙。",
            "風物但隨時節好，不知人意自凄凉。"
        ],
        "title": "次韵草堂主人雨中十首  其八",
        "id": "728ab0d0-1aac-4a57-927f-0a8cb486b3a2"
    },
    {
        "author": "周紫芝",
        "paragraphs": [
            "浴鳧飛鷺下横塘，花過鶯歸草自長。",
            "恰似碧雞坊口望，浣花谿上一茅堂。"
        ],
        "title": "次韵草堂主人雨中十首  其九",
        "id": "436bb062-ef9a-404b-84e3-66cf9161f30e"
    },
    {
        "author": "周紫芝",
        "paragraphs": [
            "避地偷生只閉門，不堪搔首對醨尊。",
            "行歌野哭江頭路，雨葉風花總斷魂。"
        ],
        "title": "次韵草堂主人雨中十首  其一○",
        "id": "c28eb62b-c288-40e3-af81-ca590928f08d"
    },
    {
        "author": "周紫芝",
        "paragraphs": [
            "鳥噪烏江渡，鯨吞白下州。",
            "地分元帥重，聲入賊營愁。",
            "近磔巡江尉，將俘北闕頭。",
            "兵行速如鬼，高鼻半氈裘。"
        ],
        "title": "避兵遣懷六首  其一",
        "id": "dc1f3bdb-cd28-4cf9-82da-280d3cec587c"
    },
    {
        "author": "周紫芝",
        "paragraphs": [
            "江闊烽烟冷，城危戰騎驍。",
            "虜從諸道入，將擁潰兵驕。",
            "萬國晝多壘，三軍夜擊刁。",
            "干戈空滿眼，蛇豕不勝梟。"
        ],
        "title": "避兵遣懷六首  其二",
        "id": "0bd0e72a-711f-4b6e-93ad-92bacc91114d"
    },
    {
        "author": "周紫芝",
        "paragraphs": [
            "避地蒼黄夜，悲涼郡郭西。",
            "捫蘿危絕磴，杖策困深泥。",
            "掩面憐痴女，回頭愧老妻。",
            "驚魂猶未定，胡馬莫頻嘶。"
        ],
        "title": "避兵遣懷六首  其三",
        "id": "5fa82ed0-eaa7-4ece-b3a4-0c8a57ac27ae"
    },
    {
        "author": "周紫芝",
        "paragraphs": [
            "野宿寧堪度，風餐寔自憐。",
            "妻孥渾在眼，戈甲暗凋年。",
            "夜月翻驚鵲，炎天看跕鳶。",
            "射敵無一矢，南渡幾樓船。"
        ],
        "title": "避兵遣懷六首  其四",
        "id": "d4eba083-32b4-4b6a-a4ec-36f00e63d5f8"
    },
    {
        "author": "周紫芝",
        "paragraphs": [
            "心折來時路，身行亂後村。",
            "土兵呵白晝，野婦哭黄昏。",
            "賊去烟留屋，人歸日在門。",
            "舂陵四萬户，今日幾家存。"
        ],
        "title": "避兵遣懷六首  其五",
        "id": "67a3fa76-c010-4270-851a-210a3f2d0554"
    },
    {
        "author": "周紫芝",
        "paragraphs": [
            "閶闔乾坤大，封疆四百州。",
            "蒙塵二聖哲，伐叛六春秋。",
            "地入强胡闊，官封悍將優。",
            "奉天哀詔下，感泣萬方愁。"
        ],
        "title": "避兵遣懷六首  其六",
        "id": "b71fca91-f53d-4d76-9128-19d9a38542d8"
    },
    {
        "author": "周紫芝",
        "paragraphs": [
            "西坑只在亂山間，尋得仇池十九泉。",
            "有句能催千嶂雨，無人共釣一川烟。"
        ],
        "title": "次韵常元明西坑見寄二首  其一",
        "id": "da701901-e714-496a-bd3b-bc3237f1563d"
    },
    {
        "author": "周紫芝",
        "paragraphs": [
            "南來賊騎欲凌川，北嶺人家自燒原。",
            "聞道西坑堪避地，擬尋雞犬問桃源。"
        ],
        "title": "次韵常元明西坑見寄二首  其二",
        "id": "aa37b87f-2087-4b17-8ccd-1425166451ee"
    },
    {
        "author": "周紫芝",
        "paragraphs": [
            "寒食只數日，天氣殊未佳。",
            "輕雲澹微茫，細雨吹横斜。",
            "青春似無情，不到愁人家。",
            "霽色忽浩蕩，平原繡芳華。",
            "走馬惡少年，挾矢射戟牙。",
            "白羽叫餓鴟，舉網連五豝。",
            "會當斬長鯨，封侯鳴鼓笳。",
            "時危何不有，寒士空泥沙。",
            "凜凜羞俠氣，悠悠但咨嗟。"
        ],
        "title": "寒食雜興三首  其一",
        "id": "b4ed8ab6-7772-410f-a88a-e34bfb16affa"
    },
    {
        "author": "周紫芝",
        "paragraphs": [
            "憶昔在京華，醉踏長安市。",
            "長安白面郎，快馬如流水。",
            "羅襦照暮春，鬬草攜佳麗。",
            "就中五侯家，雲幄耀金翠。",
            "九陌過香軿，都人拾遺珥。",
            "歌喧樂佳節，日暮多沉醉。",
            "榮華一消歇，禍亂蒼黄起。",
            "北狩隨兩宫，血屬六萬指。",
            "征車去悠悠，河水日瀰瀰。",
            "浩歌哀江頭，老淚不可止。"
        ],
        "title": "寒食雜興三首  其二",
        "id": "144d8af9-4dd1-46a8-aaf4-ad398d69ea96"
    },
    {
        "author": "周紫芝",
        "paragraphs": [
            "北邙何巍巍，高冢如魚鱗。",
            "慨彼墓中士，中朝稱貴人。",
            "萬金樹豐碑，千金琢麒麟。",
            "自從胡騎入，亂離隔中原。",
            "生者各奔竄，死者啣長冤。",
            "子孫無奠享，白楊悲餒魂。",
            "峨峨纓冠子，往往無丘墳。",
            "舉酒西北向，野哭望白雲。",
            "我今上先隴，覆杯松下根。",
            "時危不自保，念之殊酸辛。"
        ],
        "title": "寒食雜興三首  其三",
        "id": "ba014bd7-7df7-416c-b64d-9dd300a0e058"
    },
    {
        "author": "周紫芝",
        "paragraphs": [
            "一百五夜對明月，二十七種無蔬柈。",
            "莫嫌萬點飛花恨，且結三人對影歡。",
            "流落忽成身老大，亂離誰不涕闌干。",
            "顛狂自笑那能寐，立盡春風午夜寒。"
        ],
        "title": "寒食夜月下作",
        "id": "a9527f52-ea37-468f-a7a3-0533419239b1"
    },
    {
        "author": "周紫芝",
        "paragraphs": [
            "西溪寒食柳花飛，正是琴高欲到時。",
            "薄禄僅酬三釡志，新篇莫負兩松詩。",
            "催科未辦何妨拙，作吏能清不用知。",
            "高論平生期活國，一方疲瘵看君醫。"
        ],
        "title": "送詹伯尹丞涇邑",
        "id": "bdd0690d-faf0-4689-871c-f418117ebb4c"
    },
    {
        "author": "周紫芝",
        "paragraphs": [
            "不種平池玉井蓮，卷簾堂下水如煙。",
            "溶溶自漲晴江綠，脈脈還通暗谷泉。",
            "誰道馮唐今白首，始知梅福是真仙。",
            "客來莫吐青銅面，要看蟾宫上下天。"
        ],
        "title": "題馮尉綠浄堂",
        "id": "20951a27-8412-42a6-afcd-340266acfabf"
    },
    {
        "author": "周紫芝",
        "paragraphs": [
            "野飯聊娛老，登盤春物佳。",
            "芼羮横荻笋，煮餅荐槐芽。",
            "魚尾初垂劍，臺苗未着花。",
            "誰言庾郎瘦，蔬腹漸禁茶。"
        ],
        "title": "野飯",
        "id": "9d348918-5cad-4910-b82d-ea37737424aa"
    },
    {
        "author": "周紫芝",
        "paragraphs": [
            "禁籞鶯聲外，天袍擁御黄。",
            "曲名翻荔子，春苑繞沉香。",
            "白雨花奴手，風鬉舞馬床。",
            "向來歌吹地，何處是漁陽。"
        ],
        "title": "明皇羯鼓圖",
        "id": "5cd710c5-7d1c-4729-ab1f-f50c31b9fa4b"
    },
    {
        "author": "周紫芝",
        "paragraphs": [
            "道人飲山流，顔色頗秀整。",
            "經營一庵足，偃蹇萬事屏。",
            "忽隨銅峰雲，飛下銅峰頂。",
            "欲了一大緣，此意極勇猛。",
            "白晝多豺狼，横塗半坑穽。",
            "爲言尸陁林，誰能保腰領。",
            "要憑降魔力，化作清淨境。",
            "師亦初無言，薄俗時自警。",
            "盡洗歷劫冤，願力周涬溟。",
            "瘦藤行可支，慎勿厭馳騁。"
        ],
        "title": "送智上人",
        "id": "4d6a56fc-ce4f-42d3-b5d9-943cfef1bfd4"
    },
    {
        "author": "周紫芝",
        "paragraphs": [
            "塞北胡兒歸去日，揚州燕子却來時。",
            "空尋畫舸藏風雨，更爲傍人話别離。",
            "回首凄迷春水路，傷心零落舊巢泥。",
            "斜陽不見烏衣巷，一讀君詩淚欲垂。"
        ],
        "title": "張載揚言揚州燕子無屋可居即船爲巢命黄叔魚賦詩今年春余始見叔魚詩于宣城遂同賦",
        "id": "1f63121c-1f8f-4daf-87f7-b20c9b69daf1"
    },
    {
        "author": "周紫芝",
        "paragraphs": [
            "漢室承平久，侯邦拱衛尊。",
            "勳華垂日月，展錯動乾坤。",
            "開闢規模大，紛更制作繁。",
            "民勞箕斂日，虜痛鑿空痕。",
            "鳴鏑侵榆塞，穹廬指鳯閽。",
            "羽書飛始急，魚鼎沸初渾。",
            "內禪皇圖遠，春宫曉日暾。",
            "羣妖悉葅醢，黄髪半騰鶱。",
            "公入登丞轄，忠稱自諌垣。",
            "論思知蹇蹇，屬意本元元。",
            "蠖濩資扶掖，奇庬力引援。",
            "犬羊盟易失，虎兕敵仍存。",
            "轉戰知何已，風塵忽再昏。",
            "倉皇趨帳殿，奔北弃弓鞬。",
            "傾日心應折，瞻天眼欲眢。",
            "徽音求太姒，基命本姜嫄。",
            "大物歸明辟，蒼生荷國恩。",
            "推符迎代邸，結綬擁堯軒。",
            "灞上真人出，塗山萬國奔。",
            "回天功不世，徙突事堪論。",
            "已復安西土，猶煩護北門。",
            "要須調鼎手，爲洗泣隅冤。",
            "萬杵堅城壘，千兵列戍屯。",
            "賊鋒憂寇鈔，原燎畏燒燔。",
            "坐嘯初何事，渠兇不足吞。",
            "持平本寛大，餘事到平反。",
            "論說波瀾闊，提攜禮數蕃。",
            "時懸徐孺榻，亦置穆生樽。",
            "有客安圭篳，忘機在鳥猿。",
            "疾馳看騕褭，妙琢愧璵璠。",
            "始下横經帳，還攀欲去轅。",
            "月樓空窈窕，風旆舞繽繙。",
            "竹帛勳猷著，絲綸詔冊温。",
            "磻溪未容老，琳館且辭煩。",
            "閟計今猶在，忠懷不易諼。",
            "白麻終拜相，左衽待稱藩。",
            "巨蠧消奸宄，良農植本根。",
            "抗章陳上策，補袞要嘉言。",
            "鎮薄敦流俗，疏壅究治源。",
            "微生有榮耀，洗眼在山樊。"
        ],
        "title": "送吕右丞罷鎮宛陵",
        "id": "f213dac3-740d-40b2-a539-1f6aae1fb491"
    },
    {
        "author": "周紫芝",
        "paragraphs": [
            "兵氣纒滄海，斜陽入暮林。",
            "魂傷春落絮，淚濕晚啼禽。",
            "只有衣成結，渾無髪受簪。",
            "殘生已飄泊，老日更侵尋。"
        ],
        "title": "元素僻在草野羣盗縱横久不得問新作鼎來喜次其韻三首  其一",
        "id": "bac59bf8-10b4-40ae-8e5d-e71ba4476e25"
    },
    {
        "author": "周紫芝",
        "paragraphs": [
            "自失雲橋路，空傷烟樹林。",
            "天驕猶射月，青犢未成禽。",
            "尚怯矛頭米，空横柱後簪。",
            "春光無賴好，花落共誰尋。"
        ],
        "title": "元素僻在草野羣盗縱横久不得問新作鼎來喜次其韻三首  其二",
        "id": "2f2df566-5727-4b49-b439-9397742bbe39"
    },
    {
        "author": "周紫芝",
        "paragraphs": [
            "近聞君隱處，茅屋带平林。",
            "但可占鳴犢，誰能黜展禽。",
            "書應藂浄几，塵已暗横簪。",
            "杖策終隨子，雲山上百尋。"
        ],
        "title": "元素僻在草野羣盗縱横久不得問新作鼎來喜次其韻三首  其三",
        "id": "5e74722e-c2b2-4ee9-b091-8b7d53a01e7d"
    },
    {
        "author": "周紫芝",
        "paragraphs": [
            "倚杖山頭寺，維舟柳下堤。",
            "莫催金騕褭，且醉玉東西。",
            "亂後兵猶滿，風驚鳥未栖。",
            "看君飛動意，兩目在鯨鯢。"
        ],
        "title": "同仲共兄弟訪趙行可行可置酒二首  其一",
        "id": "6a96d134-8955-4e46-89ba-07beb7185581"
    },
    {
        "author": "周紫芝",
        "paragraphs": [
            "坐客三珠秀，王孫玉樹高。",
            "酒寧關爾軰，山合對吾曹。",
            "遊子家何定，將軍戰未鏖。",
            "相逢莫相失，羣盜正如毛。"
        ],
        "title": "同仲共兄弟訪趙行可行可置酒二首  其二",
        "id": "57da37cf-15df-450d-8ec2-8c8957d9f53b"
    },
    {
        "author": "周紫芝",
        "paragraphs": [
            "念昔全盛日，天子方祈年。",
            "崆峒擬問道，桂館延列仙。",
            "葆真號上宫，柳色參雲烟。",
            "方池下見底，上映壺中天。",
            "長安二三月，遊女飛朱軿。",
            "蹣跚步金堤，依約遺翠鈿。",
            "芙蕖倚紅粧，弄影秋江邊。",
            "我亦時結客，曵杖相周旋。",
            "不知客中人，有此稀世賢。",
            "臨老誦公詩，撫卷徒惘然。"
        ],
        "title": "讀陳公葆真宫詩有感而作",
        "id": "ce73f915-e16d-4b76-9420-4244acd3a079"
    },
    {
        "author": "周紫芝",
        "paragraphs": [
            "絮飛長陌又春餘，綠滿菖蒲夏已初。",
            "雙蝶不來花蔌蔌，一鶯時到樹疏疏。",
            "平生懶作折楊曲，萬事可占長柳書。",
            "只有故山真耐久，伴人閑處作踟蹰。"
        ],
        "title": "初夏",
        "id": "94f71c01-6976-41ee-b85a-94e3cc0377e8"
    },
    {
        "author": "周紫芝",
        "paragraphs": [
            "反側虞戈兵，流離厭山谷。",
            "師興解重圍，亂定出荼毒。",
            "提攜望郷關，老稚甘趼足。",
            "故里成丘墟，門巷亡詰曲。",
            "大木亦已薪，蔓草行可束。",
            "東鄰殺翁媪，禍難云最酷。",
            "白骨在草間，零落不相屬。",
            "西家各奔竄，係擄及僮僕。",
            "當時黄金囊，掉頭不肯贖。",
            "新交半亡沒，變故誰記録。",
            "舉家竟何歸，寄食歎局促。",
            "凶年大軍後，旱氣日熇熇。",
            "涸井不供炊，垢膩那得浴。",
            "不知病瘦軀，何以度蒸溽。",
            "自從關陜亂，威弧殊未韣。",
            "十人九無家，蕩析豈所欲。",
            "微生何足論，主食久不玉。",
            "但願早休兵，四海各安俗。"
        ],
        "title": "賊退後經舊居",
        "id": "69bc8088-bdd7-4984-8374-0490bdf1024e"
    },
    {
        "author": "周紫芝",
        "paragraphs": [
            "南方久不雨，旱氣日益酷。",
            "起視夜何其，星斗燦滿目。",
            "朝雲藹空濛，暮雨思霢霂。",
            "雷師方鞭車，風伯忽舞纛。",
            "百神各顛倒，誰爲調玉燭。",
            "兩宫方蒙塵，百執被驅逐。",
            "萬里沙漠行，長征犯三伏。",
            "懸知臣子心，北望眢兩目。",
            "願興膚寸雲，朝隮暮滲漉。",
            "天公倘悔禍，何止望一熟。",
            "皇輿既言歸，壤地亦旋復。",
            "誰當挽天河，下洗憂憤辱。"
        ],
        "title": "憫雨歎",
        "id": "01a340d4-c3e3-4c63-b0dc-e56597b679b0"
    },
    {
        "author": "周紫芝",
        "paragraphs": [
            "風流别乘水中仙，百丈新移玉井蓮。",
            "試掉小舟花裏去，便如苕霅雨中眠。"
        ],
        "title": "和人題徐獻可倅廳池蓮二首  其一",
        "id": "cb39af1a-250e-4fbe-bbb3-de4ef5d61675"
    },
    {
        "author": "周紫芝",
        "paragraphs": [
            "西風吹雨綠楊灣，香滿紅粧一水間。",
            "不把監州比螃蟹，看花誰似兩公閑。"
        ],
        "title": "和人題徐獻可倅廳池蓮二首  其二",
        "id": "0f08ceba-15e1-4c2c-b488-a4f30250de89"
    },
    {
        "author": "周紫芝",
        "paragraphs": [
            "往憶烏衣郎，北走彭門道。",
            "六年隔音容，萬事掛懷抱。",
            "相思枉停雲，尺紙開小草。",
            "爲言清夜夢，莞爾同一笑。",
            "黄樓渺天末，路遠何由到。",
            "我亦仰屋梁，恍若落月照。",
            "神交見顔色，此理固良妙。",
            "撫事思少年，相期在嵩少。",
            "是時海內安，王師未征討。",
            "尚有丘壑姿，可寄沮溺傲。",
            "一從胡鶵驕，斯民困征調。",
            "一死抗賊徒，奇禍發詞藻。",
            "造物苦見憎，與俗坐殊好。",
            "微軀此棲遲，長夜悲靜悄。",
            "蒼狗變浮雲，世事那可料。",
            "傷心埋白玉，急景轉飛鳥。",
            "幸此好事人，遺編爲傾倒。",
            "老眼倏巳明，權門益慵掃。"
        ],
        "title": "毅果出示次卿詩編中有彭門見寄之作乃追和元韵",
        "id": "15360acc-73f0-4fe3-bcc2-90b1e32c78ad"
    },
    {
        "author": "周紫芝",
        "paragraphs": [
            "雲錦當年事，傷心不忍思。",
            "江寒收骨後，山晚斷魂時。",
            "直節君何恨，天心我獨疑。",
            "老懷無處著，更復把君詩。"
        ],
        "title": "毅師以次卿詩編見示以二詩還之  其一",
        "id": "391464bb-5c22-429d-bc5c-339495092797"
    },
    {
        "author": "周紫芝",
        "paragraphs": [
            "人物忽掃地，風流誰復知。",
            "子猷心愛竹，摩詰少能詩。",
            "疇昔山林意，殘年喪亂悲。",
            "明珠在滄海，好句莫多遺。"
        ],
        "title": "毅師以次卿詩編見示以二詩還之  其二",
        "id": "96725917-b791-4cd9-b2fe-d1aec02ac0c6"
    },
    {
        "author": "周紫芝",
        "paragraphs": [
            "臥沙細肋策勳餘，點鼠何勞强挽鬚。",
            "毛穎典型空復在，髯郎今巳號中書。"
        ],
        "title": "蔡生縛氈根毛筆戲書小詩",
        "id": "55729bf4-f95e-478d-8ab2-6c09b028d1cd"
    },
    {
        "author": "周紫芝",
        "paragraphs": [
            "脩途苦悠悠，行邁日靡靡。",
            "間道避羣兇，弛擔倦行李。",
            "重岡頗峻極，一上三十里。",
            "荆榛塞舊蹊，設險防賊軌。",
            "鑿空破狼石，猿徑僅容趾。",
            "俯身視懸崖，駭汗如流水。",
            "回首問僕夫，倉皇謀進止。",
            "鄧公固忠臣，王陽真孝子。",
            "經營能幾何，蹈歷乃至爾。",
            "佳晨懷故鄉，絕頂步屐齒。",
            "醉帽落清樽，浮香嚼金蕊。",
            "歲事行晏陰，四郊復多壘。",
            "浩歌歸去來，吾行且安竢。"
        ],
        "title": "九日度折嶺",
        "id": "efb8faff-64eb-4165-89c5-32bb5f1b6d28"
    },
    {
        "author": "周紫芝",
        "paragraphs": [
            "風餐倚虚壑，險步躋雲梯。",
            "驚魂棲客枕，夜宿投招提。",
            "殷勤入簷月，肯爲幽人低。",
            "滄海念横流，萬方喧鼓鼙。",
            "胡爲困行役，竄伏隨麕麑。",
            "南枝越鳥巢，北風胡馬嘶。",
            "耿耿念徒旅，依依懷故谿。",
            "脂車待明發，胡爲尚栖栖。",
            "人生如醵飲，暫聚還復暌。",
            "百年能幾何，行樂戒噬臍。"
        ],
        "title": "宿靈河寺",
        "id": "b02c7d87-80bf-48cb-96b1-5c44dec0c5f3"
    },
    {
        "author": "周紫芝",
        "paragraphs": [
            "去年陰山雪，平地三尺餘。",
            "人言土中蝗，入土不用驅。",
            "今年歲枯旱，野食無豆蔬。",
            "西來三尺蝗，舊歲雪不如。",
            "秋田有遺秉，未足飽一夫。",
            "細雨生穀芽，屯雲幾時舒。",
            "群兇劇豺虎，諸將勞驅除。",
            "横尸作京觀，流血如决渠。",
            "高穹厭殺氣，荆棘滿郊墟。",
            "尚復此恒雨，未知當何如。",
            "豈欲令斯民，竟死不少紓。",
            "天亦念赤子，理豈有是歟。",
            "會當開晴雲，却返羲和車。",
            "我廩雖巳殫，我地尚可鋤。",
            "庶用種宿麥，更作來歲儲。"
        ],
        "title": "秋霖歎",
        "id": "7bd0b307-dc18-4e69-99f2-8db9a912e49a"
    },
    {
        "author": "周紫芝",
        "paragraphs": [
            "朝彈雍門琴，暮歌梁父吟。",
            "秋容日欲老，客愁秋更深。",
            "問言愁何許，萬里懷歸心。",
            "昔在洛陽日，頗遭胡騎侵。",
            "骨肉盡奔迸，歲月良侵尋。",
            "譬如痛定人，當痛難重任。",
            "辭親就薄禄，夜寢無完衾。",
            "家亡河間書，囊鮮鴻寶金。",
            "誰能援一臂，使子無陸沉。",
            "老驥得平坂，驚鳯翔長林。",
            "佳名一朝白，高義千古欽。"
        ],
        "title": "次韵趙鵬翔秋夜歎",
        "id": "afd123e1-f1f5-4553-b760-d1ee455f9249"
    },
    {
        "author": "周紫芝",
        "paragraphs": [
            "古藤陰下偶婆娑，南北隨緣意若何。",
            "白玉杯寒亭上月，縷金衣斷醉時歌。",
            "還將萬里澄江水，盡洗平生綺語魔。",
            "能道秦郎解忘物，嶺南唯有雪堂坡。"
        ],
        "title": "山谷先生弔秦少游詩云少游醉臥古藤下誰與愁眉唱一杯解道樽前斷腸句江南唯有賀方回此以言語文字知少游者也余鄉人有官藤州者謂藤人爲余言少游既病洗沐步上光華亭手持白玉杯命取江水立酌一杯而逝嗚呼此豈徒然者哉東坡題少游自作挽詞以爲能一死生齊物我是真知少游者也",
        "id": "50ea6d85-99a9-45bc-b003-c02d87d54002"
    },
    {
        "author": "周紫芝",
        "paragraphs": [
            "春前舊雪連新雪，雨後春寒带臘寒。",
            "殘日送年能幾許，一番風雨歲將闌。"
        ],
        "title": "歲杪雨雪連日悶題六絕  其一",
        "id": "0720994c-b8a0-41ac-aeb6-1b26840f21b9"
    },
    {
        "author": "周紫芝",
        "paragraphs": [
            "樹頭雪過梅猶在，地上春回柳未知。",
            "舊歲新年渾似夢，凍雲寒雨不勝悲。"
        ],
        "title": "歲杪雨雪連日悶題六絕  其二",
        "id": "4663850f-e4ae-460c-8813-bf51c87bd9f8"
    },
    {
        "author": "周紫芝",
        "paragraphs": [
            "春回九地初頒歷，人傍千門復看儺。",
            "盡是漢家無事日，白頭扶杖意如何。"
        ],
        "title": "歲杪雨雪連日悶題六絕  其三",
        "id": "d3e646b1-134e-421c-acbe-b1f35601640d"
    },
    {
        "author": "周紫芝",
        "paragraphs": [
            "去年胡代馬渡淮流，江北江南處處愁。",
            "破虜只今猶遣將，富民何日定封侯。"
        ],
        "title": "歲杪雨雪連日悶題六絕  其四",
        "id": "cb9fd559-8bd8-4800-bbd8-7ae3c14c3b5b"
    },
    {
        "author": "周紫芝",
        "paragraphs": [
            "鞭牛迎得春來了，爆竹催將歲欲徂。",
            "莫把流年作悲喜，人間萬事有乘除。"
        ],
        "title": "歲杪雨雪連日悶題六絕  其五",
        "id": "65e6bbc6-66f4-4e6c-bad4-58ebb26592be"
    },
    {
        "author": "周紫芝",
        "paragraphs": [
            "大雪今宵一尺餘，王春明日歲云初。",
            "豐年已識天公意，上瑞仍煩太史書。"
        ],
        "title": "歲杪雨雪連日悶題六絕  其六",
        "id": "f4115e00-a9e0-4e5e-a180-733382502ca0"
    },
    {
        "author": "周紫芝",
        "paragraphs": [
            "故鄉南望幾時回，落日登臨眼自開。",
            "倚杖獨看飛鳥去，開窗忽擁大江來。",
            "傷心不見姑溪老，抱病聊尋宋武臺。",
            "歲晚無人弔遺跡，壁間詩在半灰埃。"
        ],
        "title": "凌歊晚眺",
        "id": "0bd6573a-7e13-473a-b006-3dd8780d4c5a"
    },
    {
        "author": "周紫芝",
        "paragraphs": [
            "明光宫中梟夜鳴，漢鼎何人窺重輕。",
            "老髗未汙屬鏤血，四海掩鼻愁羶腥。",
            "當時避地豈得已，巖棲水宿俱非情。",
            "誰知舉世無真隱，此意獨高嚴子陵。",
            "一鈎明月滿蓑雨，桃花水漲春江平。",
            "生涯頗似玄真子，端欲釣魚非釣名。",
            "故人巳作飛龍起，猶着羊裘釣烟水。",
            "異時侯霸豈其儔，未可輕將袞衣比。",
            "心知不爲世人屈，無故不作三公耳。",
            "富貴浮雲只眼前，執戟長憐子揚子。",
            "丈夫名節倘未立，安用區區識奇字。"
        ],
        "title": "次韵伯尹登嚴子陵釣臺",
        "id": "27112d69-e72d-46b4-9c1a-441cd7d0e800"
    },
    {
        "author": "周紫芝",
        "paragraphs": [
            "客意長隨倦鳥還，翠屏空夢小孱顔。",
            "更將臨老雙愁眼，來看平生未見山。",
            "西子爲誰顰遠黛，湘娥何事髻烟鬟。",
            "千巖萬壑無人處，便是輞川圖畫間。"
        ],
        "title": "環翠亭",
        "id": "333b3827-9db1-4dcd-9a84-fdd2e221dde8"
    },
    {
        "author": "周紫芝",
        "paragraphs": [
            "萬緣宜作夢時看，只有情田種德難。",
            "但把胸中着梨棗，不愁庭下欠芝蘭。",
            "倡條冶葉渾無賴，錯節盤根頗耐寒。",
            "莫笑襄陽龐老子，全家長享鹿門安。"
        ],
        "title": "種德亭",
        "id": "ec8e216f-3a03-4065-a792-39d7da5ea41b"
    },
    {
        "author": "周紫芝",
        "paragraphs": [
            "翰林才大今師伯，目短曹劉數仭牆。",
            "我亦當年曾問字，雲泥無路可升堂。"
        ],
        "title": "蔡澄源録三家詩見借各題一詩以還之  其一",
        "id": "cdd8892c-f271-4cd6-8455-7a94c29fbd00"
    },
    {
        "author": "周紫芝",
        "paragraphs": [
            "早時得句唾成珠，晚歲分符雪似須。",
            "聊復把公詩過日，何心賦我食無餘。"
        ],
        "title": "蔡澄源録三家詩見借各題一詩以還之  其二",
        "id": "9f0ecb14-4fb9-4906-ad45-b866e8209a9b"
    },
    {
        "author": "周紫芝",
        "paragraphs": [
            "少年湖海識元龍，老去功名事已空。",
            "筆陣舊知無與敵，詩城今復有誰攻。"
        ],
        "title": "蔡澄源録三家詩見借各題一詩以還之  其三",
        "id": "93346710-bb26-4ffd-9242-5e38e487d11a"
    },
    {
        "author": "周紫芝",
        "paragraphs": [
            "日長誰復款幽扉，睡到斜陽恰盡時。",
            "缺月要圓雲未肯，青春欲老絮先知。",
            "天扵我輩元無分，夢比人間更不疑。",
            "門外故人千嶂遠，燈前華髪萬絲垂。"
        ],
        "title": "睡起有感",
        "id": "ffb87e8b-e12b-427f-951e-4020007a04a4"
    },
    {
        "author": "周紫芝",
        "paragraphs": [
            "風寒欲下欺春雪，天近先垂壓地雲。",
            "堆得樓頭成玉色，吹來酒面作波紋。",
            "憑陵暖日竟何事，調護新花誰解紛。",
            "温詔始聞如挾纊，九重應復念三軍。"
        ],
        "title": "次韻伯遠春雪",
        "id": "a46f4f56-671a-4ac8-91f2-e2355d3f31e5"
    },
    {
        "author": "周紫芝",
        "paragraphs": [
            "平生長歎馬文淵，功業遨遊二帝間。",
            "洛社龍飛初有意，嶠南鳶墮不知還。",
            "雖迷槃瓠壺頭路，肯愧祈連冢上山。",
            "政坐不如班定遠，乞身生入玉門關。"
        ],
        "title": "光武二十八年五溪蠻反馬文淵年六十三矣踴躍請行卒致困敗班定遠久在絕域上疏請歸詞甚切至其略曰臣不敢望至酒泉郡但願生入玉門關遂老中朝辛亥季春三日燈下讀此二傳感而賦詩",
        "id": "503694ab-3f1b-4fbd-8aad-2179713a2100"
    },
    {
        "author": "周紫芝",
        "paragraphs": [
            "翰林作醉石，偶似蒼於菟。",
            "龍眠見之笑，爲作匹馬彎彫弧。",
            "云是將軍出夜獵，上有仇池行草書。",
            "雲沙蒼茫日欲下，道逢伏虎南山隅。",
            "心知是虎不是石，雙弦急控皆盧胡。",
            "明朝白羽飲頑石，摩挲欲盡金僕姑。",
            "君不見賜累千金新垣平，連佩六印欒將軍。",
            "致君大略豈在爾，封侯細事不到君。",
            "先生言語妙天下，瘴海七年皮肉皴。",
            "邂逅英物數蘇李，曹蜍如生亦如死。",
            "龍眠有眼識天人，異世同成一奇事。",
            "君當什襲勿漫摹，此人此畫人間無。"
        ],
        "title": "題趙周賓家夜獵圖",
        "id": "0d897291-0c97-412d-b9de-9d313e15cf7a"
    },
    {
        "author": "周紫芝",
        "paragraphs": [
            "余避賊山中，婆娑巖壑間。",
            "終日寂然不聞人聲，惟春禽嘲哳不絕于耳。",
            "乃用其語效昔人爲五禽言，亦山中一戲事也。"
        ],
        "title": "五禽言",
        "id": "8009582e-fea2-45a0-be67-680dc4fbff9e"
    },
    {
        "author": "周紫芝",
        "paragraphs": [
            "雲穰穰，麥穗黄，婆餅欲焦新麥香。",
            "今年麥熟不敢嘗，斗量車載傾囷倉，化作三軍馬上糧。"
        ],
        "title": "婆餅焦",
        "id": "7d3e16c7-2a8c-4b38-ae39-8b4f3278eb42"
    },
    {
        "author": "周紫芝",
        "paragraphs": [
            "山中流水聲聒聒，春禽說雨春泥滑。",
            "誰爲春禽語，莫報幽人明日雨。",
            "幽人明日欲上山，山頭雨足花斕斑。"
        ],
        "title": "泥滑滑",
        "id": "259bfaf2-58d1-4f73-a15f-1efea681637a"
    },
    {
        "author": "周紫芝",
        "paragraphs": [
            "提壺盧，樹頭勸酒聲相呼，勸人沽酒無處沽。",
            "太歲何年當在酉，敲門問漿還得酒。",
            "田中黍穗處處黄，瓮頭新綠家家有。"
        ],
        "title": "提壺盧",
        "id": "c554e366-432f-43cb-a8f2-42a20622a8f9"
    },
    {
        "author": "周紫芝",
        "paragraphs": [
            "山花冥冥山欲雨，杜鵑聲酸客無語。",
            "客欲去山邊，賊營夜鳴鼓。",
            "誰言杜鵑歸去樂，歸來處處無城郭。",
            "春日暖，春雲薄。",
            "飛來日落還未落，春山相呼亦不惡。"
        ],
        "title": "思歸樂",
        "id": "14b006ed-7547-4cfb-94e3-9c2536302381"
    },
    {
        "author": "周紫芝",
        "paragraphs": [
            "田中水涓涓，布穀催種田，賊今在邑農在山。",
            "但願今年賊去早，春田處處無荒草。",
            "農夫呼婦出山來，深種春秧答飛鳥。"
        ],
        "title": "布穀",
        "id": "4bf43efc-f6f2-4f08-b63c-094f4d62803b"
    },
    {
        "author": "周紫芝",
        "paragraphs": [
            "秋霜落後題詩處，醉墨淋漓苦未乾。",
            "不見窮愁孟東野，亂峰空鎖一溪寒。"
        ],
        "title": "水西壁間見吕居仁絕句次其韻",
        "id": "a999ffbc-39a2-45e5-baa8-6f219a60b91a"
    },
    {
        "author": "周紫芝",
        "paragraphs": [
            "泉聲來自古龍湫，山底驚雷萬壑秋。",
            "濺雹打窗空破夢，飛流無盡不湔愁。"
        ],
        "title": "題聖龍泉時方避賊山中",
        "id": "4d5ab557-27b8-4412-9576-ecfde6e3db23"
    },
    {
        "author": "周紫芝",
        "paragraphs": [
            "十年用兵九不熟，人家有田不種穀。",
            "盡枯膏血作軍儲，却買官糟貯饑腹。",
            "富者鬻田貧鬻妻，夜困桁楊曉敲朴。",
            "長腰一粒不下咽，輸入官倉常滿屋。",
            "昔年貫朽內府錢，諸公何苦開漢邊。",
            "自從胡馬飲江水，便恐黔首流饑涎。",
            "黄塵白骨尚滿眼，錦裘繡帽誰當前。",
            "烹羊炰羔固不惡，饑民食糟真可憐。",
            "元侯幕下短主簿，肯與斯民作調護。",
            "不愁吏考拙催科，寧脫青衫賦歸去。",
            "詹侯老文稱大手，樂府詩高古無有。",
            "安得狂歌徹聖明，便叱風雷清九有。",
            "却驅羣賊作良農，還我昭陵舊丁口。"
        ],
        "title": "次韻伯尹食糟民示趙鵬翔",
        "id": "404df22e-2916-4d2f-b99e-8678552a67b0"
    },
    {
        "author": "周紫芝",
        "paragraphs": [
            "喪亂今猶爾，安危了未分。",
            "叛羌初射月，羣盗忽如雲。",
            "妙略歸諸將，深憂軫聖君。",
            "灞陵逢醉尉，應有故將軍。"
        ],
        "title": "山中避盗後十首  其一",
        "id": "d6824135-55f2-4f82-acd4-9bb27c862756"
    },
    {
        "author": "周紫芝",
        "paragraphs": [
            "避地今猶雪，移家春復深。",
            "豈無花到眼，可奈鳥驚心。",
            "茶動容時摘，蘭香得細尋。",
            "山中有幽事，青犢未成禽。"
        ],
        "title": "山中避盗後十首  其二",
        "id": "69d83bef-18fc-42cb-8e5a-e10bea297fea"
    },
    {
        "author": "周紫芝",
        "paragraphs": [
            "浩蕩奔流急，倉黄突騎來。",
            "擁旌方滿目，縱炬巳成灰。",
            "去踏青山道，歸看白骨堆。",
            "須煩郭中令，一爲洗胡埃。"
        ],
        "title": "山中避盗後十首  其三",
        "id": "cca5d63a-e777-463e-a701-ce633ab4822b"
    },
    {
        "author": "周紫芝",
        "paragraphs": [
            "横道俱蛇豕，親交信絕疏。",
            "别來應隔歲，亂定始收書。",
            "轉徙移家後，存亡雪涕餘。",
            "微生一螻蟻，播越念皇輿。"
        ],
        "title": "山中避盗後十首  其四",
        "id": "cdd40c6a-6d9e-4a28-b793-ecddb3cea9e8"
    },
    {
        "author": "周紫芝",
        "paragraphs": [
            "夜燧餘三月，新愁有百端。",
            "驚魂頻雨泣，枵腹任風餐。",
            "射雉山居險，薫狐穴處難。",
            "胡來猶可爾，寇至不勝殘。"
        ],
        "title": "山中避盗後十首  其五",
        "id": "2b4839ee-6385-44db-8632-75a417a36c91"
    },
    {
        "author": "周紫芝",
        "paragraphs": [
            "黯慘春歸日，荒凉賊後村。",
            "鼓猶聞去寨，火未息平原。",
            "不恨室廬盡，重欣老稚存。",
            "此方惟是姥，亦復飯王孫。"
        ],
        "title": "山中避盗後十首  其六",
        "id": "0e37a464-ab54-4ed2-b399-ddcd9d6e802f"
    },
    {
        "author": "周紫芝",
        "paragraphs": [
            "今日報賊去，下山猶復遲。",
            "羣兒收淚笑，老眼顧人疑。",
            "夢入鄉關屢，魂應軀幹離。",
            "一春三避賊，十事九成悲。"
        ],
        "title": "山中避盗後十首  其七",
        "id": "61d943c0-291c-4037-8e62-c3dcf5087c89"
    },
    {
        "author": "周紫芝",
        "paragraphs": [
            "翠巘幾曲折，往來三數家。",
            "搗皮催作紙，擁焙看烘茶。",
            "山盡始見日，溪晴時露沙。",
            "武陵知便是，隔岸有桃花。"
        ],
        "title": "山中避盗後十首  其八",
        "id": "4d60e74c-4f72-46f4-9e43-9331ecd6429f"
    },
    {
        "author": "周紫芝",
        "paragraphs": [
            "賊去方燒縣，兵來復打城。",
            "艱難唯有骨，生死兩無情。",
            "欲住家何有，謀歸計未成。",
            "人言李御史，滿腹是精神。"
        ],
        "title": "山中避盗後十首  其九",
        "id": "c81b163c-fe5a-413d-be3b-19eea68e6464"
    },
    {
        "author": "周紫芝",
        "paragraphs": [
            "可怪子劉子，全家肯見存。",
            "長分夜雨榻，復共草堂樽。",
            "磊落吾何取，笑言君益温。",
            "它時此心在，結草報深恩。"
        ],
        "title": "山中避盗後十首  其一○",
        "id": "c678f794-0825-4c29-b1e3-3e2977306579"
    },
    {
        "author": "周紫芝",
        "paragraphs": [
            "見說封君竹，風枝飽歲寒。",
            "會看雙鸑鷟，飛下碧琅玕。",
            "惡鳥良復厭，閑花吹自殘。",
            "絕知門可款，夢對小檀欒。"
        ],
        "title": "侯元進賦待鳯堂佳句見邀同作",
        "id": "ad9b2379-3e0a-4b06-b17f-6a0b4d4ff16d"
    },
    {
        "author": "周紫芝",
        "paragraphs": [
            "昔我築室花姑川，短蓑青帽耕春田。",
            "一犁落盡菖葉雨，雙犢自分春草眠。",
            "向晚歸來臥牛背，小巷疏林日猶在。",
            "繫牛柳下門未關，鄰翁攜酒牛邊醉。",
            "回頭往事無十年，田入富家牛賣錢。",
            "草荒春隴賊燒屋，十口有家無一椽。",
            "眼昏頭禿不如意，此畫一見心惘然。",
            "河間豈是田家子，書多自可天禄比。",
            "平生眼厭玉驊騮，水牯作圖聊復爾。",
            "北陌東阡喚未歸，空遣農人告春事。",
            "田間望月看吳牛，老子從來乃如此。",
            "便當火急解龍泉，換取四蹄耕雨水。"
        ],
        "title": "題趙鈐家墨牛圖",
        "id": "52c16f90-dc9a-4edd-9075-7532787f95fd"
    },
    {
        "author": "周紫芝",
        "paragraphs": [
            "此生空作短檠痴，老去猶慚閱市資。",
            "豈有鄴書猶插架，更無班史可充饑。",
            "今朝過眼亡三篋，它日還君欠一瓻。",
            "亂葉紛披在懸磬，春風可是故相欺。"
        ],
        "title": "賊後收拾殘書作",
        "id": "c57d1408-24aa-4504-9c85-e9fafc3ee907"
    },
    {
        "author": "周紫芝",
        "paragraphs": [
            "亂後烏衣巷欲空，擬尋茅舍伴蓑翁。",
            "戲將鶵去春風裏，銜得泥歸暮雨中。",
            "炙手不嫌門户冷，傍人如獻語言工。",
            "明年記取來時節，應是桃花滿院紅。"
        ],
        "title": "燕欲來巢",
        "id": "c527b9d3-41ee-418e-b776-7a341f9314be"
    },
    {
        "author": "周紫芝",
        "paragraphs": [
            "故人遠客天一涯，寄我萬里風前枝。",
            "方壺含澌不受汙，可着玉樹瑤林姿。",
            "孤芳妙質不可說，天香肯復須人知。",
            "老人不作世間夢，但見玉友如兒時。",
            "急張青燈當明月，要看疏影横屏幃。",
            "花寒不睡斗欲落，笑語似與人追隨。",
            "持杯未怪此宵樂，論情忍負平生期。",
            "回頭却憶青山道，處處相逢花不老。",
            "短籬飛雪山更寒，古木啼烏月催曉。",
            "清魂屢往途路遙，故人久别相知少。",
            "只今如此邂逅何，莫厭詩成苦相惱。"
        ],
        "title": "三月三夜得梅花數枝燈下作",
        "id": "4dfd9fad-79c7-41c3-8d1c-d1118f15ce7f"
    },
    {
        "author": "周紫芝",
        "paragraphs": [
            "蘇峻兵方急，桓公氣未平。",
            "一身唯死節，四海但孤城。",
            "歲月人間夢，功勳紙上名。",
            "可憐山下老，澆酒問陰晴。"
        ],
        "title": "桓公祠",
        "id": "5b329903-a618-40f0-bb10-67d7b699575b"
    },
    {
        "author": "周紫芝",
        "paragraphs": [
            "寒食江天雨弄晴，夕陽花草一川明。",
            "持盃欲下它鄉淚，上冢寧無故國情。",
            "漸喜三春逢禁火，會須五斗解朝酲。",
            "知君屢作東萊夢，我亦飄零歎此生。"
        ],
        "title": "次韵元進寒食感事",
        "id": "df268f52-2e85-4a84-8ba5-fcb5d36fcf9a"
    },
    {
        "author": "周紫芝",
        "paragraphs": [
            "屋角鳴鳩喚晚晴，眼驚新火一番明。",
            "兵戈處處傷時事，花柳村村惱客情。",
            "無復御廊分冷食，只將蹋鞠醒春酲。",
            "德公上冢知何日，滿眼春愁太瘦生。"
        ],
        "title": "次韻元進再示",
        "id": "9d938352-95df-43ed-95d9-b3494414e83a"
    },
    {
        "author": "周紫芝",
        "paragraphs": [
            "夜雨喧旅枕，曉徑深春泥。",
            "奔流自山來，轉眼忽渺瀰。",
            "微生抱羈蹇，老病凌欹危。",
            "青山岌當前，客意恍若遺。",
            "空崖倚天立，怪石從雲垂。",
            "雲間笙簫聲，隱約天風吹。",
            "斯人已仙去，孤蹤邈何之。",
            "釣石屹中流，誰來把綸絲。",
            "一水繞山麓，淺碧涵漣漪。",
            "長年抗塵容，照水羞華髭。",
            "羡門不可遇，惜哉吾巳衰。",
            "人生不學仙，萬冢空纍纍。",
            "于今豈未可，撫事聊歔欷。"
        ],
        "title": "雨後過琴高巖",
        "id": "b617aac0-8ecd-4b54-805b-6e1075715beb"
    },
    {
        "author": "周紫芝",
        "paragraphs": [
            "禁中頗牧誰最良，上前論事張子房。",
            "張公九尺鬚眉蒼，談兵說劍眼爲方。",
            "金城有策若未試，便恐談笑無戎羌。",
            "時平不用臨邊手，乞得南州作醉郷。",
            "黄堂酒盡客未起，清畎風多禾自長。",
            "只今白雪醉中句，猶带東閣官梅香。",
            "胡狂敢挽射日弩，當年誰上東封章。",
            "王城三月斷信息，賊軍螘附方跳梁。",
            "白頭侍郎最先至，擁兵直入趨咸陽。",
            "中人傳詔天爲喜，戎師夜遁軍威張。",
            "太宰官高亦動色，毬路带禠腰金黄。",
            "功名無成落邊土，此老此功誰更數。",
            "想得韋韝毳幕寒，夜聽邊聲淚如雨。"
        ],
        "title": "讀樞密張公梅雪二詩公諱叔夜",
        "id": "4f1324e8-17e8-4ad8-9d44-6192f99a0e54"
    },
    {
        "author": "周紫芝",
        "paragraphs": [
            "一雨俱回草木春，槁枝着葉定何因。",
            "煩君筆底三昧句，洗我胸中千斛塵。",
            "憂患此生真已了，風烟萬里正愁人。",
            "白頭攘臂干戈裏，欲遣何人喚孔賓。"
        ],
        "title": "次韻元進以長句見勉",
        "id": "b800b231-1679-40b3-b751-669ccef34f0b"
    },
    {
        "author": "周紫芝",
        "paragraphs": [
            "一竿烟雨釣羊裘，稍負初心只自羞。",
            "擬學倦飛雙去鳥，可憐無定一虚舟。",
            "未成大隱定小隱，爲用人謀更鬼謀。",
            "君有胸中經濟策，不須猶說二宜休。"
        ],
        "title": "次韻元進病中書懷",
        "id": "b2b275f4-592d-4be9-90f2-df8c0829d1b6"
    },
    {
        "author": "周紫芝",
        "paragraphs": [
            "七尺看君玉作山，倦遊莫賦鳥知還。",
            "大椿本自八千歲，天馬終縻十二閑。",
            "笑我生涯真草草，如公人物未班班。",
            "他時一枕江南夢，猶記相從水石間。"
        ],
        "title": "次韻元進書事",
        "id": "4ec8ef2b-b2a0-4748-8e15-62f0ae87a369"
    },
    {
        "author": "周紫芝",
        "paragraphs": [
            "吾曹心事寄微言，此意難從世俗論。",
            "妙句已先醒醉夢，尺書何止到寒温。",
            "因緣只睡心情懶，習氣唯書眼力昬。",
            "知有草廬能避地，滿村烟雨一柴門。"
        ],
        "title": "次韻元素見寄",
        "id": "20d7f84c-7ea6-40ad-b9be-8254e59309cd"
    },
    {
        "author": "周紫芝",
        "paragraphs": [
            "翩翩綺紈子，粲粲潔衣服。",
            "朱門酒肉臭，不飽膏粱腹。",
            "凄迷百草中，得比蘭與玉。",
            "手持白瑤琴，欲鼓朱絃曲。",
            "閟兹清廟音，未易可流俗。",
            "名家千里駒，歷塊步巳獨。",
            "妙年振華鑣，肯折鹽車軸。",
            "中原暗風塵，國步日窘促。",
            "勒銘樹高勳，要是一夔足。",
            "期君乃如此，使我安小築。"
        ],
        "title": "次韻奉答馮遠猷",
        "id": "0c80ea13-0d8c-4505-b0b6-5ff86e89308d"
    },
    {
        "author": "周紫芝",
        "paragraphs": [
            "將軍寶刀玉三尺，夜半有光如日赤。",
            "蒼水使者誰敢捫，蓬頭劍士眼不識。",
            "鸊鵜膏瑩秋水光，切玉如泥不動芒。",
            "秋風夜作蛟龍吼，人言乃是真干將。",
            "知君老將家有種，談兵論事書撐腸。",
            "不願君持此刀日解三千牛，願刳月支作飲器，却纒錦絛朝未央。",
            "妖腰亂領不自保，豐狐老猘誰跳梁。",
            "酒酣起舞爲君語，時危此劍知難藏。"
        ],
        "title": "劉將軍寶刀歌",
        "id": "370854cc-3e69-4a5d-82a1-e551d11e20fe"
    },
    {
        "author": "周紫芝",
        "paragraphs": [
            "池面過小雨，樹腰生夕陽。",
            "雲分一山翠，風與數荷香。",
            "素月自有約，綠瓜初可嘗。",
            "鸕鷀莫飛去，留此伴新凉。"
        ],
        "title": "雨過",
        "id": "fb30faf5-ea48-4ad0-a411-81a418af8301"
    },
    {
        "author": "周紫芝",
        "paragraphs": [
            "黄塵白骨已無人，青谷朱樓尚有村。",
            "今夜三更山吐月，共傾雙淚看金盆。"
        ],
        "title": "五月十八日魏宗明官舍作",
        "id": "4f2623d8-ddb9-4b45-87a9-3d81a4080213"
    },
    {
        "author": "周紫芝",
        "paragraphs": [
            "羸驂已老莫嗔渠，涉世迂疏我自愚。",
            "馬不能言當臆對，未知吾孰與君駑。"
        ],
        "title": "蔡長源以老馬見借駑甚戲作",
        "id": "bf1b2194-3caf-4ef2-b6c3-ac3d1e980634"
    },
    {
        "author": "周紫芝",
        "paragraphs": [
            "文物風流數建安，此生猶及見波瀾。",
            "清詩更遣何人到，餘子懸知一笑看。",
            "猶恐向來無鮑謝，謾勞當日話吳韓。",
            "知君有意分膏馥，老眼空驚白雪寒。"
        ],
        "title": "吳思道示藏海小集",
        "id": "e18a5602-83dd-4c55-bc3d-c73c0f662bf6"
    },
    {
        "author": "周紫芝",
        "paragraphs": [
            "黠虜難交玉帛歡，只因獻納是爭端。",
            "鄭公不請長纓去，有口真堪伐可汗。"
        ],
        "title": "讀鄭公奉使録  其一",
        "id": "8751d323-55ea-46bb-ad96-915ef1feb33b"
    },
    {
        "author": "周紫芝",
        "paragraphs": [
            "諸公有意勒燕然，不道昭陵閉玉關。",
            "却遣氈裘窺漢鼎，拜公遺像獨何顔。"
        ],
        "title": "讀鄭公奉使録  其二",
        "id": "2ea099d9-ed5f-4e20-abfc-aff23453d905"
    },
    {
        "author": "周紫芝",
        "paragraphs": [
            "馬中未必無驊騮，人中豈可無曺劉。",
            "龍媒西來幾萬里，異士一出三千秋。",
            "李白坐詩竄夜郎，退之論佛流潮州。",
            "天公可笑無老眼，兩翁憔悴令人愁。",
            "平生四海黄太史，長庚配月何曾死。",
            "西江自是南國紀，公有高名政如此。",
            "人言此老酷似舅，坐上拈花獨公喜。",
            "分得西江一派流，萬古正須公一洗。",
            "我老耽詩空瘠臞，起死鍼盲正要渠。",
            "子豈有意能起予，書來并寄囊中珠。"
        ],
        "title": "小蔡許借徐詩未至",
        "id": "e5bd003e-86e8-46b2-8f19-2bb02b4a8eca"
    },
    {
        "author": "周紫芝",
        "paragraphs": [
            "十室煕煕俗自恬，令君豈弟不多嚴。",
            "簿書遣吏且堆案，風月撩人時到簷。",
            "賸種幽花無限好，滿傾春酒十分甜。",
            "何勞結屋深防客，清節如君有底嫌。"
        ],
        "title": "次韻費茂和風月亭新成",
        "id": "2d7a532a-c27c-4b7d-8a8f-e00169237252"
    },
    {
        "author": "周紫芝",
        "paragraphs": [
            "青絲一尺高蓬鬆，玉顔微駐丹砂紅。",
            "雲軿飛來自何許，滿山落葉元無蹤。",
            "長天如烟月如霧，便恐乘鸞月邊去。",
            "煩君急與問中郎，從此更誰知癢處。"
        ],
        "title": "孫耘老酒間出麻姑像要余作詩",
        "id": "26667dca-9bb4-432a-92d2-fdb8186543a9"
    },
    {
        "author": "周紫芝",
        "paragraphs": [
            "祝融當權不可奪，海水欲沸山欲裂。",
            "黄頭父老見事多，謂有此身無此熱。",
            "老人何得怨天公，山堂日日多南風。",
            "烏紗欹帽剪雲葉，白鬢吹雪飛蓬鬆。",
            "已挹蔗漿澆熱惱，更注井花回睡容。",
            "人生如此亦不惡，飽食安坐初何功。",
            "蒙塵况駐奉天輦，避暑望幸驪山宫。",
            "蕃兵入漢作巢窟，戰騎横戈歲馳突。",
            "旌旗耀日紅蔽天，鐵甲烘雲氣銷骨。",
            "安得壯士如惡來，上訴帝閽關鑰開。",
            "盡瀉天河作飛雨，四海八方無一埃。",
            "秋禾不槁敵不來，我亦高枕喧春雷。"
        ],
        "title": "夏熱歎",
        "id": "6c091092-21a7-4432-a5a3-f6f6b45191fe"
    },
    {
        "author": "周紫芝",
        "paragraphs": [
            "人物久衰謝，斯文寄渺茫。",
            "先生推老成，詞采今擅場。",
            "交遊數輩行，猶及晁與張。",
            "大坡渺雲漢，小坡與相羊。",
            "豈兹絲綸手，不入鵷鷺行。",
            "爾來南中守，雨露新漢章。",
            "南中俱樂土，佩带安農桑。",
            "銅花秀鎧甲，芝菌生桁楊。",
            "霜林荔子熟，釀瓮千家香。",
            "使君嘯鈴閣，賓客醉高堂。",
            "古來多循吏，治行何曾彰。",
            "願公飲無何，坐使斯民康。"
        ],
        "title": "送許體之守貴州",
        "id": "c8bc602d-44e5-4b5c-8508-707ef934b656"
    },
    {
        "author": "周紫芝",
        "paragraphs": [
            "老坡騎鯨上天去，小坡落筆如風雨。",
            "能添老樹着巖間，爲石傳神自翁語。",
            "兩坡俱死真可惜，君有一拳何處得。",
            "誰向九原呼此翁，爲我五日畫一石。"
        ],
        "title": "許貴州出蘇叔黨樹石",
        "id": "1e1e29ad-179e-43b6-a976-d9682c5c0902"
    },
    {
        "author": "周紫芝",
        "paragraphs": [
            "殘漏催燈暗，風梧带雨鳴。",
            "細聽驚夢點，渾作斷腸聲。",
            "乍冷秋應近，無眠句又成。",
            "愁多推不去，頭白更憂兵。"
        ],
        "title": "立秋前三日夜雨",
        "id": "4fb85e3f-8aba-4ce1-b308-cfd4e25a23e4"
    },
    {
        "author": "周紫芝",
        "paragraphs": [
            "少陵有句皆憂國，陶令無詩不說歸。",
            "常恨兩翁埋槁壤，頓驚雙璧墮窮扉。",
            "風催錦里花枝少，草長江南豆葉稀。",
            "自古高才多寂寞，遺編讀盡淚頻揮。"
        ],
        "tags": [
            "长江"
        ],
        "title": "亂後併得陶杜二集",
        "id": "f9b825b8-684a-4ab8-ab9e-11bf95c9f6ed"
    },
    {
        "author": "周紫芝",
        "paragraphs": [
            "就死由來不自疑，玉顔那爲賊鋒低。",
            "了知今日投淵婦，猶勝當年斷臂妻。",
            "殺氣駸駸戰艦驕，春江漫漫濕金翹。",
            "但將紅袖供歌舞，却爲周郎笑二喬。"
        ],
        "title": "讀徐伯遠書外家遺事作二絕句以紀之并序",
        "id": "61366eb7-8dc6-414a-9b9e-b31b2b753905"
    },
    {
        "author": "周紫芝",
        "paragraphs": [
            "霜旱憂千里，靈湫臥蟄龍。",
            "叢祠亦何力，女覡遂論功。",
            "凍雨雲霓過，秋田寇盗空。",
            "饑腸蒙一飽，歡甚雪髯翁。"
        ],
        "title": "秋旱既久巳而大雨",
        "id": "4d35aad3-8094-49d9-bac9-ca35c67e38fe"
    },
    {
        "author": "周紫芝",
        "paragraphs": [
            "歲已隨流水，身猶轉斷蓬。",
            "秋風雙鬢短，夜雨一燈紅。",
            "衰病無多力，窮愁莫漫攻。",
            "殘年消底物，溪外兩三峰。"
        ],
        "title": "夜雨不寐",
        "id": "eb1b0748-d4e2-40d1-9883-4c495cbeff57"
    },
    {
        "author": "周紫芝",
        "paragraphs": [
            "中原困胡虜，此事昔固聞。",
            "何嘗大江南，犬羊動成群。",
            "踴躍萬騎入，蒼黄兩龍奔。",
            "五年三避狄，十室九見焚。",
            "相公既降虜，盗賊俱官軍。",
            "遂令江以南，填山滿屯營。",
            "老稚五六輩，相呼走荒村。",
            "君昔東道主，竄身亦荆榛。",
            "兩家三十口，既死驚復存。",
            "共求草中生，有似麞與麕。",
            "平時巳蹭蹬，老恨有此身。",
            "湛湛兩玉壺，炯炯無一塵。",
            "猶喜垂盡中，得此千載人。",
            "珠璣皎在前，自然洗妖氛。",
            "恨君濟時策，百未有一伸。",
            "半通猶綰戾，兩肘空懸鶉。",
            "無人作游揚，恐得按劍嗔。",
            "濃雲卷膚寸，未許膏斯民。",
            "念昔仲夏夜，赤氣騰天曛。",
            "雨足下垂地，誅斬當奸臣。",
            "敵將果夜遁，王師策殊勳。",
            "班荆記是夕，同我二三君。",
            "君歌獨慷慨，淚下霑衣巾。",
            "願言補周袞，八表均堯仁。",
            "昆蟲及草木，同播一大鈞。",
            "良會有如此，吾生豈非辰。",
            "吟君洗兵馬，大雅何深醇。",
            "安得清廟瑟，朱絃奏春温。"
        ],
        "title": "次韻羅叔共紀事見寄",
        "id": "5e81f697-5808-4783-9b59-1423cc507c19"
    },
    {
        "author": "周紫芝",
        "paragraphs": [
            "秋日忽復翳，暮色横陂陁。",
            "黯黯窗户暗，森森修竹多。",
            "我懶不點燈，枯藤與婆娑。",
            "青山忽吐月，隔竹翻金波。",
            "須臾滿幽林，欸乃被巖阿。",
            "開門望天漢，星宿方森羅。",
            "秋風入梧楸，白露霑芰荷。",
            "夜寒有驚鵲，飛鳴繞南柯。",
            "蒼生願安枕，壯士方横戈。",
            "誰能請纓劍，故地收關河。",
            "我意忽不愜，鄰鷄復當歌。",
            "詩成月巳落，奈此老狂何。"
        ],
        "title": "七月十八日夜獨坐靜寄月出麻姑背開户徜徉夜久不寐",
        "id": "4d445e59-ce54-44e8-9dec-33b88e20a886"
    },
    {
        "author": "周紫芝",
        "paragraphs": [
            "山翁爛醉習家池，碎剪黄花點玉巵。",
            "亹亹聽君真有味，皇皇憐我欲何之。",
            "難陪痛飲心先醉，强作朱顔老昜衰。",
            "明日囊中有新句，尚堪醉墨寫淋漓。"
        ],
        "title": "次韻魏宗明攜酒小集",
        "id": "ae78b7c2-cdd6-4d53-bbb1-6d7698b28533"
    },
    {
        "author": "周紫芝",
        "paragraphs": [
            "詩成邂逅得窮愁，眼見郎潛又白頭。",
            "人物向來山吏部，篇章今日謝宣州。"
        ],
        "title": "次韻吕居仁詩尾見及四絕  其一",
        "id": "5472f37b-0fd8-4d5e-b4df-21716b4bb04b"
    },
    {
        "author": "周紫芝",
        "paragraphs": [
            "狗監連衡苦未平，秋成戈甲尚乘城。",
            "夢魂幾欲隨公去，爲問高安路幾程。"
        ],
        "title": "次韻吕居仁詩尾見及四絕  其二",
        "id": "53dc5519-6db0-4876-be77-e323832ff2b5"
    },
    {
        "author": "周紫芝",
        "paragraphs": [
            "樓上看山酒一巵，人間此樂豈兒知。",
            "秋風吹落霜前雁，寄得西來别後詩。"
        ],
        "title": "次韻吕居仁詩尾見及四絕  其三",
        "id": "279d86b1-ee1a-436d-929b-88ad9c9d65e7"
    },
    {
        "author": "周紫芝",
        "paragraphs": [
            "白髪書生誰復論，蕭然深閉一蓬門。",
            "自知赤壁功名晚，羞與周郎作耳孫。"
        ],
        "title": "次韻吕居仁詩尾見及四絕  其四",
        "id": "bf05ccfc-95b2-4668-8c16-a00ee781fa08"
    },
    {
        "author": "周紫芝",
        "paragraphs": [
            "朝論當年洶洶時，此翁奇事少人知。",
            "夢中縛得吳元濟，猶說緋衣是小兒。"
        ],
        "title": "題裴晉公畫像二絕  其一",
        "id": "0198efcc-f633-4074-8927-35f36aae6c79"
    },
    {
        "author": "周紫芝",
        "paragraphs": [
            "瘦着輕裘似不勝，書生事業復誰能。",
            "莫嗔小鴨可禽兔，真有禪師解放鷹。"
        ],
        "title": "題裴晉公畫像二絕  其二",
        "id": "fb081111-f7ec-46c8-aeba-0f85c17d4bd9"
    },
    {
        "author": "周紫芝",
        "paragraphs": [
            "小瓮鵝黄撥不開，晚風吹螘轉荷杯。",
            "燈前細酌情何限，病後朱顔老却回。",
            "我亦平生笑餘耳，人今何處有陳雷。",
            "方從歡伯作幽事，莫喚酪奴相繼來。"
        ],
        "title": "玉友初成戲作二首  其一",
        "id": "3f014f04-bd07-48c8-9226-f014b2c8f5b8"
    },
    {
        "author": "周紫芝",
        "paragraphs": [
            "舊交誰復可相忘，晚向林中得此郎。",
            "政恐大兒妨笑語，頻呼小友共回翔。",
            "坐來烏有聊爲客，醉後無何即是鄉。",
            "多謝故人分玉粒，夜燈和雨搗新香。"
        ],
        "title": "玉友初成戲作二首  其二",
        "id": "2c93dda6-f679-4c5c-8675-9da4bf73f63b"
    },
    {
        "author": "周紫芝",
        "paragraphs": [
            "楊柳春風濯濯枝，深慚張緒少年時。",
            "期期尚有胸中意，種種真成鬢上悲。",
            "暮四朝三心巳了，年頭月尾老俱遺。",
            "此中空洞今何有，曲盡周郎更不知。"
        ],
        "title": "撿故書得舊寫真戲書",
        "id": "291263b2-8136-40d2-ab7c-b27ee81930be"
    },
    {
        "author": "周紫芝",
        "paragraphs": [
            "金樞壞殘月，暘谷賓朝曦。",
            "九日浴滄海，一日騰上枝。",
            "上枝邈何許，但隱山半規。",
            "須臾掛銅鉦，飛上天一涯。",
            "光景被草木，曄曄含幽姿。",
            "微暾入圓吭，飛鳴各嚶咿。",
            "物意自欣悅，人情傷歲時。",
            "卷我東窗簾，羣山抺脩眉。",
            "炙背翻故書，搜腸出新詩。",
            "俟河幾時清，種豆落爲萁。",
            "人生行樂耳，富貴終何爲。",
            "丈夫風雲會，事業肩臯夔。",
            "時哉不我與，浩歌君勿疑。",
            "紉蘭可爲佩，製荷可爲衣。",
            "駕以白玉虬，驂以蒼精螭。",
            "翩翩八荒外，渺渺天風吹。",
            "世俗付一笑，造化真小兒。"
        ],
        "title": "八月三日早起",
        "id": "718a6a02-fc36-4d58-b44c-9ae12e75e7fa"
    },
    {
        "author": "周紫芝",
        "paragraphs": [
            "東谿打槳過西溪，南嶺雲飛北嶺時。",
            "鳥語屢呼人載酒，山行不厭雨催詩。",
            "靜中秋色人間少，客裏泉聲夜半知。",
            "老去隨緣皆可耳，愁霖未用苦相欺。"
        ],
        "title": "雨作留水西溪漲不可復歸",
        "id": "7653c7fd-9250-4576-8fcd-3065098bbaaa"
    },
    {
        "author": "周紫芝",
        "paragraphs": [
            "别後衡門久不開，壯心消盡已成灰。",
            "白頭羈客病中老，青眼故人天外來。",
            "相見有時那昜得，語離終在莫頻催。",
            "山城歸路應殘臘，早寄春風嶺上梅。"
        ],
        "title": "病中王邦憲見過以詩爲謝因以當别",
        "id": "c02d6624-7deb-44d4-8cd7-b44d50883ef8"
    },
    {
        "author": "周紫芝",
        "paragraphs": [
            "臥疴初肅霜，小間倏玄冬。",
            "老境知幾何，半落呻吟中。",
            "醫師固楚産，砭灼矜神功。",
            "巫師雜荒怪，呼吸生雷風。",
            "江鄉鬰毒霧，禦濕無鞠藭。",
            "况復窘行役，六月傷藴隆。",
            "寒熱遂百戰，藥石徒屢攻。",
            "槁項與黄馘，苶然非昔容。",
            "逮兹脫九死，更生本蒼穹。",
            "今晨頗欣悅，步我菊籬東。",
            "無誰與共語，梵誦庶可終。",
            "憂樂有乘除，涉世殊窮通。",
            "幸兹未暝間，有樂聊復從。"
        ],
        "title": "病起負暄菊籬一首",
        "id": "6a7c5ef6-399e-4443-8a9c-81a8a4754345"
    },
    {
        "author": "周紫芝",
        "paragraphs": [
            "東觀誰臨未見書，起居君不解何如。",
            "懶從瓜隴耕春雨，聊聽糟床滴夜渠。",
            "滿世棘荆渾未定，白頭書尺莫全疏。",
            "官曹有禄仍無事，看着斑衣從版輿。"
        ],
        "title": "送詹伯尹赴三衢酒官",
        "id": "7a9777f2-e76d-49f3-804b-bbb1d0edeb92"
    },
    {
        "author": "周紫芝",
        "paragraphs": [
            "夕陽微傍小窗明，便遣飛蟲作意鳴。",
            "天共梅花元有約，誰教草色上荒城。"
        ],
        "title": "辛亥冬無雪天氣妍暖如禁烟時書所感三絕句  其一",
        "id": "84a282e4-890a-49a4-8c64-e5e667b3ec0a"
    },
    {
        "author": "周紫芝",
        "paragraphs": [
            "當年白雨打凉州，春色還催禁籞遊。",
            "記得端門迎輦路，輕冰一夜綠楊溝。"
        ],
        "title": "辛亥冬無雪天氣妍暖如禁烟時書所感三絕句  其二",
        "id": "551ea032-34f9-459b-af3a-5550e3cbdbc4"
    },
    {
        "author": "周紫芝",
        "paragraphs": [
            "去年和雪臥榛叢，雪裏旌旗分外紅。",
            "江上只今無盗賊，樓頭昨夜已春風。"
        ],
        "title": "辛亥冬無雪天氣妍暖如禁烟時書所感三絕句  其三",
        "id": "57ac6578-fc48-47da-b15c-c4bb638fcf64"
    },
    {
        "author": "周紫芝",
        "paragraphs": [
            "八神警蹕羣靈趨，風師雨伯當前驅。",
            "漢家四葉聖主出，共扶日御升天衢。",
            "當時農桑三萬里，地上錢流已如水。",
            "左有稷契右皋夔，四嶽九官真濟濟。",
            "太師當國天下安，貂蟬繡袞身如山。",
            "范公特節下金鑾，名落百蠻毛髪寒。",
            "鄭公有口伐可汗，可使一言無契丹。",
            "太平天子坐垂拱，蟬蜵蠖濩朝千官。",
            "侍臣愕立蓬萊殿，看草宸奎麗雲漢。",
            "中人傳賜宣口勅，雨露恩光極昭煥。",
            "公家什襲宫錦囊，五彩屬天驚夜光。",
            "試從父老說嘉祐，百年厚德知難忘。",
            "自從喪亂雙眼暗，猶喜人間得時見。",
            "小臣拜舞喜欲顛，安得身隨千官朝九天。",
            "眼見萬騎無控弦，四海復似昭陵年。"
        ],
        "title": "仁宗皇帝飛白歌",
        "id": "3302110a-9d4e-4e4e-b3a0-30e9885bcbd2"
    },
    {
        "author": "周紫芝",
        "paragraphs": [
            "斷雲疏雨暗樓臺，春在寒空不肯回。",
            "梅亦羞人花未笑，柳知何事眼慵開。",
            "久拚雙鬢緣詩老，忍放痴愁入酒來。",
            "猶有暮年文字業，睡餘重秩亂書堆。"
        ],
        "title": "雪中睡起書北窗二首  其一",
        "id": "131f9f07-3245-456d-8800-c3953cc33b1e"
    },
    {
        "author": "周紫芝",
        "paragraphs": [
            "窗下梅花凍玉壺，夢回閑聽雪跳珠。",
            "樽中酒盡何由得，枕上詩成可自娛。",
            "身世固應渾是夢，功名知巳不成盧。",
            "明朝醉倒春風路，試問黄公覓舊壚。"
        ],
        "title": "雪中睡起書北窗二首  其二",
        "id": "90b03c91-3365-4599-8c51-d5c6fe21091b"
    },
    {
        "author": "周紫芝",
        "paragraphs": [
            "北風胡馬自長鳴，月到南枝鳥共驚。",
            "留我小溪回短棹，看渠紅旆作長城。",
            "人思龐老皆知隱，賊說康成亦畏名。",
            "亂後欲從君一笑，滿林荆棘未堪行。"
        ],
        "title": "次韻元素自東皋寄新詩賊退猶未久  其一",
        "id": "531173e3-9f8e-42fb-b8bc-e80216c8950d"
    },
    {
        "author": "周紫芝",
        "paragraphs": [
            "先生老去以詩鳴，亂定詩來眼倍驚。",
            "但把明珠照兼乘，未須白璧換連城。",
            "人言陶令嘗耽酒，我識玄真不釣名。",
            "晚日追隨嘆才盡，始知天馬足能行。"
        ],
        "title": "次韻元素自東皋寄新詩賊退猶未久  其二",
        "id": "aafd502e-4b1d-428a-bff7-94d68e0c4884"
    },
    {
        "author": "周紫芝",
        "paragraphs": [
            "不見跳珠巳十年，舊遊重說固依然。",
            "此生如我豈非夢，到處逢師真是緣。",
            "倦客來看栽藥圃，先生昔侍講經筵。",
            "人間作計無多子，也合歸耕種穀田。"
        ],
        "title": "奉聖山中邂逅忻師相與話十年舊事爲之惘然二十一日同遊陳侍講附子園偶作此篇",
        "id": "73814079-e2f8-48a9-b2fb-b706422810dd"
    },
    {
        "author": "周紫芝",
        "paragraphs": [
            "兩峰夾天高，一水繞山麓。",
            "鳥道盤山腰，下臨千仭谷。",
            "仰視寸草青，千章羅巨木。",
            "轉峽瀉哀湍，驚雷裂坤軸。",
            "日月所隱庇，光景不到目。",
            "道險當捨車，重趼摩兩足。",
            "不知誰鑿空，穿穴入山腹。",
            "平生蜀道難，耳目聞見熟。",
            "兹山亦尤物，初未掛史牘。",
            "了知天宇間，萬險自重複。",
            "窮人重錙銖，凌冒取危辱。",
            "歲晏霜雪多，歸途戒當速。"
        ],
        "title": "過石壁",
        "id": "c6cf6bc9-f6eb-40d0-9a78-53a605424426"
    },
    {
        "author": "周紫芝",
        "paragraphs": [
            "倚空山嶄巖，平地石齟齬。",
            "脩途繞危磴，千里無寸土。",
            "山高不見日，霧重自成雨。",
            "入壁天始明，出壁日過午。",
            "青蒼斷崖谷，開豁見天宇。",
            "稻田棋局方，梯山種禾黍。",
            "道傍兩三家，稍稍聞笑語。",
            "始知在人寰，邂逅得徒旅。",
            "倦僕饑欲啼，遊子歡自許。",
            "攜孥老一廛，白髪無處所。",
            "何當把春犁，望月耕隴畝。",
            "閉門了殘年，危磴不復取。"
        ],
        "title": "出石壁",
        "id": "e3cc0656-2a2b-4032-aca7-8f21fa3aa782"
    },
    {
        "author": "周紫芝",
        "paragraphs": [
            "老去心安一味閑，江南江北飽看山。",
            "不知今日徽州路，始落千巖萬壑間。"
        ],
        "title": "徽州道中觀山二首  其一",
        "id": "69cec911-cc5c-4b43-83ec-6c723048b2ad"
    },
    {
        "author": "周紫芝",
        "paragraphs": [
            "暖日巖花上翠藤，半巖松桂聳亭亭。",
            "南來到處無山似，喚作東川小錦屏。"
        ],
        "title": "徽州道中觀山二首  其二",
        "id": "02f110ab-bc30-4220-a846-20a985fa0872"
    },
    {
        "author": "周紫芝",
        "paragraphs": [
            "瘦馬度莽蒼，悠悠忽長年。",
            "群山不知數，袞袞來眼前。",
            "忽逢天上月，下掛蒼崖巔。",
            "炯如碧玉玦，中空竇雲天。",
            "巖柯亦薄相，爲作蟾桂圓。",
            "陰晴無顯晦，千古長嬋娟。",
            "坐令馬上夢，憶我江南川。",
            "江空月自吐，萬頃含風烟。",
            "静聞欸乃聲，入我獨宿船。",
            "誤從塵網中，見似喜欲顛。",
            "何當追昔遊，擺脫區中緣。",
            "買地結茅屋，攀雲躡飛仙。",
            "朝吸白露光，暮飲山根泉。",
            "清歡倘可結，浩歌與周旋。"
        ],
        "title": "上饒道中望月巖",
        "id": "cead6437-7754-447f-a094-193895f9a1e5"
    },
    {
        "author": "周紫芝",
        "paragraphs": [
            "徐娘雖老風流在，學得啼眉時世粧。",
            "只有於潛舊家女，但攜篷沓嫁新郎。"
        ],
        "title": "於潛道中戲作",
        "id": "f6c9cb76-b719-4dae-88c7-4295ac9c9624"
    },
    {
        "author": "周紫芝",
        "paragraphs": [
            "近有南州使，雙持赤鯉魚。",
            "花時孤客淚，亂後故人書。",
            "一别真如許，三年少定居。",
            "時危消息好，老去莫情疏。"
        ],
        "title": "收伯尹三衢書",
        "id": "cc9fc0f2-21d2-4af9-baae-fdba9db489e6"
    },
    {
        "author": "周紫芝",
        "paragraphs": [
            "維時孟春月，歲事司勾芒。",
            "微陽力猶弱，未足扶百昌。",
            "風伯偶偃旆，電師亦潛光。",
            "堅冰頓欲解，蟄户不肯藏。",
            "群陰勢未屈，寒飈忽飛翔。",
            "積陰既得泄，雪意亦異常。",
            "痴雲迷澒洞，烟水俱蒼茫。",
            "行人有墮指，裹足畏前岡。",
            "疏梅強解事，一笑矜芳香。",
            "誰憐百草死，萬木寒仍僵。",
            "東君始用事，抗此凛冽剛。",
            "那知假微暾，乃復爲此祥。",
            "幽人解春衣，酒券僅可償。",
            "倚此數日暖，蒼黄索衣裳。",
            "萬事多反覆，天心難重量。",
            "賴我有殘榼，聊足資清狂。",
            "此意誰復論，醉眼空望羊。"
        ],
        "title": "正月十日雪",
        "id": "a615f25e-4b96-4900-b4ef-20b9592540c7"
    },
    {
        "author": "周紫芝",
        "paragraphs": [
            "藁街夜腹空燃脂，可憐漢祚終陵夷。",
            "老瞞自在作家主，欺它寡婦并孤兒。",
            "洛陽宫殿皆頹圯，更作高臺半天起。",
            "臺上吹香十里聞，臺下洗粧漳水渾。",
            "當時歌管一消歇，回望西陵空斷魂。",
            "百年歲月空中鳥，花不長妍人易老。",
            "臺傾人去不復存，碧瓦澄泥爲誰好。",
            "那知流落向寒窗，乞與詩人賦花草。"
        ],
        "title": "銅爵研",
        "id": "36100a21-57e5-4859-b231-c9a0b2535a56"
    },
    {
        "author": "周紫芝",
        "paragraphs": [
            "種種星星苦見侵，已無心作四愁吟。",
            "三秋令我頻成夢，一月勞君幾嗣音。",
            "臭味每嗟無草木，因緣已定只山林。",
            "此心耿耿從誰語，遺恨依然淚滿襟。"
        ],
        "title": "次韻伯尹見寄二首  其一",
        "id": "f2619a64-a9fd-488a-80da-3a97effd1f55"
    },
    {
        "author": "周紫芝",
        "paragraphs": [
            "從古何人解識真，夜光欲到了無因。",
            "只今懷璧還歸趙，它日揮毫有過秦。",
            "餘子不應霑厚禄，此郎寧合坐長貧。",
            "白衣蒼狗俱成夢，富貴功名不在人。"
        ],
        "title": "次韻伯尹見寄二首  其二",
        "id": "cb67bbe6-7db0-40fe-b7de-d880d582dd8b"
    },
    {
        "author": "周紫芝",
        "paragraphs": [
            "丞哉風味似崔侯，松下行吟萬事休。",
            "亂後只應堪一笑，官閑如此復何求。",
            "看花欲下春衫淚，射月先憂塞草秋。",
            "賴有道人三昧句，爲君一洗向來愁。"
        ],
        "title": "次韻常元明寄侯元進",
        "id": "848b17cc-a210-499e-9dd6-1169aa6f5e50"
    },
    {
        "author": "周紫芝",
        "paragraphs": [
            "人間作畫如作詩，妙由心得非人爲。",
            "五日一石十日水，此事無乃亦可期。",
            "向來郭恕先，妙手真復奇。",
            "經年不肯下一筆，胸中丘壑誰當知。",
            "忽然有興不可遏，寫作槎枒風雨枝。",
            "回頭却笑閻立本，緩急與人爲畫師。",
            "李生聞是成遠後，一生落魄唯飲酒。",
            "貴人金多不可呼，閒日爲多畫日偶。",
            "心知公子非俗人，平生筆底波瀾翻。",
            "故作滄江與巨石，要看萬里風濤相吐吞。",
            "誰知此老不足數，自笑一生常苦辛。",
            "桃花水暖小艇窄，十年辜負江邊春。",
            "時危力小去未得，畫圖入眼空傷神。"
        ],
        "title": "和趙鵬翔贈李生",
        "id": "c0902019-187b-45db-be74-5d66a0e8e132"
    },
    {
        "author": "周紫芝",
        "paragraphs": [
            "自是羣姦誤聖君，初心豈願作忠臣。",
            "平生勁氣埋黄壤，當日嘉言在紫宸。",
            "諌議裂麻方伏閤，諸公鳴玉自垂紳。",
            "向來六子俱誅滅，此道于誰較屈伸。"
        ],
        "title": "次韻韋深道哭陳諫議",
        "id": "514fb654-f396-4abd-afb2-92c7477363bd"
    },
    {
        "author": "周紫芝",
        "paragraphs": [
            "華顛老去幾霜秋，知處元應不奈愁。",
            "但得稍分花到眼，誰能更覓地埋憂。"
        ],
        "title": "叔達許分萱柳二栽作二絕  其一",
        "id": "507bfb7a-b4f8-440a-b8bd-4e4bcd2ea68c"
    },
    {
        "author": "周紫芝",
        "paragraphs": [
            "鋤荒巳出牆根路，剪綠仍分雪後栽。",
            "便與數椽容我老，當留一徑待君來。"
        ],
        "title": "叔達許分萱柳二栽作二絕  其二",
        "id": "f2fb6871-80da-4a2f-8e53-615d53e190e8"
    },
    {
        "author": "周紫芝",
        "paragraphs": [
            "靈巖勝絕天下稀，開鑿乃自太古出。",
            "山名初豈有顯晦，勝處要須詩黼黻。",
            "自從梅老登列仙，尤物誰憐久埋没。",
            "具茨筆力扛九鼎，坐遣清詩入山骨。",
            "據龜食蛤誰與遊，絳節雲車到仙窟。",
            "雲間招手疑有無，月下吹簫真仿彿。",
            "飛雲杳藹風吹香，翠潤空濛雨垂濕。",
            "誰從洞口看金書，想對神清時獨立。",
            "我家靈巖山脚底，識面何由恍如失。",
            "雖無幽夢到三山，尚有明珠容什襲。"
        ],
        "title": "謝元不伐寄靈巖七詩用梅聖俞韻",
        "id": "0dd8d3f9-d462-4a74-8579-48ebc9daf7bc"
    },
    {
        "author": "周紫芝",
        "paragraphs": [
            "謀臣如雲將如雨，欲剪天驕奉明主。",
            "御營飛詔肅虎貔，妙略縱横自神武。",
            "誰騎駁馬蹄雙朱，夢從璜溪親帝輿。",
            "手提大鉞殺兩將，日御少却公重扶。",
            "此公堂堂出當國，羣盗相看少顔色。",
            "江上鯨鯢盡掃除，草中狐兔無窠窟。",
            "折衝自可銷戈兵，寸地尺天歸聖明。",
            "帳下偏禆何足數，幕中賓客公獨稱。",
            "願資碩畫戡禍亂，坐遣四海歌昇平。",
            "書生白首亦安用，尚可平戎作短行。"
        ],
        "title": "送别徐南美",
        "id": "c170d84c-df4c-47af-bfbe-cc2d32ecb799"
    },
    {
        "author": "周紫芝",
        "paragraphs": [
            "胡雛飲馬窺長江，巨鼎一沸俱倉黄。",
            "我攜老稚不知處，流離夜竄涇山陽。",
            "山中小邑真蕞爾，井邑無聲但流水。",
            "亂石巉崢虎看人，賈客稀疏市爭米。",
            "憶昔相逢羣盗中，過我天宫寶坊裏。",
            "人言覓句崔立之，恐是前身侯叔起。",
            "當官論事嚼寒冰，醉後詩成只彈指。",
            "三年兵火夢中遊，别去何堪日千里。",
            "人生直氣忌太高，論少卑之亦聊爾。",
            "功名唾手良偶然，邂逅庸奴亦如此。",
            "如公人物自有餘，似我蒼華真老矣。",
            "只今滿世尚干戈，應念相思遣雙鯉。"
        ],
        "tags": [
            "长江"
        ],
        "title": "送侯元進罷涇溪丞",
        "id": "d095a7fe-1754-4941-a131-1f8f1cdbf790"
    },
    {
        "author": "周紫芝",
        "paragraphs": [
            "使君一出承明廬，當年兩佩龜峰魚。",
            "龜峰小兒騎竹馬，笑挽朱轓歸故閭。",
            "門外春風吹畫戟，小閣香濃綺疏碧。",
            "蘇州五字老更奇，東陽八詠人誰敵。",
            "山堂聞說公自開，烟雨遙供翠鬟色。",
            "更向招提山窟中，竹杖穿雲飽經歷。",
            "夜上孤峰看明月，曉趁鐘魚着僧屐。",
            "詩成知復幾牛腰，倒廩傾囷公不惜。",
            "他人舉似與何人，知我耽詩老成僻。",
            "平日看囊止一錢，驚見縱横着圭璧。",
            "當遣兒童勿浪傳，按劍從來少人識。"
        ],
        "title": "李使君示開化諸詩",
        "id": "1f54c6c4-3509-40ef-9d9c-51892ec253e9"
    },
    {
        "author": "周紫芝",
        "paragraphs": [
            "平生結客少年塲，人物如君見未嘗。",
            "早歲風流知漫叟，一時師友是黄香。",
            "相從便作雙鳧去，欲見應須一葦航。",
            "只恐涪翁門下士，九重應合奉清光。"
        ],
        "title": "贈元具茨二首  其一",
        "id": "006f7bee-6ef9-4c5d-ac80-d4ca1d15d0c9"
    },
    {
        "author": "周紫芝",
        "paragraphs": [
            "名在金華季孟間，流傳佳句落人寰。",
            "異時文采今何在，掃地風流喚欲還。",
            "賸馥見分雖有意，小巫自顧獨何顔。",
            "源明不恨生衰俗，尚喜人中識魯山。"
        ],
        "title": "贈元具茨二首  其二",
        "id": "0b9308f6-6bd3-4cf0-8076-54e90ffd8928"
    },
    {
        "author": "周紫芝",
        "paragraphs": [
            "照眼明珠兩陸離，機雲兄弟似當時。",
            "文章未許輕霑丏，神物何爲欠護持。",
            "白璧懸知從間道，青氈亦復付偷兒。",
            "誰言舉世無蘇暐，收得香奩第一詩。"
        ],
        "title": "羅仲共兄弟文集爲賊所殘",
        "id": "83a51ed0-8b47-4999-a8e5-90d376a21692"
    },
    {
        "author": "周紫芝",
        "paragraphs": [
            "城南有客身倦遊，飯無脫粟衣無裘。",
            "短牆雨濕花木晚，窮巷草深籬落秋。",
            "心常自許玉川輩，人言恐是原憲流。",
            "千奴安得封君禄，偶有一花聊可目。",
            "綵椽作架恐未暇，春到聽花飛上屋。",
            "衡門無酒客不知，寒谷少春花更遲。",
            "慇勤未足供一笑，慚愧煩君作好詩。",
            "誰遣春風吹急雨，枝頭會見花無数。",
            "夜窗月白得暗香，曉枕風微戰輕素。",
            "已辦并州快剪刀，爲剪長條送春去。",
            "君當釀酒買肥羔，莫倚匆匆陳草具。"
        ],
        "title": "何元靜以詩索花次韻詩尾致剪花之約",
        "id": "2e989a9f-ecbf-4c67-9c14-834dd3ef1517"
    },
    {
        "author": "周紫芝",
        "paragraphs": [
            "春風吹雲不成雨，暖日將春到花塢。",
            "知君不羡鶴林神，但將詩作催花鼓。",
            "饕風虐雨一掃空，國艶天香爲君吐。",
            "金刀盟在不敢寒，急走送君花滿盤。",
            "何郎要將湯餅試，不放枝頭朝露乾。",
            "樽雖有酒莫謾把，客未可人誰共看。",
            "想當風暖月更白，流蘇帳掛香團欒。",
            "應笑老翁門寂寂，咫尺誰來草玄宅。",
            "暗香和月與誰同，芳條委地無人摘。",
            "春與幽姿似少情，雨打風翻漫狼藉。"
        ],
        "title": "後數日以詩償剪花之約",
        "id": "532dddb5-6285-43d0-8265-b7c8fd7db3fe"
    },
    {
        "author": "周紫芝",
        "paragraphs": [
            "斯民如草木，九聖含春温。",
            "秋風一披拂，零落難重陳。",
            "嗣皇回日御，杲杲昇朝暾。",
            "誰令天驕子，欲肆長鯨吞。",
            "王師一倡亂，諸將皆星奔。",
            "可憐爾羣蒼，終不負漢恩。",
            "固亦念顛仆，所喜邦本存。",
            "舒侯名家郎，翔鸞未鶱騰。",
            "稍分民社寄，似欲親撥煩。",
            "盍敷寛大詔，力補瘡痍痕。",
            "勿謂蕞爾邑，安能著華軒。",
            "妙割俱有用，雞牛無足言。",
            "君看密縣宰，視民真子孫。",
            "汗馬無寸勞，太傅豈不尊。",
            "扶衰其有意，願復矜元元。"
        ],
        "title": "送舒永豐",
        "id": "7376de96-a315-470d-ba63-df26166923e6"
    },
    {
        "author": "周紫芝",
        "paragraphs": [
            "花深雨過一鳩鳴，喚起何郎對晚晴。",
            "暮靄連山明白鷺，夕陽回處带啼鶯。",
            "浮生可笑能幾屐，萬事政須論一枰。",
            "想得追隨共飛蓋，玉觴零亂酒催行。"
        ],
        "title": "次韻何君與晚晴",
        "id": "3756c3d8-bc43-46c9-9e67-580490b5aa32"
    },
    {
        "author": "周紫芝",
        "paragraphs": [
            "斷腸風雨落花時，空遣劉郎賦柳枝。",
            "涉世功名真螘穴，送春歌吹只蛙池。",
            "尚堪短策時乘興，猶有寒杯可共持。",
            "更願餘生似東野，雲龍無地不相隨。"
        ],
        "title": "次韻劉元素暮春書懷",
        "id": "9e4d24df-3996-48ec-8561-d825ca1cac7e"
    },
    {
        "author": "周紫芝",
        "paragraphs": [
            "春晴無復少年時，那作驚烏夜繞枝。",
            "願與君遊雲夢澤，不愁人奪鳯凰池。",
            "北窗付我常高臥，手板看渠自倒持。",
            "擬伴遺民釣烟水，蕭規真欲效曹隨。"
        ],
        "title": "次韻元素再用前作",
        "id": "94bc0f0d-ed89-465d-b63d-e90976415e51"
    },
    {
        "author": "周紫芝",
        "paragraphs": [
            "江頭雲雁欲飛時，倦翮依然在一枝。",
            "少竚晚潮青版舫，共聽朝雨綠荷池。",
            "伯生醉熟慚空洞，夢得詩高有護持。",
            "南浦分襟定何日，懸知清夢與君隨。"
        ],
        "title": "元素將與余别再賦前篇因以留之",
        "id": "b19a29ef-aa85-455f-8552-ad773e2086cf"
    },
    {
        "author": "周紫芝",
        "paragraphs": [
            "重來樽酒定何時，藜杖同誰把一枝。",
            "雅量久知吞夢澤，高飛猶恨隔天池。",
            "凌烟事業歸驃騎，樂府歌行付總持。",
            "自載筆床茶竈去，喜君風味似天隨。"
        ],
        "title": "送元素",
        "id": "837cc761-99ab-42bd-af44-c22d26672f3a"
    },
    {
        "author": "周紫芝",
        "paragraphs": [
            "素心失前期，幽事縈老念。",
            "小築猶未成，殘年作逋欠。",
            "五字俯見投，光芒肯收斂。",
            "遐想徒意消，從遊知禮僭。",
            "流離兵盗餘，有籍猶未占。",
            "尚想南岡花，依依弄殘艶。",
            "棲遲倘會意，往返殊未厭。",
            "如何兩公子，盟寒久無驗。",
            "我語良可刪，公當爲磨玷。",
            "載酒苦未能，兹焉負深歉。"
        ],
        "title": "次韻元不伐暮春再遊俞氏園期任道卿劉長孺不至",
        "id": "36161e1b-b5fb-4fae-a679-83801757f38b"
    },
    {
        "author": "周紫芝",
        "paragraphs": [
            "春來白水欲平田，未拆鞦韆已禁烟。",
            "傷雨落花空着地，倚風輕絮解漫天。"
        ],
        "title": "春晚絕句二首  其一",
        "id": "9fbf4659-c2e4-4337-ab47-6fd598011c97"
    },
    {
        "author": "周紫芝",
        "paragraphs": [
            "鳥聲時向靜中聞，盡日陰晴漫不分。",
            "庭下落花如落絮，眼前春思似春雲。"
        ],
        "title": "春晚絕句二首  其二",
        "id": "c59fa0a1-cdf5-45e4-ab53-50c011c3afe6"
    },
    {
        "author": "周紫芝",
        "paragraphs": [
            "張侯詩似嶺雲閑，飛鳥何心只願還。",
            "醉裏有官如物外，眼前無客似山間。",
            "來聽春枕連宵雨，看畫秋屏着色山。",
            "老去此身無處用，固應容我作躋攀。"
        ],
        "title": "訪張元明山齋",
        "id": "b7dbe216-34dc-448a-8dc3-6d59810a5df9"
    },
    {
        "author": "周紫芝",
        "paragraphs": [
            "草堂聞出碧雞西，一色桃花去路迷。",
            "有眼固應元自白，無腰略可爲人低。",
            "池塘看浴雙鳧雨，簾幙時銜燕子泥。",
            "想得君家舊蓑笠，依然猶在太真谿。"
        ],
        "title": "次韻張元明書劉氏草堂",
        "id": "c43d02b7-8fa1-4ecc-8c61-00cadc682d9f"
    },
    {
        "author": "周紫芝",
        "paragraphs": [
            "西園春事闌，歌管罷絲竹。",
            "青錢落高榆，幽鳥囀空谷。",
            "江侯不能閑，折簡到吾屬。",
            "凈掃南窗塵，共把一樽玉。",
            "重觴各頹然，睡味久乃熟。",
            "齁齁兩鼻雷，艶艶當筵燭。",
            "因知歡有餘，誰謂飲不足。",
            "偉哉三玉人，曾不愧坦腹。",
            "應憐俗子陋，禮法困窘束。",
            "坐中飲濕生，起舞自成曲。",
            "主人亦忘客，去留隨所欲。",
            "可笑陶淵明，欲睡客須逐。"
        ],
        "title": "四月二十八日江元楷置酒坐客皆醉臥已而主人亦就睡戲作數語以紀其事",
        "id": "1be7e28e-0709-48c4-b268-554b5cb63c82"
    },
    {
        "author": "周紫芝",
        "paragraphs": [
            "五月江南地無黍，帝遣雷師下行雨。",
            "百神受職羣龍奔，一龍藏頭翳玄雲。",
            "雷師奮虬叱四鬼，拽取老龍朝帝閽。",
            "張侯直氣不可屈，雲間睥睨旁怒嗔。",
            "歸來面壁聊一吐，畫作新圖走兒女。",
            "潛虬怕死不肯行，夜叉飛天髪毛豎。",
            "人間空笑虎頭痴，筆底風雲遽如許。",
            "今年雨足年亦豐，蜥蜴蝘蜓俱論功。",
            "龍方下避千里赤，疾雷破柱頌天公。",
            "天公有令那得爾，寄語痴龍莫辭死。"
        ],
        "title": "題張元眀四鬼捕懶龍圖",
        "id": "4e8b1f1a-c903-4ecf-a0f7-817b720217e7"
    },
    {
        "author": "周紫芝",
        "paragraphs": [
            "臥疴念經時，勿藥有新喜。",
            "便應走駸駸，誰復稱起起。",
            "嘯歌理壺觴，婆娑在窗几。",
            "想當呼濁醪，與客談妙理。"
        ],
        "title": "次韻趙伯武病中即事五首  其一",
        "id": "440c1fc0-daa0-43a6-977b-71c50066fa00"
    },
    {
        "author": "周紫芝",
        "paragraphs": [
            "趙侯佳公子，妙伎數三絕。",
            "對君如春水，熇熇消內熱。",
            "一爲藥石誤，良會能契闊。",
            "便當亟相過，共此良夜月。"
        ],
        "title": "次韻趙伯武病中即事五首  其二",
        "id": "eb12f833-582a-4382-a7bd-58f24440be75"
    },
    {
        "author": "周紫芝",
        "paragraphs": [
            "愛酒知有癖，耽書久成痴。",
            "官曹足餘暇，幽策約屢枝。",
            "但恐蒹葭陋，繆倚瓊玉姿。",
            "况無彈丸手，突過黄初詩。"
        ],
        "title": "次韻趙伯武病中即事五首  其三",
        "id": "6180d8a7-c8bc-485f-bba6-c2c45ed3d964"
    },
    {
        "author": "周紫芝",
        "paragraphs": [
            "病餘春巳歸，飛花滿空堂。",
            "萱草欲成窠，戎葵粲微黄。",
            "高門有賀客，新篘怯初嘗。",
            "人生貴強健，餘事亦渺茫。"
        ],
        "title": "次韻趙伯武病中即事五首  其四",
        "id": "e2d05c76-9397-4e15-84fe-897a69a4792a"
    },
    {
        "author": "周紫芝",
        "paragraphs": [
            "平生沈東陽，鶴骨儼如故。",
            "朝來聞巾車，載酒定何處。",
            "暮歸坐東軒，翰墨有佳趣。",
            "當持烏絲欄，爲乞錦囊句。"
        ],
        "title": "次韻趙伯武病中即事五首  其五",
        "id": "a5069d1d-7ec2-4b57-90d9-dbf768c1d60f"
    },
    {
        "author": "周紫芝",
        "paragraphs": [
            "誰言令尹拙催科，鞭朴當如豈弟何。",
            "樓下久傳于蔿曲，人間方唱紇那歌。",
            "虎知低首須應殺，雉已將雛不可羅。",
            "太史若書神爵傳，慈祥未愧昔人多。"
        ],
        "title": "送費茂和二首  其一",
        "id": "a2b58ed4-a085-4fa8-a1a2-ee28393dd2cf"
    },
    {
        "author": "周紫芝",
        "paragraphs": [
            "前賢零落謾知名，後輩何由識老成。",
            "誰遣斯民俱臥轍，因知循吏本無聲。",
            "眼前公事何時了，月下清樽且復傾。",
            "想得新栽池上柳，送君歸棹亦多情。"
        ],
        "title": "送費茂和二首  其二",
        "id": "bdf39201-2053-460e-b867-cdfe5bb4aa96"
    },
    {
        "author": "周紫芝",
        "paragraphs": [
            "眼前時事只紛紛，林下誰來弔逸民。",
            "斷石至今留故物，赤欄何日照江濵。",
            "飄流歲月人空遠，料理風烟意轉新。",
            "擬借一椽垂短釣，此生真欲繼前塵。"
        ],
        "title": "汪才任寺簿得劉遺民釣臺于涇水之上將作小亭而未暇有詩次其韻",
        "id": "72c46ec2-f4a2-4843-9c7d-4cd524a2dd56"
    },
    {
        "author": "周紫芝",
        "paragraphs": [
            "老火倏巳盡，金行殊未剛。",
            "弱棗漸可剝，七月猶驕陽。",
            "赤日不可嚮，白汗驚流漿。",
            "誰將窮谷冰，爲我濡枯腸。",
            "况兹老病軀，息偃真在床。",
            "敲秋賴風玉，微飈襲衣裳。",
            "言念北征士，萬里方拓疆。",
            "秋雲靜邊日，光耀劍戟場。",
            "君今飽韜略，論事時抗章。",
            "諸公頗動色，有策云甚良。",
            "何當給鋒車，結佩朝明光。",
            "一鼓收關河，再鼓擒戎王。",
            "兵戈既靜洗，不復腥犬羊。",
            "萬夫各解甲，四海均清凉。"
        ],
        "title": "秋暑臥病示莊簿",
        "id": "1b3602d7-8d3f-4829-aa5d-469663b5df86"
    },
    {
        "author": "周紫芝",
        "paragraphs": [
            "蓐收始用事，健行肅乾剛。",
            "微飈生淅瀝，一雨洗亢陽。",
            "香羅阨團扇，玉椀辭蔗漿。",
            "况蒙慷慨詞，猶激卑懦膓。",
            "當食忽亡匕，起立遂失床。",
            "鷄鳴中夜興，呼燈攬冠裳。",
            "自從羯胡亂，四海失故疆。",
            "向來桑麻區，半作荆棘場。",
            "黔首未安堵，皂囊思獻章。",
            "聞有圯上書，今代誰張良。",
            "風雲須嘉會，日月依末光。",
            "當宁方側席，誰能薦吾王。",
            "鷙鳥尚垂翅，老眼空望羊。",
            "秋風一夕起，撫事增悲涼。"
        ],
        "title": "雨後微凉再示莊簿",
        "id": "dea08857-16ee-4bae-b0bb-17255e8c7c6b"
    },
    {
        "author": "周紫芝",
        "paragraphs": [
            "落日鳴笳鼓，西風卷旆旌。",
            "熊羆千騎肅，錦繡一川明。",
            "猛士方投石，將軍未請纓。",
            "不須誇劍舞，卻縠是書生。"
        ],
        "title": "觀大閲",
        "id": "90857532-c847-4051-8602-e3b30f241bb3"
    },
    {
        "author": "周紫芝",
        "paragraphs": [
            "秋風嫋嫋秋雲愁，寒日耿耿還西流。",
            "昬鴉接翅带遠水，暮雨滿山昏北樓。",
            "微凉漸欲入枕簟，白露復恐霑梧楸。",
            "横戈壯士半茅土，雲壑布衣悲素秋。"
        ],
        "title": "復愁二首  其一",
        "id": "36e00147-088b-4185-86be-754f469adcb4"
    },
    {
        "author": "周紫芝",
        "paragraphs": [
            "江南郡邑半成灰，江北諸藩信不來。",
            "此日兵連殊未解，向來邊釁復誰開。",
            "三關故地何時得，二帝征鑾幾日回。",
            "白髪草萊無遠策，時垂雙泪只興哀。"
        ],
        "title": "復愁二首  其二",
        "id": "aa2eb5f4-ef0d-49f1-82f4-28e1661588a8"
    },
    {
        "author": "周紫芝",
        "paragraphs": [
            "我昔在田間，秋霖傷歲熟。",
            "常憂床床雨，夜下東屯屋。",
            "飯牛起晨耕，短蓑聊櫛沐。",
            "違濕因五遷，勞形真僕僕。",
            "坐歌南山粲，那惜清夜促。",
            "平生小馮君，秀齒粲冰玉。",
            "生餘華屋姿，豈識霑濡辱。",
            "誰知折角巾，肯念滹沱軸。",
            "會將秋雨謠，寫入朱弦曲。",
            "知君有過秦，妙畫行見録。",
            "袞衣坐法宮，當宁調玉燭。",
            "吾廬雖獨破，受凍死亦足。"
        ],
        "title": "次韻馮遠猷夜雨屋漏有作",
        "id": "ec17b137-aca2-4b2f-8fbf-f0a9b56e697c"
    },
    {
        "author": "周紫芝",
        "paragraphs": [
            "閉門苦秋炎，散髪臥北牖。",
            "小雨度微凉，西風颯衰柳。",
            "起邀馬服君，步過雲中守。",
            "雲中雅好事，酌我玉巵酒。",
            "諸公飲方豪，何曾問升斗。",
            "而我纔飲濕，已復困濡首。",
            "臭味本自同，初何間能否。",
            "不然瓊瑤林，何以着老叟。",
            "歡同一笑間，義重千載後。",
            "脫彈無新詩，刻燭愧敏手。",
            "詩成慎勿再，坐客驚欲走。"
        ],
        "title": "飲魏宗明家分韻得酒字",
        "id": "4a61e8f6-418e-489c-9dca-5eacc93357c4"
    },
    {
        "author": "周紫芝",
        "paragraphs": [
            "長蛇封豕矜雄姿，弄兵三世窺皇羲。",
            "自從胡騎入中土，僥倖歲月寛誅夷。",
            "錦纒紅帕五十載，肯輸赤豹兼黄羆。",
            "憲皇神算本天授，指顧不勞戈一揮。",
            "元和上相拜元帥，黄金鑄印手自持。",
            "三軍踏雪砍墉入，夜摩賊壘朝搴旗。",
            "侍中西平老將種，屬鞬拜舞行相隨。",
            "緋衣小兒却健武，未怕賊首如虎貔。",
            "功垂竹帛不可掩，名在萬古誰能訾。",
            "行軍司馬號大手，蒼珉承詔鑱瑰詞。",
            "平生直筆有公議，從人乞米知羞爲。",
            "狗功須賴發縱者，盡勒殊勳歸鼎司。",
            "宮中小女强解事，歛祍雪涕垂豐頤。",
            "絺章繪句隨斷裂，厖恩下沛驚淋漓。",
            "空餘大雅配吉甫，春秋廟享存歌詩。",
            "當時左右無諌者，應慚鳴佩趨龍墀。",
            "襄陽太守獨何事，殷勤自刻平吳碑。",
            "將軍更勒燕然石，蠻風瘴雨侵蟠螭。",
            "張功耀武示萬世，二子無乃爲已私。",
            "晉公純德古未有，彊藩悍將親平治。",
            "羣奸聞風膽爲落，自奮老拳擒宛脾。",
            "都人尚想白羽扇，野蔓已理黄絹詞。",
            "唐家晚歲事如此，誰令舉世躋純煕。",
            "君不見鄭公之死肉未冷，停婚碎石恩還追。",
            "文皇英明猶復爾，功臣誰肯躬胼胝。",
            "玉谿慷慨書萬本，要識元老爲邦基。"
        ],
        "title": "感韓碑用李義山韻",
        "id": "0ab30652-fe1f-4f83-bcf3-f131500d6f91"
    },
    {
        "author": "周紫芝",
        "paragraphs": [
            "高節知公冠九州，梅花却對令君羞。",
            "詩如往日陶彭澤，人是只今陳太邱。",
            "挽得繁枝供宴坐，小分疏影入清流。",
            "簿書堆裏渾無事，玉雪香中醉即休。"
        ],
        "title": "寄題元具茨雙梅庵",
        "id": "795deaa4-afe4-489d-ba21-07201d3e2953"
    },
    {
        "author": "周紫芝",
        "paragraphs": [
            "先生流落久居夷，屬國前身事巳非。",
            "萬里岷峨空入夢，七年海嶠不思歸。",
            "桄榔葉暗蠻村雨，荔子紅垂瘴嶺扉。",
            "政坐詩窮關底事，雲鵬誰道總卑飛。"
        ],
        "title": "讀東坡儋耳新詩",
        "id": "6d21de5a-17ad-4816-9de6-358287568513"
    },
    {
        "author": "周紫芝",
        "paragraphs": [
            "莊侯四海習鑿齒，鸞栖一枝亦聊爾。",
            "沸鑊那尋袁處州，獨跨羸驂度徽水。",
            "羊腸路繞十八坡，危磴天懸三十里。",
            "捫參歷井不復休，一握去天真有此。",
            "軍符夜下星火急，吏習文書日填委。",
            "青山倥傯未可厭，方外周旋人有幾。",
            "坐看雲生拄頰間，便恐詩成横槊裏。",
            "萬壑千巖入句來，天遣江山助奇偉。",
            "我昔經行五嶺頭，芙蓉峰高天正秋。",
            "凄音怨曲不成調，細雨寒烟空復愁。",
            "曉得新詩驚欲倒，句似當年山色好。",
            "一生忍淚泣秋風，可笑區區郊與島。"
        ],
        "title": "次韻時然惠徽州近作",
        "id": "7b869da6-c1c8-4653-9933-24882cab9912"
    },
    {
        "author": "周紫芝",
        "paragraphs": [
            "高情惡喧囂，結屋傍空曠。",
            "草堂寄雲林，遠目聊自放。",
            "偃蹇良不疑，世情真可抗。",
            "不知堂中人，誰同倚藤杖。"
        ],
        "title": "題吕節夫園亭十一首 雲林堂",
        "id": "0a61fb55-33d2-4828-85a9-3d3a6de2f128"
    },
    {
        "author": "周紫芝",
        "paragraphs": [
            "顯晦固有時，出處本同致。",
            "乘流與遇坎，等是一戲事。",
            "真隱了無心，寧須論朝市。",
            "君看半隱名，是中有深意。"
        ],
        "title": "題吕節夫園亭十一首 半隱寮",
        "id": "a6ff8a40-f746-4343-af48-1f323ae03196"
    },
    {
        "author": "周紫芝",
        "paragraphs": [
            "山中與誰語，俗士不我過。",
            "時攜登山屐，閑上歲寒坡。",
            "不知青女威，奈此蒼官何。",
            "從今桃李花，漫漫空復多。"
        ],
        "title": "題吕節夫園亭十一首 歲寒披",
        "id": "05fc94d9-6871-46ea-890c-9756d4a29168"
    },
    {
        "author": "周紫芝",
        "paragraphs": [
            "殘月壞金樞，朝曦吐暘谷。",
            "南臺凌日觀，杲杲明萬木。",
            "白露亦巳晞，桐陰轉簷曲。",
            "危坐讀黄庭，想像巾一幅。"
        ],
        "title": "題吕節夫園亭十一首 朝陽臺",
        "id": "2b33f198-54bb-4d26-9e85-dc3f7ea7c6f0"
    },
    {
        "author": "周紫芝",
        "paragraphs": [
            "草木有盛德，俗眼未易觀。",
            "幽姿不可見，微香在林間。",
            "植我東籬菊，藝此九畹蘭。",
            "芳意似有知，爲君笑朱欄。"
        ],
        "title": "題吕節夫園亭十一首 衆芳閣",
        "id": "fd6b4836-ab6e-4fff-91dc-45fe525b19a8"
    },
    {
        "author": "周紫芝",
        "paragraphs": [
            "雲山渺無何，地勝餘草木。",
            "蒼藤飽風霜，夭矯作巖谷。",
            "幽香出空洞，清樾交翠麓。",
            "想時攜客來，班荆對棋局。"
        ],
        "title": "題吕節夫園亭十一首 藤洞",
        "id": "41e0b74b-b438-4b27-bfe3-f776c852af4e"
    },
    {
        "author": "周紫芝",
        "paragraphs": [
            "疏泉灌空畦，折柳樊小圃。",
            "關心有幽事，寄意在衡宇。",
            "但恐經綸人，兹焉忽高舉。",
            "慎勿厭荷鋤，烟蓑濕春雨。"
        ],
        "title": "題吕節夫園亭十一首 學圃亭",
        "id": "c0dfccff-f143-4620-9301-9afa6db5eb61"
    },
    {
        "author": "周紫芝",
        "paragraphs": [
            "機雲佳兄弟，胸中幾石渠。",
            "萬事資不理，三篋補有餘。",
            "它時策高勳，已復得異書。",
            "安用結飛樓，傍架時卷舒。"
        ],
        "title": "題吕節夫園亭十一首 卷書閣",
        "id": "2f1d2031-e531-499b-81ac-a91ffd52dc65"
    },
    {
        "author": "周紫芝",
        "paragraphs": [
            "淵明磊落人，啾唧倦吟諷。",
            "聊將舒歗聲，一爲洗喧閧。",
            "寄言梟獍徒，請勿恣嘲哢。",
            "君看半嶺間，依稀有鳴鳯。"
        ],
        "title": "題吕節夫園亭十一首 舒嘯軒",
        "id": "1e756e36-3b38-401c-8e2a-69e18c2ec5ba"
    },
    {
        "author": "周紫芝",
        "paragraphs": [
            "佳木寄深塢，自與春有期。",
            "幽姿誰復省，軒軒頗矜持。",
            "真賞倘已逢，清香襲人衣。",
            "士爲知己死，此語良不欺。"
        ],
        "title": "題吕節夫園亭十一首 越香堂",
        "id": "89dd5b42-9bfd-4808-85ec-bed0fecf682d"
    },
    {
        "author": "周紫芝",
        "paragraphs": [
            "生理須幾何，安分一枝足。",
            "向來高明中，百鬼作禍福。",
            "何如此衡茅，長年樂幽獨。",
            "慎勿將蝸牛，輕比蠻與觸。"
        ],
        "title": "題吕節夫園亭十一首 容安軒",
        "id": "05b76461-1f0d-494b-ab64-6366e4818c30"
    },
    {
        "author": "周紫芝",
        "paragraphs": [
            "老來窗几漫塵埃，誰與潘郎點漆煤。",
            "一字法門書不得，又撩風月作詩媒。"
        ],
        "title": "金華老人分老潘點漆墨十月二十三日久雨新霽弄筆北窗戲作此語華嚴經云須彌山筆大海聚墨不能書寫一字法門",
        "id": "f659dc62-967e-4e73-8acc-7f29d82aa5ab"
    },
    {
        "author": "周紫芝",
        "paragraphs": [
            "月觀雲臺何處，瑤林玉樹誰家。",
            "幻成銀色世界，雨此天女寶花。"
        ],
        "title": "東窗對雪六言四首  其一",
        "id": "d3c06085-d291-4682-a160-c28b2223a17e"
    },
    {
        "author": "周紫芝",
        "paragraphs": [
            "天淨銀潢渺渺，林寒玉珮珊珊。",
            "有月時翻瑤草，無人來踏瓊田。"
        ],
        "title": "東窗對雪六言四首  其二",
        "id": "61e4181e-f5d2-4b6f-ab5b-6fca13f432d2"
    },
    {
        "author": "周紫芝",
        "paragraphs": [
            "擁鼻駝裘不暖，澆腸蟻榼還空。",
            "助我茶甌玉雪，煎成石鼎松風。"
        ],
        "title": "東窗對雪六言四首  其三",
        "id": "54ea595a-0778-419c-a2ab-884eaf3aad07"
    },
    {
        "author": "周紫芝",
        "paragraphs": [
            "睡起山驚堆玉，詩成研欲敲冰。",
            "飄瓦莫嫌碎點，打窗留伴寒燈。"
        ],
        "title": "東窗對雪六言四首  其四",
        "id": "7ea4b493-67da-48ac-97be-ac954e48c798"
    },
    {
        "author": "周紫芝",
        "paragraphs": [
            "黄昏雪意未全成，寒入重衾曉更清。",
            "風裏未看穿幕片，夢中先聽打窗聲。"
        ],
        "title": "聞雪二首  其一",
        "id": "56084254-a723-4753-94a9-322e09c73b30"
    },
    {
        "author": "周紫芝",
        "paragraphs": [
            "朔風初喚夢魂回，曉枕時聞急雪來。",
            "未有春衣堪換酒，明朝誰辦送寒杯。"
        ],
        "title": "聞雪二首  其二",
        "id": "37736f78-f82d-4dc8-a6dd-6ccc7c920783"
    },
    {
        "author": "周紫芝",
        "paragraphs": [
            "月姊雲冠玉作膚，白鸞飛鞚下天衢。",
            "欲酬平地雪三尺，正要澆愁酒一壺。",
            "林下閉門須好句，廟堂調燭費嘉謨。",
            "它時瓊佩朝銀闕，共醉寒江記老夫。"
        ],
        "title": "次韻莊簿對雪",
        "id": "89481c38-f867-4923-a47e-2200d594dd2b"
    },
    {
        "author": "周紫芝",
        "paragraphs": [
            "結髪論人物，傾心慕老成。",
            "掃門嗟齒暮，洗眼失冰清。",
            "心苦彈冠懶，名應脱屨輕。",
            "眼高空爾輩，醉熟自平生。",
            "長嘯蘇門冷，微顰下蔡傾。",
            "千兵森武庫，五字築詩城。",
            "鮑謝篇章麗，陰何句法精。",
            "聱牙徒自放，貞耀復誰旌。",
            "草露功名薄，春雲歲月更。",
            "鴨頭江自綠，馬鬛墓還平。",
            "蹤跡荆襄在，文華劍佩榮。",
            "塵編愁獨把，清淚一縱横。"
        ],
        "title": "讀外舅高晉翁詩集",
        "id": "04419df5-1e56-47d0-a054-93cc45a3697f"
    },
    {
        "author": "周紫芝",
        "paragraphs": [
            "林下幽姿惱殺人，書來分我月黄昏。",
            "杜陵老子堪憐許，枉乞桃栽一百根。"
        ],
        "title": "吳幾聖許分蠟梅栽二首  其一",
        "id": "d6a08e06-9e83-4680-bb3e-deb4a1af6dd6"
    },
    {
        "author": "周紫芝",
        "paragraphs": [
            "越羅新學染宮黄，不著紅藍一點粧。",
            "移取綵衣歌舞樹，莫教曉夢怨餘香。"
        ],
        "title": "吳幾聖許分蠟梅栽二首  其二",
        "id": "1f71038a-cc6c-40e4-87a5-7f2c84833814"
    },
    {
        "author": "周紫芝",
        "paragraphs": [
            "寄將琢玉風前句，剪送和香雪後枝。",
            "要識此花真面目，細看無色畫中詩。"
        ],
        "title": "幾聖以三詩寄蠟梅栽次韻  其一",
        "id": "c49dfa38-11cc-4c36-97ff-51ea06c5dd18"
    },
    {
        "author": "周紫芝",
        "paragraphs": [
            "釀蜜成花此似難，移根深恨老來看。",
            "豐肌弱骨須調護，可怕寒梢白露團。"
        ],
        "title": "幾聖以三詩寄蠟梅栽次韻  其二",
        "id": "695409bc-e1f0-4ee4-a36c-cb2c2a55cca9"
    },
    {
        "author": "周紫芝",
        "paragraphs": [
            "慣見江邊雪様梅，此根常恐自天來。",
            "懸知老去醉中眼，便是姚黄花懶開。"
        ],
        "title": "幾聖以三詩寄蠟梅栽次韻  其三",
        "id": "15e55c5f-fb69-47fc-94d2-189b249f9e62"
    },
    {
        "author": "周紫芝",
        "paragraphs": [
            "灑天飛雪被長巒，落絮縈風醉後觀。",
            "塞上餐氈公獨記，月中回棹我知寒。",
            "已書上瑞歸天闕，又挽豐年到筆端。",
            "懸瓠功名知有意，微生底處更求安。"
        ],
        "title": "次韻沈給事對雪長句二首  其一",
        "id": "165f0a78-afec-4752-8e4e-7dd7a50959ec"
    },
    {
        "author": "周紫芝",
        "paragraphs": [
            "翠失千峰與萬巒，爛銀宮闕縱奇觀。",
            "樓空翠濕衣裘重，詩就風生齒頰寒。",
            "聊與江山分絕致，浪陪樽俎問更端。",
            "莫嗔郢曲無人和，七子風流負建安。"
        ],
        "title": "次韻沈給事對雪長句二首  其二",
        "id": "6af5cf95-1f04-4f8d-a027-a76802dcd9fd"
    },
    {
        "author": "周紫芝",
        "paragraphs": [
            "凍蘂寒梢也自芳，斷橋深塢獨聞香。",
            "山中行處花吹面，馬上歸時詩滿囊。"
        ],
        "title": "韻莊時然徽州山下見梅三絕  其一",
        "id": "deebddd5-a188-4a6c-927a-a8319e5d8d27"
    },
    {
        "author": "周紫芝",
        "paragraphs": [
            "雪後花開人未歸，津亭誰共把寒杯。",
            "句中解道梅如雪，夢裏可無人似梅。"
        ],
        "title": "韻莊時然徽州山下見梅三絕  其二",
        "id": "1bc535e5-1f89-4145-820d-00292eac7b4f"
    },
    {
        "author": "周紫芝",
        "paragraphs": [
            "春到梅梢雪作堆，庾郎愁眼爲誰開。",
            "白龜城裏未曾見，徽嶺句中渾寄來。"
        ],
        "title": "韻莊時然徽州山下見梅三絕  其三",
        "id": "a823a9e3-d938-4cf8-be5e-b4151093e430"
    },
    {
        "author": "周紫芝",
        "paragraphs": [
            "臘雪自知春欲回，凍雲元不耐朝暉。",
            "便須急買尋山屐，莫放梅花一片飛。"
        ],
        "title": "雪將晴聞梅已有開者",
        "id": "394703fa-6854-470a-ba7e-ae3e078d580a"
    },
    {
        "author": "周紫芝",
        "paragraphs": [
            "河間多書人共知，未見紫巖方玉池。",
            "東坡老人上天去，流落人間君得之。",
            "寶匣初開眼光眩，相約君家與同看。",
            "麝煤霮䨴雲滿天，尺璧堅温玉微汗。",
            "峨眉山高兩蘇出，自是斯文有秦漢。",
            "先生著書書滿家，晚得窮愁坐城旦。",
            "只今蠆尾人爭傳，異時龜趺不須斷。",
            "百年榮辱一夢餘，空與高人作奇玩。",
            "安得大手揭陽君，爲我銘此元賓研。"
        ],
        "title": "題雪堂大研一首",
        "id": "7c2d30f7-73a2-4cc0-8ec0-4a6e5dc20893"
    },
    {
        "author": "周紫芝",
        "paragraphs": [
            "六花陣合紅滿川，鼓鼙聲喧旌暗天。",
            "錦裘繡帽不動鞭，腰鞬兩弓誰更先。",
            "城狐社鼠空百千，一呼辟易投戈鋋。",
            "霹靂晝射蛟螭淵，妖星夜落蚩尤躔。",
            "穀城老父書誰傳，可爲帝師策萬全。",
            "脱兔一出忽復旋，風聲鶴唳驚虚弦。",
            "常山蛇勢孰後前，四頭八尾屢變遷。",
            "何止內政分軌連，部伍聊足相糾聯。",
            "勢如漂石奔流泉，蒙衝未數浮江船。",
            "三軍不用呼飛燕，功成唾手豈待年。",
            "長安賊平不改廛，萬里玉關沉夕烟。",
            "降王曳組未解纒，白麻曉下彤庭宣。",
            "兵雄澤潞非公賢，談笑自足空戎邊。"
        ],
        "title": "次韻具茨老人觀臘月十五日按兵",
        "id": "9c72f05f-06d1-4649-a546-c9d53730828a"
    },
    {
        "author": "周紫芝",
        "paragraphs": [
            "漢陽胡騎嘶秦川，六龍御日升中天。",
            "翠鑾親巡耀寶鞭，神武自作諸將先。",
            "子陽盗據衆萬千，井中蛙腹不受鋋。",
            "虎頭誰敢當文淵，一洗萬古空英躔。",
            "風威巳落諸蕃傳，上兵伐謀軍貴全。",
            "固應玉陛當周旋，朱幡猶此閲望弦。",
            "安危以身誰肯前，願扶國步整播遷。",
            "勁兵出塞鏖祁連，長纓曳首來翩聯。",
            "盡驅酋長朝甘泉，未慚驃騎羞戈船。",
            "先聲旋下齊與燕，稱觴拜舞呼萬年。",
            "黄童佩犢無征廛，農桑萬里通人烟。",
            "蓬頭舞劍空腰纒，要分頗牧來藩宣。",
            "古來千里制一賢，長城未必能防邊。"
        ],
        "title": "沈元用太守和具茨詩張元明兩用其韻見邀同賦",
        "id": "5c6d5c54-d945-4a2a-ac61-3398a384cd49"
    },
    {
        "author": "周紫芝",
        "paragraphs": [
            "小市人烟南北頭，清江賈客去來舟。",
            "兒時風物依然在，老去光陰不奈愁。",
            "可憐白髪無好意，更對故城思舊遊。",
            "烟塵蓬勃兵火急，歲晚棹歌歸去休。"
        ],
        "title": "横谿小市再宿慨然有感",
        "id": "ce222bf5-31cf-42f4-943f-9a2935d60493"
    },
    {
        "author": "周紫芝",
        "paragraphs": [
            "麻川過長林，路轉無百里。",
            "積雨斷津梁，日亂十六水。",
            "忽從岡阜間，稍得千家市。",
            "凌晨上仙祠，遂作折屐喜。",
            "水流自汪灣，山亦甚雄偉。",
            "小邑頗下臨，擾擾屯聚蟻。",
            "一笑相與言，黄冠有仙子。",
            "爲言庭前菊，霜餘爛黄蘂。",
            "採之制頹齡，可以堅髪齒。",
            "不須事虚曠，至道亦良邇。",
            "神仙固可學，吐納乃餘事。",
            "斯言雖甚簡，中亦含妙理。"
        ],
        "title": "夜宿長林明日遊仙壇宮",
        "id": "28f79ca2-fa0a-434d-880e-a2389e81bcee"
    },
    {
        "author": "周紫芝",
        "paragraphs": [
            "曉色凄迷客夢長，賈胡留滯更他鄉。",
            "自隨匹馬家千里，眼見故人天一方。",
            "霜落駝裘朝着帽，雨來山驛夜分床。",
            "與君相别無多日，已聽鳴鴻欲斷腸。"
        ],
        "title": "星源逢仲共兄弟别後道中奉寄二首  其一",
        "id": "112fdee7-fa57-4a4f-aa98-d182361ca58e"
    },
    {
        "author": "周紫芝",
        "paragraphs": [
            "十年四海不解甲，一日三秋更憶君。",
            "别後光陰逐流水，老來蹤跡似浮雲。",
            "心懷丘壑情雖在，眼暗風塵首重分。",
            "滿眼尚添新戰骨，何年真起故將軍。"
        ],
        "title": "星源逢仲共兄弟别後道中奉寄二首  其二",
        "id": "4b99aaac-0eeb-42b0-bb3f-6fcc0604dcb7"
    },
    {
        "author": "周紫芝",
        "paragraphs": [
            "朔風吹雪天漫漫，厚地欲裂江水乾。",
            "懸知北客未省見，太古以來無此寒。",
            "冰簷垂筍風撼屋，布衣生稜體生粟。",
            "老翁炙手厭朱門，明朝晨暾更堪曝。"
        ],
        "title": "苦寒二首  其一",
        "id": "470945cc-0e33-4b7f-b46e-74af019b5590"
    },
    {
        "author": "周紫芝",
        "paragraphs": [
            "天容黯慘悲風吹，寒日欲出寒雲垂。",
            "千門晝閉人跡絕，萬里長空鳥不飛。",
            "豺虎號寒聲怒急，行人指墮毛爲立。",
            "易水風高燕地寒，白頭書生望雲泣。"
        ],
        "title": "苦寒二首  其二",
        "id": "84f698c1-0c27-4cbf-b31e-2f0ce283ab9e"
    },
    {
        "author": "周紫芝",
        "paragraphs": [
            "具茨四壁無斗儲，載行書多常滿廬。",
            "胸中嵬壘幾石渠，三篋補亡無復餘。",
            "起居誰不解何如，校書著作虚詔除。",
            "元元本本窮古初，雌黄付與金銀車。",
            "朅來窮山歲三徂，催科政拙民力蘇。",
            "黄童佩犢耕菑畬，戴白未見空欷歔。",
            "焚香晏坐臨綺疏，三年不識園中蔬。",
            "邇來結屋聊卷舒，手抄平生未見書。",
            "曼倩兩目如懸珠，四十四萬何多歟。",
            "較公所得無錙銖，門生校讎誰與居。",
            "我欲從公路鬱迃，著鞭何時跨蹇驢。",
            "不求奴飯馬青芻，得公奇字歸自娛。"
        ],
        "title": "具茨老人讀書寮",
        "id": "0f11bcba-2346-4afb-8999-3f3f31503397"
    },
    {
        "author": "周紫芝",
        "paragraphs": [
            "元祐宗師數聖朝，兩公分路久揚鑣。",
            "具茨人物真奇偉，雙井風流未寂寥。",
            "可怪魯山猶簿領，不應聱叟是漁樵。",
            "何時收拾江湖句，歸作歌詩補舜韶。"
        ],
        "title": "送元具茨歸黄山",
        "id": "52e3efde-3d3d-4045-b814-683450caa068"
    },
    {
        "author": "周紫芝",
        "paragraphs": [
            "老翁真是可憐人，却覓花醫病眼昏。",
            "乞取疏枝更疏蘂，莫論桃葉又桃根。"
        ],
        "title": "乞蠟梅  其一",
        "id": "b9e3d533-2748-4604-a6ac-3b0a99e7b57b"
    },
    {
        "author": "周紫芝",
        "paragraphs": [
            "臘盡冰消未見時，春風應入近南枝。",
            "懸知老樹開花早，苦恨幽人得句遲。"
        ],
        "title": "乞蠟梅  其二",
        "id": "4aa7a1cc-596a-4d56-a41e-af1c60ee0d7d"
    },
    {
        "author": "周紫芝",
        "paragraphs": [
            "未得三吳去，東來且過淮。",
            "要須煩曉浪，聊爲洗風霾。",
            "飄泊從人笑，窮愁費力排。",
            "平生臨水意，老去若爲懷。"
        ],
        "title": "秀淮亭晚眺",
        "id": "ba06be54-f1f4-427d-afb8-96be271024c5"
    },
    {
        "author": "周紫芝",
        "paragraphs": [
            "項王才器固無雙，秦鼎雖輕可獨扛。",
            "豐沛故人如不用，濟師猶得問長江。"
        ],
        "tags": [
            "长江"
        ],
        "title": "次韻趙師是題烏江連雲觀二絕  其一",
        "id": "8f97c5ab-54ac-4001-a4d0-8a4eb2720166"
    },
    {
        "author": "周紫芝",
        "paragraphs": [
            "連雲臺上倚闌干，着眼何妨盡日閑。",
            "公子胸中有雲夢，更須爲助借江山。"
        ],
        "title": "次韻趙師是題烏江連雲觀二絕  其二",
        "id": "3bbfe0f4-58b4-4532-8872-5dfabc2d8854"
    },
    {
        "author": "周紫芝",
        "paragraphs": [
            "潘郎胸中有文藝，白髪青衫初試吏。",
            "少年欲射漢庭策，晚乃去作南巢尉。",
            "寒廳結屋八九椽，導騎挽弓三數輩。",
            "但願君如梅子真，人物風流亦何愧。"
        ],
        "title": "送潘擇之尉南巢",
        "id": "0498846a-e97a-40bd-986e-b7856b371af9"
    },
    {
        "author": "周紫芝",
        "paragraphs": [
            "今君無我亦無人，誰識毗邪妙悟身。",
            "宴坐只應山是伴，夜禪唯與月相親。",
            "支郎好馬元成癖，懶瓚垂洟却是真。",
            "更待衆生總無病，萬金良藥不妨神。"
        ],
        "title": "題善應師毋我庵",
        "id": "395fe5ed-76d8-4800-a434-00080e3dca4a"
    },
    {
        "author": "周紫芝",
        "paragraphs": [
            "殘缸零落數枝紅，春在空濛薄霧中。",
            "月似冰輪人似玉，車如流水馬如龍。",
            "山僧睡起三更後，遊客閑來一笑同。",
            "明暗短檠君莫厭，此燈無盡法無窮。"
        ],
        "title": "元夕訪忍毋我已睡復起",
        "id": "2f5ed186-277e-46c3-a5e6-d62d8edb18a2"
    },
    {
        "author": "周紫芝",
        "paragraphs": [
            "暖入平林囀鳥鶵，日烘花氣滿庭隅。",
            "道人元不關春事，肯把新晴餉客無。"
        ],
        "title": "次韻忍毋我春日三絕句  其一",
        "id": "414f0649-e773-4c44-b9c0-3fd7361e4410"
    },
    {
        "author": "周紫芝",
        "paragraphs": [
            "雨餘繞屋一渠水，日落滿簾何處山。",
            "我亦時來開病眼，怕將春色照愁顔。"
        ],
        "title": "次韻忍毋我春日三絕句  其二",
        "id": "a6173087-2f42-4a4a-a97d-223f8f16b609"
    },
    {
        "author": "周紫芝",
        "paragraphs": [
            "春意全灰病後心，粥魚齋鼓聽禪林。",
            "鳥啼南嶺夢初斷，花發故園人懶尋。"
        ],
        "title": "次韻忍毋我春日三絕句  其三",
        "id": "3760b41e-d4bf-407f-8f18-fcfb77c329f3"
    },
    {
        "author": "周紫芝",
        "paragraphs": [
            "吳宮花草弄纖柔，西子粧成特地羞。",
            "笑我老情難娬媚，愛渠好句儘風流。",
            "香奩詩在人何處，斷腕名高事已休。",
            "更欲與誰論此恨，遺編讀罷一燈留。"
        ],
        "title": "燈下讀韓致光外集",
        "id": "cab6fd9a-054e-4094-917d-44b8a85f17bb"
    },
    {
        "author": "周紫芝",
        "paragraphs": [
            "寒意苦未解，春陰連晝霾。",
            "文書堆午枕，風雨閉寒齋。",
            "花落空驚眼，愁多欲滿懷。",
            "客情須一醉，安得酒如淮。"
        ],
        "title": "春寒",
        "id": "6b440e1e-1d37-4962-944e-a861f01c1ac3"
    },
    {
        "author": "周紫芝",
        "paragraphs": [
            "山中三窟遭蕩焚，十年遺種無礽雲。",
            "管城已老既謝事，柔毛遂出收微勳。",
            "騷人手握奴隸管，人間自此無蕕薫。",
            "徐生晚出頗自喜，妙伎天與人皆聞。",
            "羝羊退舍栗尾避，族非東郭不肯論。",
            "往歲江南說諸葛，至今有口皆能言。",
            "眼前厚利聊取足，身後典刑寧復存。",
            "騂牲自是犁牛出，忠臣豈但孝子門。",
            "古來取士貴閥閲，未必元成俱有孫。"
        ],
        "title": "試湖陰徐道久筆",
        "id": "eb01d838-89bb-4829-aec9-44b05696fe1e"
    },
    {
        "author": "周紫芝",
        "paragraphs": [
            "當年御史凛霜風，見說金狨玉面驄。",
            "汗簡有名知不朽，皂囊無稾豈非忠。",
            "夢思故國兵猶滿，身落它鄉路更窮。",
            "只有老禪真具眼，識君應在典型中。"
        ],
        "title": "送孫秀才兼寄達道人",
        "id": "7ef566ef-e2be-4343-bad6-0a69aa913e9f"
    },
    {
        "author": "周紫芝",
        "paragraphs": [
            "放筯朝盤空，食指昨夜動。",
            "軟玉開香包，桃花點春瓮。",
            "平生江瑤柱，異名寔同用。",
            "何當登禹書，永作淮海貢。"
        ],
        "title": "鰔鮓",
        "id": "db1b5b64-94c7-4893-955a-e6cfaf1323d4"
    },
    {
        "author": "周紫芝",
        "paragraphs": [
            "近喜横戈寇，南來偃旆旌。",
            "瀕江猶樹柵，带甲謾持兵。",
            "夜柝初寒枕，春田已趣耕。",
            "使君今尚父，應便是長城。"
        ],
        "title": "淮寇及境而退喜甚成詩",
        "id": "d09cc35c-c866-429f-ad35-f00708bde44e"
    },
    {
        "author": "周紫芝",
        "paragraphs": [
            "繡谿遺跡巳茫茫，父老時能說漫郎。",
            "蒼碣尚餘唐翰墨，古祠猶是晉衣裳。",
            "旌旗還向江湖老，簷廡空悲草木長。",
            "我亦敢持寒具手，爲公來炷影前香。"
        ],
        "title": "題米元章祠堂",
        "id": "71638c66-d776-4b86-b87b-cac2d8deab44"
    },
    {
        "author": "周紫芝",
        "paragraphs": [
            "臘雪初晴梅欲花，有人聞說鬢如鴉。",
            "清詩勾引江南夢，應向今宵還到家。"
        ],
        "title": "次韻魏定甫早春題咏五首  其一",
        "id": "99bdf23c-ba58-468b-8b4c-40b3d3b287dc"
    },
    {
        "author": "周紫芝",
        "paragraphs": [
            "三十六番風未回，微紅難倩剪刀裁。",
            "魏侯句裏有春色，不打凉州花自開。"
        ],
        "title": "次韻魏定甫早春題咏五首  其二",
        "id": "b87731e6-2da3-45ad-9643-93cdf37d71b3"
    },
    {
        "author": "周紫芝",
        "paragraphs": [
            "雨後桃花可意紅，一川楊柳醉春風。",
            "舞衣歌扇重撩理，百尺朱樓烟樹中。"
        ],
        "title": "次韻魏定甫早春題咏五首  其三",
        "id": "7b941a1e-5396-44a4-a3a3-a60551d48040"
    },
    {
        "author": "周紫芝",
        "paragraphs": [
            "白頭憔悴未歸身，羞作須江入社人。",
            "自是愁多無好句，不關詩瘦與傷春。"
        ],
        "title": "次韻魏定甫早春題咏五首  其四",
        "id": "41b7c7d8-923b-4589-a625-e40bd540f446"
    },
    {
        "author": "周紫芝",
        "paragraphs": [
            "柴扉春亦借融和，客少高軒誰肯過。",
            "醉裏我應慚畢阮，詩中君合是陰何。"
        ],
        "title": "次韻魏定甫早春題咏五首  其五",
        "id": "ed21eb9a-6b8e-4c41-b273-a98615da8239"
    },
    {
        "author": "周紫芝",
        "paragraphs": [
            "玉壺花暖日烘窗，奪我寒衾曉夢長。",
            "慚愧高人方擁鼻，小爐沉水宿殘香。"
        ],
        "title": "正月十八日謁客意甚不樂已而過正師猶未起書小詩窗間而已",
        "id": "57cf3ef3-d305-4943-9e1f-1f3c9170c8d9"
    },
    {
        "author": "周紫芝",
        "paragraphs": [
            "誰言知處是閑愁，一入華胥萬事休。",
            "借得東軒還宿願，何須雲夢澤南州。"
        ],
        "title": "張老借東軒晝睡",
        "id": "12c02460-1b51-45f2-af6d-9e12d64049bf"
    },
    {
        "author": "周紫芝",
        "paragraphs": [
            "猗嗟老人，如水中槎。",
            "攜壺挈榼，泛宅浮家。",
            "飄然北來，寓此一蝸。",
            "食無畎畝，衣無桑麻。",
            "藜莧滿腹，雜以蜆蝦。",
            "以鼓我腹，妻孥笑譁。",
            "旅人之食，豈曰不腆。",
            "不足則求，我顔亦靦。",
            "乃即舍隅，蒿萊是剪。",
            "藝此春蔬，侵畦覆畹。",
            "雨葉風枝，忽其滿眼。",
            "擷之掇之，以芼以烹。",
            "聊以當肉，亦足彭亨。",
            "搖喉澤吻，茹葅啜羮。",
            "如天酥酡，飯在家僧。",
            "彼哉膏粱，孰爲重輕。",
            "安得長江，載揚我舲。",
            "買地五畝，抱甕躬耕。",
            "駕言聿歸，以畢餘生。"
        ],
        "tags": [
            "长江"
        ],
        "title": "畦蔬一首",
        "id": "816bdfa3-ea29-4c50-aa18-0b3056d8dc80"
    },
    {
        "author": "周紫芝",
        "paragraphs": [
            "天意懸知損有餘，小池分水計非疏。",
            "誰知當日蕭丞相，亦解區區說海魚。"
        ],
        "title": "解人敦武郎富君爲余言解池廣二百里其利不貲又有六小池官雖置戍以爲厲禁而民寔擅其利或悉以屬縣官則鹽不復成其事頗怪作小詩以紀之",
        "id": "e11d4b77-2998-451d-8f61-29be95a3b3c8"
    },
    {
        "author": "周紫芝",
        "paragraphs": [
            "亂離回首又春風，江上人家一半空。",
            "燕子多情依舊舞，桃花無語可憐紅。"
        ],
        "title": "春日小詩三首  其一",
        "id": "c2d06951-136b-4584-952f-642499849d04"
    },
    {
        "author": "周紫芝",
        "paragraphs": [
            "烏鳶啣紙欲成窠，寒食羈愁不奈多。",
            "夢到鹿門親上冢，花前老淚欲懸河。"
        ],
        "title": "春日小詩三首  其二",
        "id": "27fc6963-2eb7-48b9-a157-721dbd9d3b82"
    },
    {
        "author": "周紫芝",
        "paragraphs": [
            "兵戈無地可窺臨，風物依然惱客心。",
            "未有鶯時春欲盡，已無花處綠成陰。"
        ],
        "title": "春日小詩三首  其三",
        "id": "2e8d29bd-0746-40e0-b849-85f765f47ff0"
    },
    {
        "author": "周紫芝",
        "paragraphs": [
            "臺閣諸公盡要途，一麾新拜嶺南除。",
            "當時爲我歌新句，别後何人哭訃書。",
            "夢斷世間青瑣闥，醉傾天上碧琳腴。",
            "平生交舊晁張輩，餘子紛紛可作奴。"
        ],
        "title": "抄宛邱先生集見和許貴州詩因以悼之",
        "id": "7f6b1f0c-6372-4d35-ad26-b775fd5984a0"
    },
    {
        "author": "周紫芝",
        "paragraphs": [
            "漫郎與世苦不偶，俶儻如公世安有。",
            "平生學書筆似錐，晚歲得州大如斗。",
            "淮西道院長江邊，天公付與公高眠。",
            "使君閉閣作奇字，門前白浪春風顛。",
            "人言異石天所出，三十六峰如洞天。",
            "亟呼我兄更再拜，俗眼相看頗驚怪。",
            "喚錢作兄真可憐，喚石作兄無乃賢。",
            "望塵羅拜良可笑，米公拜石不同調。",
            "愚智相懸乃如此，何啻人間三十里。",
            "是非從古無公論，彼此相笑何時巳。",
            "巉巖對客初不言，堯桀紛紛渠自爾。"
        ],
        "tags": [
            "长江"
        ],
        "title": "米元章爲須江太守聞有怪石在河壖莫知其所自來人以爲異而不敢取公命移置州沼爲燕遊之玩石至而驚遽命設席拜於庭下曰吾欲見石兄二十年矣聞者以爲言坐是罷去余遊濡須而石猶在詢之邦人信然乃作此詩",
        "id": "f2122738-607e-49ab-a855-ceafa50ec396"
    },
    {
        "author": "周紫芝",
        "paragraphs": [
            "春歸那肯爲儂留，尚有三花慰客愁。",
            "十里紅樓卷珠箔，不知誰在古揚州。"
        ],
        "title": "芍藥今歲着三花",
        "id": "214be5f2-9257-4b62-ae1d-db59c0fd673d"
    },
    {
        "author": "周紫芝",
        "paragraphs": [
            "傑觀凌寒江，朱欄俯平野。",
            "羣峰江上來，屹立羅萬馬。",
            "山容多態度，顯晦入模寫。",
            "朝雲結烟鬟，翠色遠相射。",
            "夜月横脩眉，娟娟亦閑雅。",
            "天生此尤物，政復爲閑者。",
            "馮夷翻怒濤，汹汹激風榭。",
            "神女亦將雲，時從楚臺下。",
            "造物出奇傑，娛客助揮灑。",
            "時方苦積潦，百里無十舍。",
            "我雖非官曹，對酒那忍把。",
            "人生急行樂，有味如啖蔗。",
            "悲喜有乘除，歸愁耿長夜。"
        ],
        "title": "羣山臺暮雨",
        "id": "2dc65c34-17ed-4354-94f2-bb4eff0cb168"
    },
    {
        "author": "周紫芝",
        "paragraphs": [
            "三月陰晴江上天，江花落盡水平川。",
            "紅蠶老去桑垂椹，黄鳥飛來柳撲綿。",
            "千里心常懸夢裏，十分春總在愁邊。",
            "時時更謝蘇司業，乞與杖頭沽酒錢。"
        ],
        "title": "須江暮春雜題三首  其一",
        "id": "db8caac5-de03-4a30-8a8c-3e63b128b5ff"
    },
    {
        "author": "周紫芝",
        "paragraphs": [
            "須江舊事與誰論，萬古悠悠入夕曛。",
            "楚子名今推伍伯，阿瞞功獨蓋三分。",
            "空埋冶父山邊骨，已散濡須塢口軍。",
            "欲爲英雄弔遺跡，筆頭無古戰場文。"
        ],
        "title": "須江暮春雜題三首  其二",
        "id": "9a290d7e-0edd-4f9d-9fce-626b40a52669"
    },
    {
        "author": "周紫芝",
        "paragraphs": [
            "淮上風埃滿客衣，二年樓閣送斜暉。",
            "心如落絮隨風去，春與殘花作伴歸。",
            "塞外夕烽悲鼓角，江邊飛雨濕旌旗。",
            "只今便覓東皋路，巳失南山種豆期。"
        ],
        "title": "須江暮春雜題三首  其三",
        "id": "a5a574e5-609c-4a62-9d49-b5a440226a6f"
    },
    {
        "author": "周紫芝",
        "paragraphs": [
            "久作乘風去，重尋聽雨眠。",
            "更無輕絮落，又見小荷圓。",
            "芍藥何人種，茂葵一笑妍。",
            "亂離歸未得，且復此經年。"
        ],
        "title": "寓舍雜題三首  其一",
        "id": "9e238063-4f25-42a2-a6ad-1e44700796e0"
    },
    {
        "author": "周紫芝",
        "paragraphs": [
            "老去書中得，心因病後衰。",
            "栖栖身是夢，種種鬢成絲。",
            "鳥自知時節，人猶說亂離。",
            "倚樓天萬里，無地置吾錐。"
        ],
        "title": "寓舍雜題三首  其二",
        "id": "dfd3af54-b908-4481-957d-db26c8a22d37"
    },
    {
        "author": "周紫芝",
        "paragraphs": [
            "客路猶飄泊，江山未定居。",
            "賣刀安得犢，彈鋏竟無魚。",
            "一飽非難事，平生不願餘。",
            "但能休旅枕，便可稅征車。"
        ],
        "title": "寓舍雜題三首  其三",
        "id": "84b5c1c2-c4d5-40da-91a3-7f0db1ad6476"
    },
    {
        "author": "周紫芝",
        "paragraphs": [
            "重廊陰陰與天隔，下有井泉餘百尺。",
            "乍垂修綆已復寒，深注花甆不勝白。",
            "山城夏旱百井眢，盥濯從誰問涓滴。",
            "暮年來此看老黥，日倚銀床卷深碧。",
            "炎官火傘空自張，玉川清風已生腋。",
            "翰林醉熟呼不醒，宮中誰賦花娉婷。",
            "中人傳詔玉起立，井花吹面詩還成。",
            "詩成白雪真同調，咫尺回姿妃子笑。",
            "此郎自是醉謫仙，肯作官家詩待詔。",
            "北窗老子貪晝眠，蓬頭突鬢良可憐。",
            "但將飽睡答長健，安得新詩追昔年。",
            "我生無譽亦無毁，老去功名薄如紙。",
            "日向山堂洗睡容，空費君家一壺水。"
        ],
        "title": "客舍有井極深而寒今歲大暑日汲以供盥濯喜甚賦此",
        "id": "e6d346c0-de18-4e65-894f-3f64ed1bf771"
    },
    {
        "author": "周紫芝",
        "paragraphs": [
            "無人與作繡川遊，共看荷花一雨秋。",
            "乞得道人三昧句，破除千斛庾郎愁。"
        ],
        "title": "六月十二日過笑庵道人頗出近詩二首  其一",
        "id": "4790c5e9-c205-4ab0-9221-a7600d69ffcf"
    },
    {
        "author": "周紫芝",
        "paragraphs": [
            "來尋午枕林間夢，分得羲皇窗底風。",
            "且與笑庵同一笑，不知家在大江東。"
        ],
        "title": "六月十二日過笑庵道人頗出近詩二首  其二",
        "id": "1d077c1c-6ed1-4e6d-87c2-c3c3d876ae9f"
    },
    {
        "author": "周紫芝",
        "paragraphs": [
            "莫把須江作浪遊，笑庵如水氣如秋。",
            "但知有道能忘我，便恐無天可寄愁。"
        ],
        "title": "笑庵兩和前韻復作二絕  其一",
        "id": "ba88db8b-20b3-4f54-bfd9-8d9798ce7563"
    },
    {
        "author": "周紫芝",
        "paragraphs": [
            "新詩時出笑談中，清似松江夜雨風。",
            "邂逅碧雲來入句，老夫真欲愧遼東。"
        ],
        "title": "笑庵兩和前韻復作二絕  其二",
        "id": "e50a0b1c-e616-45cd-b887-2811138e146c"
    },
    {
        "author": "周紫芝",
        "paragraphs": [
            "江南地暖不藏雪，六月無冰破煩熱。",
            "俱在炎官火傘中，暍死行人不堪說。",
            "今年渡江當入淮，淮人蔭子恰復開。",
            "眼明一見玉壺面，仿彿肺腑無塵埃。",
            "使君忽遣鈴下走，金盆分似來鈴齋。",
            "方圭圓璧不可數，玉峰中立高崔嵬。",
            "蔗漿退舍不入口，井花避席當停盃。",
            "我生坐甑安得此，借以清風亦聊爾。",
            "明年公復侍甘泉，御府分光照窗几。",
            "却憶敲冰餉野人，回望江城在千里。"
        ],
        "title": "徐使君送冰",
        "id": "9d06e3e7-a3e8-4d29-84d5-c1753f9559f9"
    },
    {
        "author": "周紫芝",
        "paragraphs": [
            "寂寂疏窗秋更催，班班菊蘂爲誰開。",
            "山曾有約終相負，鳥解嘲人怪復來。",
            "閱世了知心是夢，倒床須放鼻如雷。",
            "又從白足西庵老，共試齋餘雙井杯。"
        ],
        "title": "寓秀師房",
        "id": "9bcb661d-ca16-4e94-94fc-89d1ab359e07"
    },
    {
        "author": "周紫芝",
        "paragraphs": [
            "龍脚蜿蜒苦未收，亂雲攜雨過西州。",
            "倚欄斜日到烟樹，回首數星横夕樓。",
            "樂歲豈關羈客事，好風聊爲老人留。",
            "今宵枕簟凉如水，又向華胥作爛遊。"
        ],
        "title": "雨過凉甚",
        "id": "056dff5e-07e8-45ad-9727-1e4f5784ce33"
    },
    {
        "author": "周紫芝",
        "paragraphs": [
            "宿雲忽解駁，曉色明朝暾。",
            "高秋寓遠目，萬象秋毫分。",
            "羣峰雜遝來，突騎從横奔。",
            "驊騮獨驤首，迥出凢馬羣。",
            "嵩高實維嶽，羅列如兒孫。",
            "玉京與金闕，亭亭在雲巒。",
            "羣仙驂蒼虬，冠珮朝至尊。",
            "往者風露夕，妙奏聞清圓。",
            "名理以絃歌，異事父老傳。",
            "丹成已仙去，流脈在山根。",
            "至今茲山下，幽泉湛餘温。",
            "安得從浴沂，聊以濯我冠。",
            "一沐去塵土，再沐生羽翰。",
            "朝遊參安期，暮躅追羡門。",
            "振足八荒外，垂手青雲端。"
        ],
        "title": "望黄山",
        "id": "263d10f6-a214-4b37-8b5e-474fa4dc042e"
    },
    {
        "author": "周紫芝",
        "paragraphs": [
            "平生鄭康成，不種花嬋娟。",
            "但聞書带草，羅生滿堂前。",
            "佳菊苦解事，殷勤爲公妍。",
            "紅油護霜日，一笑真嫣然。",
            "秋風轉寒枝，束素爭回旋。",
            "團欒立芳砌，皎若璧月圓。",
            "使君頗牧手，年來出臨邊。",
            "燕衎自折衝，賓從時招延。",
            "苦愛白玉姿，臨風嗅芳鮮。",
            "揚州東閣梅，自此復誰憐。",
            "安得白雲詞，寫入朱絲絃。",
            "淵明眼獨醒，載酒知誰先。",
            "騷人茹精蘂，世塵聊自蠲。",
            "幽姿倏已空，二士窮益堅。",
            "人生五馬貴，行樂須何年。",
            "絕勝杜陵老，江花惱成顛。",
            "才名與富貴，似公真兩全。",
            "新詩如脫彈，一出萬口傳。",
            "鋒車行復來，琬琰殊未鐫。",
            "且當對香雪，燕寢凝沉箋。"
        ],
        "title": "次韻鄭使君白菊",
        "id": "a641da4c-ba3d-4395-b8e2-0185addb20f3"
    },
    {
        "author": "周紫芝",
        "paragraphs": [
            "西風滿眼莫登樓，回望鄉關去末由。",
            "晚色不催金絡馬，夜燈空夢玉搔頭。",
            "梁王行識相如賦，楚國方悲宋玉秋。",
            "萬里長途知不晚，一杯聊爲老人留。"
        ],
        "title": "次韻遠猷旅夕二首  其一",
        "id": "9b8b60f8-3f4c-4dc1-99ea-5182b2fe76fd"
    },
    {
        "author": "周紫芝",
        "paragraphs": [
            "久占無何作醉鄉，人間萬事只逢場。",
            "潘郎已老謾華髪，夢得多情還斷腸。",
            "政恐新愁無處着，不知清夜爲誰長。",
            "煩君試草思歸曲，付與蛾眉小抑揚。"
        ],
        "title": "次韻遠猷旅夕二首  其二",
        "id": "debca870-20ef-4404-9aeb-008b84b2358d"
    },
    {
        "author": "周紫芝",
        "paragraphs": [
            "龍眠筆意天與妙，尺素幻出雙驊騮。",
            "一馬不動尾，四蹄踣鐵邊風秋。",
            "一馬爭前趨，平坡欲下方回頭。",
            "兩馬交頸萬里愁，龍媒未免羈長秋。",
            "風鬃霧鬛不受囚，錦韀坐遣駑駘羞。",
            "將軍六郡良家子，卷送歸君深有意。",
            "蹶如歷塊一過都，使恐談笑無狂胡。",
            "人間豈有渥洼足，不與天驥爭長途。",
            "草黄沙晚天欲黑，縱有權奇少人識。",
            "眼中千里不易得，時危願爾一努力。"
        ],
        "title": "王將軍以李伯時二馬遺張天民",
        "id": "745ad7fc-b6c8-4fe3-9673-1c61ff02e62d"
    },
    {
        "author": "周紫芝",
        "paragraphs": [
            "須江樓上倚秋風，草樹荒凉故壘空。",
            "吹盡角聲人不見，畫橋和雨繫艨艟。"
        ],
        "title": "須江雨中",
        "id": "90a7538f-1e23-409d-904b-044cc5d14285"
    },
    {
        "author": "周紫芝",
        "paragraphs": [
            "潘郎尉居巢，月止萬錢俸。",
            "遙憐寒孟郊，午食勤夜誦。",
            "空庖無雞豚，敢設亞父供。",
            "如何得伊尼，割鮮勤遠送。",
            "老夫極驚喜，兒曹亦嘲諷。",
            "憫我太常齋，此意君良重。",
            "饑腸罄一飽，狀若蹲鴟凍。",
            "茅簷坐局促，山禽聽曉哢。",
            "安得隨少年，短衣飛挽鞚。",
            "燒野得驚麋，即之那忍縱。",
            "呦呦寒聲微，麌麌一矢中。",
            "聊復從左盂，獵我江南夢。"
        ],
        "title": "擇之得鹿割鮮見餉以詩爲謝",
        "id": "e66e59f9-88d5-4610-9c1c-ef91d784b0f1"
    },
    {
        "author": "周紫芝",
        "paragraphs": [
            "雨細方淋露，雲疏欲護霜。",
            "老情常落莫，秋物半青黄。",
            "榆塞弓窺月，天田馬犯疆。",
            "防城江上急，時節近重陽。"
        ],
        "title": "秋意三首  其一",
        "id": "bceb36c9-5156-4958-940a-fa73ae5ac9ad"
    },
    {
        "author": "周紫芝",
        "paragraphs": [
            "老去何曾健，秋來白髪新。",
            "萬方多難日，四海獨愁人。",
            "論愧傾三耳，年今已六身。",
            "太平猶眼見，知復幾青春。"
        ],
        "title": "秋意三首  其二",
        "id": "9ab42f9c-4046-4345-bedd-b4237c19de66"
    },
    {
        "author": "周紫芝",
        "paragraphs": [
            "病骨駸駸老，清愁日日深。",
            "寒添青士節，霜與木奴金。",
            "跡共雲無定，愁隨月滿林。",
            "幽蟲泣床下，可是不知心。"
        ],
        "title": "秋意三首  其三",
        "id": "a9c6ffc3-5bc7-4447-99a8-ff1d9853d544"
    },
    {
        "author": "周紫芝",
        "paragraphs": [
            "多事馮公子，含情不奈秋。",
            "東池寄飄泊，畫舫信夷猶。",
            "烽尚連三月，詩應擬四愁。",
            "且須傾酒椀，未可喚歸舟。"
        ],
        "title": "次韻遠猷東池晚思",
        "id": "5c75b28c-5666-4897-b56b-87af9831c2be"
    },
    {
        "author": "周紫芝",
        "paragraphs": [
            "秋來烹鯉得明珠，頗勝當年獲異書。",
            "里社相從真是伴，江湖作計未全疏。",
            "愁須强把樽中蟻，老亦寧思組上魚。",
            "回望花姑溪北墅，可能無路到華胥。"
        ],
        "title": "次韻元素見寄二首  其一",
        "id": "e2dcc591-c88a-4586-b866-18f529b7f256"
    },
    {
        "author": "周紫芝",
        "paragraphs": [
            "人間何處不蘧廬，匹馬來遊偶束書。",
            "晚歲光陰頻入夢，雁來消息莫相疏。",
            "淮南乘興非關米，筯下烹鮮喜有魚。",
            "避地偷生落閑處，功名無復似包胥。"
        ],
        "title": "次韻元素見寄二首  其二",
        "id": "c09585b8-2c3e-4819-9c0f-143a644d5f10"
    },
    {
        "author": "周紫芝",
        "paragraphs": [
            "詩如摩詰自名家，未數劉顛賦雪車。",
            "問字誰攜子雲酒，敲門擬送玉川茶。",
            "回頭拾得風前句，掃地先除眼界花。",
            "老去無緣渾似夢，相隨真欲問毗邪。"
        ],
        "title": "次韻王彦猷參謀避胡山中寄茶字韻詩卷二首  其一",
        "id": "9e9b76f2-1445-4ed1-a669-a64dc3366ecb"
    },
    {
        "author": "周紫芝",
        "paragraphs": [
            "扁舟流浪作浮家，病齒凋零脫左車。",
            "千里歸心秋後燕，一年春事雨前茶。",
            "它時我自開三徑，此去君當判六花。",
            "相見已還平日願，豚蹄何用祝汙邪。"
        ],
        "title": "次韻王彦猷參謀避胡山中寄茶字韻詩卷二首  其二",
        "id": "1cec5156-e56b-4d0b-9047-5d37133cb866"
    },
    {
        "author": "周紫芝",
        "paragraphs": [
            "羈客三年別，風裘九月寒。",
            "暮鴉啼日落，紅葉墜霜乾。",
            "地接淮山遠，天浮楚服寛。",
            "須江無父老，舊事說曹瞞。"
        ],
        "title": "繡溪秋晚二首  其一",
        "id": "fa11e97f-f601-43e7-9cf5-f5b64a0e8851"
    },
    {
        "author": "周紫芝",
        "paragraphs": [
            "不作黄花夢，空悲紫塞秋。",
            "淚懸江上點，心結雨邊愁。",
            "久客猶千里，殘年念一邱。",
            "倚欄多少恨，暝色滿江樓。"
        ],
        "title": "繡溪秋晚二首  其二",
        "id": "36108e0a-6ae7-4384-a217-192c8bd0cc34"
    },
    {
        "author": "周紫芝",
        "paragraphs": [
            "斜照孤村一水閑，維舟盡日柳陰間。",
            "此生已作淮西夢，更看江南隔岸山。"
        ],
        "title": "歷陽道中二絕  其一",
        "id": "b2b6d5d4-0dbc-4c55-8a5c-ee79607c4f21"
    },
    {
        "author": "周紫芝",
        "paragraphs": [
            "江邊孤壘古濡須，憔悴斯民百戰餘。",
            "賴有豐年慰羈客，軟炊雲子薦鱸魚。"
        ],
        "title": "歷陽道中二絕  其二",
        "id": "a89c412b-2163-4efb-8001-fb4322114339"
    },
    {
        "author": "周紫芝",
        "paragraphs": [
            "落葉江頭楓樹枝，秋風又入去年衣。",
            "淮南米賤聊乘興，笠澤魚肥却念歸。",
            "老境但知隨物化，幽期常恐與心違。",
            "羣山堂下山干點，不見祠雲作雨飛。"
        ],
        "title": "將别須江作",
        "id": "63b9726c-d897-4c52-a364-f90937a83ec4"
    },
    {
        "author": "周紫芝",
        "paragraphs": [
            "西風斜日可憐秋，已作重陽更上樓。",
            "門外白衣來獨晚，坐中司馬醉應休。",
            "茱茰香在人何處，黄菊花開淚欲流。",
            "山意娛人不勝好，苦無佳句若爲酬。"
        ],
        "title": "九日郡樓獨坐",
        "id": "be0ec6be-0b88-49f2-8dfb-cdcead3e2c99"
    },
    {
        "author": "周紫芝",
        "paragraphs": [
            "短日收殘雨，西風送夕陽。",
            "時光雙去鳥，世事一炊粱。",
            "卷箔山堆案，翻書月滿囊。",
            "諸君方給札，不擬獻長楊。"
        ],
        "title": "過雨二首  其一",
        "id": "c16c36e4-9203-4e25-be0b-6d7c0fd7da02"
    },
    {
        "author": "周紫芝",
        "paragraphs": [
            "自落山邊日，孤飛雨後雲。",
            "樹將風報客，天遣月爭曛。",
            "詩苦窮堪忍，胡强老怕聞。",
            "殘更隨夢盡，長日與愁分。"
        ],
        "title": "過雨二首  其二",
        "id": "57fe5fdc-4044-40b7-b1fc-470e0a963836"
    },
    {
        "author": "周紫芝",
        "paragraphs": [
            "聞說尋山屐，閑穿近郭村。",
            "眼明山淨綠，心愛水清喧。",
            "幽事付餘日，狂歌終放言。",
            "地經殊代遠，名爲老僧存。",
            "境勝醒朝梵，蔬甘飽夕飱。",
            "僧應只靈運，客或是文園。",
            "覓句聞吳詠，投文弔楚魂。",
            "夢時驚遠籟，背喜曝微暾。",
            "歷井窺雲窟，窮山繞石根。",
            "蹇驢當復跨，促席未容温。",
            "兒輩休嗤點，吾曹自引援。",
            "濁醪聊共把，蠧簡付重論。",
            "歸和山中句，挑燈老眼昏。"
        ],
        "title": "次韻黄子才野步飯懷禪師道場",
        "id": "7961989e-bd8a-4ddb-b793-fb8e3c57b948"
    },
    {
        "author": "周紫芝",
        "paragraphs": [
            "昨宵明月共千里，今夕極天無一雲。",
            "不知誰令太虚空，着此皎皎白玉盆。",
            "長空與月慰愁眼，良夜得酒含微醺。",
            "天公有約不可負，急蕩兩槳凌江濆。",
            "更攜江上滿船月，來打寺下三更門。",
            "脩廊夜寂風葉亂，古佛不語殘膏存。",
            "老禪今夕但拍手，狂客數輩空餘樽。",
            "高談劇語天亦怒，白璧故遣雲相吞。",
            "人言禍福真倚伏，歡常有餘飲不足。",
            "篙師促客歸去來，夜半風顛浪如屋。"
        ],
        "title": "十六夜月色甚明與客棹舟至普寧寺",
        "id": "0a190309-82f3-4009-b473-82fb0cb18724"
    },
    {
        "author": "周紫芝",
        "paragraphs": [
            "郭索何人捕草泥，朝盤新見玉團臍。",
            "却思烟雨江南夜，紅火青蓑入稻畦。"
        ],
        "title": "朝盤二首  其一",
        "id": "7e5ef712-485f-495f-8c7e-2ce0835550b6"
    },
    {
        "author": "周紫芝",
        "paragraphs": [
            "江近秋深足鱠材，半青橙子带香開。",
            "黄金鱗鬛丹砂尾，落紙看成白雪堆。"
        ],
        "title": "朝盤二首  其二",
        "id": "c340ebc1-a433-4cea-9e95-665d3c2a5017"
    },
    {
        "author": "周紫芝",
        "paragraphs": [
            "秋風吹孤鴻，浩蕩去鄉國。",
            "心悲淮山秋，家近楚江側。",
            "囊無狐白裘，奈此風雨夕。",
            "經營尺寸地，便可寄幽寂。",
            "磚爐規舊製，蒲團買新織。",
            "雖無琢獸紅，可醉珠履客。",
            "會當與狸奴，曲肱分坐席。",
            "急雪度寒飇，夜窗鳴淅瀝。",
            "詩成几醉夢，殘缸耿虚壁。",
            "何必遊八關，吾手自可炙。"
        ],
        "title": "磚爐",
        "id": "ff4d9b53-5621-4534-9121-8c24c08ffd3b"
    },
    {
        "author": "周紫芝",
        "paragraphs": [
            "黑風夜度鶖鶬高，黄狐出窟山鬼號。",
            "江空人靜雪飛急，城頭擊柝催鳴刁。",
            "老翁愁寒小兒哭，薪如黄金米如玉。",
            "將軍半醉獵城南，鐵馬敲冰響山谷。"
        ],
        "title": "山鬼行",
        "id": "12300f4f-11f8-42f5-958e-2380b5b6afa3"
    },
    {
        "author": "周紫芝",
        "paragraphs": [
            "準擬重陽共一杯，幅巾臨水復登臺。",
            "飛花撲面君相送，落葉滿山人未回。",
            "故國只憑幽夢到，斷腸頻寄尺書來。",
            "此生終向江湖老，黄菊紅茰笑謾催。"
        ],
        "title": "次韻明叔九日見懷",
        "id": "f5ddbc13-df39-4653-b67a-cd6008a83e71"
    },
    {
        "author": "周紫芝",
        "paragraphs": [
            "雲静天無滓，霜晴日乍暄。",
            "風平初放纜，江穩自流船。",
            "賈客眠吹笛，篙工坐意錢。",
            "吾行聊爾爾，百丈莫頻牽。"
        ],
        "title": "十月十九日江晴放舟",
        "id": "3540a198-7264-4609-ab49-07b978b8a00b"
    },
    {
        "author": "周紫芝",
        "paragraphs": [
            "淮山落莫水蒼茫，雪在梅梢冷欲僵。",
            "要與玉奴蘇凍骨，不知誰有反魂香。"
        ],
        "title": "雪後殊未有梅頗懷故山二首  其一",
        "id": "2fdf6d7c-078f-4973-81dc-9c8fbca7e945"
    },
    {
        "author": "周紫芝",
        "paragraphs": [
            "真色生香無世塵，參横猶記夢回人。",
            "風前懊惱梅花使，不寄江南一點春。"
        ],
        "title": "雪後殊未有梅頗懷故山二首  其二",
        "id": "07e086fe-8619-4769-8eb9-b35e30b38fcf"
    },
    {
        "author": "周紫芝",
        "paragraphs": [
            "六郡良家家好武，相試翹關來征虜。",
            "夜從惡少數十輩，醉上南山縛驍虎。",
            "短衣匹馬不挽强，虎而有翼誰敢當。",
            "旁觀睥睨方縮手，一臠割鮮君巳嘗。",
            "平生飲血如甘露，羞作車中三日婦。",
            "但當一飽不搖喉，誰說萬錢難下箸。",
            "寝皮食肉君勿嗔，虎爲人害當復去。",
            "可笑長楊射獵兒，日暮歸來數狐兔。"
        ],
        "title": "王靜翁言客有賦食虎肉詩者詞甚壯要余同作",
        "id": "6beb5f96-05a9-40e3-bea8-952ce4cba823"
    },
    {
        "author": "周紫芝",
        "paragraphs": [
            "黄郎本天才，驥足尚少屈。",
            "平生嗜烟霞，投老成痼疾。",
            "乞食方叩門，攜幼未入室。",
            "何爲作斯遊，瘦馬醉自兀。",
            "朝饑乃見驅，妙思何由逸。",
            "誦君思歸吟，感我羈旅日。",
            "道塗頗風埃，歲月苦飄忽。",
            "尚須營一飽，不愁屈兩膝。",
            "可憐蓬閣姿，未珥螭頭筆。",
            "丞哉苦風流，威令寛且栗。",
            "懸知千里駒，肯爲牢之出。",
            "胡爲倚寒窗，清夢恍若失。",
            "但愁一線紅，又過白駒隙。",
            "婦眉誰與畫，旅髪歸亦櫛。",
            "吚嚶兒女歡，餘事聽造物。"
        ],
        "title": "次韻黄子才冬至日醉臥王丞家夢還家如平時",
        "id": "e0e9891c-a4a8-4fa9-95e6-6fa089b575c6"
    },
    {
        "author": "周紫芝",
        "paragraphs": [
            "自昔人高馬服名，胸中有策似金城。",
            "玉階方寸何由借，榆塞風塵幾日清。",
            "萬里有家無夢到，一樽和淚與誰傾。",
            "竹西回首揚州路，腸斷故園春草生。"
        ],
        "title": "次韻趙茂卿書事",
        "id": "c06b9dbb-f346-440a-9ffa-b90a66e63b2d"
    },
    {
        "author": "周紫芝",
        "paragraphs": [
            "人生殊用舍，初不繫失得。",
            "念君垂天鵬，未作六月息。",
            "佳人絕代姿，蛾眉本傾國。",
            "人皆倚市門，孰乃有國色。",
            "風雲倘復遇，富貴或見逼。",
            "一朝得天驥，遂可空冀北。",
            "况今登俊良，百吏歸黜陟。",
            "洗眼看横飛，故山勿輕憶。"
        ],
        "title": "王彦猷用色字韻見貽和答",
        "id": "625cdd94-8ec0-4a68-ac02-282738013582"
    },
    {
        "author": "周紫芝",
        "paragraphs": [
            "楚俗樂戰鬬，征誅專莫敖。",
            "蛇豕肆吞噬，一舉夷蒲騷。",
            "小器良易盈，舉趾凌雲霄。",
            "輕敵取敗衂，縊死由矜驕。",
            "淺識恥鄧曼，安在誇雄豪。",
            "至今冶父山，遺跡真寥寥。",
            "何年化龍宮，金碧爭岧嶤。",
            "耽耽羣於菟，跪伏尾自搖。",
            "乃知道力妙，智數何能高。",
            "曩者羅與楚，蟻忿較一朝。",
            "慈哀洗萬劫，自足消兵刀。",
            "道人結界地，遠引離喧囂。",
            "欲禮大士塔，恨無野僧包。",
            "臨風一悵望，短髪空爬搔。"
        ],
        "title": "冶父寺",
        "id": "f2f717c4-fc8d-4535-9b73-e8c217b8c092"
    },
    {
        "author": "周紫芝",
        "paragraphs": [
            "臘月邊城風雨沙，带香誰剪蠟梅花。",
            "寒燈枉作江南夢，春在牆東主簿家。"
        ],
        "title": "賈主簿家蠟梅",
        "id": "d1897be0-63e3-4f85-978e-aa7921c868b0"
    },
    {
        "author": "周紫芝",
        "paragraphs": [
            "思家一日似三秋，病眼凄然怯上樓。",
            "十幅風蒲催我去，數枝烟竹爲君留。",
            "還將曉枕燈前句，分作孤蓬雨後愁。",
            "便合北來尋老伴，人間何處有湯休。"
        ],
        "title": "僕將南歸笑庵以詩見留次韻",
        "id": "a62d702a-18e3-4fb9-8f18-e851c8bbd070"
    },
    {
        "author": "周紫芝",
        "paragraphs": [
            "掛席下晴江，歸從我北窗。",
            "年今真晼晚，事亦付奇厖。",
            "酒可澆腸飲，胡誰緩頰降。",
            "買田如有路，誓欲老吾邦。"
        ],
        "title": "掛席",
        "id": "2ecd7556-4498-4340-aead-2f57775093ed"
    },
    {
        "author": "周紫芝",
        "paragraphs": [
            "一自胡塵起，飄零十載過。",
            "危情窘荆棘，老眼暗干戈。",
            "草草真聊爾，栖栖可奈何。",
            "功名麟閣晚，興在鹿門多。",
            "避地依淮浦，傷心聽楚歌。",
            "邊烽明夕嶠，戍鼓擊寒波。",
            "江控曹公塢，山連冶父坡。",
            "憑高懷更遠，弔古事應訛。",
            "久客横歸棹，長年着短蓑。",
            "風高飽帆腹，潮稳轉山阿。",
            "漸喜鄉音似，還成醉臉酡。",
            "凄凉想茅屋，留滯厭江沱。",
            "井邑疏星火，津亭長薜蘿。",
            "連檣自來往，壞壁本嵳峨。",
            "蜂目今何在，黄鬚跡巳磨。",
            "餘生能幾屐，急景付飛梭。",
            "歲熟如堪隱，詩成可自哦。",
            "平生南畝願，無地與婆娑。"
        ],
        "title": "歸自須江泊舟于湖舟中書事",
        "id": "ccc90507-d230-4c65-9d2d-0b8e7b1ce5ce"
    },
    {
        "author": "周紫芝",
        "paragraphs": [
            "我卜我居，於城之隅。",
            "繚以羣山，带以清渠。",
            "日出扶桑，月翳金樞。",
            "朝雲夕烟，變滅卷舒。",
            "喬木豐草，蔚其周廬。",
            "羣書在床，濁酒在壺。",
            "蹣跚簪裾，亦復晏如。",
            "淮水之遊，誰脂我車。",
            "逮其歸而，四壁其徒。",
            "柔柯既剪，稚竹日疏。",
            "山爲改容，木爲槁枯。",
            "吾亦浩然，言念歸與。",
            "今我來思，爲之躊躇。",
            "扊扅在門，鞿靮在塗。",
            "駕言曷歸，杜門寔娛。",
            "寒止皸瘃，饑止瘠臞。",
            "人誰不死，焉識其餘。"
        ],
        "title": "復故廬一首",
        "id": "5fec8e81-4f3a-4d0c-8382-aca0ce82c60d"
    },
    {
        "author": "周紫芝",
        "paragraphs": [
            "文脊坊邊雪作堆，報恩溪上凍全開。",
            "一天雲葉卷風去，四面玉峰攢馬來。"
        ],
        "title": "雪後留報恩方丈三絕  其一",
        "id": "b595335f-e2d3-4393-a84b-4920b712dbca"
    },
    {
        "author": "周紫芝",
        "paragraphs": [
            "澆睡莫教茶乳薄，留香不放畫簾開。",
            "道人知我無餘事，特爲尋詩借榻來。"
        ],
        "title": "雪後留報恩方丈三絕  其二",
        "id": "3423f542-7b22-42e5-9778-d70d9493d497"
    },
    {
        "author": "周紫芝",
        "paragraphs": [
            "老禪心地已如灰，愁眼能令一笑開。",
            "落日無情且歸去，梅花若在却須來。"
        ],
        "title": "雪後留報恩方丈三絕  其三",
        "id": "cb4ea21e-1491-4eee-877d-2fecb95b49f3"
    },
    {
        "author": "周紫芝",
        "paragraphs": [
            "花似當時傅粉郎，不須湯餅試新粧。",
            "固知桃李無國色，猶恐蘭蓀是俗香。",
            "人在匡廬新結社，詩傳淮楚夢還鄉。",
            "波沉不見香羅襪，空向牛腰得夜光。"
        ],
        "tags": [
            "庐山"
        ],
        "title": "張元明羅仲共賦郡池白蓮僕時在淮西十二月中休方德脩始出巨軸追和",
        "id": "ffa2c147-1b38-42cc-8c8b-ab52c68373d2"
    },
    {
        "author": "周紫芝",
        "paragraphs": [
            "并門當日倚長城，笑遣妖兇卷旆旌。",
            "江上長鯨知巳滅，草中封豕不勞平。",
            "十年當念瘡痍苦，此日寧論戰伐名。",
            "虎帳夜談資婉畫，爲言奇策是休兵。"
        ],
        "title": "送舜卿遊建昌",
        "id": "53dc09b4-1117-4df5-8a0c-ca005475f660"
    },
    {
        "author": "周紫芝",
        "paragraphs": [
            "北來驍虜盡成禽，九廟行聞奏凱音。",
            "從此燕齊如振槁，將軍勳業似淮陰。"
        ],
        "title": "官軍屢捷淮寇漸平五首  其一",
        "id": "448eeac3-da9d-4717-96a5-fa5c94ce83c9"
    },
    {
        "author": "周紫芝",
        "paragraphs": [
            "擁道行人撥不開，檻車行看縛戎魁。",
            "羽書便恐椎門入，知是淮陰露布來。"
        ],
        "title": "官軍屢捷淮寇漸平五首  其二",
        "id": "fa2db579-fa62-45f8-bca9-b8fabde34dd7"
    },
    {
        "author": "周紫芝",
        "paragraphs": [
            "風聲鶴唳是王師，大似秦苻欲破時。",
            "黄屋乍聞天一笑，此歡應有近臣知。"
        ],
        "title": "官軍屢捷淮寇漸平五首  其三",
        "id": "bcbfd290-157d-48db-b227-614c8fdfc2d9"
    },
    {
        "author": "周紫芝",
        "paragraphs": [
            "棗熟梨黄河朔秋，頗聞箕斂不勝愁。",
            "迎師已欲攜簞食，臠炙何勞費萬牛。"
        ],
        "title": "官軍屢捷淮寇漸平五首  其四",
        "id": "dcf0b23e-d5a9-4dc7-90fb-18a635f9bc7b"
    },
    {
        "author": "周紫芝",
        "paragraphs": [
            "新得降番壤地開，玉觴爭奉萬年杯。",
            "明年御棗紅千顆，又見青徐入貢來。"
        ],
        "title": "官軍屢捷淮寇漸平五首  其五",
        "id": "7f8a5da0-901f-4ebd-9100-7592e4f33b06"
    },
    {
        "author": "周紫芝",
        "paragraphs": [
            "未獻椒花頌，先頒鳳曆春。",
            "亞釵雙燕小，垂鬢綵幡勻。",
            "兵已知胡遠，歡應與歲新。",
            "遙聞漢天子，喜色動中宸。"
        ],
        "title": "立春日聞捷",
        "id": "2029a562-4285-46aa-9bb7-dc55204fbb89"
    },
    {
        "author": "周紫芝",
        "paragraphs": [
            "古來畫馬知幾人，當時只數曹將軍。",
            "龍媒貎得照夜白，七十萬匹空雲屯。",
            "但令韓幹作弟子，未許韋偃窺藩垣。",
            "風流掃地五百載，始得龍眠空馬羣。",
            "龍眠自是天下士，胸中元有真騏驎。",
            "寧王玉面久不見，風騣霧鬛驚猶存。",
            "四蹄翻風不受縶，意在萬里絕馳奔。",
            "安能局促鹽車下，更與蹇驢分短轅。",
            "先生既老誰入室，後來只數城南孫。",
            "孫郎繼死骨又朽，人間此馬如浮雲。",
            "勸君掩卷勿浪出，世無九方誰與論。"
        ],
        "title": "題李彦恢家龍眠七馬圖",
        "id": "8fcdfea9-3522-49f8-b680-a2320c303f6c"
    },
    {
        "author": "周紫芝",
        "paragraphs": [
            "伏波南來自交趾，可笑汗牛推薏苡。",
            "人言包裹足珠犀，誰識閑身謝簪履。",
            "如何當年元相國，胸中飽飲貪泉水。",
            "胡椒八百亦安用，坐此殺生真可鄙。",
            "龍眠主簿亦兒嬉，銀鈎蠆尾搜遺奇。",
            "三年獨有一錢在，歸來清節人皆知。",
            "囊空安得紫絲帳，車重只餘黄絹碑。",
            "自言所至輒寓目，窮搜屋壁翻階墀。",
            "不嫌尤物觸時禁，恍然入手心驚疑。",
            "君不見嶧山篆刻焚野火，磨崖萬仞高崔嵬。",
            "何如四石横棐几，左提右挈行相隨。"
        ],
        "title": "題彦恢家仇池四石刻",
        "id": "93adb0b2-643b-43b7-b656-f302a4dfe7da"
    },
    {
        "author": "周紫芝",
        "paragraphs": [
            "伴師同拄一枝藤，野岸凌兢踏斷冰。",
            "老去莫辜元夜眼，試憑江閣看漁燈。"
        ],
        "title": "正月十五日同圓明老師渡谿西雨作不可回三絕  其一",
        "id": "1e3241b8-75fe-4bdf-98ec-28dd3f34d7ad"
    },
    {
        "author": "周紫芝",
        "paragraphs": [
            "舊時好客孔文舉，無事長隨支道林。",
            "燈夜羞歸對妻子，傳柑知我已無心。"
        ],
        "title": "正月十五日同圓明老師渡谿西雨作不可回三絕  其二",
        "id": "eb9e54b6-d767-4656-ac9a-7eaab77decd6"
    },
    {
        "author": "周紫芝",
        "paragraphs": [
            "一别風塵客恨長，鳯城燈燭記微茫。",
            "人生相見知何定，夜雨重來此對床。"
        ],
        "title": "正月十五日同圓明老師渡谿西雨作不可回三絕  其三",
        "id": "09c8c618-a748-44a9-92cf-16bbdd7a941c"
    },
    {
        "author": "周紫芝",
        "paragraphs": [
            "平生作劇謾逢場，枘鑿由來苦未當。",
            "笑我彈冠方適越，看誰紉佩獨沉湘。",
            "捧心政恐元非病，怒臂前知不自量。",
            "它日小松山下路，合分風月與徜徉。"
        ],
        "title": "次韻和答圓明老師二首  其一",
        "id": "c579f23d-65f4-48e0-ba3f-c16e45a47606"
    },
    {
        "author": "周紫芝",
        "paragraphs": [
            "回首雲庵日又低，孤帆欲渡晚風吹。",
            "桃花水暖拍隄去，蓮葉舟輕隨棹移。",
            "老罷轉知身是夢，愁來只有鬢成絲。",
            "人間無地安雙足，萬事從頭愧老師。"
        ],
        "title": "次韻和答圓明老師二首  其二",
        "id": "e5a9e209-12ac-4102-afb5-3bcac2c64781"
    },
    {
        "author": "周紫芝",
        "paragraphs": [
            "一樽能此共窺臨，草色凄迷步履深。",
            "黄帽青鞋聊偃蹇，白衣蒼狗自浮沉。",
            "瓮頭酒熟須同把，窗下詩成亦共吟。",
            "待得吾廬真可愛，更須繞屋樹成陰。"
        ],
        "title": "次韻元素賦余新居",
        "id": "203f6f3d-a466-49a8-9e40-41bf6a813ec6"
    },
    {
        "author": "周紫芝",
        "paragraphs": [
            "載酒何人肯見臨，情於老伴莫嫌深。",
            "誦君詞賦疑仙去，笑我功名付陸沉。",
            "且可閉門留客飲，不知擁膝是誰吟。",
            "幅巾趁取春猶在，來聽黄鸝喚午陰。"
        ],
        "title": "元素再邀同賦",
        "id": "72e1670b-6d86-486d-af4d-fb954a81f1e0"
    },
    {
        "author": "周紫芝",
        "paragraphs": [
            "家住三峰頗下臨，畏人小築不辭深。",
            "南齊謝老樓空在，東海麻姑信已沉。",
            "恨子不當青瑣闥，伴人猶作白頭吟。",
            "我窮無物能娛客，只有蒼梧滿地陰。"
        ],
        "title": "元素再邀同賦",
        "id": "de4be53f-5022-44fb-82b6-982e9f308ff4"
    },
    {
        "author": "周紫芝",
        "paragraphs": [
            "龜城去江，邈在一隅。",
            "我家龜舫，亦足軒渠。",
            "草耕木茹，瓮牖蓬樞。",
            "有客二人，寔邀望舒。",
            "長鬚之奴，玉川之廬。",
            "何必仙去，方丈蓬壺。",
            "何必校書，起居何如。",
            "無禍爲福，徐行當車。",
            "我乎誰交，誰乎我徒。",
            "春蛙嘈雜，夏木扶疏。",
            "大盗遽起，山摧海枯。",
            "我焚其巢，將焉適歟。",
            "善刀而藏，爲之踟蹰。",
            "望我故處，宛其在塗。",
            "我友云亡，云誰與娛。",
            "願洗甲兵，肉四海臞。",
            "奠我新宅，以飽三餘。"
        ],
        "title": "望故廬一首",
        "id": "cc63fc6d-9e7b-4a88-80fe-e99e36d6cb10"
    },
    {
        "author": "周紫芝",
        "paragraphs": [
            "醉帽風前著，榴花燭下看。",
            "嫣妍爲誰好，流落未妨歡。",
            "故國應千里，歸塗夢百盤。",
            "明朝是重午，努力願加餐。"
        ],
        "title": "次韻趙戒叔燈下見榴花明日重午",
        "id": "1f31da8d-ee25-4d66-b828-931fe2d7fbd0"
    },
    {
        "author": "周紫芝",
        "paragraphs": [
            "朱閣瞰流水，曲欄横晚天。",
            "薄雲初過雨，高柳却鳴蟬。",
            "杖履且終日，風塵今幾年。",
            "莫將懐遠句，重說舊林泉。"
        ],
        "title": "次韻戒叔增明閣晚眺",
        "id": "d8e44ff3-a2a1-47e2-aee0-c9660bd1ced9"
    },
    {
        "author": "周紫芝",
        "paragraphs": [
            "昔歲金胡始南渡，官軍夜遁如脫兔。",
            "孤城何啻累卵危，賊至不殊羣蟻附。",
            "夜提王師來解圍，燕中老將如猛虎。",
            "平明横槊屬兩鞬，疋馬馳從賊營去。",
            "崢嶸但見虜可擒，倉卒不知身已仆。",
            "平生三箭得天山，白骨看成一丘土。",
            "馬前班劍不動塵，猶勝車中三日婦。"
        ],
        "title": "劉公祠",
        "id": "9adc542e-f31b-4fb6-8661-890188160657"
    },
    {
        "author": "周紫芝",
        "paragraphs": [
            "六朝固陵夷，佳士亦間出。",
            "風流數後來，諸江有人物。",
            "總持偉文采，文通頗超越。",
            "清忠若休映，對賊能抵突。",
            "定知蘇屬國，不爲延明屈。",
            "斯人黄卷中，願見未可必。",
            "誰知有來雲，遂入諸子室。",
            "相從忽三年，不見無十日。",
            "人生會相别，此别殊慘慄。",
            "相望渺江湖，時危盗如櫛。",
            "願言加餐飯，栖遲且蓬蓽。",
            "時來亦騰騫，安用苦密勿。",
            "尺素倘可通，公當念伊鬰。"
        ],
        "title": "送江子",
        "id": "563ca4e3-dd3f-476c-ac33-8512a999f107"
    },
    {
        "author": "周紫芝",
        "paragraphs": [
            "十年悲兩京，萬騎開幕府。",
            "誰知鹿門翁，遠引脫罪罟。",
            "吾衰固安用，文字考前古。",
            "尚煩金蘭交，弔此饑寒苦。",
            "龐公不可見，賤子何足取。"
        ],
        "title": "次韻聖謨見寄二首  其一",
        "id": "a5334841-8597-4c64-a154-1f41fc37a55f"
    },
    {
        "author": "周紫芝",
        "paragraphs": [
            "青衫幾痴兒，歛版上公府。",
            "固應横海鯨，不可汙池罟。",
            "高才乏近用，初不異今古。",
            "功名亦偶然，慘戚良自苦。",
            "富貴如公等，唾手自可取。"
        ],
        "title": "次韻聖謨見寄二首  其二",
        "id": "6b9a6074-2546-4ba5-ba03-196cf260b3a7"
    },
    {
        "author": "周紫芝",
        "paragraphs": [
            "上章分得鑑湖春，賀老前身恐是君。",
            "常病薫蕕難共器，豈容雞鶩可同羣。",
            "已無若若纍纍意，頗坐奇奇怪怪文。",
            "稍許白頭親杖履，少年功業付終軍。"
        ],
        "title": "次韻木南稀見贈",
        "id": "deeb9bae-5d04-4f07-98ba-2123fbfa738b"
    },
    {
        "author": "周紫芝",
        "paragraphs": [
            "山堂夜雨如決渠，黄梅半熟書生魚。",
            "樹頭朝日忽復出，聊向空階翻故書。",
            "老人耕鑿無膏腴，緗囊細字時相娛。",
            "自欣引睡得黄嬭，便恐無意呼青奴。",
            "讀書本不求甚解，姓名足記知有餘。",
            "此蟲何乃徒飽腹，死葬書葉真痴愚。",
            "不如化作石帆山下蠒，織成吳綾光滿眼。",
            "乞與袁娘作舞衣，常把花枝侍君輦。"
        ],
        "title": "蠧魚",
        "id": "508f5c56-ce8f-40b3-832e-fbfbc5464826"
    },
    {
        "author": "周紫芝",
        "paragraphs": [
            "西齋草樹頗蒙密，竹暗城頭不通日。",
            "風晴高柳恰飛綿，花盡黄蜂未成蜜。",
            "北窗也復可憐人，亂離十載空傷神。",
            "病對青山疑是夢，眼驚新綠已無春。",
            "羈懷有句喑不吐，終日無言聞鳥語。",
            "寒窗窈窕不嫌風，晚色溟濛却宜雨。",
            "穿條隔葉止復啼，白粉畫眉金作羽。",
            "應爲山翁久慣聽，聽久不知心轉苦。",
            "廟堂何日議銷兵，攜手尚堪歸樂土。",
            "還我花姑溪上椽，臥聽春禽囀桃塢。"
        ],
        "title": "西齋聞禽",
        "id": "3020fe7b-c539-4ad5-ae33-b94726283846"
    },
    {
        "author": "周紫芝",
        "paragraphs": [
            "危坐東窗日自長，幽人不出雨何妨。",
            "未論飽飯三秋樂，且說高眠一枕凉。",
            "晴後却疑猶點滴，夜深應是更淋浪。",
            "此聲有味知誰解，安得君來與對床。"
        ],
        "title": "五月二十九日對雨懷舊",
        "id": "bb0aa58f-e808-4396-a8ab-7ed23e3c6535"
    },
    {
        "author": "周紫芝",
        "paragraphs": [
            "貧共閑身味轉長，雨随農事不相妨。",
            "莫嫌旅枕喧朝夢，要與書檠作夜涼。",
            "黄犢催耕思莽蒼，短蓑垂釣念滄浪。",
            "開門更待西南月，無客來分上下床。"
        ],
        "title": "余既作前詩已而復晴客有誦余舊詩者其略云開門更待西南月無客來分上下牀聞之恍然如夢中語漫不省記爲何詩也乃和前篇以足之",
        "id": "a958dbd4-75a4-47c3-a6a1-c8cd1af543c8"
    },
    {
        "author": "周紫芝",
        "paragraphs": [
            "白晝鈎簾望處長，初於眼界了無妨。",
            "坐看雲嶺埋烟雨，聊借西軒作晚凉。",
            "卷水翔龍方矯矯，轉山飛瀑更浪浪。",
            "豐凶許事誰能問，獨對殘書月滿床。"
        ],
        "title": "後二日望東南大雨久之白龍翔於雲間掉尾而上老農云白龍見則旱祥也",
        "id": "64994ec5-7a46-4b9d-b140-fbe5bb2dfe85"
    },
    {
        "author": "周紫芝",
        "paragraphs": [
            "秋雲翳長空，微雨餞殘暑。",
            "新凉入郊墟，中田熟禾黍。",
            "秋蟲自知時，入我床下語。",
            "西風幾何時，秋意遽如許。",
            "曉色催鳴鷄，孤砧急寒杵。",
            "遊子未得歸，留滯在江浦。",
            "生理思田園，饑寒念兒女。",
            "持此兩鬢霜，世路復焉取。",
            "起視夜何其，江月方欲吐。",
            "便當隨孤鴻，雲霄肅雙羽。"
        ],
        "title": "旅夕",
        "id": "8d909175-86c8-4d75-b8c3-7c580db60cab"
    },
    {
        "author": "周紫芝",
        "paragraphs": [
            "灞陵老將身未侯，連城價重誰當酬。",
            "龍眠三歲亦何有，滿載緗囊歸汗牛。",
            "蒼珉照眼裂躉尾，尺素抹電飛驊騮。",
            "春風吹晴作妍暖，棊窗剝啄驚紋楸。",
            "慇懃喚客出奇玩，一笑終日君家留。",
            "此郎胸中有奇策，未能竟借前箸籌。",
            "波瀾收歛入詩律，報章還得明珠投。",
            "九重真龍想天驥，入木八法餘銀鈎。",
            "只今尤物不到手，空花老日生雙眸。",
            "章侯嘆息恨未見，但聽寒雀空嘲啁。",
            "平生欸乃不成曲，無聲可和綿駒謳。"
        ],
        "title": "次韻章季常見予所賦彦恢家七馬四石二詩",
        "id": "331711f5-0f79-46db-af70-42076b16f0d1"
    },
    {
        "author": "周紫芝",
        "paragraphs": [
            "人生富貴如五侯，祿豐位大功不酬。",
            "朱輪華屋令人羞，一蓑不如歸飯牛。",
            "自駕款叚馬少遊，勝驟玉腕尚書騮。",
            "少年蹭蹬在丘壑，晚歲風雨悲梧楸。",
            "江邊短艇苦喚我，此心勇往誰能留。",
            "幽期正怨齒髪悞，事定不須龜筴籌。",
            "言雖太漫君莫笑，與語俗人真暗投。",
            "香秔炊熟碧鱸美，横江已辦秋風鈎。",
            "胸中它日幾雲夢，四海不勞圍寸眸。",
            "肯聽兒女昵昵語，秋蟲悲笑徒啾啁。",
            "陽春白雪一落耳，竹枝凄怨慚蠻謳。"
        ],
        "title": "次韻季常疊前作見寄",
        "id": "12ef667e-769a-4853-bc31-efba4c6fd44b"
    },
    {
        "author": "周紫芝",
        "paragraphs": [
            "带雨山雲晚尚繁，黄流先已漲江干。",
            "海邊鷗鳥恐不下，濠上遊魚誰肯觀。",
            "錦里十家俱半壁，龍門八節定無灘。",
            "早知四載歸神禹，疏鑿誰能泄浩漫。"
        ],
        "title": "次韻馮遠猷觀水",
        "id": "4b1a031f-8237-4a98-bede-c5627f0ac591"
    },
    {
        "author": "周紫芝",
        "paragraphs": [
            "江湖流落一烏巾，同障西風滿扇塵。",
            "試爲支郎吐幽句，了知長吉是前身。",
            "欲寛江上三年夢，更碾禪房一掬春。",
            "不爲相逢苦相挽，行吟應在楚江濱。"
        ],
        "title": "次韻子雍同達書記遊安林",
        "id": "11a07dec-a931-4455-aaa4-50e2cf19237f"
    },
    {
        "author": "周紫芝",
        "paragraphs": [
            "三韓使者身堂堂，手持漢節歸明光。",
            "寶刀不受戎王燕，便面空含風露香。",
            "雙鸞織花大如月，凛凜猶餘歲寒節。",
            "莫將七寶畫團欒，乞與誰家小桃葉。"
        ],
        "title": "遠猷家高麗松扇",
        "id": "78fb8e77-2c5c-4820-bc1c-d2a15db3ba63"
    },
    {
        "author": "周紫芝",
        "paragraphs": [
            "昨日晴天花滿樹，今日風前已飛絮。",
            "閑花可是天與紅，着意東風吹不去。",
            "偶然乘此花樹空，遂擥春暉學飛翥。",
            "人間此鳥久不出，擬欲高翔入鵷鷺。",
            "凌傲風光不自羞，狼藉空庭復誰覷。",
            "自應斂衽避芳塵，一笑非關迫遲暮。",
            "可憐開謝百日中，浪遣花神費調護。",
            "嶺梅何事挽不留，零落風枝怨寒沍。"
        ],
        "title": "西齋金鳯花開百餘日相繼不絕難其能久而惜羣芳之不留也",
        "id": "cc49abad-8a3c-4098-977e-1921287fcb3e"
    },
    {
        "author": "周紫芝",
        "paragraphs": [
            "月下吹簫王子晉，醉中騎馬賀知章。",
            "無家只賣文爲活，有酒聊憑醉作鄉。",
            "夜雨對床驚客枕，秋風無淚把離觴。",
            "閬州此去如天上，說着城南只斷膓。"
        ],
        "title": "贈别木南稀",
        "id": "d7214d3f-08a9-45ad-957a-ce3cd52f963f"
    },
    {
        "author": "周紫芝",
        "paragraphs": [
            "使君占吏師，老手便治劇。",
            "論功飲無何，課最上殊勣。",
            "人言神爵中，有此二千石。",
            "擁麾幾何時，千里靜森戟。",
            "遂移佳菊苗，步着東籬屐。",
            "南山忽當眼，淨几分晚碧。",
            "黄花行欲開，吹帽盡佳客。",
            "豐年公事少，閑日頗自適。",
            "便恐趣公歸，翺翔步丹極。",
            "曉枕夢催班，朦朧想山色。"
        ],
        "title": "徐使君新作採菊亭",
        "id": "bfeacc54-5a8d-45e7-b44b-1e24ae37ca25"
    },
    {
        "author": "周紫芝",
        "paragraphs": [
            "白髪衰顔已倦遊，倚樓端爲使君留。",
            "天連遠嶠雲埋樹，波撼孤城水繞樓。",
            "有客自傷愁外眼，何人解寫雨中秋。",
            "世間無此登臨勝，休把城南說閬州。"
        ],
        "title": "陪徐使君登秋浦樓",
        "id": "e9ed62fe-e6ce-4467-910d-2c6006660572"
    },
    {
        "author": "周紫芝",
        "paragraphs": [
            "細雨愁雲特地晴，重來水秀復山明。",
            "江風吹面滄波動，嵐氣侵衣翠潤生。",
            "南浦落帆催畫角，麗譙殘照滿雙旌。",
            "未知九日齊山會，樽酒何人與共傾。"
        ],
        "title": "二十三日雨霽再陪徐使君登秋浦樓",
        "id": "59bc1159-33b9-4014-b564-6b8f83ac7c35"
    },
    {
        "author": "周紫芝",
        "paragraphs": [
            "熟睡閑欹一幅紗，夢殘庭樹落疏花。",
            "屋頭正喜鳩喚婦，牆下忽聞蜂打衙。"
        ],
        "title": "睡起題西齋壁",
        "id": "dbe4f1db-91ba-4fdb-a677-adb91b32aacb"
    },
    {
        "author": "周紫芝",
        "paragraphs": [
            "人生不相知，相視粤與秦。",
            "臭味倘復同，萬里心相親。",
            "何必兒女曹，爾汝相怨恩。",
            "浩歌反歸航，詎識此意申。"
        ],
        "title": "題劉生畫王子猷嚴子陵二圖  其一",
        "id": "daa55f29-b2bc-418b-9e5a-80eb3fe2778a"
    },
    {
        "author": "周紫芝",
        "paragraphs": [
            "四皓挽復來，子陵呼不起。",
            "天下復歸心，兩京同一軌。",
            "義重勢乃輕，理自固應爾。",
            "賣菜苦求益，可笑真俗子。"
        ],
        "title": "題劉生畫王子猷嚴子陵二圖  其二",
        "id": "54f1478b-5d05-499f-834e-4d0e8ed01783"
    },
    {
        "author": "周紫芝",
        "paragraphs": [
            "秋草無情上舞臺，清江猶抱故山回。",
            "紫微郎爲誰攜酒，斜日西風菊自開。"
        ],
        "title": "登杜牧之翠微亭故基",
        "id": "109e5d42-37a2-4ab9-af7e-3a168f2aaa39"
    },
    {
        "author": "周紫芝",
        "paragraphs": [
            "風與秋容一様清，雲隨風盡十分晴。",
            "江從採菊亭前過，月到雙梧頂上明。",
            "塞草又黄人亦老，霜鬚渾白酒還傾。",
            "不應造物知愁極，故着玉蟾娛老情。"
        ],
        "title": "中秋大晴採菊亭對月",
        "id": "a44b805f-76a2-41b3-a04e-abc49f47159a"
    },
    {
        "author": "周紫芝",
        "paragraphs": [
            "驅車入秋原，懞懞盡禾黍。",
            "田父刈且歌，笑言雜兒女。",
            "路傍騎馬翁，下與田父語。",
            "問言田家勞，云何樂如許。",
            "父老仰天歎，懇款話心膂。",
            "今年遭歲凶，夏旱連秋暑。",
            "誰知勤餉婦，社甕蒭綠醑。",
            "君看西來蝗，落地輒盖土。",
            "入境不入田，食草不食秬。",
            "老農亦何幸，此樂詎天與。",
            "爲言相君賢，爲惠寔在汝。",
            "羣兇滿江淮，殺氣自消阻。",
            "微蟲初何知，仁者亦復與。",
            "知公意在民，有穀寧忍咀。",
            "勸爾但自歡，蝗來不須禦。"
        ],
        "title": "秋蝗歎",
        "id": "25d71ebb-0061-42c6-a1f2-a770c560c863"
    },
    {
        "author": "周紫芝",
        "paragraphs": [
            "歷年有攸歸，脩短良亦異。",
            "天乎不祚梁，斯人乃即世。",
            "於皇元良資，盛德真豈弟。",
            "高文貫百家，妙學窮六藝。",
            "悠悠悲徂年，凛凜尚生氣。",
            "偉哉千載人，享此百世祀。",
            "金朱煥靈宮，奔走恭祀事。",
            "遐瞻儼森寒，神雨倏復至。",
            "傴僂奠椒漿，悲風肅蘭佩。",
            "想像折芳馨，茲焉獨長喟。"
        ],
        "title": "謁昭明祠",
        "id": "8a94540c-bdd3-44b2-8e31-a94c367671d4"
    },
    {
        "author": "周紫芝",
        "paragraphs": [
            "貧病相牽各異鄉，心隨南雁與翺翔。",
            "感君三絕出妙手，慰我九回縈别腸。",
            "山色爲人分淺黛，泉聲何事碎鳴璫。",
            "千巖萬壑山陰路，誰與臨流共一觴。"
        ],
        "title": "次韻元傑聽谿亭見寄",
        "id": "f45c8509-9e6f-437f-9c37-6fe79c8586e1"
    },
    {
        "author": "周紫芝",
        "paragraphs": [
            "池上風荷香撲衣，紅粧鏡裏雨如絲。",
            "試呼小艇尋烟去，便是苕溪五月時。"
        ],
        "title": "清樾晚雨效韓偓三絕  其一",
        "id": "db615612-fe0f-4458-bd8b-8cb1029a8254"
    },
    {
        "author": "周紫芝",
        "paragraphs": [
            "白鷺一雙飛暮靄，亂鴉無數立官樓。",
            "角聲吹盡欄猶倚，雨落黄昏人白頭。"
        ],
        "title": "清樾晚雨效韓偓三絕  其二",
        "id": "c88d67cd-1204-465b-bfed-60556f21757a"
    },
    {
        "author": "周紫芝",
        "paragraphs": [
            "黄昏簾幙人誰卷，暮雨闌干客自憑。",
            "獨自不知多少恨，一池荷葉碎秋聲。"
        ],
        "title": "清樾晚雨效韓偓三絕  其三",
        "id": "fa0753be-4c1c-4bb9-b9c4-c3ed2a07303b"
    },
    {
        "author": "周紫芝",
        "paragraphs": [
            "衰容迫遲暮，驅車厭行役。",
            "路逢玉孱顔，庻用慰愁寂。",
            "誰知九鳯羣，夐與秋水隔。",
            "落日自凄迷，轉盼失虗碧。",
            "幸茲登臨間，會遇晚乃獲。",
            "玲瓏八九峰，模寫在尋尺。",
            "欎雲開層巔，飛瀑掛蒼壁。",
            "凜然削寒玉，秀色粲可摘。",
            "緬懷融結初，岌嶪自開闢。",
            "懸知孤客恨，爲了愛山癖。",
            "聊將小巖巒，入我尋山屐。",
            "何時解塵鞿，卜築在泉石。",
            "遂當挹諸峰，羅列歸几席。"
        ],
        "title": "齊山有巖穴宛轉山間秀色可喜號小九華",
        "id": "ff51e0c2-4d39-4942-9ffc-6e7ff88cbda1"
    },
    {
        "author": "周紫芝",
        "paragraphs": [
            "亂山空洞自成龕，十里秋風響檜杉。",
            "我亦來脩香火供，便疑身在普陁巖。"
        ],
        "title": "齊山依小巖作觀音閣",
        "id": "60c95245-e49e-4540-9100-21592fd4b85a"
    },
    {
        "author": "周紫芝",
        "paragraphs": [
            "湘水妖氛靜，樓船盡日横。",
            "風濤心自恐，舟楫眼初驚。",
            "伏莽膏金鉞，將軍駕木城。",
            "太平無此物，指日望銷兵。"
        ],
        "title": "池口觀樓船",
        "id": "4ed82db9-2757-445f-91b8-e3871ab1e5b5"
    },
    {
        "author": "周紫芝",
        "paragraphs": [
            "高皇掃強秦，縱横成妙略。",
            "三傑豈不雄，曾不出籠絡。",
            "曹參晚爲相，痛飲事杯酌。",
            "當知清淨化，寓意在酬酢。",
            "魏武獨何爲，屢下禁酒約。",
            "兵戈纒九州，猜忌恣暴虐。",
            "堂堂孔北海，醉語雜諧謔。",
            "斯人猶殺之，四海何由廓。",
            "古來成敗事，紛紛真一噱。"
        ],
        "title": "飲酒三首  其一",
        "id": "d37df208-6931-4161-a36b-ae325324b306"
    },
    {
        "author": "周紫芝",
        "paragraphs": [
            "昔我在田畝，薄言事耘薅。",
            "種秔亦種秫，可食兼可醪。",
            "清香滿寒甕，夜滴喧春槽。",
            "洗我玉花甆，酌此鵝黄膏。",
            "閱歲更閹茂，下田但藜蒿。",
            "里胥厭追索，縣籍書逋逃。",
            "邇來兵火急，斗粟千錢高。",
            "不飲動逾月，憔悴成楚騷。",
            "丈夫命運薄，困阨例所遭。",
            "究竟無如何，隨緣且陶陶。"
        ],
        "title": "飲酒三首  其二",
        "id": "3ad981ca-f1c9-428e-bee7-d92d367df7ba"
    },
    {
        "author": "周紫芝",
        "paragraphs": [
            "濁醪有何好，所貴資清歡。",
            "如何畢阮輩，頭没杯案間。",
            "我飲但涓滴，而作飲酒篇。",
            "兒曹見之笑，謂我狂且顛。",
            "政應坐自失，說夢痴人前。",
            "一酌憂已亡，再酌當陶然。",
            "此意但自得，此理詎可言。",
            "萬古一淵明，何由與之論。"
        ],
        "title": "飲酒三首  其三",
        "id": "4abc980f-8b48-44f9-9c6c-92f2654a1791"
    },
    {
        "author": "周紫芝",
        "paragraphs": [
            "風寒黄葉未全落，露重流螢巳不飛。",
            "胡馬又肥秋欲老，旅巢無定客思歸。"
        ],
        "title": "秋晚念歸",
        "id": "71bda296-360b-40f7-a9b5-856ea4b824d1"
    },
    {
        "author": "周紫芝",
        "paragraphs": [
            "茫茫禹迹混殊方，誰遣中華識犬羊。",
            "今日澶淵尋舊役，會看一矢殪戎王。"
        ],
        "title": "親征詔下朝野歡呼六首  其一",
        "id": "72c7696f-b3c9-46f4-a9c8-b403e99da5a6"
    },
    {
        "author": "周紫芝",
        "paragraphs": [
            "天戈未指敵先摧，掩耳誰能及迅雷。",
            "便遣風師清輦路，奉迎北狩兩宮回。"
        ],
        "title": "親征詔下朝野歡呼六首  其二",
        "id": "ee8d982f-c444-4470-b2fa-a611b7f943c0"
    },
    {
        "author": "周紫芝",
        "paragraphs": [
            "誰信妖兇膽自驚，君王親駕六騑行。",
            "江邊紅日三更出，怪得欃槍夜不明。"
        ],
        "title": "親征詔下朝野歡呼六首  其三",
        "id": "54573cd6-cd7a-4a4b-b146-04fbde883438"
    },
    {
        "author": "周紫芝",
        "paragraphs": [
            "漢業當於馬上成，謾勞諸將久經營。",
            "廟堂早扈南陽駕，已爲蒼生洗甲兵。"
        ],
        "title": "親征詔下朝野歡呼六首  其四",
        "id": "da1e29d5-083b-414a-a7ab-c5e62b5a08ed"
    },
    {
        "author": "周紫芝",
        "paragraphs": [
            "雉扇遙聞擁翠鑾，遠方耕鑿尚偷安。",
            "誰知黄鉞臨戎地，江上秋風玉帳寒。"
        ],
        "title": "親征詔下朝野歡呼六首  其五",
        "id": "c17ba800-1550-4026-a698-dbba00618e8e"
    },
    {
        "author": "周紫芝",
        "paragraphs": [
            "請看介子請長纓，白髪書生百不能。",
            "誰掃浯溪題歲月，漫郎端欲頌中興。"
        ],
        "title": "親征詔下朝野歡呼六首  其六",
        "id": "3f09363c-24ce-41f7-9ed2-b140463774e1"
    },
    {
        "author": "周紫芝",
        "paragraphs": [
            "平生愛山意，瞑目想奇崛。",
            "東南號多山，萬嶺空峍屼。",
            "不知罏錘工，鑄此一尤物。",
            "峰巒與天近，紫翠爭日出。",
            "何年飛三山，此事亦恍惚。",
            "要欲移嵌巖，下作仙聖窟。",
            "我願從之遊，飛昇蛻塵骨。",
            "山行尚悠悠，客意殊忽忽。",
            "弱水不可渡，瘦馬聊自兀。",
            "落日回寸眸，飛鳥但滅没。"
        ],
        "title": "青陽道中望九華諸峰作",
        "id": "294042ee-7c6a-47a1-9cc7-f20e6481cdc1"
    },
    {
        "author": "周紫芝",
        "paragraphs": [
            "病客還隨倦鳥翰，霜風猶带客衣寒。",
            "誰持馬上歸來句，換得天孫雲錦端。"
        ],
        "title": "次韻吕仁父教授題余秋浦詩卷  其一",
        "id": "2c9c93b7-33bb-4918-8f4d-7a4dd7963c1a"
    },
    {
        "author": "周紫芝",
        "paragraphs": [
            "汗漫誰從食蛤遊，歲窮真似賈胡留。",
            "恨無摩詰丹青手，貌得瀟湘兩岸秋。"
        ],
        "title": "次韻吕仁父教授題余秋浦詩卷  其二",
        "id": "b1adc086-ff05-4007-a0ed-97399a3a3749"
    },
    {
        "author": "周紫芝",
        "paragraphs": [
            "試從秋浦望長江，猶有遺蹤在渺茫。",
            "滿地黄花秋日晚，傷心不見紫微郎。"
        ],
        "tags": [
            "长江"
        ],
        "title": "次韻吕仁父教授題余秋浦詩卷  其三",
        "id": "b075d2c3-712b-4f06-9595-edd34662e9f9"
    },
    {
        "author": "周紫芝",
        "paragraphs": [
            "幽人日晏方索米，朱門醉頭扶未起。",
            "人微何敢望一囷，鮒死知誰濡斗水。",
            "糞火撥灰聊效顰，玉糝誇羮未須爾。",
            "紫團包玉不洗泥，火候初匀香透紙。",
            "從來真味貴天全，大羮不致名太始。",
            "饞涎爲止翁欲顛，饑膓不鳴兒更喜。",
            "口腹爲災莫漫誇，五畝應須急料理。",
            "但托長鑱仍短鑱，誰能畏首復畏尾。",
            "未知春雨荷鋤歸，空羡吾家燒芋美。"
        ],
        "title": "燒芋",
        "id": "588c126c-7400-43f7-933e-fb53d7d8e702"
    },
    {
        "author": "周紫芝",
        "paragraphs": [
            "旋掃飛花煮玉塵，一杯聊餉作詩人。",
            "未知折脚鐺中雪，何似浮蛆瓮裏春。"
        ],
        "title": "十二月二十九日雪中煮茗",
        "id": "af1651f3-6641-4d1c-9125-9b4c78b3abe5"
    },
    {
        "author": "周紫芝",
        "paragraphs": [
            "黄蜜香和糝徑塵，紫蘭兒餉白頭人。",
            "誰知茅屋三冬雪，中有蜂房一掬春。"
        ],
        "title": "小兒漬蜜雪見餉用前韻",
        "id": "4eeec397-1132-491b-9fe5-f9b341d2d575"
    },
    {
        "author": "周紫芝",
        "paragraphs": [
            "短窗烘日見深明，牆角泥乾路欲成。",
            "槐葉索淘春漸近，菊苗薦茗雪初晴。",
            "寒叢且對天隨子，大白誰浮阮步兵。",
            "願借芳香明老眼，要翻書葉送餘生。"
        ],
        "title": "雪後小霽擷菊苗薦茗",
        "id": "6c348b9c-1250-4643-bf46-dc316f0cc994"
    },
    {
        "author": "周紫芝",
        "paragraphs": [
            "攜兒聊作北牆行，泥雪初乾杖履輕。",
            "病後茶槍渾不要，眼前蔬甲喜全生。",
            "鳥聲漸軟春應近，梅萼催香日自晴。",
            "忽憶讀殘書未了，却須歸趁小窗明。"
        ],
        "title": "雪後北牆",
        "id": "0a903d80-35de-418d-9280-e638a219f1d1"
    },
    {
        "author": "周紫芝",
        "paragraphs": [
            "風日炎洲似，暄妍趣歲華。",
            "三冬開蟄户，十月見梅花。",
            "翠管書雲近，黄羊賽臘賖。",
            "却愁遲暮雪，隨意作横斜。"
        ],
        "title": "冬至前七日極暖",
        "id": "cc8aa184-a72e-44bc-b5a1-681157174848"
    },
    {
        "author": "周紫芝",
        "paragraphs": [
            "雲物纔書雪未稀，樓臺忽復带斜暉。",
            "日從銀色界中出，鳥向瑤池影外飛。",
            "可忍便教烟欲瞑，會須更待月同歸。",
            "羣山即是三山頂，八極聊將寸目圍。"
        ],
        "title": "冬至日晚晴可喜",
        "id": "2bc58386-323c-4110-8f2a-b92615c995d6"
    },
    {
        "author": "周紫芝",
        "paragraphs": [
            "歲事忽已晏，行邁良亦腓。",
            "誰知出岫雲，意作無心歸。",
            "嗟我寡徒旅，隻影夐無依。",
            "况乃遠離别，與子千里違。",
            "中原念亂久，意緒轉愁悲。",
            "迢迢兩溪水，淡淡浮斜暉。",
            "豈無雙頳尾，尺素不可遲。",
            "慎勿不相念，棄置忽如遺。"
        ],
        "title": "送黄子才還姑蘇用陶淵明王撫軍座送客詩韻",
        "id": "1279d6ea-24b4-450b-b6fc-2f8206ce7837"
    },
    {
        "author": "周紫芝",
        "paragraphs": [
            "至言如秋霜，既肅百草腓。",
            "諂諛忘中正，千古良同歸。",
            "倘無骾槩士，舉世將疇依。",
            "袞職或可補，鼎鑊安得違。",
            "所以長沙傅，慟哭爲時悲。",
            "讜語數十上，子今有餘暉。",
            "我欲從之遊，周道苦倭遲。",
            "倭遲不足惜，子言願無遺。"
        ],
        "title": "奉寄黄端冕用送子才韻",
        "id": "4da8a25d-1a20-42d3-8c28-dfddf946c1b3"
    },
    {
        "author": "周紫芝",
        "paragraphs": [
            "忽憶梅花空斷膓，十年依約夢中香。",
            "如今濯錦江邊路，不見栽花黄四娘。"
        ],
        "title": "陳公園梅極盛頃嘗與客遊觀花下兵盗十年今復過之追念存殁愴然有感三絕  其一",
        "id": "f24f0a47-4cf2-4fbb-a838-93ae76abf9c4"
    },
    {
        "author": "周紫芝",
        "paragraphs": [
            "玉雪驚看亂後枝，梅花雖在鬢成絲。",
            "當時一醉還如夢，今日嫣然復爲誰。"
        ],
        "title": "陳公園梅極盛頃嘗與客遊觀花下兵盗十年今復過之追念存殁愴然有感三絕  其二",
        "id": "900a4dc9-fd5d-4385-8f0b-77e797c74a4a"
    },
    {
        "author": "周紫芝",
        "paragraphs": [
            "溪上長眠雙玉瓶，只今誰在復誰傾。",
            "花知何事遽如許，人亦看花太瘦生。"
        ],
        "title": "陳公園梅極盛頃嘗與客遊觀花下兵盗十年今復過之追念存殁愴然有感三絕  其三",
        "id": "8eaea358-db93-4036-93b4-2448c87a02d8"
    },
    {
        "author": "周紫芝",
        "paragraphs": [
            "小閣春温借隙光，風簾不掛最宜香。",
            "窗前睡鴨吹雲縷，聊與幽人度日長。"
        ],
        "title": "紙閣初成",
        "id": "45d394ae-8319-43c7-9adb-58cd858c655e"
    },
    {
        "author": "周紫芝",
        "paragraphs": [
            "華髪日就槁，萎萎如秋草。",
            "秋草剪復生，髪禿不再好。",
            "雅意憐兒童，軟語媚翁媪。",
            "鑷白挽流光，持盃錫難老。",
            "我老不足惜，汝生念不早。",
            "兵戈常在眼，流離猶滿道。",
            "且當篘殘缸，瓶空莫辭倒。",
            "醒視夜何其，東行日杲杲。"
        ],
        "title": "除夜雜興三首  其一",
        "id": "241dc7e2-2df0-4475-b872-f6cfbce3a30c"
    },
    {
        "author": "周紫芝",
        "paragraphs": [
            "憶昔元會日，漢家全盛時。",
            "奉隨觀國賓，得見漢官儀。",
            "中郎授國璽，屬國朝遠夷。",
            "萬邦瞻咫尺，龍姿喜元知。",
            "皇天厭久治，夜見蚩尤旗。",
            "微生脫九死，飲此除夜巵。",
            "河陽狩未還，螻蟻何足悲。"
        ],
        "title": "除夜雜興三首  其二",
        "id": "721f96cb-f004-4889-be1f-1695050b170d"
    },
    {
        "author": "周紫芝",
        "paragraphs": [
            "昔年避羣盗，夜竄蒼山阿。",
            "偷生歲忽杪，妻孥共婆娑。",
            "村醪薄如水，我顔安得酡。",
            "夜半黑風起，撾門驚荷戈。",
            "今夕復何夕，奈此歡樂何。",
            "人生不自保，聚散如羣儺。",
            "更當增蘭膏，照此盃中波。"
        ],
        "title": "除夜雜興三首  其三",
        "id": "7db93e3c-91dc-444d-a956-bdd1c6a2e809"
    },
    {
        "author": "周紫芝",
        "paragraphs": [
            "滿天雲物正垂垂，何處青春欲到時。",
            "花信未從風裏得，豐年先自雨中知。"
        ],
        "title": "立春日雨中三絕  其一",
        "id": "92d2d6b3-8242-49b5-86a3-afe3f8006644"
    },
    {
        "author": "周紫芝",
        "paragraphs": [
            "先自逢春老倍傷，兩簷疏雨更淋浪。",
            "眼前無復新幡勝，只有寒葅照庾郎。"
        ],
        "title": "立春日雨中三絕  其二",
        "id": "1b13c891-4cd3-4519-af42-9cbee64ebc61"
    },
    {
        "author": "周紫芝",
        "paragraphs": [
            "春光先已到誰家，風裏釵頭小燕斜。",
            "只有幽人了無事，臥看疏雨濕梅花。"
        ],
        "title": "立春日雨中三絕  其三",
        "id": "e71cda4d-7e4c-41c3-928d-d2a3607d2ffc"
    },
    {
        "author": "周紫芝",
        "paragraphs": [
            "吾道嗟牢落，斯文得主盟。",
            "馬從西極到，鳯入九霄鳴。",
            "翰墨推前輩，篇章集大成。",
            "向來侯叔喜，何得有新聲。"
        ],
        "title": "張載楊示元道州詩卷羅仲共有詩在卷尾次其韻",
        "id": "a10993fb-5d55-48ff-97f9-dcba42111ef1"
    },
    {
        "author": "周紫芝",
        "paragraphs": [
            "三峰真奥區，陸海富佳實。",
            "此物冠九州，未數梨與栗。",
            "園丁力扶持，璀璨成妙質。",
            "鏤花淹宿露，紅暈生晚日。",
            "玉顔醉自頳，豐肌滑仍密。",
            "風味照盤飱，名字愈痺疾。",
            "衞侯報瓊瑤，盛德豈埋没。",
            "野人獻根株，春雨助芽蘖。",
            "何當垂露顆，照眼行突兀。",
            "疇敢與荔子，飛電爭置驛。",
            "况復具苞苴，緘封鑽巨室。",
            "一酌呼吾人，甘酸漬崖蜜。",
            "人生鮮知味，相餉不可失。"
        ],
        "title": "正月二十七日種木瓜五株",
        "id": "a4fcc252-c18c-4e60-8255-1c4152934d33"
    },
    {
        "author": "周紫芝",
        "paragraphs": [
            "故國兵火餘，壤地日窘蹙。",
            "千里無雞豚，遺禍及草木。",
            "火攻阨焚巢，雲棲急新卜。",
            "尺地無寸荄，山腰見茅屋。",
            "小徑臥修蛇，縈迂繞山麓。",
            "垂楊剪孫枝，封殖勤養育。",
            "正須清陰成，門巷森詰曲。",
            "微風惱春絮，細雨滋淺綠。",
            "悲涼聽殘蟬，徙倚捫飽腹。",
            "種德須百年，種木十年足。",
            "十年吾巳老，光景日夜速。",
            "吾事倘復濟，亦足快所欲。",
            "何必羡張緒，風流標簡牘。"
        ],
        "title": "正月二十九日種柳三十五株",
        "id": "9ab41e98-2418-49d0-80de-9274cf50446c"
    },
    {
        "author": "周紫芝",
        "paragraphs": [
            "東籬委榛菅，狼藉紛瑣碎。",
            "披叢得紅椒，磊落本誰藝。",
            "蓬窠頗自矜，枝葉相掩翳。",
            "日月空復明，雨露不霑施。",
            "結根一失所，埋没苦憔悴。",
            "移栽俯西軒，吾乃借一臂。",
            "要令遠條且，密葉敷晚翠。",
            "秋霜染丹砂，紅寔相點綴。",
            "馨香發潛德，錯節振淹滯。",
            "人生良可惜，會遇亦難值。",
            "生理倘復存，餘恨當棄置。"
        ],
        "title": "憫紅椒樹子作",
        "id": "a8331b52-27f8-4f26-a380-e7c4f83b12b9"
    },
    {
        "author": "周紫芝",
        "paragraphs": [
            "鮮鮮凌霜菊，艶艶粲雲綺。",
            "團欒雙毬枝，婆娑照窗几。",
            "頗訝銀臺俗，深憎澤蘭紫。",
            "瑣碎懸萬鈴，金錢坐堪擬。",
            "彼美誰家姝，軒然兩仙子。",
            "一登君子堂，衙官列桃李。",
            "殷勤極調護，出斛埋地底。",
            "結草障飛霜，分渠泄流水。",
            "那知病根株，咬齧遭蠧蟻。",
            "人生意外憂，多智亦謾爾。",
            "朝來踏雪泥，呼奴亟移徙。",
            "東株真已萎，西株有生理。",
            "萎者不自持，生者能有幾。",
            "君看金谷園，花木亘百里。",
            "忽然奇禍作，過眼盡荆杞。",
            "悠悠可奈何，歸步一笑喜。"
        ],
        "title": "憫白菊兩枝作",
        "id": "c5f83353-cc8c-423e-87af-c030a86b170b"
    },
    {
        "author": "周紫芝",
        "paragraphs": [
            "憶昔東南居，結屋古城背。",
            "野色带危牆，花陰弄寒砌。",
            "月彩淡微雲，春風入衣袂。",
            "萬籟悄無聲，獨立與誰對。",
            "殷勤古壕蛙，爲我作鼓吹。",
            "號昏初兩三，閙雨忽鼎沸。",
            "懸知世俗憎，自可幽人意。",
            "胡行如鬼速，十年滿天地。",
            "弊廬飛劫灰，生涯轉零替。",
            "邇來三間茅，風雨僅可蔽。",
            "青春不改色，人事有興廢。",
            "一聞羣蛙鳴，懷舊如夢寐。",
            "撫事爲嘆嗟，傷心極流涕。"
        ],
        "title": "山居聞蛙",
        "id": "8caf448d-6aa9-444f-9c7d-0fd5fb522814"
    },
    {
        "author": "周紫芝",
        "paragraphs": [
            "顛風盡日惡，頑雲吹不開。",
            "行人對面不相識，千嶺萬嶺沉風霾。",
            "不知誰縱一炬火，坐遣萬屋成飛灰。",
            "我聞人火曰火，天火曰災，茫然不復知從來。",
            "但見通衢半瓦礫，男呻女泣聲酸哀。",
            "避胡十年常作客，幾見連甍變荆棘。",
            "此生憂火復憂兵，一事不成頭雪白。",
            "學禪靈運本忘家，好賦子雲終有宅。",
            "向來窮巷冷如冰，今作權門手堪炙。",
            "驚魂可招烟欲消，茅茨猶在書脫厄。",
            "心知造物可憐生，留與雲窗看山色。"
        ],
        "title": "二月四日大火吾廬獨免",
        "id": "c423c1c5-e28c-4565-9598-b20b64e2e54f"
    },
    {
        "author": "周紫芝",
        "paragraphs": [
            "昨日北風如箭疾，城南一燎三百室。",
            "城西片瓦不復存，今日風高火仍急。",
            "池魚已作沸鼎焦，槁木那容飛鳥集。",
            "糗糧不峙恐民流，樓櫓俱空憂盗入。",
            "傳聞此火頗異常，宋衞陳鄭實同日。",
            "城中有屋無二三，道路横尸十六七。",
            "三州飛報急上聞，詔書亟下隆寛恩。",
            "既令折劵已逋責，復振倉廩蘇窮民。",
            "東南無事官失職，火政不脩户無耤。",
            "坐令惡少恣焚燒，更以深憂貽玉食。",
            "小人何幸獨晏然，飽食懷慚面仍赤。"
        ],
        "title": "二月五日再火吾廬復免",
        "id": "5818c598-ad4a-4f65-b6d6-aa13b2a918e4"
    },
    {
        "author": "周紫芝",
        "paragraphs": [
            "平生有窟如屋鼠，亂後飄零無定所。",
            "身隨海燕作去來，心似賓鴻識寒暑。",
            "異時無地着妻孥，晚得三間蔽風雨。",
            "邇來憂賊夜不眠，惡少屢來窺屋山。",
            "不知今夕定何夕，忽置束緼茅茨閑。",
            "念非曲突可得免，何由外户常不關。",
            "公庭得賊盡縱遣，上訴官曹多怒顔。",
            "青山元與我有約，俗駕苦遭神勒還。",
            "山光無情鳥不語，主人當去心依然。",
            "人生泛泛水中鳧，身如逆旅家蘧廬。",
            "東西南北皆可爾，夢幻泡影真須臾。",
            "只今兵猶滿天地，黔黎誰復能安居。",
            "鳴泉繞屋花滿眼，有窗况足翻吾書。",
            "暮年卜築倘未可，且借一椽聊自娛。"
        ],
        "title": "羣不逞乘時縱火以病良民有捕於官者輒送遣之或厚與之金使之出境二月二十八日敝廬爲惡少見焚雖復僅免而官不爲直不能言安三月六日徙居寓舍",
        "id": "dfac932a-81a0-420f-8b28-8bd24bd5fdff"
    },
    {
        "author": "周紫芝",
        "paragraphs": [
            "洗雨梳風玉作肌，温泉初試太真妃。",
            "莫驚霧帳人方睡，怕作風軒雪又飛。",
            "未有酒樽酬玉艷，枉教春色到柴扉。",
            "詩成不爲花遊說，要看山翁倒載歸。"
        ],
        "title": "酴醿盛開伯潁許攜酒",
        "id": "06ef91de-db91-4d72-a54c-18bffef1ed2a"
    },
    {
        "author": "周紫芝",
        "paragraphs": [
            "老去傷春頭緒多，花前不醉奈渠何。",
            "重來倦客還脩禊，已去蕃兵却渡河。",
            "薄酒爲人澆磈礧，惡風將雨作么魔。",
            "世閑何事非陳迹，莫謾相逢說永和。"
        ],
        "title": "上巳日雨中小集",
        "id": "c6c56e19-78d3-4b63-b966-6c7b3bbf75f5"
    },
    {
        "author": "周紫芝",
        "paragraphs": [
            "茗椀要看三昧，齋盂來飯伊蒲。",
            "坐對禪房花木，夢成午枕江湖。"
        ],
        "title": "書淳師房六言三絕  其一",
        "id": "5ef805ba-4b8b-4b0d-8303-b632035a01b0"
    },
    {
        "author": "周紫芝",
        "paragraphs": [
            "長卿自是倦客，支郎殊復可人。",
            "懶識閑中味好，老於方外情親。"
        ],
        "title": "書淳師房六言三絕  其二",
        "id": "26fad54e-c4b9-4aba-a9a6-29a1b62f1cca"
    },
    {
        "author": "周紫芝",
        "paragraphs": [
            "罌粟湯翻白雪，梅花句嚼春冰。",
            "助我看山老眼，借君倚壁枯藤。"
        ],
        "title": "書淳師房六言三絕  其三",
        "id": "594374c0-ab3d-4f56-ac3a-a2be7ba78a2c"
    },
    {
        "author": "周紫芝",
        "paragraphs": [
            "連璧終慚玉一雙，何曾有句似澄江。",
            "九霄鴻鵠終掀舉，三峽波濤看擊撞。",
            "長袖婆娑終解舞，短歌哀怨不成腔。",
            "詩壇老將元無敵，合爲奔軍作受降。"
        ],
        "title": "次韻任道卿見寄",
        "id": "2b4581df-1ef2-4b7c-bfc4-c719acd2d06e"
    },
    {
        "author": "周紫芝",
        "paragraphs": [
            "謝朓樓頭烟樹低，雨餘簾幕捲雌霓。",
            "山從雲外分千疊，水自天來落兩溪。",
            "南圃飛紅香滿砌，畫橋春漲綠平隄。",
            "登臨日日傷愁眼，欄下夕陽還復西。"
        ],
        "title": "次韻道卿登樓有作",
        "id": "22c42e9a-c530-4570-8fda-8945d75624d4"
    },
    {
        "author": "周紫芝",
        "paragraphs": [
            "一事無成雪滿顛，漫憑老眼寄韋編。",
            "誰將愛酒周光祿，錯比能詩孟浩然。",
            "心與功名無宿約，天分泉石了殘年。",
            "相過更待秋風老，來釣琴公斫鱠鯿。"
        ],
        "title": "次韻魯庵道人",
        "id": "24ac22e9-9312-4328-b57b-ea7ff0ca509b"
    },
    {
        "author": "周紫芝",
        "paragraphs": [
            "夜雨不復止，寒聲曉仍酣。",
            "懸知變平陸，天水相溶涵。",
            "今年春雨多，既失麥與蠶。",
            "五種殊未入，此雨寧可堪。",
            "日者諸大將，幕府開潭潭。",
            "連營跨淮楚，仰食江以南。",
            "郡縣脫兵火，百城無二三。",
            "何以供厞屨，坐貽有司慚。",
            "是事姑且置，我窮誰共談。",
            "有茅兩三椽，往往如漏籃。",
            "中夜屢起臥，吾寢安得甘。",
            "晝止方稍稍，暮作還毿毿。",
            "了無山鞠窮，何由禦烟嵐。",
            "有躬不暇閱，憂心顧如惔。",
            "何當煩雨師，驅車反龍驂。",
            "一飽庶可期，寒餓少已諳。",
            "小人無遠慮，口腹空饞貪。"
        ],
        "title": "夜雨達旦枕上作",
        "id": "6bfd524f-9e20-4c52-ac74-461667463ca9"
    },
    {
        "author": "周紫芝",
        "paragraphs": [
            "野艾傷心碧，叢榴滿意紅。",
            "兵戈人事别，風物歲時同。",
            "山倚斜陽外，江横醉眼中。",
            "楚冤終未洗，誰爲餉絲筒。"
        ],
        "title": "重午日晚眺",
        "id": "6ccc03e4-37cc-47c1-b6bf-e375752a321b"
    },
    {
        "author": "周紫芝",
        "paragraphs": [
            "老去捨輕舠，小室坐懸磬。",
            "六月不出門，端居閱晨暝。",
            "安知咫尺中，有此大殊勝。",
            "今晨穿北垣，萬象忽輝映。",
            "太虛本無窮，眼力恐自竟。",
            "遙岑蔽清樾，了不赴將迎。",
            "翠幕空繁柯，烟鬟入幽凭。",
            "雙峰始幡然，起應高士聘。",
            "長瘦有餘光，名與天地亘。",
            "馬鬛亦已頹，蓬顆没微徑。",
            "茲山與周旋，安得往脩敬。",
            "斗酒時自澆，先生醉初醒。",
            "落月掛長松，悲風繞危磴。",
            "徘回想音容，彷彿聽嘲咏。"
        ],
        "title": "六月八日始開北窗得數峰于林樾間命力斬惡木而山態始盡出",
        "id": "1e0218d8-e8f2-4404-bb8a-732fcc3cdbd5"
    },
    {
        "author": "周紫芝",
        "paragraphs": [
            "將雨日已晏，既晴天亦曛。",
            "風從莽蒼來，雲向西南奔。",
            "忽于蒼玉玦，擁此黄金盆。",
            "我居在山頂，升沉閲冰輪。",
            "三年東岡頭，入我圭竇門。",
            "平生金蘭友，老去無一存。",
            "願言結神交，相與論素心。",
            "素心不可說，月亦終無言。"
        ],
        "title": "七月十六日晚雨已而月出",
        "id": "81d45cd0-8e94-4f8a-b184-bc8c4c228a70"
    },
    {
        "author": "周紫芝",
        "paragraphs": [
            "卷箔日巳落，移床月未來。",
            "蛙號還作吹，蚊聚竟成雷。",
            "我自羲皇臥，誰分河朔杯。",
            "更憑風露夕，小爲洗胡埃。"
        ],
        "title": "暑夕",
        "id": "58a6a788-6808-49c1-8531-4d8980d0774e"
    },
    {
        "author": "周紫芝",
        "paragraphs": [
            "夜枕欹殘夢，寒燈照白頭。",
            "樓空千嶂曉，簟冷一窗秋。",
            "時事兵方急，天星火已流。",
            "欲尋三徑老，何日兩京收。"
        ],
        "title": "夜枕",
        "id": "2b0e50b4-68c1-4ce6-9795-f973e17fa517"
    },
    {
        "author": "周紫芝",
        "paragraphs": [
            "頑雲撥盡玉團欒，飛出青天白玉盤。",
            "月似不關常夜白，風應先作九秋寒。",
            "興來有意攜雙屐，夢去還思把釣竿。",
            "遙想風流三語掾，不知誰共倚欄干。"
        ],
        "title": "中秋月下懷西山亭示周都曹",
        "id": "4f532b75-8c8a-461b-b46a-621718eb6138"
    },
    {
        "author": "周紫芝",
        "paragraphs": [
            "魯史書平尺，王春喜可占。",
            "弄寒初照砌，逐吹旋縈簾。",
            "水遠還迷望，山高遂失尖。",
            "欺梅時滿樹，妬舞或陵襜。",
            "鵲凍痴如夢，兒嬌喜欲拈。",
            "人應横短櫂，誰且臥窮閻。",
            "壯士知何畏，衰翁亦懶覘。",
            "打窗時蔌蔌，拂帽更纖纖。",
            "獸炭寒仍在，駝裘晚自添。",
            "鷓鴣茶椀釅，鸚鵡酒杯甜。",
            "歲事新愁破，詩章舊令嚴。",
            "遙思庾樓夜，萬里一寒蟾。"
        ],
        "title": "次韻道卿咏雪約遵歐陽文忠公令不得用鶴玉潔白等字",
        "id": "75ac1656-33c1-4bb4-91e3-f4285d8303c1"
    },
    {
        "author": "周紫芝",
        "paragraphs": [
            "東風吹雪滿征鞍，奪我瀕湖一笑歡。",
            "老病不堪頻送客，亂離容易莫求官。",
            "故人知有山公在，遊子應憐范叔寒。",
            "留得餘年可相見，不須回眼淚闌干。"
        ],
        "title": "用晦訪别爲作長句",
        "id": "e1363178-eecf-4364-ba16-2883398a05c0"
    },
    {
        "author": "周紫芝",
        "paragraphs": [
            "今晨頗無事，步遊古牆根。",
            "眷茲萬家邑，稍苦三户村。",
            "于時積雪散，復值朝陽温。",
            "解衣聊自得，班荆與誰言。",
            "款欠良已久，吾虱庶可捫。",
            "平生謝澡刷，懶惰從朝昏。",
            "坐令邊縫間，朝生暮仍孫。",
            "回臭比跖香，位卑道仍尊。",
            "與世倘無求，中有至樂存。",
            "勿語兒女曹，此意難具論。"
        ],
        "title": "十二月二十六日北牆捫虱",
        "id": "d343e796-f9b5-4162-99f8-dbca18ad6b7c"
    },
    {
        "author": "周紫芝",
        "paragraphs": [
            "任侯富三冬，志在食五鼎。",
            "平生名教地，不對紛華境。",
            "細書抄蠅頭，何當避炎冷。",
            "毛錐捐脫兔，高與堆阜等。",
            "遂呼東郭㕙，一一拔項領。",
            "妙製窺良工，危坐銷日永。",
            "錙銖辨柔勁，束縳較欹整。",
            "那因將軍恬，始拜管城頴。",
            "乃知鬻伎窮，不異束麻檾。",
            "苞苴入朱門，蠧蚛不窺省。",
            "吾曹坐書痴，微言姑自警。",
            "他年草玄窗，長物俱可屏。",
            "潛夫倘或著，封禪慎勿請。",
            "相過有餘日，會待風雲靜。"
        ],
        "title": "次韻道卿觀諸葛生製筆有感而作",
        "id": "5f6ca8bf-8341-4490-b9f0-7e72f101468b"
    },
    {
        "author": "周紫芝",
        "paragraphs": [
            "曉天晴日麗朱樓，殘雪晶瑩客舍幽。",
            "寒柳江梅渾欲動，官軍胡騎幾時休。",
            "頗無佳客堪同醉，當爲衰翁作少留。",
            "便典春衣買春酒，同將一酌散千憂。"
        ],
        "title": "次韻静翁雪晴有作",
        "id": "d406d516-901e-45e5-8b42-61da67af6496"
    },
    {
        "author": "周紫芝",
        "paragraphs": [
            "穠李有佳色，不如蘭芷香。",
            "鳴禽矜爪觜，肯入鸞鳯行。",
            "若士自有偶，俗子自有腸。",
            "驗志貴同術，異趨徒參商。",
            "望羊久自歎，相思不相忘。",
            "偉哉德祖賢，長年與徜徉。",
            "逢君青雲衢，弱羽難翺翔。",
            "槁項與黄馘，珠玉儼在旁。",
            "唧唧秋蟲吟，敢賡韶濩章。",
            "夜光入我室，什襲徒珍藏。"
        ],
        "title": "次韻道卿效離合體見贈",
        "id": "9ac3f9ee-322c-46d4-8070-e3e67a95a92b"
    },
    {
        "author": "周紫芝",
        "paragraphs": [
            "野日破朝霧，宿陰回暖風。",
            "人家村崦外，春夢竹輿中。",
            "天碧鷺斜起，水深桃臥紅。",
            "山陰幾巖壑，應接自無窮。"
        ],
        "title": "早歸",
        "id": "a465d341-55c5-48a6-813c-923dafd323f0"
    },
    {
        "author": "周紫芝",
        "paragraphs": [
            "徐侯當登瀛，結屋在幽渚。",
            "于焉窮心迹，無乃異出處。",
            "西風肅高秋，黄鵠時一舉。",
            "自謂可過之，丘壑出肺腑。",
            "俗眼殊未高，此意吾竊取。",
            "長卿少倦遊，征衫涴塵土。",
            "羞陪漉酒翁，共作斜川語。",
            "魚鳥雜冠巾，蒲蓮暗樽俎。",
            "江湖滿天地，置身豈無所。",
            "黄帽與青鞋，造化久見許。",
            "平生釣餌興，臨老尚齟齬。",
            "茲懷固泯默，感激聊自吐。",
            "安得載笭箵，孤蓬聽秋雨。"
        ],
        "title": "題徐伯遠渚堂",
        "id": "26de8743-56b2-4039-b9fb-ded6c4982688"
    },
    {
        "author": "周紫芝",
        "paragraphs": [
            "梅梢着子葉青青，紅萼猶存味已清。",
            "竹外一枝和雨摘，釵頭雙蔕爲誰情。",
            "雪霜自是元同操，楟奈何由與並名。",
            "商鼎欲調應有待，不隨鹽豉下蓴羮。"
        ],
        "title": "次韻道卿嘗新梅",
        "id": "b60bc7c7-26f5-458b-b015-284882d070e8"
    },
    {
        "author": "周紫芝",
        "paragraphs": [
            "相見還須復語離，更看花雨濕征衣。",
            "樂丞有酒聊自隱，季子無田安得歸。",
            "長釣不妨垂白雨，亂帆時看落斜暉。",
            "何時去作津亭客，更待秋風一葉飛。"
        ],
        "title": "送元楷官莪橋",
        "id": "92106b88-453b-4ec2-a783-6ce4b5e7bf6c"
    },
    {
        "author": "周紫芝",
        "paragraphs": [
            "無人試請一長纓，賢似防胡萬里城。",
            "共說廟堂初奏凱，似聞淮海已無兵。",
            "黄頭父老農桑晚，白面將軍劍佩榮。",
            "息馬投戈知有日，黑山青犢已先平。"
        ],
        "title": "次韻道卿喜賊平",
        "id": "ac1adda3-97c0-48c1-bbd8-39aad500263d"
    },
    {
        "author": "周紫芝",
        "paragraphs": [
            "錦里先生聊醉飲，玉川居士以詩鳴。",
            "人言驥子能扶步，天遣添丁欲助耕。",
            "窮苦助吾緣底事，饑寒憐汝若爲情。",
            "相看只有身長健，共瀝餘樽作小頳。"
        ],
        "title": "小兒生日",
        "id": "f4254cf1-560a-4d62-9cca-a0a91531c23b"
    },
    {
        "author": "周紫芝",
        "paragraphs": [
            "蘇家人物自有種，法護且放僧彌賢。",
            "誰知癩可東溪句，參得涪翁雙井禪。",
            "落葉飛雲空自好，流風回雪不成妍。",
            "更須點檢新編看，恐有隔林機杼篇。"
        ],
        "title": "林老借可正平詩編以詩還之",
        "id": "a6e437e8-0080-4635-b6f0-7ecb1de08d07"
    },
    {
        "author": "周紫芝",
        "paragraphs": [
            "虎額一山同避賊，草堂三月更通家。",
            "音容久隔頭俱雪，雲霧相看眼各花。",
            "晚厭微官猶麯糵，早知豪氣已聱牙。",
            "北扉青瑣真如夢，且復西谿踏釣沙。"
        ],
        "title": "送羅仲共罷酒官歸山中",
        "id": "e148516b-d1b6-4bf4-8c5c-afa594f94245"
    },
    {
        "author": "周紫芝",
        "paragraphs": [
            "月明驚鵲未安巢，生事如僧止一包。",
            "但得有門容看竹，不知何地可分茅。",
            "愁來漫載盈鴟酒，老去難穿中鵠髇。",
            "獨有詩緣難洗盡，强隨春鳥作啁嘲。"
        ],
        "title": "次韻常元明見寄三首  其一",
        "id": "e62da393-34f0-404b-8770-4595089eb8d2"
    },
    {
        "author": "周紫芝",
        "paragraphs": [
            "已分功名噲等高，平生誰問六花包。",
            "千頭願種封侯橘，三脊仍慚縮酒茅。",
            "亂後詩囊成長物，夢中驚胆落飛髇。",
            "我非執戟明光客，知有何人肯見嘲。"
        ],
        "title": "次韻常元明見寄三首  其二",
        "id": "6750a7fe-efdd-43d9-8802-5da3e69116c1"
    },
    {
        "author": "周紫芝",
        "paragraphs": [
            "我如病橘綴寒梢，璀璨何由入貢包。",
            "交舊半應歸宿草，亂離真已壓前茅。",
            "毛錐早信難當敵，銅弩何由學射髇。",
            "願借瀾翻千偈手，爲余一洗向來嘲。"
        ],
        "title": "次韻常元明見寄三首  其三",
        "id": "fa8008df-326e-41c1-a5cc-ead570a2da6d"
    },
    {
        "author": "周紫芝",
        "paragraphs": [
            "春意催花不自禁，紫團猶復畏輕陰。",
            "蘭蓀有意窺芳馥，桃李含羞漫淺深。",
            "鬭鴨並欄風冉冉，紅油垂幕月沉沉。",
            "任郎便是花東道，不學香山夢後尋。"
        ],
        "title": "次韻道卿瑞香",
        "id": "e11ed779-71dc-48ca-a521-3f861429a855"
    },
    {
        "author": "周紫芝",
        "paragraphs": [
            "玉立疏疏不滿欄，小桃宜向竹閑看。",
            "看花何必三千歲，带雨寧須十萬竿。",
            "却怪靚粧情脈脈，不嫌青玉瘦欒欒。",
            "何郎粉面堪憐許，擬學風枝耐歲寒。"
        ],
        "title": "次韻道卿竹間桃花盛開",
        "id": "f36e5635-54fd-47d8-8cc5-20b0ab1a3a04"
    },
    {
        "author": "周紫芝",
        "paragraphs": [
            "好事何人說醉翁，賢良名在著書中。",
            "只今文采猶如此，當日淵源豈易窮。",
            "遺恨可堪驚别雨，新詩不復咏流風。",
            "慚公千里相求意，楓落吳江恐未工。"
        ],
        "title": "送徐彦思三首  其一",
        "id": "e214be61-bb7b-4f0a-9c82-6dd2ba9fc074"
    },
    {
        "author": "周紫芝",
        "paragraphs": [
            "凜凜忠言公自持，僞書初赦兩淮時。",
            "膝當不爲奸雄屈，心亦唯應草木知。",
            "獨任安危百年事，寧辜父老一生思。",
            "抗章終有論功日，便到鑾坡已恨遲。"
        ],
        "title": "送徐彦思三首  其二",
        "id": "ab33f191-bab9-41ed-8d72-6a0077d9731b"
    },
    {
        "author": "周紫芝",
        "paragraphs": [
            "枘方乖鑿固應殊，草木相求世久無。",
            "可怪風流如孺子，不嫌人物似曹蜍。",
            "兩溪風月空勞夢，千里歌謠尚載塗。",
            "他日鵷行一回首，冷鳧乘雁只江湖。"
        ],
        "title": "送徐彦思三首  其三",
        "id": "a77bd88d-0692-4ebf-ad54-6b1892c1946b"
    },
    {
        "author": "周紫芝",
        "paragraphs": [
            "園荒不見二疏歸，風引長藤欲上籬。",
            "燕子作巢春寂寂，竹枝搖月影離離。",
            "誰爲五柳當年傳，又誦三堂此日詩。",
            "我欲一邱藏曲折，此心唯有子相知。"
        ],
        "title": "二月二十六日伯遠邀遊小園明日有詩次韻",
        "id": "ee9caf45-a6c1-43dc-b62e-ee8fb1deffa7"
    },
    {
        "author": "周紫芝",
        "paragraphs": [
            "看得階前碧草濃，小桃猶作亞枝紅。",
            "五更夢斷鷄鳴雨，三月寒生燕子風。",
            "歸意擬尋黄篾舫，春愁最惱白頭翁。",
            "鶴長鳧短知多少，盡付軒渠一笑中。"
        ],
        "title": "二月二十八日靜寄軒作",
        "id": "d49e94a1-d9d6-4f58-bee5-e42e5e8aafbb"
    },
    {
        "author": "周紫芝",
        "paragraphs": [
            "時節近禁火，東風猶小寒。",
            "絮飛爭渡水，鞦稳欲平竿。",
            "酒忍愁前把，春仍亂後看。",
            "吾歸須少日，花在莫吹殘。"
        ],
        "title": "駝山寒食二首  其一",
        "id": "29f1d26a-dffe-4d5a-a0e0-93cbbb8090a1"
    },
    {
        "author": "周紫芝",
        "paragraphs": [
            "過眼夕陽雨，滿襟寒食風。",
            "鳴禽說春事，暖樹落嫣紅。",
            "杯莫頻停手，花令解笑儂。",
            "人生不相見，可忍更匆匆。"
        ],
        "title": "駝山寒食二首  其二",
        "id": "f25d7391-87f8-47ed-8c4a-1db2e32c3bdf"
    },
    {
        "author": "周紫芝",
        "paragraphs": [
            "我作東窗竹外開，斷魂香自雪邊來。",
            "細尋水墨圖中意，似對檀欒塢裏梅。",
            "筆下懸知有冰玉，胸中元自少風埃。",
            "可憐能事王摩詰，解令春從一笑回。"
        ],
        "title": "張元明爲道卿畫竹間梅",
        "id": "27e0e50d-07bd-4a0d-b2de-df648400b859"
    },
    {
        "author": "周紫芝",
        "paragraphs": [
            "江靜雲恬眼界空，危亭高枕麗譙東。",
            "風來雨後憑闌處，山在人間拄笏中。",
            "春去平蕪隨處有，鳥啼斜日滿林紅。",
            "伯仁空洞渾無物，容我清樽一笑同。"
        ],
        "title": "題周掾西山亭",
        "id": "c3d761cb-d015-481e-9a14-a7441a774535"
    },
    {
        "author": "周紫芝",
        "paragraphs": [
            "草長江南春欲闌，曉鶯聲在綠陰間。",
            "定應春恨知公子，故作清歌學小蠻。",
            "催盡落花風自暖，喚醒愁眼日長閑。",
            "隔枝時見黄金羽，始信庭柯會解顔。"
        ],
        "tags": [
            "长江"
        ],
        "title": "次韻道卿聞新鶯",
        "id": "aa4f3033-2ff4-499a-9d36-e3d8fdcfc87e"
    },
    {
        "author": "周紫芝",
        "paragraphs": [
            "樓下江聲雜雨聲，斷雲初掩斷霞明。",
            "吹殘惡熱凉生面，瀉作奔流綠繞城。",
            "擾擾驚禽棲不定，娟娟缺月坐來生。",
            "遙知舉白酬豐歲，醉裏憑欄句又成。"
        ],
        "title": "次韻道卿縣樓觀雨之集",
        "id": "e6c7cab1-bf56-406a-8b50-8a6e3064cee0"
    },
    {
        "author": "周紫芝",
        "paragraphs": [
            "江南五月菱垂葉，葉底紫菱如紫蕨。",
            "棃香濺齒蔗漿寒，瓜熟堆盤水精滑。",
            "紅薑抺縷雜吳鹽，纖手淹梅带微辣。",
            "芳林露下摘金桃，入眼臙脂紅臉抺。",
            "木瓜甘酸天下無，百果論功誰可甲。",
            "朱櫻萬顆滴階紅，滿架蒲桃更肥茁。",
            "橙香栗大芋如鴟，此品秋來不勝說。",
            "老翁空作解嘲詩，但恐年衰左車脫。"
        ],
        "title": "道卿論吳中夏果詞頗夸且借蘇內相春菜詩韻作詩僕亦同賦聊爲江南解嘲",
        "id": "6e72ab4d-f426-4119-bfe7-be90937c8892"
    },
    {
        "author": "周紫芝",
        "paragraphs": [
            "靈泉無暑竹連山，絕似秋霜五月寒。",
            "我欲訪君安得往，江湖滿地一漁竿。"
        ],
        "title": "次韻羅仲共靈泉夏夜二首  其一",
        "id": "4bf4545c-69df-41b9-8ba1-81a23af0a474"
    },
    {
        "author": "周紫芝",
        "paragraphs": [
            "泉聲落枕喚詩成，傑句中含萬壑聲。",
            "起看四更山吐月，又扶藜杖到天明。"
        ],
        "title": "次韻羅仲共靈泉夏夜二首  其二",
        "id": "8ba55c6c-e187-4a08-99f1-7f3d423b981a"
    },
    {
        "author": "周紫芝",
        "paragraphs": [
            "夜攜桃竹上山枝，來叩徐侯種菊籬。",
            "憐我風霜猶短褐，喜君人物是長離。",
            "酣歌强對老來酒，忍淚重聽亂後詩。",
            "一笑相逢真我輩，此情慎勿遣兒知。"
        ],
        "title": "夜訪伯遠偶題長句",
        "id": "bdbe8030-fd07-492a-963e-afe181d62e00"
    },
    {
        "author": "周紫芝",
        "paragraphs": [
            "詩翁老去無人數，晚歲移家在河滸。",
            "敗絮蒙頭那復霜，破屋穿天只愁雨。",
            "大兒窗下抄奇書，小兒燈前誦論語。",
            "明日羞囊餘幾何，客至無錢具鷄黍。"
        ],
        "title": "駝山秋晚二首  其一",
        "id": "976a124f-7bbf-4895-b93f-ec416f706041"
    },
    {
        "author": "周紫芝",
        "paragraphs": [
            "溪邊茅屋知誰家，門前水落溪露沙。",
            "枯藤繞屋掛秋實，黑如點漆紅丹砂。",
            "蜀葵花空已收子，鷄冠樹高猶有花。",
            "客來倚杖主人出，屋頭日暖聽蜂衙。"
        ],
        "title": "駝山秋晚二首  其二",
        "id": "44e22672-bbe4-414f-90fb-187c351dd910"
    },
    {
        "author": "周紫芝",
        "paragraphs": [
            "老去空嗤守錢虜，我亦無錢買田畝。",
            "未容殘月喘吳牛，空對杏花耕宿雨。",
            "昨宵夜誦偶連明，今日晨炊忽停午。",
            "長腰聞有尺素書，腹飽先懸待椎鼓。",
            "浣花老人殊可憐，忍饑更索饑膓語。",
            "故人祿米肯長供，司業酒錢時亦與。",
            "平生無句可驚人，未審何由坐斯苦。",
            "幾時去作多田君，滿田䆉稏多黄雲。",
            "長年飽飯作穀伯，且免勞人勤指囷。"
        ],
        "title": "聞張伯真割奉粟二十斛見遺而書未至戲題小篇",
        "id": "ff805f58-509b-42cd-aec5-92b2b3aa9cd1"
    },
    {
        "author": "周紫芝",
        "paragraphs": [
            "從我憐君二十年，備嘗險阻與艱難。",
            "試看剪髮師陶母，肯爲親舂愧阿鸞。",
            "香火結緣聊爲老，杯盤爲壽小同歡。",
            "鹿門願遂平生志，更享全家百歲安。"
        ],
        "title": "九月十六日生日示內",
        "id": "58e342f7-7287-438f-8598-4f80428a9946"
    },
    {
        "author": "周紫芝",
        "paragraphs": [
            "樓下秋空月似波，與君高目在庭柯。",
            "新愁别後知無數，白髮年來畏轉多。",
            "歲月催人駒過隙，世緣相縛雉罹羅。",
            "多才似子仍多學，他日金鑾穩上坡。"
        ],
        "title": "次韻道卿見貽",
        "id": "05519830-fd1f-420c-b857-c1df3b04ce5d"
    },
    {
        "author": "周紫芝",
        "paragraphs": [
            "江上連朝暗飛雪，花信風遲寒凛冽。",
            "東閣觀梅殊未妍，揚州何遜心應折。",
            "何郎思苦花欲開，羯鼓不倩天公催。",
            "詩翁自是催花手，能挽春從天際來。",
            "帳下玉人羞起晚，弄粉含姿半驕蹇。",
            "應憐冶葉與倡條，有意凌寒入芳苑。",
            "君詩好更誰與論，會令寒谷生春温。",
            "冰姿一笑忽滿眼，誰道鶴林花有神。"
        ],
        "title": "次韻道卿催梅",
        "id": "1f10d9c2-9d60-4a2a-9b3c-1aa06f484f1b"
    },
    {
        "author": "周紫芝",
        "paragraphs": [
            "月娥窺水晚纖纖，風味能回鐵石嚴。",
            "滿地不禁飛處急，一枝猶得醉時拈。",
            "國香無意欺蘭蕙，天質應羞擬絮鹽。",
            "冷蘂依然在空谷，何人重傍少陵簷。"
        ],
        "title": "次韻道卿梅花長句",
        "id": "952d59dc-b81b-4af5-b35a-6364d7e3743d"
    },
    {
        "author": "周紫芝",
        "paragraphs": [
            "謫仙騎鯨上天去，萬古風流一丘土。",
            "去天尺五城南杜，晚上瞿塘望江渚。",
            "兩翁憔悴人不與，造物嗔渠作奇語。",
            "陳侯筆勢誰可禦，九鼎自可獨力舉。",
            "夢中尺錦君盡取，時向胸中作吞吐。",
            "邵郎詩高孰賓主，一笑相看兩相許。",
            "清歌那忍聽金縷，渠坐詩窮君勿怒。",
            "衰翁老氣不可鼓，篆鼎瓦棺心好古。",
            "此别相逢定何所，他時剝啄叩君户，藜杖經行尚堪拄。"
        ],
        "title": "次韻邵文伯懷桐渚與陳子高唱酬之樂",
        "id": "e3cb8370-5b5b-481b-abdc-db28fa175703"
    },
    {
        "author": "周紫芝",
        "paragraphs": [
            "年年飛雪閉寒齋，老怯風威不下階。",
            "客至未妨頻叩户，人生何必要籠街。",
            "莫嫌縱飲方投轄，聞道中興已勒崖。",
            "自笑下愚移不得，從渠撫掌笑高柴。"
        ],
        "title": "次韻靜翁雪中見過三首  其一",
        "id": "0ff59777-6f23-43b3-87cc-980c870c9d42"
    },
    {
        "author": "周紫芝",
        "paragraphs": [
            "故國飄零萬事乖，十年不見雪中階。",
            "要令幽子安圭竇，少待兇酋脫藁街。",
            "援筆何由賦梁苑，閉門只合老蒼崖。",
            "君來看我煨黄獨，自採春山带葉柴。"
        ],
        "title": "次韻靜翁雪中見過三首  其二",
        "id": "4bc43b34-812f-4d12-9d19-38289cbcde96"
    },
    {
        "author": "周紫芝",
        "paragraphs": [
            "端門萬馬想初回，跪賀群臣拜玉階。",
            "我約江鷗分雪浦，誰將烏帽踏天街。",
            "從遊久欲真浮海，送客懸知亦自崖。",
            "猶有升平臨老眼，尚堪方嶽看燔柴。"
        ],
        "title": "次韻靜翁雪中見過三首  其三",
        "id": "21e269c2-284e-4b99-a368-e75cf5e21fae"
    },
    {
        "author": "周紫芝",
        "paragraphs": [
            "蘇公論士昔未聞，四客輩出俱同門。",
            "龍媒忽下洗凢馬，野鶴一舉空鷄群。",
            "虞皇七友廊廟具，元和十子非渠倫。",
            "張公屈宋排衙官，清詞麗句冰雪寒。",
            "秦公筆下有過秦，平生目短曹劉垣。",
            "金華仙伯學杜甫，句法自許窺公藩。",
            "晁公磊落天下士，帝遣長庚下人世。",
            "舊聞一醉百梨花，醉後狂歌滿天地。",
            "詩成只在倚馬間，高談頗似懸河翻。",
            "當時七發真少作，秦漢以來無此文。",
            "今日晴窗有佳色，積雪爲洗烟埃昏。",
            "千山排巒削寒玉，萬木擁户明朝暾。",
            "試攜塵編醒病眼，隱几一笑空爐芬。",
            "是中有味知者少，此意便欲從公論。"
        ],
        "title": "二十八日雪霽讀晁無咎集呈别乘徐彦志且以奉懷",
        "id": "224939cf-8bcc-4f0b-9109-ad1620e6a487"
    },
    {
        "author": "周紫芝",
        "paragraphs": [
            "聖道不可窮，探取隨已欲。",
            "平生所受用，政可一言足。",
            "子思著中庸，暗室戒慎獨。",
            "危微恐懼心，此念旋已熟。",
            "學從西洛來，標榜相品目。",
            "袖手看屋梁，表表如鶴鵠。",
            "誰知胸中塵，往往盈斗斛。",
            "伋也而有知，寧不貽彼忸。",
            "吳侯蚤作吏，未肯事邊幅。",
            "得妙自聖處，了不關世俗。",
            "頗知幽隱中，日月所照燭。",
            "不敢欺秋毫，高情潔冰玉。",
            "願言從君遊，着鞭蹈前躅。"
        ],
        "title": "題南金慎獨齋",
        "id": "b1a54413-5af9-4b83-8cd6-55a35270517f"
    },
    {
        "author": "周紫芝",
        "paragraphs": [
            "昭陵厚德如乾坤，廊廟補袞多公言。",
            "徂徠官在百寮底，有時論事驚天閽。",
            "皂囊欲上謗已滿，霜臺不到名空尊。",
            "李侯自是千載士，人說贊皇今有孫。",
            "長安御史一驄馬，人物眼高爭薦論。",
            "南牀小忍便可得，直氣肯受高官吞。",
            "青雲垂上却回首，得州如斗車朱轓。",
            "兩公相望空落落，當年風采今仍存。",
            "古來名節與富貴，輕重略等常平分。",
            "天公相愛似有意，黄鵠欲舉方騰鶱。",
            "未開青瑣霄漢上，故著草堂烟雨閑。",
            "人生窮達固難料，時來鶴亦能高軒。",
            "願公努力善自愛，更進藥石禆華勛。"
        ],
        "title": "題彦恢家草堂",
        "id": "163c2dcf-c8e4-4a6a-a799-6511f139e6d6"
    },
    {
        "author": "周紫芝",
        "paragraphs": [
            "抱病歲忽杪，杜門誰復來。",
            "感子陽春句，爲嘘寒谷荄。",
            "君才那易得，辭華陋鄒枚。",
            "草木不足羡，雲衢路當開。",
            "春意私節物，榮枯竟何哉。",
            "封侯與裂土，且當付輿臺。"
        ],
        "title": "次韻道卿殘臘步遊林藪草木漸有生意三首  其一",
        "id": "98e89fbb-3299-44b3-8e96-bd5acc76a700"
    },
    {
        "author": "周紫芝",
        "paragraphs": [
            "老意慘不樂，青春爲誰來。",
            "藝蘭在九畹，誰能起殘荄。",
            "桃李忽滿眼，其寔亦枚枚。",
            "耕田種芝草，玲瓏殊未開。",
            "榮華競春事，于我何有哉。",
            "當浮白玉闕，下睨黄金臺。"
        ],
        "title": "次韻道卿殘臘步遊林藪草木漸有生意三首  其二",
        "id": "d30cf49a-51f8-4bb1-898c-dfbb43a56746"
    },
    {
        "author": "周紫芝",
        "paragraphs": [
            "人生有榮瘁，否極泰必來。",
            "君看九地春，寸草無餘荄。",
            "白首始一遇，蒲輪迎老枚。",
            "祁隱不可招，詡徑行當開。",
            "我欲尋盧敖，盧敖安在哉。",
            "但當急洗眼，看子登雲臺。"
        ],
        "title": "次韻道卿殘臘步遊林藪草木漸有生意三首  其三",
        "id": "7cbc5169-b5a4-4819-8294-c67822b85805"
    },
    {
        "author": "周紫芝",
        "paragraphs": [
            "從古才高少識真，此公句法老尤新。",
            "世間言語渾無用，天上吹嘘却要人。",
            "但遣前旒知娬媚，莫嫌後榻有嚬呻。",
            "夢中富貴能多少，空使清流作怒嗔。"
        ],
        "title": "讀元微之詩有感",
        "id": "d497cffb-9f0f-4b36-9d22-c79dadcff02a"
    },
    {
        "author": "周紫芝",
        "paragraphs": [
            "移居來近玉湖中，漁户新添白脚翁。",
            "覓句深慚何水部，浮家全似陸龜蒙。",
            "山寒政恐無黄獨，地濕應須要鞠藭。",
            "晚日飄零天不管，雙鳧乘雁聽西東。"
        ],
        "title": "舟次句茨",
        "id": "78026f0e-97d8-4286-ba2f-02cec5f7aec1"
    },
    {
        "author": "周紫芝",
        "paragraphs": [
            "門外湖光瀲灧中，春寒那聽雨濛濛。",
            "吹殘梅雪如山雪，顛得江風似颶風。",
            "雙燕擬來尋舊約，小桃渾未試新紅。",
            "黄紬獨擁眠方熟，剝啄何須來惱翁。"
        ],
        "title": "雨寒連日大風病中作此詩",
        "id": "4a1dabd9-8978-48d1-9c81-7c5de8e1f453"
    },
    {
        "author": "周紫芝",
        "paragraphs": [
            "山隔湖邊路，人棲柳下扉。",
            "船從几席過，燕掠水波飛。",
            "鳥亦昏纔定，牛知晚自歸。",
            "幽人常暝立，日日到斜暉。"
        ],
        "title": "暝立",
        "id": "92cb5f7a-94cd-4d36-b744-dc582df5d5a7"
    },
    {
        "author": "周紫芝",
        "paragraphs": [
            "少小從舞雩，鼓瑟常屢希。",
            "結髪事墳典，願言探玄微。",
            "鐘鳴漏忽盡，殘星獨暉暉。",
            "征鞍老塗路，白露霑裳衣。",
            "齒髪倏已暮，富貴終難祈。",
            "佳辰念京洛，流車看騑騑。",
            "結客少年場，兒女如瓠肥。",
            "紅燈白晝暖，醉盌黄金揮。",
            "回頭二十載，狗盗相因依。",
            "時光了如夢，菽粟不救饑。",
            "飄零少行樂，老大空歔欷。",
            "今年四海靜，扊扅張外扉。",
            "芙渠焰明缸，金波麗春幃。",
            "穠李樽前歌，遊子月下稀。",
            "錚錚銀漏中，撲撲春蛾飛。",
            "此老最可憐，已杜禦寇機。",
            "但知草中和，浩蕩歌皇威。",
            "晶熒一短檠，搔首悟昨非。",
            "風流如黄香，不作傳柑歸。",
            "更攜袖中珠，來尋北山薇。",
            "詩盟倘可同，願復無余遺。"
        ],
        "title": "次韻黄文若寄燈夕不出之作",
        "id": "49dfac73-4b0a-4f5d-b3d7-2b458b180382"
    },
    {
        "author": "周紫芝",
        "paragraphs": [
            "烏巾白角雲錦裘，長脛骯髒高結喉。",
            "王孫自是真龍種，世上懸知無此儔。",
            "醉裏哦詩詩欲就，風月平欺兩肩瘦。",
            "秋風爲神玉爲骨，畫手何從寫奇秀。",
            "仇池客多誰在亡，高準虬髯唯汝陽。",
            "紫皇苦欲奏璈語，此曲至今空斷腸。",
            "腸斷公歌侍兒拍，甕裏黄柑自春色。",
            "老坡不見空凄然，此詩此意無人傳。"
        ],
        "title": "題趙安定像",
        "id": "f43a00b9-b7fb-4c97-9028-932d1e0025a1"
    },
    {
        "author": "周紫芝",
        "paragraphs": [
            "人間妙伎古亦有，畫虎從來易成狗。",
            "何人爲作老於菟，鼎死百年無此手。",
            "想當運筆亦有神，睥睨知誰看回肘。",
            "便恐陰崖風雨來，何止草中狐兔走。",
            "易生驚猿羞掛枝，周昉稺犬空復肥。",
            "畫中生意似可喜，此虎一出無餘姿。",
            "邇來喪亂書阨苦，唯有君家此畫古。",
            "妖狐一丘渠自安，狡兔三窟無人取。",
            "建章宮殿空咸陽，猛士知誰守疆土。",
            "藜藿不採虎在山，安得有臣如此虎。"
        ],
        "title": "題包鼎大虎圖",
        "id": "0eb0f0df-701d-466a-8946-17f844ea6365"
    },
    {
        "author": "周紫芝",
        "paragraphs": [
            "念我昔年少，剛介頗成癖。",
            "多錢嗤守虜，飽飯嘲穀伯。",
            "有口能雌黄，反眼輒青白。",
            "阿奴恃火攻，未必出下策。",
            "一笑當尊拳，僅得貸雞肋。",
            "只今真老大，鬚髯已如戟。",
            "折肱成良醫，忤物知何益。",
            "要令空洞中，下視滄溟窄。",
            "嶢嶢固難全，容容聊自適。",
            "知雌在守雄，外曲當內直。",
            "此理吾已明，師獨未之得。",
            "願言戒覆車，聊用銘子壁。"
        ],
        "title": "忻師介軒",
        "id": "e5d6f909-e81d-4be8-98d5-102404c8299c"
    },
    {
        "author": "周紫芝",
        "paragraphs": [
            "雨後風扉擁青嶂，家在斜陽晚潮上。",
            "沙頭飛盡雪色鷗，柳下初横短蓬舫。",
            "皇天惡料風忽顛，賈客倉黄回五兩。",
            "老人倚杖不肯歸，看打南湖白頭浪。"
        ],
        "title": "三月五日晚霽大風",
        "id": "4d9b8f47-a409-4ecf-865d-6de40a7861c1"
    },
    {
        "author": "周紫芝",
        "paragraphs": [
            "心如止水不妨清，身似無官不爲名。",
            "但把一椽供偃蹇，從他百鬼瞰高明。",
            "路迷鷄犬家何在，身與漁樵席屢爭。",
            "眼看青雲有矰繳，鷦鷯巢小未宜輕。"
        ],
        "title": "九江王興道早歲休官作易安奚疑二室要余作詩  其一",
        "id": "a8a0d635-6234-46b2-a137-60cee8bfeb1e"
    },
    {
        "author": "周紫芝",
        "paragraphs": [
            "朽骨枯莖未必靈，行藏何苦訪君平。",
            "問津世路心先懶，買地江干計已成。",
            "解向急流求勇退，便知幽事合關情。",
            "裕陵將種今誰在，但恐君王問姓名。"
        ],
        "title": "九江王興道早歲休官作易安奚疑二室要余作詩  其二",
        "id": "e727f132-b37e-4d1f-a798-bf30afa875a3"
    },
    {
        "author": "周紫芝",
        "paragraphs": [
            "雨脚收寒久，東風倚杖頻。",
            "浪翻雙鷺起，船過小鵝嗔。",
            "客飯長腰米，林居折角巾。",
            "澆山一掬淚，回首故鄉春。"
        ],
        "title": "倚杖",
        "id": "e4c45285-a50f-4a52-b046-83bb55968312"
    },
    {
        "author": "周紫芝",
        "paragraphs": [
            "歸櫂浮江水，寒衾擁醉眠。",
            "亂花飛送客，細浪穩隨船。",
            "淚落澆山酒，愁生禁火天。",
            "一從胡騎入，飄泊到今年。"
        ],
        "title": "寒食日歸郡舟中作二首  其一",
        "id": "6fb1147d-89c6-4ea4-a01d-45cec3a045b3"
    },
    {
        "author": "周紫芝",
        "paragraphs": [
            "世事聊相挽，吾歸亦有期。",
            "白湖爲客久，寒食到家遲。",
            "接屋花仍在，遮門柳自垂。",
            "向來歌社裏，應著老人嬉。"
        ],
        "title": "寒食日歸郡舟中作二首  其二",
        "id": "3ab4e090-03d9-4505-99ec-2c26a61552dd"
    },
    {
        "author": "周紫芝",
        "paragraphs": [
            "春事無多日，江村有數家。",
            "等閑飛燕子，容易落梨花。",
            "草色過薄雨，柳陰暝淡霞。",
            "詩成不歸去，暝立看棲鴉。"
        ],
        "title": "春事",
        "id": "ff70dd91-a094-4925-b1d8-b507e38cebc5"
    },
    {
        "author": "周紫芝",
        "paragraphs": [
            "雪屋臨湖憶繫船，柳汀吹絮又經年。",
            "白鷗大似知人意，分與滄波十里天。"
        ],
        "title": "湖居春晚雜賦八絕  其一",
        "id": "dfb82311-5e2f-4ba0-b1e7-4f991c8a6e18"
    },
    {
        "author": "周紫芝",
        "paragraphs": [
            "雨後春湖拍拍流，近門誰繫兩三舟。",
            "水邊寒食飛雙燕，柳外斜陽臥一牛。"
        ],
        "title": "湖居春晚雜賦八絕  其二",
        "id": "748e2327-9d0b-4b5f-8638-d376c2cf1a71"
    },
    {
        "author": "周紫芝",
        "paragraphs": [
            "數日東風緊閉門，小桃知有一枝新。",
            "花飛不復到老眼，可是春寒欺得人。"
        ],
        "title": "湖居春晚雜賦八絕  其三",
        "id": "9508d249-5e36-421e-8f13-e094f2765d4a"
    },
    {
        "author": "周紫芝",
        "paragraphs": [
            "倚牀相伴一枝藤，强作春遊老不能。",
            "花底嬋娟詩嫵媚，枕中日月睡瞢騰。"
        ],
        "title": "湖居春晚雜賦八絕  其四",
        "id": "4b2a7ddb-0688-4389-b347-0424ef512592"
    },
    {
        "author": "周紫芝",
        "paragraphs": [
            "黄蜂歸後燕成家，楊柳初飛一兩花。",
            "已是無春可拚得，亂紅何苦惱霜華。"
        ],
        "title": "湖居春晚雜賦八絕  其五",
        "id": "89e9b7b0-34ec-42df-9323-abfa76613bb0"
    },
    {
        "author": "周紫芝",
        "paragraphs": [
            "曉鏡烟凝水繞湖，晚汀飛鷺又成圖。",
            "早知魚鳥堪同樂，愁得華顛政不須。"
        ],
        "title": "湖居春晚雜賦八絕  其六",
        "id": "7ffbfbca-36d2-474f-914e-eb4baa446e8d"
    },
    {
        "author": "周紫芝",
        "paragraphs": [
            "兩日東風着意顛，南湖風浪不行船。",
            "飛沙走石成何事，吹得楊花也上天。"
        ],
        "title": "湖居春晚雜賦八絕  其七",
        "id": "5a50bc9f-df9c-417e-980c-11b507fed4e5"
    },
    {
        "author": "周紫芝",
        "paragraphs": [
            "湖水波連野水邊，欲晴鳩喚未晴天。",
            "懶吹雲去風無力，打得花殘雨可憐。"
        ],
        "title": "湖居春晚雜賦八絕  其八",
        "id": "509d2527-95ea-4c59-9b16-d9a56b7805a1"
    },
    {
        "author": "周紫芝",
        "paragraphs": [
            "淺紅疏蘂出牆頭，事往人空鎖北樓。",
            "鳥爲春愁渾不語，花知人意亦含羞。",
            "東風脈脈情何限，細雨濛濛淚不休。",
            "却憶去年花下醉，依稀記得小蠻謳。"
        ],
        "title": "雨中立杏花下",
        "id": "032e5161-6420-488a-99a8-25e969b2f218"
    },
    {
        "author": "周紫芝",
        "paragraphs": [
            "戎氣腥京洛，橋山萬木悲。",
            "園陵回望遠，袞繡自天垂。",
            "日月瞻遺像，衣冠拜赤墀。",
            "櫻桃薦原廟，重見漢官儀。"
        ],
        "title": "恭聞已迎原廟聖容入行在所",
        "id": "60dc3b25-6d81-46de-a7ab-e13e6d8ddcf0"
    },
    {
        "author": "周紫芝",
        "paragraphs": [
            "造物有佳思，放晴娛薄遊。",
            "湖光散鳧雁，野日下羊牛。",
            "水欲滿舊壑，草還青遠疇。",
            "雲來猶倚杖，雨過忽横舟。"
        ],
        "title": "雨後二首  其一",
        "id": "8857ff50-61c4-4591-b9b5-227344df2fd1"
    },
    {
        "author": "周紫芝",
        "paragraphs": [
            "晚日纖纖出，痴雲陣陣回。",
            "風林無定翼，晴漢有殘雷。",
            "白水自天去，青山隨眼來。",
            "峰高月未吐，更擬着詩催。"
        ],
        "title": "雨後二首  其二",
        "id": "033bc3d9-7451-4b41-8f74-03ba872b47cb"
    },
    {
        "author": "周紫芝",
        "paragraphs": [
            "江頭老父誰共語，白髮垂肩汗如雨。",
            "兒方高枕作自畀，雷翁開門傍河滸。",
            "水邊雲黑雨欲成，山外天高月將吐。",
            "江湖滿地身未歸，星斗橫空夜如許。"
        ],
        "title": "夜半熱甚湖上短歌",
        "id": "2d6ccab1-fb42-4721-8ab7-dcf8946b248b"
    },
    {
        "author": "周紫芝",
        "paragraphs": [
            "幅巾聽雨臥風檣，呼得青奴伴晚涼。",
            "白髮蠹書緣已熟，黑甜欹枕味偏長。",
            "月侵冰簟何妨白，舟入荷花不奈香。",
            "更倩長年打雙槳，雲山青處是吾鄉。"
        ],
        "title": "舟中睡起",
        "id": "a272d385-d98c-4d4c-a9d4-ae04a350c06a"
    },
    {
        "author": "周紫芝",
        "paragraphs": [
            "四字丹書亦偶然，石唐未必是真仙。",
            "無人解得潮州意，也復留衣與大顛。"
        ],
        "title": "五月十九日雨中困臥起讀西清錄見其載歐陽文忠公與許昌齡事甚異作此",
        "id": "60ce804d-0746-4f6f-9ea2-e274f00f87b5"
    },
    {
        "author": "周紫芝",
        "paragraphs": [
            "凋盡朱顔年少春，不堪柳下對離樽。",
            "劉郎已是無腸斷，更唱陽關惱客魂。"
        ],
        "title": "即席二首  其一",
        "id": "ccda9e68-4f2c-490b-aba0-70c6af034778"
    },
    {
        "author": "周紫芝",
        "paragraphs": [
            "舊家明月醉歸時，夜靜朱樓歌折枝。",
            "只有杜娘真好事，樽前猶唱後山詞。"
        ],
        "title": "即席二首  其二",
        "id": "5f3232bd-55f8-4b00-9956-25d92688e430"
    },
    {
        "author": "周紫芝",
        "paragraphs": [
            "世間那得此間身，恐是前生賀季真。",
            "白水窗閑頻入夢，黄梅雨細却留人。",
            "重聽欸乃烟中曲，淨掃離騷几上塵。",
            "但得南風送歸棹，未應幽獨解傷神。"
        ],
        "title": "將歸白湖而雨",
        "id": "d445ee80-d2c5-451d-9ac5-9767caae8f40"
    },
    {
        "author": "周紫芝",
        "paragraphs": [
            "顛風急來萬木萎，迅雷不聼人掩耳。",
            "南山栖鳥失故巢，北山翔龍卷湖水。",
            "翔龍掉尾不肯收，眼看滄波接雲起。",
            "想當舟楫避驚濤，無數魚蝦趁龍尾。"
        ],
        "title": "中元日雨中錄所見",
        "id": "60c2c83f-d22e-4ed9-854e-268d107f8f05"
    },
    {
        "author": "周紫芝",
        "paragraphs": [
            "眼中人物欠曹劉，老矣逢君接勝遊。",
            "詩與漫郎推行輩，字從坡老得源流。",
            "羸驂又踏千山去，黄菊空催九日愁。",
            "横槊想多秋後句，詩成須着錦囊收。"
        ],
        "title": "讀張載揚所示近詩頗懷其人",
        "id": "8c43b373-bc9f-4cf5-a6c7-10a4b37cfbf4"
    },
    {
        "author": "周紫芝",
        "paragraphs": [
            "日斜樓閣暮雲中，黄菊紅蕖滿院風。",
            "酒熟未酬花爛熳，詩來時聽玉丁東。"
        ],
        "title": "次韻仲照秋懷四絕  其一",
        "id": "5f0196fe-4f9e-42b9-acfc-0de87c98ecea"
    },
    {
        "author": "周紫芝",
        "paragraphs": [
            "老去篇章誰與酬，秋來又喜與君遊。",
            "遺音固自成三歎，妙語不應慚四愁。"
        ],
        "title": "次韻仲照秋懷四絕  其二",
        "id": "2428f228-7ac2-44c3-8e9c-a0966c650a23"
    },
    {
        "author": "周紫芝",
        "paragraphs": [
            "白髮新愁滿眼中，騷人零落怨秋風。",
            "年來詩思成何事，聊伴寒螿泣露叢。"
        ],
        "title": "次韻仲照秋懷四絕  其三",
        "id": "869af049-3c81-4f48-851c-de1831522e74"
    },
    {
        "author": "周紫芝",
        "paragraphs": [
            "秋在幽人行樂中，好山欲盡更須窮。",
            "花姑水繞幾時到，罨畫溪遙路欲通。"
        ],
        "title": "次韻仲照秋懷四絕  其四",
        "id": "b52b47cd-fd6b-4474-b554-d29feb81a273"
    },
    {
        "author": "周紫芝",
        "paragraphs": [
            "老鬢風吹急，愁雲带雨飛。",
            "白添平岸水，紅掩傍幽扉。",
            "力盡方謀食，天寒未授衣。",
            "此身慚社燕，秋晚亦能歸。"
        ],
        "title": "秋雨連日",
        "id": "4920e055-8b2e-4ed4-b79a-88a6de2ed904"
    },
    {
        "author": "周紫芝",
        "paragraphs": [
            "爲米要令陶令出，無氈今坐廣文窮。",
            "懸知嚼蠟世味薄，未抵撲衣山色濃。",
            "大蓋且從渠自擁，小槽當與客頻中。",
            "家談安得從三老，華萼同編是古風。"
        ],
        "title": "次韻羅仲共教授閑居三首  其一",
        "id": "f3c048ea-e739-4048-94e2-422471ff15ce"
    },
    {
        "author": "周紫芝",
        "paragraphs": [
            "了事痴兒不到詩，間中鼓吹自應奇。",
            "莫教句法驚人甚，便恐功名入手遲。",
            "性癖雅宜嵇叔懶，官閑只有漫郎知。",
            "庭梧想得西風急，秋意微生楚些悲。"
        ],
        "title": "次韻羅仲共教授閑居三首  其二",
        "id": "0c23757d-9185-422b-b787-58de9cc003a5"
    },
    {
        "author": "周紫芝",
        "paragraphs": [
            "擬築揚雄宅一區，碧鷄坊外且成居。",
            "湖江君尚作浮宅，風雨我當無敝廬。",
            "平日夢遊嗟路遠，新凉見面恰秋餘。",
            "便須載酒相從去，要識平生未見書。"
        ],
        "title": "次韻羅仲共教授閑居三首  其三",
        "id": "529a91d4-a9a4-4ad1-9d35-10758273f34b"
    },
    {
        "author": "周紫芝",
        "paragraphs": [
            "斗落參横天雨霜，夢殘燈盡客思鄉。",
            "丁寧莫作叫雲去，老眼不禁秋夜長。"
        ],
        "title": "白湖聞雁三首  其一",
        "id": "b59e8759-9ccc-428f-9f44-ed11feda18cf"
    },
    {
        "author": "周紫芝",
        "paragraphs": [
            "晚向瀕湖寄一椽，只憑沙雁與周旋。",
            "北來南去莫惆悵，我亦飄零那記年。"
        ],
        "title": "白湖聞雁三首  其二",
        "id": "df5102fd-ba60-47cc-aa3f-387611fa8948"
    },
    {
        "author": "周紫芝",
        "paragraphs": [
            "華人流落幾秋風，南望中原信不通。",
            "好寄書來蘇屬國，君王方射上林中。"
        ],
        "title": "白湖聞雁三首  其三",
        "id": "d53ca5b6-b2ae-43ad-b9e8-f87138169301"
    },
    {
        "author": "周紫芝",
        "paragraphs": [
            "九日清尊强挽秋，滿庭風雨復誰遊。",
            "俗人言下無三語，此老胸中有九流。",
            "白髮不妨欺短帽，黄花應解笑痴愁。",
            "客情老去何曾好，雙鯉書來幾日收。"
        ],
        "title": "九日風雨終日用懷載揚韻",
        "id": "b042676a-8c38-42ee-8bda-bc6c7f1cbce1"
    },
    {
        "author": "周紫芝",
        "paragraphs": [
            "白髮誰憐我，黄花最憶渠。",
            "酒盃今日把，筋力去年殊。",
            "身遠秋如夢，謀疏老更愚。",
            "客愁澆不下，强欲醉茱萸。"
        ],
        "title": "九日不出",
        "id": "1d10a5a1-716b-4d16-908c-e7844f6e1d3c"
    },
    {
        "author": "周紫芝",
        "paragraphs": [
            "尚憶防秋日，疏渠轉曲城。",
            "萬方知盗息，此地看橋成。",
            "拄杖知頻過，遊魚莫漫驚。",
            "明朝趁虚去，畫柱曉霜明。"
        ],
        "title": "橋成",
        "id": "d24c2472-f1bf-43cd-b769-5df4b17ea67b"
    },
    {
        "author": "周紫芝",
        "paragraphs": [
            "病眼怕遙夜，宿爐依小温。",
            "酒醨嫌雪厚，書細苦燈昏。",
            "殘臘歸時夢，他鄉盡處村。",
            "可憐雙白鬢，深閉一蓬門。"
        ],
        "title": "雪夜",
        "id": "4fbbd01b-2bd0-4ba9-b2a7-fed85f987d9d"
    },
    {
        "author": "周紫芝",
        "paragraphs": [
            "人生無先知，頗欲邀後福。",
            "自言苟依違，安得有顛覆。",
            "伯喈英偉資，高義甚敦篤。",
            "不爲左回天，輒作流水曲。",
            "立朝有公言，誰能保家族。",
            "朝奏皂囊封，暮就洛陽獄。",
            "晚節不自守，一跌變前躅。",
            "起依千里草，九徙如轉軸。",
            "卓死固已久，安得復嚬蹙。",
            "琴中知殺氣，此理反未燭。",
            "陋哉王司徒，避謗私欲戮。",
            "公忠信安在，志操等流俗。",
            "何能起頹綱，此輩真碌碌。"
        ],
        "title": "讀蔡中郎傳",
        "id": "bff44a1f-96aa-4052-b77e-174a2492298c"
    },
    {
        "author": "周紫芝",
        "paragraphs": [
            "豢犬欲司夜，畜鷄要鳴晨。",
            "二物一失職，遂辜畜養恩。",
            "嗟我籠中鷄，芥羽光照人。",
            "峨冠事飲啄，緘口隨晨昏。",
            "我怒欲爾烹，鷄笑復自陳。",
            "君看多言者，以忠獲怒嗔。",
            "臺評與幕辨，呶呶常殺身。",
            "幸此北窗臥，頗似羲皇民。",
            "五起笑朝士，三號驚夢魂。",
            "使子臥紅日，謝客扃柴門。",
            "此意殊不惡，誚我無諄諄。"
        ],
        "title": "責鷄",
        "id": "c33836dd-7329-48c1-9e81-576a109bfcfa"
    },
    {
        "author": "周紫芝",
        "paragraphs": [
            "日日湖邊路，頻來我不嗔。",
            "故山無百里，客舍遂三春。",
            "紅落含桃過，青垂小杏新。",
            "光陰花委地，飄泊燕依人。"
        ],
        "title": "客舍二首  其一",
        "id": "d9e8d626-e56b-49db-92b9-0d862fe1673f"
    },
    {
        "author": "周紫芝",
        "paragraphs": [
            "疇昔江湖意，兒曹總不知。",
            "幅巾霑雨過，拄杖看雲移。",
            "鳯子飛應遠，鶯兒語最遲。",
            "閑從梅雪後，直到麥秋時。"
        ],
        "title": "客舍二首  其二",
        "id": "8defa591-6ee9-490d-afe9-eead54dd9c35"
    },
    {
        "author": "周紫芝",
        "paragraphs": [
            "張顛佳處是清高，不但詩狂酒亦豪。",
            "自說平生耽翰墨，未嘗名諱落官曹。",
            "書工恥作雲間榜，畫好能添頰上毛。",
            "早信人間苦荆棘，不嫌門外長蓬蒿。"
        ],
        "title": "送張顛東歸",
        "id": "febb2fb7-52c8-4cf7-9c73-dba114bb6875"
    },
    {
        "author": "周紫芝",
        "paragraphs": [
            "物外無餘子，愁邊有是翁。",
            "夢回驚日脚，雨罷看雲峰。",
            "天與長閑處，湖供不斷風。",
            "猶嫌太多事，身落亂書叢。"
        ],
        "title": "薄暮二首  其一",
        "id": "f5be20f5-bc9d-478f-b662-66c8c471c5dd"
    },
    {
        "author": "周紫芝",
        "paragraphs": [
            "睡熟不知雨，夢殘無限凉。",
            "鶯飛時到眼，鷺起不成行。",
            "瓜熟分蒼玉，蓮香擘翠房。",
            "掃門還待月，近水更移床。"
        ],
        "title": "薄暮二首  其二",
        "id": "efe459ca-57c4-41e4-8b43-265133425d27"
    },
    {
        "author": "周紫芝",
        "paragraphs": [
            "家與重湖近，門當永夜開。",
            "鷺隨波浩蕩，人共月徘徊。",
            "曉色催星落，飛雲带雨來。",
            "長鬚汲水去，小艇淂魚回。"
        ],
        "title": "靜夜二首  其一",
        "id": "92df704c-4ff5-4fc6-a36f-44f6f28303a7"
    },
    {
        "author": "周紫芝",
        "paragraphs": [
            "湖影入散髪，晚沙横斷汀。",
            "冠欹從自落，門設未嘗扃。",
            "鬼着林邊火，螢翻水上星。",
            "時聞有船過，月黑夜冥冥。"
        ],
        "title": "靜夜二首  其二",
        "id": "7a794a44-64ee-40a6-b40d-2b4ee6b408fb"
    },
    {
        "author": "周紫芝",
        "paragraphs": [
            "世間尤物如異人，青山不入諸山群。",
            "晚來濃翠欲成滴，雨後數鬟高切雲。",
            "人言兹山下埋玉，太白祠扉落巖谷。",
            "至今樵牧無斧斤，餘潤油然歸草木。",
            "往歲小生來酹公，秋山未霜葉尚綠。",
            "是時落日在屋梁，彷彿如照公眉目。",
            "今我不樂湖水濱，青山到眼無朝昏。",
            "更欲再拜望拱木，公已乘鸞上天門。",
            "帝鄉渺渺不知處，誰能爲我招清魂。",
            "死生夜旦何足道，不敢復作湘纍文。"
        ],
        "title": "雨晴望青山",
        "id": "1efd73eb-9e36-4475-b262-0fbbb5cbb646"
    },
    {
        "author": "周紫芝",
        "paragraphs": [
            "三年湖雨一茅茨，坐遣幽人識面遲。",
            "遺恨忽從愁裏盡，交情先向句中知。",
            "重尋故里空勞夢，亟買歸舟會有期。",
            "何日劇談聽亹亹，滿傾春酒細論詩。"
        ],
        "title": "僕去歲作湖居十二詩向開叔有詩次韻迺爲謝",
        "id": "1cf6953d-c542-4128-ac02-9a29e04bdc9d"
    },
    {
        "author": "周紫芝",
        "paragraphs": [
            "三年身在菰蒲裏，手把巖花意惘然。",
            "折得秋芳香滿袖，夢魂常繞故山前。"
        ],
        "title": "得木犀",
        "id": "63e2441c-333f-4270-8617-b174d9e99e49"
    },
    {
        "author": "周紫芝",
        "paragraphs": [
            "昔年記淮邦，茅廬蔚秋草。",
            "兩耳無晨昏，秋蚊困飛繞。",
            "利吻極慘傷，群飛固輕矯。",
            "懸知孀女祠，未可較多少。",
            "至今夢中雷，客枕疑已曉。",
            "那知三家村，復此終夕撓。",
            "青烟鬱蒿艾，横空益奔擾。",
            "手倦勞撲緣，眼病惡薰燎。",
            "誰言天宇大，微物吝除剿。",
            "何必養嘉羞，便可付丹鳥。"
        ],
        "title": "夜苦秋蚊達旦不寐",
        "id": "29f791cf-1298-417c-9049-719f53615348"
    },
    {
        "author": "周紫芝",
        "paragraphs": [
            "客舍三寒暑，扁舟八往還。",
            "殘年不如意，老色日凋顔。",
            "暗谷鳴珊珮，晴巒結翠鬟。",
            "江禽渾識面，似欲喚人閑。"
        ],
        "title": "歸自白湖舟中作",
        "id": "9a3118f0-e952-467f-81a2-08c27f2de8ee"
    },
    {
        "author": "周紫芝",
        "paragraphs": [
            "三年波浸白湖門，佛屋新分水北村。",
            "窗可近書真窈窕，室纔容榻頗深温。",
            "妻孥共社同香火，魚鼓催人作曉昏。",
            "雪頷已疏憐我老，雲蹤無定與誰論。"
        ],
        "title": "寄家龍谿寺小閣初成",
        "id": "b8e44e23-d3d1-4574-8e34-e392734286fc"
    },
    {
        "author": "周紫芝",
        "paragraphs": [
            "蘭皋飛佩一凄然，别酒深傾玉滿船。",
            "誰喚孤帆落天際，盡驅秋色到愁邊。",
            "燎鬚心在人能說，擬絮才高墨未乾。",
            "莫向南湖頻着眼，斷鴻疏影在雲烟。"
        ],
        "title": "次韻雷飛卿送其女兄南歸",
        "id": "e40fd83a-d9b2-4936-96db-390f5064fe54"
    },
    {
        "author": "周紫芝",
        "paragraphs": [
            "相思一日九迴腸，多謝來書細作行。",
            "鏡裏有霜憐我老，鼎中無臠付君嘗。",
            "衰顔本自羞連璧，佳句仍驚得夜光。",
            "五鳯樓高無此手，曹劉真是及肩牆。"
        ],
        "title": "次韻陳季陵閲猥藁見寄",
        "id": "2cb58f70-898e-46e2-b2df-53329bdd5d3d"
    },
    {
        "author": "周紫芝",
        "paragraphs": [
            "門連弱水不可渡，山似妙高知幾尋。",
            "得雨僧分香積飯，行檀人施褭蹄金。",
            "重新佛屋龍天喜，已退魔軍歲月深。",
            "老去願隨君共隱，誰能擁膝更長吟。"
        ],
        "title": "次韻文殊老人題寶頂寺",
        "id": "fa4361ca-a8e8-40d8-9f8a-cdf24b98d66e"
    },
    {
        "author": "周紫芝",
        "paragraphs": [
            "王謝風流本自長，天教洪井發珍藏。",
            "定知東海新金斗，可繼文安舊印章。",
            "龜去豈無江上戀，鵲來今得石中黄。",
            "傳家已作他年兆，莫把功名付錦囊。"
        ],
        "title": "楊次公侍講得古印于洪井其文云東海開國次翁之子德潤以贈徐伯遠伯遠有詩次韻",
        "id": "42be647c-6a83-4bae-83d3-56d77dc07802"
    },
    {
        "author": "周紫芝",
        "paragraphs": [
            "一病能令百念闌，霜蓬零亂照衰顔。",
            "心知只可開三徑，炙手何勞叩八關。",
            "老喜社中多臭味，夢思方外有躋攀。",
            "勸君莫放尋山屐，嬴取浮生半日閑。"
        ],
        "title": "次韻雷飛卿遊山時余以病不往",
        "id": "09c35f08-880d-4be2-936b-02270be14ae1"
    },
    {
        "author": "周紫芝",
        "paragraphs": [
            "萬物自有得，吾生感行休。",
            "及茲天氣佳，步尋水南遊。",
            "青板得野航，竟渡一葦流。",
            "乘流本無心，豈有不下鷗。",
            "開口月有幾，百年終一邱。",
            "與世似異趨，此行誰我儔。",
            "村醪亦足醉，對影自獻酬。",
            "未知垂老日，能遂此樂不。",
            "事定會當諧，不復懷預憂。",
            "但願營自安，孰是都無求。"
        ],
        "title": "渡陂南用斜川韻",
        "id": "bf9857e0-854e-4c51-9229-0b5f0986f95a"
    },
    {
        "author": "周紫芝",
        "paragraphs": [
            "薄遊不盡興，歸臥當少休。",
            "曲水雖陳迹，斜川有新遊。",
            "浩歌獨長往，豈亦慚此流。",
            "僑寓三家村，飄如浮水鷗。",
            "屢爭漁樵席，共守狐鼠邱。",
            "削跡屏冠服，索居謝朋儔。",
            "樽中有餘滴，子獻復父酬。",
            "殷勤問穉子，汝復樂此不。",
            "稚子掉頭笑，老夫豁深憂。",
            "但令常復爾，過是吾何求。"
        ],
        "title": "歸陂北用斜川韻",
        "id": "bfd7e539-b850-47e6-9837-2a886523e234"
    },
    {
        "author": "周紫芝",
        "paragraphs": [
            "早歲從田歎不逢，老隨乘雁聽西東。",
            "青山約在何時了，白髮歡成一笑空。",
            "昨夜清歌催别酒，只今寒月上孤蓬。",
            "相逢莫怪長相憶，舉世交遊無此風。"
        ],
        "title": "舟中次韻飛卿贈别長句",
        "id": "eefbf2a2-d3db-492e-9021-5016e88564b4"
    },
    {
        "author": "周紫芝",
        "paragraphs": [
            "雪壓寒林春未回，晚山猶带玉崔嵬。",
            "誰將舊日韋郎句，貌取郭煕平遠來。"
        ],
        "title": "雪後望文脊諸峰哦韋蘇州門對寒流雪滿山之句得兩詩  其一",
        "id": "6ab12542-c4e3-49c4-b189-095b308dcd5c"
    },
    {
        "author": "周紫芝",
        "paragraphs": [
            "新來嫋嫋娉娉雪，猶在重重疊疊山。",
            "莫作故時峰嶺看，玉京今不是人間。"
        ],
        "title": "雪後望文脊諸峰哦韋蘇州門對寒流雪滿山之句得兩詩  其二",
        "id": "fba5b8c5-038b-4c2e-bd55-f246b1f4f154"
    },
    {
        "author": "周紫芝",
        "paragraphs": [
            "雲路飛騰合到君，不應猶現宰官身。",
            "未分東觀消長日，聊爲西湖作主人。",
            "天近得聲知亦易，民饑當念可須嗔。",
            "簿書叢裏江山在，了事何妨得句頻。"
        ],
        "tags": [
            "西湖"
        ],
        "title": "送方元相宰錢塘",
        "id": "c2549b90-cc77-4414-b53c-0138ad62c86c"
    },
    {
        "author": "周紫芝",
        "paragraphs": [
            "誰言靜寄是窮兒，盡得陳公晚歲詩。",
            "一讀便醒雙淚眼，頭風更擬倩誰醫。"
        ],
        "title": "向開叔借陳公詩卷以詩奉寄且易乙藁  其一",
        "id": "18d2417f-8a8e-4976-b761-791e01b9c6b6"
    },
    {
        "author": "周紫芝",
        "paragraphs": [
            "平生不識陳驚坐，傳得新詩喜失牀。",
            "聞道明珠猶滿眼，煩君爲我一傾囊。"
        ],
        "title": "向開叔借陳公詩卷以詩奉寄且易乙藁  其二",
        "id": "a66e2a6e-76df-4166-a7e8-3cf81398ce95"
    },
    {
        "author": "周紫芝",
        "paragraphs": [
            "風蒲飽朝航，霽色急新漲。",
            "雲山繞平湖，水墨澹屏障。",
            "夷猶柂初回，突兀山入望。",
            "何妨傾寸眸，便足了千嶂。",
            "想像鐘磬音，隱約霄漢上。",
            "我欲一往遊，遐瞻茲可暢。",
            "暮雪猶在塗，遺事不得訪。",
            "人生蠟屐緣，一世能幾兩。",
            "登山追勝遊，脚力須少壯。",
            "重來定何時，吾策今可杖。",
            "老願復爾違，撫事一惆悵。"
        ],
        "title": "舟過道場山下將往遊舟師告以雪塗不可行而止",
        "id": "635c3daa-45e7-437d-b7d0-2de6b18e75da"
    },
    {
        "author": "周紫芝",
        "paragraphs": [
            "老日那容惜，晴光到眼休。",
            "蠶知今日浴，麥復幾時收。",
            "黄犢分青草，花鳧趁綠溝。",
            "誰能更歸得，已是一春留。"
        ],
        "title": "老日",
        "id": "53023f9a-9c85-492d-9838-e6634604c863"
    },
    {
        "author": "周紫芝",
        "paragraphs": [
            "倦客厭卑栖，白日坐飄忽。",
            "呼我同舍郎，緩策扶勃窣。",
            "緣山得人家，附影蔽深樾。",
            "湖水一鏡明，梅花千樹發。",
            "扶疏弄清影，仿彿見羅襪。",
            "凄迷香霧中，身已在月窟。",
            "窮探意未已，取徑無詰屈。",
            "誰家歌舞園，花亂竹復密。",
            "御史投紱餘，課豎種梨栗。",
            "吾曹不解事，尚此學操瑟。",
            "當從漢陰人，抱甕日搰搰。"
        ],
        "tags": [
            "西湖"
        ],
        "title": "西湖山下梅花塢行可里許至陳御史園亭",
        "id": "da5db36a-02ab-43a3-8608-8e0b5d7d7ab7"
    },
    {
        "author": "周紫芝",
        "paragraphs": [
            "杜鵑新聽曉來聲，暖氣催花一夜成。",
            "寒食只今無幾日，故鄉何處不關情。"
        ],
        "title": "寒食前五日作二絕  其一",
        "id": "cb107ffd-72c7-4a7f-a2c5-125efc8ef829"
    },
    {
        "author": "周紫芝",
        "paragraphs": [
            "寒食風埃滿客巾，西湖烟雨送愁頻。",
            "日高未起鳥呼夢，春晚不歸花笑人。"
        ],
        "tags": [
            "西湖"
        ],
        "title": "寒食前五日作二絕  其二",
        "id": "8510138e-2933-45ca-964b-fa8b72007bf3"
    },
    {
        "author": "周紫芝",
        "paragraphs": [
            "此情誰與問天公，幽事全歸白髮翁。",
            "袖手尋詩紅燭裏，卷簾聽雨綠陰中。",
            "杯盤眼見櫻桃熟，時節心驚柳絮空。",
            "誰爲羈栖到三月，還家猶及舞雩風。"
        ],
        "title": "三月二十二日春雨終日",
        "id": "5ad3e5c8-7e89-4907-b558-8478040b82ec"
    },
    {
        "author": "周紫芝",
        "paragraphs": [
            "横飛袞袞見諸公，着眼何由到此翁。",
            "胡粤相忘千里外，金蘭投分一言中。",
            "詩緣漸熟情難洗，老色來煎念已空。",
            "銷盡客愁知底事，愛君回雪與流風。"
        ],
        "title": "奉酬德莊見和",
        "id": "36a96ac2-d5ad-42f4-b18a-2f621e75c678"
    },
    {
        "author": "周紫芝",
        "paragraphs": [
            "孤山屹中流，長隄轉湖尾。",
            "泯然懷昔遊，踴躍尚壯齒。",
            "道人引清甘，一掬託分似。",
            "重來固依然，歲月今有幾。",
            "華堂失雄觀，缺甃久未理。",
            "誰令走鼃黽，投筆便如鬼。",
            "龍宮空一炬，狗盜忽四起。",
            "佳處不負人，環山自湖水。",
            "並遊適相契，况我二三子。",
            "少留當何之，再來吾老矣。"
        ],
        "title": "酌六一泉頗懷昔遊",
        "id": "aaf5089f-1b8a-4f5c-a0e6-4474b4aec650"
    },
    {
        "author": "周紫芝",
        "paragraphs": [
            "能事空傳王右丞，句如徐庾轉難名。",
            "明眸正似溪光様，自古無人畫得成。"
        ],
        "title": "黄文若攜秦别駕侍兒像見過戲題二絕  其一",
        "id": "cf247041-4e77-4c35-aa24-6b219a5fd653"
    },
    {
        "author": "周紫芝",
        "paragraphs": [
            "謝家林下小梅花，不着紅藍染絳紗。",
            "莫笑畫師無國手，玉肌元不受鈆華。"
        ],
        "title": "黄文若攜秦别駕侍兒像見過戲題二絕  其二",
        "id": "97ff6be7-718f-4528-b6d3-8389c31960bd"
    },
    {
        "author": "周紫芝",
        "paragraphs": [
            "好箇神仙張志和，平生只是一漁蓑。",
            "和月醉，棹船歌，樂在江湖可奈何。"
        ],
        "title": "羅叔共五色線中得玄真子漁父詞擬其體僕亦擬作六首  其一",
        "id": "e417e1ff-12e8-4710-90ce-201713b5bb1b"
    },
    {
        "author": "周紫芝",
        "paragraphs": [
            "禁中圖畫訪玄真，晚得歌詞獻紫宸。",
            "天一笑，物皆春，依舊扁舟釣白蘋。"
        ],
        "title": "羅叔共五色線中得玄真子漁父詞擬其體僕亦擬作六首  其二",
        "id": "ce7dcb90-db41-451a-8741-37d1f44296db"
    },
    {
        "author": "周紫芝",
        "paragraphs": [
            "解印歸來暫結廬，有時同釣水西魚。",
            "閑着屐，醉騎驢，分明人在輞川圖。"
        ],
        "title": "羅叔共五色線中得玄真子漁父詞擬其體僕亦擬作六首  其三",
        "id": "5df845e0-ee19-4b51-ace5-7231832313b3"
    },
    {
        "author": "周紫芝",
        "paragraphs": [
            "趁梅尋得水邊枝，獨棹漁舟却過谿。",
            "人似玉，醉如泥，閑歌五色線中詩。"
        ],
        "title": "羅叔共五色線中得玄真子漁父詞擬其體僕亦擬作六首  其四",
        "id": "f21eb2cc-6211-4532-b0c7-4c9e3bbda6a1"
    },
    {
        "author": "周紫芝",
        "paragraphs": [
            "人間何物是窮通，終向烟波作釣翁。",
            "江不動，月横空，漫郎船過小回中。"
        ],
        "title": "羅叔共五色線中得玄真子漁父詞擬其體僕亦擬作六首  其五",
        "id": "563aa055-5662-4350-a89a-416ce775bf61"
    },
    {
        "author": "周紫芝",
        "paragraphs": [
            "花姑溪上鷺鷀灘，辜負漁竿二十年。",
            "無可載，不抛官，攜取全家去不難。"
        ],
        "title": "羅叔共五色線中得玄真子漁父詞擬其體僕亦擬作六首  其六",
        "id": "e05db643-5280-461d-9b57-87ee4150ad33"
    },
    {
        "author": "周紫芝",
        "paragraphs": [
            "百金聊作杖頭沽，旋剪春苗薦野蔬。",
            "便可且傾陶令酒，未須真憶季鷹魚。"
        ],
        "title": "次韻黄文若春日山行過秦德久六首  其一",
        "id": "5bb3f2fc-ddd0-4819-9c16-869d7b113943"
    },
    {
        "author": "周紫芝",
        "paragraphs": [
            "眼前風物一番新，江上桃花惱殺人。",
            "可笑草玄窗下客，滿庭吹絮不知春。"
        ],
        "title": "次韻黄文若春日山行過秦德久六首  其二",
        "id": "ede17045-56e9-4c8a-9a09-e51bbb8e7815"
    },
    {
        "author": "周紫芝",
        "paragraphs": [
            "階前春草喚愁生，屋上鳴鳩報晚晴。",
            "忽有好詩來照眼，似逃空谷聽人聲。"
        ],
        "title": "次韻黄文若春日山行過秦德久六首  其三",
        "id": "694a90ef-480a-4af4-a4e5-aeda69b2b3c9"
    },
    {
        "author": "周紫芝",
        "paragraphs": [
            "不作林間曳履行，老來春日總無情。",
            "還驚柳上風催燕，又見花邊雨弄晴。"
        ],
        "title": "次韻黄文若春日山行過秦德久六首  其四",
        "id": "5e85cbad-7a37-4287-b01d-ce1f22d01c9b"
    },
    {
        "author": "周紫芝",
        "paragraphs": [
            "櫻桃花下小窗扉，聞說嬋娟是柳枝。",
            "茗椀已煩羅袖捧，篆香仍借好風吹。"
        ],
        "title": "次韻黄文若春日山行過秦德久六首  其五",
        "id": "f15fa7e8-1357-4858-86f3-c202eae3a597"
    },
    {
        "author": "周紫芝",
        "paragraphs": [
            "鳥啼花發未春闌，日飲無何意自閑。",
            "更喚小蠻娛醉客，主人風味似香山。"
        ],
        "title": "次韻黄文若春日山行過秦德久六首  其六",
        "id": "3e44f00d-35c2-479f-9443-8496c97ca864"
    },
    {
        "author": "周紫芝",
        "paragraphs": [
            "幕北傳烽飛夕埃，廟堂今日要真才。",
            "肯將身向急流退，要問客從何處來。",
            "寶墨光翻銀漢落，畫船恩重錦帆開。",
            "胸中丘壑公元有，便恐鴟夷挽不回。"
        ],
        "title": "追和向蘇州罷吳門作",
        "id": "29da7647-1e47-430f-847e-1130843ff949"
    },
    {
        "author": "周紫芝",
        "paragraphs": [
            "韋白兩公名欲埃，薌林一出未難才。",
            "樹從居士池邊種，香入蘇州句裏來。",
            "陶令北窗應好在，何郎東閣爲誰開。",
            "二疏歸後今重見，遙想都門張飲迴。"
        ],
        "title": "追和向蘇州頃在吳門嘗用韋應物作凝香閣舊有白公檜今不復存爲補植之",
        "id": "5275e12a-be67-4eca-b8db-238761668b08"
    },
    {
        "author": "周紫芝",
        "paragraphs": [
            "聖主思清戰騎埃，盡將尺一起群才。",
            "匈奴莫向雲中入，尚父今從海上來。",
            "繡祫不當氈毳用，玉關寧爲犬羊開。",
            "公冠已掛知何事，猶有忠腸日九迴。"
        ],
        "title": "追和向蘇州舟次京口聞召諸公簡朝中知舊",
        "id": "aea51bc0-e9fb-4d8b-942a-0850a827ca0d"
    },
    {
        "author": "周紫芝",
        "paragraphs": [
            "東南富佳郡，此地復名城。",
            "拜策奉温詔，謁帝辭明庭。",
            "悠悠出金闕，旆旆搖熊旌。",
            "蘭風藹微和，玉露湑以零。",
            "征鼙肅郊壘，嘯詠閑齋鈴。",
            "微生等薜蘿，託根符餘榮。",
            "誤遭一笑盼，永懷千古情。",
            "千古不足多，喜遇罕所并。",
            "白璧勿漫予，按劍徒取憎。"
        ],
        "title": "古風二首别李守  其一",
        "id": "f48f750f-1a33-4bad-926f-1df2162dc73c"
    },
    {
        "author": "周紫芝",
        "paragraphs": [
            "逸足思長途，勁翮慕遠漢。",
            "壯志忽蹉跎，功名失華旦。",
            "孤芳不自惜，靡靡同草蔓。",
            "饑寒日劬勞，霜雪念衰晏。",
            "眇焉尚遐征，遄車指芳甸。",
            "故國念離憂，高軒增老戀。",
            "會當酬知心，努力加餐飯。",
            "微勇或可賈，未和南山粲。"
        ],
        "title": "古風二首别李守  其二",
        "id": "90714d21-71cf-4c74-b8aa-c43fcff72cad"
    },
    {
        "author": "周紫芝",
        "paragraphs": [
            "避地兩家三五口，只今那忍記當時。",
            "誰知臨老相逢日，猶得重看亂後詩。"
        ],
        "title": "叔共出近詩百餘篇攜歸燈下讀竟題小詩其後三首  其一",
        "id": "109c23fc-ba4a-40e3-881d-06b8635e0a62"
    },
    {
        "author": "周紫芝",
        "paragraphs": [
            "翠鬟當户山如染，匹練繞簷江自寒。",
            "縱有鵝溪誰寫得，要從無色畫中看。"
        ],
        "title": "叔共出近詩百餘篇攜歸燈下讀竟題小詩其後三首  其二",
        "id": "42d8d48e-745c-4c8f-a996-7bc2da164685"
    },
    {
        "author": "周紫芝",
        "paragraphs": [
            "東平不復歎塗窮，有姪賢如阮仲容。",
            "淨觀庵中詩作社，水西山下酒分鍾。"
        ],
        "title": "叔共出近詩百餘篇攜歸燈下讀竟題小詩其後三首  其三",
        "id": "86106d5e-ada2-492d-a195-4b0efd763984"
    },
    {
        "author": "周紫芝",
        "paragraphs": [
            "熟睡能令虜退師，高談聊決廟堂疑。",
            "胡塵洗盡渾無事，却卷波瀾入小詩。",
            "談笑成盧事亦難，一言能借百年安。",
            "群姦未死公休恨，但遣枯枝作歲寒。"
        ],
        "title": "讀巴東集二首",
        "id": "bc858a11-74ac-4523-9c85-59b8b022ee1d"
    },
    {
        "author": "周紫芝",
        "paragraphs": [
            "口角瀾翻二十年，書多却厭腹便便。",
            "年來抝折枯藤杖，參得跏趺面壁禪。"
        ],
        "title": "次韻韓伯嘉擬陸龜蒙坐眠行倚食學書吟八題  其一",
        "id": "22ad4c88-3ef4-4424-88f4-c26234f7d559"
    },
    {
        "author": "周紫芝",
        "paragraphs": [
            "黑甜有味要須嘗，一枕誰同夜雨床。",
            "世路風波難著脚，老來當以夢爲鄉。"
        ],
        "title": "次韻韓伯嘉擬陸龜蒙坐眠行倚食學書吟八題  其二",
        "id": "b4a75b35-a362-4b5f-9ae9-320a2883def3"
    },
    {
        "author": "周紫芝",
        "paragraphs": [
            "年來孛窣與誰牢記，林下婆娑萬事休。",
            "草淺沙平谿路穩，漫郎空棹小回舟。"
        ],
        "title": "次韻韓伯嘉擬陸龜蒙坐眠行倚食學書吟八題  其三",
        "id": "d988bfb8-3dbf-48ad-b663-4f35b497e2e4"
    },
    {
        "author": "周紫芝",
        "paragraphs": [
            "夢中棐几得常憑，更有南窗可寄情。",
            "便是人間好消息，別無勝解可譏評。"
        ],
        "title": "次韻韓伯嘉擬陸龜蒙坐眠行倚食學書吟八題  其四",
        "id": "26dddc22-b8d4-41e4-8b00-6b501a57b9e7"
    },
    {
        "author": "周紫芝",
        "paragraphs": [
            "平生不識大官餘，小摘時尋雪後蔬。",
            "一歲不齋能幾日，北山松韭未宜疏。"
        ],
        "title": "次韻韓伯嘉擬陸龜蒙坐眠行倚食學書吟八題  其五",
        "id": "c6696d4b-dca7-488f-9b47-829ea7247f8a"
    },
    {
        "author": "周紫芝",
        "paragraphs": [
            "伎癢撩人不易禁，讀殘書葉喜重臨。",
            "牙籤玉軸知多少，浪與兒童較寸陰。"
        ],
        "title": "次韻韓伯嘉擬陸龜蒙坐眠行倚食學書吟八題  其六",
        "id": "27d025de-c194-4def-a610-004a9a1c8578"
    },
    {
        "author": "周紫芝",
        "paragraphs": [
            "妙畫心傳豈學能，是中真樂不容聲。",
            "譏評盡入雌黄口，寫得吾心不要名。"
        ],
        "title": "次韻韓伯嘉擬陸龜蒙坐眠行倚食學書吟八題  其七",
        "id": "b32cc938-4b6f-4989-82e0-6e5113432e24"
    },
    {
        "author": "周紫芝",
        "paragraphs": [
            "老來無意作悲秋，不奈庾郎知處愁。",
            "筆底波瀾何日了，人間風雨幾時休。"
        ],
        "title": "次韻韓伯嘉擬陸龜蒙坐眠行倚食學書吟八題  其八",
        "id": "bebe1274-3e90-42b2-bda2-0715947b034c"
    },
    {
        "author": "周紫芝",
        "paragraphs": [
            "平生高目看兒童，晚喜低頭拜魯公。",
            "政恐父師千載後，未輸丞相百年中。",
            "投諸魑魅知何事，碎得狻猊有底功。",
            "長遣忠臣泣遺恨，謾營華屋照豐容。"
        ],
        "title": "謁顔魯公祠時新築懷忠堂云",
        "id": "25fb3759-e3b3-4879-bbd1-269f8d4dfbcd"
    },
    {
        "author": "周紫芝",
        "paragraphs": [
            "天厭孤隋失羣醜，鹿走中原死誰手。",
            "爬搔癢疥不足平，虬髯少年十八九。",
            "經營四海多腹發，英公扶持真臂肘。",
            "從來斷國要老成，公獨含糊無可否。",
            "留得宮中老孽妻，幾覆昭陵一杯酒。",
            "蚤歲功名塞天破，九廟丘墟只回首。",
            "狐埋未幾狐掘之，天上浮雲倏蒼狗。",
            "更憑頑石作靈祠，頗似當年柳州柳。",
            "不如梁公摩虎鬚，爲言百歲不祔姑。",
            "提師十萬復誰可，興邦一言還要渠。",
            "人間萬事本難料，老將未須輕腐儒。"
        ],
        "title": "吳興道中過落石祠廟貌甚嚴榜云唐李英公廟",
        "id": "d044e522-9f4e-407f-bdc0-1c2c7119a1f0"
    },
    {
        "author": "周紫芝",
        "paragraphs": [
            "出門猶未夕陽低，倚杖還驚露濕衣。",
            "等得樹頭鴉定後，會邀林外月同歸。"
        ],
        "title": "河橋晚思三首  其一",
        "id": "8ca8673f-52a2-46e4-a2d2-72d7097f6381"
    },
    {
        "author": "周紫芝",
        "paragraphs": [
            "雨後津橋飲斷虹，暮林重噪一蟬風。",
            "月來烟隴掛玉玦，雲向碧天成峭峰。"
        ],
        "title": "河橋晚思三首  其二",
        "id": "80c6b29e-72ec-4b93-951a-cb9936b7204d"
    },
    {
        "author": "周紫芝",
        "paragraphs": [
            "秋水平堤带雨渾，小橋分港到籬根。",
            "晚來幽事亦可喜，忽有漁舟時傍門。"
        ],
        "title": "河橋晚思三首  其三",
        "id": "32c9dae6-919b-4b8f-a124-3e3d584916cc"
    },
    {
        "author": "周紫芝",
        "paragraphs": [
            "千里辭家復臥疴，賴君一笑肯相過。",
            "夢看赤鯉春騰浪，歸見牽牛秋渡河。",
            "空裏懶能書怪事，酒中自可作無何。",
            "一竿忍負平生意，重釣花姑溪上波。"
        ],
        "title": "次韻德莊送别  其一",
        "id": "f5b58d1e-49ca-4a1f-9755-4359e216ad91"
    },
    {
        "author": "周紫芝",
        "paragraphs": [
            "烏帽前頭没馬塵，箇中元自不無人。",
            "風流公是習主簿，文字我慚陰子春。",
            "此日定交真有意，一生弔影復誰親。",
            "相從又失秋來約，已結茅椽着病身。"
        ],
        "title": "次韻德莊送别  其二",
        "id": "c33d4465-7fc2-4673-8e34-8118fcb62dcf"
    },
    {
        "author": "周紫芝",
        "paragraphs": [
            "一牛飽臥春草綠，一牛下坡引黄犢。",
            "長安可笑人海中，眼前見此三觳觫。",
            "詩翁老去饑滿腹，歸把春犁豈非欲。",
            "人生所願能幾何，百畝良田一牛足。"
        ],
        "title": "題黄縣丞墨牛",
        "id": "459bc7eb-ace8-45b1-9441-c8aa02d7bd26"
    },
    {
        "author": "周紫芝",
        "paragraphs": [
            "掛席月未落，輟棹日將午。",
            "亟尋墟里烟，盡閱菱芡浦。",
            "烈日方在舟，騰雲未成雨。",
            "瀕河得風巖，佛飯過齋鼓。",
            "龕燈明廣殿，妙炷繞殘縷。",
            "窈窕幾僧窗，款欠無一語。",
            "我來兀晝夢，得句瘖不吐。",
            "欹巾倒烏紗，墮扇横白羽。",
            "凉襟亦已披，歸杖當復拄。",
            "爲君趣扁舟，夜雨軋鳴櫓。"
        ],
        "title": "鹿苑假寐",
        "id": "3f959cdf-a532-41df-a21c-5d6d7e93e9d5"
    },
    {
        "author": "周紫芝",
        "paragraphs": [
            "雨後青雲萬里開，翠螺新染玉縈迴。",
            "將軍馬健隨風去，天目山高入眼來。",
            "稚子能文非好武，君王賦韻不爲才。",
            "且將横槊新傳句，獨對西風侑酒盃。"
        ],
        "title": "次韻崔都巡馬上望天目山",
        "id": "dd971701-99dd-4118-a363-2edc27b876bf"
    },
    {
        "author": "周紫芝",
        "paragraphs": [
            "永日扁舟破浪遲，青蘋不動柳垂垂。",
            "滿川安得飛來雨，看濕紅裙雪藕絲。"
        ],
        "title": "苕霅舟中戲題",
        "id": "d87b8611-6d82-4ed8-a3a1-715d34445e88"
    },
    {
        "author": "周紫芝",
        "paragraphs": [
            "故國辭家遠，苕溪轉柂深。",
            "交游千里隔，歲月二毛侵。",
            "滿意悲煙樹，移時看水禽。",
            "唯應陸魯望，相見可知心。"
        ],
        "title": "再賦二首  其一",
        "id": "63789fd0-1579-4d22-8e01-764d1dff62cc"
    },
    {
        "author": "周紫芝",
        "paragraphs": [
            "雲暗千家雨，寒生兩岸秋。",
            "水翻波入户，人靚玉明樓。",
            "山色遮愁眼，荷香滿客舟。",
            "水晶宮裏夢，還作此生游。"
        ],
        "title": "再賦二首  其二",
        "id": "65ea6e92-c2e1-4115-8463-552e38d70031"
    },
    {
        "author": "周紫芝",
        "paragraphs": [
            "瞑鳥驚飛急，孤舟犯曉行。",
            "柂牙侵月白，帆腹受風輕。",
            "雲破千峰出，秋隨一雨生。",
            "倚檣誰共語，蓬首看參横。"
        ],
        "title": "船曉",
        "id": "8ef4974f-6d3c-4f4a-8195-bcbeadb6391d"
    },
    {
        "author": "周紫芝",
        "paragraphs": [
            "望處天仍闊，雲邊雨未成。",
            "秋風莫吹散，留作打篷聲。"
        ],
        "title": "舟中晚色二絕  其一",
        "id": "c0475a61-a409-438c-adee-eef0df110104"
    },
    {
        "author": "周紫芝",
        "paragraphs": [
            "風急雨初過，天高日未曛。",
            "翠鬟堆晚岫，水墨畫秋雲。"
        ],
        "title": "舟中晚色二絕  其二",
        "id": "21c94a1a-b3d9-405c-a496-fec45a9965ab"
    },
    {
        "author": "周紫芝",
        "paragraphs": [
            "客路鄉關遠，雲山暮色添。",
            "秋高尚寒薄，雨過却風恬。",
            "附隴田成陛，傾崖水作簾。",
            "此行殊不惡，未愧賈胡淹。"
        ],
        "title": "臨安道中晚晴書所見二首  其一",
        "id": "8a4c9167-3646-4018-beed-1da2271221dc"
    },
    {
        "author": "周紫芝",
        "paragraphs": [
            "何日王摩詰，瀟湘畫短屏。",
            "扁舟横遠壑，晚翼在青冥。",
            "木杪收殘照，雲間得數星。",
            "吳姫不驚客，拜月下中庭。"
        ],
        "title": "臨安道中晚晴書所見二首  其二",
        "id": "190294c3-1a6b-42dc-8f98-58d267aec165"
    },
    {
        "author": "周紫芝",
        "paragraphs": [
            "落花殘絮憶西園，寒食歸心似紙鳶。",
            "無復御廊分冷食，又看茅屋禁清烟。"
        ],
        "tags": [
            "西湖"
        ],
        "title": "西湖寒食",
        "id": "57cff6e3-5436-4505-a51f-fd57af775d40"
    },
    {
        "author": "周紫芝",
        "paragraphs": [
            "我始跨匹馬，蹭蹬來東吳。",
            "東吳亦何有，政復爲西湖。",
            "西湖如靜女，婉然真彼姝。",
            "湘娥結烟鬟，水鏡涵空虚。",
            "晴光固不惡，雨態亦自殊。",
            "窈窕一僧窗，煙雲媚朝晡。",
            "上下數白鳥，飛翻與人娛。",
            "只今雨鳴葉，便作破跳珠。",
            "寒窗掛薜蘿，身疑在菰蒲。",
            "咫尺不得往，况乃千里餘。",
            "始來梅欲花，旋復春去徂。",
            "幸茲得少留，駐我西征車。",
            "尚可具小舟，紅粧醉芙蕖。"
        ],
        "tags": [
            "西湖"
        ],
        "title": "十日不至湖上",
        "id": "f0721dc5-ade6-4833-9c4d-0462a02cebe9"
    },
    {
        "author": "周紫芝",
        "paragraphs": [
            "翰林一去幾經秋，猶有平隄繞碧流。",
            "誰向西州還度曲，此翁零落已山邱。"
        ],
        "title": "蘇公隄",
        "id": "1d0a62b4-6acd-4f5e-a877-cd653860e9b2"
    },
    {
        "author": "周紫芝",
        "paragraphs": [
            "林下相從政要君，春來花草各欣欣。",
            "須煩無語木上座，時伴能言鄭廣文。",
            "徒步飽看山入眼，醉歸應有句凌雲。",
            "誰知九節仙人杖，解與先生立茂勳。"
        ],
        "title": "次韻關子東筇杖",
        "id": "1253f343-7db0-4ecb-9244-366cd26b41b6"
    },
    {
        "author": "周紫芝",
        "paragraphs": [
            "命薄官如虱，年多髩似銀。",
            "酒醺雖有聖，錢少本無神。",
            "含笑花欺老，妨眠鳥閙人。",
            "青山渾可戀，白眼莫相嗔。"
        ],
        "title": "悶題",
        "id": "0fb9aa3e-2609-4260-b5a6-2baea79cff63"
    },
    {
        "author": "周紫芝",
        "paragraphs": [
            "野水横分青草陂，誰埋玉樹與瓊枝。",
            "湖邊山自向人綠，門外柳今何處垂。",
            "行雨行雲鈞是夢，施朱施粉未相宜。",
            "一從蕙死蘭枯後，剛道桃花好面皮。"
        ],
        "title": "湖隄步游客言此蘇小墓也",
        "id": "4f00a31c-c878-4088-86cc-1797a29a5b03"
    },
    {
        "author": "周紫芝",
        "paragraphs": [
            "誰穿巨石貯清泉，不見超公舊講筵。",
            "龍伴白雲歸寶藏，魚隨流水下春田。"
        ],
        "title": "題淨空泉二首  其一",
        "id": "fa06cabb-3bcd-40fa-bcf4-41bb2e5d43f5"
    },
    {
        "author": "周紫芝",
        "paragraphs": [
            "欲尋遺事苦無碑，老宿猶傳古律師。",
            "尚恐蜿蜒在空谷，水清不敢唾方池。"
        ],
        "title": "題淨空泉二首  其二",
        "id": "2407245e-18ca-486f-a936-60e6bd3418b6"
    },
    {
        "author": "周紫芝",
        "paragraphs": [
            "扁舟憶東來，梅冷殊未芳。",
            "故人念客寒，滿意傾酒漿。",
            "坐中東床君，笑語芝蘭香。",
            "相從忽三月，共飲湖水光。",
            "花事乃如此，碧草日夜長。",
            "子歸我當留，語離意難忘。",
            "似聞小山居，一葦僅可航。",
            "會尋霅川盟，着屐登上方。"
        ],
        "title": "送别王元韻徙居武康",
        "id": "6eb1e79b-23c2-4272-a5d1-f4e8caa75a6d"
    },
    {
        "author": "周紫芝",
        "paragraphs": [
            "睡過花時常掩關，老人歡意自應闌。",
            "愁邊可奈雨如許，客裏不禁天尚寒。",
            "數月鄉音無雁到，一年春事已梅酸。",
            "夢餘猶憶江頭路，擬喚歸舟下急湍。"
        ],
        "title": "晚雨薄寒枕上作",
        "id": "ffd5afa3-0195-4778-b2c9-0f6ef26f4cd6"
    },
    {
        "author": "周紫芝",
        "paragraphs": [
            "老於春事豈相關，只有翻書意未闌。",
            "白眼何由常玩世，黑裘元自不遮寒。",
            "飽聽風雨眠方熟，細說窮愁語更酸。",
            "日誦離騷三百字，便知新句有驚湍。"
        ],
        "title": "奉酬德莊見和一首",
        "id": "f42d399f-d017-4e50-8ccb-9d5828a96dbb"
    },
    {
        "author": "周紫芝",
        "paragraphs": [
            "吳江横絕斷雲間，白鳥歸飛去不還。",
            "烟樹青連越王國，暮潮聲過海門山。"
        ],
        "title": "樓居雜句五首  其一",
        "id": "8112f9f9-2f3c-4465-994a-2bcddb9d9b1c"
    },
    {
        "author": "周紫芝",
        "paragraphs": [
            "湖光山影入樓明，曉色催人夢自驚。",
            "畫棟去天無一握，青山銜月恰三更。"
        ],
        "title": "樓居雜句五首  其二",
        "id": "1809078f-6529-43b5-b780-a03d88e66314"
    },
    {
        "author": "周紫芝",
        "paragraphs": [
            "上方重閣亂山前，噴雪跳珠日夜泉。",
            "蹔借小樓聽雨睡，更攜官焙與僧煎。"
        ],
        "title": "樓居雜句五首  其三",
        "id": "220de9f3-53c5-4cd5-8ba5-6449555a1a00"
    },
    {
        "author": "周紫芝",
        "paragraphs": [
            "五月江南烟雨時，吳儂初喜餉楊梅。",
            "綠枝紅雨連山暗，應似瀘戎摘荔枝。"
        ],
        "title": "樓居雜句五首  其四",
        "id": "44966533-2611-41ef-8171-792ae09ce0c5"
    },
    {
        "author": "周紫芝",
        "paragraphs": [
            "人間第一東南郡，天上飛來碧峭峰。",
            "更乞老僧雙不借，爲君穿盡玉玲瓏。"
        ],
        "title": "樓居雜句五首  其五",
        "id": "ae70e3a6-6750-4a1d-90e4-fcbbdb54e782"
    },
    {
        "author": "周紫芝",
        "paragraphs": [
            "菰蒲風裏棹歌遲，屬玉雙飛欲暮時。",
            "荷葉吹香送歸客，片雲催雨濕燕姬。"
        ],
        "title": "雨中湖上晚歸書所見三絕句  其一",
        "id": "1930123d-af02-458a-ad3d-326d50f7bba2"
    },
    {
        "author": "周紫芝",
        "paragraphs": [
            "誰家歌管載凉州，何處跳珠入柂樓。",
            "山雨忽隨雲渡嶺，明眸還與水爭愁。"
        ],
        "title": "雨中湖上晚歸書所見三絕句  其二",
        "id": "6a452380-4228-4d76-b581-4bf731aed271"
    },
    {
        "author": "周紫芝",
        "paragraphs": [
            "風荷憶伴醉顔紅，湖水重來照雪翁。",
            "此世相看最長久，只應南北兩高峰。"
        ],
        "title": "雨中湖上晚歸書所見三絕句  其三",
        "id": "e46da429-b315-4ef2-8baf-deacd0b9c678"
    },
    {
        "author": "周紫芝",
        "paragraphs": [
            "兩公才力盡驊騮，俱得東南第一州。",
            "易濕青衫江上淚，難禁白髮海邊秋。",
            "此生名字依然在，晚歲功名亦未酬。",
            "處士若無當日節，更將何物配風流。"
        ],
        "title": "孤山新作三賢祠",
        "id": "cde74ec9-6121-4f75-87b8-6002f1fba1a1"
    },
    {
        "author": "周紫芝",
        "paragraphs": [
            "綠樹千枝與萬枝，靈峰寺裏看楊梅。",
            "青山行盡且歸去，紅子熟時應再來。"
        ],
        "title": "晚至靈峰  其一",
        "id": "dddf284c-a265-44b8-928d-8adfabc84e44"
    },
    {
        "author": "周紫芝",
        "paragraphs": [
            "山前山後僧來浴，兩兩三三松下行。",
            "自是眼邊無俗物，老夫不浴更身輕。"
        ],
        "title": "晚至靈峰  其二",
        "id": "2915b375-d6d3-4863-8eed-db64db5e03c0"
    },
    {
        "author": "周紫芝",
        "paragraphs": [
            "藕湖烟水欲沉沙，已着芙渠一兩花。",
            "擬借短蓑隨雨去，共誰同把釣魚車。"
        ],
        "title": "五月六日湖上晚歸初見荷二絕  其一",
        "id": "6c61b99f-21df-49d7-b91e-24ac3cc1aa0f"
    },
    {
        "author": "周紫芝",
        "paragraphs": [
            "毿毿煙柳誰家樹，拍拍西湖盡日風。",
            "和靖宅邊山雨急，蘇公隄下藕花紅。"
        ],
        "tags": [
            "西湖"
        ],
        "title": "五月六日湖上晚歸初見荷二絕  其二",
        "id": "794a8f2f-8085-4056-b52d-f3cff30262bc"
    },
    {
        "author": "周紫芝",
        "paragraphs": [
            "湖色初分宿霧餘，綠蒲深處聽跳魚。",
            "一枝聊作烏棲樹，五曉尚隨人趁虚。",
            "老矣坐曹真戲事，歸歟懷舊却情疏。",
            "未開禁鑰聽傳漏，殘夢猶堪付竹輿。"
        ],
        "title": "曉起趨郡湖上作",
        "id": "a831cd68-2f38-442c-bd29-0aa3d12c7051"
    },
    {
        "author": "周紫芝",
        "paragraphs": [
            "晚將華髮試青衫，靜寄從來是舊銜。",
            "俗子未須憐怨鶴，老夫元不負耕巖。",
            "晴山有約長相見，惡木妨人要盡芟。",
            "自笑飄零苦無定，今年來此誦琅函。"
        ],
        "title": "五月二十二日再葺靜寄",
        "id": "d664adb9-2717-430c-8007-d4125f22c771"
    },
    {
        "author": "周紫芝",
        "paragraphs": [
            "白露初垂葉，輕陰漸着衣。",
            "幽蟲近床語，黄葉到階飛。",
            "暮雨村常暗，秋風客未歸。",
            "短檠還有意，凉滿讀書幃。"
        ],
        "title": "初凉",
        "id": "98cd2047-594e-4683-9dad-83012f3cec2a"
    },
    {
        "author": "周紫芝",
        "paragraphs": [
            "念昔與君遊，相過江水傍。",
            "翩翩俱少年，滿鏡青絲長。",
            "别來二十載，四海一戰場。",
            "物色到朋舊，十客八九亡。",
            "今年好時莭，匹馬不犯疆。",
            "將軍鏁金甲，萬玉朝明堂。",
            "長安人海中，袞袞逢此郎。",
            "驚視久乃識，兩帽俱垂霜。",
            "撫事念晼晚，含凄各酸傷。",
            "便當呼醽醁，暖熱澆中腸。",
            "我笑謂君言，語離且勿忙。",
            "人生如水鳧，相值不可常。",
            "况此秋物佳，草木交青黄。",
            "與君着隻屐，尚可相扶將。",
            "願言遲明發，歷井升南岡。"
        ],
        "title": "武林逢邵文伯",
        "id": "3713b267-e29c-414e-b591-d856c9a4855c"
    },
    {
        "author": "周紫芝",
        "paragraphs": [
            "客塵費爬搔，佳士要推挽。",
            "誰與同薄遊，君來慰愁眼。",
            "並湖得名山，水色淡平遠。",
            "清泉手可掬，汲綆不畏短。",
            "何人談醉翁，但取瀹茗椀。",
            "古幹不受寒，霜露閲歲晚。",
            "向来後庭花，想像空婉娈。",
            "堂堂兩使君，摹晝暗丹粉。",
            "名莭冠今古，風流未渠泯。",
            "處士一癯儒，萬像共偃蹇。",
            "珠玉儼在前，未肯作寒窘。",
            "勝遊那可既，客意殊未滿。",
            "更當窮兩高，豈復悔重趼。",
            "果腹尚可期，嘗鼎安一臠。"
        ],
        "title": "次韻文伯與余遊孤山",
        "id": "8d07aec8-2592-4289-b691-56c5b2ad10e4"
    },
    {
        "author": "周紫芝",
        "paragraphs": [
            "堂空自生秋，凉簟已無暑。",
            "齒蟲含微酸，唧唧相對語。",
            "天公知客意，夜寂誰與處。",
            "慎勿遣西風，吹斷芭蕉雨。"
        ],
        "title": "秋夜聞雨",
        "id": "55f8768b-61a3-41a8-88c2-4dc816d7af7d"
    },
    {
        "author": "周紫芝",
        "paragraphs": [
            "十里泉聲咽斷巖，繡衣玄袞閉朱龕。",
            "老翁不要千山雨，只乞龍君一酌甘。"
        ],
        "title": "酌龍井泉書聰師房二首  其一",
        "id": "ad6afd41-2d6e-4e0c-850a-d3bc7beb9873"
    },
    {
        "author": "周紫芝",
        "paragraphs": [
            "八十霜髭不出門，老師猶是辯才孫。",
            "高人已復如雲散，舊事那堪與客論。"
        ],
        "title": "酌龍井泉書聰師房二首  其二",
        "id": "01640a03-7826-434e-9b64-ea4823c2b348"
    },
    {
        "author": "周紫芝",
        "paragraphs": [
            "偃革逢華旦，三雍識漢儀。",
            "明倫先太學，首善自京師。",
            "聖主脩文日，諸生望幸時。",
            "宸奎在輪奐，萬目仰宏規。"
        ],
        "title": "太學落成二首  其一",
        "id": "1badc8f2-a35e-47bc-8ee0-fe38c9275ce8"
    },
    {
        "author": "周紫芝",
        "paragraphs": [
            "當宁敷文德，賢關喜氣多。",
            "横經將正坐，講藝忽投戈。",
            "雲擁橋門路，風搖辟水波。",
            "小臣歌聖化，無地獻菁莪。"
        ],
        "title": "太學落成二首  其二",
        "id": "16529dc2-6a96-410b-97e3-299a5149a630"
    },
    {
        "author": "周紫芝",
        "paragraphs": [
            "畫閣蘭膏欲盡初，小窗留住玉蟾蜍。",
            "欲知此地愁多少，一夜秋聲入井梧。"
        ],
        "title": "秋夕臥病效唐人作語  其一",
        "id": "dc01a7b6-5dc8-43bf-a1b4-8904974fcc96"
    },
    {
        "author": "周紫芝",
        "paragraphs": [
            "此夜秋懷誰得知，幽蟲相語替人悲。",
            "自從啼破黄昏後，直到寒窗無月時。"
        ],
        "title": "秋夕臥病效唐人作語  其二",
        "id": "6aa80bd0-5bbb-4876-9254-b0d403a7c118"
    },
    {
        "author": "周紫芝",
        "paragraphs": [
            "道人不愛葛藤禪，參得維摩妙法門。",
            "頗怪後三猶有說，要從全一便歸根。",
            "昭文琴在何須鼓，惠子書多亦費言。",
            "聞道山中少來客，爐香清坐與誰論。"
        ],
        "title": "西谿道人全一堂",
        "id": "0e064e5f-76a5-47cc-9dad-1298de3fb187"
    },
    {
        "author": "周紫芝",
        "paragraphs": [
            "久將華髮寄林泉，尺一呼來近日邊。",
            "身退已甘無事老，眼明重見太平年。",
            "鼎湖龍去心雖在，長樂鍾鳴喜欲顛。",
            "解道貞元朝士少，劉郎定自有新篇。"
        ],
        "title": "次韻季長感事",
        "id": "8f761a50-6837-4e3b-a73c-74fb031f6f8d"
    },
    {
        "author": "周紫芝",
        "paragraphs": [
            "牆根有地一弓許，人言可種數十竹。",
            "翁來只作三年留，僅比浮屠桑下宿。",
            "竹成須待五六年，我已歸鄉卜新築。",
            "園夫笑謂主人言，不如鋤苗種罌粟。",
            "二月春風上翠莖，三月輕紅照深綠。",
            "嫣花落盡罌不空，碎粒圓時粟初熟。",
            "乳膏自入崖蜜甜，滿貯醍醐飲僧粥。",
            "與其種竹供後人，孰若栽花資老腹。",
            "人間作計真眼前，萬事皆爾真可憐。",
            "十年種木尚不肯，百年種德知何緣。",
            "倚鋤自顧頗羞澀，病眼對花空惘然。"
        ],
        "title": "種罌粟",
        "id": "5f3dab68-a225-4e06-ae42-3a1302ed9beb"
    },
    {
        "author": "周紫芝",
        "paragraphs": [
            "少年懷二妙，一日如三秋。",
            "豈料京洛間，歲暮方從游。",
            "空疏坐晚繆，清楚知前脩。",
            "周郎古名士，功以一戰收。",
            "太丘亦賢者，盛德令人羞。",
            "周旋奉談笑，領略開羈囚。",
            "有如我輩人，夫豈公等儔。",
            "窈窕尋遠壑，共賦臨清流。",
            "青山儻在眼，白髮從滿頭。",
            "西湖如西子，好句豈易酬。",
            "不敢妄作語，恐有不下鷗。",
            "微君妙篇章，何以寫我憂。",
            "人生每如此，萬户不足侯。",
            "斯盟儻未寒，小艇尚可浮。"
        ],
        "tags": [
            "西湖"
        ],
        "title": "周秀實陳庭藻攜酒見過徜徉湖山間甚款明日秀實有詩乃次韻",
        "id": "c5b36882-d59a-4a1c-adba-da4ac2b44700"
    },
    {
        "author": "周紫芝",
        "paragraphs": [
            "我昔游梁走千里，回望江南隔江水。",
            "是時公作桐汭官，不復東來問行李。",
            "人言左史有重客，玉面青衫氣豪偉。",
            "酒催紅蠟詩欲成，月墮秋江客方起。",
            "我從京洛塵中來，哦君新篇眼如洗。",
            "濺血驚魂二十年，長夢清樽奉簪履。",
            "相逢吳會不相識，昔年强健今如此。",
            "如公自是臺閣人，老困一官何乃爾。",
            "只今尚作入幕賓，無事不令公怒喜。",
            "丈夫要當列鼎食，何止忍饑分斗米。",
            "且須拄頰望閩山，飽看麥秋丹荔子。"
        ],
        "title": "送喬民瞻赴官閩中",
        "id": "4bdf5aa7-c057-478b-a70c-f481a2c17d71"
    },
    {
        "author": "周紫芝",
        "paragraphs": [
            "關郎人物妙人間，莫作雲長一様看。",
            "不到青雲知有命，頻遭白眼坐無官。",
            "紉蘭秋浦應須爾，索米長安政恐難。",
            "我欲買田猶未可，但令歸夢逐征鞍。"
        ],
        "title": "送關康子將還青陽治舊田",
        "id": "00577912-67d8-4530-9f27-0a208ef6e160"
    },
    {
        "author": "周紫芝",
        "paragraphs": [
            "眼中鐵彈不辭枯，眢井重波事亦殊。",
            "不用三三前說法，要須六六後還珠。"
        ],
        "title": "書杭僧法惠事後見邊郎中觀音感應記",
        "id": "17a18414-625e-4376-be3b-7e2282a833ea"
    },
    {
        "author": "周紫芝",
        "paragraphs": [
            "登臨一笑與誰同，此事人間未易逢。",
            "莫恨清樽負重九，且看黄菊笑西風。",
            "江連碧海潮初上，山近丹霄路欲通。",
            "向晚歸來得新句，便知雲夢落胸中。"
        ],
        "title": "次韻葉兵部九日不出十日登北高峰",
        "id": "e2b4c126-b1e7-452e-846f-4998772afd89"
    },
    {
        "author": "周紫芝",
        "paragraphs": [
            "當年玉食軫深憂，兩月東南棄八州。",
            "只有孤城强别駕，醉中看雪倚江樓。"
        ],
        "title": "頃歲盗起徽嚴間兵既臨城部使者而下皆棄官以走别乘强幼安攝郡事解衣高臥而賊不至城遂以全僕嘗作送行詩以書其事後二十一年歲癸亥幼安始得州相遇于錢塘幼安猶能誦鄙詩而余漫不復省矣手錄見遺讀之惘然爲題三絕其後  其一",
        "id": "206a024f-2deb-43f4-9d21-f4c0fe819ac6"
    },
    {
        "author": "周紫芝",
        "paragraphs": [
            "使君功大苦難酬，埋没孤忠二十秋。",
            "便擁一麾知未稱，伯郎猶解得凉州。"
        ],
        "title": "頃歲盗起徽嚴間兵既臨城部使者而下皆棄官以走别乘强幼安攝郡事解衣高臥而賊不至城遂以全僕嘗作送行詩以書其事後二十一年歲癸亥幼安始得州相遇于錢塘幼安猶能誦鄙詩而余漫不復省矣手錄見遺讀之惘然爲題三絕其後  其二",
        "id": "6bc6c30b-2e3f-4e6d-a911-e643d510dc8b"
    },
    {
        "author": "周紫芝",
        "paragraphs": [
            "江上孤城欲破時，閉門高臥復誰知。",
            "我無文字銘金石，安用煩君寫惡詩。"
        ],
        "title": "頃歲盗起徽嚴間兵既臨城部使者而下皆棄官以走别乘强幼安攝郡事解衣高臥而賊不至城遂以全僕嘗作送行詩以書其事後二十一年歲癸亥幼安始得州相遇于錢塘幼安猶能誦鄙詩而余漫不復省矣手錄見遺讀之惘然爲題三絕其後  其三",
        "id": "5fce8979-0a2a-4366-9b8b-4ffed43c98c5"
    },
    {
        "author": "周紫芝",
        "paragraphs": [
            "曹瞞舉漢鼎，一目窺九州。",
            "凌轢欺孤兒，大蒙口舌羞。",
            "左慈有道者，何爲與之遊。",
            "堂堂清獻公，盛德豈操儔。",
            "鼇乃元放徒，爲公亦少留。",
            "了知高世士，至意俱難求。",
            "先生兩琴鶴，清節貫白頭。",
            "雅宜鴻寶書，取火遽自投。",
            "公今騎箕尾，笑談閱千秋。",
            "椿年亦細事，蟻夢輕封侯。",
            "强侯公自出，矯矯亦此流。",
            "作詩紀異事，誓將踵前脩。",
            "愧乏大手筆，爲公著嘉猷。"
        ],
        "title": "張鼇詩",
        "id": "e88ae8e1-3c01-4228-b412-c5b12ed922ba"
    },
    {
        "author": "周紫芝",
        "paragraphs": [
            "與君一别幾經秋，忽作脩文地下游。",
            "詩憶向來雲態度，人今何在柳風流。",
            "西湖烟月生前恨，客路風霜晚歲愁。",
            "勝日交流半零落，數行老泪倩誰收。"
        ],
        "tags": [
            "西湖"
        ],
        "title": "去年聞載揚在武林及余至而載揚病已久逮其歸則逝矣乃追用往時九日詩韻以悼其亡",
        "id": "9680f55f-23f5-41d0-a2f5-00397a0632aa"
    },
    {
        "author": "周紫芝",
        "paragraphs": [
            "范公古遺直，富貴不自娛。",
            "平生一布衾，歲晚眠粗疏。",
            "至今鑱新銘，尚得司馬書。",
            "此老抱剛節，豈與公孫俱。",
            "乃知枯槁士，白单良復須。",
            "衰年忍風露，蹭蹬來東吳。",
            "感君借餘温，此意知何如。",
            "青氈寄幽夢，蕙帳羞吾廬。",
            "得此林下具，爛錦不願餘。",
            "况乃粲佳句，薄袖翻明珠。",
            "恨我無蒼珉，爲君載龜趺。",
            "願與冰雪姿，臥起同卷舒。",
            "荆土作翠被，此俑無乃愚。",
            "問言擁六尺，豈不賢一襦。"
        ],
        "title": "次韻德莊惠南城紙衾且示妙句",
        "id": "3552caa7-60dc-4d59-afbd-716926eb5e7a"
    },
    {
        "author": "周紫芝",
        "paragraphs": [
            "枝頭紅日退霜華，矮樹低牆密護遮。",
            "黄菊已殘秋後朵，枇杷又放隔年花。"
        ],
        "title": "十月二十日晨起見枇杷花",
        "id": "77f36308-688f-435b-b749-706fface8ddc"
    },
    {
        "author": "周紫芝",
        "paragraphs": [
            "上方枝策記當年，仿彿天宮五日間。",
            "老去新添唯白髮，重來好在只青山。",
            "已憐雪意催寒急，更遣泉聲喚夢還。",
            "明日郊宮禋社稷，此生猶得綴朝班。"
        ],
        "title": "夜宿淨慈明日當宿齋宮",
        "id": "5c39fe55-ac83-4aed-86e6-4072dda21b68"
    },
    {
        "author": "周紫芝",
        "paragraphs": [
            "郊祭嚴祠事，齋宮肅夜寒。",
            "鸞刀催宰急，庭燎及晨難。",
            "雨濕牛羊俎，烟埋幣帛壇。",
            "南山忽清曉，萬玉已巑岏。"
        ],
        "title": "齋宮夜雨明日大雪",
        "id": "39481bcf-b98e-4642-990e-00fb07fef6a2"
    },
    {
        "author": "周紫芝",
        "paragraphs": [
            "湖上雖相見，重來失後期。",
            "風塵爲客久，舟楫送歸遲。",
            "雁遠無消息，梅殘惱别離。",
            "何時酌君酒，爛漫說新詩。"
        ],
        "title": "聞耘老猶在霅川",
        "id": "b24f3382-4f87-4684-ae6f-8cdebeb0ed10"
    },
    {
        "author": "周紫芝",
        "paragraphs": [
            "冰輪漸出海西頭，身在三吳近海州。",
            "賴有梅花管羈客，細分疏影上駞裘。"
        ],
        "title": "十一月十一日夜步行中庭月色明甚作詩三絕  其一",
        "id": "ea2c19c6-3d6f-4501-9203-10f245031ced"
    },
    {
        "author": "周紫芝",
        "paragraphs": [
            "香風嫋嫋月娟娟，月滿中庭夜悄然。",
            "只恐大羅天上有，人間今夕是何年。"
        ],
        "title": "十一月十一日夜步行中庭月色明甚作詩三絕  其二",
        "id": "be5a9312-74fc-4b4d-b4ff-73a6585645b2"
    },
    {
        "author": "周紫芝",
        "paragraphs": [
            "少年邀月伴清樽，老去空餘滿袖塵。",
            "多謝蟾光深有意，尚來同我作三人。"
        ],
        "title": "十一月十一日夜步行中庭月色明甚作詩三絕  其三",
        "id": "3152fc5b-ee2f-40ae-b8c1-28a1a0a42b6a"
    },
    {
        "author": "周紫芝",
        "paragraphs": [
            "出門天意已垂垂，湖上回鞭雪滿衣。",
            "人在水晶宮裏住，馬從銀色界中歸。",
            "樹頭雲凍依然在，湖面鷗寒斷不飛。",
            "今夜燈前有殘榼，擁爐深閉一篷扉。"
        ],
        "title": "二十一日雪中歸資國",
        "id": "429bbda4-eafa-48b9-a36d-c5c12e0baccd"
    },
    {
        "author": "周紫芝",
        "paragraphs": [
            "幽芳念初分，厚地凍始裂。",
            "耐寒憐孤根，忍苦度尺雪。",
            "誰持萬金良，起死醫寸蘖。",
            "伶俜初回姿，荏苒似看葉。",
            "灌木猶未成，已與凢草别。",
            "平生冰玉交，勝韻頗奇絕。",
            "微風折輕黄，香霧濕寒月。",
            "棐几著冰壺，餘芬散清樾。",
            "只今滿眼花，想像疑可折。",
            "感君分似意，老味倍欣悅。",
            "添我小窗春，芳意未衰歇。",
            "盛德不可忘，封殖寧敢闕。"
        ],
        "title": "蠟梅大有生意",
        "id": "a65736e8-44ba-45a1-8d61-879f90e0dfac"
    },
    {
        "author": "周紫芝",
        "paragraphs": [
            "平明跨羸驂，遙遵石頭路。",
            "循山一谿横，隔水得幽處。",
            "樹疑虬龍驤，石作蒼虎踞。",
            "雲庵有遺屋，突兀在煙樹。",
            "方壺豈不佳，弱水無船渡。",
            "空餘惱幽香，梅花滿春嶼。",
            "心知姑射仙，茲焉飲風露。",
            "水自平湖分，香從一山度。",
            "風姿不自持，照影各矜顧。",
            "安得從之遊，徘徊著雙屨。"
        ],
        "title": "石佛道中隔水梅花滿山",
        "id": "c07fe9f7-84d9-4fe6-aa18-ab636a11e084"
    },
    {
        "author": "周紫芝",
        "paragraphs": [
            "枕上青山翠撲衣，西湖郡更似西施。",
            "苦無能事王摩詰，領略煙鬟却要詩。"
        ],
        "tags": [
            "西湖"
        ],
        "title": "書東窗二首  其一",
        "id": "dfeea351-e419-4941-b365-75533168b162"
    },
    {
        "author": "周紫芝",
        "paragraphs": [
            "湖上梅花春意回，水光山影入銜杯。",
            "無人許我分幽事，故遣雙飛屬玉來。"
        ],
        "title": "書東窗二首  其二",
        "id": "d9e07bf3-a855-4165-95a3-975c15a99e7c"
    },
    {
        "author": "周紫芝",
        "paragraphs": [
            "寒日催殘歲，新詩得夜光。",
            "雪猶隨處有，梅亦爲春芳。",
            "愁鬢何從白，流年有底忙。",
            "官閑應放臘，燕寢自凝香。"
        ],
        "title": "次韻强幼安歲晚感事",
        "id": "ad4c6876-5014-4c6d-9125-7483d8592c96"
    },
    {
        "author": "周紫芝",
        "paragraphs": [
            "安穩三冬計，棲遲一舍寛。",
            "卷簾唯水近，倚杖得山看。",
            "老罷人誰數，天寒歲又闌。",
            "自無稽古力，未可怨儒冠。"
        ],
        "title": "歲晚雜題四首  其一",
        "id": "8bce06a1-bfde-4bd9-92b0-92a9b07afef7"
    },
    {
        "author": "周紫芝",
        "paragraphs": [
            "草色無人地，梅花近臘天。",
            "擬飛猶未雪，將盡欲新年。",
            "漫與空成恨，無求合信緣。",
            "平生爲晚計，老去更茫然。"
        ],
        "title": "歲晚雜題四首  其二",
        "id": "d7ff499f-d942-482f-a27f-8eb1c8a54485"
    },
    {
        "author": "周紫芝",
        "paragraphs": [
            "倚杖千山裏，窮年一水濱。",
            "有官羞隱吏，無句作詩人。",
            "雨送燈前夢，儺催臘後春。",
            "孤山林處士，笑我是比鄰。"
        ],
        "title": "歲晚雜題四首  其三",
        "id": "4f8f061b-861f-4628-b645-b714d432ceb6"
    },
    {
        "author": "周紫芝",
        "paragraphs": [
            "老病時攜客，斜陽更上樓。",
            "山寒猶有雪，湖晚最宜鷗。",
            "詩可書幽事，兒能伴薄游。",
            "人生每如此，吾意復何憂。"
        ],
        "title": "歲晚雜題四首  其四",
        "id": "db0a8ad8-0ab1-4101-abe7-26c09271b538"
    },
    {
        "author": "周紫芝",
        "paragraphs": [
            "當時長嘯敵先摧，不費官軍一炬灰。",
            "黠虜自驚風鳥散，使君方看玉山頽。",
            "攖城捍賊今亡矣，抗疏論功有是哉。",
            "相見可堪談舊事，爲公搔首一徘徊。"
        ],
        "title": "次韻幼安寺丞感舊見示",
        "id": "f8574393-3c38-42d3-9837-71843fe1d941"
    },
    {
        "author": "周紫芝",
        "paragraphs": [
            "梅花消息未闌珊，春入千門笑語喧。",
            "人道上元新甲子，從頭却數太平年。"
        ],
        "title": "甲子立春口號四首  其一",
        "id": "0ae6f589-4a17-4b5e-8f21-38deac98d108"
    },
    {
        "author": "周紫芝",
        "paragraphs": [
            "春來玉燭又初調，盡喜官儀是漢朝。",
            "御道雪晴方試輦，彤庭日暖漸聞韶。"
        ],
        "title": "甲子立春口號四首  其二",
        "id": "61fe6e1c-6d77-443f-822d-aebea5cf66a9"
    },
    {
        "author": "周紫芝",
        "paragraphs": [
            "力爭和議衆初疑，事在君王子母知。",
            "舊日塞垣啼鳥處，如今長樂曉鐘時。"
        ],
        "title": "甲子立春口號四首  其三",
        "id": "26eb2e62-2b4d-4919-861d-57ec73e3d439"
    },
    {
        "author": "周紫芝",
        "paragraphs": [
            "晴日初生禁籞春，苑花宮樹一番新。",
            "君王勤儉無行樂，只作銀鈎賜近臣。"
        ],
        "title": "甲子立春口號四首  其四",
        "id": "c2bf404b-cd95-4645-8ab2-e446ba2fca45"
    },
    {
        "author": "周紫芝",
        "paragraphs": [
            "舊歲冬餘雪，今年雨復晴。",
            "奉常新奏樂，蕃使近朝正。",
            "燈火鼇山路，風光鳯輦城。",
            "須煩天一笑，四海盡無兵。"
        ],
        "title": "元夕前三日書事  其一",
        "id": "d7707f3a-c4ca-42c4-afa1-4b8372d50151"
    },
    {
        "author": "周紫芝",
        "paragraphs": [
            "落日滄江上，潮回水自平。",
            "雲連子胥廟，山接闔閭城。",
            "海岳朝吳會，衣冠奉帝京。",
            "端門舊燈火，還向此時明。"
        ],
        "title": "元夕前三日書事  其二",
        "id": "4234d005-0c32-494d-8020-9419f0ef88cf"
    },
    {
        "author": "周紫芝",
        "paragraphs": [
            "飽飯度永日，問鄰從小園。",
            "閑攜居士杖，来扣總持門。",
            "花木無人見，文書聽客翻。",
            "更將方外事，細爲老夫論。"
        ],
        "title": "飯餘過總持庵",
        "id": "99849669-ee60-4372-aedf-ba22bc59e661"
    },
    {
        "author": "周紫芝",
        "paragraphs": [
            "分作經年别，還成一笑同。",
            "看君鬚點漆，羞我鬢吹蓬。",
            "共醉寧非夢，緣詩各坐窮。",
            "相逢又驚散，往往似征鴻。"
        ],
        "title": "德莊别後以詩見寄再游錢塘始見之次韻奉答且以叙將别之意",
        "id": "a3464b40-c191-4057-aefc-18c81c48aa1e"
    },
    {
        "author": "周紫芝",
        "paragraphs": [
            "湖上春風結暮陰，亂雲堆雪晚來深。",
            "便隨柳絮飛將去，誰管桃花冷不禁。",
            "自苦多愁成客恨，不關難測是天心。",
            "乘除妙理誰能會，明日朝暾忽滿林。"
        ],
        "title": "二月二十三日薄雪",
        "id": "64a4d9ad-5cb5-4d2e-8e79-27204f514079"
    },
    {
        "author": "周紫芝",
        "paragraphs": [
            "春光早已到千林，尚有餘寒壓曉衾。",
            "解作飛花朝蔌蔌，絕勝疏雨曉涔涔。",
            "無田亦有三登意，是瑞何妨一尺深。",
            "雪裏故人誰過我，西湖巖壑似山陰。"
        ],
        "tags": [
            "西湖"
        ],
        "title": "次韻子東春雪",
        "id": "4924d547-c935-4da6-8c18-ed1cfb892601"
    },
    {
        "author": "周紫芝",
        "paragraphs": [
            "一湖春水綠漪漪，臥水桃花紅滿枝。",
            "去住雲情渾不定，陰晴天色故相欺。",
            "風前柳作小垂手，雨後山成雙畫眉。",
            "何必娉娉仍嫋嫋，西湖應便是西施。"
        ],
        "tags": [
            "西湖"
        ],
        "title": "湖上戲題",
        "id": "48a3322a-d893-4eb7-97dd-16dafe34b13b"
    },
    {
        "author": "周紫芝",
        "paragraphs": [
            "家在東灣古渡頭，柴扉草閣枕寒流。",
            "無人擬彈能言鴨，有眼那驚不下鷗。",
            "月裏踏歌何處社，樽中載酒幾家遊。",
            "溪南溪北村村水，春雨春風日日愁。"
        ],
        "title": "後二日又題一首",
        "id": "1f15fcc5-eb08-4749-9857-b7b77a5cd626"
    },
    {
        "author": "周紫芝",
        "paragraphs": [
            "幾日春風大放顛，晚來寒日露晴天。",
            "浪紋隨棹湖如鏡，日脚翻鴉月似弦。",
            "便可飽看花入眼，不應直待柳吹綿。",
            "庾郎分得愁千斛，肯與青絲作少年。"
        ],
        "title": "後五日又題一首",
        "id": "36f87838-6141-4f99-81a7-5e669b427c4c"
    },
    {
        "author": "周紫芝",
        "paragraphs": [
            "春湖潮滿入青天，浪拍東風打釣船。",
            "人在空濛飛絮裏，鳥啼紅白亂花前。"
        ],
        "title": "湖居無事日課小詩  其一",
        "id": "651103a0-f1e7-4104-9b7c-a57ff18d91ad"
    },
    {
        "author": "周紫芝",
        "paragraphs": [
            "天上陰晴不可猜，兩番雲黑又雲開。",
            "鷺從落日山邊去，魚趁晚湖潮裏來。"
        ],
        "title": "湖居無事日課小詩  其二",
        "id": "15583886-3671-45cb-a70c-220a326f938b"
    },
    {
        "author": "周紫芝",
        "paragraphs": [
            "茶了詩窗飯後杯，兒書未熟急須催。",
            "鳥於花外喚客出，山自眼前將句來。"
        ],
        "title": "湖居無事日課小詩  其三",
        "id": "f8a12072-d36a-4145-a5ff-ada05d93b700"
    },
    {
        "author": "周紫芝",
        "paragraphs": [
            "老向華胥占一窗，無心更夢小雲郎。",
            "城居可似湖居好，詩味頗隨茶味長。"
        ],
        "title": "湖居無事日課小詩  其四",
        "id": "30d9a8d8-6aba-4573-977d-774cd238f84d"
    },
    {
        "author": "周紫芝",
        "paragraphs": [
            "花枝滿樹雨添肥，晴色十分春又歸。",
            "一生萬事無不爾，行年六十盡成非。"
        ],
        "title": "湖居無事日課小詩  其五",
        "id": "62723554-6d63-4254-bb16-4fe61935c0cb"
    },
    {
        "author": "周紫芝",
        "paragraphs": [
            "多情白鳥去還來，無事風扉閉復開。",
            "山下一帆衝雨過，水邊雙燕得泥回。"
        ],
        "title": "湖居無事日課小詩  其六",
        "id": "25520908-07a5-43a6-8864-853b338d8075"
    },
    {
        "author": "周紫芝",
        "paragraphs": [
            "海內名流詩有宗，時傳佳句落閑中。",
            "不道建安六七子，可是近時三數公。"
        ],
        "title": "湖居無事日課小詩  其七",
        "id": "6b20c80b-c48e-40a8-bab9-37380ad94416"
    },
    {
        "author": "周紫芝",
        "paragraphs": [
            "鶴骨松園老，霜髯八十春。",
            "相逢看日夕，留客賦詩新。",
            "鬼亦來聽法，誰應可作鄰。",
            "折腰營斗粟，寧不愧斯人。"
        ],
        "title": "次韻同季夜宿松園兼呈清照師",
        "id": "76e8d3d1-dd9d-4e68-b2e8-18668c21759e"
    },
    {
        "author": "周紫芝",
        "paragraphs": [
            "江國從游地，花今幾度春。",
            "老唯羈客在，情獨使君新。",
            "未敢論傾盖，應須托善鄰。",
            "如公真盛德，舉世更何人。"
        ],
        "title": "强幼安用余與曾同季唱酬韻作二章見寄謹用韻爲謝  其一",
        "id": "92a5fba6-c0bd-493c-8ed0-9d152ae70e5d"
    },
    {
        "author": "周紫芝",
        "paragraphs": [
            "花落青墩寺，誰從作好春。",
            "錦囊題句近，舊旆得州新。",
            "老手摧强敵，餘風睦四鄰。",
            "他年數循吏，神爵有斯人。"
        ],
        "title": "强幼安用余與曾同季唱酬韻作二章見寄謹用韻爲謝  其二",
        "id": "3f7e36c2-5fae-4558-9ec6-e6b797ae7bad"
    },
    {
        "author": "周紫芝",
        "paragraphs": [
            "東閣當年夜，華燈照别樽。",
            "斷碑思雁塔，佳客愧龍門。",
            "豈料三吳路，相逢一水村。",
            "只今懸望眼，猶欲黯離魂。"
        ],
        "title": "寄李司農三首  其一",
        "id": "e3d1b86c-bf7d-46f4-84da-f65d704fe0ac"
    },
    {
        "author": "周紫芝",
        "paragraphs": [
            "徽水定何處，謫官今幾時。",
            "長沙應有賦，南磵可無詩。",
            "柳絮催春遠，梅花寄客遲。",
            "誰憐憶公久，頭白少相知。"
        ],
        "title": "寄李司農三首  其二",
        "id": "cf28bc01-2f2f-4ebc-88e0-bbcbb210de5e"
    },
    {
        "author": "周紫芝",
        "paragraphs": [
            "謝朓南齊守，司農古漢官。",
            "杯今與誰把，山亦要公看。",
            "細札頒何日，離騷讀又殘。",
            "侍郎兄弟在，往往上金鑾。"
        ],
        "title": "寄李司農三首  其三",
        "id": "545feb77-b56b-4d19-b60f-452c6be1ae56"
    },
    {
        "author": "周紫芝",
        "paragraphs": [
            "毎日東風吹暗塵，小池幽樹不成春。",
            "妨他燕子關何事，折盡梅花最惱人。",
            "愁裏了知身是幻，老來惟與睡相親。",
            "去年湖水渾依舊，欲買扁舟釣白蘋。"
        ],
        "title": "客舍春寒",
        "id": "a56a4905-ebf4-4fec-873f-673c6c4303e9"
    },
    {
        "author": "周紫芝",
        "paragraphs": [
            "憶昔四海多甲兵，令嚴細柳將軍營。",
            "鐵衣健卒持滿立，黑頭壯士從軍行。",
            "眼前千馬復萬馬，寸土不耕犁與騂。",
            "自從虎皮蒙劍戟，此馬不聞鼙鼓驚。",
            "只今盡浴長安水，七十萬匹俱長鳴。",
            "風騣霧鬛久不試，日饜官粟無斗升。",
            "廟堂伊吕自有策，不與韓白齊功名。",
            "圉人但喜馬肥健，野老安知無戰爭。",
            "有君如此豈不樂，俟河幾時今得清。",
            "不須天育驃騎種，雲霧晦冥方降精。",
            "我欲刻石上浯水，白頭弄筆羞書生。",
            "不聞鐵騎響鳴鏑，但聽玉簫吹九成。"
        ],
        "title": "洗馬行和關子東韻",
        "id": "0d4a3954-b9c4-4618-8b7e-3ecef8466116"
    },
    {
        "author": "周紫芝",
        "paragraphs": [
            "借令無策拒强秦，何至甘心受虎吞。",
            "楚國已墟三十載，區區猶念爾東門。"
        ],
        "title": "讀楚詞三首  其一",
        "id": "6bd19849-bc0a-4708-a430-e59ebd0292c5"
    },
    {
        "author": "周紫芝",
        "paragraphs": [
            "方從黄棘望回驂，可笑襄王又信讒。",
            "已分世間無鮑叔，便須水底覓彭咸。"
        ],
        "title": "讀楚詞三首  其二",
        "id": "08dc5af7-b957-4039-9cef-5aa01525d37f"
    },
    {
        "author": "周紫芝",
        "paragraphs": [
            "人生長策是同流，却遣何人爲國憂。",
            "鼎鑊軒裳俱一死，屈原何得畏陽侯。"
        ],
        "title": "讀楚詞三首  其三",
        "id": "6cc63437-d76d-4437-ba07-867567f11fe3"
    },
    {
        "author": "周紫芝",
        "paragraphs": [
            "老去飄零日，春愁爛漫中。",
            "詩窗窺窈窕，睡枕聽朦朧。",
            "弱柳妨晴態，小桃吹落紅。",
            "顛風莫相惱，花事不關儂。"
        ],
        "title": "夜中聞雨枕上作",
        "id": "1fa5056e-9c0e-4e5a-88b7-7537b09fc8b7"
    },
    {
        "author": "周紫芝",
        "paragraphs": [
            "一麾新領浙西州，重說當年八詠侯。",
            "要遣虜人知宿將，故乘軺傳作遨頭。",
            "朅來京口頒明詔，便合甘泉從禁遊。",
            "紅袖相扶客爲壽，莫嫌和月醉西樓。"
        ],
        "title": "爲人賀沈鎮江生日  其一",
        "id": "1772b357-8707-4c47-9805-c314a27b693f"
    },
    {
        "author": "周紫芝",
        "paragraphs": [
            "甲子重新數中興，濟川人爲聖時生。",
            "五花名肅金鑾殿，八陣威寒鐵甕城。",
            "賀客杯觴方瀲灧，使君忠力轉精明。",
            "祝年有意留公住，只恐調元要老成。"
        ],
        "title": "爲人賀沈鎮江生日  其二",
        "id": "8060623e-58e2-489e-921a-c40cc1a6190e"
    },
    {
        "author": "周紫芝",
        "paragraphs": [
            "楊柳毿毿一水間，梅花憔悴雨𩆓𩆑。",
            "春愁已自難禁酒，病骨何由更耐寒。"
        ],
        "title": "春寒",
        "id": "610c2c8b-218d-4ca1-b7d9-e2b155abcb5d"
    },
    {
        "author": "周紫芝",
        "paragraphs": [
            "桃杏花中偶並欄，依然風味是幽蘭。",
            "莫因移種長安市，不作春山一様看。"
        ],
        "title": "種蘭",
        "id": "e7eea566-a517-4f4f-951c-67d25a067bdf"
    },
    {
        "author": "周紫芝",
        "paragraphs": [
            "萬事全歸兩鬢霜，新愁盡屬少年場。",
            "如今乞得忘憂草，已自無憂可得忘。"
        ],
        "title": "種萱",
        "id": "29a3699b-c94d-432c-8b6e-f9708403281b"
    },
    {
        "author": "周紫芝",
        "paragraphs": [
            "十里春波翠染衣，小尋魚鳥共追隨。",
            "船頭風急何妨醉，湖上山多盡入詩。",
            "藜杖偶來飛絮裏，蘆鞭猶憶看花時。",
            "兩公人物如連璧，同上金鑾亦未遲。"
        ],
        "tags": [
            "西湖"
        ],
        "title": "次韻張元明同邊郎中遊西湖二君講同年之好有此游",
        "id": "7bd40378-c25d-43ed-b9ca-e80b57756e85"
    },
    {
        "author": "周紫芝",
        "paragraphs": [
            "曆欲綿洪祚，郊宜築巨臺。",
            "有司脩祝冊，天子祭高禖。",
            "意與群情合，春隨上瑞來。",
            "翠輿瞻玉座，桂酒奠金罍。",
            "喜色回中壼，歡聲入九畡。",
            "熊羆占已兆，弧矢射將催。",
            "異禮關宗社，餘波被草萊。",
            "靈基千歲永，玉葉萬枝開。",
            "制度新儀著，歌詩舊典該。",
            "魯侯徒復宇，后稷始封邰。",
            "帝德應先格，天心亦易回。",
            "至誠參造化，妙響疾風靁。",
            "歷數周家久，封疆漢地恢。",
            "山河今壯矣，瓜瓞信悠哉。",
            "準擬螽斯詠，微臣愧不才。"
        ],
        "title": "皇帝親祀高禖十五韻",
        "id": "418e146e-5082-4fd0-8096-597763304d10"
    },
    {
        "author": "周紫芝",
        "paragraphs": [
            "細誦台州句，湖邊草舍幽。",
            "好山來競秀，清瀨與爭流。",
            "吏可供書札，兒能伴校讎。",
            "小窗誰共此，唯有夕陽留。"
        ],
        "title": "校李從一臺閣集因效其體  其一",
        "id": "de709ee7-4253-490c-9231-7a4a0eb137d1"
    },
    {
        "author": "周紫芝",
        "paragraphs": [
            "舊旆來分賴，唐朝有百人。",
            "諸公皆泯滅，此句獨清新。",
            "異世名空在，今年迹已塵。",
            "何由弔高冢，一望石麒麟。"
        ],
        "title": "校李從一臺閣集因效其體  其二",
        "id": "7a902afa-ba71-40af-afc2-1db944dd0ec2"
    },
    {
        "author": "周紫芝",
        "paragraphs": [
            "遙想祠宮曉色寒，卷簾聊此看孱顔。",
            "官閑頗似蘇司業，詩好全如庾子山。",
            "覓句不妨煙雨外，浮家猶記往來間。",
            "舊游有意重回首，恐上金鑾未得還。"
        ],
        "title": "次韻子東奉命祠高禖齋宮望臨平山",
        "id": "a57f99bb-390d-4b0e-9a67-021626c70ec9"
    },
    {
        "author": "周紫芝",
        "paragraphs": [
            "燕來不擬著簾遮，要聽雙飛語日斜。",
            "芳草滿庭人不掃，東風吹盡石楠花。"
        ],
        "title": "甲子春日二首  其一",
        "id": "5e273708-462b-4691-ad32-5d6d6d90e7a5"
    },
    {
        "author": "周紫芝",
        "paragraphs": [
            "海棠枝上曉鶯啼，梔子花邊蛺蝶飛。",
            "貪看游蜂偷蘂去，不知雙燕得泥歸。"
        ],
        "title": "甲子春日二首  其二",
        "id": "a630daef-3266-451c-9af1-398c8b472827"
    },
    {
        "author": "周紫芝",
        "paragraphs": [
            "文采推前輩，兒童識姓名。",
            "日邊張右史，江左謝宣城。",
            "自恨空飄泊，無由見老成。",
            "著書如可得，尚足慰生平。"
        ],
        "title": "與王漕乞張右史集二首  其一",
        "id": "861cc696-6e7c-42af-9ba5-cab5c7f1e96a"
    },
    {
        "author": "周紫芝",
        "paragraphs": [
            "張緒風流士，文昌古淡詩。",
            "發揚知有助，埋没竟多時。",
            "公已勤讎校，神應作護持。",
            "何當遺珠玉，璀璨滿書幃。"
        ],
        "title": "與王漕乞張右史集二首  其二",
        "id": "787848c4-f1dc-400b-80e4-c83ad0fe4adc"
    },
    {
        "author": "周紫芝",
        "paragraphs": [
            "風細寒猶甚，愁多睡更濃。",
            "閉門春色裏，盡日雨聲中。",
            "草各爭先出，花皆稱意紅。",
            "故人書信少，不記此衰翁。"
        ],
        "title": "對雨",
        "id": "9ed3c941-22e8-428d-9970-ff8bb77f4386"
    },
    {
        "author": "周紫芝",
        "paragraphs": [
            "曳履步遠壑，挽衣枝短筇。",
            "霽色過急雨，餘霞漏微紅。",
            "照眼一湖淨，環湖幾山重。",
            "不知何禪燈，明滅蒼翠叢。",
            "但聞煙霞間，繞山鳴亂鐘。",
            "暮年行樂意，不與足力窮。",
            "明晨倘可遲，尚堪歷諸峰。",
            "有幽固當探，無客誰與同。",
            "餘子不足偕，形往影自從。",
            "言旋且當爾，興在何由終。"
        ],
        "title": "晚行湖堤望南山諸峰",
        "id": "f4a31d9d-5dc3-4a38-87bc-3da7dbd6a7a1"
    },
    {
        "author": "周紫芝",
        "paragraphs": [
            "老色秋蒲晚，朱顔玉樹春。",
            "年方賈生妙，詩似庾郎新。",
            "黄墓初傾蓋，青墩欲買鄰。",
            "知君真似舅，笑我作陳人。"
        ],
        "title": "謝曾同季示近作因以爲贈",
        "id": "8a0c4a08-10fa-48ed-9e54-e46e0ec212e8"
    },
    {
        "author": "周紫芝",
        "paragraphs": [
            "花似今年好，情非舊日春。",
            "光陰愁裏盡，風物眼前新。",
            "愛酒聊呼伴，無醯懶乞鄰。",
            "姓名誰掛口，肥瘠付秦人。"
        ],
        "title": "同季再見和二首復用韻以謝  其一",
        "id": "83e9449e-7df9-4b48-a5f6-ecafec359dec"
    },
    {
        "author": "周紫芝",
        "paragraphs": [
            "海內同爲客，西湖共送春。",
            "定交前日意，識面此時新。",
            "一笑欣良會，餘生得善鄰。",
            "風流美無度，往往似前人。"
        ],
        "tags": [
            "西湖"
        ],
        "title": "同季再見和二首復用韻以謝  其二",
        "id": "2e89a91e-eb2b-407f-bd3d-15b2909213cd"
    },
    {
        "author": "周紫芝",
        "paragraphs": [
            "師行朔野不記年，兩淮千里無炊烟。",
            "君王偃革似建武，始遣循吏來安邊。",
            "今日安豐非故壘，夜聞夷歌隔淮水。",
            "况當兩國不交兵，高塹深溝豈須爾。",
            "朝不鳴刁夜滅烽，吉語上聞天自喜。",
            "但令南畝棲餘糧，盡驅流冗歸故鄉。",
            "會見今年八九月，處處棗紅梨子黄。",
            "四郊無兵門有戟，淮上山青淮水碧。",
            "樽前一曲柳枝歌，釀酒擊鮮公燕客。"
        ],
        "title": "送秦德久守安豐",
        "id": "861b5f3e-deb2-4634-86e6-0fa3beeb7a93"
    },
    {
        "author": "周紫芝",
        "paragraphs": [
            "庾郎三韭坐清貧，眼看將軍肉十斤。",
            "會遣胸中有千畝，不妨人似沈休文。"
        ],
        "title": "客有爲予言笋不可食食之令人瘦者戲作二絕爲解嘲  其一",
        "id": "dacb0385-c047-45f0-aa08-8d5036e363e6"
    },
    {
        "author": "周紫芝",
        "paragraphs": [
            "園蔬本自不全貧，今日真成笋作斤。",
            "已恨此生相見少，更須儂作解嘲文。"
        ],
        "title": "客有爲予言笋不可食食之令人瘦者戲作二絕爲解嘲  其二",
        "id": "6d92cf07-5dd0-4aa0-8b98-3ad6a5f883d7"
    },
    {
        "author": "周紫芝",
        "paragraphs": [
            "閑尋黑靨猫頭筍，自把長鑱雪色斤。",
            "恨我家無渭川竹，姓名不載馬遷文。"
        ],
        "title": "今日林中頗得佳笋用前韻  其一",
        "id": "ecb8b647-102f-40c2-a8a5-7d98ed841035"
    },
    {
        "author": "周紫芝",
        "paragraphs": [
            "作葅須趁笋如銀，莫待成竿費斧斤。",
            "安用截筒纒五采，爲人催草弔湘文。"
        ],
        "title": "今日林中頗得佳笋用前韻  其二",
        "id": "d403424f-0dda-4439-b08d-10d9069de990"
    },
    {
        "author": "周紫芝",
        "paragraphs": [
            "苦竹岡頭竹似雲，劉郎何事不揮斤。",
            "杯盤倘使同吳俗，荼薺誰能作楚文。"
        ],
        "title": "劉主簿許餉苦筍未至  其一",
        "id": "4e774ec0-5697-4c2e-ba3b-886c2a1c8700"
    },
    {
        "author": "周紫芝",
        "paragraphs": [
            "未敢煩君便指囷，且看分筍不論斤。",
            "此君自是盤中虎，空想斑斑箸下文。"
        ],
        "title": "劉主簿許餉苦筍未至  其二",
        "id": "392bdb2d-a09a-424b-9bd5-5e3b31bd4f97"
    },
    {
        "author": "周紫芝",
        "paragraphs": [
            "兩高南北擁烟鬟，渾在溟濛細雨間。",
            "寄語丹青王右相，不須水墨畫春山。"
        ],
        "tags": [
            "西湖"
        ],
        "title": "西湖春事五首  其一",
        "id": "249b7c0f-5415-47de-ae89-13125c362ae9"
    },
    {
        "author": "周紫芝",
        "paragraphs": [
            "老去無心作好春，曉來風雨故欺人。",
            "從教髪白桃花笑，不管簾垂燕子嗔。"
        ],
        "tags": [
            "西湖"
        ],
        "title": "西湖春事五首  其二",
        "id": "effaa53f-06db-46c4-8927-de3f9f39e739"
    },
    {
        "author": "周紫芝",
        "paragraphs": [
            "顛春柳絮風前落，臥水桃花鑑裏開。",
            "沙上鴛鴦忽驚起，背人飛去不回來。"
        ],
        "tags": [
            "西湖"
        ],
        "title": "西湖春事五首  其三",
        "id": "9a3ef741-6e35-4d19-9fed-b65a107bc7ac"
    },
    {
        "author": "周紫芝",
        "paragraphs": [
            "寒食人家畫鼓撾，踏歌聲裏月生華。",
            "無人來祭皇妃墓，空唱吳王陌上花。"
        ],
        "tags": [
            "西湖"
        ],
        "title": "西湖春事五首  其四",
        "id": "c9b36e6a-5c76-41ab-b5ee-cf822882359d"
    },
    {
        "author": "周紫芝",
        "paragraphs": [
            "半垂羅幕護紅粧，閑繫青驄在綠楊。",
            "樓上日長時度曲，路邊風過忽吹香。"
        ],
        "tags": [
            "西湖"
        ],
        "title": "西湖春事五首  其五",
        "id": "1708d02e-321b-4b18-a2c5-6db101687066"
    },
    {
        "author": "周紫芝",
        "paragraphs": [
            "天街打鼓出城門，暝色侵衣欲破昏。",
            "湖上晚峰横玉玦，馬頭新月上金盆。"
        ],
        "title": "晚出郡城",
        "id": "54c1e92e-4171-48b1-8853-b00a04961ef8"
    },
    {
        "author": "周紫芝",
        "paragraphs": [
            "門前冠佩眼中稀，家在西湖水繞扉。",
            "每對鳯姿羞羽翼，更因魚目得珠璣。",
            "身閑聊伴蒼官語，詩瘦空慚笨伯肥。",
            "别後清言應亹亹，不知談麈爲誰揮。"
        ],
        "tags": [
            "西湖"
        ],
        "title": "次韻强常州見寄",
        "id": "1309e255-554c-47d0-afa4-b3a2530d5188"
    },
    {
        "author": "周紫芝",
        "paragraphs": [
            "昨夜雨如許，今朝雲復開。",
            "鳥聲呼日出，湖水上隄來。",
            "贊祝人天喜，鏘鳴劍佩回。",
            "歸途似明鏡，影落翠鬟堆。"
        ],
        "title": "天申節湖上早歸",
        "id": "28b86e10-41c8-4981-9e07-d04fee212833"
    },
    {
        "author": "周紫芝",
        "paragraphs": [
            "玉粒新秔五月黄，中含風露晚秋香。",
            "但令雲子流匙滑，莫管吳儂眼下創。"
        ],
        "title": "食新秔有感",
        "id": "c53a1f9f-53cd-44f3-bb73-22d7e292de94"
    },
    {
        "author": "周紫芝",
        "paragraphs": [
            "曾侯名家郎，家有玉頰兒。",
            "渥洼出名駒，丹穴生長離。",
            "春風入庭户，獨秀蘭與芝。",
            "未乾弄麞墨，遽草騎龜詩。",
            "我昔少年日，屢作哭子癡。",
            "須煩六如偈，爲洗長年悲。"
        ],
        "title": "次韻曾同季悼其幼子",
        "id": "a3c34a69-3944-4443-a3e7-aa7c819b3c08"
    },
    {
        "author": "周紫芝",
        "paragraphs": [
            "畫舸一帆烟浪，薫風十里荷花。",
            "更着千巖萬壑，相隨泛宅浮家。"
        ],
        "title": "韋深道寄苕霅舟中六言五首  其一",
        "id": "af746129-3830-4ead-97d6-9db84a70e8e0"
    },
    {
        "author": "周紫芝",
        "paragraphs": [
            "水繞臥沙鸂鶒，浪翻擎雨芙蕖。",
            "向晚柂樓獨倚，共誰同看跳珠。"
        ],
        "title": "韋深道寄苕霅舟中六言五首  其二",
        "id": "7105d7f6-4d45-427b-882b-263d74feac7b"
    },
    {
        "author": "周紫芝",
        "paragraphs": [
            "韋郎無意剪白，次山亦漫爲官。",
            "要遣苕溪風雨，飽君筆下波瀾。"
        ],
        "title": "韋深道寄苕霅舟中六言五首  其三",
        "id": "21b62bdf-f558-4471-ba9a-697dcf2f4844"
    },
    {
        "author": "周紫芝",
        "paragraphs": [
            "滿眼紅粧迎笑，昔年遊客經行。",
            "忽得風前麗句，似聞蓬底波聲。"
        ],
        "title": "韋深道寄苕霅舟中六言五首  其四",
        "id": "90fbf702-9c95-492c-b176-e5988afd32f8"
    },
    {
        "author": "周紫芝",
        "paragraphs": [
            "我作三吳短夢，小安近水茅茨。",
            "解養能言鴨子，閑看似酒鵝兒。"
        ],
        "title": "韋深道寄苕霅舟中六言五首  其五",
        "id": "315fa071-4349-4347-b9ef-60cf946e4002"
    },
    {
        "author": "周紫芝",
        "paragraphs": [
            "月到中天火未流，水邊風露已含秋。",
            "問誰乞取西湖角，紅藕花中著釣舟。"
        ],
        "tags": [
            "西湖"
        ],
        "title": "西湖月夜",
        "id": "9fceb8cf-e5c1-40b5-a740-ad3e3e83de5e"
    },
    {
        "author": "周紫芝",
        "paragraphs": [
            "杭潁雌雄本自殊，淡粧濃抺是吳姝。",
            "滿傾漲玉千鍾酒，來看鎔銀百頃湖。",
            "白鳥去邊山潑黛，綠蒲疏處雨跳珠。",
            "不知能事王摩詰，貎得西山落照無。"
        ],
        "title": "菩提小軒驟雨晚晴",
        "id": "a40087f1-bd69-4230-a36e-ddf8b28ab86c"
    },
    {
        "author": "周紫芝",
        "paragraphs": [
            "瀕湖兩峰高，屹立曉相望。",
            "蒼凉昇海日，骯髒露千嶂。",
            "羸驂絕坡陁，巖谷飽追訪。",
            "緬懷洪荒初，藴蓄含萬象。",
            "渾沌久已死，倏忽真巧匠。",
            "誰令鑿空手，出此奇險狀。",
            "中虚納游雲，谷靜答幽唱。",
            "暗穴下無底，濤聲想悲壯。",
            "十八老聲聞，附石出遺像。",
            "誰其架脩椽，置屋雲雨上。",
            "青山不知數，遶屋森百丈。",
            "忽于兩峰間，萬頃見烟浪。",
            "澎湃海潮聲，往往入藜杖。",
            "天公知愛山，令我拜嘉貺。",
            "眇焉隔仙凡，欲往漫惆悵。",
            "便當學枯禪，綺語蠲宿妄。",
            "自足伴周旋，長年此遐放。"
        ],
        "title": "早發北山由麥嶺飯大通登烟霞洞閣",
        "id": "014d6f3c-91ef-4875-b4ae-9cba9862c4f2"
    },
    {
        "author": "周紫芝",
        "paragraphs": [
            "臺城依舊繞長河，結綺臨春往事多。",
            "但見張妃似西子，不知擒虎是閻羅。",
            "當年已老瓊瑤樹，此去空留鐵石柯。",
            "喬木自存非故國，何須仍唱後庭歌。"
        ],
        "title": "題孤山柏",
        "id": "0dd5341a-3a7a-4f5e-b452-b8969244168c"
    },
    {
        "author": "周紫芝",
        "paragraphs": [
            "烏鵲橋成不恨遲，隔秋相見豈無期。",
            "姮娥空傍月中去，嫁得星郎是幾時。"
        ],
        "title": "次韻周秀實寺丞七夕三首  其一",
        "id": "db134440-f601-4604-88b0-678d6e67a66b"
    },
    {
        "author": "周紫芝",
        "paragraphs": [
            "夜深閑把玉東西，月下樓空畫幕垂。",
            "人似天孫酒如玉，夢中猶憶少年時。"
        ],
        "title": "次韻周秀實寺丞七夕三首  其二",
        "id": "6638de81-6b6f-4c3c-a7f0-2643d32ea44d"
    },
    {
        "author": "周紫芝",
        "paragraphs": [
            "無限欄階月下兒，遙瞻星旆却嫌遲。",
            "催教織女梳雲髻，想得無心理杼絲。"
        ],
        "title": "次韻周秀實寺丞七夕三首  其三",
        "id": "bda97ec2-bc91-4ca5-959a-a7a3577df3b0"
    },
    {
        "author": "周紫芝",
        "paragraphs": [
            "江上豐隆醖秋熱，老病摧頹可堪說。",
            "人行落日生黄塵，馬畏長塗汗流血。",
            "君看此處安得詩，空學吳牛喘殘月。",
            "北風何日掛駞裘，長嘯灞橋驢上雪。"
        ],
        "title": "數日秋暑不復可堪馬上作此",
        "id": "73e22d4e-af1b-4ce5-a5db-d41dd7b71957"
    },
    {
        "author": "周紫芝",
        "paragraphs": [
            "吉人爲善天所彰，效有遲速理則常。",
            "葉侯天驥少未驤，讀書過眼下十行。",
            "易如翻水成文章，學既日富名日昌。",
            "謂取富貴如探囊，當時餘子皆擅場，呼不成盧空繞牀。",
            "直氣勇决何可當，買田築室龍池陽。",
            "夜光穿屋萬丈長，人言家有明珠雙。",
            "青衫歸侍讌几傍，仿彿月中丹桂香。",
            "要看玉樹爭芬芳，擊鮮不羨游諸郎。",
            "大裘執玉郊圓蒼，厖恩厚澤均四方。",
            "翁年九十鬢不霜，錫以命服閭里光。",
            "門前賀客俱奔忙，手持牛酒填康莊。",
            "遂摘天語名公堂，不須靈壽扶徜徉。",
            "高文戞玉鳴琳瑯，省郎言語如君房。",
            "天公報德殊未央，傳家奕葉壽且康。",
            "王母晝着雲錦裳，麻姑行酒傾瓊漿。",
            "壺中日永醉玉觴，赤松黄石相扶將。"
        ],
        "title": "葉宣義家壽祉堂",
        "id": "bc7b4711-0bf4-42f7-b00a-8ace2eef0575"
    },
    {
        "author": "周紫芝",
        "paragraphs": [
            "少年名字滿賢關，薦墨誰能借一言。",
            "子産自應知季札，退之先已得何蕃。",
            "江無九肋空多士，樹有三珠且共門。",
            "晚路相逢歎流落，可憐不第獨劉蕡。"
        ],
        "title": "孫仲益尚書以詩贈吳益先吳出巨軸索詩",
        "id": "ad3d801e-19b8-4f17-aca1-8fde8f556968"
    },
    {
        "author": "周紫芝",
        "paragraphs": [
            "西湖八九月，秋葉日夜凋。",
            "兩山各崢嶸，氣與秋爭高。",
            "天亦念幽絕，芬芳托孤標。",
            "要令列仙臞，一洗桃李驕。",
            "往往遣暗香，時時入高飇。",
            "綠葉未改色，微黄澹烟梢。",
            "可愛不可名，模寫徒自勞。",
            "向來蠟梅花，相去無絲毫。",
            "但恨此花遲，不借春雨膏。",
            "尚可配精蘂，傲霜分兩豪。",
            "金錢不知數，狼藉蒙譏嘲。",
            "可憐貴人家，漬蜜紛煎熬。",
            "坐令林下姿，半入金猊焦。",
            "閨房漫脂澤，此恨何由消。"
        ],
        "tags": [
            "西湖"
        ],
        "title": "木犀方花一首",
        "id": "9b26d293-275a-42d2-b5c6-476fdad2afa0"
    },
    {
        "author": "周紫芝",
        "paragraphs": [
            "鼓楫去故里，攜孥客東吳。",
            "湖山森照耀，魚鳥相嬉娛。",
            "舉目見兩高，欲上徒嗟吁。",
            "人言不可往，無路登雲衢。",
            "盡力賈餘勇，遂復酬宿逋。",
            "白鳥入蒼煙，滅没在太虚。",
            "曉日沸晹谷，萬川納歸墟。",
            "海門豁中開，怒濤喧朝晡。",
            "盡注百丈江，拱揖朝伍胥。",
            "銀湖大如許，僅可方覆盂。",
            "諸峰如培塿，瑣細不足圖。",
            "寸眸一俯仰，八極無遺餘。",
            "苐恨蒼凉日，悠悠迫懸車。",
            "臨風一悵惘，言旋戒危塗。"
        ],
        "title": "登北高峰一首",
        "id": "cb7d48fc-8238-472e-8161-a82dd7f93422"
    },
    {
        "author": "周紫芝",
        "paragraphs": [
            "文字初離五阨餘，緗囊縹帙秘新儲。",
            "何人合在天東壁，十八公堪作校書。"
        ],
        "title": "資國巨松伐爲東觀材",
        "id": "36fb50bf-ecc7-4957-8d4f-fa483794b6b6"
    },
    {
        "author": "周紫芝",
        "paragraphs": [
            "平生長笑韓潮州，欲持讜議回冕旒。",
            "讀書城南晚所賦，無乃不爲韓符謀。",
            "人間達官可力取，釣名但以詩爲鈎。",
            "汗牛充宇作底用，富貴面熱渠當羞。",
            "書生有書但自讀，不必區區苦投俗。",
            "偶然一擲便成盧，雁塔朝題暮天祿。",
            "吾言可笑君必輕，奔軍之策何足憑。",
            "臨機應敵自子事，此是宋襄仁義兵。"
        ],
        "title": "徐五十六索勤有種德二軒詩各賦一首  其一",
        "id": "60c71f10-3216-4165-9aee-c2e53e704abf"
    },
    {
        "author": "周紫芝",
        "paragraphs": [
            "結廬須種木，樂饑須種糓。",
            "種木十年能幾長，種糓眼前無乃速。",
            "人生安得俟河清，誰能忍饑百年待德成。",
            "君不見千古一臯陶，此事世亦少。",
            "頗能化俗成唐虞，何乃滅國先六蓼。",
            "慎勿說夢與癡人，著意勸渠渠不曉。",
            "南鄰門耀三戟光，北鄰牛馬谷可量。",
            "浮雲變滅那得常，安樂只有襄陽龐。"
        ],
        "title": "徐五十六索勤有種德二軒詩各賦一首  其二",
        "id": "28899644-1771-48ca-bb70-420ec3c82d85"
    },
    {
        "author": "周紫芝",
        "paragraphs": [
            "病裏三年月，相隨過兩州。",
            "爲儂分素魄，攜汝作清游。",
            "草樹悲今夕，家鄉隔去秋。",
            "有身真似夢，無地不關愁。"
        ],
        "title": "中秋携小兒步湖隄  其一",
        "id": "ce64dde0-50f0-49d8-8ede-17cb69291ff5"
    },
    {
        "author": "周紫芝",
        "paragraphs": [
            "門接銀湖浪，居仍在寶坊。",
            "更煩山吐月，來共水分光。",
            "葉冷初翻夜，蟲悲擬泣霜。",
            "幽人看不足，白露滿胡床。"
        ],
        "title": "中秋携小兒步湖隄  其二",
        "id": "588ddfef-a377-4c53-9a12-c996244e1c30"
    },
    {
        "author": "周紫芝",
        "paragraphs": [
            "雲從南山來，邂逅成一雨。",
            "秋風忽吹散，霢霂不到土。",
            "出固初何心，歸亦乃其所。",
            "但恨山中人，弔影無誰語。",
            "笑口曾未開，語離遽如許。",
            "到家應重陽，精蘂亦已吐。",
            "長衫隨父老，社甕酌田祖。",
            "悠悠臥黄雲，坎坎擊醉鼓。",
            "人生行樂耳，何必浪自苦。",
            "恨我繫微官，何由共鷄黍。"
        ],
        "title": "送方元相還郊居",
        "id": "ffc39b76-c30a-4d5d-ad16-624b7a386ac1"
    },
    {
        "author": "周紫芝",
        "paragraphs": [
            "夜夢乘輕舟，掛席浮天池。",
            "天池亦何有，濤瀾靡津涯。",
            "中有三神山，樓觀何巍巍。",
            "晶熒白玉闕，彩錯黄金旗。",
            "紫皇遣天風，下吹仙人衣。",
            "仙人不知名，人言是安期。",
            "我欲就與語，弱水隔渺瀰。",
            "鼓枻方少前，風動輒去之。",
            "仙人不得見，遙睇忍言歸。",
            "願言哀劬勞，舉手援塵姿。",
            "探囊得靈丹，往往分刀圭。",
            "使我生羽翼，桑榆增暮輝。"
        ],
        "title": "古風二首  其一",
        "id": "add13e19-9fd9-44a5-8eb0-6edeb84421da"
    },
    {
        "author": "周紫芝",
        "paragraphs": [
            "矯首望寥廓，雲日清四方。",
            "梟獍各屏跡，孔鸞亦高翔。",
            "鳯羽可爲儀，用以朝帝皇。",
            "八音奏韶濩，五色呈文章。",
            "帝皇在殊庭，斂珮方鏘鏘。",
            "顧瞻丹鳯儔，高目振鷺行。",
            "斥鷃獨何事，乘時亦飛揚。",
            "短羽無遠志，控地搶榆枋。",
            "卑飛固可笑，摧折亦足傷。",
            "願附翽翽翼，託身雲漢傍。"
        ],
        "title": "古風二首  其二",
        "id": "d8905f08-1e6c-49dd-8914-27cd67d842ba"
    },
    {
        "author": "周紫芝",
        "paragraphs": [
            "老黥得龜規小利，小兒奪龜以爲戲。",
            "兒癡但作一笑看，槁死生存兩無意。",
            "乃翁不忍龜縮頭，何如去曳長江尾。",
            "流水長者亦念汝，清江繡衣何憂苦。"
        ],
        "tags": [
            "长江"
        ],
        "title": "放龜",
        "id": "f6345f95-3518-4276-b945-1f6555b175d4"
    },
    {
        "author": "周紫芝",
        "paragraphs": [
            "寒沙宿鷺水無聲，湖月留人睡不成。",
            "便擬閉門尋好夢，更聽鸜鵒轉三更。"
        ],
        "title": "不睡效張文潛",
        "id": "757f65e1-9a44-4f3c-b5e6-2ddf060e3747"
    },
    {
        "author": "周紫芝",
        "paragraphs": [
            "越山莽蒼吳山高，海門屹立通江濤。",
            "江頭久客歸未得，來趁吳兒看晚潮。",
            "潮頭初來一線白，雪浪翻空忽千尺。",
            "地中鳴角何處來，水上六花人不識。",
            "驚濤倒射須臾空，千艘已落空濛中。",
            "錦帆半臂浪花裏，越商巴賈爭長雄。",
            "江湖險絕長如此，風靜潮平亦何事。",
            "人間萬法有乘除，却遣風波在平地。"
        ],
        "tags": [
            "钱塘江"
        ],
        "title": "觀潮示元龍",
        "id": "7125f804-2c05-49d9-8b42-05c6677fa5f3"
    },
    {
        "author": "周紫芝",
        "paragraphs": [
            "秋雨不肯止，木犀殊未開。",
            "小齋寒索莫，誰剪一枝來。"
        ],
        "title": "客許惠木犀而花殊未開三絕  其一",
        "id": "6d1001fb-2a81-4a9e-b4c3-e2addf3d70a1"
    },
    {
        "author": "周紫芝",
        "paragraphs": [
            "黄菊無多子，孤芳正要渠。",
            "誰能把秋色，分付木芙蕖。"
        ],
        "title": "客許惠木犀而花殊未開三絕  其二",
        "id": "560e7c89-eb2f-406b-8d1b-899bab4f9686"
    },
    {
        "author": "周紫芝",
        "paragraphs": [
            "舊日江南路，霜裘曉樹間。",
            "無香供晏坐，有夢到秋山。"
        ],
        "title": "客許惠木犀而花殊未開三絕  其三",
        "id": "52d689c2-66a4-44a5-84d1-26827149a97f"
    },
    {
        "author": "周紫芝",
        "paragraphs": [
            "秋夜旅懷栖栖羈客眼長開，蔌蔌清燈落曉灰。",
            "北雁有情書未到，寒衾無夢雨頻來。",
            "今年白髪看仍少，去日青春挽不回。",
            "别後故山應好在，小窗辜負翠雲堆。"
        ],
        "title": "客許惠木犀而花殊未開三絕  其四",
        "id": "7cd8fd2c-885b-4b1b-8431-1cc8a0fd0bef"
    },
    {
        "author": "周紫芝",
        "paragraphs": [
            "隨計京華憶去年，夢魂合眼到家山。",
            "早無半菽能餬口，晚得三鍾只汗顔。",
            "老懶不堪朱墨裏，此心終在水雲間。",
            "尺椽分我江邊路，留與他年作往還。"
        ],
        "title": "次韻飛卿",
        "id": "8b9441b5-2be2-4b5d-b360-ff012c142d49"
    },
    {
        "author": "周紫芝",
        "paragraphs": [
            "謝朓樽前憶語離，别來懷抱只愁知。",
            "鶺鴒原近識君晚，鴻雁書遙寄客遲。",
            "何事不嫌霜後鬢，尚邀同醉雪殘枝。",
            "今年新得梅花句，華萼詩中第幾詩。"
        ],
        "title": "次韻李子至與陳相之定尋梅之約篇尾見及",
        "id": "27434e67-9f71-46c2-8440-551daca0c520"
    },
    {
        "author": "周紫芝",
        "paragraphs": [
            "江南洛社各天涯，何事高人亦見思。",
            "句法風流雲爛漫，旅情飄泊燕差池。",
            "樽前病骨難供醉，花下枯藤可强枝。",
            "莫喚孤山林處士，揚州何遜自能詩。"
        ],
        "title": "次韻相之和李子至尋梅詩",
        "id": "ca7de692-f524-46e4-acf9-ff6f8f6dee46"
    },
    {
        "author": "周紫芝",
        "paragraphs": [
            "海南萬里水沉樹，江南九月木犀花。",
            "不知誰作造化手，幻出此等無品差。",
            "劉郎嗜好與衆異，煮蜜成香出新意。",
            "短窗護日度春深，石鼎生雲得煙細。",
            "夢回依約在秋山，馬上清香撲霜霽。",
            "平生可笑范蔚宗，甲煎淺俗語未公。",
            "此香似有郢人質，能受匠石斤成風。",
            "不須百和費假合，成一種性無異同。",
            "能知二物本同氣，鼻觀已有香嚴通。",
            "聊將戲事作薄相，辦此一笑供兒童。"
        ],
        "title": "劉文卿燒木犀沉爲作長句",
        "id": "b1e15e06-15e0-47b0-a33f-1265e7e43d72"
    },
    {
        "author": "周紫芝",
        "paragraphs": [
            "湖色催清曉，風前一雪輕。",
            "不妨梅自笑，要與水争明。",
            "萬木雲遮盡，千巖玉琢成。",
            "可憐青竹葉，寒甚與誰傾。"
        ],
        "title": "曉雪",
        "id": "4ab30118-e055-4726-92d0-f53d4dc4dde2"
    },
    {
        "author": "周紫芝",
        "paragraphs": [
            "新陽入谷春欲回，瑤池春早桃花開。",
            "黄金三尺瑞獸暖，雲横霧繞珠簾垂。",
            "碧腴分香自紫府，百壺流泉酒如許。",
            "御厨排燕羅八珍，更飭梨園賜歌舞。",
            "黄門宣詔天上來，歡喜時聞傳帝語。",
            "紅鑾畫幕密護遮，參差吹竹凌丹霞。",
            "雙成持觴萼綠勸，五雲遙望羣仙家。",
            "仙家日月真長久，地久天長聖恩厚。",
            "願公歲歲復年年，長带宮花飲宮酒。"
        ],
        "title": "時宰生日樂府四首 御燕曲",
        "id": "acc0135f-96e3-4143-85bb-3d59baf12802"
    },
    {
        "author": "周紫芝",
        "paragraphs": [
            "漢兵出塞將軍行，棘門灞上空屯營。",
            "羽書夜半急如火，淮田千里無春耕。",
            "廟堂有議如建武，十歲邊頭不鳴鼓。",
            "君王無事兩國歡，長樂宮中瞻聖母。",
            "鷹饑虎飽不足圖，三軍漸欲銷兵符。",
            "紅旗盡卷夜烽冷，銅花繡甲金糢糊。",
            "横議當年蝟毛起，公持一言天自喜。",
            "盡收諸將入神京，十六衛閑清似水。",
            "榆關一騎不動塵，陰功何止活萬人。",
            "封侯鑄印不足說，朱顔一笑三千春。"
        ],
        "title": "時宰生日樂府四首 班師行",
        "id": "e1641281-e047-4c4e-9b6e-b45395a87b98"
    },
    {
        "author": "周紫芝",
        "paragraphs": [
            "負石填海海可乾，鑄鐵削山山可栞。",
            "俟河之清豈易得，眼見太平真復難。",
            "春風輦路宮槐綠，花繞漢宮三十六。",
            "喜入天顔人盡知，奉常新奏昇平曲。",
            "前年被袞郊圓天，今年執玉朝塗山。",
            "漢官威儀久不見，三代禮樂俱追還。",
            "太師功大非人力，早向壺天賜新宅。",
            "消得官家駐六飛，畫鼓咽咽燕瑤席。",
            "紫宸朝散千官行，四方警奏虛封章。",
            "袞司無事鈴索静，牙牌報漏春晝長。",
            "但聞羣賢歲歌舞，壽曲聲中玉觴舉。",
            "青衫小吏亦復歡，自採民謠裨樂府。"
        ],
        "title": "時宰生日樂府四首 昇平謠",
        "id": "f709e618-256b-4017-a2db-d233404eb17b"
    },
    {
        "author": "周紫芝",
        "paragraphs": [
            "十雨五風年歲熟，萬落千村俱種粟。",
            "人從南畝把金犁，誰在廟堂調玉燭。",
            "昔年避地今安居，前日荷戈今佩犢。",
            "開元宰相不開邊，當時米賤斗數錢。",
            "自從罷武銷劍戟，外户不閉俱安眼。",
            "人蒙更生家受賜，父老歡喜兒童顛。",
            "君不見天上宸章燦星斗，翔鸞驚飛翠蛟走。",
            "爲言一德似阿衡，上格皇天贊元后。",
            "皇天報德亦可知，仁者必壽天無私。",
            "但願天心錫難老，貂冠畫袞常光輝。",
            "四國無兵誰不喜，共說昇平自今始。",
            "黄帝垂衣坐法宮，千歲常師廣成子。"
        ],
        "title": "時宰生日樂府四首 祈年歌",
        "id": "9a69a3a3-328b-49e4-8349-2c4a813cc7e2"
    },
    {
        "author": "周紫芝",
        "paragraphs": [
            "積雨凝宿陰，寒冰結湖背。",
            "鷗鷺不敢前，龜魚各潛晦。",
            "敲冰得湖心，鼓棹作澎湃。",
            "萬玉朝明堂，丁冬響環珮。",
            "誰來貝闕中，小現銀色界。",
            "夕陽似知人，微温散珠琲。",
            "爲我開糢糊，遙山影空翠。",
            "境勝不可名，語惡聊自悔。",
            "安得王右丞，萬象歸綵繪。",
            "遙憐西子寒，眉目增點綴。"
        ],
        "title": "冬至前九日湖水盡冰後二日晚晴小舟循湖心而歸冰已稍開書是日所見",
        "id": "8d40c99b-00f8-4b50-a0ea-02afc89ca231"
    },
    {
        "author": "周紫芝",
        "paragraphs": [
            "萬壑千巖要盡窮，漫將筋力試衰翁。",
            "請君速辦尋山屐，同上南高第一峰。"
        ],
        "title": "將登南高示同舍  其一",
        "id": "589fffd4-a298-47f7-9242-8df9b2efc327"
    },
    {
        "author": "周紫芝",
        "paragraphs": [
            "三年身在翠鬟堆，慣見湖山眼厭開。",
            "要上雲峰最高處，試看潮過海門來。"
        ],
        "title": "將登南高示同舍  其二",
        "id": "a8e77dfc-87b4-4474-b5bb-7b123cb13c71"
    },
    {
        "author": "周紫芝",
        "paragraphs": [
            "送君南浦草青青，記得江邊一醉醒。",
            "騎馬却來尋舊處，依然蒼竹近寒廳。",
            "讀君古錦囊中句，可是紅蓮幕下才。",
            "試問風流李長吉，如何不寄近詩來。"
        ],
        "title": "過趙德莊官居有懷其人",
        "id": "104a5320-eb68-43b8-9deb-f2a3d4dfa8fd"
    },
    {
        "author": "周紫芝",
        "paragraphs": [
            "今歲塗山禹會成，俟河真得見河清。",
            "官麤無路朝元去，臥聽鈞天奏樂聲。"
        ],
        "title": "次韻關子東聞太常新樂",
        "id": "269b6e10-3c16-47bc-aa55-ec2985a99556"
    },
    {
        "author": "周紫芝",
        "paragraphs": [
            "青腰載雨入菰蒲，旋斫漁竿學釣魚。",
            "小向湖心作容與，天教來此伴舂鋤。"
        ],
        "title": "湖上雜賦三首  其一",
        "id": "b8b128e6-716a-411f-a13e-641672fcdd2c"
    },
    {
        "author": "周紫芝",
        "paragraphs": [
            "山邊騎馬醉王孫，湖裏撐船晚過門。",
            "寄語金丸莫輕彈，我無花鴨觧人言。"
        ],
        "title": "湖上雜賦三首  其二",
        "id": "2efcbfc5-fa36-4b42-88f2-c2827f6abbab"
    },
    {
        "author": "周紫芝",
        "paragraphs": [
            "三年原不下胡床，飲盡山光與水光。",
            "莫把渠儂作官看，此身便是賀知章。"
        ],
        "title": "湖上雜賦三首  其三",
        "id": "1c699d40-cb85-49f6-8680-91360ad9730c"
    },
    {
        "author": "周紫芝",
        "paragraphs": [
            "中郎往昔游鴻都，眼見帚堊心成書。",
            "乃知隸法亦天授，後世豈復斯人徒。",
            "周王百度新復古，道家山是圖書府。",
            "吳侯妙翰絕古今，高榜横空近風雨。",
            "大字三尺古所難，細書不要烏絲欄。",
            "四蹄自抉水邊石，兩翮忽舉空中鸞。",
            "知君自是文中虎，便恐聲名傳帝所。",
            "借令頭白下凌雲，寄語韋郎耐辛苦。"
        ],
        "title": "次韻何子楚題吳傳朋石渠大字",
        "id": "98044525-5750-4eb6-9273-d748c6b33e56"
    },
    {
        "author": "周紫芝",
        "paragraphs": [
            "幅巾飽看西湖春，徐行當車不動塵。",
            "有時乘興未遽反，武林無此尋春人。",
            "湖山如螺湖水白，幾見青天月生魄。",
            "年年馬上看吳娃，舞袖雙裁越羅窄。",
            "長安貴人百不憂，胡爲亦復多窮愁。",
            "出門載酒不可往，倚杖看雨如窮秋。",
            "萬事不由人作計，我欲除愁唯一醉。",
            "此生已老復何求，五字但知公臭味。",
            "春風吹雨山澤晴，青山有約翁有情。",
            "故人官高少閑暇，可喚白鷗同此盟。"
        ],
        "tags": [
            "西湖"
        ],
        "title": "次韻庭藻雨中不出湖上",
        "id": "f39f6f68-61df-4304-9ba9-f7622270654a"
    },
    {
        "author": "周紫芝",
        "paragraphs": [
            "五更風雨各無端，留取殘枝與客看。",
            "何遜借花心欲折，玉奴愁雨曉應寒。"
        ],
        "title": "梅花爲風雨所殘三絕  其一",
        "id": "59bfad34-637e-434e-abab-43e846fa1650"
    },
    {
        "author": "周紫芝",
        "paragraphs": [
            "山西鐵面故將軍，新種梅花十里春。",
            "此地數枝留不得，東風可是惡欺人。"
        ],
        "title": "梅花爲風雨所殘三絕  其二",
        "id": "c45d657b-805a-42dc-ae78-062bf66d6306"
    },
    {
        "author": "周紫芝",
        "paragraphs": [
            "先生舊日經行處，聞有寒枝笑曉林。",
            "便倩東風吹雨去，急携藜杖與僧尋。"
        ],
        "title": "梅花爲風雨所殘三絕  其三",
        "id": "f28bd3e3-e42e-48ad-b047-7ad9e00de35e"
    },
    {
        "author": "周紫芝",
        "paragraphs": [
            "昔家大江南，沮洳不堪處。",
            "五月梅子黄，江雲日成雨。",
            "頻年客東吳，蝸椽坐羈旅。",
            "墮鳶忽當前，海氣復如許。",
            "食無山鞠窮，爲病入腰膂。",
            "游鯈與争席，共此一洲渚。",
            "人生能幾何，生理亦良苦。",
            "今朝有奇事，兒童報佳語。",
            "送梅喜追餞，入伏寧傴僂。",
            "便當掛西窗，悠然望南浦。",
            "借風翻綠荷，分香度清暑。"
        ],
        "title": "梅盡一首",
        "id": "2353459c-ff49-45f0-a1a5-35134ef596a9"
    },
    {
        "author": "周紫芝",
        "paragraphs": [
            "春意方回臘，梅花又滿枝。",
            "自憐爲客久，頗恨得君遲。",
            "涉世身猶爾，攻愁酒若爲。",
            "人生俱昨夢，消遣可無詩。"
        ],
        "title": "陳相之許惠近作久而未至雪中偶書二首  其一",
        "id": "11058d4f-6ba0-4f76-a57e-9ebd9cde5e65"
    },
    {
        "author": "周紫芝",
        "paragraphs": [
            "短策何由去，長鬚喚不來。",
            "詩今如此少，門欲爲誰開。",
            "净几塵飛盡，寒窗雪自堆。",
            "無人伴牢落，燈火送殘杯。"
        ],
        "title": "陳相之許惠近作久而未至雪中偶書二首  其二",
        "id": "153568fe-2b71-4e91-9a7a-fed6174e228c"
    },
    {
        "author": "周紫芝",
        "paragraphs": [
            "白髪劉郎在，無心唱竹枝。",
            "倦游閑未得，見事老尤遲。",
            "與世知何用，求田便可爲。",
            "元龍人物勝，况有建安詩。"
        ],
        "title": "奉答相之再示兩詩  其一",
        "id": "0d5a94a0-63ea-4a4f-8ffb-fa7558f707fc"
    },
    {
        "author": "周紫芝",
        "paragraphs": [
            "老愧才都盡，人愁雨不來。",
            "酒樽無客把，詩卷爲君開。",
            "山色螺分翠，江濤雪擁堆。",
            "新篇慰愁眼，喜色動寒杯。"
        ],
        "title": "奉答相之再示兩詩  其二",
        "id": "ef75c7d6-2df0-4ffb-b565-b7e317af2baf"
    },
    {
        "author": "周紫芝",
        "paragraphs": [
            "道人結屋在林邱，俗子何由得少留。",
            "一閉衡門三十載，爲公今過虎溪頭。"
        ],
        "title": "次韻關子東湖上雜書四絕 清照庵",
        "id": "9d278831-48e3-4fb6-93e7-bbabe7820442"
    },
    {
        "author": "周紫芝",
        "paragraphs": [
            "上方重閣到雲天，一落天星今幾年。",
            "不見老坡寒碧句，滿林風玉自蒼然。"
        ],
        "title": "次韻關子東湖上雜書四絕 壽星寺",
        "id": "f6867081-8e81-4a7e-924a-a2d240b03a39"
    },
    {
        "author": "周紫芝",
        "paragraphs": [
            "舊聞春草滿池塘，何事新題荇蘂黄。",
            "寄語藕花從此去，不須滿意著紅粧。"
        ],
        "title": "次韻關子東湖上雜書四絕 水荇",
        "id": "71f0abfe-2a02-495b-be12-55f374c0d6fa"
    },
    {
        "author": "周紫芝",
        "paragraphs": [
            "兩邊山木子規啼，不管還鄉客夢稀。",
            "應爲老翁推不去，故將好語勸人歸。"
        ],
        "title": "次韻關子東湖上雜書四絕 子規",
        "id": "36f2bfd1-ef87-463c-8f69-f5cc3a62e7c6"
    },
    {
        "author": "周紫芝",
        "paragraphs": [
            "不作徽州夢，空吟楚水邊。",
            "倉皇相别日，歡喜得書年。",
            "客有誰投轄，詩應我執鞭。",
            "長安望歸日，消息幾時傳。"
        ],
        "title": "再寄李司農二首  其一",
        "id": "495588d9-11f4-4d7c-bd6d-ff7e61649a43"
    },
    {
        "author": "周紫芝",
        "paragraphs": [
            "衰薄功名晚，羈棲歲月深。",
            "篇章唯楚些，兒女盡吳音。",
            "見面知何日，從公話此心。",
            "時光肯相待，白髪已如林。"
        ],
        "title": "再寄李司農二首  其二",
        "id": "52efb51a-1d3a-435a-b049-88d4f120ee92"
    },
    {
        "author": "周紫芝",
        "paragraphs": [
            "當年三士各清狂，下馬同尋古道場。",
            "人在諸峰朝著屐，天教我輩夜分床。",
            "勝遊已是成陳迹，晚路何堪更異鄉。",
            "聞道重來苦相憶，爲君日轉九廻腸。"
        ],
        "title": "頃與徐美祖汪養源同遊杯渡道場余來錢塘而二君再遊以詩見寄",
        "id": "d8cc2804-a585-47c2-80b2-109d432d4bbd"
    },
    {
        "author": "周紫芝",
        "paragraphs": [
            "庾郎鮭菜不滿腹，三歲杯盤入吳俗。",
            "江頭四月烏賊來，經日楊梅雨中熟。",
            "是時苦竹方生兒，錦綳時露駢頭玉。",
            "杭人嚇飯正要虎，日以千金換盈束。",
            "人莫不食鮮知味，妙理聽君論反覆。",
            "舌頭誰識苦中甜，今乃苦口後爲福。",
            "蔗中佳境甘似飴，厚味可人終腊毒。",
            "江南山多豈無此，苦甚何止秋荼酷。",
            "天公時爲餉饞人，雨洗風吹滿山谷。",
            "從今不敢料吳儂，但煮蝦蟆當粱肉。"
        ],
        "title": "苦筍",
        "id": "a7d728d7-b268-4d58-92f7-0db0ad7d46e6"
    },
    {
        "author": "周紫芝",
        "paragraphs": [
            "五月麦秋閩嶺寒，嶺頭風雨荔子丹。",
            "舊從圖畫見眉目，何曾生食知甘酸。",
            "天生尤物亦甚慳，路遠致之良復難。",
            "宮中妃子一破顔，猶須驛騎來長安。",
            "絳紗囊小欣乍識，晚上蘇臺醉瑤席。",
            "人如玉筍擘輕紅，詩似春雲驚坐客。",
            "書生饞相絕可憐，誦詩口角空流涎。",
            "何時遂作七閩客，日啖玉肌三百丸。",
            "猶勝窮愁杜陵老，暮年奔走巴山道。",
            "萬里瀘戎摘荔枝，一生辛苦無人知。"
        ],
        "title": "和張元明食生荔子",
        "id": "59338818-2281-4b4f-9cbf-8b8770958a97"
    },
    {
        "author": "周紫芝",
        "paragraphs": [
            "昔年嘗判武林丞，来伴西湖寺下僧。",
            "又作移家新活計，却携行脚舊枯藤。"
        ],
        "tags": [
            "西湖"
        ],
        "title": "將别湖居二首  其一",
        "id": "16ae3e0e-63c1-4b92-82b8-d0c804f2bc42"
    },
    {
        "author": "周紫芝",
        "paragraphs": [
            "西子湖邊一短窗，幾年和雨看湖光。",
            "青山換得微官去，魚鳥應須笑漫郎。"
        ],
        "tags": [
            "西湖"
        ],
        "title": "將别湖居二首  其二",
        "id": "97c9d841-8837-4847-ada2-b543df992b3e"
    },
    {
        "author": "周紫芝",
        "paragraphs": [
            "人生如微塵，同一霄壤間。",
            "可笑蠛蠓眼，但窺甕中天。",
            "錢塘俯滄海，八月壯濤瀾。",
            "始疑疋練横，旋作萬馬翻。",
            "海門屹中開，方壺忽當前。",
            "不知何巨鰲，爲我戴三山。",
            "銀光射傑閣，玉筍垂朱欄。",
            "須臾擊飛雪，噴薄上簾顔。",
            "相見各驚顧，日暮殊未還。",
            "那知在空濛，但怪毛髪寒。",
            "平生雲夢胸，始信宇宙寛。",
            "安得凌雲手，大筆如脩椽。",
            "盡挽卷天浪，參差入豪端。"
        ],
        "tags": [
            "钱塘江"
        ],
        "title": "與同舍郎觀潮分韻得還字一字江字三首一字江字爲坐客作  其一",
        "id": "7c21b2ff-b57e-466d-9489-95de5a518589"
    },
    {
        "author": "周紫芝",
        "paragraphs": [
            "烈風驚洪濤，浩蕩吹海立。",
            "迅雷忽飜空，掩耳嗟不及。",
            "漢兵百萬騎，已奪秦關入。",
            "擊石驚倒流，勢若三峽急。",
            "滄波忽喧豗，衆目俱駭慄。",
            "人言海潮來，昔爲子胥屈。",
            "誰當語馮夷，四海今已一。",
            "王春會塗山，白玉執萬笏。",
            "江河及喬嶽，祠祀已咸秩。",
            "海神會當知，萬歲拱帝室。"
        ],
        "tags": [
            "钱塘江"
        ],
        "title": "與同舍郎觀潮分韻得還字一字江字三首一字江字爲坐客作  其二",
        "id": "3758ed59-6ee9-4770-b1ee-dc2aa536a349"
    },
    {
        "author": "周紫芝",
        "paragraphs": [
            "神州古都會，有美東南邦。",
            "壯哉八月濤，卷地奔長江。",
            "驚濤裂巨石，洪鐘殷朝撞。",
            "萬瓦響飛雹，千艘碎舽艭。",
            "灧澦不足數，况乃峽與瀧。",
            "翩翩坐中客，才器俱無雙。",
            "九牛可逆拽，五鼎乃獨扛。",
            "詩成咄嗟頃，惡語徒喧哤。"
        ],
        "tags": [
            "长江",
            "钱塘江"
        ],
        "title": "與同舍郎觀潮分韻得還字一字江字三首一字江字爲坐客作  其三",
        "id": "e56db887-ecb0-46d8-98aa-d0bffe51d4aa"
    },
    {
        "author": "周紫芝",
        "paragraphs": [
            "我得孤山已恨遲，水邊無復昔年枝。",
            "花隨此老俱成夢，詩似徐郎今有誰。",
            "隴使醉将春作信，廣平應解玉爲肌。",
            "五更笑語香中意，只有羅浮曉月知。"
        ],
        "title": "次韻徐美祖梅花",
        "id": "1f1215be-96dc-4e0b-994a-6cedd4eb5745"
    },
    {
        "author": "周紫芝",
        "paragraphs": [
            "王春雪三尺，人日雨一犁。",
            "五種雖未入，二麥頗亦宜。",
            "人情豈不悦，天意似可期。",
            "官居著窮巷，睡味無人知。",
            "起焚石鼎烟，爛讀離騷詞。",
            "看雲生屋角，聽雨鳴空墀。",
            "綠水添清瑤，孤芳悦華姿。",
            "萬物有佳趣，吾生日已衰。",
            "貪癡速奇禍，安分傷寒饑。",
            "乘除理已定，智巧那得移。",
            "不如酌我酒，此事姑置之。"
        ],
        "title": "人日雨一首",
        "id": "7c58612d-5cfb-4d0f-a291-ebf087768365"
    },
    {
        "author": "周紫芝",
        "paragraphs": [
            "三徑頻招客，羈懷可自寛。",
            "湖分一水近，窗納數峰寒。",
            "好句貧猶得，衰顔醉亦丹。",
            "官閑樂如許，何地更求安。"
        ],
        "title": "次韻艾主管二首  其一",
        "id": "1c4f548b-8822-4d81-b8f6-ade2fe772b23"
    },
    {
        "author": "周紫芝",
        "paragraphs": [
            "病畏空緣淺，愁知醉境寛。",
            "五窮空抱藝，六巧豈勝寒。",
            "鶴骨全憑杖，霜毛不受丹。",
            "春雲莫成雪，僵臥有袁安。"
        ],
        "title": "次韻艾主管二首  其二",
        "id": "03d8c1cb-36b6-476c-8453-ad9c62c1c8d2"
    },
    {
        "author": "周紫芝",
        "paragraphs": [
            "故國三年夢，青春二月餘。",
            "閑尋窗窈窕，來伴客踟蹰。",
            "花倩風調護，愁應酒破除。",
            "老夫乘興罷，歸了讀殘書。"
        ],
        "title": "二月十四日過初師房",
        "id": "f8aa0592-08be-42cc-9f1c-8783ff68fc7e"
    },
    {
        "author": "周紫芝",
        "paragraphs": [
            "兩淮持莭記當年，奏計歸來雪滿顛。",
            "應念故人今老矣，載瞻行旆只依然。",
            "欲知鴻雁劬勞日，便是鵷鸞咫尺天。",
            "况有金蘭在坡禁，一生交分豈輕捐。"
        ],
        "title": "次韻李彥恢簡錢侍郎因叙將别之意",
        "id": "6494743b-b2d4-4157-860f-aa2913475004"
    },
    {
        "author": "周紫芝",
        "paragraphs": [
            "此生難數絳人年，高位由來免疾顛。",
            "自笑晚途聊復爾，相逢雲路豈其然。",
            "歸心只欲開三徑，薄宦何由託二天。",
            "他日據鞍如可强，故人雖老未輕捐。"
        ],
        "title": "次韻彦恢再示前作",
        "id": "9d892bd3-dcba-48a8-8092-47a6c04382d4"
    },
    {
        "author": "周紫芝",
        "paragraphs": [
            "九陌塵中度歲年，不堪烏帽著華顛。",
            "名雖已愧周公瑾，詩或時參孟浩然。",
            "豈料晚途蓮幕客，肯來同醉玉壺天。",
            "人間富貴須公等，佩楪從今可盡捐。"
        ],
        "title": "次韻趙簽判用李漕韻見示",
        "id": "3826e567-2fd0-441f-a85c-9ea7e0b7dcdb"
    },
    {
        "author": "周紫芝",
        "paragraphs": [
            "知公直節自當年，終不留衣與大顛。",
            "胸次已能呑夢澤，功名寧復愧燕然。",
            "登車莫厭塵吹帽，移棹應思水拍天。",
            "歸去交遊如問我，爲言百事老俱捐。"
        ],
        "title": "彥恢被旨使京西将歸待次用前韻送别因呈鄉里親舊",
        "id": "d805aa50-e703-48fb-a134-631f7bcd055a"
    },
    {
        "author": "周紫芝",
        "paragraphs": [
            "漫說丹砂乞轉精，安期瓜大幾時生。",
            "會令方寸無荆棘，火棗交梨亦易成。"
        ],
        "title": "胡夫人出塵庵詩四首  其一",
        "id": "f29277b6-0630-4842-a925-64835dc3ed7c"
    },
    {
        "author": "周紫芝",
        "paragraphs": [
            "看著桃花兩度春，尚須香火奉高真。",
            "世間安得無塵鏡，人似靈犀觧辟塵。"
        ],
        "title": "胡夫人出塵庵詩四首  其二",
        "id": "b3377559-aafb-44b5-9c0e-96e9c49d8079"
    },
    {
        "author": "周紫芝",
        "paragraphs": [
            "當日飛昇雲路賒，夫人原屬舊仙家。",
            "莫將林下能詩女，輕比神仙萼綠華。"
        ],
        "title": "胡夫人出塵庵詩四首  其三",
        "id": "f16c6dd5-e328-4601-bcec-a1a9763bb9ef"
    },
    {
        "author": "周紫芝",
        "paragraphs": [
            "瑤池人摘幾番桃，月下猶吹弄玉簫。",
            "爲病書符何日了，雲軿看即下丹霄。"
        ],
        "title": "胡夫人出塵庵詩四首  其四",
        "id": "39bbeee7-cda5-4cbc-8252-c9b9b55941d4"
    },
    {
        "author": "周紫芝",
        "paragraphs": [
            "政恐情須我輩鍾，畫船同載舞衣紅。",
            "可憐燕子無人管，不忍桃花過眼空。",
            "客睡喜聽門剝啄，君詩來送玉丁東。",
            "何時却覓孤山路，共弔梅花樹下翁。"
        ],
        "title": "次韻君叙湖上偶作",
        "id": "993f1efc-2526-4968-bb79-257da2229bcb"
    },
    {
        "author": "周紫芝",
        "paragraphs": [
            "春風作意惱春懷，更落殘紅上紫苔。",
            "無限好詩飛得去，幾人今雨肯重來。",
            "夢回故國空千里，酒憶徴君共一杯。",
            "看取西湖天下勝，客愁應爲此時開。"
        ],
        "tags": [
            "西湖"
        ],
        "title": "次韻君叙雨中偶作",
        "id": "9ce781a5-b13c-41bd-8016-b8fe5b28a039"
    },
    {
        "author": "周紫芝",
        "paragraphs": [
            "呼猿洞口水潺潺，忽卷奔流下九天。",
            "乞得少陵三峽句，爲君題作倒流泉。"
        ],
        "title": "冷泉亭放閘  其一",
        "id": "8a2e1315-34c1-4761-8e03-95b6d689c8d4"
    },
    {
        "author": "周紫芝",
        "paragraphs": [
            "萬里西興浦口潮，浪花真似海門高。",
            "誰將一夜山中雨，喚作滄江八月濤。"
        ],
        "title": "冷泉亭放閘  其二",
        "id": "b88c5810-ebab-49dd-9820-bb8a0b6b55df"
    },
    {
        "author": "周紫芝",
        "paragraphs": [
            "青春苦難挽，白日良易斜。",
            "花飛尚滿砌，柳密驚藏鴉。",
            "寒窗忽當日，山崦知誰家。",
            "紅榴笑疏林，始著三兩花。",
            "繁陰護朱閣，芳姿奪明霞。",
            "頗憶少年日，千金醉繁華。",
            "當時石榴裙，六幅圍絳紗。",
            "美人隔秋水，相望天一涯。",
            "想像繫楚腰，依稀似丹葩。",
            "對花誰與論，搔首空歎嗟。"
        ],
        "title": "西窗見榴花分韻得花字",
        "id": "f9acf840-7c13-43ab-976e-adfb9007219a"
    },
    {
        "author": "周紫芝",
        "paragraphs": [
            "日來金闕麗蒼龍，風入宮牆展鹿葱。",
            "夾道焚香迎步輦，兩班鳴玉從羣公。"
        ],
        "title": "次韻同舍四月十日迎駕二首  其一",
        "id": "cef1cb65-30cc-40dd-823b-eafe24e5afd2"
    },
    {
        "author": "周紫芝",
        "paragraphs": [
            "時平廊廟半夔龍，趙將何人說李葱。",
            "一見黄麾識全仗，始知赤舄有三公。"
        ],
        "title": "次韻同舍四月十日迎駕二首  其二",
        "id": "b67d3d4e-f114-4cfd-9d73-1bf2d2a4c0f3"
    },
    {
        "author": "周紫芝",
        "paragraphs": [
            "十年不見羽書馳，萬里風塵静九圍。",
            "又薦櫻桃入原廟，春來無事幾家肥。"
        ],
        "title": "次韻艾主管四月十日迎駕",
        "id": "b46cae41-2ce1-412f-a39f-093fd04570f7"
    },
    {
        "author": "周紫芝",
        "paragraphs": [
            "千秋舞馬初登床，新歌樂府傳霓裳。",
            "當時提封三萬里，人間何處無農桑。",
            "邇來重見太平日，侍臣復上開元觴。",
            "雲門一闋天樂奏，瑞獸三尺南金黄。",
            "師臣擁珮燕旨酒，虎臣杖節嚴秋霜。",
            "成功乃自師尚父，異姓不數汾陽王。",
            "紫皇萬歲壽明主，斗魁六宿來文昌。",
            "三呼往往出靈嶽，由漢以來無此祥。",
            "諸公自是列宿數，玉階合望重瞳光。",
            "聖朝御極日杲杲，風雨順序天蒼蒼。",
            "虞階已復罷干羽，漢郡會看開樂浪。",
            "小臣拜手亦稽首，願祝地久仍天長。"
        ],
        "title": "次韻庭藻天申節錫燕書事",
        "id": "20ded16c-e6c5-4cc8-b855-c9830333e134"
    }
]