[
    {
        "author": "白居易",
        "paragraphs": [
            "好去民曹李判官，少贪公事且谋欢。",
            "男儿未死争能料，莫作忠州刺史看。"
        ],
        "title": "戏赠户部李巡官",
        "id": "c214ce3f-5405-47ba-925f-ff9709c53987"
    },
    {
        "author": "白居易",
        "paragraphs": [
            "连山断处大江流，红斾逶迤镇上游。",
            "幕下翱翔秦御史，军前奔走汉诸侯。",
            "曾陪剑履升鸾殿，欲谒旌幢入鹤楼。",
            "假着绯袍君莫笑，恩深始得向忠州。"
        ],
        "title": "行次夏口先寄李大夫",
        "id": "c39f41dd-5f88-4c95-bfa4-2815e4ed58ab"
    },
    {
        "author": "白居易",
        "paragraphs": [
            "早接清班登玉陛，同承别诏直金銮。",
            "凤巢阁上容身稳，鹤鏁笼中展翅难。",
            "流落多年应是命，量移远郡未成官。",
            "惭君独不欺顦顇，犹作银台旧眼看。"
        ],
        "title": "重赠李大夫",
        "id": "ac38bd8e-3a65-4e4f-8397-1b873fb71614"
    },
    {
        "author": "白居易",
        "paragraphs": [
            "闲看明镜坐清晨，多病姿容半老身。",
            "谁论情性乖时事，自想形骸非贵人。",
            "三殿失恩宜放弃，九宫推命合漂沦。",
            "如今所得须甘分，腰佩银龟朱两轮。"
        ],
        "title": "对镜吟",
        "id": "a9751b3a-7a9d-4354-a74a-dd9beb5dfc3b"
    },
    {
        "author": "白居易",
        "paragraphs": [
            "昔作咸秦客，常思江海行。",
            "今来仍尽室，此去又专城。",
            "典午犹为幸，分忧固是荣。",
            "箳篂州乘送，艛艓驿船迎。",
            "共载皆妻子，同游即弟兄。",
            "宁辞浪迹远，且贵赏心幷。",
            "云展帆高挂，飙驰棹迅征。",
            "泝流从汉浦，循路转荆衡。",
            "山逐时移色，江随地改名。",
            "风光近东早，水木向南清。",
            "夏口烟孤起，湘川雨半晴。",
            "日煎红浪沸，月射白砂明。",
            "北渚寒留雁，南枝暖待莺。",
            "骈朱桃露萼，点翠柳含萌。",
            "亥市鱼盐聚，神林鼓笛鸣。",
            "壶浆椒叶气，歌曲竹枝声。",
            "系缆怜沙静，垂纶爱岸平。",
            "水飡红粒稻，野茹紫花菁。",
            "瓯泛茶如乳，台黏酒似饧。",
            "脍长抽锦缕，藕脆削琼英。",
            "容易来千里，斯须进一程。",
            "未曾劳气力，渐觉有心情。",
            "卧稳添春睡，行迟带酒酲。",
            "忽愁牵世网，便欲濯尘缨。",
            "早接文场战，曾争翰苑盟。",
            "掉头称俊造，翘足取公卿。",
            "且昧随时义，徒输报国诚。",
            "众排恩易失，偏压势先倾。",
            "虎尾忧危切，鸿毛性命轻。",
            "烛蛾谁救活，蚕茧自缠萦。",
            "敛手辞双阙，回眸望两京。",
            "长沙抛贾谊，漳浦卧刘桢。",
            "鶗鴂鸣还歇，蟾蜍破又盈。",
            "年光同激箭，乡思极摇旌。",
            "潦倒亲知笑，衰羸旧识惊。",
            "乌头因感白，鱼尾为劳頳。",
            "剑学将何用，丹烧竟不成。",
            "孤舟萍一叶，双鬓雪千茎。",
            "老见人情尽，闲思物理精。",
            "如汤探冷热，似博鬬输赢。",
            "险路应须避，迷途莫共争。",
            "此心知止足，何物要经营。",
            "玉向泥中洁，松经雪後贞。",
            "无妨隐朝市，不必谢寰瀛。",
            "但在前非悟，期无後患婴。",
            "多知非景福，少语是元亨。",
            "晦即全身药，明为伐性兵。",
            "昏昏随世俗，蠢蠢学黎甿。",
            "鸟以能言{构木=纟}，龟缘入梦烹。",
            "知之一何晚，犹足保余生。"
        ],
        "title": "江州赴忠州至江陵已来舟中示舍弟五十韵",
        "id": "53e02f22-5213-4ef0-8258-451dfe9d5052"
    },
    {
        "author": "白居易",
        "paragraphs": [
            "岳阳城下水漫漫，独上危楼倚曲栏。",
            "春岸绿时连梦泽，夕波红处近长安。",
            "猨攀树立啼何苦，雁点湖飞渡亦难。",
            "此地唯堪画图障，华堂张与贵人看。"
        ],
        "tags": [
            "岳阳楼"
        ],
        "title": "题岳阳楼",
        "id": "e229e9d5-aeae-4a03-aa03-d0a8970f27b1"
    },
    {
        "author": "白居易",
        "paragraphs": [
            "不知远郡何时到，犹喜全家此去同。",
            "万里王程三峡外，百年生计一舟中。",
            "巫山暮足沾花雨，陇水春多逆浪风。",
            "两片红旌数声鼓，使君艛艓上巴东。"
        ],
        "title": "入峡次巴东",
        "id": "9af6afbe-fec1-48b8-a633-d9af51587254"
    },
    {
        "author": "白居易",
        "paragraphs": [
            "[沣]水店头春尽日，送君上马谪通川。",
            "夷陵峡口明月夜，此处逢君是偶然。",
            "一别五年方见面，相携三宿未回船。",
            "坐从日暮唯长叹，语到天明竟未眠。",
            "齿发蹉跎将五十，关河迢递过三千。",
            "生涯共寄沧江上，乡国俱抛白日边。",
            "往事渺茫都似梦，旧游流落半归泉。",
            "醉悲洒泪春杯里，吟苦支颐晓烛前。",
            "莫问龙钟恶官职，且听清脆好文篇。",
            "别来只是成诗癖，老去何曾更酒颠。",
            "各限王程须去住，重开离宴贵留连。",
            "黄牛渡北移征棹，白狗崖东卷别筵。",
            "神女台云闲缭绕，使君滩水急潺湲。",
            "风凄暝色愁杨柳，月吊宵声哭杜鹃。",
            "万丈赤幢潭底日，一条白练峡中天。",
            "君还秦地辞炎徼，我向忠州入瘴烟。",
            "未死会应相见在，又知何地复何年。"
        ],
        "title": "十年三月三十日别微之于[沣]上十四年三月十一日夜遇微之于峡中停舟夷陵三宿而别言不尽者以诗终之因赋七言十七韵以赠且欲记所遇之地与相见之时为他年会话张本也",
        "id": "26bd5c77-3ac8-4384-b873-d1b76d5df8dd"
    },
    {
        "author": "白居易",
        "paragraphs": [
            "巫女庙花红似粉，昭君村柳翠于眉。",
            "诚知老去风情少，见此争无一句诗。"
        ],
        "title": "题峡中石上",
        "id": "42dfacb7-79f8-4b80-8ab7-da5b3197baa5"
    },
    {
        "author": "白居易",
        "paragraphs": [
            "瞿唐天下险，夜上信难哉。",
            "岸似双屏合，天如匹帛开。",
            "逆风惊浪起，拔𥮘暗船来。",
            "欲识愁多少，高于滟滪堆。"
        ],
        "title": "夜入瞿唐峡",
        "id": "fd4fa892-989a-4f8a-b9ba-3b68eff6b719"
    },
    {
        "author": "白居易",
        "paragraphs": [
            "好在天涯李使君，江头相见日黄昏。",
            "吏人生梗都如鹿，市井疎芜只抵村。",
            "一只兰船当驿路，百层石磴上州门。",
            "更无平地堪行处，虚受朱轮五马恩。"
        ],
        "title": "初到忠州赠李六",
        "id": "c748e5bc-613c-4f37-8e9b-c636a4e92529"
    },
    {
        "author": "白居易",
        "paragraphs": [
            "谏诤知无补，迁移分所当。",
            "不堪匡圣主，只合事空王。",
            "龙象投新社，鹓鸾失故行。",
            "沈吟辞北阙，诱引向西方。",
            "便住双林寺，仍开一草堂。",
            "平治行道路，安置坐禅床。",
            "手版支为枕，头巾阁在墙。",
            "先生乌几舃，居士白衣裳。",
            "竟岁何曾闷，终身不拟忙。",
            "灭除残梦想，换尽旧心肠。",
            "世界多烦恼，形神久损伤。",
            "正从风鼓浪，转作日销霜。",
            "吾道寻知止，君恩偶未忘。",
            "忽蒙颁凤诏，兼谢剖鱼章。",
            "莲静方依水，葵枯重仰阳。",
            "三车犹夕会，五马已晨装。",
            "去似寻前世，来如别故乡。",
            "眉低出鹫岭，脚重下虵冈。",
            "渐望庐山远，弥愁峡路长。",
            "香炉峰隐隐，巴字水茫茫。",
            "瓢挂留庭树，经收在屋梁。",
            "春抛红药圃，夏忆白莲塘。",
            "唯拟捐尘事，将何荅宠光。",
            "有期追永远，无政继龚黄。",
            "南国秋犹热，西斋夜暂凉。",
            "闲吟四句偈，静对一炉香。",
            "身老同丘井，心空是道场。",
            "觅僧为去伴，留俸作归粮。",
            "为报山中侣，凭看竹下房。",
            "会应归去在，松菊莫教荒。"
        ],
        "tags": [
            "庐山"
        ],
        "title": "郡斋暇日忆庐山草堂兼寄二林僧社三十韵多叙贬官已来出处之意",
        "id": "30489107-e4aa-4a33-b646-7924f618ec87"
    },
    {
        "author": "白居易",
        "paragraphs": [
            "八十秦翁老不归，南宾太守乞寒衣。",
            "再三怜汝非他意，天宝遗民见渐稀。"
        ],
        "title": "赠康叟",
        "id": "632f4dfa-6ae7-4d7c-a6af-4c8c7e180e8f"
    },
    {
        "author": "白居易",
        "paragraphs": [
            "竟日语还默，中宵栖复惊。",
            "身囚缘彩翠，心苦为分明。",
            "暮起归巢思，春多忆侣声。",
            "谁能拆笼破，从放快飞鸣。"
        ],
        "title": "鹦鹉",
        "id": "f456d5bf-3eb1-47b0-80ae-322d3f1ad9ca"
    },
    {
        "author": "白居易",
        "paragraphs": [
            "雪压泥埋未死身，每劳存问媿交亲。",
            "浮萍飘泊三千里，列宿参差十五人。",
            "禁月落时君待漏，畬烟深处我行春。",
            "瘴乡得老犹为幸，岂敢伤嗟白发新。"
        ],
        "title": "京使回累得南省诸公书因以长句诗寄谢萧五刘二元八吴十一韦大陆郎中崔二十二牛二李七庾三十二李六李十杨三樊大杨十二员外",
        "id": "7b237287-cfeb-4e49-adab-723d53050128"
    },
    {
        "author": "白居易",
        "paragraphs": [
            "风软云不动，郡城东北隅。",
            "晚来春澹澹，天气似京都。",
            "弦管随宜有，杯觞不道无。",
            "其如亲故远，无可共欢娱。"
        ],
        "title": "东城春意",
        "id": "7a98546e-39d4-4784-b36e-41107d43b12a"
    },
    {
        "author": "白居易",
        "paragraphs": [
            "如折芙蓉栽旱地，似抛芍药挂高枝。",
            "云埋水隔无人识，唯有南宾太守知。"
        ],
        "title": "木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉溪生者秾茂尤异元和十四年夏命道士母丘元志写惜其遐僻因题三绝句云 一",
        "id": "9d551104-88c1-4011-b24a-2ef8f5e60731"
    },
    {
        "author": "白居易",
        "paragraphs": [
            "红似燕支腻如粉，伤心好物不须臾。",
            "山中风起无时节，明日重来得在无。"
        ],
        "title": "木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉溪生者秾茂尤异元和十四年夏命道士母丘元志写惜其遐僻因题三绝句云 二",
        "id": "cd904f43-b9eb-4e30-a3fe-f2bcb215a8db"
    },
    {
        "author": "白居易",
        "paragraphs": [
            "已愁花落荒岩底，复恨根生乱石间。",
            "几度欲移移不得，天教抛掷在深山。"
        ],
        "title": "木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉溪生者秾茂尤异元和十四年夏命道士母丘元志写惜其遐僻因题三绝句云 三",
        "id": "78975868-daef-40f6-89f2-1aa8b5308c55"
    },
    {
        "author": "白居易",
        "paragraphs": [
            "无论海角与天涯，大抵心安即是家。",
            "路远谁能念乡曲，年深兼欲忘京华。",
            "忠州且作三年计，种杏栽桃拟待花。"
        ],
        "title": "种桃杏",
        "id": "bf541abf-a84b-4cbe-85e8-f9749fdf29e2"
    },
    {
        "author": "白居易",
        "paragraphs": [
            "二毛生镜日，一叶落庭时。",
            "老去争由我，愁来欲泥谁。",
            "空销闲岁月，不见旧亲知。",
            "唯弄扶床女，时时强展眉。"
        ],
        "title": "新秋",
        "id": "cf3c148b-5f04-40b0-b1a9-56a8c8415690"
    },
    {
        "author": "白居易",
        "paragraphs": [
            "冷碧新秋水，残红半破莲。",
            "从来寥落意，不似此池边。"
        ],
        "title": "龙昌寺荷池",
        "id": "1d612240-accd-4b78-9240-1d8965c02dbf"
    },
    {
        "author": "白居易",
        "paragraphs": [
            "巴童巫女竹枝歌，懊恼何人怨咽多。",
            "暂听遣君犹怅望，长闻教我复如何。"
        ],
        "title": "听竹枝赠李侍御",
        "id": "633e01a6-7b1a-4999-92e3-e7b22f302aac"
    },
    {
        "author": "白居易",
        "paragraphs": [
            "胡麻饼样学京都，面脆油香新出炉。",
            "寄与饥馋杨大使，尝看得似辅兴无。"
        ],
        "title": "寄胡饼与杨万州",
        "id": "af16a9d7-99f9-440e-b4b6-2f6a101f3369"
    },
    {
        "author": "白居易",
        "paragraphs": [
            "樱桃昨夜开如雪，鬓发今年白如霜。",
            "渐觉花前成老丑，何曾酒後更颠狂。",
            "谁能闻此来相劝，共泥春风醉一场。"
        ],
        "title": "感樱桃花因招饮客",
        "id": "442e03c3-9c14-4387-ab06-dd73c2c570b8"
    },
    {
        "author": "白居易",
        "paragraphs": [
            "东亭尽日坐，谁伴寂寥身。",
            "绿桂为佳客，红蕉当美人。",
            "笑言虽不接，情状似相亲。",
            "不作悠悠想，如何度晚春。"
        ],
        "title": "东亭闲望",
        "id": "f013cfc5-58b2-440a-9873-7a3cc0f06df4"
    },
    {
        "author": "白居易",
        "paragraphs": [
            "花房腻似红莲朵，艳色鲜如紫牡丹。",
            "唯有诗人能解爱，丹青写出与君看。"
        ],
        "title": "画木莲花图寄元郎中",
        "id": "69bbc13d-432c-43fd-b77b-5beb46825893"
    },
    {
        "author": "白居易",
        "paragraphs": [
            "既悟莲花藏，须遗贝叶书。",
            "菩提无处所，文字本空虚。",
            "观指非知月，忘筌是得鱼。",
            "闻君登彼岸，舍筏复何如。"
        ],
        "title": "和李澧州题韦开州经藏诗",
        "id": "8429e384-8f41-480d-93bc-f5f3939fabe1"
    },
    {
        "author": "白居易",
        "paragraphs": [
            "蕃草席铺枫叶岸，竹枝歌送菊花杯。",
            "明年尚作南宾守，或可重阳更一来。"
        ],
        "title": "九日题涂溪",
        "id": "c7e9b291-b43b-4c27-8614-68de06de5295"
    },
    {
        "author": "白居易",
        "paragraphs": [
            "畬田涩米不耕鉏，旱地荒园少菜蔬。",
            "想念土风今若此，料看生计合何如。",
            "衣缝纰颣黄丝绢，饭下腥咸白小鱼。",
            "饱暖饥寒何足道，此身长短是空虚。"
        ],
        "title": "即事寄微之",
        "id": "04a4e1bc-8d5e-494b-a544-488aaf9eb0ea"
    },
    {
        "author": "白居易",
        "paragraphs": [
            "奇果标南土，芳林对北堂。",
            "素华春漠漠，丹实夏煌煌。",
            "叶捧低垂户，枝擎重压墙。",
            "始因风弄色，渐与日争光。",
            "夕讶条悬火，朝惊树点妆。",
            "深于红踯躅，大校白槟榔。",
            "星缀连心朵，珠排耀眼房。",
            "紫罗裁衬壳，白玉裹填瓤。",
            "早岁曾闻说，今朝始摘尝。",
            "嚼疑天上味，嗅异世间香。",
            "润胜莲生水，鲜逾橘得霜。",
            "燕支掌中颗，甘露舌头浆。",
            "物少尤珍重，天高苦渺茫。",
            "已教生暑月，又使阻遐方。",
            "粹液灵难驻，妍姿嫩易伤。",
            "近南光景热，向北道途长。",
            "不得充王赋，无由寄帝乡。",
            "唯君堪掷赠，面白似潘郎。"
        ],
        "title": "题郡中荔枝诗十八韵兼寄万州杨八使君",
        "id": "46dacd68-1e8b-41fa-b15f-f5a9ced5652e"
    },
    {
        "author": "白居易",
        "paragraphs": [
            "峡外相逢远，樽前一会难。",
            "即须分手别，且强展眉欢。",
            "楚袖萧条舞，巴弦趣数弹。",
            "笙歌随分有，莫作帝乡看。"
        ],
        "title": "留北客",
        "id": "ba41a17b-454e-4643-b513-d1d9559fa971"
    },
    {
        "author": "白居易",
        "paragraphs": [
            "摘来正带凌晨露，寄去须凭下水船。",
            "映我绯衫浑不见，对公银印最相鲜。",
            "香连翠叶真堪画，红透青笼实可怜。",
            "闻道万州方欲种，愁君得吃是何年。"
        ],
        "title": "重寄荔枝与杨使君时闻杨使君欲种植故有落句之戏",
        "id": "56e0d3a3-858b-4aa9-9227-e73b3c63265b"
    },
    {
        "author": "白居易",
        "paragraphs": [
            "竞渡相传为汨罗，不能止遏意无他。",
            "自经放逐来顦顇，能校灵均死几多。"
        ],
        "title": "和万州杨使君四绝句 竞渡",
        "id": "bf3103b8-41e4-4193-a126-22fa56214f25"
    },
    {
        "author": "白居易",
        "paragraphs": [
            "闻君泽畔伤春草，忆在天门街里时。",
            "漠漠凄凄愁满眼，就中惆怅是江蓠。"
        ],
        "title": "和万州杨使君四绝句 江边草",
        "id": "ebdb2dd1-2185-40d6-82ec-418d3f1a0326"
    },
    {
        "author": "白居易",
        "paragraphs": [
            "东都绿李万州栽，君手封题我手开。",
            "把得欲尝先怅望，与渠同别故乡来。"
        ],
        "title": "和万州杨使君四绝句 嘉庆李",
        "id": "bff42b52-6adf-4aab-82e2-330dff72a2ea"
    },
    {
        "author": "白居易",
        "paragraphs": [
            "秋蕣晚英无艳色，何因栽种在人家。",
            "使君自别罗敷面，争解回头爱白花。"
        ],
        "title": "和万州杨使君四绝句 白槿花",
        "id": "2488945f-090b-4316-975c-7dcc9b0e0f30"
    },
    {
        "author": "白居易",
        "paragraphs": [
            "反照前山云树明，从君苦道似华清。",
            "试听肠断巴猨呌，早晚骊山有此声。"
        ],
        "title": "和行简望郡南山",
        "id": "f6aebb26-626c-406f-94bc-ed747e029b70"
    },
    {
        "author": "白居易",
        "paragraphs": [
            "红颗珍珠诚可爱，白须太守亦何痴。",
            "十年结子知谁在，自向庭中种荔枝。"
        ],
        "title": "种荔枝",
        "id": "203986a4-5636-4f5f-b145-a4c2c6c47554"
    },
    {
        "author": "白居易",
        "paragraphs": [
            "岚雾今朝重，江山此地深。",
            "滩声秋更急，峡气晓多阴。",
            "望阙云遮眼，思乡雨滴心。",
            "将何慰幽独，赖此北窗琴。"
        ],
        "tags": [
            "思乡"
        ],
        "title": "阴雨",
        "id": "479e0900-3ebc-4812-a0ce-93b96238c3b0"
    },
    {
        "author": "白居易",
        "paragraphs": [
            "水陆四千里，何时归到秦？舟辞三峡雨，马入九衢尘。",
            "有酒留行客，无书寄贵人。",
            "唯凭远传语，好在曲江春。"
        ],
        "tags": [
            "友人",
            "送别"
        ],
        "title": "送客归京",
        "id": "3b19db1d-14ec-42cf-854f-3c8680f69741"
    },
    {
        "author": "白居易",
        "paragraphs": [
            "能文好饮老萧郎，身似浮云鬓似霜。",
            "生计抛来诗是业，家园忘却酒为乡。",
            "江从巴峡初成字，猨过巫阳始断肠。",
            "不醉黔中争去得，磨围山月正苍苍。"
        ],
        "title": "送萧处士游黔南",
        "id": "21dacc44-7329-44dd-9cde-2b66b4c43ce6"
    },
    {
        "author": "白居易",
        "paragraphs": [
            "天涯深峡无人地，岁暮穷阴欲夜天。",
            "不向东楼时一醉，如何拟过二三年。"
        ],
        "title": "东楼醉",
        "id": "bb30ac5b-307b-4e79-b821-babf23112fb4"
    },
    {
        "author": "白居易",
        "paragraphs": [
            "高天默默物茫茫，各有来由致损伤。",
            "鹦为能言长剪翅，龟缘难死久搘床。",
            "莫嫌冷落抛闲地，犹胜炎蒸卧瘴乡。",
            "外物竟关身底事，谩排门戟系腰章。"
        ],
        "title": "寄微之",
        "id": "97e05dad-388b-4f77-adce-07958e3995f0"
    },
    {
        "author": "白居易",
        "paragraphs": [
            "莫辞数数醉东楼，除醉无因破得愁。",
            "唯有绿樽红烛下，暂时不似在忠州。"
        ],
        "title": "东楼招客夜饮",
        "id": "9a150ff6-124f-4aef-b62e-906b99c82f0c"
    },
    {
        "author": "白居易",
        "paragraphs": [
            "自知清冷似冬凌，每被人呼作律僧。",
            "今夜酒醺罗绮暖，被君融尽玉壶冰。"
        ],
        "title": "醉後戏题",
        "id": "acac50a2-b345-4810-9479-e28676c4861f"
    },
    {
        "author": "白居易",
        "paragraphs": [
            "老去襟怀常濩落，病来须鬓转苍浪。",
            "心灰不及炉中火，鬓雪多于砌下霜。",
            "三峡南宾城最远，一年冬至夜偏长。",
            "今宵始觉房栊冷，坐索寒衣托孟光。"
        ],
        "title": "冬至夜",
        "id": "3212583f-5efa-4b6b-a56c-30f3d26300bd"
    },
    {
        "author": "白居易",
        "paragraphs": [
            "瞿唐峡口水烟低，白帝城头月向西。",
            "唱到竹枝声咽处，寒猨闇鸟一时啼。"
        ],
        "title": "竹枝词四首 一",
        "id": "23b7387a-eb23-46c4-a30a-ef743d1faf4c"
    },
    {
        "author": "白居易",
        "paragraphs": [
            "竹枝苦怨怨何人，夜静山空歇又闻。",
            "蛮儿巴女齐声唱，愁杀江楼病使君。"
        ],
        "title": "竹枝词四首 二",
        "id": "89cd799a-026b-41e4-9a3a-b60a72745926"
    },
    {
        "author": "白居易",
        "paragraphs": [
            "巴东船舫上巴西，波面风生雨脚齐。",
            "水蓼冷花红簇簇，江蓠湿叶碧凄凄。"
        ],
        "title": "竹枝词四首 三",
        "id": "ebabd8f5-ebcf-462d-8f46-458f1ffe3689"
    },
    {
        "author": "白居易",
        "paragraphs": [
            "江畔谁人唱竹枝，前声断咽後声迟。",
            "怪来调苦缘词苦，多是通州司马诗。"
        ],
        "title": "竹枝词四首 四",
        "id": "4c5ffce3-25e0-46ad-9b17-312f7ea6a8b0"
    },
    {
        "author": "白居易",
        "paragraphs": [
            "江水三回曲，愁人两地情。",
            "磨围山下色，明月峡中声。",
            "晚後连天碧，秋来彻底清。",
            "临流有新恨，照见白须生。"
        ],
        "title": "酬严中丞晚眺黔江见寄",
        "id": "c938ab01-98dc-4238-a2e1-8b14252323b4"
    },
    {
        "author": "白居易",
        "paragraphs": [
            "江上新楼名四望，东西南北水茫茫。",
            "无由得与君携手，同凭栏干一望乡。"
        ],
        "title": "寄题杨万州四望楼",
        "id": "444fab89-095f-44d4-ac36-25b5d8c38eac"
    },
    {
        "author": "白居易",
        "paragraphs": [
            "忠万楼中南北望，南州烟水北州云。",
            "两州何事偏相忆，各是笼禽作使君。"
        ],
        "title": "荅杨使君登楼见忆",
        "id": "00722fda-b954-4c36-95b5-b34d2abb7191"
    },
    {
        "author": "白居易",
        "paragraphs": [
            "岁暮纷多思，天涯渺未归。",
            "老添新甲子，病减旧容辉。",
            "乡国仍留念，功名已息机。",
            "明朝四十九，应转悟前非。"
        ],
        "title": "除夜",
        "id": "f1702789-f0bc-4e5d-acd1-488e66fcd3ad"
    },
    {
        "author": "白居易",
        "paragraphs": [
            "瘴地风霜早，温天气候催。",
            "穷冬不见雪，正月已闻雷。",
            "震蛰虫蛇出，惊枯草木开。",
            "空余客方寸，依旧似寒灰。"
        ],
        "title": "闻雷",
        "id": "b9e7849b-cd10-4108-ae2f-83f882e48893"
    },
    {
        "author": "白居易",
        "paragraphs": [
            "若为南国春还至，争向东楼日又长。",
            "白片落梅浮涧水，黄梢新柳出城墙。",
            "闲拈蕉叶题诗咏，闷取藤枝引酒尝。",
            "乐事渐无身渐老，从今始拟负风光。"
        ],
        "title": "春至",
        "id": "8d3276c8-262b-4c4f-a0b0-879aa318b53f"
    },
    {
        "author": "白居易",
        "paragraphs": [
            "巫峡中心郡，巴城四面春。",
            "草青临水地，头白见花人。",
            "忧喜皆心火，荣枯是眼尘。",
            "除非一杯酒，何物更关身。"
        ],
        "title": "感春",
        "id": "2b2d6510-fe0b-47ab-af02-5c5acf156b16"
    },
    {
        "author": "白居易",
        "paragraphs": [
            "炎凉昏晓苦推迁，不觉忠州已二年。",
            "闭阁只听朝暮鼓，上楼空望往来船。",
            "莺声诱引来花下，草色句留坐水边。",
            "唯有春江看未厌，萦砂遶石渌潺湲。"
        ],
        "title": "春江",
        "id": "de4a0501-d768-43c5-a889-403f5873633f"
    },
    {
        "author": "白居易",
        "paragraphs": [
            "身入青云无见日，手栽红树又逢春。",
            "唯留花向楼前着，故故抛愁与後人。"
        ],
        "title": "题东楼前李使君所种樱桃花",
        "id": "fda66788-1431-445b-9695-47c696d1265d"
    },
    {
        "author": "白居易",
        "paragraphs": [
            "城下巴江水，春来似曲尘。",
            "软沙如渭曲，斜岸忆天津。",
            "影蘸新黄柳，香浮小白苹。",
            "临流搔首坐，惆怅为何人。"
        ],
        "title": "巴水",
        "id": "171fdc90-0c4d-4adf-bda7-f9219337c7d6"
    },
    {
        "author": "白居易",
        "paragraphs": [
            "草润衫襟重，沙干屐齿轻。",
            "仰头听鸟立，信脚望花行。",
            "暇日无公事，衰年有道情。",
            "浮生短于梦，梦里莫营营。"
        ],
        "title": "野行",
        "id": "80a4a379-1e79-4100-ac7d-9ad5f962a769"
    },
    {
        "author": "白居易",
        "paragraphs": [
            "明月峡边逢制使，黄茅岸上是忠州。",
            "到城莫说忠州恶，无益虚教杨八愁。"
        ],
        "title": "送高侍御使回因寄杨八",
        "id": "7de1bc2c-bb36-4fc4-9a83-65ce422e7b73"
    },
    {
        "author": "白居易",
        "paragraphs": [
            "碧油幢下捧新诗，荣贱虽殊共一悲。",
            "涕泪满襟君莫怪，甘泉侍从最多时。"
        ],
        "title": "奉酬李相公见示绝句",
        "id": "ece7bc28-d82a-4330-8383-c9e908d45438"
    },
    {
        "author": "白居易",
        "paragraphs": [
            "忠州州里今日花，庐山山头去时树。",
            "已怜根损斩新栽，还喜花开依旧数。",
            "赤玉何人少琴轸，红缬谁家合罗袴。",
            "但知烂熳恣情开，莫怕南宾桃李妬。"
        ],
        "tags": [
            "庐山"
        ],
        "title": "喜山石榴花开",
        "id": "10f4de4f-7936-44ee-a4e4-dda652914bb8"
    },
    {
        "author": "白居易",
        "paragraphs": [
            "三杯嵬峩忘机客，百衲头陀任运僧。",
            "又有放慵巴郡守，不营一事共腾腾。"
        ],
        "title": "戏赠萧处士清禅师",
        "id": "23ceab0e-afd0-4b53-84a7-4d9e1674c30e"
    },
    {
        "author": "白居易",
        "paragraphs": [
            "同事空王岁月深，相思远寄定中吟。",
            "遥知清净中和化，祗用金刚三昧心。"
        ],
        "title": "钱虢州以三堂绝句见寄因以本韵和之",
        "id": "2506c2cd-d405-4515-b14f-092df16b6741"
    },
    {
        "author": "白居易",
        "paragraphs": [
            "暮春风景初三日，流世光阴半百年。",
            "欲作闲游无好伴，半江惆怅却回船。"
        ],
        "title": "三月三日",
        "id": "8e8220f8-a403-4971-bca6-be3f153ed4ae"
    },
    {
        "author": "白居易",
        "paragraphs": [
            "四十九年身老日，一百五夜月明天。",
            "抱膝思量何事在，痴男騃女唤秋千。"
        ],
        "title": "寒食夜",
        "id": "ce9bf8f7-fa18-450a-9e58-08444b7ac03d"
    },
    {
        "author": "白居易",
        "paragraphs": [
            "龙昌寺底开山路，巴子台前种柳林。",
            "官职家乡都忘却，谁人会得使君心。"
        ],
        "title": "代州民问",
        "id": "94f9e46a-1439-40c7-858f-f5067309e5db"
    },
    {
        "author": "白居易",
        "paragraphs": [
            "宦情斗擞随尘去，乡思销磨逐日无。",
            "唯拟腾腾作闲事，遮渠不道使君愚。"
        ],
        "title": "荅州民",
        "id": "958bc1ea-20bc-445b-8cc0-f947a2f385a2"
    },
    {
        "author": "白居易",
        "paragraphs": [
            "荔枝新熟鸡冠色，烧酒初开琥珀香。",
            "欲摘一枝倾一醆，西楼无客共谁尝。"
        ],
        "title": "荔枝楼对酒",
        "id": "ecb015f3-c6e1-4ef6-a6ad-6b6e3f2b8cd2"
    },
    {
        "author": "白居易",
        "paragraphs": [
            "风头向夜利如刀，赖此温炉软锦袍。",
            "桑落气熏珠翠暖，柘枝声引管弦高。",
            "酒钩送醆推莲子，烛泪黏盘垒蒲萄。",
            "不醉遣侬争散得，门前雪片似鹅毛。"
        ],
        "title": "房家夜宴喜雪戏赠主人",
        "id": "e1d545f9-3865-4e9c-8295-d6bebc07d173"
    },
    {
        "author": "白居易",
        "paragraphs": [
            "香球趂拍回环匼，花醆抛巡取次飞。",
            "自入春来未同醉，那能夜去独先归。"
        ],
        "title": "醉後赠人",
        "id": "cf60bf2c-4b62-4dda-ac15-7e47b542617d"
    },
    {
        "author": "白居易",
        "paragraphs": [
            "亲宾相贺问何如，服色恩光尽反初。",
            "头白喜抛黄草峡，眼明惊拆紫泥书。",
            "便留朱绂还铃阁，却着青袍侍玉除。",
            "无奈娇痴三岁女，绕腰啼哭觅金鱼。"
        ],
        "title": "初除尚书郎脱刺史绯",
        "id": "774ee8de-9b2a-4baa-b4c7-e5a03e56bbe8"
    },
    {
        "author": "白居易",
        "paragraphs": [
            "东寺台阁好，上方风景清。",
            "数来犹未厌，长别岂无情。",
            "恋水多临坐，辞花剩绕行。",
            "最怜新岸柳，手种未全成。"
        ],
        "title": "留题开元寺上方",
        "id": "789f4bc8-dbeb-4367-a69e-4bdeb29e7ae2"
    },
    {
        "author": "白居易",
        "paragraphs": [
            "三年留滞在江城，草树禽鱼尽有情。",
            "何处殷勤重回首，东坡桃李种新成。"
        ],
        "title": "别种东坡花树两绝 一",
        "id": "f99e08b5-1880-4618-949b-c1b40fbdeb35"
    },
    {
        "author": "白居易",
        "paragraphs": [
            "花林好住莫顦顇，春至但知依旧春。",
            "楼上明年新太守，不妨还是爱花人。"
        ],
        "title": "别种东坡花树两绝 二",
        "id": "a67d3f92-8695-4881-9d5b-3eef2d756f46"
    },
    {
        "author": "白居易",
        "paragraphs": [
            "穿桥迸竹不依行，恐碍行人被损伤。",
            "我去自惭遗爱少，不教君得似甘棠。"
        ],
        "title": "别桥上竹",
        "id": "acef4618-d2e4-40fb-a802-9fa6e9a25a62"
    },
    {
        "author": "白居易",
        "paragraphs": [
            "白狗次黄牛，滩如竹节稠。",
            "路穿天地险，人续古今愁。",
            "忽见千花塔，因停一叶舟。",
            "畏途常迫促，静境暂淹留。",
            "巴曲春全尽，巫阳雨半收。",
            "北归虽引领，南望亦回头。",
            "昔去悲殊俗，今来念旧游。",
            "别僧山北寺，抛竹水西楼。",
            "郡树花如雪，军厨酒似油。",
            "时时大开口，自笑忆忠州。"
        ],
        "title": "发白狗峡次黄牛峡登高寺却望忠州",
        "id": "50884fc5-3378-4728-9b0f-ce654c8d4c49"
    },
    {
        "author": "白居易",
        "paragraphs": [
            "遥闻旅宿梦兄弟，应为邮亭名棣华。",
            "名作棣华来早晚，自题诗後属杨家。"
        ],
        "title": "棣华驿见杨八题梦兄弟诗",
        "id": "cc467fda-cdc8-47ba-b89f-a932ca621684"
    },
    {
        "author": "白居易",
        "paragraphs": [
            "万里路长在，六年身始归。",
            "所经多旧馆，大半主人非。"
        ],
        "title": "商山路有感",
        "id": "073dff76-9531-4c09-b574-784871d90982"
    },
    {
        "author": "白居易",
        "paragraphs": [
            "与君前後多迁谪，五度经过此路隅。",
            "笑问中庭老桐树，这回归去免来无。"
        ],
        "title": "商山路驿桐树昔与微之前後题名处",
        "id": "ab777923-6495-41fd-9e1c-6b1991f8384b"
    },
    {
        "author": "白居易",
        "paragraphs": [
            "恻恻复恻恻，逐臣返乡国。",
            "前事难重论，少年不再得。",
            "泥涂绛老头班白，炎瘴灵均面黎黑。",
            "六年不死却归来，道着姓名人不识。"
        ],
        "title": "恻恻吟",
        "id": "adf32673-d262-4386-a085-6da843b47136"
    },
    {
        "author": "白居易",
        "paragraphs": [
            "执象宗玄祖，贻谋启孝孙。",
            "文高柏梁殿，礼薄霸陵原。",
            "宫仗辞天阙，朝仪出国门。",
            "生成不可报，二十七年恩。"
        ],
        "title": "德宗皇帝挽歌词四首 一",
        "id": "8a851893-3a56-4c0c-8252-ab34c95847ed"
    },
    {
        "author": "白居易",
        "paragraphs": [
            "虞帝南巡後，殷宗谅闇中。",
            "初辞铸鼎地，已闭望仙宫。",
            "晓落当陵月，秋生满斾风。",
            "前星承帝座，不使北辰空。"
        ],
        "title": "德宗皇帝挽歌词四首 二",
        "id": "bb19b082-1994-4bab-9db2-ebbfb48b14b7"
    },
    {
        "author": "白居易",
        "paragraphs": [
            "业大承宗祖，功成付子孙。",
            "睿文诗播乐，遗训史标言。",
            "节表中和德，方垂广利恩。",
            "悬知千载後，理代数贞元。"
        ],
        "title": "德宗皇帝挽歌词四首 三",
        "id": "5d9ad877-fe82-4f2d-826f-77bb1536b359"
    },
    {
        "author": "白居易",
        "paragraphs": [
            "梦减三龄寿，哀延七月期。",
            "寝园愁望远，宫仗哭行迟。",
            "云日添寒惨，笳箫向晚悲。",
            "因山有遗诏，如葬汉文时。"
        ],
        "title": "德宗皇帝挽歌词四首 四",
        "id": "188af25f-b5f4-483a-b3e9-94a90c4cb49f"
    },
    {
        "author": "白居易",
        "paragraphs": [
            "仙去逍遥境，诗留窈窕章。",
            "春归金屋少，夜入寿宫长。",
            "凤引曾辞辇，蚕休昔采桑。",
            "阴灵何处感，沙麓月无光。"
        ],
        "title": "昭德皇后挽歌词",
        "id": "e0320acf-26c6-4029-9157-befdc1296a24"
    },
    {
        "author": "白居易",
        "paragraphs": [
            "岁丰仍节俭，时泰更销兵。",
            "圣念长如此，何忧不太平。"
        ],
        "title": "太平乐词二首 一",
        "id": "53335b5e-4476-4002-9725-8ed46a2df124"
    },
    {
        "author": "白居易",
        "paragraphs": [
            "湛露浮尧酒，熏风起舜歌。",
            "愿同尧舜意，所乐在人和。"
        ],
        "title": "太平乐词二首 二",
        "id": "25ebf58d-7074-4496-bfed-650631544f59"
    },
    {
        "author": "白居易",
        "paragraphs": [
            "霁色鲜宫殿，秋声脆管弦。",
            "圣明千岁乐，岁岁似今年。"
        ],
        "title": "小曲新词二首 一",
        "id": "fc29c5b0-842d-4b1c-9df5-3390a4e604a9"
    },
    {
        "author": "白居易",
        "paragraphs": [
            "红裾明月夜，碧簟早秋时。",
            "好向昭阳宿，天凉玉漏迟。"
        ],
        "title": "小曲新词二首 二",
        "id": "165f9c55-7045-45a9-9ffc-c4f7f32e7379"
    },
    {
        "author": "白居易",
        "paragraphs": [
            "朝憎莺百啭，夜妒燕双栖。",
            "不惯经春别，谁知到晓啼。"
        ],
        "title": "闺怨词三首 一",
        "id": "9255d903-0ca1-46b3-b84c-0b696aff0da7"
    },
    {
        "author": "白居易",
        "paragraphs": [
            "珠箔笼寒月，纱窗背晓灯。",
            "夜来巾上泪，一半是春冰。"
        ],
        "title": "闺怨词三首 二",
        "id": "7bb82fd9-23d7-44d9-96b0-66f1629b54d9"
    },
    {
        "author": "白居易",
        "paragraphs": [
            "关山征戍远，闺阁别离难。",
            "苦战应顦顇，寒衣不要宽。"
        ],
        "title": "闺怨词三首 三",
        "id": "3d792328-badb-4110-83b1-98899c97cefa"
    },
    {
        "author": "白居易",
        "paragraphs": [
            "禁苑残莺三四声，景迟风慢暮春情。",
            "日西无事墙阴下，闲蹋宫花独自行。"
        ],
        "title": "残春曲",
        "id": "1a8a12bb-f9db-4413-9003-1db707f76c77"
    },
    {
        "author": "白居易",
        "paragraphs": [
            "青门柳枝软无力，东风吹作黄金色。",
            "街东酒薄醉易醒，满眼春愁销不得。"
        ],
        "tags": [
            "春天",
            "长安"
        ],
        "title": "长安春",
        "id": "fde3383a-bdde-463e-af8c-4f7ef760c11f"
    },
    {
        "author": "白居易",
        "paragraphs": [
            "行人南北分征路，流水东西接御沟。",
            "终日坡前恨离别，谩名长乐是长愁。"
        ],
        "title": "长乐坡送人赋得愁",
        "id": "8b77a8b9-7fc8-44af-9c51-a6f71cf200d0"
    },
    {
        "author": "白居易",
        "paragraphs": [
            "夜长无睡起阶前，寥落星河欲曙天。",
            "十五年来明月夜，何曾一夜不孤眠。"
        ],
        "title": "独眠吟二首 一",
        "id": "65521bae-9523-451c-adea-8cf00d7112c6"
    },
    {
        "author": "白居易",
        "paragraphs": [
            "独眠客，夜夜可怜长寂寂。",
            "就中今夜最愁人，凉月清风满床席。"
        ],
        "title": "独眠吟二首 二",
        "id": "6d170c72-868d-49ce-be41-7c13bb3b3a4e"
    },
    {
        "author": "白居易",
        "paragraphs": [
            "红烛清樽久延伫，出门入门天欲曙。",
            "星稀月落竟不来，烟柳胧胧鹊飞去。"
        ],
        "title": "期不至",
        "id": "0e33cdf8-81fa-49a3-8b1b-865be84e1f36"
    },
    {
        "author": "白居易",
        "paragraphs": [
            "春入长洲草又生，鹧鸪飞起少人行。",
            "年深不辨娃宫处，夜夜苏台空月明。"
        ],
        "title": "长洲苑",
        "id": "d93bace5-33ff-43ba-82b7-7eab3d95d23b"
    },
    {
        "author": "白居易",
        "paragraphs": [
            "曾栽杨柳江南岸，一别江南两度春。",
            "遥忆青青江岸上，不知攀折是何人。"
        ],
        "title": "忆江柳",
        "id": "c5cc9e9d-2185-4065-9708-0127df87b4bf"
    },
    {
        "author": "白居易",
        "paragraphs": [
            "南浦凄凄别，西风袅袅秋。",
            "一看肠一断，好去莫回头。"
        ],
        "tags": [
            "送别",
            "惜别",
            "写景"
        ],
        "title": "南浦别",
        "id": "7af526a7-954b-470a-acef-2d18b99b6c3f"
    },
    {
        "author": "白居易",
        "paragraphs": [
            "悠悠一别已三年，相望相思明月天。",
            "肠断青天望明月，别来三十六回圆。"
        ],
        "title": "三年别",
        "id": "ff415cf4-47c5-4096-9c99-a8bd5d5f1be2"
    },
    {
        "author": "白居易",
        "paragraphs": [
            "深浅檐花千万枝，碧纱窗外啭黄鹂。",
            "残妆含泪下帘坐，尽日伤春春不知。"
        ],
        "title": "伤春词",
        "id": "41688542-8360-4b7f-add4-2d149566cf1e"
    },
    {
        "author": "白居易",
        "paragraphs": [
            "泪湿罗巾梦不成，夜深前殿按歌声。",
            "红颜未老恩先断，斜倚熏笼坐到明。"
        ],
        "tags": [
            "唐诗三百首",
            "七言绝句",
            "宫怨"
        ],
        "title": "後宫词",
        "id": "549a5a94-a8f5-436e-bc9c-1253d01c1940"
    },
    {
        "author": "白居易",
        "paragraphs": [
            "吟咏霜毛句，闲尝雪水茶。",
            "城中展眉处，只是有元家。"
        ],
        "title": "吟元郎中白须诗兼饮雪水茶因题壁上",
        "id": "1f2a429b-3f66-4400-91f6-52321af3e9ae"
    },
    {
        "author": "白居易",
        "paragraphs": [
            "金马东门只日开，汉庭待诏重仙才。",
            "第三松树非华表，那得辽东鹤下来。"
        ],
        "title": "吴七郎中山人待制班中偶赠绝句",
        "id": "914d8737-f588-475d-944e-f3a06e3f78bd"
    },
    {
        "author": "白居易",
        "paragraphs": [
            "齿齐臕足毛头腻，秘阁张郎叱拨驹。",
            "洗了颔花翻假锦，走时蹄汗蹋真珠。",
            "青衫乍见曾惊否，红粟难赊得饱无。",
            "丞相寄来应有意，遣君骑去上云衢。"
        ],
        "title": "和张十八秘书谢裴相公寄马",
        "id": "7f1b722a-c327-453e-8365-2444fce63a33"
    },
    {
        "author": "白居易",
        "paragraphs": [
            "颔下髭须半是丝，光阴向後几多时。",
            "非无解挂簪缨意，未有支持伏腊资。",
            "冒热冲寒徒自取，随行逐队欲何为。",
            "更惭山侣频传语，五十归来道未迟。"
        ],
        "title": "荅山侣",
        "id": "17e7e246-fdf9-443c-a374-2c8c5b40707b"
    },
    {
        "author": "白居易",
        "paragraphs": [
            "霜严月苦欲明天，忽忆闲居思浩然。",
            "自问寒灯夜半起，何如暖被日高眠。",
            "唯惭老病披朝服，莫虑饥寒计俸钱。",
            "随有随无且归去，拟求丰足是何年。"
        ],
        "title": "早朝思退居",
        "id": "7d60ceb8-4507-455c-96ed-f8ea5c2407a0"
    },
    {
        "author": "白居易",
        "paragraphs": [
            "曲江岸北凭栏干，水面阴生日脚残。",
            "尘路行多绿袍故，风亭立久白须寒。",
            "诗成闇着闲心记，山好遥偷病眼看。",
            "不被马前提省印，何人信道是郎官。"
        ],
        "title": "曲江亭晚望",
        "id": "e1de1860-2761-4c0b-9938-bf6c431dcd47"
    },
    {
        "author": "白居易",
        "paragraphs": [
            "闲宵静话喜还悲，聚散穷通不自知。",
            "已分云泥行异路，忽惊鸡鹤宿同枝。",
            "紫垣曹署荣华地，白发郎官老丑时。",
            "莫怪不如君气味，此中来校十年迟。"
        ],
        "title": "初除主客郎中知制诰与王十一李七元九三舍人中书同宿话旧感怀",
        "id": "13ef97d5-f79b-46d5-82f3-4b6c88bce845"
    },
    {
        "author": "白居易",
        "paragraphs": [
            "每看阙下丹青树，不忘天边锦绣林。",
            "西掖垣中今日眼，南宾楼上去年心。",
            "花含春意无分别，物感人情有浅深。",
            "最忆东坡红烂熳，野桃山杏水林檎。"
        ],
        "title": "西省对花忆忠州东坡新花树因寄题东楼",
        "id": "3c68a211-b963-421a-8cb9-04a5040e32fa"
    },
    {
        "author": "白居易",
        "paragraphs": [
            "再游巫峡知何日，总是秦人说向谁。",
            "长忆小楼风月夜，红栏干上两三枝。"
        ],
        "title": "寄题忠州小楼桃花",
        "id": "bc45b8e6-8555-4f89-ac9c-a8247307f116"
    },
    {
        "author": "白居易",
        "paragraphs": [
            "去岁清明日，南巴古郡楼。",
            "今年寒食夜，西省凤池头。",
            "并上新人直，难随旧伴游。",
            "诚知视草贵，未免对花愁。",
            "鬓发茎茎日，光阴寸寸流。",
            "经春不同宿，何异在忠州。"
        ],
        "title": "中书连直寒食不归因怀元九",
        "id": "bedb5f30-e1df-4431-9aa2-bab94c0dff05"
    },
    {
        "author": "白居易",
        "paragraphs": [
            "一别东林三度春，每春常似忆情亲。",
            "头陀会里为逋客，供俸班中作老臣。",
            "清净久辞香火伴，尘劳难索幻泡身。",
            "最惭僧社题桥处，十八人名空一人。"
        ],
        "title": "春忆二林寺旧游因寄朗满晦三上人",
        "id": "8661a6e1-0cb2-4a02-971c-86388d68b6ca"
    },
    {
        "author": "白居易",
        "paragraphs": [
            "官稳身应泰，春风信马行。",
            "纵忙无苦事，虽病有心情。",
            "厚禄儿孙饱，前驱道路荣。",
            "花时八入直，无暇贺元兄。"
        ],
        "title": "和元少尹新授官",
        "id": "131539b8-e2f5-4d1f-a943-920eb27ff997"
    },
    {
        "author": "白居易",
        "paragraphs": [
            "朝客朝回回望好，尽纡朱紫佩金银。",
            "此时独与君为伴，马上青袍唯两人。"
        ],
        "title": "朝回和元少尹绝句",
        "id": "5d6f2061-07b8-494c-94ce-f770bee69a0d"
    },
    {
        "author": "白居易",
        "paragraphs": [
            "凤阁舍人京亚尹，白头俱未着绯衫。",
            "南宫起请无消息，朝散何时得入衔。"
        ],
        "title": "重和元少尹",
        "id": "855c193e-1d9d-4457-abb5-167c47c0bf4d"
    },
    {
        "author": "白居易",
        "paragraphs": [
            "阁下灯前梦，巴南城里游。",
            "觅花来渡口，寻寺到山头。",
            "江色分明绿，猨声依旧愁。",
            "禁钟惊睡觉，唯不上东楼。"
        ],
        "title": "中书夜直梦忠州",
        "id": "24884900-a8d3-49a3-b782-709dfb1b778d"
    },
    {
        "author": "白居易",
        "paragraphs": [
            "酒後高歌且放狂，门前闲事莫思量。",
            "犹嫌小户长先醒，不得多时住醉乡。"
        ],
        "title": "醉後",
        "id": "7a91b234-4990-4786-a970-ad4aa0e5b06f"
    },
    {
        "author": "白居易",
        "paragraphs": [
            "衙排宣政仗，门启紫宸关。",
            "彩笔停书命，花砖趂立班。",
            "稀星点银砾，残月堕金环。",
            "暗漏犹传水，明河渐下山。",
            "从东分地色，向北仰天颜。",
            "碧缕炉烟直，红垂佩尾闲。",
            "纶闱惭并入，翰苑忝先攀。",
            "笑我青袍故，饶君茜绶殷。",
            "诗仙归洞里，酒病滞人间。",
            "好去鸳鸾侣，冲天便不还。"
        ],
        "title": "待漏入阁书事奉赠元九学士阁老",
        "id": "6808ae74-f831-45e3-845c-70a036bffc63"
    },
    {
        "author": "白居易",
        "paragraphs": [
            "官曹清切非人境，风月鲜明是洞天。",
            "满砌荆花铺紫毯，隔墙榆荚撒青钱。",
            "前时谪去三千里，此地辞来十四年。",
            "虚薄至今惭旧职，院名抬举号为贤。"
        ],
        "title": "晚春重到集贤院",
        "id": "6137093d-b7f7-465d-b028-e569da427e34"
    },
    {
        "author": "白居易",
        "paragraphs": [
            "丝纶阁下文书静，钟鼓楼中刻漏长。",
            "独坐黄昏谁是伴，紫薇花对紫微郎。"
        ],
        "title": "紫薇花",
        "id": "21beebc6-f2ca-41b1-b3f4-d5ce197fc2ac"
    },
    {
        "author": "白居易",
        "paragraphs": [
            "雨露由来一点恩，争能徧布及千门。",
            "三千宫女胭脂面，几个春来无泪痕。"
        ],
        "title": "後宫词",
        "id": "8fd85cdc-f91b-44a5-8a36-9c0c215d9c0b"
    },
    {
        "author": "白居易",
        "paragraphs": [
            "游宦京都二十春，贫中无处可安贫。",
            "长羡蜗牛犹有舍，不如硕鼠解藏身。",
            "且求容立锥头地，免似漂流木偶人。",
            "但道吾庐心便足，敢辞湫隘与嚣尘。"
        ],
        "title": "卜居",
        "id": "16f79c36-604f-4bda-8c52-87f6dc41597e"
    },
    {
        "author": "白居易",
        "paragraphs": [
            "青龙冈北近西边，移入新居便泰然。",
            "冷巷闭门无客到，暖檐移榻向阳眠。",
            "阶庭宽窄纔容足，墙壁高低粗及肩。",
            "莫羡升平元八宅，自思买用几多钱。"
        ],
        "title": "题新居寄元八",
        "id": "4bb161fd-a848-4b01-811d-2bb316e3bc54"
    },
    {
        "author": "白居易",
        "paragraphs": [
            "龙尾道边来一望，香炉峰下去无因。",
            "青山举眼三千里，白发平头五十人。",
            "自笑形骸纡组绶，将何言语掌丝纶。",
            "君恩壮健犹难报，况被年年老逼身。"
        ],
        "tags": [
            "庐山"
        ],
        "title": "登龙尾道南望忆庐山旧隐",
        "id": "c8ae5c43-5f28-4428-857f-1883312ebf34"
    },
    {
        "author": "白居易",
        "paragraphs": [
            "乍来天上宜清净，不用回头望故山。",
            "纵有旧游君莫忆，尘心起即堕人间。"
        ],
        "title": "冯阁老处见与严郎中酬和诗因戏赠绝句",
        "id": "eb254a23-dcdc-4496-93b3-c7a8ea740f27"
    },
    {
        "author": "白居易",
        "paragraphs": [
            "倚作天仙弄地仙，夸张一日抵千年。",
            "黄麻勅胜长生箓，白纻词嫌内景篇。",
            "云彩误居青琐地，风流合在紫微天。",
            "东曹渐去西垣近，鹤驾无妨更着鞭。"
        ],
        "title": "见于给事暇日上直寄南省诸郎官诗因以戏赠",
        "id": "1455ffa7-2db6-45b8-8f6d-06c3dab8011c"
    },
    {
        "author": "白居易",
        "paragraphs": [
            "宅小人烦闷，泥深马钝顽。",
            "街东闲处住，日午热时还。",
            "院窄难栽竹，墙高不见山。",
            "唯应方寸内，此地觅宽闲。"
        ],
        "title": "题新昌所居",
        "id": "66d53fac-8f27-470c-917f-b20d4ede6548"
    },
    {
        "author": "白居易",
        "paragraphs": [
            "结托白须伴，因依青竹丛。",
            "题诗新壁上，过酒小窗中。",
            "深院晚无白，虚檐凉有风。",
            "金貂醉好看，回首紫垣东。"
        ],
        "title": "西省北院新构小亭种竹开窗东通骑省与李常侍隔窗小饮各题四韵",
        "id": "9f52ca2f-d82a-4c85-9a3e-f632c8029aaf"
    },
    {
        "author": "白居易",
        "paragraphs": [
            "命服虽同黄纸上，官班不共紫垣前。",
            "青衫脱早差三日，白发生迟校九年。",
            "曩者定交非势利，老来同病是诗篇。",
            "终身拟作卧云伴，逐月须收烧药钱。",
            "五品足为婚嫁主，绯袍着了好归田。"
        ],
        "title": "酬元郎中同制加朝散大夫书怀见赠",
        "id": "cf5a1a73-07fb-40c7-afa2-a4570aa59cf2"
    },
    {
        "author": "白居易",
        "paragraphs": [
            "晚遇缘才拙，先衰被病牵。",
            "那知垂白日，始是着绯年。",
            "身外名徒尔，人间事偶然。",
            "我朱君紫绶，犹未得差肩。"
        ],
        "title": "初着绯戏赠元九",
        "id": "c63a8f28-4878-477b-afa3-e7b3e030af53"
    },
    {
        "author": "白居易",
        "paragraphs": [
            "润气凝柱础，繁声注瓦沟。",
            "闇留窗不晓，凉引簟先秋。",
            "叶湿蚕应病，泥稀燕亦愁。",
            "仍闻放朝夜，误出到街头。"
        ],
        "title": "和韩侍郎苦雨",
        "id": "08c13479-f5ef-4392-b488-6426aa34a2ea"
    },
    {
        "author": "白居易",
        "paragraphs": [
            "风雨闇萧萧，鸡鸣暮复朝。",
            "碎声笼苦竹，冷翠落芭蕉。",
            "水鸟投檐宿，泥蛙入户跳。",
            "仍闻蕃客见，明日欲追朝。"
        ],
        "title": "连雨",
        "id": "a7b17b89-547d-4964-89cc-77ae532d198c"
    },
    {
        "author": "白居易",
        "paragraphs": [
            "紫微今日烟霄地，赤岭前年泥土身。",
            "得水鱼还动鳞鬣，乘轩鹤亦长精神。",
            "且惭身忝官阶贵，未敢家嫌活计贫。",
            "柱国勋成私自问，有何功德及生人。"
        ],
        "title": "初加朝散大夫又转上柱国",
        "id": "76b961c0-53ba-4885-9a76-699000e35815"
    },
    {
        "author": "白居易",
        "paragraphs": [
            "夜色尚苍苍，槐阴夹路长。",
            "听钟出长乐，传鼓到新昌。",
            "宿雨沙堤润，秋风桦烛香。",
            "马骄欺地软，人健得天凉。",
            "待漏排阊阖，停珂拥建章。",
            "尔随黄合老，吾次紫微郎。",
            "并入连称籍，齐趋对折方。",
            "鬬班花接萼，绰立雁分行。",
            "近职诚为美，微才岂合当。",
            "纶言难下笔，谏纸易盈箱。",
            "老去何侥幸，时来不料量。",
            "唯求杀身地，相誓荅恩光。"
        ],
        "title": "行简初授拾遗同早朝入合因示十二韵",
        "id": "c7492a59-5cf5-4c37-9a93-62f1ad58d36a"
    },
    {
        "author": "白居易",
        "paragraphs": [
            "独行独语曲江头，回马迟迟上乐游。",
            "萧飒凉风与衰鬓，谁教计会一时秋。"
        ],
        "title": "立秋日登乐游园",
        "id": "d6fa1532-8037-4aa3-9e9f-6596662419be"
    },
    {
        "author": "白居易",
        "paragraphs": [
            "秋来转觉此身衰，晨起临阶盥漱时。",
            "漆匣镜明头尽白，铜缾水冷齿先知。",
            "光阴纵惜[留难]住，官职虽荣得已迟。",
            "老去相逢无别计，强开笑口展愁眉。"
        ],
        "title": "新秋早起有怀元少尹",
        "id": "60536ade-c1ce-4e82-8f11-ef049f6c37e5"
    },
    {
        "author": "白居易",
        "paragraphs": [
            "紫袖红弦明月中，自弹自感闇低容。",
            "弦凝指咽声停处，别有深情一万重。"
        ],
        "tags": [
            "抒情",
            "弹琴",
            "月夜"
        ],
        "title": "夜筝",
        "id": "2a3e62d3-cba2-4707-88f0-eaf2aa882f05"
    },
    {
        "author": "白居易",
        "paragraphs": [
            "弘农旧县授新封，钿轴金泥诰一通。",
            "我转官阶常自媿，君加邑号有何功。",
            "花笺印了排窠湿，锦褾装来耀手红。",
            "倚得身名便慵堕，日高犹睡绿窗中。"
        ],
        "title": "妻初授邑号告身",
        "id": "ed4342c0-64a4-4b45-a289-2bea11d46f41"
    },
    {
        "author": "白居易",
        "paragraphs": [
            "我说南中事，君应不愿听。",
            "曾经身困苦，不觉语叮咛。",
            "烧处愁云梦，波时忆洞庭。",
            "春畬烟勃勃，秋瘴露冥冥。",
            "蚊蚋经冬活，鱼龙欲雨腥。",
            "水虫能射影，山鬼解藏形。",
            "穴掉巴蛇尾，林飘鸩鸟翎。",
            "飓风千里黑，䕭草四时青。",
            "客似惊弦雁，舟如委浪萍。",
            "谁人劝言笑，何计慰漂零。",
            "慎勿琴离膝，长须酒满瓶。",
            "大都从此去，宜醉不宜醒。"
        ],
        "tags": [
            "洞庭湖"
        ],
        "title": "送客南迁",
        "id": "6f2cc3cd-06e7-4d70-9ef9-faf3486ae0ed"
    },
    {
        "author": "白居易",
        "paragraphs": [
            "不觉百年半，何曾一日闲。",
            "朝随烛影出，暮趂鼓声还。",
            "瓮里非无酒，墙头亦有山。",
            "归来长困卧，早晚得开颜。"
        ],
        "title": "暮归",
        "id": "693eabfa-e169-4bdb-9486-ef2d7b48ab83"
    },
    {
        "author": "白居易",
        "paragraphs": [
            "欲忘忘未得，欲去去无由。",
            "两腋不生翅，二毛空满头。",
            "坐看新落叶，行上最高楼。",
            "暝色无边际，茫茫尽眼愁。"
        ],
        "title": "寄远",
        "id": "d419d675-7604-451a-9f2a-e0c17fa34a63"
    },
    {
        "author": "白居易",
        "paragraphs": [
            "远壁秋声虫络丝，入檐新影月低眉。",
            "床帷半故帘旌断，仍是初寒欲夜时。"
        ],
        "title": "旧房",
        "id": "42ba31e0-7cf8-43ef-a6ea-f61ae9b8db3b"
    },
    {
        "author": "白居易",
        "paragraphs": [
            "殷勤江郡守，怅望掖垣郎。",
            "惭见新琼什，思归旧草堂。",
            "事随心未得，名与道相妨。",
            "若不休官去，人间到老忙。"
        ],
        "tags": [
            "庐山"
        ],
        "title": "钱侍郎使君以题庐山草堂诗见寄因酬之",
        "id": "09f7c55c-bb77-4171-b463-7e4b320e17a6"
    },
    {
        "author": "白居易",
        "paragraphs": [
            "眼看过半百，早晚扫岩扉。",
            "白首谁能住，青山自不归。",
            "百千万劫障，四十九年非。",
            "会拟抽身去，当风斗擞衣。"
        ],
        "title": "寄山僧",
        "id": "18306ead-a219-4ba1-88af-1d5ce04f953c"
    },
    {
        "author": "白居易",
        "paragraphs": [
            "自问有何惆怅事，寺门临入却迟回。",
            "李家哭泣元家病，柿叶红时独自来。"
        ],
        "title": "慈恩寺有感",
        "id": "0139aae9-7565-4426-a4f9-51f0d500abd6"
    },
    {
        "author": "白居易",
        "paragraphs": [
            "口厌含香握厌兰，紫微青琐举头看。",
            "忽惊鬓後苍浪发，未得心中本分官。",
            "夜酌满容花色暖，秋吟切骨玉声寒。",
            "承明长短君应入，莫忆家江七里滩。"
        ],
        "title": "酬严十八郎中见示",
        "id": "f2e3a7eb-939c-4b1e-a544-0cd6f4e9aff8"
    },
    {
        "author": "白居易",
        "paragraphs": [
            "霜菊花萎日，风梧叶碎时。",
            "怪来秋思苦，缘咏秘书诗。"
        ],
        "title": "寄王秘书",
        "id": "69e4ee28-52d5-4958-b8da-8ee83235f93d"
    },
    {
        "author": "白居易",
        "paragraphs": [
            "缭绕宫墙围禁林，半开阊阖晓沈沈。",
            "天晴更觉南山近，月出方知西掖深。",
            "病对词头惭彩笔，老看镜面媿华簪。",
            "自嫌野物将何用，土木形骸麋鹿心。"
        ],
        "title": "中书寓直",
        "id": "4da1007c-e9d4-43ab-bf8d-36064a850aa2"
    },
    {
        "author": "白居易",
        "paragraphs": [
            "黑花满眼丝满头，早衰因病病因愁。",
            "宦途气味已谙尽，五十不休何日休。"
        ],
        "title": "自问",
        "id": "e658fbc2-e861-44ec-8064-907bf4b8fc60"
    },
    {
        "author": "白居易",
        "paragraphs": [
            "曲江新岁後，冰与水相和。",
            "南岸犹残雪，东风未有波。",
            "偶游身独自，相忆意如何。",
            "莫待春深去，花时鞍马多。"
        ],
        "title": "曲江独行招张十八",
        "id": "1cba0bc8-479b-4d43-821b-8edbe55d3428"
    },
    {
        "author": "白居易",
        "paragraphs": [
            "静巷无来客，深居不出门。",
            "铺沙盖苔面，扫雪拥松根。",
            "渐暖宜闲步，初晴爱小园。",
            "觅花都未有，唯觉树枝繁。"
        ],
        "title": "新居早春二首 一",
        "id": "285e4c2b-d8e8-4105-bedb-7b26d7892082"
    },
    {
        "author": "白居易",
        "paragraphs": [
            "地润东风暖，闲行蹋草芽。",
            "呼童遣移竹，留客伴尝茶。",
            "溜滴檐冰尽，尘浮隟日斜。",
            "新居未曾到，邻里是谁家。"
        ],
        "title": "新居早春二首 二",
        "id": "f588be62-fe07-4e8e-9a3f-fb0ee2149a1a"
    },
    {
        "author": "白居易",
        "paragraphs": [
            "冒宠已三迁，归期始二年。",
            "囊中贮余俸，园外买闲田。",
            "狐兔同三迳，蒿莱共一壥。",
            "新园聊刬秽，旧屋且扶颠。",
            "檐漏移倾瓦，梁欹换蠹椽。",
            "平治遶台路，整顿近阶砖。",
            "巷狭开容驾，墙低垒过肩。",
            "门闾堪驻盖，堂室可铺筵。",
            "丹凤楼当後，青龙寺在前。",
            "市街尘不到，宫树影相连。",
            "省史嫌坊远，豪家笑地偏。",
            "敢劳宾客访，或望子孙传。",
            "不觅他人爱，唯将自性便。",
            "等闲栽树木，随分占风烟。",
            "逸致因心得，幽期遇境牵。",
            "松声疑涧底，草色胜河边。",
            "虚润冰销地，晴和日出天。",
            "苔行滑如簟，莎坐软于绵。",
            "帘每当山卷，帷多带月褰。",
            "篱东花掩映，窗北竹婵娟。",
            "迹慕青门隐，名惭紫禁仙。",
            "假归思晚沐，朝去恋春眠。",
            "拙薄才无取，疎慵职不专。",
            "题墙书命笔，沽酒率分钱。",
            "柏杵舂灵药，铜瓶漱暖泉。",
            "炉香穿盖散，笼烛隔纱然。",
            "陈室何曾扫，陶琴不要弦。",
            "屏除俗事尽，养活道情全。",
            "尚有妻孥累，犹为组绶缠。",
            "终须抛爵禄，渐拟断腥膻。",
            "大抵宗庄叟，私心事竺干。",
            "浮荣水划字，真谛火生莲。",
            "梵部经十二，玄书字五千。",
            "是非都付梦，语默不妨禅。",
            "博士官犹冷，郎中病已痊。",
            "多同僻处住，久结静中缘。",
            "缓步携筇杖，徐吟展蜀笺。",
            "老宜闲语话，闷忆好诗篇。",
            "蛮榼来方泻，蒙茶到始煎。",
            "无辞数相见，鬓发各苍然。"
        ],
        "title": "新昌新居书事四十韵因寄元郎中张博士",
        "id": "43c45f08-8844-43f7-8a1f-fe8b2ffe7f77"
    },
    {
        "author": "白居易",
        "paragraphs": [
            "自知羣从为儒少，岂料词场中第频。",
            "桂折一枝先许我，杨穿三叶尽惊人。",
            "转于文墨须留意，贵向烟霄早致身。",
            "莫学尔兄年五十，蹉跎始得掌丝纶。"
        ],
        "title": "喜敏中及第偶示所怀",
        "id": "193f709a-20b4-4305-9e4a-d0c33127aa8f"
    },
    {
        "author": "白居易",
        "paragraphs": [
            "近来韩合老，疎我我心知。",
            "户大嫌甜酒，才高笑小诗。",
            "静吟乖月夜，闲醉旷花时。",
            "还有愁同处，春风满鬓丝。"
        ],
        "title": "久不见韩侍郎戏题四韵以寄之",
        "id": "3621c22b-77e6-4285-b85e-e9dc08bd3c9e"
    },
    {
        "author": "白居易",
        "paragraphs": [
            "近见头陀伴，云师老更慵。",
            "性灵闲似鹤，颜状古于松。",
            "山里犹难觅，人间岂易逢。",
            "仍闻移住处，太白最高峰。"
        ],
        "title": "寄白头陀",
        "id": "2bd0c9f3-2e19-4065-a5cc-f5474f4c4213"
    },
    {
        "author": "白居易",
        "paragraphs": [
            "渠水暗流春冻解，风吹日炙不成凝。",
            "凤池冷暖君谙在，二月因何更有冰。"
        ],
        "title": "和韩侍郎题杨舍人林池见寄",
        "id": "4bf38de7-7305-4a44-808b-e17ef42d0f4a"
    },
    {
        "author": "白居易",
        "paragraphs": [
            "半朽临风树，多情立马人。",
            "开元一株柳，长庆二年春。"
        ],
        "tags": [
            "抒情",
            "写柳"
        ],
        "title": "勤政楼西老柳",
        "id": "22d9b870-f0dd-4ec1-b768-a25265cc9d3a"
    },
    {
        "author": "白居易",
        "paragraphs": [
            "静爱青苔院，深宜白鬓翁。",
            "貌将松共瘦，心与竹俱空。",
            "暖有低檐日，春多扬幕风。",
            "平生闲境界，尽在五言中。"
        ],
        "title": "偶题合下厅",
        "id": "8e8e98d7-eee5-4045-8d25-e3feabff1733"
    },
    {
        "author": "白居易",
        "paragraphs": [
            "从哭李来伤道气，自亡元後减诗情。",
            "金丹同学都无益，水竹邻居竟不成。",
            "月夜若为游曲水，花时那忍到升平。",
            "如年七十身犹在，但恐伤心无处行。"
        ],
        "title": "予与故刑部李侍郎早结道友以药术为事与故京兆元尹晚为诗侣有林泉之期周岁之间二君长逝李住曲江北元居升平西追感旧游因贻同志",
        "id": "53ad96ef-e5b3-44ad-9975-830791f8d48e"
    },
    {
        "author": "白居易",
        "paragraphs": [
            "紫微合底送君回，第二厅帘下不开。",
            "莫恋汉南风景好，岘山花尽早归来。"
        ],
        "title": "送冯舍人合老往襄阳",
        "id": "d6bca58e-99de-4155-9f0f-ad85b75ed9ff"
    },
    {
        "author": "白居易",
        "paragraphs": [
            "南陌伤心别，东风满把春。",
            "莫欺杨柳弱，劝酒胜于人。"
        ],
        "title": "莫走柳条词送别",
        "id": "cef6c19e-1d08-4ffc-862d-45d61422d57a"
    },
    {
        "author": "白居易",
        "paragraphs": [
            "小园新种红樱树，闲遶花行便当游。",
            "何必更随鞍马队，冲泥蹋雨曲江头。"
        ],
        "title": "酬韩侍郎张博士雨後游曲江见寄",
        "id": "5a11ca98-133e-4971-b9eb-ac481a710aad"
    },
    {
        "author": "白居易",
        "paragraphs": [
            "今日元家宅，樱桃发几枝。",
            "稀稠与颜色，一似去年时。",
            "失却东园主，春风可得知。"
        ],
        "title": "元家花",
        "id": "b78fa0aa-6a93-4102-8b93-d99cddb3ea52"
    },
    {
        "author": "白居易",
        "paragraphs": [
            "好在王员外，平生记得不。",
            "共赊黄叟酒，同上莫愁楼。",
            "静接殷勤语，狂随烂熳游。",
            "那知今日眼，相见冷于秋。"
        ],
        "title": "代人赠王员外",
        "id": "60c7a810-7f8a-4279-b025-a42897e2e71c"
    },
    {
        "author": "白居易",
        "paragraphs": [
            "晓来红萼凋零尽，但见空枝四五株。",
            "前日狂风昨夜雨，残芳更合得存无。"
        ],
        "title": "惜小园花",
        "id": "7c737519-042d-4afd-946b-d4e3cb8f4828"
    },
    {
        "author": "白居易",
        "paragraphs": [
            "宦途堪笑不胜悲，昨日荣华今日衰。",
            "转似秋蓬无定处，长于春梦几多时。",
            "半头白发惭萧相，满面红尘问远师。",
            "应是世间缘未尽，欲抛官去尚迟疑。"
        ],
        "title": "萧相公宅遇自远禅师有感而赠",
        "id": "852ec0af-b6ee-40b7-8605-a0b42ea0eda0"
    },
    {
        "author": "白居易",
        "paragraphs": [
            "罢草紫泥诏，起吟红药诗。",
            "词头封送後，花口拆开时。",
            "坐对钩帘久，行观步履迟。",
            "两三丛烂熳，十二叶参差。",
            "背日房微敛，当阶朵旋欹。",
            "钗葶抽碧股，粉蘂扑黄丝。",
            "动荡情无限，低斜力不支。",
            "周回看未足，比谕语难为。",
            "句漏丹砂里，僬侥火焰旗。",
            "彤云剩根蒂，绛帻欠缨緌。",
            "况有晴风度，仍兼宿露垂。",
            "疑香熏罨画，似泪着胭脂。",
            "有意留连我，无言怨思谁。",
            "应愁明日落，如恨隔年期。",
            "菡萏泥连萼，玫瑰刺绕枝。",
            "等量无胜者，唯眼与心知。"
        ],
        "title": "草词毕遇芍药初开因咏小谢红药当阶翻诗以为一句未尽其状偶成十六韵",
        "id": "eb73ed46-e1f4-41e1-9cd3-08c0df663b5f"
    },
    {
        "author": "白居易",
        "paragraphs": [
            "老何殁後吟声绝，虽有郎官不爱诗。",
            "无复篇章传道路，空流风月在曹司。",
            "长嗟博士官犹屈，亦恐骚人道渐衰。",
            "今日闻君除水部，喜于身得省郎时。"
        ],
        "title": "喜张十八博士除水部员外郎",
        "id": "035b287d-9a07-4082-819f-cebee0988cf9"
    },
    {
        "author": "白居易",
        "paragraphs": [
            "清晓趋丹禁，红缨降紫宸。",
            "驱禽养得熟，和叶摘来新。",
            "圆转盘倾玉，鲜明笼透银。",
            "内园题两字，西掖赐三臣。",
            "荧惑晶华赤，醍醐气味真。",
            "如珠未穿孔，似火不烧人。",
            "杏俗难为对，桃顽讵可伦。",
            "肉嫌卢橘厚，皮笑荔枝皴。",
            "琼液酸甜足，金丸大小匀。",
            "偷须防曼倩，惜莫掷安仁。",
            "手擘纔离核，匙抄半是津。",
            "甘为舌上露，暖作腹中春。",
            "已惧长尸禄，仍惊数食珍。",
            "最惭恩未报，饱餧不才身。"
        ],
        "title": "与沈杨二舍人合老同食勅赐樱桃翫物感恩因成十四韵",
        "id": "b18e52d9-a647-499b-a759-bca7c250393f"
    },
    {
        "author": "白居易",
        "paragraphs": [
            "地压坤方重，官兼宪府雄。",
            "桂林无瘴气，柏署有清风。",
            "山水衙门外，旌旗艛艓中。",
            "大夫应绝席，诗酒与谁同。"
        ],
        "title": "送严大夫赴桂州",
        "id": "612c88e9-f922-45d6-9c58-cb60f14c05a6"
    },
    {
        "author": "白居易",
        "paragraphs": [
            "三月十四夜，西垣东北廊。",
            "碧梧叶重叠，红药树低昂。",
            "月砌漏幽影，风帘飘闇香。",
            "禁中无宿客，谁伴紫微郎。"
        ],
        "title": "春夜宿直",
        "id": "24731f5f-02ae-412e-9a96-29503e7d30da"
    },
    {
        "author": "白居易",
        "paragraphs": [
            "人少庭宇旷，夜凉风露清。",
            "槐花满院气，松子落阶声。",
            "寂寞挑灯坐，沈吟蹋月行。",
            "年衰自无趣，不是厌承明。"
        ],
        "title": "夏夜宿直",
        "id": "d91dec3a-ac37-4874-9097-cc1f77c71148"
    },
    {
        "author": "白居易",
        "paragraphs": [
            "四月天气和且清，绿槐阴合沙堤平。",
            "独骑善马衔镫稳，初着单衣肢体轻。",
            "退朝下直少徒侣，归舍闭门无送迎。",
            "风生竹夜窗间卧，月照松时台上行。",
            "春酒冷尝三数醆，晓琴闲弄十余声。",
            "幽怀静境何人别，唯有南宫老驾兄。"
        ],
        "title": "七言十二句赠驾部吴郎中七兄",
        "id": "7e2c25d3-8609-4633-a580-75399192cb18"
    },
    {
        "author": "白居易",
        "paragraphs": [
            "绰约小天仙，生来十六年。",
            "姑山半峰雪，瑶水一枝莲。",
            "晚院花留立，春窗月伴眠。",
            "回眸虽欲语，阿母在傍边。"
        ],
        "title": "玉真张观主下小女冠阿容",
        "id": "d949bec5-34ee-44c3-a70c-ecfa7cb36b0c"
    },
    {
        "author": "白居易",
        "paragraphs": [
            "头青眉眼细，十四女沙弥。",
            "夜静双林怕，春深一食饥。",
            "步慵行道困，起晚诵经迟。",
            "应似仙人子，花宫未嫁时。"
        ],
        "title": "龙花寺主家小尼",
        "id": "727ff0bc-60c0-4009-acd2-d06333b9ae2d"
    },
    {
        "author": "白居易",
        "paragraphs": [
            "晓垂朱绶带，晚着白纶巾。",
            "出去为朝客，归来是野人。",
            "两飱聊过日，一榻足容身。",
            "此外皆闲事，时时访老陈。"
        ],
        "title": "访陈二",
        "id": "038cebb7-90b8-4172-8ca1-dc93704eb92e"
    },
    {
        "author": "白居易",
        "paragraphs": [
            "送客出门後，移床下砌初。",
            "趂凉行绕竹，引睡卧看书。",
            "老更为官拙，慵多向事疎。",
            "松窗倚藤杖，人道似僧居。"
        ],
        "title": "晚亭逐凉",
        "id": "81499466-4759-4ff1-a11e-b8c5cf1e9c5f"
    },
    {
        "author": "白居易",
        "paragraphs": [
            "李君殁後共谁游，柳岸荷亭两度秋。",
            "独绕曲江行一匝，依前还立水边愁。"
        ],
        "title": "曲江忆李十一",
        "id": "8182e114-f033-42a0-a3bd-bbfbd59b3d8c"
    },
    {
        "author": "白居易",
        "paragraphs": [
            "江亭乘晓阅众芳，春妍景丽草树光。",
            "日消石桂绿岚气，风坠木兰红露浆。",
            "水蒲渐展书带叶，山榴半含琴轸房。",
            "何物春风吹不变，愁人依旧鬓苍苍。"
        ],
        "title": "江亭翫春",
        "id": "5629410e-ebc1-4c32-91d7-5dcf761044f1"
    },
    {
        "author": "白居易",
        "paragraphs": [
            "谁家思妇秋捣帛，月苦风凄砧杵悲。",
            "八月九日正长夜，千声万声无了时。",
            "应到天明头尽白，一声添得一茎丝。"
        ],
        "title": "闻夜砧",
        "id": "04bbd54b-333c-422e-8d36-371790765f4f"
    },
    {
        "author": "白居易",
        "paragraphs": [
            "梁苑城西二十里，一渠春水柳千条。",
            "若为此路今重过，十五年前旧板桥。",
            "曾共玉颜桥上别，不知消息到今朝。"
        ],
        "title": "板桥路",
        "id": "9d727790-0c3d-43ee-91ab-fcbe771d51f5"
    },
    {
        "author": "白居易",
        "paragraphs": [
            "青青一树伤心色，曾入几人离恨中。",
            "为近都门多送别，长条折尽减春风。"
        ],
        "title": "青门柳",
        "id": "6bccae71-a0bf-44cd-afb5-5c485871a348"
    },
    {
        "author": "白居易",
        "paragraphs": [
            "白头垂泪话梨园，五十年前雨露恩。",
            "莫问华清今日事，满山红叶鏁宫门。"
        ],
        "title": "梨园弟子",
        "id": "027bd68f-e4fa-4564-a2cd-f18352352932"
    },
    {
        "author": "白居易",
        "paragraphs": [
            "一道残阳铺水中，半江瑟瑟半江红。",
            "可怜九月初三夜，露似真珠月似弓。"
        ],
        "tags": [
            "长江",
            "描写水",
            "写景",
            "水",
            "写水"
        ],
        "title": "暮江吟",
        "id": "e87ae63c-8907-4e88-aa9e-dde22133a25e"
    },
    {
        "author": "白居易",
        "paragraphs": [
            "春风摇荡自东来，折尽樱桃绽尽梅。",
            "惟余思妇愁眉结，无限春风吹不开。"
        ],
        "title": "思妇眉",
        "id": "57912825-8435-4ced-8429-a8c3289760e3"
    },
    {
        "author": "白居易",
        "paragraphs": [
            "夺宠心那惯，寻思倚殿门。",
            "不知移旧爱，何处作新恩。"
        ],
        "title": "怨词",
        "id": "ef97caf7-f721-4804-aa1c-9e6b0f140859"
    },
    {
        "author": "白居易",
        "paragraphs": [
            "寒月沈沈洞房静，真珠帘外梧桐影。",
            "秋霜欲下手先知，灯底裁缝剪刀冷。"
        ],
        "tags": [
            "抒情",
            "闺怨",
            "写景"
        ],
        "title": "空闺怨",
        "id": "5dfef0e5-cfff-4872-91a2-d7144083c7dc"
    },
    {
        "author": "白居易",
        "paragraphs": [
            "云露青天月漏光，中庭立久却归房。",
            "水窗席冷未能卧，挑尽残灯秋夜长。"
        ],
        "title": "秋房夜",
        "id": "c1609932-3ac6-4498-b3c2-947f29fd3534"
    },
    {
        "author": "白居易",
        "paragraphs": [
            "菱叶萦波荷飐风，荷花深处小船通。",
            "逢郎欲语低头笑，碧玉搔头落水中。"
        ],
        "tags": [
            "女子",
            "爱情",
            "荷花"
        ],
        "title": "采莲曲",
        "id": "685928fd-174e-4f7a-9071-b7ad0e08531e"
    },
    {
        "author": "白居易",
        "paragraphs": [
            "娉婷十五胜天仙，白日姮娥旱地莲。",
            "何处闲教鹦鹉语，碧纱窗下绣床前。"
        ],
        "tags": [
            "写人",
            "女子",
            "写人诗"
        ],
        "title": "邻女",
        "id": "aa6f2053-e89b-4646-bba0-ee73a5a7ae83"
    },
    {
        "author": "白居易",
        "paragraphs": [
            "斜凭绣床愁不动，红绡带缓绿鬟低。",
            "辽阳春尽无消息，夜合花前日又西。"
        ],
        "title": "闺妇",
        "id": "2b753e63-ff9b-40b7-84a2-96585829de93"
    },
    {
        "author": "白居易",
        "paragraphs": [
            "金钱买得牡丹栽，何处辞丛别主来？红芳堪惜还堪恨，百处移将百处开。"
        ],
        "title": "移牡丹栽",
        "id": "9a2a4783-4021-4dd2-bfe8-eddbc2e310d2"
    },
    {
        "author": "白居易",
        "paragraphs": [
            "江州去日听筝夜，白发新生不愿闻。",
            "如今格是头成雪，弹到天明亦任君。"
        ],
        "title": "听夜筝有感",
        "id": "9c1ef330-51d5-4760-8610-41e4ffefb3d2"
    },
    {
        "author": "白居易",
        "paragraphs": [
            "青娥小谢娘，白发老崔郎。",
            "谩爱胸前雪，其如头上霜。",
            "别後曹家碑背上，思量好字断君肠。"
        ],
        "title": "代谢好妓荅崔员外",
        "id": "d0d98a3c-29ca-4fa7-9e72-52a0b35bba45"
    },
    {
        "author": "白居易",
        "paragraphs": [
            "弦清拨剌语铮铮，背却残灯就月明。",
            "赖是心无惆怅事，不然争奈子弦声。"
        ],
        "title": "琵琶",
        "id": "db34f6ae-f096-4ec3-b18d-9d6c45e8e337"
    },
    {
        "author": "白居易",
        "paragraphs": [
            "秋水莲冠春草帬，依稀风调似文君。",
            "烦君玉指分明语，知是琴心佯不闻。"
        ],
        "title": "和殷协律琴思",
        "id": "a7a82abf-71bd-424f-a01c-4242c19c60b9"
    },
    {
        "author": "白居易",
        "paragraphs": [
            "真娘墓头春草碧，心奴鬓上秋霜白。",
            "为问苏台酒席中，使君歌笑与谁同。",
            "就中犹有杨琼在，堪上东山伴谢公。"
        ],
        "title": "寄李苏州兼示杨琼",
        "id": "80b73847-cefd-4f94-93de-abe7e8782097"
    },
    {
        "author": "白居易",
        "paragraphs": [
            "玉轸朱弦瑟瑟徽，吴娃征调奏湘妃。",
            "分明曲里愁云雨，似道萧萧郎不归。"
        ],
        "title": "听弹湘妃怨",
        "id": "7dd8ed3c-25b4-4912-9d04-2c1de3103b93"
    },
    {
        "author": "白居易",
        "paragraphs": [
            "暖拥红炉火，闲搔白发头。",
            "百年慵里过，万事醉中休。",
            "有室同摩诘，无儿比邓攸。",
            "莫论身在日，身後亦无忧。"
        ],
        "title": "闲坐",
        "id": "d0f4c5ca-8340-4ef6-9e62-c100b93581c4"
    },
    {
        "author": "白居易",
        "paragraphs": [
            "焰短寒缸尽，声长晓漏迟。",
            "年衰自无睡，不是守三尸。"
        ],
        "title": "不睡",
        "id": "ecf3f642-514b-4638-9b9f-aae8c6df82b0"
    },
    {
        "author": "白居易",
        "paragraphs": [
            "自惭拙宦叨清贵，还有痴心怕素餐。",
            "或望君臣相献替，可图妻子免饥寒。",
            "性疎岂合承恩久，命薄元知济事难。",
            "分寸宠光酬未得，不休更拟觅何官。"
        ],
        "title": "初罢中书舍人",
        "id": "f04f5531-0fc4-4a0f-9724-d806fc269ad0"
    },
    {
        "author": "白居易",
        "paragraphs": [
            "亲故寻回驾，妻孥未出关。",
            "凤皇池上月，送我过商山。"
        ],
        "title": "宿阳城驿对月",
        "id": "a740a7b6-321a-47de-adf4-30c88c0d966a"
    },
    {
        "author": "白居易",
        "paragraphs": [
            "忆昨征还日，三人归路同。",
            "此生都是梦，前事旋成空。",
            "杓直泉埋玉，虞平烛过风。",
            "唯残乐天在，头白向江东。"
        ],
        "title": "商山路有感",
        "id": "c25a03fa-1d6b-4aa9-844b-5c2da11a8643"
    },
    {
        "author": "白居易",
        "paragraphs": [
            "停骖歇路隅，重感一长吁。",
            "扰扰生还死，纷纷荣又枯。",
            "困支青竹杖，闲捋白髭须。",
            "莫叹身衰老，交游半已无。"
        ],
        "title": "重感",
        "id": "e1b76599-d265-4d7c-883a-4f965f2dad11"
    },
    {
        "author": "白居易",
        "paragraphs": [
            "旅思正茫茫，相逢此道傍。",
            "晓岚林叶暗，秋露草花香。",
            "白发江城守，青衫水部郎。",
            "客亭同宿处，忽似夜归乡。"
        ],
        "title": "逢张十八员外籍",
        "id": "c9383dcc-342c-48b5-8809-f45671db940d"
    },
    {
        "author": "白居易",
        "paragraphs": [
            "往恨今愁应不殊，题诗梁下又踟蹰。",
            "羡君犹梦见兄弟，我到天明睡亦无。"
        ],
        "title": "赴杭州重宿棣华驿见杨八旧诗感题一绝",
        "id": "36c285bf-fbcf-4657-b32b-901c53d098de"
    },
    {
        "author": "白居易",
        "paragraphs": [
            "劫风火起烧荒宅，苦海波生荡破船。",
            "力小无因救焚溺，清凉山下且安禅。"
        ],
        "title": "寓言题僧",
        "id": "54f275b3-385d-445e-a1b7-48e351b15024"
    },
    {
        "author": "白居易",
        "paragraphs": [
            "日下风高野路凉，缓驱疲马闇思乡。",
            "渭村秋物应如此，枣赤梨红稻穗黄。"
        ],
        "title": "内乡村路作",
        "id": "3a4f1ece-f865-4f95-b64a-5d15b3b5215f"
    },
    {
        "author": "白居易",
        "paragraphs": [
            "谪宦心都惯，辞乡去不难。",
            "缘留龟子住，涕泪一阑干。",
            "小子须娇养，邹婆为好看。",
            "银匙封寄汝，忆我即加餐。"
        ],
        "title": "路上寄银匙与阿龟",
        "id": "21d57fc8-d3de-4614-a670-9607d84059ce"
    },
    {
        "author": "白居易",
        "paragraphs": [
            "坐酌泠泠水，看煎瑟瑟尘。",
            "无由持一盌，寄与爱茶人。"
        ],
        "tags": [
            "抒情",
            "写茶"
        ],
        "title": "山泉煎茶有怀",
        "id": "7489c7ee-947d-4be6-8893-67d892ab5ded"
    },
    {
        "author": "白居易",
        "paragraphs": [
            "昔是诗狂客，今为酒病夫。",
            "强饮翻怅望，纵醉不欢娱。",
            "鬓发三分白，交亲一半无。",
            "郢城君莫厌，犹校近京都。"
        ],
        "title": "郢州赠别王八使君",
        "id": "81f43b56-6530-4c34-9a3f-c72a5316c2b2"
    },
    {
        "author": "白居易",
        "paragraphs": [
            "云雨三年别，风波万里行。",
            "愁来正萧索，况见古人名。"
        ],
        "title": "吉祥寺见钱侍郎题名",
        "id": "8855fa61-e035-43d5-a56c-3ce75e1a6f60"
    },
    {
        "author": "白居易",
        "paragraphs": [
            "掌纶知是忝，剖竹信为荣。",
            "才薄官仍重，恩深责尚轻。",
            "昔征从典午，今出自承明。",
            "凤诏休挥翰，渔歌欲濯缨。",
            "还乘小艛艓，却到古湓城。",
            "醉客临江待，禅僧出郭迎。",
            "青山满眼在，白发半头生。",
            "又校三年老，何曾一事成。",
            "重过萧寺宿，再上庾楼行。",
            "云水新秋思，闾阎旧日情。",
            "郡民犹认得，司马咏诗声。"
        ],
        "title": "重到江州感旧游题郡楼十一韵",
        "id": "70aab002-7296-4b6e-9246-593eb3c193f1"
    },
    {
        "author": "白居易",
        "paragraphs": [
            "我本江湖上，悠悠任运身。",
            "朝随卖药客，暮伴钓鱼人。",
            "迹为烧丹隐，家缘嗜酒贫。",
            "经过剡溪雪，寻觅武陵春。",
            "岂有疎狂性，堪为侍从臣。",
            "仰头惊凤阙，下口触龙鳞。",
            "剑佩辞天上，风波向海滨。",
            "非贤虚偶圣，无屈感求伸。",
            "昔去曾同日，今来即後尘。",
            "中年俱白发，左宦各朱轮。",
            "长短才虽异，荣枯事略均。",
            "殷勤李员外，不合不相亲。"
        ],
        "title": "赠江州李十使君员外十二韵",
        "id": "376f2118-9397-4526-a77e-9fddf40977a1"
    },
    {
        "author": "白居易",
        "paragraphs": [
            "曾住炉峰下，书堂对药台。",
            "斩新萝径合，依旧竹窗开。",
            "砌水亲开决，池荷手自栽。",
            "五年方暂至，一宿又须回。",
            "纵未长归得，犹胜不到来。",
            "君家白鹿洞，闻道亦生苔。"
        ],
        "title": "题别遗爱草堂兼呈李十使君",
        "id": "1f643fc9-0c65-4ecb-b9a7-27aca9b1f568"
    },
    {
        "author": "白居易",
        "paragraphs": [
            "泉石尚依依，林疎僧亦稀。",
            "何年辞水阁，今夜宿云扉。",
            "谩献长杨赋，虚抛薜荔衣。",
            "不能成一事，赢得白头归。"
        ],
        "title": "重题",
        "id": "8ccd74a8-9ecb-4203-aea1-aa3dd9038a4c"
    },
    {
        "author": "白居易",
        "paragraphs": [
            "少睡多愁客，中宵起望乡。",
            "沙明连浦月，帆白满船霜。",
            "近海江弥阔，迎秋夜更长。",
            "烟波三十宿，犹未到钱唐。"
        ],
        "title": "夜泊旅望",
        "id": "4d960d13-781b-4b27-9799-dc60da3233d2"
    },
    {
        "author": "白居易",
        "paragraphs": [
            "黄梅县边黄梅雨，白头浪里白头翁。",
            "九江阔处不见岸，五月尽时多恶风。",
            "人间稳路应无限，何事抛身在此中。"
        ],
        "title": "九江北岸遇风雨",
        "id": "3ff110dd-424e-4ea4-8916-375d3ce5ac62"
    },
    {
        "author": "白居易",
        "paragraphs": [
            "日高犹掩水窗眠，枕簟清凉八月天。",
            "泊处或依沽酒店，宿时多伴钓鱼船。",
            "退身江海应无用，忧国朝廷自有贤。",
            "且向钱唐湖上去，冷吟闲醉二三年。"
        ],
        "title": "舟中晚起",
        "id": "f2131f14-c029-4f4c-8a38-bdd68153babd"
    },
    {
        "author": "白居易",
        "paragraphs": [
            "雪鬓年颜老，霜庭景气秋。",
            "病看妻检药，寒遣婢梳头。",
            "身外名何有，人间事且休。",
            "澹然方寸内，唯拟学虚舟。"
        ],
        "title": "秋寒",
        "id": "e07757a2-e6b7-48d0-acc0-203710238a17"
    },
    {
        "author": "白居易",
        "paragraphs": [
            "俱来沧海郡，半作白头翁。",
            "谩道风烟接，何曾笑语同。",
            "吏稀秋税毕，客散晚庭空。",
            "霁後当楼月，潮来满座风。",
            "霅溪殊冷僻，茂苑太繁雄。",
            "唯此钱唐郡，闲忙恰得中。"
        ],
        "title": "初到郡斋寄钱湖州李苏州",
        "id": "1cc98f90-ddb4-4374-bf1c-a84afdc144dd"
    },
    {
        "author": "白居易",
        "paragraphs": [
            "五十江城守，停杯一自思。",
            "头仍未尽白，官亦不全卑。",
            "荣宠寻过分，欢娱已校迟。",
            "肺伤虽怕酒，心健尚夸诗。",
            "夜舞吴娘袖，春歌蛮子词。",
            "犹堪三五岁，相伴醉花时。"
        ],
        "title": "对酒自勉",
        "id": "02912820-2b68-49c7-8402-8e4d6bdb81cc"
    },
    {
        "author": "白居易",
        "paragraphs": [
            "北客劳相访，东楼为一开。",
            "褰帘待月出，把火看潮来。",
            "艳听竹枝曲，香传莲子杯。",
            "寒天殊未晓，归骑却迟回。"
        ],
        "title": "郡楼夜宴留客",
        "id": "e3757438-1bd8-4f1b-9611-9012976af1ef"
    },
    {
        "author": "白居易",
        "paragraphs": [
            "蹇步垂朱绶，华缨映白须。",
            "何因驻衰老，只有且欢娱。",
            "酒兴还应在，诗情可便无。",
            "登山与临水，犹未要人扶。"
        ],
        "title": "醉题候仙亭",
        "id": "674b4f66-eff3-40da-b0ee-5fcd8c6835aa"
    },
    {
        "author": "白居易",
        "paragraphs": [
            "松下轩廊竹下房，暖檐晴日满绳床。",
            "净名居士经三卷，荣启先生琴一张。",
            "老去齿衰嫌橘醋，病来肺渴觉茶香。",
            "有时闲酌无人伴，独自腾腾入醉乡。"
        ],
        "title": "东院",
        "id": "1a5255e6-2371-451e-b267-6ea908a33fc2"
    },
    {
        "author": "白居易",
        "paragraphs": [
            "虚白堂前衙退後，更无一事到中心。",
            "移床就日檐间卧，卧咏闲诗侧枕琴。"
        ],
        "title": "虚白堂",
        "id": "d52e6dc6-1be0-4bab-868d-a314a334dce7"
    },
    {
        "author": "白居易",
        "paragraphs": [
            "世名检束为朝士，心性疎慵是野夫。",
            "高置寒灯如客店，深藏夜火似僧炉。",
            "香浓酒熟能尝否，冷澹诗成肯和无。",
            "若厌雅吟须俗饮，妓筵勉力为君铺。"
        ],
        "title": "闲夜咏怀因招周协律刘薛二秀才",
        "id": "38f35a5a-1753-4a12-9cf1-149413cad59b"
    },
    {
        "author": "白居易",
        "paragraphs": [
            "极浦收残雨，高城驻落晖。",
            "山明虹半出，松闇鹤双归。",
            "将吏随衙散，文书入务稀。",
            "闲吟倚新竹，筠粉污朱衣。"
        ],
        "title": "晚兴",
        "id": "3738039c-e15b-4cc0-bf84-9308b5882c58"
    },
    {
        "author": "白居易",
        "paragraphs": [
            "老与病相仍，华簪发不胜。",
            "行多朝散药，睡少夜停灯。",
            "禄食分供鹤，朝衣减施僧。",
            "性多移不得，郡政谩如绳。"
        ],
        "title": "衰病",
        "id": "579cbfcf-f48f-47e2-a748-f95bf180084d"
    },
    {
        "author": "白居易",
        "paragraphs": [
            "同病病夫怜病鹤，精神不损翅翎伤。",
            "未堪再举摩霄汉，只合相随觅稻粱。",
            "但作悲吟和嘹唳，难将俗貌对昂藏。",
            "唯应一事宜为伴，我发君毛俱似霜。"
        ],
        "title": "病中对病鹤",
        "id": "4f001170-3421-4882-8c16-e4e7a32e8043"
    },
    {
        "author": "白居易",
        "paragraphs": [
            "半醉闲行湖岸东，马鞭敲镫辔珑璁。",
            "万株松树青山上，十里沙堤明月中。",
            "楼角渐移当路影，潮头欲过满江风。",
            "归来未放笙歌散，画戟门开蜡烛红。"
        ],
        "title": "夜归",
        "id": "3aa778f1-1020-4bdc-a218-8529b764caf6"
    },
    {
        "author": "白居易",
        "paragraphs": [
            "海梅半日柳微黄，冻水初融日欲长。",
            "度腊都无苦霜霰，迎春先有好风光。",
            "郡中起晚听衙鼓，城上行慵倚女墙。",
            "公事渐闲身且健，使君殊未厌余杭。"
        ],
        "title": "腊後岁前遇景咏意",
        "id": "a93ecf08-48a0-47b3-8e72-392be8c1287b"
    },
    {
        "author": "白居易",
        "paragraphs": [
            "雪发随梳落，霜毛绕鬓垂。",
            "加添老气味，改变旧容仪。",
            "不肯长如漆，无过总作丝。",
            "最憎明镜里，黑白半头时。"
        ],
        "title": "白发",
        "id": "810df757-20bc-4d13-b66d-be2c9cc79bed"
    },
    {
        "author": "白居易",
        "paragraphs": [
            "劳将箬下忘忧物，寄与江城爱酒翁。",
            "铛脚三州何处会，瓮头一醆几时同。",
            "倾如竹叶盈樽绿，饮作桃花上面红。",
            "莫怪殷勤醉相忆，曾陪西省与南宫。"
        ],
        "title": "钱湖州以箬下酒李苏州以五酘酒相次寄到无因饮聊咏所怀",
        "id": "47a4d5bd-ce1e-49b5-8b0f-f8bd583f7e01"
    },
    {
        "author": "白居易",
        "paragraphs": [
            "连天际海白皑皑，好上高楼望一回。",
            "何处更能分道路，此时兼不认池台。",
            "万重云树山头翠，百尺花楼江畔开。",
            "素壁联题分韵句，红炉巡饮暖寒杯。",
            "冰铺湖水银为面，风卷汀沙玉作堆。",
            "绊惹舞人春艳曳，句留醉客夜裴回。",
            "输将虚白堂前鹤，失却樟亭驿後梅。",
            "别有故情偏忆得，曾经穷苦照书来。"
        ],
        "title": "花楼望雪命宴赋诗",
        "id": "87025b76-1907-41b2-bcc4-791fb2635cda"
    },
    {
        "author": "白居易",
        "paragraphs": [
            "壮岁忽已去，浮荣何足论。",
            "身为百口长，官是一州尊。",
            "不觉白双鬓，徒言朱两轓。",
            "病难施郡政，老未荅君恩。",
            "岁暮别兄弟，年衰无子孙。",
            "惹愁谙世网，治苦赖空门。",
            "擥带知腰瘦，看灯觉眼昏。",
            "不缘衣食系，寻合返丘园。"
        ],
        "title": "晚岁",
        "id": "d945e94c-f439-4bbf-bc37-3a103396d2e7"
    },
    {
        "author": "白居易",
        "paragraphs": [
            "晚坐松檐下，宵眠竹阁间。",
            "清虚当服药，幽独抵归山。",
            "巧未能胜拙，忙应不及闲。",
            "无劳别修道，即此是玄关。"
        ],
        "title": "宿竹阁",
        "id": "e1d4d6ab-3f90-483e-b3a8-7c23246ba3b1"
    },
    {
        "author": "白居易",
        "paragraphs": [
            "西州彼此意何如，官职蹉跎岁欲除。",
            "浮石潭边停五马，望涛楼上得双鱼。",
            "万言旧手才难敌，五字新题思有余。",
            "贫薄诗家无好物，反投桃李报琼琚。"
        ],
        "title": "岁暮枉衢州张使君书并诗因以长句报之",
        "id": "5a7dbd31-1761-4e66-8f34-df7edcaee4b9"
    },
    {
        "author": "白居易",
        "paragraphs": [
            "忽惊林下发寒梅，便试花前饮冷杯。",
            "白马走迎诗客去，红筵铺待舞人来。",
            "歌声怨处微微落，酒气熏时旋旋开。",
            "若到岁寒无雨雪，犹应醉得两三回。"
        ],
        "title": "和薛秀才寻梅花同饮见赠",
        "id": "3e046bc6-cc22-4226-90f8-5d8793fb343e"
    },
    {
        "author": "白居易",
        "paragraphs": [
            "隔宿书招客，平明饮暖寒。",
            "曲神寅日合，酒圣卯时欢。",
            "促膝纔飞白，酡颜已渥丹。",
            "碧筹攒米盌，红袖拂骰盘。",
            "醉後歌尤异，狂来舞不难。",
            "抛杯语同坐，莫作老人看。"
        ],
        "title": "与诸客空腹饮",
        "id": "28568f92-dde2-49f0-ab98-741d0f59db01"
    },
    {
        "author": "白居易",
        "paragraphs": [
            "独酌无多兴，闲吟有所思。",
            "一杯新岁酒，两句故人诗。",
            "杨柳初黄日，髭须半白时。",
            "蹉跎春气味，彼此老心知。"
        ],
        "title": "小岁日对酒吟钱湖州所寄诗",
        "id": "91b17b98-529d-4330-bef5-7147e90c1b07"
    },
    {
        "author": "白居易",
        "paragraphs": [
            "孤山寺北贾亭西，水面初平云脚低。",
            "几处早莺争暖树，谁家新燕啄春泥。",
            "乱花渐欲迷人眼，浅草纔能没马蹄。",
            "最爱湖东行不足，绿杨阴里白沙堤。"
        ],
        "tags": [
            "春天",
            "山水",
            "写景",
            "西湖",
            "七年级上册(课内)",
            "初中古诗",
            "喜悦",
            "春"
        ],
        "title": "钱唐湖春行",
        "id": "32021394-9342-4eb9-b5c0-f98c6e3beece"
    },
    {
        "author": "白居易",
        "paragraphs": [
            "紫粉笔含尖火焰，红胭脂染小莲花。",
            "芳情乡思知多少，恼得山僧悔出家。"
        ],
        "title": "题灵隐寺红辛夷花戏酬光上人",
        "id": "10856231-1f48-4a64-867a-8bfed73394ef"
    },
    {
        "author": "白居易",
        "paragraphs": [
            "火销灰复死，疎弃已经旬。",
            "岂是人情薄，其如天气春。",
            "风寒忽再起，手冷重相亲。",
            "却就红炉坐，心如逢故人。"
        ],
        "title": "重向火",
        "id": "c5b750c2-412d-41c8-b56b-c2e46863c16e"
    },
    {
        "author": "白居易",
        "paragraphs": [
            "谢安山下空携妓，柳恽洲边只赋诗。",
            "争及湖亭今日会，嘲花咏水赠蛾眉。"
        ],
        "title": "候仙亭同诸客醉作",
        "id": "c26f958a-2a78-473a-a7c3-aabd98c57e35"
    },
    {
        "author": "白居易",
        "paragraphs": [
            "城上冬冬鼓，朝衙复晚衙。",
            "为君慵不出，落尽遶城花。"
        ],
        "title": "城上",
        "id": "86b751d9-67c9-409f-9cbb-4edbae21e7e3"
    },
    {
        "author": "白居易",
        "paragraphs": [
            "披衣未冠栉，晨起入前林。",
            "宿露残花气，朝光新叶阴。",
            "傍松人迹少，隔竹鸟声深。",
            "闲倚小桥立，倾头时一吟。"
        ],
        "title": "早行林下",
        "id": "295a3685-e53b-4b54-975b-f0eba9a4dd5f"
    },
    {
        "author": "白居易",
        "paragraphs": [
            "大见腾腾诗酒客，不忧生计似君稀。",
            "到舍将何作寒食，满船唯载树阴归。"
        ],
        "title": "送李校书趂寒食归义兴山居",
        "id": "6b3354d3-9562-4837-b0fa-5715cefcf286"
    },
    {
        "author": "白居易",
        "paragraphs": [
            "山榴花似结红巾，容艳新妍占断春。",
            "色相故关行道地，香尘拟触坐禅人。",
            "瞿昙弟子君知否，恐是天魔女化身。"
        ],
        "title": "题孤山寺山石榴花示诸僧众",
        "id": "4bea25d5-1cef-483d-923d-bc9c50c7bbe5"
    },
    {
        "author": "白居易",
        "paragraphs": [
            "闇诵黄庭经在口，闲携青竹杖随身。",
            "晚花新笋堪为伴，独入林行不要人。"
        ],
        "title": "独行",
        "id": "37554f86-f5f1-41ab-9407-acb72aef1907"
    },
    {
        "author": "白居易",
        "paragraphs": [
            "二月五日花如雪，五十二人头似霜。",
            "闻有酒时须笑乐，不关身事莫思量。",
            "羲和趂日沈西海，鬼伯驱人葬北邙。",
            "只有且来花下醉，从人笑道老颠狂。"
        ],
        "title": "二月五日花下作",
        "id": "00c7cf86-e8a2-445c-9282-a84da1d2f419"
    },
    {
        "author": "白居易",
        "paragraphs": [
            "紫房日照胭脂拆，素艳风吹腻粉开。",
            "怪得独饶脂粉态，木兰曾作女郎来。"
        ],
        "title": "戏题木兰花",
        "id": "beab80c0-4c45-437c-823f-b208b32ffd0a"
    },
    {
        "author": "白居易",
        "paragraphs": [
            "看舞颜如玉，听诗韵似金。",
            "绮罗从许笑，弦管不妨吟。",
            "可惜春风老，无嫌酒醆深。",
            "辞花送寒食，并在此时心。"
        ],
        "title": "清明日观妓舞听客诗",
        "id": "aba3da6e-6977-421e-9d5d-08cb726edbe7"
    },
    {
        "author": "白居易",
        "paragraphs": [
            "柳湖松岛莲花寺，晚动归桡出道场。",
            "卢橘子低山雨重，棕榈叶战水风凉。",
            "烟波澹荡摇空碧，楼殿参差倚夕阳。",
            "到岸请君回首望，蓬莱宫在海中央。"
        ],
        "tags": [
            "西湖",
            "离别",
            "寺庙"
        ],
        "title": "西湖晚归回望孤山寺赠诸客",
        "id": "8c37cdbb-74bd-4eea-b15e-2237a6d7eaf1"
    },
    {
        "author": "白居易",
        "paragraphs": [
            "重重照影看容鬓，不见朱颜见白丝。",
            "失却少年无处觅，泥他湖水欲何为。"
        ],
        "title": "湖中自照",
        "id": "360ee1d1-7a76-469b-ac69-9f53ce9d048e"
    },
    {
        "author": "白居易",
        "paragraphs": [
            "两鬓苍然心浩然，松窗深处药炉前。",
            "携将道士通宵语，忘却花时尽日眠。",
            "明镜懒开长在匣，素琴欲弄半无弦。",
            "犹嫌庄子多词句，只读逍遥六七篇。"
        ],
        "title": "赠苏炼师",
        "id": "75d222ba-746d-4f0a-b994-70f88a107347"
    },
    {
        "author": "白居易",
        "paragraphs": [
            "望海楼明照曙霞，护江堤白蹋晴沙。",
            "涛声夜入伍员庙，柳色春藏苏小家。",
            "红袖织绫夸柿蒂，青旗沽酒趂梨花。",
            "谁开湖寺西南路，草绿帬腰一道斜。"
        ],
        "tags": [
            "春天"
        ],
        "title": "杭州春望",
        "id": "f495483b-ff37-4ee5-9e03-4c887f1f1e7a"
    },
    {
        "author": "白居易",
        "paragraphs": [
            "鞍马夜纷纷，香街起暗尘。",
            "回鞭招饮妓，分火送归人。",
            "风月应堪惜，杯觞莫厌频。",
            "明朝三月尽，忍不送残春。"
        ],
        "title": "饮散夜归赠诸客",
        "id": "60454e4c-357c-41ea-a88a-6f1a32f88b91"
    },
    {
        "author": "白居易",
        "paragraphs": [
            "尽日湖亭卧，心闲事亦稀。",
            "起因残醉醒，坐待晚凉归。",
            "松雨飘藤帽，江风透葛衣。",
            "柳堤行不厌，沙软絮霏霏。"
        ],
        "title": "湖亭晚归",
        "id": "0a205e13-5f5f-466c-879d-375a7f9cae31"
    },
    {
        "author": "白居易",
        "paragraphs": [
            "不厌东南望，江楼对海门。",
            "风涛生有信，天水合无痕。",
            "鹢带云帆动，鸥和雪浪翻。",
            "鱼盐聚为市，烟火起成村。",
            "日脚金波碎，峰头钿点繁。",
            "送秋千里雁，报暝一声猿。",
            "已豁烦襟闷，仍开病眼昏。",
            "郡中登眺处，无胜此东轩。"
        ],
        "title": "东楼南望八韵",
        "id": "8b699fb7-58fd-4453-b219-1d61ca830a05"
    },
    {
        "author": "白居易",
        "paragraphs": [
            "泗水亭边一分散，浙江楼上重游陪。",
            "挥鞭二十年前别，命驾三千里外来。",
            "醉袖放狂相向舞，愁眉和笑一时开。",
            "留君夜住非无分，且尽青娥红烛台。"
        ],
        "title": "醉中酬殷协律",
        "id": "13d44d27-9a10-4a69-b3a5-36dcbf8c08f0"
    },
    {
        "author": "白居易",
        "paragraphs": [
            "拂波云色重，洒叶雨声繁。",
            "水鹭双飞起，风荷一向翻。",
            "空蒙连北岸，萧飒入东轩。",
            "或拟湖中宿，留船在寺门。"
        ],
        "title": "孤山寺遇雨",
        "id": "18a2aaed-39a3-4ec2-a730-4479ec0b94ec"
    },
    {
        "author": "白居易",
        "paragraphs": [
            "南馆西轩两树樱，春条长足夏阴成。",
            "素华朱实今虽尽，碧叶风来别有情。"
        ],
        "title": "樟亭双樱树",
        "id": "e1d929e5-752a-4723-b714-ac04d9b4300c"
    },
    {
        "author": "白居易",
        "paragraphs": [
            "郭外迎人月，湖边醒酒风。",
            "谁留使君饮，红烛在舟中。"
        ],
        "title": "湖上夜饮",
        "id": "cd169b45-630e-4245-a827-dc7686757ea6"
    },
    {
        "author": "白居易",
        "paragraphs": [
            "老逼教垂白，官科遣着绯。",
            "形骸虽有累，方寸却无机。",
            "遇酒多先醉，逢山爱晚归。",
            "沙鸥不知我，犹被隼旟飞。"
        ],
        "title": "赠沙鸥",
        "id": "ce1aad4b-0a73-4672-ac3e-462570f25c04"
    },
    {
        "author": "白居易",
        "paragraphs": [
            "余杭形胜四方无，州傍青山县枕湖。",
            "遶郭荷花三十里，拂城松树一千株。",
            "梦儿亭古传名谢，教妓楼新道姓苏。",
            "独有使君年太老，风光不称白髭须。"
        ],
        "title": "余杭形胜",
        "id": "29f31f28-0d0d-4624-be9a-e4e07527ef1a"
    },
    {
        "author": "白居易",
        "paragraphs": [
            "海天东望夕茫茫，山势川形阔复长。",
            "灯火万家城四畔，星河一道水中央。",
            "风吹古木晴天雨，月照平沙夏夜霜。",
            "能就江楼销暑否，比君茅舍较清凉。"
        ],
        "tags": [
            "夏天",
            "写景"
        ],
        "title": "江楼夕望招客",
        "id": "502123e7-040b-44d3-9c88-a942f97af3c4"
    },
    {
        "author": "白居易",
        "paragraphs": [
            "一叶落梧桐，年光半又空。",
            "秋多上阶日，凉足入怀风。",
            "病瘦形如鹤，愁焦鬓似蓬。",
            "损心诗思里，伐性酒狂中。",
            "华盖何曾惜，金丹不致功。",
            "犹须自惭媿，得作白头翁。"
        ],
        "title": "新秋病起",
        "id": "5e611466-4338-4f75-9f42-f49b2633e08b"
    },
    {
        "author": "白居易",
        "paragraphs": [
            "晚凉思饮两三杯，召得江头酒客来。",
            "莫怕秋无伴醉物，水莲花尽木莲开。"
        ],
        "title": "木芙蓉花下招客饮",
        "id": "054fbc43-a17f-4617-862b-404d5aff0887"
    },
    {
        "author": "白居易",
        "paragraphs": [
            "白头新洗镜新磨，老逼身来不奈何。",
            "耳里频闻故人死，眼前唯觉少年多。",
            "塞鸿遇暖犹回翅，江水因潮亦反波。",
            "独有衰颜留不得，醉来无计但悲歌。"
        ],
        "title": "悲歌",
        "id": "68ecc7bb-ca4b-4086-a5e2-c0c67278dd8c"
    },
    {
        "author": "白居易",
        "paragraphs": [
            "澹烟疎雨间斜阳，江色鲜明海气凉。",
            "蜃散云收破楼阁，虹残水照断桥梁。",
            "风翻白浪花千片，雁点青天字一行。",
            "好着丹青图画取，题诗寄与水曹郎。"
        ],
        "tags": [
            "思念",
            "写景",
            "友情"
        ],
        "title": "江楼晚眺景物鲜奇吟翫成篇寄水部张员外",
        "id": "d3f24d39-65c7-4348-973b-f8b7db595abc"
    },
    {
        "author": "白居易",
        "paragraphs": [
            "满眼虽多客，开眉复向谁。",
            "少年非我伴，秋夜与君期。",
            "落魄俱耽酒，殷勤共爱诗。",
            "相怜别有意，彼此老无儿。"
        ],
        "title": "夜招周协律兼荅所赠",
        "id": "b1b7bd80-f49d-42c6-a7cd-e69a89a6c046"
    },
    {
        "author": "白居易",
        "paragraphs": [
            "秋爱冷吟春爱醉，诗家眷属酒家仙。",
            "若教早被浮名系，可得闲游三十年。"
        ],
        "title": "重酬周判官",
        "id": "17e344ad-78f0-40e3-b093-4d078af1ec1a"
    },
    {
        "author": "白居易",
        "paragraphs": [
            "黄昏饮散归来卧，夜半人扶强起行。",
            "枕上酒容和睡醒，楼前海月伴潮生。",
            "将归梁燕还重宿，欲灭窗灯却复明。",
            "直至晓来犹妄想，耳中如有管弦声。"
        ],
        "title": "饮後夜醒",
        "id": "116156e7-0b24-453c-9911-5b5eccdc875c"
    },
    {
        "author": "白居易",
        "paragraphs": [
            "乱蓬为鬓布为巾，晓蹋寒山自负薪。",
            "一种钱唐江畔女，着红骑马是何人。"
        ],
        "title": "代卖薪女赠诸妓",
        "id": "1737bbea-3ef5-4ac2-8bb8-781f0e4e3ca4"
    },
    {
        "author": "白居易",
        "paragraphs": [
            "箕颍人穷独，蓬壶路阻难。",
            "何如兼吏隐，复得事跻攀。",
            "岩树罗阶下，江云贮栋间。",
            "似移天目石，疑入武丘山。",
            "清景徒堪赏，皇恩肯放闲。",
            "遥知兴未足，即被诏征还。"
        ],
        "title": "奉和李大夫题新诗二首各六韵 因严亭",
        "id": "39bc30ef-ec3d-440c-8d6e-43a6dbdc42cf"
    },
    {
        "author": "白居易",
        "paragraphs": [
            "翠巘公门对，朱轩野径连。",
            "只开新户牖，不改旧风烟。",
            "虚室闲生白，高情澹入玄。",
            "酒容同座劝，诗借属城传。",
            "自笑沧江畔，遥思绛帐前。",
            "亭台随处有，争敢比忘筌。"
        ],
        "title": "奉和李大夫题新诗二首各六韵 忘筌亭",
        "id": "a65310a3-4f4a-4b39-bbd4-1c751654ac39"
    },
    {
        "author": "白居易",
        "paragraphs": [
            "云水埋藏恩德洞，簪裾束缚使君身。",
            "暂来不宿归州去，应被山呼作俗人。"
        ],
        "title": "予以长庆二年冬十月到杭州明年秋九月始与范阳卢贾汝南周元范兰陵萧悦清河崔求东莱刘方舆同游恩德寺之泉洞竹石籍甚久矣及兹目击果惬心期因自嗟云到郡周岁方来入寺半日复去俯视朱绶仰睇白云有媿于心遂留绝句",
        "id": "6726404c-7943-436f-94e1-febc9e898e49"
    },
    {
        "author": "白居易",
        "paragraphs": [
            "十月江南天气好，可怜冬景似春华。",
            "霜经未杀萋萋草，日暖初干漠漠沙。",
            "老柘叶黄如嫩树，寒樱枝白是狂花。",
            "此时却羡闲人醉，五马无由入酒家。"
        ],
        "tags": [
            "冬天"
        ],
        "title": "早冬",
        "id": "5119931a-5ad3-4103-9df7-e0ca52472021"
    },
    {
        "author": "白居易",
        "paragraphs": [
            "共知欲老流年急，且喜新正假日频。",
            "闻健此时相劝醉，偷闲何处共寻春？脚随周叟行犹疾，头比萧翁白未匀。",
            "岁酒先拈辞不得，被君推作少年人。"
        ],
        "title": "岁假内命酒赠周判官萧协律",
        "id": "d9a78065-4fda-4aa6-b6b2-4596333bbbec"
    },
    {
        "author": "白居易",
        "paragraphs": [
            "马上同携今日杯，湖边共觅去春梅。",
            "年年只是人空老，处处何曾花不开。",
            "诗思又牵吟咏发，酒酣闲唤管弦来。",
            "樽前百事皆依旧，点检惟无薛秀才。"
        ],
        "title": "与诸客携酒寻去年梅花有感",
        "id": "66652d2e-dd84-451f-a266-0250675171d1"
    },
    {
        "author": "白居易",
        "paragraphs": [
            "富阳山底樟亭畔，立马停舟飞酒盂。",
            "曾共中丞情缱绻，暂留协律语踟蹰。",
            "紫微星北承恩去，青草湖南称意无。",
            "不羡君官羡君幕，幕中收得阮元瑜。"
        ],
        "title": "醉送李协律赴湖南辟命因寄沈八中丞",
        "id": "3e32e20e-eb28-4c84-9a5f-8509f83d1411"
    },
    {
        "author": "白居易",
        "paragraphs": [
            "五夏登坛内殿师，水为心地玉为仪。",
            "正传金粟如来偈，何用钱唐太守诗。",
            "苦海出来应有路，灵山别後可无期。",
            "他生莫忘今朝会，虚白亭中法乐时。"
        ],
        "title": "内道场永讙上人就郡见访善说维摩经临别请诗因以此赠",
        "id": "29796e17-81d6-422e-bc49-8f13079457e0"
    },
    {
        "author": "白居易",
        "paragraphs": [
            "遥羡青云里，祥鸾正引雏。",
            "自怜沧海伴，老蚌不生珠。"
        ],
        "title": "见李苏州示男阿武诗自感成咏",
        "id": "5a851e03-7de2-4c26-b4d1-6530858b6f31"
    },
    {
        "author": "白居易",
        "paragraphs": [
            "岁熟人心乐，朝游复夜游。",
            "春风来海上，明月在江头。",
            "灯火家家市，笙歌处处楼。",
            "无妨思帝里，不合厌杭州。"
        ],
        "title": "正月十五日夜月",
        "id": "4b754193-709e-428d-8704-8c6cd415febe"
    },
    {
        "author": "白居易",
        "paragraphs": [
            "皮枯缘受风霜久，条短为应攀折频。",
            "但见半衰当此路，不知初种是何人。",
            "雪花零碎逐年减，烟叶稀疎随分新。",
            "莫道老株芳意少，逢春犹胜不逢春。"
        ],
        "title": "题州北路傍老柳树",
        "id": "7efc4040-d15d-4bf1-a767-4dc3d5745b5c"
    },
    {
        "author": "白居易",
        "paragraphs": [
            "头陀独宿寺西峰，百尺禅庵半夜钟。",
            "烟月苍苍风瑟瑟，更无杂树对山松。"
        ],
        "title": "题清头陀",
        "id": "2b404fd3-9687-4ffa-9a21-e72fe0c6dc84"
    },
    {
        "author": "白居易",
        "paragraphs": [
            "形羸自觉朝飡减，睡少偏知夜漏长。",
            "实事渐消虚事在，银鱼金带遶腰光。"
        ],
        "title": "自叹二首 一",
        "id": "4a6ae469-5456-4d91-ad2e-7e7a918243a9"
    },
    {
        "author": "白居易",
        "paragraphs": [
            "二毛晓落梳头懒，两眼春昏点药频。",
            "唯有闲行犹得在，心情未到不如人。"
        ],
        "title": "自叹二首 二",
        "id": "1ec261d7-2f6e-487f-bc1f-4fe450e9e3f2"
    },
    {
        "author": "白居易",
        "paragraphs": [
            "笙歌杯酒正欢娱，忽忆仙郎望帝都。",
            "借问连宵直南省，何如尽日醉西湖。",
            "蛾眉别久心知否，鸡舌含多口厌无。",
            "还有些些惆怅事，春来山路见蘼芜。"
        ],
        "tags": [
            "西湖"
        ],
        "title": "湖上醉中代诸妓寄严郎中",
        "id": "14d67e42-0340-4c29-8fd4-0beddfe1dc2a"
    },
    {
        "author": "白居易",
        "paragraphs": [
            "闷发每吟诗引兴，兴来兼酌酒开颜。",
            "欲逢假日先招客，正对衙时亦望山。",
            "句检簿书多卤莽，堤防官吏少机关。",
            "谁能头白劳心力，人道无才也是闲。"
        ],
        "title": "自咏",
        "id": "3a6a3da1-4cfd-462b-825b-96d5c69fe639"
    },
    {
        "author": "白居易",
        "paragraphs": [
            "草浅马翩翩，新晴薄暮天。",
            "柳条春拂面，衫袖醉垂鞭。",
            "立语花堤上，行吟水寺前。",
            "等闲消一日，不觉过三年。"
        ],
        "title": "晚兴",
        "id": "399cc2c0-7e2b-459e-8b0a-d2b3cd7c1714"
    },
    {
        "author": "白居易",
        "paragraphs": [
            "晨光出照屋梁明，初打开门鼓一声。",
            "犬上阶眠知地湿，鸟临窗语报天晴。",
            "半销宿酒头仍重，新脱冬衣体乍轻。",
            "睡觉心空思想尽，近来乡梦不多成。"
        ],
        "tags": [
            "春天",
            "生活",
            "写景",
            "愉悦"
        ],
        "title": "早兴",
        "id": "82923c39-3a2b-42b3-9c25-7ba78cf2d029"
    },
    {
        "author": "白居易",
        "paragraphs": [
            "小书楼下千竿竹，深火炉前一醆灯。",
            "此处与谁相伴宿，烧丹道士坐禅僧。"
        ],
        "title": "竹楼宿",
        "id": "996d0ffe-0b6f-429a-91d8-ed1fc00ac74f"
    },
    {
        "author": "白居易",
        "paragraphs": [
            "欲送残春招酒伴，客中谁最有风情。",
            "两瓶箬下新开得，一曲霓裳初教成。",
            "排比管弦行翠袖，指麾船舫点红旌。",
            "慢牵好向湖心去，恰似菱花镜上行。"
        ],
        "title": "湖上招客送春泛舟",
        "id": "9a4f5c72-2294-417e-9d69-127fb8bde4f7"
    },
    {
        "author": "白居易",
        "paragraphs": [
            "莫言鲁国书生懦，莫把杭州刺史欺。",
            "醉客请君开眼望，绿杨风下有红旗。"
        ],
        "title": "戏醉客",
        "id": "6be59980-3bcc-4976-88ba-dd76d086c5ee"
    },
    {
        "author": "白居易",
        "paragraphs": [
            "何年植向仙坛上，早晚移栽到梵家。",
            "虽在人间人不识，与君名作紫阳花。"
        ],
        "title": "紫阳花",
        "id": "d45a54cc-97ab-47b1-aeee-61723a6b2966"
    },
    {
        "author": "白居易",
        "paragraphs": [
            "公门日两衙，公假月三旬。",
            "衙用决簿领，旬以会亲宾。",
            "公多及私少，劳逸常不均。",
            "况为剧郡长，安得闲宴频。",
            "下车已二月，开筵始今晨。",
            "初黔军厨突，一拂郡蹋尘。",
            "既备献酬礼，亦具水陆珍。",
            "萍醅箬溪醑，水鲙松江鳞。",
            "侑食乐悬动，佐欢妓席陈。",
            "风流吴中客，佳丽江南人。",
            "歌节点随袂，舞香遗在茵。",
            "清奏凝未阕，酡颜气已春。",
            "众宾勿遽起，羣寮且逡巡。",
            "无轻一日醉，用犒九日勤。",
            "微彼九日勤，何以治吾民。",
            "微此一日醉，何以乐吾身。"
        ],
        "title": "郡斋旬假始命宴呈座客示郡寮",
        "id": "34ec193e-d946-435a-bb89-5a9db0fc951e"
    },
    {
        "author": "白居易",
        "paragraphs": [
            "朝亦视簿书，暮亦视簿书。",
            "簿书视未竟，蟋蟀鸣座隅。",
            "始觉芳岁晚，复嗟尘务拘。",
            "西园景多暇，可以少踌躇。",
            "池鸟澹容与，桥柳高扶疎。",
            "烟蔓袅青薜，水花披白蕖。",
            "何人造兹亭，华敞绰有余。",
            "四檐轩鸟翅，复屋罗蜘蛛。",
            "直廊抵曲房，𥦖窱深且虚。",
            "修竹夹左右，清风来徐徐。",
            "此宜宴佳宾，鼓瑟吹笙竽。",
            "荒淫即不可，废旷将何如。",
            "幸有酒与乐，及时欢且娱。",
            "忽其解郡印，他人来此居。"
        ],
        "title": "题西亭",
        "id": "0faab0ad-3d5f-49d1-9dc7-ca38c747f2bd"
    },
    {
        "author": "白居易",
        "paragraphs": [
            "闲园多芳草，春夏香靡靡。",
            "深树足佳禽，旦暮鸣不已。",
            "院门闭松竹，庭径穿兰芷。",
            "爱彼池上桥，独来聊徙倚。",
            "鱼依藻长乐，鸥见人暂起。",
            "有时舟随风，尽日莲照水。",
            "谁知郡府内，景物闲如此。",
            "始悟諠静缘，何尝系远迩。"
        ],
        "title": "郡中西园",
        "id": "1b185715-c371-4523-8c8c-6df2f414647e"
    },
    {
        "author": "白居易",
        "paragraphs": [
            "树绿晚阴合，池凉朝气清。",
            "莲开有佳色，鹤唳无凡声。",
            "唯此闲寂境，惬我幽独情。",
            "病假十五日，十日卧兹亭。",
            "明朝吏呼起，还复视黎甿。"
        ],
        "title": "北亭卧",
        "id": "1acf07e1-878e-4677-9e25-2fa7b3b4a4a3"
    },
    {
        "author": "白居易",
        "paragraphs": [
            "烦暑郁未退，凉飙潜已起。",
            "寒温与盛衰，遰相为表里。",
            "萧萧秋林下，一叶忽先委。",
            "勿言微摇落，摇落从此始。"
        ],
        "title": "一叶落",
        "id": "fcf6c22d-0c07-4dfb-852c-43e7e0a2206b"
    },
    {
        "author": "白居易",
        "paragraphs": [
            "頳锦支绿绮，韵同相感深。",
            "千年古涧石，八月秋堂琴。",
            "引出山水思，助成金玉音。",
            "人间无可比，比我与君心。"
        ],
        "title": "崔湖州赠红石琴荐焕如锦文无以荅之以诗酬谢",
        "id": "03880586-a91e-4125-a989-63af0eb6b343"
    },
    {
        "author": "白居易",
        "paragraphs": [
            "前年九日余杭郡，呼宾命宴虚白堂。",
            "去年九日到东洛，今年九日来吴乡。",
            "两边蓬鬓一时白，三处菊花同色黄。",
            "一日日知添老病，一年年觉惜重阳。",
            "江南九月未摇落，柳青蒲绿稻穟香。",
            "姑苏台榭倚苍霭，太湖山水含清光。",
            "可怜假日好天色，公门吏静风景凉。",
            "榜舟鞭马取宾客，扫楼拂席排壶觞。",
            "胡琴铮鏦指拨刺，吴娃美丽眉眼长。",
            "笙歌一曲思凝绝，金钿再拜光低昂。",
            "日脚欲落备灯烛，风头渐高加酒浆。",
            "觥醆艳飜菡萏叶，舞鬟摆落茱萸房。",
            "半酣凭槛起四顾，七堰八门六十坊。",
            "远近高低寺间出，东西南北桥相望。",
            "水道脉分棹鳞次，里闾碁布城册方。",
            "人烟树色无隙罅，十里一片青茫茫。",
            "自问有何才与政，高厅大馆居中央。",
            "铜鱼今乃泽国节，刺史是古吴都王。",
            "郊无戎马郡无事，门有棨戟腰有章。",
            "盛时傥来合惭媿，壮岁忽去还感伤。",
            "从事醒归应不可，使君醉倒亦何妨。",
            "请君停杯听我语，此语真实非虚狂。",
            "五旬已过不为夭，七十为期盖是常。",
            "须知菊酒登高会，从此多无二十场。"
        ],
        "tags": [
            "太湖"
        ],
        "title": "九日宴集醉题郡楼兼呈周殷二判官",
        "id": "4d170a23-8d7f-402e-bd3e-203d5d2b9e6b"
    },
    {
        "author": "白居易",
        "paragraphs": [
            "我为江司马，君为荆判司。",
            "俱当愁悴日，始识虚舟师。",
            "师年三十余，白皙好容仪。",
            "专心在铅汞，余力工琴碁。",
            "静弹弦数声，闲饮酒一巵。",
            "因指尘土下，蜉蝣良可悲。",
            "不闻姑射上，千岁冰雪肌。",
            "不见辽城外，古今冢累累。",
            "嗟我天地间，有术人莫知。",
            "得可逃死籍，不唯走三尸。",
            "授我参同契，其辞妙且微。",
            "六一閟扃鐍，子午守雄雌。",
            "我读随日悟，心中了无疑。",
            "黄芽与紫车，谓其坐致之。",
            "自负因自叹，人生号男儿。",
            "若不佩金印，即合翳玉芝。",
            "高谢人间世，深结山中期。",
            "泥坛方合矩，铸鼎圆中䂓。",
            "炉橐一以动，瑞气红辉辉。",
            "斋心独叹拜，中夜偷一窥。",
            "二物正欣合，厥状何怪奇。",
            "绸缪夫妇体，狎猎鱼龙姿。",
            "简寂馆钟後，紫霄峰晓时。",
            "心尘未净洁，火候遂参差。",
            "万寿觊刀圭，千功失毫厘。",
            "先生弹指起，姹女随烟飞。",
            "始知缘会间，阴隲不可移。",
            "药灶今夕罢，诏书明日追。",
            "追我复追君，次第承恩私。",
            "官虽小大殊，同立白玉墀。",
            "我直紫微闼，手进赏罚词。",
            "君侍玉皇座，口含生杀机。",
            "直躬易媒孽，浮俗多瑕疵。",
            "转徙今安在，越峤吴江湄。",
            "一提支郡印，一建连帅旗。",
            "何言四百里，不见如天涯。",
            "秋风旦夕来，白日西南驰。",
            "雪霜各满鬓，朱紫徒为衣。",
            "师从庐山洞，访旧来于斯。",
            "寻君又觅我，风驭纷逶迤。",
            "帔裾曳黄绢，须发垂青丝。",
            "逢人但敛手，问道亦颔颐。",
            "孤云难久留，十日告将归。",
            "欵曲话平昔，殷勤勉衰羸。",
            "後会杳何许，前心日磷缁。",
            "俗家无异物，何以充别资。",
            "素笺一百句，题附元家诗。",
            "朱顶鹤一只，与师云间骑。",
            "云间鹤背上，故情若相思。",
            "时时摘一句，唱作步虚辞。"
        ],
        "tags": [
            "庐山"
        ],
        "title": "同微之赠别郭虚舟炼师五十韵",
        "id": "31fbf86c-ad15-4c12-9f7a-b39f87c82109"
    },
    {
        "author": "白居易",
        "paragraphs": [
            "我昔元和侍宪皇，曾陪内宴宴昭阳。",
            "千歌百舞不可数，就中最爱霓裳舞。",
            "舞时寒食春风天，玉钩栏下香案前。",
            "案前舞者颜如玉，不着人家俗衣服。",
            "虹裳霞帔步摇冠，钿璎累累佩珊珊。",
            "娉婷似不任罗绮，顾听乐悬行复止。",
            "磬箫筝笛遰相搀，击擫弹吹声逦迤。",
            "散序六奏未动衣，阳台宿云慵不飞。",
            "中序擘騞初入拍，秋竹竿裂春冰拆。",
            "飘然转旋回雪轻，嫣然纵送游龙惊。",
            "小垂手後柳无力，斜曳裾时云欲生。",
            "烟蛾敛略不胜态，风袖低昂如有情。",
            "上元点鬟招萼绿，王母挥袂别飞琼。",
            "繁音急节十二徧，跳珠撼玉何铿铮。",
            "翔鸾舞了却收翅，唳鹤曲终长引声。",
            "当时乍见惊心目，凝视谛听殊未足。",
            "一落人间八九年，耳冷不曾闻此曲。",
            "湓城但听山魈语，巴峡唯闻杜鹃哭。",
            "移领钱唐第二年，始有心情问丝竹。",
            "玲珑箜篌谢好筝，陈宠觱栗沈平笙。",
            "清弦脆管纤纤手，教得霓裳一曲成。",
            "虚白亭前湖水畔，前後祗应三度按。",
            "便除庶子抛却来，闻道如今各星散。",
            "今年五月至苏州，朝钟暮角催白头。",
            "贪看案牍常侵夜，不听笙歌直到秋。",
            "秋来无事多闲闷，忽忆霓裳无处问。",
            "闻君部内多乐徒，问有霓裳舞者无。",
            "荅云七县十万户，无人知有霓裳舞。",
            "唯寄长歌与我来，题作霓裳羽衣谱。",
            "四幅花笺碧间红，霓裳实录在其中。",
            "千姿万状分明见，恰与[昭]阳舞者同。",
            "眼前髣髴覩形质，昔日今朝想如一。",
            "疑从魂梦呼召来，似着丹青图写出。",
            "我爱霓裳君合知，发于歌咏形于诗。",
            "君不见我歌云，惊破霓裳羽衣曲。",
            "又不见我诗云，曲爱霓裳未拍时。",
            "由来能事皆有主，杨氏创声君造谱。",
            "君言此舞难得人，须是倾城可怜女。",
            "吴妖小玉飞作烟，越艳西施化为土。",
            "娇花巧笑久寂寥，娃馆苎萝空处所。",
            "如君所言诚有是，君试从容听我语。",
            "若求国色始翻传，但恐人间废此舞。",
            "妍媸优劣宁相远，大都只在人抬举。",
            "李娟张态君莫嫌，亦拟随宜且教取。"
        ],
        "title": "霓裳羽衣歌",
        "id": "b9a7a335-e9cc-4737-bfe8-ebb2775baabf"
    },
    {
        "author": "白居易",
        "paragraphs": [
            "剪削干芦插寒竹，九孔漏声五音足。",
            "近来吹者谁得名，关璀老死李衮生。",
            "衮今又老谁其嗣，薛氏乐童年十二。",
            "指点之下师授声，含嚼之间天与气。",
            "润州城高霜月明，吟霜思月欲发声。",
            "山头江底何悄悄，猨声不喘鱼龙听。",
            "翕然声作疑管裂，诎然声尽疑刀截。",
            "有时婉软无筋骨，有时顿挫生棱节。",
            "急声圆转促不断，轹轹辚辚似珠贯。",
            "缓声展引长有条，有条直直如笔描。",
            "下声乍坠石沈重，高声忽举云飘萧。",
            "明旦公堂陈宴席，主人命乐娱宾客。",
            "碎丝细竹徒纷纷，宫调一声雄出羣。",
            "众音覼缕不落道，有如部伍随将军。",
            "嗟尔阳陶方稚齿，下手发声已如此。",
            "若教头白吹不休，但恐声名压关李。"
        ],
        "title": "小童薛阳陶吹觱栗歌",
        "id": "6069212b-7f17-4683-97a1-4cb09c318781"
    },
    {
        "author": "白居易",
        "paragraphs": [
            "莫买宝剪刀，虚费千金直。",
            "我有心中愁，知君剪不得。",
            "莫磨解结锥，徒劳人气力。",
            "我有肠中结，知君解不得。",
            "莫染红丝线，徒夸好颜色。",
            "我有双泪珠，知君穿不得。",
            "莫近红炉火，炎气徒相逼。",
            "我有两鬓霜，知君销不得。",
            "刀不能剪心愁，锥不能解肠结。",
            "线不能穿泪珠，火不能销鬓雪。",
            "不如饮此神圣桮，万念千忧一时歇。"
        ],
        "title": "啄木曲",
        "id": "e8fc4251-86ae-4712-be3a-3de4ccfc3abd"
    },
    {
        "author": "白居易",
        "paragraphs": [
            "娃宫屧廊寻已倾，砚池香径又欲平。",
            "二三月时何草绿，几百年来空月明。",
            "使君虽老颇多思，携觞领妓处处行。",
            "今愁古恨入丝竹，一曲凉州无限情。",
            "直自当时到今日，中间歌吹更无声。"
        ],
        "title": "题灵岩寺",
        "id": "35837658-9e8d-4dfc-bbb3-b3362ac22aac"
    },
    {
        "author": "白居易",
        "paragraphs": [
            "苍然两片石，厥状怪且丑。",
            "俗用无所堪，时人嫌不取。",
            "结从胚浑始，得自洞庭口。",
            "万古遗水滨，一朝入吾手。",
            "担舁来郡内，洗刷去泥垢。",
            "孔黑烟痕深，罅青苔色厚。",
            "老蛟蟠作足，古剑插为首。",
            "忽疑天上落，不似人间有。",
            "一可支吾琴，一可贮吾酒。",
            "峭绝高数尺，坳泓容一斗。",
            "五弦倚其左，一桮置其右。",
            "洼樽酌未空，玉山颓已久。",
            "人皆有所好，物各求其偶。",
            "渐恐少年场，不容垂白叟。",
            "回头问双石，能伴老夫否。",
            "石虽不能言，许我为三友。"
        ],
        "tags": [
            "洞庭湖"
        ],
        "title": "双石",
        "id": "e460854e-8bcf-4271-a31f-34ae0b716b2c"
    },
    {
        "author": "白居易",
        "paragraphs": [
            "温温土炉火，耿耿纱笼烛。",
            "独抱一张琴，夜入东斋宿。",
            "窗声度残漏，帘影浮初旭。",
            "头痒晓梳多，眼昏春睡足。",
            "负暄檐宇下，散步池塘曲。",
            "南雁去未回，东风来何速。",
            "雪依瓦沟白，草遶墙根绿。",
            "何言万户州，太守常幽独。"
        ],
        "title": "宿东亭晓兴",
        "id": "3fca035d-c6cf-4342-9191-903ff8113012"
    },
    {
        "author": "白居易",
        "paragraphs": [
            "日渐长，春尚早。",
            "墙头半露红萼枝，池岸新铺绿芽草。",
            "蹋草攀枝仰头叹，何人知此春怀抱。",
            "年颜盛壮名未成，官职欲高身已老。",
            "万茎白发真堪恨，一片绯衫何足道。",
            "赖得君来劝一桮，愁开闷破心头好。"
        ],
        "title": "日渐长赠周殷二判官",
        "id": "fad447d7-f34f-4673-9968-c7ec213132e7"
    },
    {
        "author": "白居易",
        "paragraphs": [
            "前岁花前五十二，今年花前五十五。",
            "岁课年功头发知，从霜成雪君看取。",
            "几人得老莫自嫌，樊李吴韦尽成土。",
            "南州桃李北州梅，且喜年年作花主。",
            "花前置酒谁相劝，容坐唱歌满起舞。",
            "欲散重拈花细看，争知明日无风雨。"
        ],
        "title": "花前叹",
        "id": "3b102030-e7b9-4d33-94a0-bc41b4b57526"
    },
    {
        "author": "白居易",
        "paragraphs": [
            "朝亦随羣动，暮亦随羣动。",
            "荣华瞬息间，求得将何用。",
            "形骸与冠盖，假合相戏弄。",
            "但异睡着人，不知梦是梦。"
        ],
        "title": "自咏五首 一",
        "id": "1243b13b-e3f2-4734-a6a0-d677e48cea63"
    },
    {
        "author": "白居易",
        "paragraphs": [
            "一家五十口，一郡十万户。",
            "出为差科头，入为衣食主。",
            "水旱合心忧，饥寒须手抚。",
            "何异食蓼虫，不知苦是苦。"
        ],
        "title": "自咏五首 二",
        "id": "fc8e0c30-ec02-462e-8601-c33e39bce50b"
    },
    {
        "author": "白居易",
        "paragraphs": [
            "公私颇多事，衰惫殊少欢。",
            "迎送宾客懒，鞭笞黎庶难。",
            "老耳倦声乐，病口厌桮盘。",
            "既无可恋者，何以不休官。"
        ],
        "title": "自咏五首 三",
        "id": "96680031-9b2b-4975-a4fa-8e34fd6de2d8"
    },
    {
        "author": "白居易",
        "paragraphs": [
            "一日复一日，自问何留滞。",
            "为贫逐日俸，拟作归田计。",
            "亦须随丰约，可得无限剂。",
            "若待足始休，休官在何岁。"
        ],
        "title": "自咏五首 四",
        "id": "62b4b922-029c-4cfa-be6b-6b5808534542"
    },
    {
        "author": "白居易",
        "paragraphs": [
            "官舍非我庐，官园非我树。",
            "洛中有小宅，渭上有别墅。",
            "既无婚嫁累，幸有归休处。",
            "归去诚已迟，犹胜不归去。"
        ],
        "title": "自咏五首 五",
        "id": "a2983fa1-241f-4118-bf7f-503ab95bb217"
    },
    {
        "author": "白居易",
        "paragraphs": [
            "义重莫若妻，生离不如死。",
            "誓将死同穴，其奈生无子。",
            "商陵追礼教，妇出不能止。",
            "舅姑明旦辞，夫妻中夜起。",
            "起闻双鹤别，若与人相似。",
            "听其悲唳声，亦如不得已。",
            "青田八九月，辽城一万里。",
            "裴回去住云，呜咽东西水。",
            "写之在琴曲，听者酸心髓。",
            "况当秋月弹，先入忧人耳。",
            "怨抑掩朱弦，沈吟停玉指。",
            "一闻无儿叹，相念两如此。",
            "无儿虽薄命，有妻偕老矣。",
            "幸免生别离，犹胜商陵氏。"
        ],
        "title": "和微之听妻弹别鹤操因为解释其义依韵加四句",
        "id": "cb87243a-ab3a-4081-a8bc-ad0bed60be31"
    },
    {
        "author": "白居易",
        "paragraphs": [
            "黄壤讵知我，白头徒忆君。",
            "唯将老年泪，一洒故人文。"
        ],
        "title": "题故元少尹集後二首 一",
        "id": "7b636316-47cb-4262-868f-2bc1d3710d2e"
    },
    {
        "author": "白居易",
        "paragraphs": [
            "遗文三十轴，轴轴金玉声。",
            "龙门原上土，埋骨不埋名。"
        ],
        "title": "题故元少尹集後二首 二",
        "id": "9de28326-8069-4765-abd6-9c86be1923f3"
    },
    {
        "author": "白居易",
        "paragraphs": [
            "四月一日天，花稀叶阴薄。",
            "泥新燕影忙，蜜熟蜂声乐。",
            "麦风低冉冉，稻水平漠漠。",
            "芳节或蹉跎，游心稍牢落。",
            "春华信为美，夏景亦未恶。",
            "飐浪嫩青荷，重栏晚红药。",
            "吴宫好风月，越郡多楼阁。",
            "两地诚可怜，其奈久离索。"
        ],
        "tags": [
            "思念",
            "好友"
        ],
        "title": "和微之四月一日作",
        "id": "abb4fac6-9d48-4aa1-bd73-b77cfc32d3ce"
    },
    {
        "author": "白居易",
        "paragraphs": [
            "吴中好风景，八月如三月。",
            "水荇叶仍香，木莲花未歇。",
            "海天微雨散，江郭纤埃灭。",
            "暑退衣服干，潮生船舫活。",
            "两衙渐多暇，亭午初无热。",
            "骑吏语使君，正是游时节。"
        ],
        "title": "吴中好风景二首 一",
        "id": "fdb0138d-0417-4b47-b673-93c6c0c5c05b"
    },
    {
        "author": "白居易",
        "paragraphs": [
            "吴中好风景，风景无朝暮。",
            "晓色万家烟，秋声八月树。",
            "舟移管弦动，桥拥旌旗驻。",
            "改号齐云楼，重开武丘路。",
            "况当丰岁熟，好是欢游处。",
            "州民劝使君，且莫抛官去。"
        ],
        "title": "吴中好风景二首 二",
        "id": "65ec322b-30a4-4cc5-8fdd-ab2f4941d16e"
    },
    {
        "author": "白居易",
        "paragraphs": [
            "吏满六百石，昔贤輙去之。",
            "秩登二千石，今我方罢归。",
            "我秩讶已多，我归惭已迟。",
            "犹胜尘土下，终老无休期。",
            "卧乞百日告，起吟五篇诗。",
            "朝与府吏别，暮与州民辞。",
            "去年到郡时，麦穗黄离离。",
            "今年去郡日，稻花白霏霏。",
            "为郡已周岁，半岁罹旱饥。",
            "襦袴无一片，甘棠无一枝。",
            "何乃老与幼，泣别尽沾衣。",
            "下惭苏人泪，上媿刘君辞。"
        ],
        "title": "荅刘禹锡白太守行",
        "id": "2ffca73b-8558-4fef-8b64-a09bd89f09ce"
    },
    {
        "author": "白居易",
        "paragraphs": [
            "浩浩姑苏民，郁郁长洲城。",
            "来惭荷宠命，去媿无能名。",
            "青紫行将吏，班白列黎甿。",
            "一时临水拜，十里随舟行。",
            "饯筵犹未收，征棹不可停。",
            "稍隔烟树色，尚闻丝竹声。",
            "怅望武丘路，沈吟浒水亭。",
            "还乡信有兴，去郡能无情。"
        ],
        "title": "别苏州",
        "id": "39b492bd-c1f4-49d4-9459-12faad8a0568"
    },
    {
        "author": "白居易",
        "paragraphs": [
            "佛法赞醍醐，仙方夸沆瀣。",
            "未如卯时酒，神速功力倍。",
            "一杯置掌上，三咽入腹内。",
            "煦若春贯肠，暄如日炙背。",
            "岂独肢体畅，仍加志气大。",
            "当时遗形骸，竟日忘冠带。",
            "似游华胥国，疑反混元代。",
            "一性既完全，万机皆破碎。",
            "半醒思往来，往来吁可怪。",
            "宠辱忧喜间，惶惶二十载。",
            "前年辞紫闼，今岁抛皂盖。",
            "去矣鱼返泉，超然蝉离蜕。",
            "是非莫分别，行止无疑碍。",
            "浩气贮胸中，青云委身外。",
            "扪心私自语，自语谁能会。",
            "五十年来心，未如今日泰。",
            "况兹杯中物，行坐长相对。"
        ],
        "title": "卯时酒",
        "id": "e7e6034d-edea-4c7b-9a37-131116c3b47b"
    },
    {
        "author": "白居易",
        "paragraphs": [
            "前月发京口，今辰次淮涯。",
            "二旬四百里，自问行何迟。",
            "还乡无他计，罢郡有余资。",
            "进不慕富贵，退未忧寒饥。",
            "以此易过日，腾腾何所为。",
            "逢山輙倚棹，遇寺多题诗。",
            "酒醒夜深後，睡足日高时。",
            "眼底一无事，心中百不知。",
            "想到京国日，懒放亦如斯。",
            "何必冒风水，促促赴程归。"
        ],
        "title": "自问行何迟",
        "id": "4eb3bc13-a189-404c-a353-a3a707034079"
    },
    {
        "author": "白居易",
        "paragraphs": [
            "共作千里伴，俱为一郡回。",
            "岁阴中路尽，乡思先春来。",
            "山雪晚犹在，淮冰晴欲开。",
            "归欤吟可作，休恋主人杯。"
        ],
        "title": "除日荅梦得同发楚州",
        "id": "8d93743a-814e-4342-8ea0-9bbe2ee7e8d0"
    },
    {
        "author": "白居易",
        "paragraphs": [
            "古人唱歌兼唱情，今人唱歌唯唱声。",
            "欲说向君君不会，试将此语问杨琼。"
        ],
        "title": "问杨琼",
        "id": "a100cba0-f4f6-4b81-beda-c63e8122eda6"
    },
    {
        "author": "白居易",
        "paragraphs": [
            "鬓发已斑白，衣绶方朱紫。",
            "穷贱当壮年，富荣临暮齿。",
            "车舆红尘合，第宅青烟起。",
            "彼来此须去，品物之常理。",
            "第宅非吾庐，逆旅暂留止。",
            "子孙非我有，委蜕而已矣。",
            "有如蚕造茧，又似花生子。",
            "子结花暗凋，茧成蚕老死。",
            "悲哉可奈何，举世皆如此。"
        ],
        "title": "有感三首 一",
        "id": "3b70d2d3-cffd-41d8-8951-3e628aacb75b"
    },
    {
        "author": "白居易",
        "paragraphs": [
            "莫养瘦马驹，莫教小妓女。",
            "後事在目前，不信君看取。",
            "马肥快行走，妓长能歌舞。",
            "三年五岁间，已闻换一主。",
            "借问新旧主，谁乐谁辛苦。",
            "请君大带上，把笔书此语。"
        ],
        "title": "有感三首 二",
        "id": "f3b44eb9-9ea9-46cf-8490-6472aa6f2560"
    },
    {
        "author": "白居易",
        "paragraphs": [
            "往事勿追思，追思多悲怆。",
            "来事勿相迎，相迎已惆怅。",
            "不如兀然坐，不如塌然卧。",
            "食来即开口，睡来即合眼。",
            "二事最关身，安寝加餐饭。",
            "忘怀任行止，委命随修短。",
            "更若有兴来，狂歌酒一醆。"
        ],
        "title": "有感三首 三",
        "id": "abd04263-0280-4bd1-9370-398063c33fc3"
    },
    {
        "author": "白居易",
        "paragraphs": [
            "生长在荥阳，少小辞乡曲。",
            "迢迢四十载，复向荥阳宿。",
            "去时十一二，今年五十六。",
            "追思儿戏时，宛然犹在目。",
            "旧居失处所，故里无宗族。",
            "岂唯变市朝，兼亦迁陵谷。",
            "独有溱洧水，无情依旧绿。"
        ],
        "title": "宿荥阳",
        "id": "e411612f-36c0-4f09-86fc-9198e906174c"
    },
    {
        "author": "白居易",
        "paragraphs": [
            "落日驻行骑，沈吟怀古情。",
            "郑风变已尽，溱洧至今清。",
            "不见士与女，亦无芍药名。"
        ],
        "title": "经溱洧",
        "id": "8bb4038c-b181-490e-9627-4a94aed23caa"
    },
    {
        "author": "白居易",
        "paragraphs": [
            "就花枝，移酒海，今朝不醉明朝悔。",
            "且算欢娱逐日来，任他容鬓随年改。",
            "醉翻衫袖抛小令，笑掷骰盘呼大采。",
            "自量气力与心情，三五年间犹得在。"
        ],
        "title": "就花枝",
        "id": "17bd2d15-5c19-4167-b1ec-bb505ba35baf"
    },
    {
        "author": "白居易",
        "paragraphs": [
            "圃旱忧葵菫，农旱忧禾菽。",
            "人各有所私，我旱忧松竹。",
            "松干竹焦死，眷眷在心目。",
            "洒叶溉其根，汲水劳僮仆。",
            "油云忽东起，凉雨凄相续。",
            "似面洗垢尘，如头得膏沐。",
            "千柯习习润，万叶欣欣绿。",
            "千日浇灌功，不如一霢霂。",
            "方知宰生灵，何异活草木。",
            "所以圣与贤，同心调玉烛。"
        ],
        "title": "喜雨",
        "id": "ef1e6f8a-20e2-4b25-9447-302b49a02c0f"
    },
    {
        "author": "白居易",
        "paragraphs": [
            "如来说偈赞，菩萨着论议。",
            "是故宗律师，以诗为佛事。",
            "一音无差别，四句有诠次。",
            "欲使第一流，皆知不二义。",
            "精洁沾戒体，闲淡藏禅味。",
            "从容恣语言，缥缈离文字。",
            "旁延邦国彦，上达王公贵。",
            "先以诗句牵，後令入佛智。",
            "人多爱师句，我独知师意。",
            "不似休上人，空多碧云思。"
        ],
        "title": "题道宗上人十韵",
        "id": "32abc201-5322-4e16-8a4c-a47d6f320397"
    },
    {
        "author": "白居易",
        "paragraphs": [
            "名利既两忘，形体方自遂。",
            "卧掩罗雀门，无人惊我睡。",
            "睡足斗擞衣，闲步中庭地。",
            "食饱摩挲腹，心头无一事。",
            "除却玄晏翁，何人知此味。"
        ],
        "title": "寄皇甫宾客",
        "id": "7a9c3a9e-8c4a-4ff3-a270-8873f2ce6a7d"
    },
    {
        "author": "白居易",
        "paragraphs": [
            "一双华亭鹤，数片太湖石。",
            "巉巉苍玉峰，矫矫青云翮。",
            "是时岁云暮，淡薄烟景夕。",
            "庭霜封石棱，池雪印鹤迹。",
            "幽致竟谁别，闲静聊自适。",
            "怀哉庾顺之，好是今宵客。"
        ],
        "tags": [
            "太湖"
        ],
        "title": "寄庾侍郎",
        "id": "20181589-0514-4ed8-8cd0-06fd225a9baa"
    },
    {
        "author": "白居易",
        "paragraphs": [
            "微微西风生，稍稍东方明。",
            "入秋神骨爽，琴晓丝桐清。",
            "弹为古宫调，玉水寒泠泠。",
            "自觉弦指下，不是寻常声。",
            "须臾羣动息，掩琴坐空庭。",
            "直至日出後，犹得心和平。",
            "惜哉意未已，不使崔君听。"
        ],
        "title": "寄崔少监",
        "id": "0ee7118f-7650-4ee6-be57-85c0fc557345"
    },
    {
        "author": "白居易",
        "paragraphs": [
            "不爱君池东十丛菊，不爱君池南万竿竹。",
            "爱君帘下唱歌人，色似芙蓉声似玉。",
            "我有阳关君未闻，若闻亦应愁杀君。"
        ],
        "title": "醉题沈子明壁",
        "id": "7e1c64df-ab10-4a8c-aa0c-482ce2fb3012"
    },
    {
        "author": "白居易",
        "paragraphs": [
            "劝君一醆君莫辞，劝君两醆君莫疑，劝君三醆君始知。",
            "面上今日老昨日，心中醉时胜醒时。",
            "天地迢遥自长久，白兔赤乌相趂走。",
            "身後堆金拄北斗，不如生前一樽酒。",
            "君不见春明门外天欲明，喧喧歌哭半死生。",
            "游人驻马出不得，白轝素车争路行。",
            "归去来，头已白，典钱将用买酒吃。"
        ],
        "title": "劝酒",
        "id": "ab1aa115-629e-4d0f-80d4-505d97e5a098"
    },
    {
        "author": "白居易",
        "paragraphs": [
            "留春春不住，春归人寂寞。",
            "厌风风不定，风起花萧索。",
            "既兴风前叹，重命花下酌。",
            "劝君尝绿醅，教人拾红萼。",
            "桃飘火焰焰，梨堕雪漠漠。",
            "独有病眼花，春风吹不落。"
        ],
        "title": "落花",
        "id": "497b1535-d58d-4c5f-b7e9-7f96c30f7673"
    },
    {
        "author": "白居易",
        "paragraphs": [
            "白头老人照镜时，掩镜沈吟吟旧诗。",
            "二十年前一茎白，如今变作满头丝。",
            "吟罢回头索杯酒，醉来屈指数亲知。",
            "老于我者多穷贱，设使身存寒且饥。",
            "少于我者半为土，墓树已抽三五枝。",
            "我今幸得见头白，禄俸不薄官不卑。",
            "眼前有酒心无苦，只合欢娱不合悲。"
        ],
        "title": "对镜吟",
        "id": "98dcb9e7-8b94-49ef-8a47-5338e86a1eed"
    },
    {
        "author": "白居易",
        "paragraphs": [
            "三十四十五欲牵，七十八十百病缠。",
            "五十六十却不恶，恬淡清净心安然。",
            "已过爱贪声利後，犹在病羸昏耄前。",
            "未无筋力寻山水，尚有心情听管弦。",
            "闲开新酒尝数醆，醉忆旧诗吟一篇。",
            "敦诗梦得且相劝，不用嫌他耳顺年。"
        ],
        "title": "耳顺吟寄敦诗梦得",
        "id": "2a58e801-2e85-4ff4-afbd-ee231d4180d5"
    },
    {
        "author": "白居易",
        "paragraphs": [
            "忆昨腊月天，北风三尺雪。",
            "年老不禁寒，夜长安可彻。",
            "赖有青毡帐，风前自张设。",
            "复此红火炉，雪中相暖热。",
            "如鱼入渊水，似兔藏深穴。",
            "婉软蛰鳞苏，温炖冻肌活。",
            "方安阴惨夕，遽变阳和节。",
            "无奈时候迁，岂是恩情绝。",
            "毳䈴逐日卷，香燎随灰灭。",
            "离恨属三春，佳期在十月。",
            "但令此身健，不作多时别。"
        ],
        "title": "别毡帐火炉",
        "id": "82383be1-51c0-4cec-8f85-1bf67cadf690"
    },
    {
        "author": "白居易",
        "paragraphs": [
            "我为同州牧，内愧无才术。",
            "忝擢恩已多，遭逢幸非一。",
            "偶当谷贱岁，适值民安日。",
            "郡县狱空虚，乡闾盗奔逸。",
            "其间最幸者，朝客多分秩。",
            "行接鸳鹭羣，坐成芝兰室。",
            "时联拜表骑，间动题诗笔。",
            "夜雪秉烛游，春风携榼出。",
            "花教莺点检，柳付风排比。",
            "法酒淡清浆，含桃袅红实。",
            "洛童调金管，卢女铿瑶瑟。",
            "黛惨歌思深，腰凝舞拍密。",
            "每因同醉乐，自觉忘衰疾。",
            "始悟肘後方，不如杯中物。",
            "生涯随日过，世事何时毕？老子苦乖慵，希君数牵率。"
        ],
        "title": "六年春赠分司东都诸公",
        "id": "a85be59c-7f0a-4ed0-8f8b-0a1c488a9c7a"
    },
    {
        "author": "白居易",
        "paragraphs": [
            "罗敷敛双袂，樊姬献一杯。",
            "不见舒员外，秋菊为谁开。"
        ],
        "title": "九日代罗樊二妓招舒着作",
        "id": "466bfb48-8305-4336-abb8-b305f6d3ff70"
    },
    {
        "author": "白居易",
        "paragraphs": [
            "忆旧游，旧游安在哉。",
            "旧游之人半白首，旧游之地多苍苔。",
            "江南旧游凡几处，就中最忆吴江隈。",
            "长洲苑绿柳万树，齐云楼春酒一杯。",
            "阊门晓严旗鼓出，皋桥夕闹船舫回。",
            "修蛾慢脸灯下醉，急管繁弦头上催。",
            "六七年前狂烂熳，三千里外思裴回。",
            "李娟张态一春梦，周五殷三归夜台。",
            "虎丘月色为谁好，娃宫花枝应自开。",
            "赖得刘郎解吟咏，江山气色合归来。"
        ],
        "title": "忆旧游",
        "id": "87ae2fcf-ebac-4c7b-afff-a6e755458eb3"
    },
    {
        "author": "白居易",
        "paragraphs": [
            "今岁日余二十六，来岁年登六十二。",
            "尚不能忧眼下身，因何更算人间事。",
            "居士忘筌默默坐，先生枕曲昏昏睡。",
            "早晚相从归醉乡，醉乡去此无多地。"
        ],
        "title": "荅崔宾客晦叔十二月四日见寄",
        "id": "7701ea54-785c-4d66-9e3a-e5f2660bd7c7"
    },
    {
        "author": "白居易",
        "paragraphs": [
            "劝我酒，我不辞，请君歌，歌莫迟。",
            "歌声长，辞亦切，此辞听者堪愁绝。",
            "洛阳女儿面似花，河南大尹头如雪。"
        ],
        "title": "劝我酒",
        "id": "e8112241-86ef-4590-8cac-e4e8c7122e05"
    },
    {
        "author": "白居易",
        "paragraphs": [
            "骄阳连毒暑，动植皆枯槁。",
            "旱日干密云，炎烟焦茂草。",
            "少壮犹困苦，况予病且老。",
            "脱无白栴檀，何以除热恼。",
            "汗巾束头鬓，膻食熏襟抱。",
            "始觉韦山人，休粮散发好。"
        ],
        "title": "赠韦处士六年夏大热旱",
        "id": "43fd39da-bfaa-41d8-8f33-9fec8c6d3e0f"
    },
    {
        "author": "白居易",
        "paragraphs": [
            "君歌仙氏真，我歌慈氏真。",
            "慈氏发真念，念此阎浮人。",
            "左命大迦叶，右召桓提因。",
            "千万化菩萨，百亿诸鬼神。",
            "上自非相顶，下及风水轮。",
            "胎卵湿化类，蠢蠢难具陈。",
            "弘愿在救㧞，大悲忘辛勤。",
            "无论善不善，岂间冤与亲。",
            "抉开生盲眼，摆去烦恼尘。",
            "烛以智慧日，洒之甘露津。",
            "千界一时度，万法无与邻。",
            "借问晨霞子，何如朝玉宸。"
        ],
        "title": "和微之诗二十三首 和晨霞",
        "id": "6043d0cf-f6f4-4389-afe9-9947551528dd"
    },
    {
        "author": "白居易",
        "paragraphs": [
            "闻君梦游仙，轻举超世雰。",
            "握持尊皇节，统卫吏兵军。",
            "灵旗星月象，天衣龙凤纹。",
            "佩服交带箓，讽吟蘂珠文。",
            "阆宫缥缈间，钧乐依稀闻。",
            "斋心谒西母，暝拜朝东君。",
            "烟霏子晋裾，霞烂麻姑帬。",
            "倏忽别真侣，怅望随归云。",
            "人生同大梦，梦与觉谁分。",
            "况此梦中梦，悠哉何足云。",
            "假如金阙顶，设使银河濆。",
            "既未出三界，犹应在五蕴。",
            "饮咽日月精，菇嚼沆瀣芬。",
            "尚是色香味，六尘之所熏。",
            "仙中有大仙，首出梦幻羣。",
            "慈光一照烛，奥法相絪缊。",
            "不知万龄暮，不见三光曛。",
            "一性自了了，万缘徒纷纷。",
            "苦海不能漂，劫火不能焚。",
            "此是竺干教，先生垂典坟。"
        ],
        "title": "和微之诗二十三首 和送刘道士游天台",
        "id": "abe80e63-1b33-433f-9b99-348a4fed3edf"
    },
    {
        "author": "白居易",
        "paragraphs": [
            "栉沐事朝谒，中门初动关。",
            "盛服去尚早，假寐须臾间。",
            "钟声发东寺，夜色藏南山。",
            "停骖待五漏，人马同时闲。",
            "高星粲金粟，落月沈玉环。",
            "出门向关路，坦坦无阻艰。",
            "始出里北闬，稍转市西阛。",
            "晨烛照朝服，紫烂复朱殷。",
            "由来朝廷士，一入多不还。",
            "因循掷白日，积渐凋朱颜。",
            "青云已难致，碧落安能攀。",
            "但且知止足，尚可销忧患。"
        ],
        "title": "和微之诗二十三首 和栉沐寄道友",
        "id": "80d4fe18-fb0c-482f-b811-52b3c1f38801"
    },
    {
        "author": "白居易",
        "paragraphs": [
            "日居复月诸，环回照下土。",
            "使我玄云发，化为素丝缕。",
            "禀质本羸劣，养生仍莽卤。",
            "痛饮困连宵，悲吟饥过午。",
            "遂令头上发，种种无尺五。",
            "根稀比黍苗，梢细同钗股。",
            "岂是乏膏沐，非关栉风雨。",
            "最为悲伤多，心焦衰落苦。",
            "余者能有几，落者不可数。",
            "秃似鹊填河，堕如乌解羽。",
            "苍华何用祝，苦辞亦休吐。",
            "匹如剃头僧，岂要巾冠主。"
        ],
        "title": "和微之诗二十三首 和祝苍华",
        "id": "b990f3cd-8045-44c3-8065-83f6e6c08bbb"
    },
    {
        "author": "白居易",
        "paragraphs": [
            "我年五十七，荣名得几许。",
            "甲乙三道科，苏杭两州主。",
            "才能本浅薄，心力虚劳苦。",
            "可能随众人，终老于尘土。"
        ],
        "title": "和微之诗二十三首 和我年三首 一",
        "id": "c2d59515-fff8-45cf-822e-8b39cf2b1936"
    },
    {
        "author": "白居易",
        "paragraphs": [
            "我年五十七，归去诚已迟。",
            "历官十五政，数若珠累累。",
            "野萍始宾荐，场苗初絷维。",
            "因读管萧书，窃慕大有为。",
            "及遭荣遇来，乃觉才力羸。",
            "黄纸诏频草，朱轮车载脂。",
            "妻孥及仆使，皆免寒与饥。",
            "省躬私自媿，知我者微之。",
            "永怀山阴守，未遂嵩阳期。",
            "如何坐留滞，头白江之湄。"
        ],
        "title": "和微之诗二十三首 和我年三首 二",
        "id": "9028ca0d-bb90-4442-b2ac-de0009c8774f"
    },
    {
        "author": "白居易",
        "paragraphs": [
            "我年五十七，荣名得非少。",
            "报国竟何如，谋身犹未了。",
            "昔尝速官谤，恩大而惩小。",
            "一黜鹤辞轩，七年鱼在沼。",
            "将枯鳞再跃，经铩翮重矫。",
            "白日上昭昭，青云高渺渺。",
            "平生颇同病，老大宜相晓。",
            "紫绶足可荣，白头不为夭。",
            "夙怀慕箕颍，晚节期松筱。",
            "何当阙下来，同拜陈情表。"
        ],
        "title": "和微之诗二十三首 和我年三首 三",
        "id": "e392bb57-06bc-4c4f-946b-5423d9168e5e"
    },
    {
        "author": "白居易",
        "paragraphs": [
            "送春君何在，君在山阴署。",
            "忆我苏杭时，春游亦多处。",
            "为君歌往事，岂敢辞劳虑。",
            "莫怪言语狂，须知酬荅遽。",
            "江南腊月半，水冻凝如瘀。",
            "寒景尚苍茫，和风已吹嘘。",
            "女墙城似灶，雁齿桥如锯。",
            "鱼尾上奫沦，草芽生沮洳。",
            "律迟太簇管，日缓羲和驭。",
            "布泽木龙催，迎春土牛助。",
            "雨师习习洒，云将飘飘翥。",
            "四野万里晴，千山一时曙。",
            "杭土丽且康，苏民富而庶。",
            "善恶有惩劝，刚柔无吐茹。",
            "两衙少辞牒，四境稀书疏。",
            "俗以劳倈安，政因闲暇着。",
            "仙亭日登眺，虎丘时游豫。",
            "寻幽驻旌轩，选胜回宾御。",
            "舟移溪鸟避，乐作林猨觑。",
            "池古莫耶沈，石奇罗剎踞。",
            "水苗泥易耨，畬粟灰难锄。",
            "紫蕨抽出畦，白莲埋在淤。",
            "萎花红带黯，湿叶黄含烟。",
            "镜动波飐菱，雪回风旋絮。",
            "手经攀桂馥，齿为尝梅楚。",
            "坐并船脚欹，行多马蹄跙。",
            "圣贤清浊醉，水陆鲜肥饫。",
            "鱼鲙芥酱调，水葵盐豉絮。",
            "虽微五袴咏，幸免兆人诅。",
            "但令乐不荒，何必游无倨。",
            "吴苑仆寻罢，越城公尚据。",
            "旧游几客存，新宴谁人与。",
            "莫空文举酒，强下何曾箸。",
            "江上易优游，城中多毁誉。",
            "分应当自尽，事勿求人恕。",
            "我既无子孙，君仍毕婚娶。",
            "久为云雨别，终拟江湖去。",
            "范蠡有扁舟，陶潜有篮轝。",
            "两心苦相忆，两口遥相语。",
            "最恨七年春，春来各一处。"
        ],
        "title": "和微之诗二十三首 和三月三十日四十韵",
        "id": "73b0a94b-f4cd-4d0e-bce0-98bd1ff8f5dc"
    },
    {
        "author": "白居易",
        "paragraphs": [
            "贤愚类相交，人情之大率。",
            "然自古今来，几人号胶漆。",
            "近闻屈指数，元某与白乙。",
            "旁爱及弟兄，中权避家室。",
            "松筠与金石，未足喻坚密。",
            "在车如轮辕，在身如肘腋。",
            "又如风云会，天使相召匹。",
            "不似势利交，有名而无实。",
            "顷我在杭岁，值君之越日。",
            "望愁来仪迟，宴惜流景疾。",
            "坐耀黄金带，酌酡頳玉质。",
            "酣歌口不停，狂舞衣相拂。",
            "平生赏心事，施展十未一。",
            "会笑始哑哑，离嗟乃唧唧。",
            "饯筵纔收拾，征棹遽排[比]。",
            "後恨苦绵绵，前欢何卒卒。",
            "居人色惨淡，行子心纡郁。",
            "风袂去时挥，云帆望中失。",
            "宿酲和别思，目眩心忽忽。",
            "病魂黯然销，老泪凄其出。",
            "别君只如昨，芳岁换六七。",
            "俱是官家身，後期难自必。"
        ],
        "title": "和微之诗二十三首 和寄乐天",
        "id": "823f66eb-a017-42ca-a666-67d2f2060aff"
    },
    {
        "author": "白居易",
        "paragraphs": [
            "正与刘梦得，醉笑大开口。",
            "适值此诗来，欢喜君知否。",
            "遂令高卷幕，兼遣重添酒。",
            "起望会稽云，东南一回首。",
            "爱君金玉句，举世谁人有。",
            "功用随日新，资材本天授。",
            "吟哦不能散，自午将及酉。",
            "遂留梦得眠，匡床宿东牖。"
        ],
        "title": "和微之诗二十三首 和寄问刘白",
        "id": "84e6e181-9ec1-430d-b915-8ac3031ab5cb"
    },
    {
        "author": "白居易",
        "paragraphs": [
            "闻君新楼宴，下对北园花。",
            "主人既贤豪，宾客皆才华。",
            "初筵日未高，中饮景已斜。",
            "天地为幕席，富贵如泥沙。",
            "嵇刘陶阮徒，不足置齿牙。",
            "卧瓮鄙毕卓，落帽嗤孟嘉。",
            "芳草供枕藉，乱莺助諠哗。",
            "醉乡得道路，狂海无津涯。",
            "一岁春又尽，百年期不赊。",
            "同醉君莫辞，独醒古所嗟。",
            "销愁若沃雪，破闷如割瓜。",
            "称觞起为寿，此乐无以加。",
            "歌声凝贯珠，舞袖飘乱麻。",
            "相公谓四座，今日非自夸。",
            "有奴善吹笙，有婢弹琵琶。",
            "十指纤若笋，双鬟黳如鸦。",
            "履舃起交杂，杯盘散纷拏。",
            "归去勿拥遏，倒载逃难遮。",
            "明日宴东武，後日游若耶。",
            "岂独相公乐，讴歌千万家。"
        ],
        "title": "和微之诗二十三首 和新楼北园偶集从孙公度周巡官韩秀才卢秀才范处士小饮郑侍御判官周刘二从事皆先归",
        "id": "dc3432c5-e14a-4e74-b79d-0d14a56d0882"
    },
    {
        "author": "白居易",
        "paragraphs": [
            "君赋此诗夜，穷阴岁之余。",
            "我和此诗日，微和春之初。",
            "老知颜状改，病觉肢体虚。",
            "头上毛发短，口中牙齿疎。",
            "一落老病界，难逃生死墟。",
            "况此促促世，与君多索居。",
            "君在浙江东，荣驾方伯舆。",
            "我在魏阙下，谬乘大夫车。",
            "妻孥常各饱，奴婢亦盈庐。",
            "唯是利人事，比君全不如。",
            "我统十郎官，君领百吏胥。",
            "我掌四曹局，君管十乡闾。",
            "君为父母君，大惠在资储。",
            "我为刀笔吏，小恶乃诛锄。",
            "君提七郡籍，我按三尺书。",
            "俱已佩金印，尝同趋玉除。",
            "外宠信非薄，中怀何不摅？恩光未报荅，日月空居诸。",
            "磊落尝许君，局促应笑予。",
            "所以自知分，欲先歌归欤。"
        ],
        "title": "和微之诗二十三首 和除夜作",
        "id": "11f3beb4-78c7-4a65-acf1-70e6da9b3c33"
    },
    {
        "author": "白居易",
        "paragraphs": [
            "因君知非问，诠较天下事。",
            "第一莫若禅，第二无如醉。",
            "禅能泯人我，醉可忘荣悴。",
            "与君次第言，为我少留意。",
            "儒教重礼法，道家养神气。",
            "重礼足滋彰，养神多避忌。",
            "不如学禅定，中有甚深味。",
            "旷廓了如空，澄凝胜于睡。",
            "屏除默默念，销尽悠悠思。",
            "春无伤春心，秋无感秋泪。",
            "坐成真谛乐，如受空王赐。",
            "既得脱尘劳，兼应离惭媿。",
            "除禅其次醉，此说非无谓。",
            "一酌机即忘，三杯性咸遂。",
            "逐臣去室妇，降虏败军帅。",
            "思苦膏火煎，忧深扃鏁秘。",
            "须凭百杯沃，莫惜千金费。",
            "便似罩中鱼，脱飞生两翅。",
            "劝君虽老大，逢酒莫回避。",
            "不然即学禅，两途同一致。"
        ],
        "title": "和微之诗二十三首 和知非",
        "id": "8ae61364-f04d-49b7-84a8-3780c71767a4"
    },
    {
        "author": "白居易",
        "paragraphs": [
            "休吟稽山晓，听咏秦城旦。",
            "鸣鸡初有声，宿鸟犹未敢。",
            "丁丁漏向尽，冬冬鼓过半。",
            "南山青沈沈，东方白漫漫。",
            "街心若流水，城角如断岸。",
            "星河稍隅落，宫阙方轮焕。",
            "朝车雷四合，骑火星一贯。",
            "赫奕冠盖盛，荧煌朱紫烂。",
            "沙堤亘蟆池，市路遶龙断。",
            "白日忽照耀，红尘纷散乱。",
            "贵教过客避，荣任行人看。",
            "祥烟满虚空，春色无边畔。",
            "鹓行候晷刻，龙尾登霄汉。",
            "台殿暖宜攀，风光晴可翫。",
            "草铺地茵褥，云卷天帏幔。",
            "莺杂佩锵锵，花饶衣粲粲。",
            "何言终日乐，独起临风叹。",
            "叹我同心人，一别春七换。",
            "相望山隔碍，欲去官羇绊。",
            "何日到江东，超然似张翰。"
        ],
        "title": "和微之诗二十三首 和望晓",
        "id": "93b51226-9fc9-4701-9b47-91f36660f8d5"
    },
    {
        "author": "白居易",
        "paragraphs": [
            "减一分太短，增一分太长。",
            "不朱面若花，不粉肌如霜。",
            "色为天下艳，心乃女中郎。",
            "自言重不幸，家破身未亡。",
            "人各有一死，此死职所当。",
            "忍将先人体，与主为疣疮。",
            "妾死主意快，从此两无妨。",
            "愿信赤心语，速即白刃光。",
            "南郡忽感激，却立舍锋铓。",
            "抚背称阿姉，归我如归乡。",
            "竟以恩信待，岂止猜妬忘。",
            "由来几上肉，不足挥干将。",
            "南郡死已久，骨枯墓苍苍。",
            "愿于墓上头，立石镌此章。",
            "劝诫天下妇，不令阴胜阳。"
        ],
        "title": "和微之诗二十三首 和李势女",
        "id": "148444f1-0860-4e7f-81f9-580b5b13ff35"
    },
    {
        "author": "白居易",
        "paragraphs": [
            "君得嘉鱼置宾席，乐如南有嘉鱼时。",
            "劲气森爽竹竿竦，妍文焕烂芙蓉披。",
            "载笔在幕名已重，补衮于朝官尚卑。",
            "一缄疏入掩谷永，三都赋成排左思。",
            "自言拜辞主人後，离心荡扬风前旗。",
            "东南门馆别经岁，春眼怅望秋心悲。",
            "昨日嘉鱼来访我，方驾同出何所之。",
            "乐游原头春尚早，百舌新语声椑椑。",
            "日趂花忙向南拆，风催柳急从东吹。",
            "流年惝怳不饶我，美景鲜妍来为谁。",
            "红尘三条界阡陌，碧草千里铺郊畿。",
            "余霞断时绮幅裂，斜云展处罗文纰。",
            "暮钟远近声互动，暝鸟高下飞追随。",
            "酒酣将归未能去，怅然回望天四垂。",
            "生何足养嵇着论，途何足泣杨涟洏。",
            "胡不花下伴春醉，满酌绿酒听黄鹂。",
            "嘉鱼点头时一叹，听我此言不知疲。",
            "语终兴尽各分散，东西轩骑分逶迤。",
            "此诗勿遣闲人见，见恐与他为笑资。",
            "白首旧寮知我者，凭君一咏向周师。"
        ],
        "title": "和微之诗二十三首 和酬郑侍御东阳春闷放怀追越游见寄",
        "id": "2da6f57d-2c94-499b-84a9-06fe3b710b29"
    },
    {
        "author": "白居易",
        "paragraphs": [
            "稀稀疎疎遶篱竹，窄窄狭狭向阳屋。",
            "屋中有一曝背翁，委置形骸如土木。",
            "日暮半炉麸炭火，夜深一醆纱笼烛。",
            "不知有益及民无，二十年来食官禄。",
            "就暖移盘檐下食，防寒拥被帷中宿。",
            "秋官月俸八九万，岂徒遣尔身温足。",
            "勤操丹笔念黄沙，莫使饥寒囚滞狱。"
        ],
        "title": "和微之诗二十三首 和自劝二首 一",
        "id": "3e747be6-af37-404d-9769-10310ae6865a"
    },
    {
        "author": "白居易",
        "paragraphs": [
            "急景凋年急于水，念此揽衣中夜起。",
            "门无宿客共谁言，暖酒挑灯对妻子。",
            "身饮数杯妻一醆，余酌分张与儿女。",
            "微酣静坐未能眠，风霰萧萧打窗纸。",
            "自问有何才与术，入为丞郎出刺史。",
            "争知寿命短复长，岂得营营心不止。",
            "请看韦孔与钱崔，半月之间四人死。"
        ],
        "title": "和微之诗二十三首 和自劝二首 二",
        "id": "a90ea65f-d444-4114-8a45-8e388d8f316f"
    },
    {
        "author": "白居易",
        "paragraphs": [
            "真宰倒持生杀柄，闲物命长人短命。",
            "松枝上鹤蓍下龟，千年不死仍无病。",
            "人生不得似龟鹤，少去老来同旦暝。",
            "何异花开旦暝间，未落仍遭风雨横。",
            "草得经年菜连月，唯花不与多时节。",
            "一年三百六十日，花能几日供攀折。",
            "桃李无言难自诉，黄莺解语凭君说。",
            "莺虽为说不分明，叶底枝头谩饶舌。"
        ],
        "title": "和微之诗二十三首 和雨中花",
        "id": "0049ab5e-35b3-4b28-8ccb-d42953684733"
    },
    {
        "author": "白居易",
        "paragraphs": [
            "冬旦寒惨澹，云日无晶辉。",
            "当此岁暮感，见君晨兴诗。",
            "君诗亦多苦，苦在兄远离。",
            "我苦不在远，缠绵肝与脾。",
            "西院病孀妇，後床孤侄儿。",
            "黄昏一恸後，夜半十起时。",
            "病眼两行血，衰鬓万茎丝。",
            "咽绝五脏脉，瘦消百骸脂。",
            "双目失一目，四肢断两肢。",
            "不如溘然逝，安用半活为。",
            "谁谓荼蘗苦，荼蘗甘如饴。",
            "谁谓汤火热，汤火冷如澌。",
            "前时君寄诗，忧念问阿龟。",
            "喉燥声气窒，经年无报辞。",
            "及覩晨兴句，未吟先涕垂。",
            "因兹涟洳际，一吐心中悲。",
            "茫茫四海间，此苦唯君知。",
            "去我四千里，使我告诉谁。",
            "仰头向青天，但见雁南飞。",
            "凭雁寄一语，为我达微之。",
            "弦绝有续胶，树斩可接枝。",
            "唯我中肠断，应无连得期。"
        ],
        "title": "和微之诗二十三首 和晨兴因报问龟儿",
        "id": "8d6b4a4c-4f96-4dd9-b7f1-260c3938e6c5"
    },
    {
        "author": "白居易",
        "paragraphs": [
            "蔼蔼春景余，峨峨夏云初。",
            "躞蹀退朝骑，飘飖随风裾。",
            "晨从四丞相，入拜白玉除。",
            "暮与一道士，出寻青溪居。",
            "吏隐本齐致，朝野孰云殊。",
            "道在有中适，机忘无外虞。",
            "但媿烟霄上，鸾凤为吾徒。",
            "又惭云林间，鸥鹤不我疎。",
            "坐倾数杯酒，卧枕一卷书。",
            "兴酣头兀兀，睡觉心于于。",
            "以此送日月，问师为何如。"
        ],
        "title": "和微之诗二十三首 和朝回与王炼师游南山下",
        "id": "21877b55-99a7-4cea-924a-6874a2d6f208"
    },
    {
        "author": "白居易",
        "paragraphs": [
            "空腹尝新酒，偶成卯时醉。",
            "醉来拥褐裘，直至斋时睡。",
            "睡酣不语笑，真寝无梦寐。",
            "殆欲妄形骸，讵知属天地。",
            "醒余和未散，起坐澹无事。",
            "举臂一欠伸，引琴弹秋思。"
        ],
        "title": "和微之诗二十三首 和尝新酒",
        "id": "fe8abf15-d516-4526-b92b-4296e4a036b0"
    },
    {
        "author": "白居易",
        "paragraphs": [
            "阴阴花院月，耿耿兰房烛。",
            "中有弄琴人，声貌俱如玉。",
            "清泠石泉引，雅澹风松曲。",
            "遂使君子心，不爱凡丝竹。"
        ],
        "title": "和微之诗二十三首 和顺之琴者",
        "id": "95495c6c-5817-4f98-a14d-67f7fe8f757f"
    },
    {
        "author": "白居易",
        "paragraphs": [
            "李放写我真，写来二十载。",
            "莫问真何如，画亦销光彩。",
            "朱颜与玄鬓，日夜改复改。",
            "无嗟貌遽非，且喜身犹在。"
        ],
        "title": "感旧写真",
        "id": "e4357924-8175-4ffe-a067-84c3b8c2800e"
    },
    {
        "author": "白居易",
        "paragraphs": [
            "南省去拂衣，东都来掩扉。",
            "病将老齐至，心与身同归。",
            "白首外缘少，红尘前事非。",
            "怀哉紫芝叟，千载心相依。"
        ],
        "title": "授太子宾客归洛",
        "id": "23b552dd-7625-4f7d-8732-5e40089c8014"
    },
    {
        "author": "白居易",
        "paragraphs": [
            "身闲无所为，心闲无所思。",
            "况当故园夜，复此新秋池。",
            "岸闇鸟栖後，桥明月出时。",
            "菱风香散漫，桂露光参差。",
            "静境多独得，幽怀竟谁知。",
            "悠然心中语，自问来何迟。"
        ],
        "title": "秋池二首 一",
        "id": "286f5f2d-f4b4-41bf-917e-1e3b416dca7f"
    },
    {
        "author": "白居易",
        "paragraphs": [
            "朝衣薄且健，晚簟清仍滑。",
            "社近燕影稀，雨余蝉声歇。",
            "闲中得诗境，此境幽难说。",
            "露荷珠自倾，风竹玉相戛。",
            "谁能一同宿，共翫新秋月。",
            "暑退早凉归，池边好时节。"
        ],
        "title": "秋池二首 二",
        "id": "af61cc9f-2381-4655-819c-230c3365c515"
    },
    {
        "author": "白居易",
        "paragraphs": [
            "大隐住朝市，小隐入丘樊。",
            "丘樊太冷落，朝市太嚣諠。",
            "不如作中隐，隐在留司官。",
            "似出复似处，非忙亦非闲。",
            "不劳心与力，又免饥与寒。",
            "终岁无公事，随月有俸钱。",
            "君若好登临，城南有秋山。",
            "君若爱游荡，城东有春园。",
            "君若欲一醉，时出赴宾筵。",
            "洛中多君子，可以恣欢言。",
            "君若欲高卧，但自深掩关。",
            "亦无车马客，造次到门前。",
            "人生处一世，其道难两全。",
            "贱即苦冻馁，贵则多忧患。",
            "唯此中隐士，致身吉且安。",
            "穷通与丰约，正在四者间。"
        ],
        "title": "中隐",
        "id": "13a460c7-575a-41e9-a0ca-2b8dcfeda075"
    },
    {
        "author": "白居易",
        "paragraphs": [
            "殷卿领北镇，崔尹开南幕。",
            "外事信为荣，中怀未必乐。",
            "何如不才者，兀兀无所作。",
            "不引窗下琴，即举池上酌。",
            "淡交唯对水，老伴无如鹤。",
            "自适颇从容，旁观诚濩落。",
            "身心转恬泰，烟景弥淡泊。",
            "回首语秋光，东来应不错。"
        ],
        "title": "问秋光",
        "id": "3b19086c-7e7f-439a-8c37-e44593620e46"
    },
    {
        "author": "白居易",
        "paragraphs": [
            "一为止足限，二为衰疾牵。",
            "邴罢不因事，陶归非待年。",
            "归来嵩洛下，闭户何翛然。",
            "静扫林下地，闲疏池畔泉。",
            "伊流狭似带，洛石大如拳。",
            "谁教明月下，为我声溅溅。",
            "竟夕舟中坐，有时桥上眠。",
            "何用施屏障，水竹绕床前。"
        ],
        "title": "引泉",
        "id": "bf6984f5-c9e3-44b4-8f2a-b383d333e380"
    },
    {
        "author": "白居易",
        "paragraphs": [
            "不种一陇田，仓中有余粟。",
            "不采一株桑，箱中有余服。",
            "官闲离忧责，身泰无羁束。",
            "中人百户税，宾客一年禄。",
            "樽中不乏酒，篱下仍多菊。",
            "是物皆有余，非心无所欲。",
            "吟君未贫作，因歌知足曲。"
        ],
        "title": "知足吟",
        "id": "6c275866-8d4b-4d35-be47-b61e8b30ab21"
    },
    {
        "author": "白居易",
        "paragraphs": [
            "月在洛阳天，天高净如水。",
            "下有白头人，擥衣中夜起。",
            "思远镜亭上，光深书殿里。",
            "眇然三处心，相去各千里。"
        ],
        "title": "酬集贤刘郎中对月见寄兼怀元浙东",
        "id": "d27f11de-c34f-4536-851f-4435568918fc"
    },
    {
        "author": "白居易",
        "paragraphs": [
            "远望老嵯峨，近观怪嵚崟。",
            "纔高八九尺，势若千万寻。",
            "嵌空华阳洞，重叠匡山岑。",
            "邈矣仙掌迥，呀然剑门深。",
            "形质冠今古，气色通晴阴。",
            "未秋已瑟瑟，欲雨先沈沈。",
            "天姿信为异，时用非所任。",
            "磨刀不如砺，捣帛不如砧。",
            "何乃主人意，重之如万金。",
            "岂伊造物者，独能知我心。"
        ],
        "tags": [
            "庐山",
            "太湖"
        ],
        "title": "太湖石",
        "id": "d7c02f7d-fa4f-4cdf-96bb-8a3dbd367ff8"
    },
    {
        "author": "白居易",
        "paragraphs": [
            "扰扰贪生人，几何不夭阏。",
            "遑遑爱名人，几何能贵达。",
            "伊余信多幸，拖紫垂白发。",
            "身为三品官，年已五十八。",
            "筋骸虽早衰，尚未苦羸惙。",
            "资产虽不丰，亦不甚贫竭。",
            "登山力犹在，遇酒兴时发。",
            "无事日月长，不羁天地阔。",
            "安身有处所，适意无时节。",
            "解带松下风，抱琴池上月。",
            "人间所重者，相印将军钺。",
            "谋虑系安危，威权主生杀。",
            "焦心一身苦，炙手旁人热。",
            "未必方寸间，得如吾快活。"
        ],
        "title": "偶作二首 一",
        "id": "2764f524-86dd-401a-a2c9-1d0bd1f81599"
    },
    {
        "author": "白居易",
        "paragraphs": [
            "日出起盥栉，振衣入道场。",
            "寂然无他念，但对一炉香。",
            "日高始就食，食亦非膏粱。",
            "精麤随所有，亦足饱充肠。",
            "日午脱巾簪，燕息窗下床。",
            "清风飒然至，卧可致羲皇。",
            "日西引杖屦，散步游林塘。",
            "或饮茶一醆，或吟诗一章。",
            "日入多不食，有时唯命觞。",
            "何以送闲夜，一曲秋霓裳。",
            "一日分五时，作息率有常。",
            "自喜老後健，不嫌闲中忙。",
            "是非一以贯，身世交相忘。",
            "若问此何许，此是无何乡。"
        ],
        "title": "偶作二首 二",
        "id": "785590e7-17a4-4c7b-8033-42d16049d86e"
    },
    {
        "author": "白居易",
        "paragraphs": [
            "池月夜凄凉，池风晓萧飒。",
            "欲入池上冬，先葺池上合。",
            "向暖窗户开，迎寒帘幕合。",
            "苔封旧瓦木，水照新朱蜡。",
            "软火深土炉，香醪小瓷榼。",
            "中有独宿翁，一灯对一榻。"
        ],
        "title": "葺池上旧亭",
        "id": "98bf9c38-4377-4d83-8a33-44da839c074b"
    },
    {
        "author": "白居易",
        "paragraphs": [
            "爱君新小池，池色无人知。",
            "见底月明夜，无波风定时。",
            "忽看不似水，一泊稀琉璃。"
        ],
        "title": "崔十八新池",
        "id": "cc773646-1554-4f5e-85d4-c08bba91083a"
    },
    {
        "author": "白居易",
        "paragraphs": [
            "动者乐流水，静者乐止水。",
            "利物不如流，鉴形不如止。",
            "凄清早霜降，淅沥微风起。",
            "中面红叶开，四隅绿萍委。",
            "广狭八九丈，湾环有涯涘。",
            "浅深三四尺，洞彻无表里。",
            "净分鹤翘足，澄见鱼掉尾。",
            "迎眸洗眼尘，隔胷荡心滓。",
            "定将禅不别，明与诚相似。",
            "清能律贪夫，淡可交君子。",
            "岂唯空狎翫，亦取相伦拟。",
            "欲识静者心，心源只如此。"
        ],
        "title": "翫止水",
        "id": "eb69c926-d217-460d-8f8d-557bbf1e3d91"
    },
    {
        "author": "白居易",
        "paragraphs": [
            "陋巷掩弊庐，高居敞华屋。",
            "新昌七株松，依仁万茎竹。",
            "松前月台白，竹下风池绿。",
            "君向我斋眠，我在君亭宿。",
            "平生有微尚，彼此多幽独。",
            "何必本主人，两心聊自足。"
        ],
        "title": "闻崔十八宿予新昌弊宅时予亦宿崔家依仁新亭一宵偶同两兴暗合因而成咏聊以写怀",
        "id": "ce224708-590d-41e5-8846-d64855cc0b31"
    },
    {
        "author": "白居易",
        "paragraphs": [
            "日长昼加餐，夜短朝余睡。",
            "春来寝食间，虽老犹有味。",
            "林塘得芳景，园曲生幽致。",
            "爱水多棹舟，惜花不扫地。",
            "幸无眼下病，且向樽前醉。",
            "身外何足言，人间本无事。"
        ],
        "title": "日长",
        "id": "6deaf9da-b96e-448b-9801-60b08b08e3bb"
    },
    {
        "author": "白居易",
        "paragraphs": [
            "今朝三月尽，寂寞春事毕。",
            "黄鸟渐无声，朱樱新结实。",
            "临风独长叹，此叹意非一。",
            "半百过九年，艳阳残一日。",
            "随年减欢笑，逐日添衰疾。",
            "且遣花下歌，送此杯中物。"
        ],
        "title": "三月三十日作",
        "id": "3c13a024-9fe0-4da2-bc52-466c4b128d81"
    },
    {
        "author": "白居易",
        "paragraphs": [
            "架上非无书，眼慵不能看。",
            "匣中亦有琴，手慵不能弹。",
            "腰慵不能带，头慵不能冠。",
            "午後恣情寝，午时随事餐。",
            "一餐终日饱，一寝至夜安。",
            "饥寒亦闲事，况乃不饥寒。"
        ],
        "title": "慵不能",
        "id": "18b621f6-9582-4d29-989f-18342c58e2be"
    },
    {
        "author": "白居易",
        "paragraphs": [
            "宿鸟动前林，晨光上东屋。",
            "铜炉添早香，纱笼灭残烛。",
            "头醒风稍愈，眼饱睡初足。",
            "起坐兀无思，叩齿三十六。",
            "何以解宿斋，一杯云母粥。"
        ],
        "title": "晨兴",
        "id": "c9115aa6-6422-43a0-bc70-af9f68718582"
    },
    {
        "author": "白居易",
        "paragraphs": [
            "平甃白石渠，静扫青苔院。",
            "池上好风来，新荷大如扇。",
            "小亭中何有，素琴对黄卷。",
            "蘂珠讽数篇，秋思弹一徧。",
            "从容朝课毕，方与客相见。"
        ],
        "title": "朝课",
        "id": "e8ed8c78-b5e4-4fc7-ae0b-04d477d98e38"
    },
    {
        "author": "白居易",
        "paragraphs": [
            "郁郁复郁郁，伏热何时毕？行入七叶堂，烦暑随步失。",
            "檐雨稍霏微，窗风正萧瑟。",
            "清宵一觉睡，可以销百疾。"
        ],
        "title": "天竺寺七叶堂避暑",
        "id": "ea947281-09d2-4141-a645-d41ab8e32f8e"
    },
    {
        "author": "白居易",
        "paragraphs": [
            "炎光昼方炽，暑气宵弥毒。",
            "摇扇风甚微，褰裳汗霢霂。",
            "起向月下行，来就潭中浴。",
            "平石为浴床，洼石为浴斛。",
            "绡巾薄露顶，草屦轻乘足。",
            "清凉咏而归，归上石楼宿。"
        ],
        "title": "香山寺石楼潭夜浴",
        "id": "588afe78-35b7-4bb8-beb5-93c4682cf7a8"
    },
    {
        "author": "白居易",
        "paragraphs": [
            "朝亦嗟发落，暮亦嗟发落。",
            "落尽诚可嗟，尽来亦不恶。",
            "既不劳洗沐，又不烦梳掠。",
            "最宜湿暑天，头轻无髻缚。",
            "脱置垢巾帻，解去尘缨络。",
            "银瓶贮寒泉，当顶倾一勺。",
            "有如醍醐灌，坐受清凉乐。",
            "因悟自在僧，亦资于剃削。"
        ],
        "title": "嗟发落",
        "id": "47baa840-dc88-4eeb-be58-dff3923562dc"
    },
    {
        "author": "白居易",
        "paragraphs": [
            "家虽日渐贫，犹未苦饥冻。",
            "身虽日渐老，幸无急病痛。",
            "眼逢闹处合，心向闲时用。",
            "既得安稳眠，亦无颠倒梦。"
        ],
        "title": "安稳眠",
        "id": "a4390519-9bc0-4e53-8f6b-9a9bd05da14d"
    },
    {
        "author": "白居易",
        "paragraphs": [
            "晴空星月落池塘，澄鲜净绿表里光。",
            "露簟清莹迎夜滑，风襟潇洒先秋凉。",
            "无人惊处野禽下，新睡觉时幽草香。",
            "但问尘埃能去否，濯缨何必向沧浪。"
        ],
        "title": "池上夜境",
        "id": "4a81a664-d32f-4457-8437-33a956f0cab6"
    },
    {
        "author": "白居易",
        "paragraphs": [
            "仕有职役劳，农有畎畮勤。",
            "优哉分司叟，心力无苦辛。",
            "岁晚头又白，自问何欣欣。",
            "新酒始开瓮，旧谷犹满囷。",
            "吾尝静自思，往往夜达晨。",
            "何以送吾老，何以安吾贫。",
            "岁计莫如谷，饱则不干人。",
            "日计莫如醉，醉则兼忘身。",
            "诚知有道理，未敢劝交亲。",
            "恐为人所哂，聊自书诸绅。"
        ],
        "title": "书绅",
        "id": "c11b09fb-df90-4d1a-b649-ec2b58aae1a1"
    },
    {
        "author": "白居易",
        "paragraphs": [
            "秋景引闲步，山游不知疲。",
            "杖藜舍舆马，十里与僧期。",
            "昔尝忧六十，四体不支持。",
            "今来已及此，犹未苦衰羸。",
            "心兴遇境发，身力因行知。",
            "寻云到起处，爱泉听滴时。",
            "南村韦处士，西寺闲禅师。",
            "山头与涧底，闻健且相随。"
        ],
        "title": "秋游平泉赠韦处士闲禅师",
        "id": "11bb1d5d-bacd-473b-b40c-db87e238c2a3"
    },
    {
        "author": "白居易",
        "paragraphs": [
            "济源山水好，老尹知之久。",
            "常日听人言，今秋入吾手。",
            "孔山刀剑立，沁水龙蛇走。",
            "危磴上悬泉，澄湾转坊口。",
            "虚明见深底，净绿无纤垢。",
            "仙棹浪悠扬，尘缨风斗薮。",
            "岩寒松柏短，石古莓苔厚。",
            "锦坐缨高低，翠屏张左右。",
            "虽无安石妓，不乏文举酒。",
            "谈笑逐身来，管弦随事有。",
            "时逢杖锡客，或值垂纶叟。",
            "相与澹忘归，自辰将及酉。",
            "公门欲返驾，溪路犹回首。",
            "早晚重来游，心期罢官後。"
        ],
        "title": "游坊口悬泉偶题石上",
        "id": "da5adcc3-327e-4fc0-aa4c-5da11168391e"
    },
    {
        "author": "白居易",
        "paragraphs": [
            "平生所心爱，爱火兼怜雪。",
            "火是腊天春，雪为阴夜月。",
            "鹅毛纷正堕，兽炭敲初折。",
            "盈尺白盐寒，满炉红玉热。",
            "稍宜杯酌动，渐引笙歌发。",
            "但识欢来由，不知醉时节。",
            "银盘堆柳絮，罗袖抟琼屑。",
            "共愁明日销，便作经年别。"
        ],
        "title": "对火翫雪",
        "id": "a00a1c19-38e6-48d5-9ebc-ddffc9bb2fc4"
    },
    {
        "author": "白居易",
        "paragraphs": [
            "丰年寒食节，美景洛阳城。",
            "三尹皆强健，七日尽晴明。",
            "东郊蹋青草，南园攀紫荆。",
            "风拆海榴艳，露坠木兰英。",
            "假开春未老，宴合日屡倾。",
            "珠翠混花影，管弦藏水声。",
            "佳会不易得，良辰亦难幷。",
            "听吟歌暂辍，看舞杯徐行。",
            "米价贱如土，酒味浓于饧。",
            "此时不尽醉，但恐负平生。",
            "殷勤二曹长，各捧一银觥。"
        ],
        "title": "六年寒食洛下宴游赠冯李二少尹",
        "id": "8845e428-c238-4437-963f-5be4ac8c3653"
    },
    {
        "author": "白居易",
        "paragraphs": [
            "何堪日衰病，复此时炎燠。",
            "厌对俗杯盘，倦听凡丝竹。",
            "藤床铺晚雪，角枕截寒玉。",
            "安得清瘦人，新秋夜同宿。",
            "非君固不可，何夕枉高躅。"
        ],
        "title": "苦热中寄舒员外",
        "id": "8fcd22c4-5e50-4d5b-bead-c2d1ac8138fa"
    },
    {
        "author": "白居易",
        "paragraphs": [
            "一声早蝉发，数点新萤度。",
            "兰釭耿无烟，筠簟清有露。",
            "未归後房寝，且下前轩步。",
            "斜月入低廊，凉风满高树。",
            "放怀常自适，遇境多成趣。",
            "何法使之然，心中无细故。"
        ],
        "title": "闲夕",
        "id": "90c5447c-3e7e-405f-90d4-a846a5f2a6e4"
    },
    {
        "author": "白居易",
        "paragraphs": [
            "灼灼早春梅，东南枝最早。",
            "持来翫未足，花向手中老。",
            "芳香销掌握，怅望生怀抱。",
            "岂无後开花，念此先开好。"
        ],
        "title": "寄情",
        "id": "fd581e88-663e-43c2-9f46-3266c62f0b68"
    },
    {
        "author": "白居易",
        "paragraphs": [
            "香山石楼倚天开，翠屏壁立波环回。",
            "黄菊繁时好客到，碧云合处佳人来。",
            "酡颜一笑夭桃绽，清吟数声寒玉哀。",
            "轩骑逶迟棹容与，留连三日不能回。",
            "白头老尹府中坐，早衙纔退暮衙催。",
            "庭前阶上何所有，累囚成贯案成堆。",
            "岂无池塘长秋草，亦有丝竹生尘埃。",
            "今日清光昨夜月，竟无人来劝一杯。"
        ],
        "title": "舒员外游香山寺数日不归兼辱尺书大夸胜事时正值坐衙虑囚之际走笔题长句以赠之",
        "id": "0ed940e8-52a3-4e9b-92b3-4bcbd62f1ff7"
    },
    {
        "author": "白居易",
        "paragraphs": [
            "霜降山水清，王屋十月时。",
            "石泉碧漾漾，岩树红离离。",
            "朝为灵都游，暮有阳台期。",
            "飘然世尘外，鸾鹤如可追。",
            "忽念公程尽，复惭身力衰。",
            "天坛在天半，欲上心迟迟。",
            "尝闻此游者，隐客与损之。",
            "各抱贵仙骨，俱非泥垢姿。",
            "二人相顾言，彼此称男儿。",
            "若不为松乔，即须作皋夔。",
            "今果如其语，光彩双葳蕤。",
            "一人佩金印，一人翳玉芝。",
            "我来高其事，咏欢偶成诗。",
            "为君题石上，欲使故山知。"
        ],
        "title": "早冬游王屋自灵都抵阳台上方望天坛偶吟成章寄温谷周尊师中书李相公",
        "id": "f5fc3434-3031-4ce8-8010-c0dfa1c1d5ff"
    },
    {
        "author": "白居易",
        "paragraphs": [
            "淡红花帔浅檀蛾，睡脸初开似剪波。",
            "坐对珠笼闲理曲，琵琶鹦鹉语相和。"
        ],
        "title": "吴宫辞",
        "id": "fa40a920-372d-4ccf-8844-ffa38509fddd"
    },
    {
        "author": "白居易",
        "paragraphs": [
            "稽山镜水欢游地，犀带金章荣贵身。",
            "官职比君虽校小，封疆与我且为邻。",
            "郡楼对翫千峰月，江界平分两岸春。",
            "杭越风光诗酒主，相看更合与何人。"
        ],
        "title": "元微之除浙东观察使喜得杭越邻州先赠长句",
        "id": "ded78f78-5e74-4716-aaaa-4565c3e1fe20"
    },
    {
        "author": "白居易",
        "paragraphs": [
            "我住浙江西，君去浙江东。",
            "勿言一水隔，便与千里同。",
            "富贵无人劝君酒，今宵为我尽杯中。"
        ],
        "title": "席上荅微之",
        "id": "d6cdd0b5-02c7-450b-a984-6eb12ddf4f2c"
    },
    {
        "author": "白居易",
        "paragraphs": [
            "烛下尊前一分手，舟中岸上两回头。",
            "归来虚白堂中梦，合眼先应到越州。"
        ],
        "title": "荅微之上船後留别",
        "id": "c1608380-2072-4aaa-b9ba-6f190b410793"
    },
    {
        "author": "白居易",
        "paragraphs": [
            "烟波尽处一点白，应是西陵古驿台。",
            "知在台边望不见，暮潮空送渡船回。"
        ],
        "title": "荅微之泊西陵驿见寄",
        "id": "799957d2-965a-4a43-b092-7ecf796c3fa7"
    },
    {
        "author": "白居易",
        "paragraphs": [
            "贺上人回得报书，大夸州宅似仙居。",
            "厌看冯翊风沙久，喜见兰亭烟景初。",
            "日出旌旗生气色，月明楼阁在空虚。",
            "知君暗数江南郡，除却余杭尽不如。"
        ],
        "title": "荅微之夸越州州宅",
        "id": "481e43b9-8bd0-4efe-98d9-db37aa4cd316"
    },
    {
        "author": "白居易",
        "paragraphs": [
            "君问西州城下事，醉中叠纸为君书。",
            "嵌空石面标罗剎，压捺潮头敌子胥。",
            "神鬼曾鞭犹不动，波涛虽打欲何如。",
            "谁知太守心相似，抵滞坚顽两有余。"
        ],
        "title": "微之重夸州居其落句有西州罗剎之嚯因嘲兹石聊以寄怀",
        "id": "25ec803a-7907-4ee4-8662-6119c8ea07af"
    },
    {
        "author": "白居易",
        "paragraphs": [
            "秦城南省清秋夜，江郡东楼明月时。",
            "去我三千六百里，得君二十五篇诗。",
            "阳春曲调高难和，淡水交情老始知。",
            "坐到天明吟未足，重封转寄与微之。"
        ],
        "title": "张十八员外以新诗二十五首见寄郡楼月下吟翫通夕因题卷後封寄微之",
        "id": "16a4f4f3-da79-4613-9a35-65f699161663"
    },
    {
        "author": "白居易",
        "paragraphs": [
            "满袠填箱唱和诗，少年为戏老成悲。",
            "声声丽曲敲寒玉，句句妍辞缀色丝。",
            "吟翫独当明月夜，伤嗟同是白头时。",
            "由来才命相磨折，天遣无儿欲怨谁。"
        ],
        "title": "酬微之",
        "id": "e2275016-2b58-4e4a-ae21-63753a8c61d8"
    },
    {
        "author": "白居易",
        "paragraphs": [
            "海内声华并在身，箧中文字绝无伦。",
            "遥知独对封章草，忽忆同为献纳臣。",
            "走笔往来盈卷轴，除官递互掌丝纶。",
            "制从长庆辞高古，诗到元和体变新。",
            "各有文姬才稚齿，俱无通子继余尘。",
            "琴书何必求王粲，与女犹胜与外人。"
        ],
        "title": "余思未尽加为六韵重寄微之",
        "id": "e78a8c65-bd1e-4d45-a44a-4ef3ffe8ebab"
    },
    {
        "author": "白居易",
        "paragraphs": [
            "合中同直前春事，船里相逢昨日情。",
            "分袂二年劳梦寐，并床三宿话平生。",
            "紫微半畔辞宫阙，沧海西头对郡城。",
            "聚散穷通何足道，醉来一曲放歌行。"
        ],
        "title": "荅微之咏怀见寄",
        "id": "e4b8f852-ff22-42b6-98ac-0728a7be6674"
    },
    {
        "author": "白居易",
        "paragraphs": [
            "我嗟身老岁方徂，君更官高兴转孤。",
            "军门郡合曾闲否，禹穴耶溪得到无。",
            "酒盏省陪波卷白，骰盘思共彩呼卢。",
            "一泓镜水谁能羡，自有胷中万顷湖。"
        ],
        "title": "酬微之夸镜湖",
        "id": "96abc157-d0c7-4419-95c9-0545585971b1"
    },
    {
        "author": "白居易",
        "paragraphs": [
            "连夜江云黄惨澹，平明山雪白模糊。",
            "银河沙涨三千里，梅岭花排一万株。",
            "北市风生飘散面，东楼日出照凝酥。",
            "谁家高士关门户，何处行人失道途？舞鹤庭前毛稍定，捣衣碪上练新铺。",
            "戏团稚女呵红手，愁坐衰翁对白须。",
            "压瘴一州除疾苦，呈丰万井尽欢娱。",
            "润含玉德怀君子，寒助霜威忆大夫。",
            "莫道烟波一水隔，何妨气候两乡殊。",
            "越中地暖多成雨，还有瑶台琼树无。"
        ],
        "title": "雪中即事荅微之",
        "id": "f81f0b9c-c9ac-4348-8d47-c18f03cba683"
    },
    {
        "author": "白居易",
        "paragraphs": [
            "一生休戚与穷通，处处相随事事同。",
            "未死又怜沧海郡，无儿俱作白头翁。",
            "展眉只仰三桮後，代面唯凭五字中。",
            "为向两州邮吏道，莫辞来去递诗筒。"
        ],
        "title": "醉封诗筒寄微之",
        "id": "347129be-1103-4e6f-a12e-65f682c0f1f2"
    },
    {
        "author": "白居易",
        "paragraphs": [
            "鬓毛不觉白毵毵，一事无成百不堪。",
            "共惜盛时辞阙下，同嗟除夜在江南。",
            "家山泉石寻常忆，世路风波子细谙。",
            "老校于君合先退，明年半百又加三。"
        ],
        "title": "除夜寄微之",
        "id": "e6b50f46-c838-4a76-9bc4-6c6122122943"
    },
    {
        "author": "白居易",
        "paragraphs": [
            "白首余杭白太守，落魄抛名来已久。",
            "一辞渭北故园春，再把江南新岁酒。",
            "桮前笑歌徒勉强，镜里形容渐衰朽。",
            "领郡惭当潦倒年，邻州喜得平生友。",
            "长洲草接松江岸，曲水花连镜湖口。",
            "老去还能痛饮无，春来曾作闲游否。",
            "凭莺传语报李六，倩鴈将书与元九。",
            "莫嗟一日日催人，且贵一年年入手。"
        ],
        "title": "苏州李中丞以元日郡斋感怀诗寄微之及予輙依来篇七言八韵走笔奉荅兼呈微之",
        "id": "02569320-a9bd-4f0d-bc99-d4a457c8032f"
    },
    {
        "author": "白居易",
        "paragraphs": [
            "上马复呼宾，湖边景气新。",
            "管弦三数事，骑从十余人。",
            "立换登山屐，行携漉酒巾。",
            "逢花看当妓，遇草坐为茵。",
            "西日笼黄柳，东风荡白苹。",
            "小桥装鴈齿，轻浪甃鱼鳞。",
            "画舫牵徐转，银船酌慢巡。",
            "野情遗世累，醉态任天真。",
            "彼此年将老，平生分最亲。",
            "高天从所愿，远地得为邻。",
            "云树分三驿，烟波限一津。",
            "飜嗟寸步隔，却厌尺书频。",
            "浙右称雄镇，山阴委重臣。",
            "贵垂长紫绶，荣驾大朱轮。",
            "出动刀枪队，归生道路尘。",
            "鴈惊弓易散，鸥怕鼓难驯。",
            "百吏瞻相面，千夫捧拥身。",
            "自然闲兴少，应负镜湖春。"
        ],
        "tags": [
            "西湖"
        ],
        "title": "早春西湖闲游怅然兴怀忆与微之同赏因思在越官重事殷镜湖之游或恐未暇偶成十八韵寄微之",
        "id": "e9a7af99-eb7c-4977-bb08-833c8f32f7f9"
    },
    {
        "author": "白居易",
        "paragraphs": [
            "可怜风景浙东西，先数余杭次会稽。",
            "禹庙未胜天竺寺，钱湖不羡若耶溪。",
            "摆尘野鹤春毛暖，拍水沙鸥湿翅低。",
            "更对雪楼君爱否，红栏碧甃点银泥。"
        ],
        "title": "荅微之见寄",
        "id": "2e446233-0926-413f-a2b1-2d30d0ce9645"
    },
    {
        "author": "白居易",
        "paragraphs": [
            "城头传鼓角，灯下整衣冠。",
            "夜镜藏须白，秋泉漱齿寒。",
            "欲将闲送老，须着病辞官。",
            "更待年终後，支持归计看。"
        ],
        "title": "祭社宵兴灯前偶作",
        "id": "35927911-8c33-4e84-98eb-73578b5137ad"
    },
    {
        "author": "白居易",
        "paragraphs": [
            "尽日前轩卧，神闲境亦空。",
            "有山当枕上，无事到心中。",
            "帘卷侵床日，屏遮入座风。",
            "望春春未到，应在海门东。"
        ],
        "title": "闲卧",
        "id": "75f0515a-200c-4382-a74a-65c85710eafc"
    },
    {
        "author": "白居易",
        "paragraphs": [
            "浦干潮未应，堤湿冻初销。",
            "粉片妆梅朵，金丝刷柳条。",
            "鸭头新绿水，鴈齿小红桥。",
            "莫怪珂声碎，春来五马骄。"
        ],
        "title": "新春江次",
        "id": "8f82f7a5-4af7-440b-b6ed-bd4ee2cd067a"
    },
    {
        "author": "白居易",
        "paragraphs": [
            "湖上春来似画图，乱峰围绕水平铺。",
            "松排山面千重翠，月点波心一颗珠。",
            "碧毯线头抽早稻，青罗帬带展新蒲。",
            "未能抛得杭州去，一半句留是此湖。"
        ],
        "tags": [
            "西湖",
            "春天"
        ],
        "title": "春题湖上",
        "id": "e6da9136-2585-4a83-ba38-a520cedb9163"
    },
    {
        "author": "白居易",
        "paragraphs": [
            "昏昏老与病相和，感物思君叹复歌。",
            "声早鸡先知夜短，色浓柳最占春多。",
            "沙头雨染斑斑草，水面风驱瑟瑟波。",
            "可道眼前光景恶，其如难见故人何。"
        ],
        "title": "早春忆微之",
        "id": "be6fa73f-2e42-486d-9c4b-99c4812015e0"
    },
    {
        "author": "白居易",
        "paragraphs": [
            "失为庭前雪，飞因海上风。",
            "九霄应得侣，三夜不归笼。",
            "声断碧云外，影沈明月中。",
            "郡斋从此後，谁伴白头翁。"
        ],
        "title": "失鹤",
        "id": "bddede5b-9f1b-4a61-8de8-6a9d8ec373aa"
    },
    {
        "author": "白居易",
        "paragraphs": [
            "宴游寝食渐无味，桮酒管弦徒绕身。",
            "宾客欢娱僮仆饱，始知官职为它人。"
        ],
        "title": "自感",
        "id": "91e82c41-4fff-432b-b563-54322a7b27d9"
    },
    {
        "author": "白居易",
        "paragraphs": [
            "三郡何因此结缘，贞元科第忝同年。",
            "故情欢喜开书後，旧事思量在眼前。",
            "越国封疆吞碧海，杭城楼合入青烟。",
            "吴兴卑小君应屈，为是蓬莱最後仙。"
        ],
        "title": "得湖州崔十八使君书喜与杭越邻郡因成长句代贺兼寄微之",
        "id": "d243874e-e256-445c-8145-de2e5d2135b9"
    },
    {
        "author": "白居易",
        "paragraphs": [
            "晓报樱桃发，春携酒客过。",
            "绿饧黏盏杓，红雪压枝柯。",
            "天色晴明少，人生事故多。",
            "停桮替花语，不醉拟如何。"
        ],
        "title": "同诸客携酒早看樱桃花",
        "id": "4957410d-a439-4612-aed7-015a7affae65"
    },
    {
        "author": "白居易",
        "paragraphs": [
            "三月尽是头白日，与春老别更依依。",
            "凭莺为向杨花道，绊惹春风莫放归。"
        ],
        "title": "柳絮",
        "id": "1627ee8c-6b17-4576-ae73-d0d10770432c"
    },
    {
        "author": "白居易",
        "paragraphs": [
            "一榼扶头酒，泓澄泻玉壶。",
            "十分蘸甲酌，潋艳满银盂。",
            "捧出光华动，尝看气味殊。",
            "手中稀琥珀，舌上冷醍醐。",
            "瓶里有时尽，江边无处沽。",
            "不知崔太守，更有寄来无。"
        ],
        "title": "早饮湖州酒寄崔使君",
        "id": "5c10ee5f-3de1-42fe-a99e-95e27ce37aea"
    },
    {
        "author": "白居易",
        "paragraphs": [
            "三载卧山城，闲知节物情。",
            "莺多过春语，蝉不待秋鸣。",
            "气嗽因寒发，风痰欲雨生。",
            "病身无所用，唯解卜阴晴。"
        ],
        "title": "病中书事",
        "id": "a55f0a43-a183-4b57-801e-dc01e5c4f375"
    },
    {
        "author": "白居易",
        "paragraphs": [
            "拣得琅玕截作筒，缄题章句写心胷。",
            "随风每喜飞如鸟，渡水常忧化作龙。",
            "粉节坚如太守信，霜筠冷称大夫容。",
            "烦君赞咏心知愧，鱼目骊珠同一封。"
        ],
        "title": "与微之唱和来去常以竹筒贮诗陈协律美而成篇因以此荅",
        "id": "2465bac8-dd49-43c2-800b-a615582a604c"
    },
    {
        "author": "白居易",
        "paragraphs": [
            "席上争飞使君酒，歌中多唱舍人诗。",
            "不知明日休官後，逐我东山去是谁。"
        ],
        "title": "醉戏诸妓",
        "id": "ce3064d8-4f5f-46d7-a39f-c3343127b0cf"
    },
    {
        "author": "白居易",
        "paragraphs": [
            "北院人稀到，东窗事最偏。",
            "竹烟行灶上，石壁卧房前。",
            "性拙身多暇，心慵事少缘。",
            "还如病居士，唯置一床眠。"
        ],
        "title": "北院",
        "id": "a76f1331-0b77-499e-9997-0165a811e32d"
    },
    {
        "author": "白居易",
        "paragraphs": [
            "五十钱唐守，应为送老官。",
            "滥蒙辞客爱，犹作近臣看。",
            "凿落愁须饮，琵琶闷遣弹。",
            "白头虽强醉，不似少年欢。"
        ],
        "title": "酬周协律",
        "id": "74da0e59-ff0f-4419-b1cb-42279860642a"
    },
    {
        "author": "白居易",
        "paragraphs": [
            "腾腾兀兀在人间，贵贱贤愚尽往还。",
            "膻腻筵中唯饮酒，歌钟会处独思山。",
            "存神不许三尸住，混俗无妨两鬓斑。",
            "除却余杭白太守，何人更解爱君闲。"
        ],
        "title": "题石山人",
        "id": "c2fe1cc6-94eb-4db4-8826-11b2fea098e6"
    },
    {
        "author": "白居易",
        "paragraphs": [
            "新篇日日成，不是爱声名。",
            "旧句时时改，无妨悦性情。",
            "但令长守郡，不觉却归城。",
            "祗拟江湖上，吟哦过一生。"
        ],
        "title": "诗解",
        "id": "fb853f9a-92bd-42db-ba59-497e6a1a732e"
    },
    {
        "author": "白居易",
        "paragraphs": [
            "早潮纔落晚潮来，一月周流六十回。",
            "不独光阴朝复暮，杭州老去被潮催。"
        ],
        "title": "潮",
        "id": "3258fcfa-0850-446d-9d5d-a60c14e8b07c"
    },
    {
        "author": "白居易",
        "paragraphs": [
            "已留旧政布中和，又付新词与艳歌。",
            "但是人家有遗爱，就中苏小感恩多。"
        ],
        "title": "闻歌妓唱严郎中诗因以绝句寄之",
        "id": "a2aa3d4b-0bd6-40af-aece-c68cb66727dd"
    },
    {
        "author": "白居易",
        "paragraphs": [
            "平铺一合锦筵开，连击三声画鼓催。",
            "红蜡烛移桃叶起，紫罗衫动柘枝来。",
            "带垂钿胯花腰重，帽转金铃雪面回。",
            "看即曲终留不住，云飘雨送向阳台。"
        ],
        "title": "柘枝妓",
        "id": "621513da-b3f9-49a1-954b-355df194c264"
    },
    {
        "author": "白居易",
        "paragraphs": [
            "正抽碧线绣红罗，忽听黄莺敛翠蛾。",
            "秋思冬愁春怅望，大都不称意时多。"
        ],
        "title": "急乐世辞",
        "id": "4756ef8a-5043-49c2-a8b4-becca1a3e599"
    },
    {
        "author": "白居易",
        "paragraphs": [
            "锡杖登高寺，香炉忆旧峰。",
            "偶来舟不系，忽去鸟无踪。",
            "岂要留离偈，宁劳动别容。",
            "与师俱是梦，梦里暂相逢。"
        ],
        "tags": [
            "庐山"
        ],
        "title": "天竺寺送坚上人归庐山",
        "id": "6a265bec-fb27-4a46-9477-a71bbf45b86f"
    },
    {
        "author": "白居易",
        "paragraphs": [
            "去年十月半，君来过浙东。",
            "今年五月尽，我发向关中。",
            "两乡默默心相别，一水盈盈路不通。",
            "从此津人应省事，寂寥无复递诗筒。"
        ],
        "title": "除官赴阙留赠微之",
        "id": "0d84451b-011a-4985-ae1b-a133b973e046"
    },
    {
        "author": "白居易",
        "paragraphs": [
            "吟山歌水嘲风月，便是三年官满时。",
            "春为醉眠多闭合，秋因晴望暂褰帷。",
            "更无一事移风俗，唯化州民解咏诗。"
        ],
        "title": "留题郡斋",
        "id": "090480e5-8b30-407b-aa2f-706e1fafff3b"
    },
    {
        "author": "白居易",
        "paragraphs": [
            "耆老遮归路，壶浆满别筵。",
            "甘棠无一树，那得泪潸然。",
            "税重多贫户，农饥足旱田。",
            "唯留一湖水，与汝救凶年。"
        ],
        "tags": [
            "送别",
            "农民"
        ],
        "title": "别州民",
        "id": "cfe01469-19c6-4af0-a534-bbf4abda108c"
    },
    {
        "author": "白居易",
        "paragraphs": [
            "在郡六百日，入山十二回。",
            "宿因月桂落，醉为海榴开。",
            "黄纸除书到，青宫诏命催。",
            "僧徒多怅望，宾从亦裴回。",
            "寺闇烟埋竹，林香雨落梅。",
            "别桥怜白石，辞洞恋青苔。",
            "渐出松间路，犹飞马上桮。",
            "谁教冷泉水，送我下山来。"
        ],
        "title": "留题天竺灵隐两寺",
        "id": "205f6034-6c03-49c7-ac26-e58aec9dfd08"
    },
    {
        "author": "白居易",
        "paragraphs": [
            "征途行色惨风烟，祖帐离声咽管弦。",
            "翠黛不须留五马，皇恩只许住三年。",
            "绿藤阴下铺歌席，红藕花中泊妓船。",
            "处处回头尽堪恋，就中难别是湖边。"
        ],
        "tags": [
            "西湖"
        ],
        "title": "西湖留别",
        "id": "b2c9ad7d-19b9-4f75-8adf-ea9fcc4e1a84"
    },
    {
        "author": "白居易",
        "paragraphs": [
            "凭仗江波寄一辞，不须惆怅报微之。",
            "犹胜往岁峡中别，滟滪堆边招手时。"
        ],
        "title": "重寄别微之",
        "id": "dbb14279-9f5d-4557-8b43-357edb387344"
    },
    {
        "author": "白居易",
        "paragraphs": [
            "东楼胜事我偏知，气象多随昏旦移。",
            "湖卷衣裳白重叠，山张屏障绿参差。",
            "海仙楼塔晴方出，江女笙箫夜始吹。",
            "春雨星攒寻蟹火，秋风霞飐弄涛旗。",
            "宴宜云髻新梳後，曲爱霓裳未拍时。",
            "太守三年嘲不尽，郡斋空作百篇诗。"
        ],
        "title": "重题别东楼",
        "id": "995ccffe-1cc1-4102-9b0b-b5ea9ce70c1d"
    },
    {
        "author": "白居易",
        "paragraphs": [
            "主人头白官仍冷，去後怜君是底人。",
            "试谒会稽元相去，不妨相见却殷勤。"
        ],
        "title": "别周军事",
        "id": "0b33157e-8c3f-496e-a92c-3f8f6b036b6e"
    },
    {
        "author": "白居易",
        "paragraphs": [
            "莫惜新衣舞柘枝，也从尘污汗沾垂。",
            "料君即却归朝去，不见银泥衫故时。"
        ],
        "title": "看常州柘枝赠贾使君",
        "id": "c8e7dc05-7a7a-4ef3-863d-3eaad085e694"
    },
    {
        "author": "白居易",
        "paragraphs": [
            "三十年前路，孤舟重往还。",
            "绕身新眷属，举目旧乡关。",
            "事去唯留水，人非但见山。",
            "啼襟与愁鬓，此日两成斑。"
        ],
        "title": "汴河路有感",
        "id": "4643f300-a544-4e9b-9203-85b9c8879912"
    },
    {
        "author": "白居易",
        "paragraphs": [
            "别业埇城北，抛来二十春。",
            "改移新径路，变换旧村邻。",
            "有税田畴薄，无官弟侄贫。",
            "田园何用问，强半属他人。"
        ],
        "title": "埇桥旧业",
        "id": "7bd95389-eff5-4e95-acc2-9fee3541a4af"
    },
    {
        "author": "白居易",
        "paragraphs": [
            "汴河无景思，秋日又凄凄。",
            "地薄桑麻瘦，村贫屋舍低。",
            "早苗多间草，浊水半和泥。",
            "最是萧条处，茅城驿向西。"
        ],
        "title": "茅城驿",
        "id": "634aa53c-6b31-40ad-81f3-eff422706793"
    },
    {
        "author": "白居易",
        "paragraphs": [
            "忆君我正泊行舟，望我君应上郡楼。",
            "万里月明同此夜，黄河东面海西头。"
        ],
        "tags": [
            "黄河"
        ],
        "title": "河阴夜泊忆微之",
        "id": "7db9e6b9-a40a-40d0-a848-77aed248d8bd"
    },
    {
        "author": "白居易",
        "paragraphs": [
            "自别钱塘山水後，不多饮酒懒吟诗。",
            "欲将此意凭回棹，报与西湖风月知。"
        ],
        "tags": [
            "西湖"
        ],
        "title": "杭州回舫",
        "id": "f00ecdd7-7a93-4152-9947-90e068c37196"
    },
    {
        "author": "白居易",
        "paragraphs": [
            "决决涌岩穴，溅溅出洞门。",
            "向东应入海，从此不归源。",
            "似叶飘辞树，如云断别根。",
            "吾身亦如此，何日返乡园。"
        ],
        "title": "途中题山泉",
        "id": "b2953363-76ca-4760-b0e5-1ca0d11d400c"
    },
    {
        "author": "白居易",
        "paragraphs": [
            "向公心切向财疎，淮上休官洛下居。",
            "三郡政能从独步，十年生计复何如。",
            "使君滩上久分手，别驾渡头先得书。",
            "且喜平安又相见，其余外事尽空虚。"
        ],
        "title": "欲到东洛得杨使君书因以此报",
        "id": "7f6910e7-ae66-4cb9-90dc-3c895d3134b1"
    },
    {
        "author": "白居易",
        "paragraphs": [
            "秋馆清凉日，书因解闷看。",
            "夜窗幽独处，琴不为人弹。",
            "游宴慵多废，趋朝老渐难。",
            "禅僧教断酒，道士劝休官。",
            "渭曲庄犹在，钱唐俸尚残。",
            "如能便归去，亦不至饥寒。"
        ],
        "title": "洛下寓居",
        "id": "cfca731e-38b8-4b0f-bcef-63e52e0b2050"
    },
    {
        "author": "白居易",
        "paragraphs": [
            "叩齿晨兴秋院静，焚香冥坐晚窗深。",
            "七篇真诰论仙事，一卷檀经说佛心。",
            "此日尽知前境妄，多生曾被外尘侵。",
            "自嫌习性犹残处，爱咏闲诗好听琴。"
        ],
        "title": "味道",
        "id": "a2d24d41-5212-4383-b74d-bcf88c4c713a"
    },
    {
        "author": "白居易",
        "paragraphs": [
            "本性好丝桐，尘机闻即空。",
            "一声来耳里，万事离心中。",
            "清畅堪销疾，恬和好养蒙。",
            "尤宜听三乐，安慰白头翁。"
        ],
        "title": "好听琴",
        "id": "24624201-ea6d-4e7f-95c9-d6d4cc12371c"
    },
    {
        "author": "白居易",
        "paragraphs": [
            "辞章讽咏成千首，心行归依向一乘。",
            "坐倚绳床闲自念，前生应是一诗僧。"
        ],
        "title": "爱咏诗",
        "id": "73fafa61-fe56-4a8a-af06-c6b177b13d5e"
    },
    {
        "author": "白居易",
        "paragraphs": [
            "掌纶不称吾应笑，典郡无能我自知。",
            "别诏忽惊新命出，同寮偶与夙心期。",
            "春坊潇洒优闲地，秋鬓苍浪老大时。",
            "独占二疏应未可，龙楼见拟觅分司。"
        ],
        "title": "酬皇甫庶子见寄",
        "id": "6cc9cc6b-be21-4039-a780-1eb61b58c2f5"
    },
    {
        "author": "白居易",
        "paragraphs": [
            "闲官卧疾绝经过，居处萧条近洛河。",
            "水北水南秋月夜，管弦声少杵声多。"
        ],
        "title": "卧疾",
        "id": "9355295c-7e8e-4687-85a1-b5c79705795d"
    },
    {
        "author": "白居易",
        "paragraphs": [
            "东宫白庶子，南寺远禅师。",
            "何处遥相见，心无一事时。"
        ],
        "tags": [
            "抒情",
            "老师"
        ],
        "title": "远师",
        "id": "f1514e7b-5d80-45c6-9aff-1d75883a26cd"
    },
    {
        "author": "白居易",
        "paragraphs": [
            "荤膻停夜食，吟咏散秋怀。",
            "笑问东林老，诗应不破斋。"
        ],
        "title": "问远师",
        "id": "6c4e9f20-4fa4-4bce-83c0-ecd9633ee960"
    },
    {
        "author": "白居易",
        "paragraphs": [
            "酒醒闲独步，小院夜深凉。",
            "一领新秋簟，三间明月廊。",
            "未收残盏杓，初换热衣裳。",
            "好是幽眠处，松阴六尺床。"
        ],
        "title": "小院酒醒",
        "id": "98d668f1-fdc9-48e3-b99c-137ef8cc7ca8"
    },
    {
        "author": "白居易",
        "paragraphs": [
            "老爱东都好寄身，足泉多竹少埃尘。",
            "年丰最喜唯贫客，秋冷先知是瘦人。",
            "幸有琴书堪作伴，苦无田宅可为邻。",
            "洛中纵未长居得，且与苏田游过春。"
        ],
        "title": "赠侯三郎中",
        "id": "f9e92bc3-4612-43d9-9d2e-dacf56b53d70"
    },
    {
        "author": "白居易",
        "paragraphs": [
            "忽忽心如梦，星星鬓似丝。",
            "纵贫长有酒，虽老未抛诗。",
            "俭薄身都惯，疎顽性颇宜。",
            "饭麤飱亦饱，被暖起常迟。",
            "万里归何得，三年伴是谁。",
            "华亭鹤不去，天竺石相随。",
            "王尹贳将马，田家卖与池。",
            "开门闲坐日，遶水独行时。",
            "懒慢交游许，衰羸相府知。",
            "官寮幸无事，可惜不分司。"
        ],
        "title": "求分司东都寄牛相公十韵",
        "id": "8566041d-25f1-414a-a121-36780925d4f2"
    },
    {
        "author": "白居易",
        "paragraphs": [
            "君以旷怀宜静境，我因蹇步称闲官。",
            "闭门足病非高士，劳作云心鹤眼看。"
        ],
        "title": "酬杨八",
        "id": "9e976fb0-6ec8-409a-9587-f0258638d0b0"
    },
    {
        "author": "白居易",
        "paragraphs": [
            "履道坊西角，官河曲北头。",
            "林园四邻好，风景一家秋。",
            "门闭深沈树，池通浅沮沟。",
            "拔青松直上，铺碧水平流。",
            "篱菊黄金合，窗筠绿玉稠。",
            "疑连紫阳洞，似到白苹洲。",
            "僧至多同宿，宾来輙少留。",
            "岂无诗引兴，兼有酒销忧。",
            "移榻临平岸，携茶上小舟。",
            "果穿闻鸟啄，萍破见鱼游。",
            "地与尘相远，人将境共幽。",
            "泛潭菱点镜，沈浦月生钩。",
            "厨晓烟孤起，庭寒雨半收。",
            "老饥初爱粥，瘦冷早披裘。",
            "洛下招新隐，秦中忘旧游。",
            "辞章留凤合，班籍寄龙楼。",
            "病惬官曹静，闲惭俸禄忧。",
            "琴书中有得，衣食外何求。",
            "济世才无取，谋身智不周。",
            "应须共心语，万事一时休。"
        ],
        "title": "履道新居二十韵",
        "id": "b1233dea-586e-4945-9984-0a2f875aa64c"
    },
    {
        "author": "白居易",
        "paragraphs": [
            "忽忆郡南山顶上，昔时同醉是今辰。",
            "笙歌委曲声延耳，金翠动摇光照身。",
            "风景不随宫相去，欢娱应逐使君新。",
            "江山宾客皆如旧，唯是当筵换主人。"
        ],
        "title": "九日思杭州旧游寄周判官及诸客",
        "id": "3e47a09b-9b68-4f37-8002-0e853d7c6c67"
    },
    {
        "author": "白居易",
        "paragraphs": [
            "烟景澹蒙蒙，池边微有风。",
            "觉寒蛬近壁，知瞑鹤归笼。",
            "长貌随年改，衰情与物同。",
            "夜来霜厚薄，梨叶半低红。"
        ],
        "title": "秋晚",
        "id": "9e20ace5-f41d-4f2d-9591-85c504fb553f"
    },
    {
        "author": "白居易",
        "paragraphs": [
            "散秩留司殊有味，最宜病拙不才身。",
            "行香拜表为公事，碧洛青嵩当主人。",
            "已出闲游多到夜，却归慵卧又经旬。",
            "钱唐五马留三匹，还拟骑游搅扰春。"
        ],
        "title": "分司",
        "id": "d43748ea-2dd7-42ac-baa4-65546ef5a7ac"
    },
    {
        "author": "白居易",
        "paragraphs": [
            "别来王阁老，三岁似须臾。",
            "鬓上斑多少，桮前兴有无。",
            "官从分紧慢，情莫问荣枯。",
            "许入朱门否，篮舆一病夫。"
        ],
        "title": "河南王尹初到以诗代书先问之",
        "id": "016db7b6-f1f3-46c4-a60b-cc84b1ea8332"
    },
    {
        "author": "白居易",
        "paragraphs": [
            "朱栏映晚树，金魄落秋池。",
            "还似钱唐夜，西楼月出时。"
        ],
        "title": "池西亭",
        "id": "9176ba4e-b14b-44af-a878-38bfdda4aeab"
    },
    {
        "author": "白居易",
        "paragraphs": [
            "小竹围庭匝，平池与砌连。",
            "闲多临水坐，老爱向阳眠。",
            "营役抛身外，幽奇送枕前。",
            "谁家卧床脚，解系钓鱼船。"
        ],
        "title": "临池闲卧",
        "id": "578fbe5b-aef5-40b7-96c5-6681d1b639e5"
    },
    {
        "author": "白居易",
        "paragraphs": [
            "吾庐不独贮妻儿，自觉年侵身力衰。",
            "眼下营求容足地，心中准拟挂冠时。",
            "新昌小院松当户，履道幽居竹遶池。",
            "莫道两都空有宅，林泉风月是家资。"
        ],
        "title": "吾庐",
        "id": "38286129-e8db-4e54-a107-fdd78c1fbdbb"
    },
    {
        "author": "白居易",
        "paragraphs": [
            "门庭有水巷无尘，好称闲官作主人。",
            "冷似雀罗虽少客，宽于蜗舍足容身。",
            "疎通竹径将迎月，扫掠莎台欲待春。",
            "济世料君归未得，南园北曲谩为邻。"
        ],
        "title": "题新居寄宣州崔相公",
        "id": "e41161ca-0328-4cc3-b4a6-5861050bc736"
    },
    {
        "author": "白居易",
        "paragraphs": [
            "三年闲闷在余杭，曾为梅花醉几场。",
            "伍相庙边繁似雪，孤山园里丽如妆。",
            "蹋随游骑心长惜，折赠佳人手亦香。",
            "赏自初开直至落，欢因小饮便成狂。",
            "薛刘相次埋新垄，沈谢双飞出故乡。",
            "歌伴酒徒零散尽，唯残头白老萧郎。"
        ],
        "title": "忆杭州梅花因叙旧游寄萧协律",
        "id": "2247b3d2-8476-4f8a-be6e-d3f8276751d3"
    },
    {
        "author": "白居易",
        "paragraphs": [
            "天禄阁门开，甘泉侍从回。",
            "图书皆帝籍，寮友尽仙才。",
            "骑省通中掖，龙楼隔上台。",
            "犹怜病宫相，诗寄洛阳来。"
        ],
        "title": "病中辱张常侍题集贤院诗因以继和",
        "id": "0ebf1cb9-a364-4a45-9980-3c1a662158a3"
    },
    {
        "author": "白居易",
        "paragraphs": [
            "晚归骑马过天津，沙白桥红返照新。",
            "草色连延多隙地，鼓声闲缓少忙人。",
            "还如南国饶沟水，不似西京足路尘。",
            "金谷风光依旧在，无人管领石家春。"
        ],
        "title": "早春晚归",
        "id": "d73a384e-e07c-4d3b-ae1a-3a4b4b6343a9"
    },
    {
        "author": "白居易",
        "paragraphs": [
            "曾嗟放逐同巴峡，且喜归还会洛阳。",
            "时命到来须作用，功名未立莫思量。",
            "银衔叱拨欺风雪，金屑琵琶费酒浆。",
            "更待城东桃李发，共君沈醉两三场。"
        ],
        "title": "赠杨使君",
        "id": "92527d47-0f5d-456d-991a-363e9845dea0"
    },
    {
        "author": "白居易",
        "paragraphs": [
            "何因散地共徘徊，人道君才我不才。",
            "骑少马蹄生易蹶，用稀印鏁涩难开。",
            "妻知年老添衣絮，婢报天寒拨酒醅。",
            "更媿小胥咨拜表，单衫冲雪夜深来。"
        ],
        "title": "赠皇甫庶子",
        "id": "79d72d45-26fd-44f6-821c-7f5c73c4ca00"
    },
    {
        "author": "白居易",
        "paragraphs": [
            "穿篱遶舍碧逶迤，十畮闲居半是池。",
            "食饱窗间新睡後，脚轻林下独行时。",
            "水能性淡为吾友，竹解心虚即我师。",
            "何必悠悠人世上，劳心费目觅亲知。"
        ],
        "title": "池上竹下作",
        "id": "75a701ee-d905-4fea-be70-fa585a8ab428"
    },
    {
        "author": "白居易",
        "paragraphs": [
            "年来数出觅风光，亦不全闲亦不忙。",
            "放鞚体安骑稳马，隔袍身暖照晴阳。",
            "迎春日日添诗思，送老时时放酒狂。",
            "除却髭须白一色，其余未伏少年郎。"
        ],
        "title": "闲出觅春戏赠诸郎官",
        "id": "6d35f833-1d08-4276-8524-11ac4828f19d"
    },
    {
        "author": "白居易",
        "paragraphs": [
            "暖阁春初入，温炉兴稍阑。",
            "晚风犹冷在，夜火且留看。",
            "独宿相依久，多情欲别难。",
            "谁能共天语，长遣四时寒。"
        ],
        "title": "别春炉",
        "id": "01c67180-3672-49e4-b55d-f4ba7ef8e9c7"
    },
    {
        "author": "白居易",
        "paragraphs": [
            "水一塘，䑳一只。",
            "䑳头漾漾知风起，䑳背萧萧闻雨滴。",
            "醉卧船中欲醒时，忽疑身是江南客。"
        ],
        "title": "泛小䑳二首 一",
        "id": "5953a152-5427-4815-90ee-a218cb25f3e8"
    },
    {
        "author": "白居易",
        "paragraphs": [
            "船缓进，水平流。",
            "一茎竹篙剔船尾，两幅青幕覆船头。",
            "亚竹乱藤多照岸，如从凤口向湖州。"
        ],
        "title": "泛小䑳二首 二",
        "id": "9ee808e4-bc44-4fe1-950a-a37a3717743c"
    },
    {
        "author": "白居易",
        "paragraphs": [
            "天气妍和水色鲜，闲吟独步小桥边。",
            "池塘草绿无佳句，虚卧春窗梦阿怜。"
        ],
        "title": "梦行简",
        "id": "b9641f8f-5104-4c98-99b4-05ea5cedd5c3"
    },
    {
        "author": "白居易",
        "paragraphs": [
            "弊宅须重葺，贫家乏羡财。",
            "桥凭川守造，树倩府僚栽。",
            "朱板新犹湿，红英暖渐开。",
            "仍期更携酒，倚槛看花来。"
        ],
        "title": "题新居呈王尹兼简府中三掾",
        "id": "5e4c5f0e-591e-4f99-9bf4-957369f10590"
    },
    {
        "author": "白居易",
        "paragraphs": [
            "非琴非瑟亦非筝，拨柱推弦调未成。",
            "欲散白头千万恨，只消红袖两三声。"
        ],
        "title": "云和",
        "id": "00221140-783c-414f-bfa8-0fe25d7ea4d7"
    },
    {
        "author": "白居易",
        "paragraphs": [
            "欲随年少强游春，自觉风光不属身。",
            "歌舞屏风花障上，几时曾画白头人。"
        ],
        "title": "春老",
        "id": "d3a03b20-7cbc-4482-8acf-1d9c2e26fbdc"
    },
    {
        "author": "白居易",
        "paragraphs": [
            "晚来篮轝雪中回，喜遇君家门正开。",
            "唯要主人青眼待，琴诗谈笑自将来。"
        ],
        "title": "春雪过皇甫家",
        "id": "071751cb-48a7-4cd7-8442-34f361ce87ee"
    },
    {
        "author": "白居易",
        "paragraphs": [
            "洞房门上挂桑弧，香水盆中浴凤雏。",
            "还似初生三日魄，嫦娥满月即成珠。"
        ],
        "title": "崔侍御以孩子三日示其所生诗见示因以二绝句和之 一",
        "id": "1216ebcc-fff9-40b6-b320-d74b06566f03"
    },
    {
        "author": "白居易",
        "paragraphs": [
            "爱惜肯将同宝玉，喜欢应胜得王侯。",
            "弄璋诗句多才思，愁杀无儿老邓攸。"
        ],
        "title": "崔侍御以孩子三日示其所生诗见示因以二绝句和之 二",
        "id": "e3a88e5f-4bcb-4835-9258-a07e4c39aa99"
    },
    {
        "author": "白居易",
        "paragraphs": [
            "闲游何必多徒侣，相劝时时举一桮。",
            "博望苑中无职役，建春门外足池台。",
            "绿油剪叶蒲新长，红蜡黏枝杏欲开。",
            "白马朱衣两宫相，可怜天气出城来。"
        ],
        "title": "与皇甫庶子同游城东",
        "id": "f91af54b-0586-42a0-a276-12dbd3acb52c"
    },
    {
        "author": "白居易",
        "paragraphs": [
            "记得旧诗章，花多数洛阳及逢枝似雪，已是鬓成霜。",
            "向後光阴促，从前事意忙。",
            "无因重年少，何计驻时芳。",
            "欲送愁离面，须倾酒入肠。",
            "白头无藉在，醉倒亦何妨。"
        ],
        "title": "洛城东花下作",
        "id": "0151f171-df14-42d0-8ff5-25219c2adcd1"
    },
    {
        "author": "白居易",
        "paragraphs": [
            "洛阳陌上少交亲，履道城边欲暮春。",
            "崔在吴兴元在越，出门骑马觅何人。"
        ],
        "title": "晚春寄微之幷崔湖州",
        "id": "9195b7c8-9bb4-4325-aee1-c42ecfd1f4b3"
    },
    {
        "author": "白居易",
        "paragraphs": [
            "闲遶洛阳城，无人知姓名。",
            "病乘篮轝出，老着茜衫行。",
            "处处花相引，时时酒一倾。",
            "借君溪阁上，醉咏两三声。"
        ],
        "title": "城东闲行因题尉迟司业水阁",
        "id": "032c5192-8eae-48c1-bce6-b9537e183dd8"
    },
    {
        "author": "白居易",
        "paragraphs": [
            "孟夏爱吾庐，陶潜语不虚。",
            "花樽飘落酒，风案展开书。",
            "邻女偷新果，家僮漉小鱼。",
            "不知皇甫七，池上兴何如。"
        ],
        "title": "寄皇甫七",
        "id": "d22d297a-bf8f-4b9c-963e-4e08631ac4cb"
    },
    {
        "author": "白居易",
        "paragraphs": [
            "上马行数里，逢花倾一桮。",
            "更无停泊处，还是觅君来。"
        ],
        "title": "访皇甫七",
        "id": "43330188-a882-4514-a8f3-7bd9bf00d8af"
    },
    {
        "author": "白居易",
        "paragraphs": [
            "乱雪千花落，新丝两鬓生。",
            "老除吴郡守，春别洛阳城。",
            "江上今重去，城东更一行。",
            "别花何用伴，劝酒有残莺。"
        ],
        "title": "除苏州刺史别洛城东花",
        "id": "b5fc3052-99dd-403c-8be2-2fa025683f7b"
    },
    {
        "author": "白居易",
        "paragraphs": [
            "客有东征者，夷门一落帆。",
            "二年方得到，五日未为淹。",
            "在浚旌重葺，游梁馆更添。",
            "心因好善乐，貌为礼贤谦。",
            "俗阜知敦劝，民安见察廉。",
            "仁风扇道路，阴雨膏闾阎。",
            "文律操将柄，兵机钓得钤。",
            "碧幢油叶叶，红斾火襜襜。",
            "景象春加丽，威容晓助严。",
            "枪森赤豹尾，纛咤黑龙髯。",
            "门静尘初敛，城昏日半衔。",
            "选幽开後院，占胜坐前檐。",
            "平展丝头毯，高褰锦额帘。",
            "雷搥柘枝鼓，雪摆胡腾衫。",
            "发滑歌钗坠，妆光舞汗沾。",
            "回灯花簇簇，过酒玉纤纤。",
            "馔盛盘心殢，醅浓盏底黏。",
            "陆珍熊掌烂，海味蟹螯咸。",
            "福履千夫祝，形仪四座瞻。",
            "羊公长在岘，傅说莫归岩。",
            "眷爱人人遍，风情事事兼。",
            "犹嫌客不醉，同赋夜厌厌。"
        ],
        "title": "奉和汴州令狐令公二十二韵",
        "id": "5ffa5719-32e9-4966-bf36-3e369ddb7437"
    },
    {
        "author": "白居易",
        "paragraphs": [
            "鸟栖鱼不动，月照夜江深。",
            "身外都无事，舟中只有琴。",
            "七弦为益友，两耳是知音。",
            "心静即声淡，其间无古今。"
        ],
        "tags": [
            "抒情"
        ],
        "title": "船夜援琴",
        "id": "284d7cd6-4607-4b81-9dda-746f2cd13c90"
    },
    {
        "author": "白居易",
        "paragraphs": [
            "换印虽频命未通，历阳湖上又秋风。",
            "不教才展休明代，为罚诗争造化功。",
            "我亦思归田舍下，君应厌卧郡斋中。",
            "好相收拾为闲伴，年齿官班约略同。"
        ],
        "title": "荅刘和州禹锡",
        "id": "50646d2c-4782-421f-9a71-cd8d9c0e38b6"
    },
    {
        "author": "白居易",
        "paragraphs": [
            "淮水东南阔，无风渡亦难。",
            "孤烟生乍直，远树望多圆。",
            "春浪棹声急，夕阳帆影残。",
            "清流宜映月，今夜重吟看。"
        ],
        "title": "渡淮",
        "id": "d391dff9-a618-46b2-9e6c-84f942a87305"
    },
    {
        "author": "白居易",
        "paragraphs": [
            "杭城隔岁转苏台，还拥前时五马回。",
            "厌见簿书先眼合，喜逢桮酒暂眉开。",
            "未酬恩宠年空去，欲立功名命不来。",
            "一别承明三领郡，甘从人道是粗才。"
        ],
        "title": "赴苏州至常州荅贾舍人",
        "id": "729c0c57-ccff-4d7d-8a32-92188244f8de"
    },
    {
        "author": "白居易",
        "paragraphs": [
            "为问三丞相，如何秉国钧。",
            "那将最剧郡，付与苦慵人。",
            "岂有吟诗客，堪为持节臣。",
            "不才空饱暖，无惠及饥贫。",
            "昨卧南城月，今行北境春。",
            "铅刀磨欲尽，银印换何频。",
            "杭老遮车辙，吴童扫路尘。",
            "虚迎复虚送，惭见两州民。"
        ],
        "title": "去岁罢杭州今春领吴郡惭无善政聊写鄙怀兼寄三相公",
        "id": "95a119ed-dbc2-4fd8-8be8-344f7bfc99d9"
    },
    {
        "author": "白居易",
        "paragraphs": [
            "新诗传咏忽纷纷，楚老吴娃耳徧闻。",
            "尽解呼为好才子，不知官是上将军。",
            "辞人命薄多无位，战将功高少有文。",
            "谢朓篇章韩信钺，一生双得不如君。"
        ],
        "title": "宣武令狐相公以诗寄赠传播吴中聊奉短草用申酬谢",
        "id": "70802095-82bb-44d5-812d-04ce5a10458b"
    },
    {
        "author": "白居易",
        "paragraphs": [
            "形容瘦薄诗情苦，岂是人间有相人。",
            "只合一生眠白屋，何因三度拥朱轮。",
            "金章未佩虽非贵，银榼常携亦不贫。",
            "唯是无儿头早白，被天磨折恰平均。"
        ],
        "title": "自咏",
        "id": "74054002-6168-408d-a90d-5ab76cd5e7eb"
    },
    {
        "author": "白居易",
        "paragraphs": [
            "君颜贵茂不清羸，君句雄华不苦悲。",
            "何事遣君还似我，髭须早白亦无儿。"
        ],
        "title": "吟前篇因寄微之",
        "id": "d38579de-9748-4f5f-8459-9bc506ac35c1"
    },
    {
        "author": "白居易",
        "paragraphs": [
            "紫薇花对紫微翁，名目虽同貌不同。",
            "独占芳菲当夏景，不将颜色托春风。",
            "浔阳官舍双高树，兴善僧庭一大丛。",
            "何似苏州安置处，花堂栏下月明中。"
        ],
        "title": "紫薇花",
        "id": "52c81f8a-f36d-4d1d-bbf1-837cb43f8865"
    },
    {
        "author": "白居易",
        "paragraphs": [
            "渭北离乡客，江南守土臣。",
            "涉途初改月，入境已经旬。",
            "甲郡标天下，环封极海滨。",
            "版图十万户，兵籍五千人。",
            "自顾才能少，何堪宠命频。",
            "冒荣惭印绶，虚奖负丝纶。",
            "候病须通脉，防流要塞津。",
            "救烦无若静，补拙莫如勤。",
            "削使科条简，摊令赋役均。",
            "以兹为报効，安敢不躬亲。",
            "襦袴提于手，韦弦佩在绅。",
            "敢辞称俗吏，且愿活疲民。",
            "常未征黄霸，湖犹借寇恂。",
            "媿无铛脚政，徒忝犬牙邻。",
            "制诰夸黄绢，诗篇占白苹。",
            "铜符抛不得，琼树见无因。",
            "警寐钟传夜，催衙鼓报晨。",
            "唯知对胥吏，未暇接亲宾。",
            "色变云迎夏，声残鸟过春。",
            "麦风非逐扇，梅[雨]异随轮。",
            "武寺山如故，王楼月自新。",
            "池塘闲长草，丝竹废生尘。",
            "暑遣烧神酎，晴教晒舞茵。",
            "待还公事了，亦拟乐吾身。"
        ],
        "title": "自到郡斋仅经旬日方专公务未及宴游偷闲走笔题二十四韵兼寄常州贾舍人湖州崔郎中仍呈吴中诸客",
        "id": "4d3e2fbc-94aa-44b7-9d01-84506da845ce"
    },
    {
        "author": "白居易",
        "paragraphs": [
            "经旬不饮酒，踰月未闻歌。",
            "岂是风情少，其如尘事多。",
            "虎丘惭客问，娃馆妬人过。",
            "莫笑笼中鹤，相看去几何。"
        ],
        "title": "题笼鹤",
        "id": "ffdf7da6-4507-4659-a2ed-8a00917b4bd3"
    },
    {
        "author": "白居易",
        "paragraphs": [
            "为我踟蹰停酒盏，与君约略说杭州。",
            "山名天竺堆青黛，湖号钱唐泻绿油。",
            "大屋檐多装鴈齿，小航船亦画龙头。",
            "所嗟水路无三百，官系何因得再游。"
        ],
        "title": "荅客问杭州",
        "id": "b27958b7-f862-4304-ac02-3b5eaabe6833"
    },
    {
        "author": "白居易",
        "paragraphs": [
            "阊门四望郁苍苍，始觉州雄土俗强。",
            "十万夫家供课税，五千子弟守封疆。",
            "阖闾城碧铺秋草，乌鹊桥红带夕阳。",
            "处处楼前飘管吹，家家门外泊舟航。",
            "云埋虎寺山藏色，月耀娃宫水放光。",
            "曾赏钱唐嫌茂苑，今来未敢苦夸张。"
        ],
        "title": "登阊门闲望",
        "id": "11775c2d-6759-4bc4-bb18-2aafe019206a"
    },
    {
        "author": "白居易",
        "paragraphs": [
            "妓筵今夜别姑苏，客棹明朝向镜湖。",
            "莫泛扁舟寻范蠡，且随五马觅罗敷。",
            "兰亭月破能回否，娃馆秋凉却到无。",
            "好与使君为老伴，归来休染白髭须。"
        ],
        "title": "代诸妓赠送周判官",
        "id": "10a311dc-e167-4017-b8bb-0b3599f60a59"
    },
    {
        "author": "白居易",
        "paragraphs": [
            "娃馆松江北，稽城浙水东。",
            "屈君为长吏，伴我作衰翁。",
            "旌斾知非远，烟云望不通。",
            "忙多对酒榼，兴少阅诗筒。",
            "淡白秋来日，疎凉雨後风。",
            "余霞数片绮，新月一张弓。",
            "影满衰桐树，香凋晚蕙丛。",
            "饥啼春谷鸟，寒怨络丝虫。",
            "览镜头虽白，听歌耳未聋。",
            "老愁从此遣，醉笑与谁同。",
            "清旦方堆案，黄昏始退公。",
            "可怜朝暮景，销在两衙中。"
        ],
        "title": "秋寄微之十二韵",
        "id": "e1d02b56-b877-4295-a10c-6fc0cb49e2f1"
    },
    {
        "author": "白居易",
        "paragraphs": [
            "荷芰绿参差，新秋水满池。",
            "早凉生北槛，残照下东篱。",
            "露饱蝉声懒，风干柳意衰。",
            "过潘二十岁，何必更愁悲。"
        ],
        "title": "池上早秋",
        "id": "67f9c69a-6585-4948-b9a9-310503ce835e"
    },
    {
        "author": "白居易",
        "paragraphs": [
            "常爱西亭面北林，公私尘事不能侵。",
            "共闲作伴无如鹤，与老相宜只有琴。",
            "莫遣是非分作界，须教吏隐合为心。",
            "可怜此道人皆见，但要修行功用深。"
        ],
        "title": "郡西亭偶咏",
        "id": "8c00ab70-1d79-4249-a760-15a7c97e7485"
    },
    {
        "author": "白居易",
        "paragraphs": [
            "闇淡绯衫称老身，半披半曳出朱门。",
            "袖中吴郡新诗本，襟上杭州旧酒痕。",
            "残色过梅看向尽，故香因洗嗅犹存。",
            "曾经烂熳三年着，欲弃空箱似少恩。"
        ],
        "title": "故衫",
        "id": "3248d69e-f5d2-4caf-ab2b-ee353ce68191"
    },
    {
        "author": "白居易",
        "paragraphs": [
            "风琴秋拂匣，月户夜开关。",
            "荣启先生乐，姑苏太守闲。",
            "传声千古後，得意一时间。",
            "却怪钟期耳，唯听水与山。"
        ],
        "title": "郡中夜听李山人弹三乐",
        "id": "aed06eda-8098-4e73-9a80-0e6efd931429"
    },
    {
        "author": "白居易",
        "paragraphs": [
            "子堕本从天竺寺，根盘今在阖闾城。",
            "当时应逐南风落，落向人间取次生。"
        ],
        "title": "东城桂三首 一",
        "id": "090fe452-57a4-42dc-beb0-81174c375d84"
    },
    {
        "author": "白居易",
        "paragraphs": [
            "霜雪压多虽不死，荆榛长疾欲相埋。",
            "长忧落在樵人手，卖作苏州一束柴。"
        ],
        "title": "东城桂三首 二",
        "id": "5cc52761-d00f-4944-b66b-c3c8cee78d43"
    },
    {
        "author": "白居易",
        "paragraphs": [
            "遥知天上桂花孤，试问嫦娥更要无。"
        ],
        "title": "东城桂三首 三",
        "id": "df1a7e39-a2a2-4990-9945-03e188054f51"
    },
    {
        "author": "白居易",
        "paragraphs": [
            "吾年五十加朝散，尔亦今年赐服章。",
            "齿发恰同知命岁，官衔俱是客曹郎。",
            "荣传锦帐花联萼，彩动绫袍鴈趂行。",
            "大抵着绯宜老大，莫嫌秋鬓数茎霜。"
        ],
        "title": "闻行简恩赐章服喜成长句寄之",
        "id": "7cea7180-20db-4b66-a509-95e6b77c01ac"
    },
    {
        "author": "白居易",
        "paragraphs": [
            "露坠萎花槿，风吹败叶荷。",
            "老心欢乐少，秋眼感伤多。",
            "芳岁今如此，衰翁可奈何。",
            "犹应不如醉，试遣唤笙歌。"
        ],
        "title": "唤笙歌",
        "id": "8952d8d5-41ea-4907-9c7e-7d52a1df2fc4"
    },
    {
        "author": "白居易",
        "paragraphs": [
            "一抛学士笔，三佩使君符。",
            "未换银青绶，唯添雪白须。",
            "公门衙退掩，妓席客来铺。",
            "履舃从相近，讴吟任所须。",
            "金衔嘶五马，钿带舞双姝。",
            "不得当年有，犹胜到老无。",
            "合声歌汉月，齐手拍吴歈。",
            "今夜还先醉，应烦红袖扶。"
        ],
        "title": "对酒吟",
        "id": "20c1c027-c94e-4373-a9f5-29c19eaae096"
    },
    {
        "author": "白居易",
        "paragraphs": [
            "三盏醺醺四体融，妓亭檐下夕阳中。",
            "千声方响敲相续，一曲[云]和戛未终。",
            "今日心情如往日，秋风气味似春风。",
            "唯憎小吏樽前报，道去衙时水五筒。"
        ],
        "title": "偶饮",
        "id": "a919f43f-d7b1-40b9-8c7d-603c8d7a1abc"
    },
    {
        "author": "白居易",
        "paragraphs": [
            "阊门曙色欲苍苍，星月高低宿水光。",
            "棹举影摇灯烛动，舟移声拽管弦长。",
            "渐看海树红生日，遥见包山白带霜。",
            "出郭已行十五里，唯消一曲慢霓裳。"
        ],
        "tags": [
            "洞庭湖"
        ],
        "title": "早发赴洞庭舟中作",
        "id": "0d4987f0-f02c-47aa-a37f-2ffb738367bf"
    },
    {
        "author": "白居易",
        "paragraphs": [
            "水天向晚碧沉沉，树影霞光重叠深。",
            "浸月冷波千顷练，苞霜新橘万株金。",
            "幸无案牍何妨醉，纵有笙歌不废吟。",
            "十只画船何处宿，洞庭山脚太湖心。"
        ],
        "tags": [
            "太湖",
            "洞庭湖"
        ],
        "title": "宿湖中",
        "id": "07ac80e7-24c3-490c-9321-f8957d2d62ff"
    },
    {
        "author": "白居易",
        "paragraphs": [
            "洞庭贡橘拣宜精，太守勤王请自行。",
            "珠颗形容随日长，琼浆气味得霜成。",
            "登山敢惜驽骀力，望阙难伸蝼蚁情。",
            "疎贱无由亲跪献，愿凭朱实表丹诚。"
        ],
        "tags": [
            "洞庭湖"
        ],
        "title": "拣贡橘书情",
        "id": "b0a52e1c-6a5b-4386-ace5-6bab56e0974f"
    },
    {
        "author": "白居易",
        "paragraphs": [
            "湖山处处好淹留，最爱东湾北坞头。",
            "掩映橘林千点火，泓澄潭水一盆油。",
            "龙头画舸衔明月，鹊脚红旗蘸碧流。",
            "为报茶山崔太守，与君各是一家游。"
        ],
        "title": "夜泛阳坞入明月湾即事寄崔湖州",
        "id": "42bdfb3b-d1cf-477e-b3fe-24b4dbc4bb00"
    },
    {
        "author": "白居易",
        "paragraphs": [
            "烟渚云帆处处通，飘然舟似入虚空。",
            "玉桮浅酌巡初匝，金管徐吹曲未终。",
            "黄夹缬林寒有叶，碧琉璃水净无风。",
            "避旗飞鹭翩翻白，惊鼓跳鱼拨剌红。",
            "涧雪压多松偃蹇，岩泉滴久石玲珑。",
            "书为故事留湖上，吟作新诗寄浙东。",
            "军府威容从道盛，江山气色定知同。",
            "报君一事君应羡，五宿澄波皓月中。"
        ],
        "tags": [
            "太湖"
        ],
        "title": "泛太湖书事寄微之",
        "id": "bcda8158-e93f-4818-8bb9-decef0430517"
    },
    {
        "author": "白居易",
        "paragraphs": [
            "曾为白社羁游子，今作朱门醉饱身。",
            "十万户州尤觉贵，二千石禄敢言贫。",
            "重裘每念单衣士，兼味尝思旅食人。",
            "新馆寒来多少客，欲回歌酒暖风尘。"
        ],
        "title": "题新馆",
        "id": "88d06421-854b-4335-a708-249bc7795b29"
    },
    {
        "author": "白居易",
        "paragraphs": [
            "宿云黄惨澹，晓雪白飘飖。",
            "散面遮槐市，堆花压柳桥。",
            "四郊铺缟素，万室甃琼瑶。",
            "银榼携桑落，金炉上丽谯。",
            "光迎舞妓动，寒近醉人销。",
            "歌乐虽盈耳，惭无五袴谣。"
        ],
        "title": "西楼喜雪命宴",
        "id": "a9270b2e-c8cf-4ae9-8b79-58bf7fac4fbb"
    },
    {
        "author": "白居易",
        "paragraphs": [
            "池边新种七株梅，欲到花时点检来。",
            "莫怕长洲桃李妬，今年好为使君开。"
        ],
        "title": "新栽梅",
        "id": "48f5b2c1-37be-4114-9f50-6001f4abd841"
    },
    {
        "author": "白居易",
        "paragraphs": [
            "钱唐山水接苏台，两地褰帷媿不才。",
            "政事素无争学得，风情旧有且将来。",
            "双蛾解佩啼相送，五马鸣珂笑却回。",
            "不似刘郎无景行，长抛春恨在天台。"
        ],
        "title": "酬刘和州戏赠",
        "id": "ad771777-63dd-41fc-b1c2-da11e8cf64cf"
    },
    {
        "author": "白居易",
        "paragraphs": [
            "闻道毗陵诗酒兴，近来积渐学姑苏。",
            "罨头新令从偷去，刮骨清吟得似无。"
        ],
        "title": "戏和贾常州醉中二绝句 一",
        "id": "d627be42-d1d7-4c7e-b46b-dbf5fccd8cb2"
    },
    {
        "author": "白居易",
        "paragraphs": [
            "越调管吹留客曲，吴吟诗送暖寒杯。",
            "娃宫无限风流事，好遣孙心暂学来。"
        ],
        "title": "戏和贾常州醉中二绝句 二",
        "id": "5d43b327-3341-43ac-808b-bd45596562c6"
    },
    {
        "author": "白居易",
        "paragraphs": [
            "微之别久能无叹，知退书稀岂免愁。",
            "甲子百年过半後，光阴一岁欲终头。",
            "池水晓合胶船底，楼雪晴销露瓦沟。",
            "自觉欢情随日减，苏州心不及杭州。"
        ],
        "title": "岁暮寄微之三首 一",
        "id": "4a6cfb43-177f-41eb-bd43-555f89544243"
    },
    {
        "author": "白居易",
        "paragraphs": [
            "荣进虽频退亦频，与君才命不调匀。",
            "若不九重中掌事，即须千里外抛身。",
            "紫垣南北厅曾对，沧海东西郡又邻。",
            "唯欠结庐嵩洛下，一时归去作闲人。"
        ],
        "title": "岁暮寄微之三首 二",
        "id": "64ac8751-6649-472d-ae40-374d236ed20a"
    },
    {
        "author": "白居易",
        "paragraphs": [
            "白头岁暮苦相思，除却悲吟无可为。",
            "枕上从妨一夜睡，灯前读尽十年诗。",
            "龙钟校正骑驴日，顦顇通江司马时。",
            "若并如今是全活，纡朱拖紫且开眉。"
        ],
        "title": "岁暮寄微之三首 三",
        "id": "220fa681-7e0f-44ed-a333-246ba98d1e48"
    },
    {
        "author": "白居易",
        "paragraphs": [
            "弟妹妻孥小侄甥，娇痴弄我助欢情。",
            "岁盏後推蓝尾酒，春盘先劝胶牙饧。",
            "形骸潦到虽堪叹，骨肉团圆亦可荣。",
            "犹有夸张少年处，笑呼张丈唤殷兄。"
        ],
        "title": "岁日家宴戏示弟侄等兼呈张侍御二十八丈殷判官二十三兄",
        "id": "9bcf668e-711b-4008-b658-bae89c1920db"
    },
    {
        "author": "白居易",
        "paragraphs": [
            "黄鹂巷口莺欲语，乌鹊河头冰欲销。",
            "绿浪东西南北水，红栏三百九十桥。",
            "鸳鸯荡漾双双翅，杨柳交加万万条。",
            "借问春风来早晚，只从前日到今朝。"
        ],
        "title": "正月三日闲行",
        "id": "3705c324-e7be-4cb2-83e0-142d2cb0f321"
    },
    {
        "author": "白居易",
        "paragraphs": [
            "逐胜移朝宴，留欢放晚衙。",
            "宾寮多谢客，骑从半吴娃。",
            "到处销春景，归时及月华。",
            "城阴一道直，烛焰两行斜。",
            "东吹先催柳，南霜不杀花。",
            "皋桥夜沽酒，灯火是谁家。"
        ],
        "title": "夜归",
        "id": "a6a56c52-ba9c-4b24-a351-2cf288e865fb"
    },
    {
        "author": "白居易",
        "paragraphs": [
            "岂独年相迫，兼为病所侵。",
            "春来痰气动，老去嗽声深。",
            "眼暗犹操笔，头斑未挂簪。",
            "因循过日月，真是俗人心。"
        ],
        "title": "自叹",
        "id": "f9b848c2-09cd-47dd-87b1-1514dde93ce7"
    },
    {
        "author": "白居易",
        "paragraphs": [
            "少年宾旅非吾辈，晚岁簪缨束我身。",
            "酒散更无同宿客，诗成长作独吟人。",
            "苹洲会面知何日，镜水离心又一春。",
            "两处也应相忆在，官高年长少情亲。"
        ],
        "title": "郡中闲独寄微之及崔湖州",
        "id": "72ee1249-ecce-4760-8ac9-d803c9838535"
    },
    {
        "author": "白居易",
        "paragraphs": [
            "小舫一艘新造了，轻装梁柱庳安篷。",
            "深坊静岸游应徧，浅水低桥去尽通。",
            "黄柳影笼随棹月，白苹香起打头风。",
            "慢牵欲傍樱桃泊，借问谁家花最红。"
        ],
        "title": "小舫",
        "id": "1de53824-9293-43d0-b5d1-95fdf5d0428d"
    },
    {
        "author": "白居易",
        "paragraphs": [
            "足伤遭马坠，腰重倩人抬。",
            "秪合窗间卧，何由花下来。",
            "坐依桃叶枝，行呷地黄桮。",
            "强出非他意，东风落尽梅。"
        ],
        "title": "马坠强出赠同座",
        "id": "70a3a211-7842-404c-82d8-3f9a8d395a3c"
    },
    {
        "author": "白居易",
        "paragraphs": [
            "遥闻境会茶山夜，珠翠歌钟俱遶身。",
            "盘下中分两州界，灯前合作一家春。",
            "青娥遰舞应争妙，紫笋齐尝各鬬新。",
            "自叹花时北窗下，蒲黄酒对病眠人。"
        ],
        "tags": [
            "咏物诗",
            "咏物",
            "闲适",
            "写茶"
        ],
        "title": "夜闻贾常州崔湖州茶山境会想羡欢宴因寄此诗",
        "id": "cb67b893-284e-4db0-9179-d1b930a1e316"
    },
    {
        "author": "白居易",
        "paragraphs": [
            "海山郁郁石棱棱，新豁高居正好登。",
            "南临赡部三千界，东对蓬宫十二层。",
            "报我楼成秋望月，把君诗读夜回灯。",
            "无妨却有他心眼，妆点亭台即不能。"
        ],
        "title": "酬微之开拆新楼初毕相报末联见戏之作",
        "id": "0730fb32-2440-4438-9fc5-95fa7c02059b"
    },
    {
        "author": "白居易",
        "paragraphs": [
            "水国多阴常懒出，老夫饶病爱闲眠。",
            "三旬卧度莺花月，一半春销风雨天。",
            "薄暮何人吹觱篥，新晴几处缚秋千。",
            "彩绳芳树长如旧，唯是年年换少年。"
        ],
        "title": "病中多雨逢寒食",
        "id": "da4834a4-014e-4281-b6d2-d626d4cae4ea"
    },
    {
        "author": "白居易",
        "paragraphs": [
            "好风胧月清明夜，碧砌红轩刺史家。",
            "独绕回廊行复歇，遥听弦管暗看花。"
        ],
        "tags": [
            "清明节",
            "清明",
            "踏青"
        ],
        "title": "清明夜",
        "id": "b4962e15-55b5-4797-8972-2d7aecca7f10"
    },
    {
        "author": "白居易",
        "paragraphs": [
            "金谷园中黄袅娜，曲江亭畔碧婆娑。",
            "老来处处游行徧，不似苏州柳最多。",
            "絮扑白头条拂面，使君无计奈春何。"
        ],
        "title": "苏州柳",
        "id": "69a2e7f7-84d5-4cbe-9161-888e1fc0fe69"
    },
    {
        "author": "白居易",
        "paragraphs": [
            "一春惆怅残三日，醉问周郎忆得无。",
            "柳絮送人莺劝酒，去年今日别东都。"
        ],
        "title": "三月二十八日赠周判官",
        "id": "2c4a9ce7-50bc-4a25-9d38-645f4bc456c2"
    },
    {
        "author": "白居易",
        "paragraphs": [
            "红杏初生叶，青梅已缀枝。",
            "阑珊花落後，寂寞酒醒时。",
            "坐闷低眉久，行慵举足迟。",
            "少年君莫怪，头白自应知。"
        ],
        "title": "偶作",
        "id": "cb5b068a-4016-4069-88a0-5eb16380e156"
    },
    {
        "author": "白居易",
        "paragraphs": [
            "分无佳丽敌西施，敢有文章替左司。",
            "随分笙歌聊自乐，等闲篇咏被人知。",
            "花边妓引寻香径，月下僧留宿剑池。",
            "可惜当时好风景，吴王应不解吟诗。"
        ],
        "title": "重荅刘和州",
        "id": "8c9486c8-14af-4be8-b73e-20e06fcaa100"
    },
    {
        "author": "白居易",
        "paragraphs": [
            "少年曾管二千兵，昼听笙歌夜斫营。",
            "自反丘园头尽白，每逢旗鼓眼犹明。",
            "杭州暮醉连床卧，吴郡春游并马行。",
            "自媿阿连官职慢，只教兄作使君兄。"
        ],
        "title": "奉送三兄",
        "id": "d846c0ad-cf6e-4605-970f-19737f3f02c5"
    },
    {
        "author": "白居易",
        "paragraphs": [
            "留春不住登城望，惜夜相将秉烛游。",
            "风月万家河两岸，笙歌一曲郡西楼。",
            "诗听越客吟何苦，酒被吴娃劝不休。",
            "从道人生都是梦，梦中欢笑亦胜愁。"
        ],
        "title": "城上夜宴",
        "id": "735ba85e-5a21-4fe1-837d-dc9c4c197d98"
    },
    {
        "author": "白居易",
        "paragraphs": [
            "细[篷]青篾织鱼鳞，小眼红窗衬曲尘。",
            "阔狭纔容从事座，高低恰称使君身。",
            "舞筵须拣腰轻女，仙棹难胜骨重人。",
            "不似镜湖廉使出，高樯大艑闹惊春。"
        ],
        "title": "重题小舫赠周从事兼戏微之",
        "id": "0b45d8a0-3773-4495-afa8-ff48934fea92"
    },
    {
        "author": "白居易",
        "paragraphs": [
            "含桃最说出东吴，香色鲜秾气味殊。",
            "洽恰举头千万颗，婆娑拂面两三株。",
            "鸟偷飞处衔将火，人摘争时蹋破珠。",
            "可惜风吹兼雨打，明朝後日即应无。"
        ],
        "title": "吴樱桃",
        "id": "e9972acf-14e7-4ce0-9c3d-9a70144ea2f8"
    },
    {
        "author": "白居易",
        "paragraphs": [
            "林下春将尽，池边日半斜。",
            "樱桃落砌颗，夜合隔帘花。",
            "尝酒留闲客，行茶使小娃。",
            "残杯劝不饮，留醉向谁家。"
        ],
        "title": "春尽劝客酒",
        "id": "5afc84e2-35d2-4add-bdaa-1f425408de87"
    },
    {
        "author": "白居易",
        "paragraphs": [
            "腥血与荤蔬，停来一月余。",
            "肌肤虽瘦损，方寸任清虚。",
            "体适通宵坐，头慵隔日梳。",
            "眼前无俗物，身外即僧居。",
            "水榭风来远，松廊雨过初。",
            "褰帘放巢燕，投食施池鱼。",
            "久别闲游伴，频劳问疾书。",
            "不知湖与越，吏隐兴何如。"
        ],
        "title": "仲夏斋居偶题八韵寄微之及崔湖州",
        "id": "397c4d28-1cff-48ce-b9ce-5fefcca6e077"
    },
    {
        "author": "白居易",
        "paragraphs": [
            "红紫共纷纷，祗承老使君。",
            "移舟木兰棹，行酒石榴帬。",
            "水色窗窗见，花香院院闻。",
            "恋他官舍住，双鬓白如云。"
        ],
        "title": "官宅",
        "id": "a2ea81d7-5a35-47c8-af31-910085d8db11"
    },
    {
        "author": "白居易",
        "paragraphs": [
            "荷香清露坠，柳动好风生。",
            "微月初三夜，新蝉第一声。",
            "乍闻愁北客，静听忆东京。",
            "我有竹林宅，别来蝉再鸣。",
            "不知池上月，谁拨小船行。"
        ],
        "title": "六月三日夜闻蝉",
        "id": "d4871bed-61c5-478c-8451-0b3023aa5ed0"
    },
    {
        "author": "白居易",
        "paragraphs": [
            "青石一两片，白莲三四枝。",
            "寄将东洛去，心与物相随。",
            "石倚风前树，莲栽月下池。",
            "遥知安置处，预想发荣时。",
            "领郡来何远，还乡去已迟。",
            "莫言千里别，岁晚有心期。"
        ],
        "title": "莲石",
        "id": "4adc0a51-920f-4c4c-80ec-b8d0600d2c53"
    },
    {
        "author": "白居易",
        "paragraphs": [
            "散乱空中千片雪，蒙笼物上一重纱。",
            "纵逢晴景如看雾，不是春天亦看花。",
            "僧说客尘来眼界，医言风眩在肝家。",
            "两头治疗何曾瘥，药力微茫佛力赊。"
        ],
        "title": "眼病二首 一",
        "id": "99bbf157-b2fe-4428-84ce-05389ff936a8"
    },
    {
        "author": "白居易",
        "paragraphs": [
            "眼藏损伤来已久，病根牢固去应难。",
            "医师尽劝先停酒，道侣多教早罢官。",
            "案上谩铺龙树论，盒中虚捻决明丸。",
            "人间方药应无益，争得金箆试刮看。"
        ],
        "title": "眼病二首 二",
        "id": "32a240b5-73b1-4b1d-8a58-e93c2884bfb5"
    },
    {
        "author": "白居易",
        "paragraphs": [
            "香剎看非远，祇园入始深。",
            "龙蟠松矫矫，玉立竹森森。",
            "怪石千僧坐，灵池一剑沈。",
            "海当亭两面，山在寺中心。",
            "酒熟凭花劝，诗成倩鸟吟。",
            "寄言轩冕客，此地好抽簪。"
        ],
        "title": "题东武丘寺六韵",
        "id": "3f57ba9e-88e9-423e-b2ba-27a83e2d91a1"
    },
    {
        "author": "白居易",
        "paragraphs": [
            "不厌西丘寺，闲来即一过。",
            "舟船转云岛，楼阁出烟萝。",
            "路入青松影，门临白月波。",
            "鱼跳惊秉烛，猨觑怪鸣珂。",
            "摇曳双红斾，娉婷十翠娥。",
            "香花助罗绮，钟梵避笙歌。",
            "领郡时将久，游山数几何。",
            "一年十二度，非少亦非多。"
        ],
        "title": "夜游西武丘寺八韵",
        "id": "2b6ad2e4-49f2-410a-88f0-99b678ed315a"
    },
    {
        "author": "白居易",
        "paragraphs": [
            "苏杭自昔称名郡，牧守当今当好官。",
            "两地江山蹋得徧，五年风月咏将残。",
            "几时酒醆曾抛却，何处花枝不把看？白发满头归得也，诗情酒兴渐阑珊。"
        ],
        "title": "咏怀",
        "id": "ca4e1a13-ec72-4d1b-82d1-9370cbb9d835"
    },
    {
        "author": "白居易",
        "paragraphs": [
            "日觉双眸暗，年惊两鬓苍。",
            "病应无处避，老更不宜忙。",
            "徇俗心情少，休官道理长。",
            "今秋归去定，何必重思量。"
        ],
        "title": "重咏",
        "id": "81ff5a96-25fd-4e27-941c-25eee0552cb5"
    },
    {
        "author": "白居易",
        "paragraphs": [
            "心中久有归田计，身上都无济世才。",
            "长告初从百日满，故乡元约一年回。",
            "马辞辕下头高举，鹤出笼中翅大开。",
            "但拂衣行莫回顾，的无官职趁人来。"
        ],
        "title": "百日假满",
        "id": "407b7038-fd7c-402d-bb36-20a3fe23d995"
    },
    {
        "author": "白居易",
        "paragraphs": [
            "眼闇头风事事妨，遶篱新菊为谁黄。",
            "闲游日久心慵倦，痛饮年深肺损伤。",
            "吴郡两回逢九月，越州四度见重阳。",
            "怕飞杯酒多分数，厌听笙歌旧曲章。",
            "蟋蟀声寒初过雨，茱萸色浅未经霜。",
            "去秋共数登高会，又被今年减一场。"
        ],
        "title": "九日寄微之",
        "id": "3b4ab5ef-a6d2-4d81-a538-9e2bfc0129dd"
    },
    {
        "author": "白居易",
        "paragraphs": [
            "好是清凉地，都无系绊身。",
            "晚晴宜野寺，秋景属闲人。",
            "净石堪敷坐，寒泉可濯巾。",
            "自惭容鬓上，犹带郡庭尘。"
        ],
        "title": "题报恩寺",
        "id": "ed6c13dd-73fd-4528-b089-b71cbb2e2bb9"
    },
    {
        "author": "白居易",
        "paragraphs": [
            "卧听冬冬衙鼓声，起迟睡足长心情。",
            "华簪脱後头虽白，堆案抛来眼校明。",
            "闲上篮轝乘兴出，醉回花舫信风行。",
            "明朝更濯尘缨去，闻道松江水最清。"
        ],
        "title": "晚起",
        "id": "c6b1e472-ea33-45a1-abe7-3480de6a7250"
    },
    {
        "author": "白居易",
        "paragraphs": [
            "朝从思益峰游後，晚到楞伽寺歇时。",
            "照水姿容虽已老，上山筋力未全衰。",
            "行逢禅客多相问，坐倚渔舟一自思。",
            "犹去悬车十五载，休官非早亦非迟。"
        ],
        "title": "自思益寺次楞伽寺作",
        "id": "410ddbf7-7616-4230-a411-a8e6d5a995a4"
    },
    {
        "author": "白居易",
        "paragraphs": [
            "震泽平芜岸，松江落叶波。",
            "在官常梦想，为客始经过。",
            "水面排罾网，船头簇绮罗。",
            "朝盘鲙红鲤，夜烛舞青娥。",
            "雁断知风急，潮平见月多。",
            "繁丝与促管，不解和渔歌。"
        ],
        "title": "松江亭携乐观渔宴宿",
        "id": "c63c7e0a-d361-4626-a4d2-49db01b48fbc"
    },
    {
        "author": "白居易",
        "paragraphs": [
            "高高白月上青林，客去僧归独夜深。",
            "荤血屏除唯对酒，歌钟放散只留琴。",
            "更无俗物当人眼，但有泉声洗我心。",
            "最爱晓亭东望好，太湖烟水绿沈沈。"
        ],
        "tags": [
            "太湖"
        ],
        "title": "宿灵岩寺上院",
        "id": "f3c57737-1c2c-4d34-b9c9-5dc6e24394a9"
    },
    {
        "author": "白居易",
        "paragraphs": [
            "腰痛拜迎人客倦，眼昏勾押簿书难。",
            "辞官归去缘衰病，莫作陶潜范蠡看。"
        ],
        "title": "酬别周从事二首 一",
        "id": "a0b3902c-6f2a-4b1d-b19a-845c9dfef2c9"
    },
    {
        "author": "白居易",
        "paragraphs": [
            "洛下田园久抛掷，吴中歌酒莫留连。",
            "嵩阳云树伊川月，已校归迟四五年。"
        ],
        "title": "酬别周从事二首 二",
        "id": "2a622866-547e-4b15-82db-7d664b7133e3"
    },
    {
        "author": "白居易",
        "paragraphs": [
            "自开山寺路，水陆往来频。",
            "银勒牵骄马，花船载丽人。",
            "芰荷生欲徧，桃李种仍新。",
            "好住湖堤上，长留一道春。"
        ],
        "title": "武丘寺路",
        "id": "159c2a24-3be3-4a3d-b975-17c337b915b5"
    },
    {
        "author": "白居易",
        "paragraphs": [
            "潦倒宦情尽，萧条芳岁阑。",
            "欲辞南国去，重上北城看。",
            "复叠江山壮，平铺井邑宽。",
            "人稠过杨府，坊闹半长安。",
            "插雾峰头没，穿霞日脚残。",
            "水光红漾漾，树色绿漫漫。",
            "约略留遗爱，殷勤念旧欢。",
            "病抛官职易，老别友朋难。",
            "九月全无热，西风亦未寒。",
            "齐云楼北面，半日凭栏干。"
        ],
        "title": "齐云楼晚望偶题十韵兼呈冯侍御周殷二协律",
        "id": "0b8b4672-b563-42ef-b2dd-811f1df5fadc"
    },
    {
        "author": "白居易",
        "paragraphs": [
            "风转云头敛，烟销水面开。",
            "晴虹桥影出，秋雁橹声来。",
            "郡静官初罢，乡遥信未回。",
            "明朝是重九，谁劝菊花桮。"
        ],
        "title": "河亭晴望",
        "id": "ac5183a6-4d6f-4ae7-83bd-7f925d2e71af"
    },
    {
        "author": "白居易",
        "paragraphs": [
            "干时久与本心违，悟道深知前事非。",
            "犹厌劳形辞郡印，那将趂伴着朝衣。",
            "五千言里教知足，三百篇中劝式微。",
            "少室云边伊水畔，比君校老合先归。"
        ],
        "title": "留别微之",
        "id": "1dc8f53a-980e-40fa-b2c1-4c00638899d4"
    },
    {
        "author": "白居易",
        "paragraphs": [
            "自喜天教我少缘，家徒行计两翩翩。",
            "身兼妻子都三口，鹤与琴书共一船。",
            "僮仆减来无冗食，资粮算外有余钱。",
            "携将贮作丘中费，犹免饥寒得数年。"
        ],
        "title": "自喜",
        "id": "2cae3a49-73b0-45a3-a68f-4db8695761ea"
    },
    {
        "author": "白居易",
        "paragraphs": [
            "银泥帬映锦障泥，画舸停桡马簇蹄。",
            "清管曲终鹦鹉语，红旗影动䮂䮧嘶。",
            "渐消醉色朱颜浅，欲语离情翠黛低。",
            "莫忘使君吟咏处，女坟湖北武丘西。"
        ],
        "title": "武丘寺路宴留别诸妓",
        "id": "fd2f8c79-b10b-43fa-b4d7-b2cfc7171976"
    },
    {
        "author": "白居易",
        "paragraphs": [
            "酒助疎顽性，琴资缓慢情。",
            "有慵将送老，无智可劳生。",
            "忽忽忘机坐，伥伥任运行。",
            "家乡安处是，那独在神京。"
        ],
        "title": "江上对酒二首 一",
        "id": "b7cf5cd4-a4f2-49c6-9bc8-49658ddfc2d7"
    },
    {
        "author": "白居易",
        "paragraphs": [
            "久贮沧浪意，初辞桎梏身。",
            "昏昏常带酒，默默不应人。",
            "坐稳便箕踞，眠多爱欠伸。",
            "客来存礼数，始着白纶巾。"
        ],
        "title": "江上对酒二首 二",
        "id": "48159445-7697-4040-9746-a11162b31f96"
    },
    {
        "author": "白居易",
        "paragraphs": [
            "何事出长洲，连宵饮不休。",
            "醒应难作别，欢渐少于愁。",
            "灯火穿村市，笙歌上驿楼。",
            "何言五十里，已不属苏州。"
        ],
        "title": "望亭驿酬别周判官",
        "id": "2645ac88-2914-4384-8228-87b44434580c"
    },
    {
        "author": "白居易",
        "paragraphs": [
            "已知腊子能裁服，复报龟儿解咏灯。",
            "巧妇才人常薄命，莫教男女苦多能。"
        ],
        "title": "见小侄龟儿咏灯诗幷腊娘制衣因寄行简",
        "id": "cbd1ac2f-cf20-40a5-817b-14924b06a285"
    },
    {
        "author": "白居易",
        "paragraphs": [
            "但要前尘减，无妨外相同。",
            "虽过酒肆上，不离道场中。",
            "弦管声非实，花钿色是空。",
            "何人知此义，唯有净名翁。"
        ],
        "title": "酒筵上荅张居士",
        "id": "81823c73-63ae-460d-a801-19ae7f4d1fdb"
    },
    {
        "author": "白居易",
        "paragraphs": [
            "陇西鹦鹉到江东，养得经年觜渐红。",
            "常恐思归先剪翅，每因餧食暂开笼。",
            "人怜巧语情虽重，鸟忆高飞意不同。",
            "应似朱门歌舞妓，深藏牢闭後房中。"
        ],
        "title": "鹦鹉",
        "id": "d70667b9-669e-462b-a815-96303acde962"
    },
    {
        "author": "白居易",
        "paragraphs": [
            "腕软拨头轻，新教略略成。",
            "四弦千遍语，一曲万重情。",
            "法向师边得，能从意上生。",
            "莫欺江外手，别是一家声。"
        ],
        "title": "听琵琶妓弹略略",
        "id": "a80a6513-bbe1-4f76-be73-2fb46f6e8b41"
    },
    {
        "author": "白居易",
        "paragraphs": [
            "写了吟看满卷愁，浅红笺纸小银钩。",
            "未容寄与微之去，已被人传到越州。"
        ],
        "title": "写新诗寄微之偶题卷後",
        "id": "9aeb8a60-5162-4390-992c-46f379a53706"
    },
    {
        "author": "白居易",
        "paragraphs": [
            "尘缨忽解诚堪喜，世网重来未可知。",
            "莫忘全吴馆中梦，岭南泥雨步行时。"
        ],
        "title": "宝历二年八月三十日夜梦後作",
        "id": "24d89bdc-6938-4848-8a1f-8c871fc00aa5"
    },
    {
        "author": "白居易",
        "paragraphs": [
            "半月悠悠在广陵，何楼何塔不同登。",
            "共怜筋力犹堪在，上到栖灵第九层。"
        ],
        "title": "与梦得同登栖灵塔",
        "id": "9ae5d6fb-2f7b-4ecc-a439-b22bd39e8f23"
    },
    {
        "author": "白居易",
        "paragraphs": [
            "扬州驿里梦苏州，梦到花桥水阁头。",
            "觉後不知冯侍御，此中昨夜共谁游。"
        ],
        "title": "梦苏州水阁寄冯侍御",
        "id": "a1fa4545-fc30-4c04-878c-dd3d0b3c934e"
    },
    {
        "author": "白居易",
        "paragraphs": [
            "五年两郡亦堪嗟，偷出游山走看花。",
            "自此光阴为己有，从前日月属官家。",
            "樽前免被催迎使，枕上休闻报坐衙。",
            "睡到午时欢到夜，回看官职是泥沙。"
        ],
        "title": "喜罢郡",
        "id": "1a3b0891-a7f3-42b0-a2da-582cb19658f7"
    },
    {
        "author": "白居易",
        "paragraphs": [
            "姓白使君无丽句，名休座主有新文。",
            "禅心不合生分别，莫爱余霞嫌碧云。"
        ],
        "title": "荅次休上人",
        "id": "213e51fd-6871-4d7f-a5a1-9bbf57fa272c"
    },
    {
        "author": "白居易",
        "paragraphs": [
            "自从为騃童，直至作衰翁。",
            "所好随年异，为忙终日同。",
            "弄沙成佛塔，锵玉谒王宫。",
            "彼此皆儿戏，须臾即色空。",
            "有营非了义，无着是真宗。",
            "兼恐勤修道，犹应在妄中。"
        ],
        "title": "感悟妄缘题如上人壁",
        "id": "82d15471-a8d9-441b-9df0-fd44c38f1c26"
    },
    {
        "author": "白居易",
        "paragraphs": [
            "曾家机上闻投杼，尹氏园中见掇蜂。",
            "但以恩情生隙罅，何人不解作江充。"
        ],
        "title": "思子台有感二首 一",
        "id": "3a75fb8c-f4f3-4b74-a9bc-0e04dd914c02"
    },
    {
        "author": "白居易",
        "paragraphs": [
            "闇生魑魅蠹生虫，何异谗生疑阻中。",
            "但使武皇心似烛，江充不敢作江充。"
        ],
        "title": "思子台有感二首 二",
        "id": "6017dfa6-a221-4bef-8838-55e7cbaa4a33"
    },
    {
        "author": "白居易",
        "paragraphs": [
            "边角两三枝，霜天陇上儿。",
            "望乡相并立，向月一时吹。",
            "战马头皆举，征人手尽垂。",
            "呜呜三奏罢，城上展旌旗。"
        ],
        "title": "赋得边城角",
        "id": "b49097d6-8b02-479c-8aa6-8b871dc827b4"
    },
    {
        "author": "白居易",
        "paragraphs": [
            "忽忆东都宅，春来事宛然。",
            "雪销行径里，水上卧房前。",
            "厌绿栽黄竹，嫌红种白莲。",
            "醉教莺送酒，闲遣鹤看船。",
            "幸是林园主，惭为食禄牵。",
            "宦情薄似纸，乡思急于弦。",
            "岂合姑苏守，归休更待年。"
        ],
        "title": "忆洛中所居",
        "id": "c56ff271-9f32-4f56-a08a-fbd69dde4736"
    },
    {
        "author": "白居易",
        "paragraphs": [
            "恋他朝市求何事，想取丘园乐此身。",
            "千首恶诗吟过日，一壶好酒醉消春。",
            "归乡年亦非全老，罢郡家仍未苦贫。",
            "快活不知如我者，人间能有几多人。"
        ],
        "title": "想归田园",
        "id": "e50b3fa5-cbed-40a3-a54b-86c25a2c9d43"
    },
    {
        "author": "白居易",
        "paragraphs": [
            "兀兀寄形羣动内，陶陶任性一生间。",
            "自抛官後春多醉，不读书来老更闲。",
            "琴里知闻唯渌水，茶中故旧是蒙山。",
            "穷通行止长相伴，谁道吾今无往还。"
        ],
        "tags": [
            "爱国",
            "生活"
        ],
        "title": "琴茶",
        "id": "785ddb64-8fd9-402b-b4fc-8cb50e1469ed"
    },
    {
        "author": "白居易",
        "paragraphs": [
            "淮水东南第一州，山围雉堞月当楼。",
            "黄金印绶悬腰底，白雪歌诗落笔头。",
            "笑看儿童骑竹马，醉携宾客上仙舟。",
            "当家美事堆身上，何啻林宗与细侯。"
        ],
        "title": "赠楚州郭使君",
        "id": "e72edc33-55dd-4ec2-8e17-432c3b8e70ea"
    },
    {
        "author": "白居易",
        "paragraphs": [
            "山阳太守政严明，吏静人安无犬惊。",
            "不知灵药根成狗，怪得时闻吠夜声。"
        ],
        "title": "和郭使君题枸杞",
        "id": "15e79aa0-f66b-4029-8040-cf0d273a2346"
    },
    {
        "author": "白居易",
        "paragraphs": [
            "汉庭重少身宜退，洛下闲居迹可逃。",
            "趂伴入朝应老丑，寻春放醉尚粗豪。",
            "诗携彩纸新装卷，酒典绯花旧赐袍。",
            "曾在东方千骑上，至今躞蹀马头高。"
        ],
        "title": "初到洛下闲游",
        "id": "c4e0cbe7-12cb-460f-89fc-74e68c8f220e"
    },
    {
        "author": "白居易",
        "paragraphs": [
            "为我引桮添酒饮，与君把箸击盘歌。",
            "诗称国手徒为尔，命压人头不奈何。",
            "举眼风光长寂寞，满朝官职独蹉跎。",
            "亦知合被才名折，二十三年折太多。"
        ],
        "tags": [
            "劝慰",
            "友情"
        ],
        "title": "醉赠刘二十八使君",
        "id": "7faa59ad-1cd2-45af-8b4a-90d7fb3d6b5e"
    },
    {
        "author": "白居易",
        "paragraphs": [
            "烟翠三秋色，波涛万古痕。",
            "削成青玉片，截断碧云根。",
            "风气通岩穴，苔文护洞门。",
            "三峰具体小，应是华山孙。"
        ],
        "tags": [
            "太湖"
        ],
        "title": "太湖石",
        "id": "0fc8638d-63e2-40c6-85b6-47187c4f3920"
    },
    {
        "author": "白居易",
        "paragraphs": [
            "垂鞭欲渡罗敷水，处分鸣驺且缓驱。",
            "秦氏双蛾久冥漠，苏台五马尚踟蹰。",
            "村童店女仰头笑，今日使君真是愚。"
        ],
        "title": "过敷水",
        "id": "84dbbb20-092f-4c3e-b2a6-02bf679895bb"
    },
    {
        "author": "白居易",
        "paragraphs": [
            "林院无情绪，经春不一开。",
            "杨花飞作穗，榆荚落成堆。",
            "壮气从中减，流年逐後催。",
            "只应如过客，病去老迎来。"
        ],
        "title": "南院",
        "id": "a5c44a5f-e66a-46a7-9085-e82845005c3a"
    },
    {
        "author": "白居易",
        "paragraphs": [
            "步月怜清景，眠松爱绿阴。",
            "早年诗思苦，晚岁道情深。",
            "夜学禅多坐，秋牵兴暂吟。",
            "悠然两事外，无处更留心。"
        ],
        "title": "闲咏",
        "id": "803526d9-c6e4-4554-a31f-f5dd186c0fdc"
    },
    {
        "author": "白居易",
        "paragraphs": [
            "紫袍新秘监，白首旧书生。",
            "鬓雪人间寿，腰金世上荣。",
            "子孙无可念，产业不能营。",
            "酒引眼前兴，诗留身後名。",
            "闲倾三数酌，醉咏十余声。",
            "便是羲皇代，先从心太平。"
        ],
        "title": "初授秘监拜赐金紫闲吟小酌偶写所怀",
        "id": "3d467148-f86d-4284-b6d8-1e9179276490"
    },
    {
        "author": "白居易",
        "paragraphs": [
            "纱巾角枕病眠翁，忙少闲多谁与同。",
            "但有双松当砌下，更无一事到心中。",
            "金章紫绶堪如梦，皂盖朱轮别似空。",
            "暑月贫家何所有，客来唯赠北窗风。"
        ],
        "title": "新昌闲居招杨郎中兄弟",
        "id": "8d056283-9fea-4573-83ae-e70205d683b0"
    },
    {
        "author": "白居易",
        "paragraphs": [
            "槐花雨润新秋地，桐叶风翻欲夜天。",
            "尽日後厅无一事，白头老监枕书眠。"
        ],
        "title": "秘省後厅",
        "id": "7c30a404-2221-46e5-9c57-2d0943d205be"
    },
    {
        "author": "白居易",
        "paragraphs": [
            "置心思虑外，灭迹是非间。",
            "约俸为生计，随官换往还。",
            "耳烦闻晓角，眼醒见秋山。",
            "赖此松檐下，朝回半日闲。"
        ],
        "title": "松斋偶兴",
        "id": "c7359627-a02c-4f97-a53a-65ff5b203f7f"
    },
    {
        "author": "白居易",
        "paragraphs": [
            "业重关西继大名，恩深阙下遂高情。",
            "祥鳣降伴趋庭鲤，贺燕飞和出谷莺。",
            "范蠡舟中无子弟，疏家席上欠门生。",
            "可怜玉树连桃李，从古无如此会荣。"
        ],
        "title": "和杨郎中贺杨仆射致仕後杨侍郎门生合宴席上作",
        "id": "9973b5a9-2259-428d-8d11-9bf2368a32e9"
    },
    {
        "author": "白居易",
        "paragraphs": [
            "松寂风初定，琴清夜欲阑。",
            "偶因羣动息，试拨一声看。",
            "寡鹤当徽怨，秋泉应指寒。",
            "惭君此倾听，本不为君弹。"
        ],
        "title": "松下琴赠客",
        "id": "ef85d9e5-cbed-49aa-985e-9480b353bd50"
    },
    {
        "author": "白居易",
        "paragraphs": [
            "晨起秋斋冷，萧条称病容。",
            "清风两窗竹，白露一庭松。",
            "阮籍谋身拙，嵇康向事慵。",
            "生涯别有处，浩气在心胸。"
        ],
        "title": "秋斋",
        "id": "5efa7d4e-3180-4887-8aa1-8da52f29a26a"
    },
    {
        "author": "白居易",
        "paragraphs": [
            "野径行无伴，僧房宿有期。",
            "涂山来去熟，唯是马蹄知。"
        ],
        "title": "涂山寺独游",
        "id": "56a74c85-c6ad-4130-9f96-89636456321b"
    },
    {
        "author": "白居易",
        "paragraphs": [
            "百千家似围棊局，十二街如种菜畦。",
            "遥认微微入朝火，一条星宿五门西。"
        ],
        "title": "登观音台望城",
        "id": "ca944a08-1785-4bfb-b2da-fde0d7409057"
    },
    {
        "author": "白居易",
        "paragraphs": [
            "临高始见人寰小，对远方知色界空。",
            "回首却归朝市去，一稊米落太仓中。"
        ],
        "title": "登灵应台北望",
        "id": "fcf9d915-4c5e-4abc-8999-82681aa05704"
    },
    {
        "author": "白居易",
        "paragraphs": [
            "为爱小塘招散客，不嫌老监与新诗。",
            "山公倒载无妨学，范蠡扁舟未要追。",
            "蓬断偶飘桃李径，鸥惊误拂凤皇池。",
            "敢辞课拙詶高韵，一勺争禁万顷陂。"
        ],
        "title": "酬裴相公题兴化小池见招长句",
        "id": "586543b7-3cd8-4f80-a0a6-a73f9f5e600d"
    },
    {
        "author": "白居易",
        "paragraphs": [
            "五十年来思虑熟，忙人应未胜闲人。",
            "林园傲逸真成贵，衣食单疎不是贫。",
            "专掌图书无过地，遍寻山水自由身。",
            "傥年七十犹强健，尚得闲行十五春。"
        ],
        "title": "闲行",
        "id": "56a12f40-2367-4944-8517-cdb25e866824"
    },
    {
        "author": "白居易",
        "paragraphs": [
            "兀兀出门何处去，新昌街晚树阴斜。",
            "马蹄知意缘行熟，不向杨家即庾家。"
        ],
        "title": "闲出",
        "id": "9ad301dc-138a-4f6f-94b8-cc8a72153869"
    },
    {
        "author": "白居易",
        "paragraphs": [
            "懒钝尤知命，幽栖渐得朋。",
            "门闲无谒客，室静有禅僧。",
            "炉向初冬火，笼停半夜灯。",
            "忧劳缘智巧，自喜百无能。"
        ],
        "title": "与僧智如夜话",
        "id": "eb1b2bc7-a921-4bc8-a82a-db73e4ebba43"
    },
    {
        "author": "白居易",
        "paragraphs": [
            "形骸僶俛班行内，骨肉句留俸禄中。",
            "无奈攀缘随手长，亦知恩爱到头空。",
            "草堂久闭庐山下，竹院新抛洛水东。",
            "自是未能归去得，世间谁要白须翁。"
        ],
        "tags": [
            "庐山"
        ],
        "title": "忆庐山旧隐及洛下新居",
        "id": "218851e4-3dfa-4718-ab14-441c5ea4bab5"
    },
    {
        "author": "白居易",
        "paragraphs": [
            "急景流如箭，凄风利似刀。",
            "暝催鸡翅敛，寒束树枝高。",
            "缩水浓和酒，加绵厚絮袍。",
            "可怜冬计毕，暖卧醉陶陶。"
        ],
        "title": "晚寒",
        "id": "a9334bcd-0f9d-4a87-b260-3383a5590d16"
    },
    {
        "author": "白居易",
        "paragraphs": [
            "放桮书案上，枕臂火炉前。",
            "老爱寻思事，慵多取次眠。",
            "妻教卸乌帽，婢与展青毡。",
            "便是屏风样，何劳画古贤。"
        ],
        "title": "偶眠",
        "id": "fcabf7d5-1aa0-4058-90d2-b8afc60c3aaf"
    },
    {
        "author": "白居易",
        "paragraphs": [
            "高居称君子，潇洒四无邻。",
            "丞相栋梁久，使君桃李新。",
            "凝情看丽句，驻步想清尘。",
            "况是寒天客，楼空无主人。"
        ],
        "title": "华城西北雉堞最高崔相公首创楼台钱左丞继种花果合为胜境题在雅篇岁暮独游怅然成咏",
        "id": "9c2eb7a4-bb2d-464b-9cc2-1c0fde1276d9"
    },
    {
        "author": "白居易",
        "paragraphs": [
            "早风吹土满长衢，驿骑星轺尽疾驱。",
            "共笑篮舁亦称使，日驰一驿向东都。"
        ],
        "title": "奉使途中戏赠张常侍",
        "id": "95073e67-d7f7-4f11-ae5c-fca43d84ddcd"
    },
    {
        "author": "白居易",
        "paragraphs": [
            "能骤复能驰，翩翩白马儿。",
            "毛寒一团雪，鬃薄万条丝。",
            "皁盖春行日，骊驹晓从时。",
            "双旌前独步，五马内偏骑。",
            "芳草承蹄叶，垂杨拂顶枝。",
            "跨将迎好客，惜不换妖姬。",
            "慢鞚游萧寺，闲驱醉习池。",
            "睡来乘作梦，兴发倚成诗。",
            "鞭为驯难下，鞍缘稳不离。",
            "北归还共到，东使亦相随。",
            "赭白何曾变，玄黄岂得知。",
            "嘶风觉声急，蹋雪怪行迟。",
            "昨夜犹刍秣，今朝尚絷维。",
            "卧槽应不起，顾主遂长辞。",
            "尘灭骎骎迹，霜留皎皎姿。",
            "度关形未改，过隙影难追。",
            "念倍燕求骏，情深项别骓。",
            "银收钩臆带，金卸络头羁。",
            "何处埋奇骨，谁家觅弊帷。",
            "稠桑驿门外，吟罢涕双垂。"
        ],
        "title": "有小白马乘驭多时奉使东行至稠桑驿溘然而毙足可惊伤不能忘情题二十韵",
        "id": "77360386-2190-4ca0-93be-60bc18e5f57d"
    },
    {
        "author": "白居易",
        "paragraphs": [
            "泉喷声如玉，潭澄色似空。",
            "练垂青嶂上，珠泻绿盆中。",
            "溜滴三秋雨，寒生六月风。",
            "何时此岩下，来作濯缨翁。"
        ],
        "title": "题喷玉泉",
        "id": "795565b9-d424-4054-a14c-50db84ea637f"
    },
    {
        "author": "白居易",
        "paragraphs": [
            "闲官兼慢使，着处易停轮。",
            "况欲逢新岁，仍初见故人。",
            "冒寒寻到洛，待暖始归秦。",
            "亦拟同携手，城东畧看春。"
        ],
        "title": "酬皇甫宾客",
        "id": "f66e17bf-07e1-4049-9e77-b44bb8c693ad"
    },
    {
        "author": "白居易",
        "paragraphs": [
            "吴中白藕洛中栽，莫恋江南花懒开。",
            "万里携归尔知否，红蕉朱槿不将来。"
        ],
        "title": "种白莲",
        "id": "3800c4bf-825d-4a24-b998-939c301a89af"
    },
    {
        "author": "白居易",
        "paragraphs": [
            "偶作关东使，重陪洛下游。",
            "病来从断酒，老去可禁愁。",
            "款曲偏青眼，蹉跎各白头。",
            "蓬山闲气味，依约似龙楼。"
        ],
        "title": "答苏庶子",
        "id": "506a9d4f-b70e-4de1-b7d7-d8d7b21851ea"
    },
    {
        "author": "白居易",
        "paragraphs": [
            "人情依旧岁华新，今日重招往日宾。",
            "鸡黍重回千里驾，林园闇换四年春。",
            "水轩平写琉璃镜，草岸斜铺翡翠茵。",
            "闻道经营费心力，忍教成後属他人。"
        ],
        "title": "答尉迟少监水阁重宴",
        "id": "a2dc9881-1139-4d03-a140-ca96daf47fa0"
    },
    {
        "author": "白居易",
        "paragraphs": [
            "不独君嗟我亦嗟，西风北雪杀南花。",
            "不知月夜魂归处，鹦鹉洲头第几家。"
        ],
        "title": "和刘郎中伤鄂姬",
        "id": "9b0231df-73c6-432d-bf03-444aaa8e6df7"
    },
    {
        "author": "白居易",
        "paragraphs": [
            "携手池边月，开襟竹下风。",
            "驱愁知酒力，破睡见茶功。",
            "居处东西接，年颜老少同。",
            "能来为伴否，伊上作渔翁。"
        ],
        "title": "赠东邻王十三",
        "id": "5a20ea2d-6ce9-42aa-a559-f171f53d4779"
    },
    {
        "author": "白居易",
        "paragraphs": [
            "梁园不到一年强，遥想清吟对绿觞。",
            "更有何人能饮酌，新添几卷好篇章。",
            "马头拂柳时回辔，豹尾穿花暂亚枪。",
            "谁引相公开口笑，不逢白监与刘郎。"
        ],
        "title": "早春同刘郎中寄宣武令狐相公",
        "id": "7c3bbdb6-8f97-4a83-9a24-db9b4e9535b6"
    },
    {
        "author": "白居易",
        "paragraphs": [
            "闻道北都今一变，政和军乐万人安。",
            "绮罗二八围宾榻，组练三千夹将坛。",
            "蝉鬓应夸丞相少，貂裘不觉太原寒。",
            "世间大有虚荣贵，百岁无君一日欢。"
        ],
        "title": "寄太原李相公",
        "id": "4fded530-0634-4d30-9ee0-6a126d3473d8"
    },
    {
        "author": "白居易",
        "paragraphs": [
            "兔园春雪梁王会，想对金罍咏玉尘。",
            "今日相如身在此，不知客右坐何人。"
        ],
        "title": "雪中寄令狐相公兼呈梦得",
        "id": "5e5af8b2-142c-4c56-8729-413b9cbd438f"
    },
    {
        "author": "白居易",
        "paragraphs": [
            "驿路崎岖泥雪寒，欲登篮轝一长叹。",
            "风光不见桃花骑，尘土空留杏叶鞍。",
            "丧乘独归殊不易，脱骖相赠岂为难。",
            "幷州好马应无数，不怕旌旄试觅看。"
        ],
        "title": "出使在途所骑马死改乘肩轝将归长安偶咏旅怀寄太原李相公",
        "id": "1192b8fe-60b3-4781-a068-0180e48f78b7"
    },
    {
        "author": "白居易",
        "paragraphs": [
            "辞乡远隔华亭水，逐我来栖缑岭云。",
            "惭媿稻粱长不饱，未曾回眼向鸡羣。"
        ],
        "title": "有双鹤留在洛中忽见刘郎中依然鸣顾刘因为鹤叹二篇寄予予以二绝句答之 一",
        "id": "7ccfdb12-ebda-4aab-aa04-d7d4596b6daa"
    },
    {
        "author": "白居易",
        "paragraphs": [
            "荒草院中池水畔，衔恩不去又经春。",
            "见君惊喜双回顾，应为吟声似主人。"
        ],
        "title": "有双鹤留在洛中忽见刘郎中依然鸣顾刘因为鹤叹二篇寄予予以二绝句答之 二",
        "id": "37d19277-9ac9-49eb-82da-b0cbb36008f8"
    },
    {
        "author": "白居易",
        "paragraphs": [
            "使君何在在江东，池柳初黄杏欲红。",
            "有兴即来闲便宿，不知谁是主人翁。"
        ],
        "title": "宿窦使君庄水亭",
        "id": "11bafd22-27c4-463f-81f4-a6215439b2cf"
    },
    {
        "author": "白居易",
        "paragraphs": [
            "龙门涧下濯尘缨，拟作闲人过此生。",
            "筋力不将诸处用，登山临水咏诗行。"
        ],
        "title": "龙门下作",
        "id": "0a14046d-0356-4329-a8b6-ea3118c62f3e"
    },
    {
        "author": "白居易",
        "paragraphs": [
            "晚起春寒慵裹头，客来池上偶同游。",
            "东台御史多提举，莫按金章系布裘。"
        ],
        "title": "姚侍御见过戏赠",
        "id": "03af1258-83a1-4fcf-9ef0-824b1daa7f8c"
    },
    {
        "author": "白居易",
        "paragraphs": [
            "微雨洒园林，新晴好一寻。",
            "低风洗池面，斜日拆花心。",
            "暝助岚阴重，春添水色深。",
            "不如陶省事，犹抱有弦琴。"
        ],
        "title": "履道春居",
        "id": "26dc88d1-5f07-423c-8bae-bbc4c85da786"
    },
    {
        "author": "白居易",
        "paragraphs": [
            "水木谁家宅，门高占地宽。",
            "悬鱼挂青甃，行马护朱栏。",
            "春榭笼烟暖，秋庭锁月寒。",
            "松胶黏琥珀，筠粉扑琅玕。",
            "试问池台主，多为将相官。",
            "终身不曾到，唯展宅图看。"
        ],
        "title": "题洛中第宅",
        "id": "a50dd611-acce-4f90-ba58-7e298b93771f"
    },
    {
        "author": "白居易",
        "paragraphs": [
            "五岁优游同过日，一朝消散[似]浮云。",
            "琴诗酒伴皆抛我，雪月花时最忆君。",
            "几度听鸡歌白日，亦曾骑马咏红裙。",
            "吴娘暮雨萧萧曲，自别江南更不闻。"
        ],
        "tags": [
            "怀人",
            "友人",
            "抒情"
        ],
        "title": "寄殷协律",
        "id": "87c80000-9ca1-450e-b23f-2a4b5d8e0129"
    },
    {
        "author": "白居易",
        "paragraphs": [
            "几榻临池坐，轩车冒雪过。",
            "交亲致桮酒，僮仆解笙歌。",
            "流岁行将晚，浮荣得几多。",
            "林泉应问我，不住意如何。"
        ],
        "title": "洛下诸客就宅相送偶题西亭",
        "id": "cc250d91-d362-4621-baf4-63304f5e0f44"
    },
    {
        "author": "白居易",
        "paragraphs": [
            "好住旧林泉，回头一怅然。",
            "渐知吾潦倒，深愧尔留连。",
            "欲作栖云计，须营种黍钱。",
            "更容求一郡，不得亦归田。"
        ],
        "title": "答林泉",
        "id": "b2d57649-22a8-4dd5-9633-d2d2df843ca4"
    },
    {
        "author": "白居易",
        "paragraphs": [
            "尺素忽惊来梓泽，双金不惜送蓬山。",
            "八行落泊飞云雨，五字鎗鏦动佩环。",
            "玉韵乍听堪醒酒，银钩细读当披颜。",
            "收藏便作终身宝，何啻三年怀袖间。"
        ],
        "title": "将发洛中枉令狐相公手札兼辱二篇宠行以长句答之",
        "id": "812f82fd-b61b-4190-969b-30413308faa7"
    },
    {
        "author": "白居易",
        "paragraphs": [
            "扬子津头月下，临都驿里灯前。",
            "昨日老于前日，去年春似今年。"
        ],
        "title": "临都驿答梦得六言二首 一",
        "id": "5585e4e6-6526-45c0-bd38-e79693ee4c95"
    },
    {
        "author": "白居易",
        "paragraphs": [
            "谢守归为秘监，冯公老作郎官。",
            "前事不须问着，新诗且更吟看。"
        ],
        "title": "临都驿答梦得六言二首 二",
        "id": "6f3391c1-8a9f-432f-9edf-1e70ffb08683"
    },
    {
        "author": "白居易",
        "paragraphs": [
            "左辖辍中台，门东委上才。",
            "彤襜经宿到，绛帐及春开。",
            "民望恳难夺，天心慈易回。",
            "那知不隔岁，重借寇恂来。"
        ],
        "title": "喜钱左丞再除华州以诗伸贺",
        "id": "5aa3def9-8feb-467b-9f28-84df62f0c714"
    },
    {
        "author": "白居易",
        "paragraphs": [
            "高情雅韵三峯守，主领清光管白云。",
            "自笑亦曾为刺史，苏州肥腻不如君。"
        ],
        "title": "和钱华州题少华清光绝句",
        "id": "f58d8266-4dbc-4e59-80a9-db04811a2de9"
    },
    {
        "author": "白居易",
        "paragraphs": [
            "金马门前回剑佩，铁牛城下拥旌旗。",
            "他时万一为交代，留取甘棠三两枝。"
        ],
        "title": "送陕府王大夫",
        "id": "53dd60a6-c37e-4b00-9f98-19662889c8fc"
    },
    {
        "author": "白居易",
        "paragraphs": [
            "幸与松筠相近栽，不随桃李一时开。",
            "杏园岂敢妨君去，未有花时且看来。"
        ],
        "tags": [
            "咏物",
            "喻人",
            "咏物诗",
            "花",
            "写花"
        ],
        "title": "代迎春花招刘郎中",
        "id": "54abc77f-ac71-4825-93c7-c155b27dff0f"
    },
    {
        "author": "白居易",
        "paragraphs": [
            "金英翠萼带春寒，黄色花中有几般。",
            "凭君与向游人道，莫作蔓菁花眼看。"
        ],
        "title": "翫迎春花赠杨郎中",
        "id": "b62f2238-14f3-41a1-910a-a52266d15ea6"
    },
    {
        "author": "白居易",
        "paragraphs": [
            "身外无羁束，心中少是非。",
            "被花留便住，逢酒醉方归。",
            "人事行时少，官曹入日稀。",
            "春寒游正好，稳马薄绵衣。"
        ],
        "title": "闲出",
        "id": "e573bdad-7b86-47f5-aeed-2edaf512967b"
    },
    {
        "author": "白居易",
        "paragraphs": [
            "把酒承花花落频，花香酒味相和春。",
            "莫言不是江南会，虚白亭中旧主人。"
        ],
        "title": "座上赠卢判官",
        "id": "3e15c462-6977-474d-b4c9-d81e7225d8a3"
    },
    {
        "author": "白居易",
        "paragraphs": [
            "曲江西岸又春风，万树花前一老翁。",
            "遇酒逢花还且醉，若论惆怅事何穷。"
        ],
        "title": "曲江有感",
        "id": "e698becc-27d1-481c-ba5c-8ec131c898cc"
    },
    {
        "author": "白居易",
        "paragraphs": [
            "怪君把酒偏惆怅，曾是贞元花下人。",
            "自别花来多少事，东风二十四回春。"
        ],
        "title": "杏园花下赠刘郎中",
        "id": "bf9ad6f4-368b-40e2-bbbc-87d48674cc2c"
    },
    {
        "author": "白居易",
        "paragraphs": [
            "落花如雪鬓如霜，醉把花看益自伤。",
            "少日为名多检束，长年无兴可颠狂。",
            "四时轮转春常少，百刻支分夜苦长。",
            "何事同生壬子岁，老于崔相及刘郎。"
        ],
        "title": "花前有感兼呈崔相公刘郎中",
        "id": "9fe915c6-5d52-4177-b90e-2b6875275b61"
    },
    {
        "author": "白居易",
        "paragraphs": [
            "我为宪部入南宫，君作尚书镇浙东。",
            "老去一时成白首，别来七度换春风。",
            "簪缨假合虚名在，筋力销磨实事空。",
            "远地官高亲故少，些些谈笑与谁同。"
        ],
        "title": "微之就拜尚书居易续除刑部因书贺意兼咏离怀",
        "id": "c92f757e-b30f-45cc-856f-30e3c4600f9a"
    },
    {
        "author": "白居易",
        "paragraphs": [
            "早年同遇陶钧主，利钝精粗共在镕。",
            "金剑淬来长透匣，铅刀磨尽不成锋。",
            "差肩北省惭非据，接武南宫幸再容。",
            "跛鳖虽迟骐骥疾，何妨中路亦相逢。"
        ],
        "title": "喜与韦左丞同入南省因叙旧以赠之",
        "id": "da239ce5-f95e-4ad5-a95a-5d33163d4cf1"
    },
    {
        "author": "白居易",
        "paragraphs": [
            "老去将何散老愁，新教小玉唱伊州。",
            "亦应不得多年听，未教成时已白头。"
        ],
        "title": "伊州",
        "id": "5e2240af-d21e-4adc-bbb0-8c020cc5ee4c"
    },
    {
        "author": "白居易",
        "paragraphs": [
            "鼓动出新昌，鸡鸣赴建章。",
            "翩翩稳鞍马，楚楚健衣裳。",
            "宫漏传残夜，城阴送早凉。",
            "月堤槐露气，风烛桦烟香。",
            "双阙龙相对，千官雁一行。",
            "汉庭方尚少，惭叹鬓如霜。"
        ],
        "title": "早朝",
        "id": "68170055-ffba-441c-b198-c9de18ca237c"
    },
    {
        "author": "白居易",
        "paragraphs": [
            "警露声音好，冲天相貌殊。",
            "终宜向辽廓，不称在泥涂。",
            "白首劳为伴，朱门幸见呼。",
            "不知疎野性，解爱凤池无。"
        ],
        "title": "答裴相公乞鹤",
        "id": "0e1cb68b-0d05-44e8-a92d-90e8d6ace1f3"
    },
    {
        "author": "白居易",
        "paragraphs": [
            "朝回北阙值清晨，晚出南宫送暮春。",
            "入去丞郎非散秩，归来诗酒是闲人。",
            "犹思泉石多成梦，尚叹簪裾未离身。",
            "终是不如山下去，心头眼底两无尘。"
        ],
        "title": "晚从省归",
        "id": "ad0697af-2d57-4cb0-9ea7-420fb785d806"
    },
    {
        "author": "白居易",
        "paragraphs": [
            "虚窗两丛竹，静室一炉香。",
            "门外红尘合，城中白日忙。",
            "无烦寻道士，不要学仙方。",
            "自有延年术，心闲岁月长。"
        ],
        "title": "北窗闲坐",
        "id": "e961dc36-ff3f-4c04-89e7-ade8ec9c01f8"
    },
    {
        "author": "白居易",
        "paragraphs": [
            "嬴女偷乘凤去时，洞中潜歇弄琼枝。",
            "不缘啼鸟春饶舌，青琐仙郎可得知。"
        ],
        "title": "酬严给事",
        "id": "c49022b6-74af-46c2-8863-890e95922651"
    },
    {
        "author": "白居易",
        "paragraphs": [
            "西来为看秦山雪，东去缘寻洛苑春。",
            "来去腾腾两京路，闲行除我更无人。"
        ],
        "title": "京路",
        "id": "d3d685c7-9217-4776-b9d3-412ae6b2a05a"
    },
    {
        "author": "白居易",
        "paragraphs": [
            "每逢人静慵多歇，不计程行困即眠。",
            "上得篮轝未能去，春风敷水店门前。"
        ],
        "title": "华州西",
        "id": "9680c3f4-d5b3-430d-ae79-2bb35e5ac83a"
    },
    {
        "author": "白居易",
        "paragraphs": [
            "从陕至东京，山低路渐平。",
            "风光四百里，车马十三程。",
            "花共垂鞭看，桮多并辔倾。",
            "笙歌与谈笑，随分自将行。"
        ],
        "title": "从陕至东京",
        "id": "9e568379-777b-4eea-8aa5-44f65a4ec62d"
    },
    {
        "author": "白居易",
        "paragraphs": [
            "银花凿落从君劝，金屑琵琶为我弹。",
            "不独送春兼送老，更尝一着更听看。"
        ],
        "title": "送春",
        "id": "8dcf2049-139c-4649-91dd-1b1d25c04e5d"
    },
    {
        "author": "白居易",
        "paragraphs": [
            "觅得花千树，携来酒一壶。",
            "懒归兼拟宿，未醉岂劳扶。",
            "但惜春将晚，宁愁日渐晡。",
            "篮轝为卧舍，漆盝是行厨。",
            "斑竹盛茶柜，红泥罨饭炉。",
            "眼前无所阙，身外更何须。",
            "小面琵琶婢，苍头觱篥奴。",
            "从君饱富贵，曾作此游无。"
        ],
        "title": "宿杜曲花下",
        "id": "6d47da9b-8ad5-4ac3-bd5f-c0abfe9d4aeb"
    },
    {
        "author": "白居易",
        "paragraphs": [
            "久别偶相逢，俱疑是梦中。",
            "即今欢乐事，放醆又成空。"
        ],
        "title": "逢旧",
        "id": "a2730deb-c3c3-469b-9b04-72a245f92362"
    },
    {
        "author": "白居易",
        "paragraphs": [
            "连枝花样绣罗襦，本拟新年饷小姑。",
            "自觉逢春饶怅望，谁能每日趂功夫。",
            "针头不解愁眉结，线缕难穿泪脸珠。",
            "虽凭绣床都不绣，同床绣伴得知无。"
        ],
        "title": "绣妇叹",
        "id": "f5608e17-7480-4b59-abde-75943af4bc64"
    },
    {
        "author": "白居易",
        "paragraphs": [
            "低花树暎小妆楼，春入眉心两点愁。",
            "斜倚栏干背鹦鹉，思量何事不回头。"
        ],
        "tags": [
            "春天",
            "闺怨",
            "女子"
        ],
        "title": "春词",
        "id": "f30a611c-ee72-4317-a752-b241955ff493"
    },
    {
        "author": "白居易",
        "paragraphs": [
            "翠黛眉低敛，红珠泪暗销。",
            "从来恨人意，不省似今朝。"
        ],
        "title": "恨词",
        "id": "91d95c1f-1c5a-45a3-945b-04bda88e28ac"
    },
    {
        "author": "白居易",
        "paragraphs": [
            "晔晔复煌煌，花中无比方。",
            "艳夭宜小院，条短称低廊。",
            "本是山头物，今为砌下芳。",
            "千丛相向背，万朵互低昂。",
            "照灼连朱槛，玲珑暎粉墙。",
            "风来添意态，日出助晶光。",
            "渐绽臙脂萼，犹含琴轸房。",
            "离披乱剪彩，斑驳未匀妆。",
            "绛焰灯千炷，红裙妓一行。",
            "此时逢国色，何处觅天香？恐合栽金阙，思将献玉皇。",
            "好差青鸟使，封作百花王。"
        ],
        "title": "山石榴花十二韵",
        "id": "aa97f05f-e0f7-4bdb-a5b0-5c18046af690"
    },
    {
        "author": "白居易",
        "paragraphs": [
            "六十衰翁儿女悲，傍人应笑尔应知。",
            "弟兄垂老相逢日，桮酒临欢欲散时。",
            "前路加餐须努力，今宵尽醉莫推辞。",
            "司徒知我难为别，直过秋归未讶迟。"
        ],
        "title": "送敏中归豳宁幕",
        "id": "ec054e7f-324d-454e-a244-8bef18e7ee8a"
    },
    {
        "author": "白居易",
        "paragraphs": [
            "小宴追凉散，平桥步月回。",
            "笙歌归院落，灯火下楼台。",
            "残暑蝉催尽，新秋雁带来。",
            "将何迎睡兴，临卧举残桮。"
        ],
        "tags": [
            "宴饮",
            "秋天",
            "生活"
        ],
        "title": "宴散",
        "id": "81dd6865-1e6d-474f-bc5c-8b8223109c5a"
    },
    {
        "author": "白居易",
        "paragraphs": [
            "人定月胧明，香消枕簟清。",
            "翠屏遮烛影，红袖下帘声。",
            "坐久吟方罢，眠初梦未成。",
            "谁家教鹦鹉，故故语相惊。"
        ],
        "title": "人定",
        "id": "887824c8-fdd5-4e78-bf32-a2ec822f20ab"
    },
    {
        "author": "白居易",
        "paragraphs": [
            "褭褭凉风动，凄凄寒露零。",
            "兰衰花始白，荷破叶犹青。",
            "独立栖沙鹤，双飞照水萤。",
            "若为寥落境，仍值酒初醒。"
        ],
        "title": "池上",
        "id": "a63be1d1-0287-415b-9a20-774daf45db93"
    },
    {
        "author": "白居易",
        "paragraphs": [
            "池晚莲芳谢，窗秋竹意深。",
            "更无人作伴，唯对一张琴。"
        ],
        "title": "池窗",
        "id": "946d9648-d416-44b1-bae2-2414276c2ceb"
    },
    {
        "author": "白居易",
        "paragraphs": [
            "香醅浅酌浮如蚁，雪鬓新梳薄似蝉。",
            "为报洛城花酒道，莫辞送老二三年。"
        ],
        "title": "花酒",
        "id": "9af72b11-3f71-4862-a45a-d5655fcf6816"
    },
    {
        "author": "白居易",
        "paragraphs": [
            "谷口谁家住，云扃锁竹泉。",
            "主人何处去，萝薜换貂蝉。",
            "籍在金闺内，班排玉扆前。",
            "诚知忆山水，归得是何年。"
        ],
        "title": "题崔常侍济源庄",
        "id": "224152f2-bd04-4630-8643-b1584f086c5c"
    },
    {
        "author": "白居易",
        "paragraphs": [
            "认得春风先到处，西园南面水东头。",
            "柳初变後条犹重，花未开时枝已稠。",
            "闇助醉欢寻绿酒，潜添睡兴着红楼。",
            "知君未别阳和意，直待春深始拟游。"
        ],
        "title": "认春戏呈冯少尹李郎中陈主簿",
        "id": "77037740-3c99-4565-a8d9-976282f54bec"
    },
    {
        "author": "白居易",
        "paragraphs": [
            "魏王堤下水，声似使君滩。",
            "惆怅回头听，踌蹰立马看。",
            "荡风波眼急，翻雪浪心寒。",
            "忆得瞿唐事，重吟行路难。"
        ],
        "title": "魏堤有怀",
        "id": "a1453f1c-6d56-4161-b800-7e863251437e"
    },
    {
        "author": "白居易",
        "paragraphs": [
            "柳闇长廊合，花深小院开。",
            "苍头铺锦褥，皓腕捧银桮。",
            "绣帽珠稠缀，香衫袖窄裁。",
            "将军拄球杖，看按柘枝来。"
        ],
        "title": "柘枝词",
        "id": "dcac29bf-007e-4b0d-b636-3167f0eb49b5"
    },
    {
        "author": "白居易",
        "paragraphs": [
            "後来变化三分贵，同辈凋零太半无。",
            "世上争先从尽汝，人间鬬在不如吾。",
            "竿头已到应难久，局势虽迟未必输。",
            "不见山苗与林叶，迎春先绿亦先枯。"
        ],
        "title": "代梦得吟",
        "id": "2a527907-ee34-4da1-a5c2-1f1bb3801581"
    },
    {
        "author": "白居易",
        "paragraphs": [
            "故人叙旧寄新篇，惆怅江南到眼前。",
            "闇想楼台万余里，不闻歌吹一周年。",
            "桥头谁更看新月，池畔犹应泊旧船。",
            "最忆後庭桮酒散，红屏风掩绿窗眠。"
        ],
        "title": "寄答周协律",
        "id": "ae7bdec0-bc26-47b6-9bf8-34c27e1c61e3"
    },
    {
        "author": "白居易",
        "paragraphs": [
            "清晨承诏命，丰岁阅田闾。",
            "膏雨抽苗足，凉风吐穗初。",
            "早禾黄错落，晚稻绿扶疎。",
            "好入诗家咏，宜令史馆书。",
            "散为万姓食，堆作九年储。",
            "莫道如云稼，今秋云不如。"
        ],
        "title": "太和戊申岁大有年诏赐百寮出城观稼谨书盛事以俟采诗",
        "id": "3a66607c-8293-4818-b586-4b1390c222f0"
    },
    {
        "author": "白居易",
        "paragraphs": [
            "竹马书薨岁，铜龙表葬时。",
            "永言窀穸事，全用少阳仪。",
            "寿夭由天命，哀荣出圣慈。",
            "恭闻褒赠诏，轸念在与夷。"
        ],
        "title": "赠悼怀太子挽歌辞二首 一",
        "id": "97d1b08e-b92a-408c-ac0c-01192eddac34"
    },
    {
        "author": "白居易",
        "paragraphs": [
            "剪叶藩封早，承华册命尊。",
            "笙歌辞洛苑，风雪蔽梁园。",
            "卤簿凌霜宿，铭旌向月翻。",
            "宫寮不逮事，哭送出都门。"
        ],
        "title": "赠悼怀太子挽歌辞二首 二",
        "id": "39c85c6d-d4c8-4c91-9d88-c30297c12c17"
    },
    {
        "author": "白居易",
        "paragraphs": [
            "过夏衣香润，迎秋簟色鲜。",
            "斜支花石枕，卧咏蘂珠篇。",
            "泥泞非游日，阴沈好睡天。",
            "能来同宿否，听雨对床眠。"
        ],
        "title": "雨中招张司业宿",
        "id": "e62cd454-8cda-44d6-b491-6a7a127de4a9"
    },
    {
        "author": "白居易",
        "paragraphs": [
            "吟君昨日早朝诗，金御炉前唤仗时。",
            "烟吐白龙头宛转，扇开青雉尾参差。",
            "暂留春殿多称屈，合入纶闱即可知。",
            "从此摩霄去非晚，鬓边未有一茎丝。"
        ],
        "title": "和集贤刘学士早朝作",
        "id": "e555361a-7e41-48b8-8040-b411fde3d49d"
    },
    {
        "author": "白居易",
        "paragraphs": [
            "陕州司马去何如，养静资贫两有余。",
            "公事闲忙同少尹，料钱多少敌尚书。",
            "秪携美酒为行伴，唯作新诗趂下车。",
            "自有铁牛无咏者，料君投刃必应虚。"
        ],
        "title": "送陕州王司马建赴任",
        "id": "874bb5b3-1e94-4b59-a222-bce3060a603d"
    },
    {
        "author": "白居易",
        "paragraphs": [
            "竹院新晴夜，松窗未卧时。",
            "共琴为老伴，与月有秋期。",
            "玉轸临风久，金波出雾迟。",
            "幽音待清景，唯是我心知。"
        ],
        "title": "对琴待月",
        "id": "cc48cce6-8d81-40d0-8ab6-c9eacbcdbaea"
    },
    {
        "author": "白居易",
        "paragraphs": [
            "小亭门向月斜开，满地凉风满地苔。",
            "此院好弹秋思处，终须一夜抱琴来。"
        ],
        "title": "杨家南亭",
        "id": "c8fb95f3-ae8d-4722-b50f-4b37c202e15d"
    },
    {
        "author": "白居易",
        "paragraphs": [
            "黄叶聚墙角，青苔围柱根。",
            "被经霜後薄，镜遇雨来昏。",
            "半卷寒檐幕，斜开暖阁门。",
            "迎冬兼送老，只仰酒盈尊。"
        ],
        "title": "早寒",
        "id": "e11a806e-7117-4cdf-a8f8-05cc03560457"
    },
    {
        "author": "白居易",
        "paragraphs": [
            "病来心静一无思，老去身闲百不为。",
            "忽忽眼尘犹爱睡，些些口业尚夸诗。",
            "荤腥每断斋居月，香火常亲宴坐时。",
            "万虑消停百神泰，唯应寂寞杀三尸。"
        ],
        "title": "斋月静居",
        "id": "c6a8d607-0b55-48fa-8171-25544edde49c"
    },
    {
        "author": "白居易",
        "paragraphs": [
            "林亭一出宿风尘，忘却平津是要津。",
            "松阁晴看山色近，石渠秋放水声新。",
            "孙弘阁闹无闲客，傅说舟忙不借人。",
            "何似抡才济川外，别开池馆待交亲。"
        ],
        "title": "宿裴相公兴化池亭",
        "id": "7a80c83c-5604-4112-ab99-8edf1bb3829a"
    },
    {
        "author": "白居易",
        "paragraphs": [
            "遍览古今集，都无秋雪诗。",
            "阳春先唱後，阴岭未消时。",
            "草讶霜凝重，松疑鹤散迟。",
            "清光莫独占，亦对白云司。"
        ],
        "tags": [
            "终南山"
        ],
        "title": "和刘郎中望终南山秋雪",
        "id": "977b738f-7a6f-4200-a957-7770bbf925f3"
    },
    {
        "author": "白居易",
        "paragraphs": [
            "尚书清白临南海，虽饮贪泉心不回。",
            "唯向诗中得珠玉，时时寄到帝乡来。"
        ],
        "title": "广府胡尚书频寄诗因答绝句",
        "id": "8c4ab796-a808-4556-8fc3-828dc5fa3d8a"
    },
    {
        "author": "白居易",
        "paragraphs": [
            "司空爱尔尔须知，不信听吟送鹤诗。",
            "羽翮势高宁惜别，稻粱恩厚莫愁饥。",
            "夜栖少共鸡争树，晓浴先饶凤占池。",
            "稳上青云勿回顾，的应胜在白家时。"
        ],
        "title": "送鹤与裴相临别赠诗",
        "id": "7034a173-7baa-4bf3-a52e-b428e28572a7"
    },
    {
        "author": "白居易",
        "paragraphs": [
            "车骑新从梁苑回，履声佩响入中台。",
            "凤池望在终重去，龙节功成且纳来。",
            "金勒最宜乘雪出，玉觞何必待花开。",
            "尚书首唱郎中和，不计官资只计才。"
        ],
        "title": "令狐相公拜尚书後有喜从镇归朝之作刘郎中先和因以继之",
        "id": "7952a975-819b-4b52-be03-f1bee23ca585"
    },
    {
        "author": "白居易",
        "paragraphs": [
            "石渠金谷中间路，轩骑翩翩十日程。",
            "清洛饮冰添苦节，碧嵩看雪助高情。",
            "谩夸河北操旄钺，莫羡江西拥斾旌。",
            "何似府寮京令外，别教三十六峰迎。"
        ],
        "title": "送河南尹冯学士赴任",
        "id": "8215659a-3816-4b6f-841f-1e5a9d14bcf6"
    },
    {
        "author": "白居易",
        "paragraphs": [
            "高卧深居不见人，功名斗薮似灰尘。",
            "唯留一部清商乐，月下风前伴老身。"
        ],
        "title": "读鄂公传",
        "id": "33107f49-023b-41dc-824a-bf27a0970082"
    },
    {
        "author": "白居易",
        "paragraphs": [
            "城上归时晚，庭前宿处危。",
            "月明无叶树，霜滑有风枝。",
            "啼涩饥喉咽，飞低冻翅垂。",
            "画堂鹦鹉鸟，冷暖不相知。"
        ],
        "title": "乌夜啼",
        "id": "232f014d-c66d-43c8-be71-b25dffcb88ba"
    },
    {
        "author": "白居易",
        "paragraphs": [
            "欲将珠匣青铜镜，换取金尊白玉巵。",
            "镜里老来无避处，尊前愁至有消时。",
            "茶能散闷为功浅，萱纵忘忧得力迟。",
            "不似杜康神用速，十分一盏便开眉。"
        ],
        "title": "镜换桮",
        "id": "4d4eb058-b753-472d-b307-b425ac50515c"
    },
    {
        "author": "白居易",
        "paragraphs": [
            "虫声冬思苦于秋，不解愁人闻亦愁。",
            "我是老翁听不畏，少年莫听白君头。"
        ],
        "title": "冬夜闻虫",
        "id": "f2b2f64c-ecc1-4380-9726-cb54a98a77df"
    },
    {
        "author": "白居易",
        "paragraphs": [
            "绿衣整顿双栖起，红觜分明对语时。",
            "始觉琵琶弦莽卤，方知吉了舌参差。",
            "郑牛识字吾常叹，丁鹤能歌尔亦知。",
            "若称白家鹦鹉鸟，笼中兼合解吟诗。"
        ],
        "title": "双鹦鹉",
        "id": "483ef41e-5a21-44ad-a591-03708a51ce91"
    },
    {
        "author": "白居易",
        "paragraphs": [
            "仪容白皙上仙郎，方寸清虚内道场。",
            "两翼化生因服药，三尸卧死为休粮。",
            "醮坛北向宵占斗，寝室东开早纳阳。",
            "尽日窗间更无事，唯烧一炷降真香。"
        ],
        "title": "赠朱道士",
        "id": "a4a0b702-9570-431a-b745-d22ecca78ae9"
    },
    {
        "author": "白居易",
        "paragraphs": [
            "诗家律手在成都，权与寻常将相殊。",
            "剪截五言兼用钺，陶钧六义别开炉。",
            "惊人卷轴须知有，随事文章不道无。",
            "篇数虽同光价异，十鱼目换十骊珠。"
        ],
        "title": "昨以拙诗十首寄西川杜相公相公亦以新作十首惠然报示首数虽等工拙不伦重以一章用伸答谢",
        "id": "4759e66e-3358-437a-87cd-2f7c8f16ead8"
    },
    {
        "author": "白居易",
        "paragraphs": [
            "梁园修竹旧传名，园废年深竹不生。",
            "千亩荒凉寻未得，百竿青翠种新成。",
            "墙开乍见重添兴，窗静时闻别有情。",
            "烟叶蒙笼侵夜色，风枝萧飒欲秋声。",
            "更登楼望尤堪重，千万人家无一茎。"
        ],
        "title": "和汴州令狐相公新于郡内栽竹百竿拆壁开轩旦夕对翫偶题七言五韵",
        "id": "778f314b-7103-490e-86fe-c9fc1a24d42f"
    },
    {
        "author": "白居易",
        "paragraphs": [
            "为忆娃宫与虎丘，翫君新作不能休。",
            "蜀笺写出篇篇好，吴调吟时句句愁。",
            "洛下林园终共住，江南风月会重游。",
            "由来事过多堪惜，何况苏州胜汝州。"
        ],
        "title": "重答汝州李六使君见和忆吴中旧游五首",
        "id": "7fb3270a-18a9-452d-a2f1-6bee72676b26"
    },
    {
        "author": "白居易",
        "paragraphs": [
            "江南名郡数苏杭，写在殷家三十章。",
            "君是旅人犹苦忆，我为刺史更难忘。",
            "境牵吟咏真诗国，兴入笙歌好醉乡。",
            "为念旧游终一去，扁舟直拟到沧浪。"
        ],
        "title": "见殷尧藩侍御忆江南诗三十首诗中多叙苏杭胜事余尝典二郡因继和之",
        "id": "27e1e855-bdb1-4d4a-96a6-681cf936ccd4"
    },
    {
        "author": "白居易",
        "paragraphs": [
            "蝉发一声时，槐花带两枝。",
            "只应催我老，兼遣报君知。",
            "白发生头速，青云入手迟。",
            "无过一桮酒，相劝数开眉。"
        ],
        "title": "闻新蝉赠刘二十八",
        "id": "7768a418-3453-4ca1-97ae-e216a411191d"
    },
    {
        "author": "白居易",
        "paragraphs": [
            "玉芝观里王居士，服气餐霞善养身。",
            "夜後不闻龟喘息，秋来唯长鹤精神。",
            "容颜尽怪长如故，名姓多疑不是真。",
            "贵重荣华轻寿命，知君闷见世间人。"
        ],
        "title": "赠王山人",
        "id": "312c1c66-cbdf-499d-adaa-55a1322423f5"
    },
    {
        "author": "白居易",
        "paragraphs": [
            "朱阁青山高庳齐，与君才子作诗题。",
            "傍闻大内笙歌近，下视诸司屋舍低。",
            "万卷图书天禄上，一条风景月华西。",
            "欲知丞相优贤意，百步新廊不蹋泥。"
        ],
        "title": "和刘郎中学士题集贤阁",
        "id": "3dc665d9-b6f4-40bc-ba4d-8b72f120db76"
    },
    {
        "author": "白居易",
        "paragraphs": [
            "有起皆因灭，无暌不暂同。",
            "从欢终作戚，转苦又成空。",
            "次第花生眼，须臾烛过风。",
            "更无寻觅处，鸟迹印空中。"
        ],
        "title": "观幻",
        "id": "29d8afc5-0b5d-40b3-a373-76d40b33bd28"
    },
    {
        "author": "白居易",
        "paragraphs": [
            "宦情牢落年将暮，病假联绵日渐深。",
            "被老相催虽白首，与春无分未甘心。",
            "闲停茶椀从容语，醉把花枝取次吟。",
            "劳动故人庞阁老，提鱼携酒远相寻。"
        ],
        "title": "病假中庞少尹携鱼酒相过",
        "id": "2882300f-b22a-46d6-8003-11948ccb8c23"
    },
    {
        "author": "白居易",
        "paragraphs": [
            "戛玉敲冰声未停，嫌云不遏入青冥。",
            "争得黄金满衫袖，一时抛与断年听。"
        ],
        "title": "听田顺儿歌",
        "id": "401c1e34-c0a2-4d90-968c-43d1daa325f4"
    },
    {
        "author": "白居易",
        "paragraphs": [
            "拨拨弦弦意不同，胡啼番语两玲珑。",
            "谁能截得曹刚手，插向重莲衣袖中。"
        ],
        "title": "听曹刚琵琶兼示重莲",
        "id": "8d45ddee-35d8-4382-8108-e2e4f27ce179"
    },
    {
        "author": "白居易",
        "paragraphs": [
            "病卧帝王州，花时不得游。",
            "老应随日至，春肯为人留。",
            "粉坏杏将谢，火繁桃尚稠。",
            "白飘僧院地，红落酒家楼。",
            "空里雪相似，晚来风不休。",
            "吟君怅望句，如到曲江头。"
        ],
        "title": "酬令狐相公春日寻花见寄六韵",
        "id": "88c99df5-f3e0-4c3d-9938-d0f2814178af"
    },
    {
        "author": "白居易",
        "paragraphs": [
            "芳景多游客，衰翁独在家。",
            "肺伤妨饮酒，眼痛忌看花。",
            "寺路随江曲，宫墙夹道斜。",
            "羡君犹壮健，不枉度年华。"
        ],
        "title": "和刘郎中曲江春望见示",
        "id": "138ff99d-9c55-4124-8001-969bbd55dd95"
    },
    {
        "author": "白居易",
        "paragraphs": [
            "翠华黄屋未东巡，碧洛青嵩付大臣。",
            "地称高情多水竹，山宜闲望少风尘。",
            "龙门即拟为游客，金谷先凭作主人。",
            "歌酒家家花处处，莫空管领上阳春。"
        ],
        "title": "送东都留守令狐尚书赴任",
        "id": "190d90cc-22b2-4755-a834-4adf7155988a"
    },
    {
        "author": "白居易",
        "paragraphs": [
            "地偏坊远巷仍斜，最近东头是白家。",
            "宿雨长齐邻舍柳，晴光照出夹城花。",
            "春风小榼三升酒，寒食深炉一椀茶。",
            "能到南园同醉否，笙歌随分有些些。"
        ],
        "title": "自题新昌居止因招杨郎中小饮",
        "id": "e814ead9-53cd-4d54-a500-a120a38ee9cf"
    },
    {
        "author": "白居易",
        "paragraphs": [
            "小园斑驳花初发，新乐铮摐教欲成。",
            "红萼紫房皆手植，苍头碧玉尽家生。",
            "高调管色吹银字，慢拽歌词唱渭城。",
            "不饮一杯听一曲，将何安慰老心情。"
        ],
        "title": "南园试小乐",
        "id": "c1540716-9d28-45d6-b1f7-1af4818684fb"
    },
    {
        "author": "白居易",
        "paragraphs": [
            "青阳行已半，白日坐将徂。",
            "越国强仍大，稽城高且孤。",
            "利饶盐煮海，名胜水澄湖。",
            "牛斗天垂象，台明地展图。",
            "瓌奇填市井，佳丽溢闉阇。",
            "句践遗风霸，西施旧俗姝。",
            "船头龙夭矫，桥脚兽睢盱。",
            "乡味珍蟛蚏，时鲜贵鹧鸪。",
            "语言诸夏异，衣服一方殊。",
            "捣练蛾眉婢，鸣榔蛙角奴。",
            "江清敌伊洛，山翠胜荆巫。",
            "华表双栖鹤，联樯几点乌。",
            "烟波分渡口，云树接城隅。",
            "涧远松如画，洲平水似铺。",
            "绿科秧早稻，紫笋折新芦。",
            "暖蹋泥中藕，香寻石上蒲。",
            "雨来萌尽达，雷後蛰全苏。",
            "柳眼黄丝颣，花房绛蜡珠。",
            "林风新竹折，野烧老桑枯。",
            "带亸长枝蕙，钱穿短贯榆。",
            "暄和生野菜，卑湿长街芜。",
            "女浣纱相伴，儿烹鲤一呼。",
            "山魈啼稚子，林狖挂山都。",
            "产业论蚕蚁，孳生计鸭雏。",
            "泉岩雪飘洒，苔壁锦漫糊。",
            "堰限舟航路，堤通车马途。",
            "耶溪岸回合，禹庙径盘纡。",
            "洞穴何因凿，星槎谁与刳。",
            "石凹仙药臼，峰峭佛香炉。",
            "去为投金简，来因挈玉壶。",
            "贵仍招客宿，健未要人扶。",
            "闻望贤丞相，仪形美丈夫。",
            "前驱驻旌斾，偏坐列笙竽。",
            "刺史旟翻隼，尚书履曳凫。",
            "学禅超後有，观妙造虚无。",
            "髻里传僧宝，环中得道枢。",
            "登楼诗八咏，置砚赋三都。",
            "捧拥罗将绮，趋跄紫与朱。",
            "庙谟藏稷卨，兵略贮孙吴。",
            "令下三军整，风高四海趋。",
            "千家得慈母，六郡事严姑。",
            "重士过三哺，轻财抵一铢。",
            "送觥歌宛转，嘲妓笑卢胡。",
            "佐饮时炮鳖，蠲酲数鲙鲈。",
            "醉乡虽咫尺，乐事亦须臾。",
            "若不中贤圣，何由外智愚。",
            "伊予一生志，我尔百年躯。",
            "江上三千里，城中十二衢。",
            "出多无伴侣，归只对妻孥。",
            "白首青山约，抽身去得无。"
        ],
        "title": "和微之春日投简阳明洞天五十韵",
        "id": "2b9b6071-6dc8-4b04-949c-5350f23e4f9d"
    },
    {
        "author": "白居易",
        "paragraphs": [
            "南雨来多滞，东风动即狂。",
            "月行离毕急，龙走召云忙。",
            "鬼转雷车响，蛇腾电策光。",
            "浸淫天似漏，沮洳地成疮。",
            "惨淡阴烟白，空蒙宿雾黄。",
            "闇遮千里目，闷结九回肠。",
            "寂寞羁臣馆，深沈思妇房。",
            "镜昏鸾灭影，衣润麝消香。",
            "兰湿难纫佩，花凋易落妆。",
            "沾黄莺翅重，滋绿草心长。",
            "紫陌皆泥泞，黄污共淼茫。",
            "恐霖成怪沴，望霁剧祯祥。",
            "楚柳腰肢亸，湘筠涕泪滂。",
            "昼昏疑是夜，阴盛胜于阳。",
            "居士巾皆垫，行人盖尽张。",
            "跳蛙还屡出，移蚁欲深藏。",
            "端坐交游废，闲行去步妨。",
            "愁生垂白叟，恼杀蹋青娘。",
            "变海常须虑，为鱼慎勿忘。",
            "此时方共惧，何处可相将？已望东溟祷，仍封北户禳。",
            "却思逢旱魃，谁喜见商羊。",
            "预怕为蚕病，先忧作麦伤。",
            "惠应施浃洽，政岂假揄扬。",
            "祀典修咸秩，农书振满床。",
            "丹诚期恳苦，白日会昭彰。",
            "赈廪赒饥户，苫城备坏墙。",
            "且当营岁事，宁暇惜年芳。",
            "德胜令灾弭，人安在吏良。",
            "尚书心若此，不枉系金章。"
        ],
        "title": "酬郑侍御多雨春空过诗三十韵",
        "id": "9dec5737-b0fb-4333-a9db-68fa6d3779c7"
    },
    {
        "author": "白居易",
        "paragraphs": [
            "何处春深好，春深富贵家。",
            "马为中路鸟，妓作後庭花。",
            "罗绮驱论队，金银用断车。",
            "眼前何所苦，唯苦日西斜。"
        ],
        "title": "和春深二十首 一",
        "id": "b4d5f3ae-e7ec-43e1-9d40-aef83d598acd"
    },
    {
        "author": "白居易",
        "paragraphs": [
            "何处春深好，春深贫贱家。",
            "荒凉三径草，冷落四邻花。",
            "奴困归佣力，妻愁出赁车。",
            "途穷平路险，举足剧褒斜。"
        ],
        "title": "和春深二十首 二",
        "id": "269e8518-1710-4e3f-9c94-022b2e452f65"
    },
    {
        "author": "白居易",
        "paragraphs": [
            "何处春深好，春深执政家。",
            "凤池添砚水，鸡树落衣花。",
            "诏借当衢宅，恩容上殿车。",
            "延英开对久，门与日西斜。"
        ],
        "title": "和春深二十首 三",
        "id": "d7d4d801-7c25-4697-9bb5-17c31fb4e7d6"
    },
    {
        "author": "白居易",
        "paragraphs": [
            "何处春深好，春深方镇家。",
            "通犀排带胯，瑞鹘勘袍花。",
            "飞絮冲球马，垂杨拂妓车。",
            "戎装拜春设，左握宝刀斜。"
        ],
        "title": "和春深二十首 四",
        "id": "126184fb-9a70-44be-bbfb-94e93ad79f29"
    },
    {
        "author": "白居易",
        "paragraphs": [
            "何处春深好，春深刺史家。",
            "阴繁棠布叶，岐秀麦分花。",
            "五疋鸣珂马，双轮画轼车。",
            "和风引行乐，叶叶隼旟斜。"
        ],
        "title": "和春深二十首 五",
        "id": "b2d758fc-5c12-40c0-887e-63072552962c"
    },
    {
        "author": "白居易",
        "paragraphs": [
            "何处春深好，春深学士家。",
            "凤书裁五色，马鬣剪三花。",
            "蜡炬开明火，银台赐物车。",
            "相逢不敢揖，彼此帽低斜。"
        ],
        "title": "和春深二十首 六",
        "id": "1d9386b2-89ad-4e4c-8eaa-8c2db3c4cbd7"
    },
    {
        "author": "白居易",
        "paragraphs": [
            "何处春深好，春深女学家。",
            "惯看温室树，饱识浴堂花。",
            "御印提随仗，香笺把下车。",
            "宋家宫样髻，一片绿云斜。"
        ],
        "title": "和春深二十首 七",
        "id": "fcd4fd54-5d56-453c-bb9d-49ac89d17661"
    },
    {
        "author": "白居易",
        "paragraphs": [
            "何处春深好，春深御史家。",
            "絮萦骢马尾，蝶绕绣衣花。",
            "破柱行持斧，埋轮立驻车。",
            "入班遥认得，鱼贯一行斜。"
        ],
        "title": "和春深二十首 八",
        "id": "b40085bc-5eb9-42c9-9f51-3e41190efd8f"
    },
    {
        "author": "白居易",
        "paragraphs": [
            "何处春深好，春深迁客家。",
            "一桮寒食酒，万里故园花。",
            "炎瘴蒸如火，光阴走似车。",
            "为忧鵩鸟至，只恐日光斜。"
        ],
        "title": "和春深二十首 九",
        "id": "c442a1dc-6649-4650-a0ab-1b1d0d296020"
    },
    {
        "author": "白居易",
        "paragraphs": [
            "何处春深好，春深经业家。",
            "唯求太常第，不管曲江花。",
            "折桂名惭郄，收萤志慕车。",
            "官场泥补处，最怕寸阴斜。"
        ],
        "title": "和春深二十首 十",
        "id": "bf899e8c-521e-4f22-83d7-c58f8b5b118b"
    },
    {
        "author": "白居易",
        "paragraphs": [
            "何处春深好，春深隐士家。",
            "野衣裁薜叶，山饭晒松花。",
            "兰索纫幽佩，蒲轮驻软车。",
            "林间箕踞坐，白眼向人斜。"
        ],
        "title": "和春深二十首 十一",
        "id": "90ac8ea1-5da6-4c89-bff1-285ff70d5b47"
    },
    {
        "author": "白居易",
        "paragraphs": [
            "何处春深好，春深渔父家。",
            "松湾随棹月，桃浦落船花。",
            "投饵移轻楫，牵轮转小车。",
            "萧萧芦叶里，风起钓丝斜。"
        ],
        "title": "和春深二十首 十二",
        "id": "ed3e62b6-3c09-44b2-b8d4-992a5f07d953"
    },
    {
        "author": "白居易",
        "paragraphs": [
            "何处春深好，春深潮户家。",
            "涛翻三月雪，浪喷四时花。",
            "曳练驰千马，惊雷走万车。",
            "余波落何处，江转富阳斜。"
        ],
        "title": "和春深二十首 十三",
        "id": "5124d7a9-5485-4b33-9781-dceb2457eb43"
    },
    {
        "author": "白居易",
        "paragraphs": [
            "何处春深好，春深痛饮家。",
            "十分桮里物，五色眼前花。",
            "餔歠眠糟瓮，流涎见曲车。",
            "中山一沈醉，千度日西斜。"
        ],
        "title": "和春深二十首 十四",
        "id": "5c200245-2718-4e76-934a-efa60fb49cca"
    },
    {
        "author": "白居易",
        "paragraphs": [
            "何处春深好，春深上巳家。",
            "兰亭席上酒，曲洛岸边花。",
            "弄水游童棹，湔裾小妇车。",
            "齐桡争渡处，一匹锦标斜。"
        ],
        "title": "和春深二十首 十五",
        "id": "adb95ad5-ed32-46ec-8de4-a428ac23d0ae"
    },
    {
        "author": "白居易",
        "paragraphs": [
            "何处春深好，春深寒食家。",
            "玲珑镂鸡子，宛转彩球花。",
            "碧草追游骑，红尘拜扫车。",
            "秋千细腰女，摇曳逐风斜。"
        ],
        "title": "和春深二十首 十六",
        "id": "67075157-fff2-492d-97bf-62662bc88623"
    },
    {
        "author": "白居易",
        "paragraphs": [
            "何处春深好，春深博弈家。",
            "一先争破眼，六聚鬬成花。",
            "鼓应投壶马，兵冲象戏车。",
            "弹碁局上事，最妙是长斜。"
        ],
        "title": "和春深二十首 十七",
        "id": "e97a325e-e1df-40a0-890c-096bf38d0b6b"
    },
    {
        "author": "白居易",
        "paragraphs": [
            "何处春深好，春深嫁女家。",
            "紫排襦上雉，黄帖鬓边花。",
            "转烛初移障，鸣环欲上车。",
            "青衣传毡褥，锦绣一条斜。"
        ],
        "title": "和春深二十首 十八",
        "id": "49623bd9-d02c-40bb-a14d-e7f882f8c0dc"
    },
    {
        "author": "白居易",
        "paragraphs": [
            "何处春深好，春深娶妇家。",
            "两行笼里烛，一树扇间花。",
            "宾拜登华席，亲迎障幰车。",
            "催妆诗未了，星斗渐倾斜。"
        ],
        "title": "和春深二十首 十九",
        "id": "9609189c-395d-4d53-b23a-be20166da715"
    },
    {
        "author": "白居易",
        "paragraphs": [
            "何处春深好，春深妓女家。",
            "眉欺杨柳叶，裙妬石榴花。",
            "兰麝熏行被，金铜钉坐车。",
            "杭州苏小小，人道最夭斜。"
        ],
        "title": "和春深二十首 二十",
        "id": "b590d1f5-7509-4e19-b2e9-0b35bf6ca3c7"
    },
    {
        "author": "白居易",
        "paragraphs": [
            "独醒从古笑灵均，长醉如今斅伯伦。",
            "旧法依稀传自杜，新方要妙得于陈。",
            "井泉王相资重九，曲糵精灵用上寅。",
            "酿糯岂劳炊范黍，撇篘何假漉陶巾。",
            "常嫌竹叶犹凡浊，始觉榴花不正真。",
            "瓮揭开时香酷烈，缾封贮後味甘辛。",
            "捧疑明水从空化，饮似阳和满腹春。",
            "色洞玉壶无表里，光摇金醆有精神。",
            "能销忙事成闲事，转得忧人作乐人。",
            "应是世间贤圣物，与君还往拟终身。"
        ],
        "title": "咏家酝十韵",
        "id": "4c02f7ae-a3c9-4e40-98fb-e098dcf3f93f"
    },
    {
        "author": "白居易",
        "paragraphs": [
            "高竹笼前无伴侣，乱鸡羣里有风标。",
            "低头乍恐丹砂落，晒翅常疑白雪消。",
            "转觉鸬鹚毛色下，苦嫌鹦鹉语声娇。",
            "临风一唳思何事，怅望青田云水遥。"
        ],
        "title": "池鹤二首 一",
        "id": "efd04832-4cbd-4b1e-a1b5-98c570a312af"
    },
    {
        "author": "白居易",
        "paragraphs": [
            "池中此鹤鹤中稀，恐是辽东老令威。",
            "带雪松枝翘膝胫，放花菱片缀毛衣。",
            "低回且向林间宿，奋迅终须天外飞。",
            "若问故巢知处在，主人相恋未能归。"
        ],
        "title": "池鹤二首 二",
        "id": "8b9ada4c-ae7c-4a80-8b9c-81b4eedf5be4"
    },
    {
        "author": "白居易",
        "paragraphs": [
            "巧拙贤愚相是非，何如一醉尽忘机。",
            "君知天地中宽窄，鵰鹗鸾皇各自飞。"
        ],
        "title": "对酒五首 一",
        "id": "475f20cc-bff7-4225-bd20-ac5b1d6bb96d"
    },
    {
        "author": "白居易",
        "paragraphs": [
            "蜗牛角上争何事，石火光中寄此身。",
            "随富随贫且欢乐，不开口笑是痴人。"
        ],
        "title": "对酒五首 二",
        "id": "e603b132-ce1c-4009-94da-e5aae4820914"
    },
    {
        "author": "白居易",
        "paragraphs": [
            "丹砂见火去无迹，白发泥人来不休。",
            "赖有酒仙相暖热，松乔醉即到前头。"
        ],
        "title": "对酒五首 三",
        "id": "cbc907f2-5469-4558-a423-4e7b869de6e9"
    },
    {
        "author": "白居易",
        "paragraphs": [
            "百岁无多时壮健，一春能几日晴明。",
            "相逢且莫推辞醉，听唱阳关第四声。"
        ],
        "title": "对酒五首 四",
        "id": "e8ad1721-8b65-4822-a830-8105eb343f4c"
    },
    {
        "author": "白居易",
        "paragraphs": [
            "昨日低眉问疾来，今朝收泪吊人回。",
            "眼前流例君看取，且遣琵琶送一桮。"
        ],
        "title": "对酒五首 五",
        "id": "74e8a1ab-6753-4ac5-87f0-8589eec0ee09"
    },
    {
        "author": "白居易",
        "paragraphs": [
            "欲悟色空为佛事，故栽芳树在僧家。",
            "细看便是华严偈，方便风开智慧花。"
        ],
        "title": "僧院花",
        "id": "fbebe3bb-6bbf-492f-b55a-f6407ae867cd"
    },
    {
        "author": "白居易",
        "paragraphs": [
            "我有白头戒，闻于韩侍郎。",
            "老多忧活计，病更恋班行。",
            "矍铄夸身健，周遮说话长。",
            "不知吾免否，两鬓已成霜。"
        ],
        "title": "老戒",
        "id": "dde9fcb5-0bee-4caa-b76b-4f40f811f831"
    },
    {
        "author": "白居易",
        "paragraphs": [
            "上苑风烟好，中桥道路平。",
            "蹴球尘不起，泼火雨新晴。",
            "宿醉头仍重，晨游眼乍明。",
            "老慵虽省事，春诱尚多情。",
            "遇客踟蹰立，寻花取次行。",
            "连钱嚼金勒，凿落写银罂。",
            "府酝伤教送，官娃岂要迎。",
            "舞腰那及柳，歌舌不如莺。",
            "乡国真堪恋，光阴可合轻。",
            "三年遇寒食，尽在洛阳城。"
        ],
        "tags": [
            "寒食节",
            "思乡"
        ],
        "title": "洛桥寒食日作十韵",
        "id": "c430d72c-3b6e-40c4-8511-da871922f1fc"
    },
    {
        "author": "白居易",
        "paragraphs": [
            "可惜莺啼花落处，一壶浊酒送残春。",
            "可怜月好风凉夜，一部清商伴老身。",
            "饱食安眠消日月，闲谈冷笑接交亲。",
            "谁知将相王侯外，别有优游快活人。"
        ],
        "title": "快活",
        "id": "abd0cd0e-97b9-4a67-a1b5-4792a2c372aa"
    },
    {
        "author": "白居易",
        "paragraphs": [
            "六纛双旌万铁衣，幷汾旧路满光辉。",
            "青衫书记何年去，红斾将军昨日归。",
            "诗作马蹄随笔走，猎酣鹰翅伴觥飞。",
            "此都莫作多时计，再为苍生入紫微。"
        ],
        "title": "送令狐相公赴太原",
        "id": "acab01b4-43e9-4f17-a94f-7d851fdd94e8"
    },
    {
        "author": "白居易",
        "paragraphs": [
            "檐前新叶覆残花，席上余桮对早茶。",
            "好是老身销日处，谁能骑马傍人家。"
        ],
        "title": "不出",
        "id": "4ee9fe31-acd1-4464-95b0-d5acf9de17b9"
    },
    {
        "author": "白居易",
        "paragraphs": [
            "夜来风雨急，无复旧花林。",
            "枝上三分落，园中二寸深。",
            "日斜啼鸟思，春尽老人心。",
            "莫怪添桮饮，情多酒不禁。"
        ],
        "title": "惜落花",
        "id": "94e24f31-18de-49fa-97f1-cb5cdc0560e9"
    },
    {
        "author": "白居易",
        "paragraphs": [
            "昼听笙歌夜醉眠，若非月下即花前。",
            "如今老病须知分，不负春来二十年。"
        ],
        "title": "老病",
        "id": "545723e9-3bab-484c-a54c-70a95c51b8a3"
    },
    {
        "author": "白居易",
        "paragraphs": [
            "游山弄水携诗卷，看月寻花把酒桮。",
            "六事尽思君作伴，几时归到洛阳来。"
        ],
        "title": "忆晦叔",
        "id": "1544581f-5ec2-41b8-af81-83ddfe3b1f8d"
    },
    {
        "author": "白居易",
        "paragraphs": [
            "大红斾引碧幢旌，新拜将军指点行。",
            "战将易求何足贵，书生难得始堪荣。",
            "离筵歌舞花丛散，候骑刀枪雪队迎。",
            "应笑蹉跎白头尹，风尘唯管洛阳城。"
        ],
        "title": "送徐州高仆射赴镇",
        "id": "6d0a663a-582a-44c5-8389-b1471d377b3c"
    },
    {
        "author": "白居易",
        "paragraphs": [
            "耳根得听琴初畅，心地忘机酒半酣。",
            "若使启期兼解醉，应言四乐不言三。"
        ],
        "title": "琴酒",
        "id": "f3b33dd6-2b36-45ae-9938-268229e7ead2"
    },
    {
        "author": "白居易",
        "paragraphs": [
            "琴中古曲是幽兰，为我殷懃更弄看。",
            "欲得身心俱静好，自弹不及听人弹。"
        ],
        "title": "听幽兰",
        "id": "a985da00-109a-4637-9572-d9586e4ab8e8"
    },
    {
        "author": "白居易",
        "paragraphs": [
            "素房含露玉冠鲜，绀叶摇风钿扇圆。",
            "本是吴州供进藕，今为伊水寄生莲。",
            "移根到此三千里，结子经今六七年。",
            "不独池中花故旧，兼乘旧日采花船。"
        ],
        "title": "六年秋重题白莲",
        "id": "44a5dc80-55aa-4d6b-9c62-25fea11a1dc9"
    },
    {
        "author": "白居易",
        "paragraphs": [
            "铭旌官重威仪盛，骑吹声繁卤簿长。",
            "後魏帝孙唐宰相，六年七月葬咸阳。"
        ],
        "title": "元相公挽歌词三首 一",
        "id": "9279ca45-262c-4d33-bb5c-894d1e394a23"
    },
    {
        "author": "白居易",
        "paragraphs": [
            "墓门已闭笳箫去，唯有夫人哭不休。",
            "苍苍露草咸阳垄，此是千秋第一秋。"
        ],
        "title": "元相公挽歌词三首 二",
        "id": "3aeae636-0c10-4f56-bfde-7117b3aeb972"
    },
    {
        "author": "白居易",
        "paragraphs": [
            "送葬万人皆惨澹，反虞驷马亦悲鸣。",
            "琴书剑佩谁收拾，三岁遗孤新学行。"
        ],
        "title": "元相公挽歌词三首 三",
        "id": "7671d638-703a-41d4-b478-4fa8fdac62b1"
    },
    {
        "author": "白居易",
        "paragraphs": [
            "金磬玉笙调已久，牙床角枕睡常迟。",
            "朦胧闲梦初成後，宛转柔声入破时。",
            "乐可理心应不谬，酒能陶性信无疑。",
            "起尝残酌听余曲，斜背银缸半下帷。"
        ],
        "title": "卧听法曲霓裳",
        "id": "5b8a84ee-47b7-4e37-a47c-2ea383d69a99"
    },
    {
        "author": "白居易",
        "paragraphs": [
            "欢爱今何在，悲啼亦是空。",
            "同为一夜梦，共过十年中。"
        ],
        "title": "结之",
        "id": "2df82fbf-916d-437d-9c85-e00951cc349d"
    },
    {
        "author": "白居易",
        "paragraphs": [
            "晴阳晚照湿烟销，五凤楼高天泬寥。",
            "野绿全经朝雨洗，林红半被暮云烧。",
            "龙门翠黛眉相对，伊水黄金线一条。",
            "自入秋来风景好，就中最好是今朝。"
        ],
        "title": "五凤楼晚望",
        "id": "91e64ba6-5d47-42f8-9deb-7a63a68a0425"
    },
    {
        "author": "白居易",
        "paragraphs": [
            "去年八月哭微之，今年八月哭敦诗。",
            "何堪老泪交流日，多是秋风摇落时。",
            "泣罢几回深自念，情来一倍苦相思。",
            "同年同病同心事，除却苏州更是谁。"
        ],
        "title": "寄刘苏州",
        "id": "300dcb91-a371-4441-87dd-e60a6efd877a"
    },
    {
        "author": "白居易",
        "paragraphs": [
            "病上篮舆相送来，衰容秋思两悠哉。",
            "凉风褭褭吹槐子，却请行人劝一桮。"
        ],
        "title": "送客",
        "id": "1a16eb0f-af60-4dd0-8823-b71ae52c6c18"
    },
    {
        "author": "白居易",
        "paragraphs": [
            "夕照红于烧，晴空碧胜蓝。",
            "兽形云不一，弓势月初三。",
            "雁思来天北，砧愁满水南。",
            "萧条秋气味，未老已深谙。"
        ],
        "title": "秋思",
        "id": "0aa0a689-f740-4d41-b2a5-7b488711796f"
    },
    {
        "author": "白居易",
        "paragraphs": [
            "碧簟绛纱帐，夜凉风景清。",
            "病闻和药气，渴听碾茶声。",
            "露竹偷灯影，烟松护月明。",
            "何言千里隔，秋思一时生。"
        ],
        "title": "酬梦得秋夕不寐见寄",
        "id": "da5d0377-2e65-4451-b965-1e63dca82383"
    },
    {
        "author": "白居易",
        "paragraphs": [
            "清紧如敲玉，深圆似转簧。",
            "一声肠一断，能有几多肠。"
        ],
        "title": "题周家歌者",
        "id": "4ab72d60-7944-4ef1-b6a9-328c896251c6"
    },
    {
        "author": "白居易",
        "paragraphs": [
            "齿发各蹉跎，疎慵与病和。",
            "爱花心在否，见酒兴如何。",
            "年长风情少，官高俗虑多。",
            "几时红烛下，闻唱竹枝歌。"
        ],
        "title": "忆梦得",
        "id": "c9e483fd-a0d3-49be-976e-27faad14176b"
    },
    {
        "author": "白居易",
        "paragraphs": [
            "春黛双蛾嫩，秋蓬两鬓侵。",
            "谋欢身太晚，恨老意弥深。",
            "薄解灯前舞，尤能酒後吟。",
            "花丛便不入，犹自未甘心。"
        ],
        "title": "赠同座",
        "id": "da56c3f9-586e-431d-9d4b-28303d311a96"
    },
    {
        "author": "白居易",
        "paragraphs": [
            "宅院小墙庳，坊门帖牓迟。",
            "旧恩惭自薄，前事悔难追。",
            "笼鸟无常主，风花不恋枝。",
            "今宵在何处，唯有月明知。"
        ],
        "title": "失婢",
        "id": "b08d742c-7d0a-4d94-96d5-f48dde14bd55"
    },
    {
        "author": "白居易",
        "paragraphs": [
            "庭草留霜池结冰，黄昏钟绝冻云凝。",
            "碧毡帐上正飘雪，红火炉前初炷灯。",
            "高调秦筝一两弄，小花蛮榼二三升。",
            "为君更奏湘神曲，夜就侬来能不能。"
        ],
        "title": "夜招晦叔",
        "id": "1acea810-d596-43a5-9ecd-9bce21934e6e"
    },
    {
        "author": "白居易",
        "paragraphs": [
            "寒宵劝酒君须饮，君是孤眠七十身。",
            "莫道非人身不暖，十分一醆暖于人。"
        ],
        "title": "戏答皇甫监",
        "id": "31d1a842-3ff2-467c-9c3c-7976abc05124"
    },
    {
        "author": "白居易",
        "paragraphs": [
            "自从娇騃一相依，共见杨花七度飞。",
            "玳瑁床空收枕席，琵琶弦断倚屏帏。",
            "人间有梦何曾入，泉下无家岂是归。",
            "坟上少啼留取泪，明年寒食更沾衣。"
        ],
        "title": "和杨师皋伤小姬英英",
        "id": "21d7f4c3-7561-4896-8b20-4e89b2a11e20"
    },
    {
        "author": "白居易",
        "paragraphs": [
            "毡帐胡琴出塞曲，兰塘越棹弄潮声。",
            "何言此处同风月，蓟北江南万里情。"
        ],
        "title": "池边即事",
        "id": "104b0aa6-35d3-41f8-9961-a66fd899631c"
    },
    {
        "author": "白居易",
        "paragraphs": [
            "老去亲朋零落尽，秋来弦管感伤多。",
            "尚书宅畔悲邻笛，廷尉门前叹雀罗。",
            "绿绮窗空分妓女，绛纱帐掩罢笙歌。",
            "欢娱未足身先去，争奈书生薄命何。"
        ],
        "title": "闻乐感邻",
        "id": "15030c88-7a2f-4850-9f3d-eb1c763080c7"
    },
    {
        "author": "白居易",
        "paragraphs": [
            "穷冬月末两三日，半百年过六七时。",
            "龙尾趂朝无气力，牛头参道有心期。",
            "荣华外物终须悟，老病傍人岂得知。",
            "犹被妻儿教渐退，莫求致仕且分司。"
        ],
        "title": "戊申岁暮咏怀三首 一",
        "id": "6d6f94fa-23b0-4451-a96f-b8a9fc66bb57"
    },
    {
        "author": "白居易",
        "paragraphs": [
            "唯生一女才十二，秪欠三年未六旬。",
            "婚嫁累轻何怕老，饥寒心惯不忧贫。",
            "紫泥丹笔皆经手，赤绂金章尽到身。",
            "更拟踟蹰觅何事，不归嵩洛作闲人。"
        ],
        "title": "戊申岁暮咏怀三首 二",
        "id": "c7350629-440e-4864-80d4-2a65aa9a154f"
    },
    {
        "author": "白居易",
        "paragraphs": [
            "七年囚闭作笼禽，但愿开笼便入林。",
            "幸得展张今日翅，不能辜负昔时心。",
            "人间祸福愚难料，世上风波老不禁。",
            "万一差池似前事，又应追悔不抽簪。"
        ],
        "title": "戊申岁暮咏怀三首 三",
        "id": "4e01ccfa-881b-4207-828a-97b2349a7e35"
    },
    {
        "author": "白居易",
        "paragraphs": [
            "心中万事不思量，坐倚屏风卧向阳。",
            "渐觉咏诗犹老丑，岂宜凭酒更麄狂。",
            "头垂白发我思退，脚蹋青云君欲忙。",
            "只有今春相伴在，花前剩醉两三场。"
        ],
        "title": "赠梦得",
        "id": "3531e9e7-a673-42b3-bb4e-882ff7423bdb"
    },
    {
        "author": "白居易",
        "paragraphs": [
            "海内时无事，江南岁有秋。",
            "生民皆乐业，地主尽贤侯。",
            "郊静销戎马，城高逼斗牛。",
            "平河七百里，沃壤二三州。",
            "坐有湖山趣，行无风浪忧。",
            "食宁妨解缆，寝不废乘流。",
            "泉石谙天竺，烟霞识虎丘。",
            "余芳认兰泽，遗咏思苹洲。",
            "菡萏红涂粉，菰蒲绿泼油。",
            "鳞差渔户舍，绮错稻田沟。",
            "紫洞藏仙窟，玄泉贮怪湫。",
            "精神昂老鹤，姿彩媚潜蚪。",
            "静阅天工妙，闲窥物状幽。",
            "投竿出比目，掷果下猕猴。",
            "味苦莲心小，浆甜蔗节稠。",
            "橘苞从自结，藕孔是谁锼。",
            "逐日移潮信，随风变棹讴。",
            "递夫交烈火，候吏次鸣驺。",
            "梵塔形疑踊，阊门势欲浮。",
            "客迎携酒榼，僧待置茶瓯。",
            "小宴闲谈笑，初筵雅献酬。",
            "稍催朱蜡炬，徐动碧牙筹。",
            "圆醆飞莲子，长裾曳石榴。",
            "柘枝随画鼓，调笑从香球。",
            "幕扬云飘槛，帘褰月露钩。",
            "舞繁红袖凝，歌切翠眉愁。",
            "弦管宁容歇，桮盘未许收。",
            "良辰宜酩酊，卒岁好优游。",
            "鲙缕鲜仍细，莼丝滑且柔。",
            "饱餐为日计，稳睡是身谋。",
            "名媿空虚得，官知止足休。",
            "自嫌犹屑屑，众笑大悠悠。",
            "物表疎形役，人寰足悔尤。",
            "蛾须远灯烛，兔勿近罝罘。",
            "幻世春来梦，浮生水上沤。",
            "百忧中莫入，一醉外何求。",
            "未死痴王湛，无儿老邓攸。",
            "蜀琴安膝上，周易在床头。",
            "去去无程客，行行不系舟。",
            "劳君频问讯，劝我少淹留。",
            "云雨多分散，关山苦阻修。",
            "一吟江月别，七见日星周。",
            "珠玉传新什，鹓鸾念故俦。",
            "悬旌心宛转，束楚意绸缪。",
            "驿舫妆青雀，官槽䬴紫骝。",
            "镜湖期远泛，禹穴约冥搜。",
            "预扫题诗壁，先开望海楼。",
            "饮思亲履舄，宿忆并衾裯。",
            "志气吾衰也，风情子在不。",
            "应须相见後，别作一家游。"
        ],
        "title": "想东游五十韵",
        "id": "4c73e5eb-b53c-4bc7-87c8-896fe5e91b50"
    },
    {
        "author": "白居易",
        "paragraphs": [
            "卧在漳滨满十旬，起为商皓伴三人。",
            "从今且莫嫌身病，不病何由索得身。"
        ],
        "title": "病免後喜除宾客",
        "id": "3b258b9b-2195-47d7-aff6-e0da75bbcc56"
    },
    {
        "author": "白居易",
        "paragraphs": [
            "灞浐风烟函谷路，曾经几度别长安。",
            "昔时蹙促为迁客，今日从容自去官。",
            "优诏幸分四皓秩，祖筵惭继二疎欢。",
            "尘缨世网重重缚，回顾方知出得难。"
        ],
        "title": "长乐亭留别",
        "id": "0461e544-0911-4944-afcd-cb7ca4f34bf7"
    },
    {
        "author": "白居易",
        "paragraphs": [
            "紫微阁老自多情，白首园公岂要迎。",
            "伴我绿槐阴下歇，向君红斾影前行。",
            "纶巾发少浑欹仄，篮轝肩齐甚稳平。",
            "但问主人留几日，分司宾客去无程。"
        ],
        "title": "陕府王大夫相迎偶赠",
        "id": "6b6ff052-46ae-4a57-907a-b28a10352041"
    },
    {
        "author": "白居易",
        "paragraphs": [
            "笙歌惆怅欲为别，风景阑珊初过春。",
            "争得遣君诗不苦，黄河岸上白头人。"
        ],
        "tags": [
            "黄河"
        ],
        "title": "别陕州王司马",
        "id": "e592f003-9497-4ce0-afef-231973017049"
    },
    {
        "author": "白居易",
        "paragraphs": [
            "黄鸟无声叶满枝，闲吟想到洛城时。",
            "惜逢金谷三春尽，恨拜铜楼一月迟。",
            "诗境忽来还自得，醉乡潜去与谁期。",
            "东都添个狂宾客，先报壶觞风月知。"
        ],
        "title": "将至东都先寄令狐留守",
        "id": "d9911748-ed02-42c8-94e1-08a8968a7708"
    },
    {
        "author": "白居易",
        "paragraphs": [
            "明朝欲见琴尊伴，洗拭金桮拂玉徽。",
            "君乞曹州刺史替，我抛刑部侍郎归。",
            "倚疮老马收蹄立，避箭高鸿尽翅飞。",
            "岂料洛阳风月夜，故人垂老得相依。"
        ],
        "title": "荅崔十八见寄",
        "id": "da3ccf2c-9071-4540-9c06-485ee08ba64a"
    },
    {
        "author": "白居易",
        "paragraphs": [
            "轻衣稳马槐阴路，渐近东来渐少尘。",
            "耳闹久憎闻俗事，眼明初喜见闲人。",
            "昔曾对作承华相，今复连为博望宾。",
            "始信淡交宜久远，与君转老转相亲。"
        ],
        "title": "赠皇甫宾客",
        "id": "a0aa5c86-09f7-4217-a6cf-4908288e3530"
    },
    {
        "author": "白居易",
        "paragraphs": [
            "驿吏引藤轝，家童开竹扉。",
            "往时多暂住，今日是长归。",
            "眼下有衣食，耳边无是非。",
            "不论贫与富，饮水亦应肥。"
        ],
        "title": "归履道宅",
        "id": "4d24a24c-c4c4-498f-a45b-d345a7fee8a7"
    },
    {
        "author": "白居易",
        "paragraphs": [
            "归来未及问生涯，先问江南物在耶。",
            "引手摩挲青石笋，回头点检白莲花。",
            "苏州舫故龙头闇，王尹桥倾雁齿斜。",
            "别有夜深惆怅事，月明双鹤在裴家。"
        ],
        "title": "问江南物",
        "id": "3a3ad978-2075-452d-89cc-60ed2cecc697"
    },
    {
        "author": "白居易",
        "paragraphs": [
            "半日停车马，何人在白家。",
            "殷懃萧庶子，爱酒不嫌茶。"
        ],
        "title": "萧庶子相过",
        "id": "81329510-177f-4290-9f45-91f2e2a2bae3"
    },
    {
        "author": "白居易",
        "paragraphs": [
            "乍到频劳问所须，所须非玉亦非珠。",
            "爱君水阁宜闲咏，每有诗成许去无。"
        ],
        "title": "荅尉迟少尹问所须",
        "id": "8da06a0b-654a-4ea8-ad5f-42be99b0f4f1"
    },
    {
        "author": "白居易",
        "paragraphs": [
            "但有闲销日，都无事系怀。",
            "朝眠因客起，午饭伴僧斋。",
            "树合阴交户，池分水夹阶。",
            "就中今夜好，风月似江淮。"
        ],
        "title": "咏闲",
        "id": "129b8890-021e-4eb2-96d3-84b9ef07b83d"
    },
    {
        "author": "白居易",
        "paragraphs": [
            "未能同隐云林下，且复相招禄仕间。",
            "随月有钱胜卖药，终年无事抵归山。",
            "镜湖水远何由泛，棠树枝高不易攀。",
            "惆怅八科残四在，两人荣闹两人闲。"
        ],
        "title": "同崔十八寄元浙东王陕州",
        "id": "0f515370-afa3-4d8c-831e-553fbc31be5d"
    },
    {
        "author": "白居易",
        "paragraphs": [
            "墙西明月水东亭，一曲霓裳按小伶。",
            "不敢邀君无别意，弦生管涩未堪听。"
        ],
        "title": "荅苏庶子月夜闻家僮奏乐见赠",
        "id": "94dea6d7-8593-4d27-b958-cd7cf0c1687a"
    },
    {
        "author": "白居易",
        "paragraphs": [
            "里巷多通水，林园尽不扃。",
            "松身为外户，池面是中庭。",
            "元氏诗三帙，陈家酒一瓶。",
            "醉来狂发咏，邻女暎篱听。"
        ],
        "title": "偶吟",
        "id": "6520433b-3513-4a9b-85e9-d9adaf5ed311"
    },
    {
        "author": "白居易",
        "paragraphs": [
            "白藕新花照水开，红窗小舫信风回。",
            "谁教一片江南兴，逐我殷懃万里来。"
        ],
        "title": "白莲池泛舟",
        "id": "27abe2fc-5749-470b-9ba7-b371abcd7066"
    },
    {
        "author": "白居易",
        "paragraphs": [
            "行寻甃石引新泉，坐看修桥补钓船。",
            "绿竹挂衣凉处歇，清风展簟困时眠。",
            "身闲当贵真天爵，官散无忧即地仙。",
            "林下水边无厌日，便堪终老岂论年。"
        ],
        "title": "池上即事",
        "id": "75f3c55f-6f0c-4ef8-8644-0473187aa8fa"
    },
    {
        "author": "白居易",
        "paragraphs": [
            "习静心方泰，劳生事渐稀。",
            "可怜安稳地，舍此欲何归。"
        ],
        "title": "酬裴相公见寄二绝 一",
        "id": "cee43204-82fd-45d5-9e52-71c9a570f265"
    },
    {
        "author": "白居易",
        "paragraphs": [
            "一双垂翅鹤，数首解嘲文。",
            "总是迂闲物，争堪伴相君。"
        ],
        "title": "酬裴相公见寄二绝 二",
        "id": "bc0f5796-8f9a-47ad-93d5-27206ae38c3a"
    },
    {
        "author": "白居易",
        "paragraphs": [
            "开缄思浩然，独咏晚风前。",
            "人貌非前日，蝉声似去年。",
            "槐花新雨後，柳影欲秋天。",
            "听罢无他计，相思又一篇。"
        ],
        "title": "荅梦得闻蝉见寄",
        "id": "0848de11-6e78-4a69-a20d-8f503e320d31"
    },
    {
        "author": "白居易",
        "paragraphs": [
            "不矜轩冕爱林泉，许到池头一醉眠。",
            "已遣平治行药迳，兼教扫拂钓鱼船。",
            "应将笔砚随诗主，定有笙歌伴酒仙。",
            "祗候高情无别物，苍苔石笋白花莲。"
        ],
        "title": "令狐尚书许过弊居先赠长句",
        "id": "56ce8a48-d698-4ff1-a5d1-70dbe2c3a7c9"
    },
    {
        "author": "白居易",
        "paragraphs": [
            "老宜官冷静，贫赖俸优饶。",
            "热月无堆案，寒天不趂朝。",
            "傍看应寂寞，自觉甚逍遥。",
            "徒对盈尊酒，兼无愁可销。"
        ],
        "title": "自题",
        "id": "057e4259-0862-4bbf-ac19-f2e91720ce49"
    },
    {
        "author": "白居易",
        "paragraphs": [
            "劳将白叟比黄公，今古由来事不同。",
            "我有商山君未见，清泉白石在胸中。"
        ],
        "title": "荅崔十八",
        "id": "0024073c-14e3-4d76-822e-b905d3b6f6d7"
    },
    {
        "author": "白居易",
        "paragraphs": [
            "御热蕉衣健，扶羸竹杖轻。",
            "诵经凭槛立，散药绕廊行。",
            "暝槿无风落，秋虫欲雨鸣。",
            "身闲当将息，病亦有心情。"
        ],
        "title": "偶咏",
        "id": "625fd0b6-33da-4b00-b6d6-e03c2f1ab2ac"
    },
    {
        "author": "白居易",
        "paragraphs": [
            "但喜暑随三伏去，不知秋送二毛来。",
            "更无别计相宽慰，故遣阳关劝一桮。"
        ],
        "title": "荅苏六",
        "id": "a2efcf64-19cb-4834-88d5-d2481d4e18ff"
    },
    {
        "author": "白居易",
        "paragraphs": [
            "下马闲行伊水头，凉风清景胜春游。",
            "何事古今诗句里，不多说着洛阳秋。"
        ],
        "title": "秋游",
        "id": "8bd83315-5205-4a7c-a12a-51589232880e"
    },
    {
        "author": "白居易",
        "paragraphs": [
            "张翰一桮酒，荣期三乐歌。",
            "聪明伤混沌，烦恼污头陁。",
            "簟冷秋生早，阶闲日上多。",
            "近来门更静，无雀可张罗。"
        ],
        "title": "偶作",
        "id": "0bc83f62-9ca6-426c-8086-ce2cc97b54c3"
    },
    {
        "author": "白居易",
        "paragraphs": [
            "照水容虽老，登山力未衰。",
            "欲眠先命酒，暂歇亦吟诗。",
            "且喜身无缚，终惭鬓有丝。",
            "回头语闲伴，闲校十年迟。"
        ],
        "title": "游平原赠晦叔",
        "id": "4ab7fb31-90ad-4737-b871-48e00fcd152f"
    },
    {
        "author": "白居易",
        "paragraphs": [
            "不出门来又数旬，将何销日与谁亲。",
            "鹤笼开处见君子，书卷展时逢古人。",
            "自静其心延寿命，无求于物长精神。",
            "能行便是真修道，何必降魔调伏身。"
        ],
        "title": "不出门",
        "id": "941995d2-23b6-461a-a742-151fbefda506"
    },
    {
        "author": "白居易",
        "paragraphs": [
            "右翅低垂左胫伤，可怜风貌甚昂藏。",
            "亦知白日青天好，未要高飞且养疮。"
        ],
        "title": "叹鹤病",
        "id": "959e7ad3-110a-48c4-bb5c-ee40e9628914"
    },
    {
        "author": "白居易",
        "paragraphs": [
            "勿言临都五六里，扶病出城相送来。",
            "莫道长安一步地，马头西去几时回。",
            "与君後会知何处，为我今朝尽一桮。"
        ],
        "title": "临都驿送崔十八",
        "id": "1099630e-cb16-494b-a990-eef0794ae50b"
    },
    {
        "author": "白居易",
        "paragraphs": [
            "三分鬓发二分丝，晓镜秋容相对时。",
            "去作忙官应太老，退为闲叟未全迟。",
            "静中得味何须道，稳处安身更莫疑。",
            "若使至今黄绮在，闻吾此语亦分司。"
        ],
        "title": "对镜",
        "id": "e042ea2d-0c5c-4f50-8bc3-e2eecd4549c6"
    },
    {
        "author": "白居易",
        "paragraphs": [
            "何处难忘酒，长安喜气新。",
            "初登高第後，乍作好官人。",
            "省壁明张牓，朝衣稳称身。",
            "此时无一醆，争奈帝城春。"
        ],
        "title": "劝酒十四首 何处难忘酒七首 一",
        "id": "170c4529-da68-4758-9dca-14a7ae904979"
    },
    {
        "author": "白居易",
        "paragraphs": [
            "何处难忘酒，天涯话旧情。",
            "青云俱不达，白发递相惊。",
            "二十年前别，三千里外行。",
            "此时无一醆，何以叙平生。"
        ],
        "title": "劝酒十四首 何处难忘酒七首 二",
        "id": "5675bc63-ae80-4966-8014-2d9b91b10f29"
    },
    {
        "author": "白居易",
        "paragraphs": [
            "何处难忘酒，朱门羡少年。",
            "春分花发後，寒食月明前。",
            "小院回罗绮，深房理管弦。",
            "此时无一醆，争过艳阳天。"
        ],
        "title": "劝酒十四首 何处难忘酒七首 三",
        "id": "f3b74db1-b72b-4f63-a7e7-0d942b62a43c"
    },
    {
        "author": "白居易",
        "paragraphs": [
            "何处难忘酒，霜庭老病翁。",
            "闇声啼蟋蟀，干叶落梧桐。",
            "鬓为愁先白，颜因醉暂红。",
            "此时无一醆，何计奈秋风。"
        ],
        "title": "劝酒十四首 何处难忘酒七首 四",
        "id": "126e6a7e-f649-40ef-af70-a94af44a0569"
    },
    {
        "author": "白居易",
        "paragraphs": [
            "何处难忘酒，军功第一高。",
            "还乡随露布，半路授旌旄。",
            "玉柱剥葱手，金章烂椹袍。",
            "此时无一醆，何以骋雄豪。"
        ],
        "title": "劝酒十四首 何处难忘酒七首 五",
        "id": "ec2cdd28-69a2-4f37-9561-0d02ed1aca7b"
    },
    {
        "author": "白居易",
        "paragraphs": [
            "何处难忘酒，青门送别多。",
            "敛襟收涕泪，簇马听笙歌。",
            "烟树灞陵岸，风尘长乐坡。",
            "此时无一醆，争奈去留何。"
        ],
        "title": "劝酒十四首 何处难忘酒七首 六",
        "id": "b27063ff-16bc-4333-847e-d5b30ace29ab"
    },
    {
        "author": "白居易",
        "paragraphs": [
            "何处难忘酒，逐臣归故园。",
            "赦书逢驿骑，贺客出都门。",
            "半面瘴烟色，满衫乡泪痕。",
            "此时无一醆，何物可招魂。"
        ],
        "title": "劝酒十四首 何处难忘酒七首 七",
        "id": "0164b588-486c-4f96-b1c1-fe2165b2a1e2"
    },
    {
        "author": "白居易",
        "paragraphs": [
            "莫隐深山去，君应到自嫌。",
            "齿伤朝水冷，貌苦夜霜严。",
            "渔去风生浦，樵归雪满岩。",
            "不如来饮酒，相对醉厌厌。"
        ],
        "title": "劝酒十四首 不如来饮酒七首 一",
        "id": "331ec948-26e6-4ad3-bf97-5aac5a8f6661"
    },
    {
        "author": "白居易",
        "paragraphs": [
            "莫作农夫去，君应见自愁。",
            "迎春犂瘦地，趂晚餧羸牛。",
            "数被官加税，稀逢岁有秋。",
            "不如来饮酒，相伴醉悠悠。"
        ],
        "title": "劝酒十四首 不如来饮酒七首 二",
        "id": "430b85e6-224e-4c26-b82c-6228acda7bc4"
    },
    {
        "author": "白居易",
        "paragraphs": [
            "莫作商人去，恓惶君未谙。",
            "雪霜行塞北，风水宿江南。",
            "藏镪百千万，沈舟十二三。",
            "不如来饮酒，仰面醉酣酣。"
        ],
        "title": "劝酒十四首 不如来饮酒七首 三",
        "id": "a4e70600-7be6-4037-8992-940a7773517e"
    },
    {
        "author": "白居易",
        "paragraphs": [
            "莫事长征去，辛勤难具论。",
            "何曾画麟阁，祗是老辕门。",
            "虮虱衣中物，刀枪面上痕。",
            "不如来饮酒，合眼醉昏昏。"
        ],
        "title": "劝酒十四首 不如来饮酒七首 四",
        "id": "b4161c70-be10-4148-b6c0-79be92bec1c7"
    },
    {
        "author": "白居易",
        "paragraphs": [
            "莫学长生去，仙方悞杀君。",
            "那将薤上露，拟待鹤边云。",
            "矻矻皆烧药，累累尽作坟。",
            "不如来饮酒，闲坐醉醺醺。"
        ],
        "title": "劝酒十四首 不如来饮酒七首 五",
        "id": "65eaed8e-1714-42a7-93be-017eea369da0"
    },
    {
        "author": "白居易",
        "paragraphs": [
            "莫上青云去，青云足爱憎。",
            "自贤夸智慧，相糺鬬功能。",
            "鱼烂缘吞饵，蛾燋为扑灯。",
            "不如来饮酒，任性醉腾腾。"
        ],
        "title": "劝酒十四首 不如来饮酒七首 六",
        "id": "7f8f6ca8-92c4-438f-a645-3aac916af9a2"
    },
    {
        "author": "白居易",
        "paragraphs": [
            "莫入红尘去，令人心力劳。",
            "相争两蜗角，所得一牛毛。",
            "且灭嗔中火，休磨笑里刀。",
            "不如来饮酒，稳卧醉陶陶。"
        ],
        "title": "劝酒十四首 不如来饮酒七首 七",
        "id": "d1d1a647-63de-4e4b-8026-bfe6bf5d8d19"
    },
    {
        "author": "白居易",
        "paragraphs": [
            "日月天衢仰面看，尚淹池凤滞台鸾。",
            "碧幢千里空移镇，赤笔三年未转官。",
            "别後纵吟终少兴，病来虽饮不多欢。",
            "酒军诗敌如相遇，临老犹能一据鞍。"
        ],
        "title": "和令狐相公寄刘郎中兼见示长句",
        "id": "e23518e0-65d1-4890-81b1-5b557eb78555"
    },
    {
        "author": "白居易",
        "paragraphs": [
            "见月连宵坐，闻风尽日眠。",
            "室香罗药气，笼暖焙茶烟。",
            "鹤啄新晴地，鸡栖薄暮天。",
            "自看淘酒米，倚杖小池前。"
        ],
        "title": "即事",
        "id": "b436b45f-f872-4455-b8da-3d99fd4012c6"
    },
    {
        "author": "白居易",
        "paragraphs": [
            "风飘雨洒帘帷故，竹暎松遮灯火深。",
            "宿客不来嫌冷落，一尊酒对一张琴。"
        ],
        "title": "期宿客不至",
        "id": "abedde78-4e7b-4445-a43f-faa2f2b13bd3"
    },
    {
        "author": "白居易",
        "paragraphs": [
            "问君移竹意如何，慎勿排行但间窠。",
            "多种少栽皆有意，大都少校不如多。"
        ],
        "title": "问移竹",
        "id": "99800513-46d2-4f7c-84b2-be96f8206138"
    },
    {
        "author": "白居易",
        "paragraphs": [
            "满园花菊郁金黄，中有孤丛色似霜。",
            "还似今朝歌酒席，白头翁入少年场。"
        ],
        "tags": [
            "重阳节",
            "菊花"
        ],
        "title": "重阳席上赋白菊",
        "id": "29611f25-d27c-4485-920f-d9ab1cfc8a18"
    },
    {
        "author": "白居易",
        "paragraphs": [
            "眼下有衣兼有食，心中无喜亦无忧。",
            "正如身後有何事，应向人间无所求。",
            "静念道经深闭目，闲迎禅客小低头。",
            "犹残少许云泉兴，一岁龙门数度游。"
        ],
        "title": "偶吟二首 一",
        "id": "bcee09cf-8460-4b79-bd54-23b0c82c33eb"
    },
    {
        "author": "白居易",
        "paragraphs": [
            "晴教晒药泥茶灶，闲看科松洗竹林。",
            "活计纵贫长净洁，池亭虽小颇幽深。",
            "厨香炊黍调和酒，窗暖安弦拂拭琴。",
            "老去生涯祗如此，更无余事可劳心。"
        ],
        "title": "偶吟二首 二",
        "id": "535fef96-ff6b-44f3-b0a4-ecdef79f5331"
    },
    {
        "author": "白居易",
        "paragraphs": [
            "何处春先到，桥东水北亭。",
            "冻花开未得，冷酒酌难醒。",
            "就日移轻榻，遮风展小屏。",
            "不劳人劝醉，莺语渐丁宁。"
        ],
        "title": "何处春先到",
        "id": "7caa199c-ae4d-4abd-ac07-6b3e3e80f50e"
    },
    {
        "author": "白居易",
        "paragraphs": [
            "天时人事常多故，一岁春能几处游。",
            "不是尘埃便风雨，若非疾病即悲忧。",
            "贫穷心苦多无兴，富贵身忙不自由。",
            "唯有分司官恰好，闲游虽老未能休。"
        ],
        "title": "勉闲游",
        "id": "0674f13a-ed30-4516-b15a-ee5fdd1c7b8a"
    },
    {
        "author": "白居易",
        "paragraphs": [
            "贫无好物堪为信，双榼虽轻意不轻。",
            "愿奉谢公池上酌，丹心绿酒一时倾。"
        ],
        "title": "寄两银榼与裴侍郎因题两绝句 一",
        "id": "ab89f06a-c738-43c3-aa4c-c29cda738f04"
    },
    {
        "author": "白居易",
        "paragraphs": [
            "惯和曲糵堪盛否，重用盐梅试洗看。",
            "小器不知容几许，襄阳米贱酒升宽。"
        ],
        "title": "寄两银榼与裴侍郎因题两绝句 二",
        "id": "dbe580e6-2934-4e80-8410-116c7213b174"
    },
    {
        "author": "白居易",
        "paragraphs": [
            "细水涓涓似泪流，日西惆怅小桥头。",
            "衰杨叶尽空枝在，犹被霜风吹不休。"
        ],
        "title": "小桥柳",
        "id": "9c63ccc1-2995-4dc6-a80c-1b6a1241c3e0"
    },
    {
        "author": "白居易",
        "paragraphs": [
            "八月凉风吹白幕，寝门廊下哭微之。",
            "妻孥朋友来相吊，唯道皇天无所知。"
        ],
        "title": "哭微之二首 一",
        "id": "f33fa93c-572e-4d82-b6b0-f18e4632982c"
    },
    {
        "author": "白居易",
        "paragraphs": [
            "文章卓荦生无敌，风骨英灵殁有神。",
            "哭送咸阳北原上，可能随例作灰尘。"
        ],
        "title": "哭微之二首 二",
        "id": "5643776d-56eb-4c72-ae22-49a11d1fc0e0"
    },
    {
        "author": "白居易",
        "paragraphs": [
            "人少街荒已寂寥，风多尘起重萧条。",
            "上阳落叶飘宫树，中渡流澌拥渭桥。",
            "出早冒寒衣挍薄，归迟侵黑酒全消。",
            "如今不是闲行日，日短天阴坊曲遥。"
        ],
        "title": "马上晚吟",
        "id": "be1b8708-5201-48d3-a7de-9aebf9ff583b"
    },
    {
        "author": "白居易",
        "paragraphs": [
            "刘郎刘郎莫先起，苏台苏台隔云水。",
            "酒醆来从一百分，马头去便三千里。"
        ],
        "title": "醉中重留梦得",
        "id": "6f07d66a-91a2-427a-a43d-d4940d963e7a"
    },
    {
        "author": "白居易",
        "paragraphs": [
            "可怜今夜鹅毛雪，引得高情鹤氅人。",
            "红蜡烛前明似昼，青毡帐里暖如春。",
            "十分满醆黄金液，一尺中庭白玉尘。",
            "对此欲留君便宿，诗情酒分合相亲。"
        ],
        "title": "雪夜喜李郎中见访兼酬所赠",
        "id": "0427c764-1d52-46ed-babb-d641183b7c23"
    },
    {
        "author": "白居易",
        "paragraphs": [
            "不愁陌上春光尽，亦任庭前日影斜。",
            "面黑眼昏头雪白，老应无可更增加。"
        ],
        "title": "任老",
        "id": "91d4bed5-1ea1-4a13-bded-1e035363d903"
    },
    {
        "author": "白居易",
        "paragraphs": [
            "火急欢娱慎勿迟，眼看老病悔难追。",
            "尊前花下歌筵里，会有求来不得时。"
        ],
        "title": "劝欢",
        "id": "ed1aa7ed-fe99-47af-8398-86e280de9470"
    },
    {
        "author": "白居易",
        "paragraphs": [
            "虹梁雁齿随年换，素板朱栏逐日修。",
            "但恨尚书能久别，莫忘州守不频游。",
            "重移旧柱开中眼，乱种新花拥两头。",
            "李郭小船何足问，待君乘过济川舟。"
        ],
        "title": "荅王尚书问履道池旧桥",
        "id": "17d53913-cc9a-441e-869e-b47a6c8e6664"
    },
    {
        "author": "白居易",
        "paragraphs": [
            "晚从履道来归府，街路虽长尹不嫌。",
            "马上凉于床上坐，绿槐风透紫蕉衫。"
        ],
        "title": "晚归府",
        "id": "a57665af-c94d-4271-98d1-a9035bbbc5f4"
    },
    {
        "author": "白居易",
        "paragraphs": [
            "山屐田衣六七贤，搴芳蹋翠弄潺湲。",
            "九龙潭月落桮酒，三品松风飘管弦。",
            "强健且宜游胜地，清凉不觉过炎天。",
            "始知驾鹤乘云外，别有逍遥地上仙。"
        ],
        "title": "从龙潭寺至少林寺题赠同游者",
        "id": "23358244-82d2-45a4-b12b-c6675502abb5"
    },
    {
        "author": "白居易",
        "paragraphs": [
            "双剎夹虚空，缘云一径通。",
            "似从忉利下，如过剑门中。",
            "灯火光初合，笙歌曲未终。",
            "可怜狮子座，舁出净名翁。"
        ],
        "title": "夜从法王寺下归岳寺",
        "id": "27b49d16-df1b-4df1-8671-cd6c4bcece95"
    },
    {
        "author": "白居易",
        "paragraphs": [
            "夜上九潭谁是伴，云随飞盖月随桮。",
            "明年尚作三川守，此地兼将歌舞来。"
        ],
        "title": "宿龙潭寺",
        "id": "5cefade4-ae6e-495e-ba2b-db2a162c7544"
    },
    {
        "author": "白居易",
        "paragraphs": [
            "开元遗曲自凄凉，况近秋天调是商。",
            "爱者谁人唯白尹，奏时何处在嵩阳。",
            "回临山月声弥怨，散入松风韵更长。",
            "子晋少姨闻定怪，人间亦便有霓裳。"
        ],
        "title": "嵩阳观夜奏霓裳",
        "id": "f993a332-d674-421b-b8c5-5a7df6792ac4"
    },
    {
        "author": "白居易",
        "paragraphs": [
            "鸡犬丧家分散後，林园失主寂寥时。",
            "落花不语空辞树，流水无情自入池。",
            "风荡燕船初破漏，雨淋歌阁欲倾欹。",
            "前庭後院伤心事，唯是春风秋月知。"
        ],
        "title": "过元家履信宅",
        "id": "fd511e6f-8ebc-499f-a9ed-1216b34b3dc5"
    },
    {
        "author": "白居易",
        "paragraphs": [
            "寒山十月旦，霜叶一时新。",
            "似烧非因火，如花不待春。",
            "连行排绛帐，乱落剪红巾。",
            "解驻篮轝看，风前唯两人。"
        ],
        "title": "和杜录事题红叶",
        "id": "620190f9-ce46-4ac0-979a-2926f377fb5a"
    },
    {
        "author": "白居易",
        "paragraphs": [
            "求荣争宠任纷纷，脱弃金貂祗有君。",
            "散员疏去未为贵，小邑陶休何足云。",
            "山色好当晴後见，泉声宜向醉中闻。",
            "主人忆尔尔知否，抛却青云归白云。"
        ],
        "title": "题崔常侍济上别墅",
        "id": "a29f76e5-7ede-43dc-a9fe-052e756be427"
    },
    {
        "author": "白居易",
        "paragraphs": [
            "白石清泉抛济口，碧幢红斾照河阳。",
            "邨人都不知时事，犹自呼为处士庄。"
        ],
        "title": "过温尚书旧庄",
        "id": "9b730d38-b7d0-48c0-a16a-a41b9c2685e8"
    },
    {
        "author": "白居易",
        "paragraphs": [
            "年颜气力渐衰残，王屋中峰欲上难。",
            "顶上将探小有洞，喉中须咽大还丹。",
            "河车九转宜精炼，火候三年在好看。",
            "他日药成分一粒，与君先去扫天坛。"
        ],
        "title": "天坛峰下赠杜录事",
        "id": "9b04eb77-5a74-46a5-bbf9-24a5cca7dd90"
    },
    {
        "author": "白居易",
        "paragraphs": [
            "百千万劫菩提种，八十三年功德林。",
            "若不秉持僧行苦，将何报答佛恩深。",
            "慈悲不瞬诸天眼，清净无尘几地心。",
            "每岁八关蒙九授，殷懃一戒重千金。"
        ],
        "title": "赠僧五首 钵塔院如大师",
        "id": "04deb13e-52ad-4525-973a-0de929cc384c"
    },
    {
        "author": "白居易",
        "paragraphs": [
            "心如定水随形应，口似悬河逐病治。",
            "曾向众中先礼拜，西方去日莫相遗。"
        ],
        "title": "赠僧五首 神照上人",
        "id": "4def9d24-051a-4e09-b119-55316b644f04"
    },
    {
        "author": "白居易",
        "paragraphs": [
            "自出家来长自在，缘身一衲一绳床。",
            "令人见即心无事，每一相逢是道场。"
        ],
        "title": "赠僧五首 自远禅师",
        "id": "e42689be-67b4-4431-8587-19f93f98c2af"
    },
    {
        "author": "白居易",
        "paragraphs": [
            "荣华恩爱弃成唾，戒定真如和作香。",
            "今古虽殊同一法，瞿昙抛却转轮王。"
        ],
        "title": "赠僧五首 宗实上人",
        "id": "8dd4151e-a99b-408e-9d87-a19e2667081a"
    },
    {
        "author": "白居易",
        "paragraphs": [
            "梓潼眷属何年别，长寿坛场近日开。",
            "应是蜀人皆度了，法轮移向洛中来。"
        ],
        "title": "赠僧五首 清闲上人",
        "id": "66ec2417-f842-4c8b-a8be-84fa0f9e874f"
    },
    {
        "author": "白居易",
        "paragraphs": [
            "信意闲弹秋思时，调清声直韵疎迟。",
            "近来渐喜无人听，琴格高低心自知。"
        ],
        "title": "弹秋思",
        "id": "cfcc1e2a-aa1f-4ffb-a4a6-5c56897ccb2c"
    },
    {
        "author": "白居易",
        "paragraphs": [
            "随宜饮食聊充腹，取次衣裘亦暖身。",
            "未必得年非瘦薄，无妨长福是单贫。",
            "老龟岂羡牺牲饱，蟠木宁争桃李春。",
            "随分自安心自断，是非何用问闲人。"
        ],
        "title": "自咏",
        "id": "dcfe87e1-db7b-482e-92d8-83dda9223c1a"
    },
    {
        "author": "白居易",
        "paragraphs": [
            "相府念多病，春宫容不才。",
            "官衔依口得，俸料逐身来。",
            "白首林园在，红尘车马回。",
            "招呼新客侣，扫掠旧池台。",
            "小舫宜携乐，新荷好盖桮。",
            "不知金谷主，早晚贺筵开。"
        ],
        "title": "分司初到洛中偶题六韵兼戏呈冯尹",
        "id": "1dd35a15-7789-487f-8fb7-8037519cbb4a"
    },
    {
        "author": "白居易",
        "paragraphs": [
            "春风先发苑中梅，樱杏桃梨次第开。",
            "荠花榆荚深邨里，亦道春风为我来。"
        ],
        "tags": [
            "春天",
            "花",
            "写花"
        ],
        "title": "春风",
        "id": "63ab766f-09f5-417f-8f36-53068bad7b47"
    },
    {
        "author": "白居易",
        "paragraphs": [
            "洛阳陌上春长在，惜别今来二十年。",
            "唯觅少年心不得，其余万事尽依然。"
        ],
        "title": "洛阳春",
        "id": "e02d8087-7962-4f39-9529-bbe3f7a427bd"
    },
    {
        "author": "白居易",
        "paragraphs": [
            "老去唯耽酒，春来不着家。",
            "去年来校晚，不见洛阳花。"
        ],
        "title": "恨去年",
        "id": "dc28335d-1c50-4b11-9ce3-9d4b0bfa90c2"
    },
    {
        "author": "白居易",
        "paragraphs": [
            "早起或因携酒出，晚归多是看花回。",
            "若抛风景长闲坐，自问东京作底来。"
        ],
        "title": "早出晚归",
        "id": "1dac9096-03e2-4fad-a9d5-d5247588d772"
    },
    {
        "author": "白居易",
        "paragraphs": [
            "花寒懒发鸟慵啼，信马闲行到日西。",
            "何处未春先有思，柳条无力魏王堤。"
        ],
        "tags": [
            "春天",
            "写景"
        ],
        "title": "魏王堤",
        "id": "95bf6c8f-60f1-47e0-b1d5-c0d01b9a0c21"
    },
    {
        "author": "白居易",
        "paragraphs": [
            "世间好物黄醅酒，天下闲人白侍郎。",
            "爱向卯时谋洽乐，亦曾酉日放粗狂。",
            "醉来枕曲贫如富，身後堆金有若亡。",
            "元九计程殊未到，瓮头一醆共谁尝。"
        ],
        "title": "尝黄醅新酎忆微之",
        "id": "a75592c2-f753-4bf0-80fe-46d26aaa0e79"
    },
    {
        "author": "白居易",
        "paragraphs": [
            "少年信美何曾久，春日虽迟不再中。",
            "欢笑胜愁歌胜哭，请君莫道等头空。"
        ],
        "title": "劝行乐",
        "id": "adfb7769-d8cd-4a37-8cc7-6825dc6fb4db"
    },
    {
        "author": "白居易",
        "paragraphs": [
            "岂是交亲向我疎，老慵自爱闭门居。",
            "近来渐喜知闻断，免恼嵇康索报书。"
        ],
        "title": "老慵",
        "id": "41b9065d-fd8b-4ab0-b4e6-157ac997972a"
    },
    {
        "author": "白居易",
        "paragraphs": [
            "[沣]头峡口钱唐岸，三别都经二十年。",
            "且喜筋骸俱健在，勿嫌须鬓各皤然。",
            "君归北阙朝天帝，我住东京作地仙。",
            "博望自来非弃置，承明重入莫拘牵。",
            "醉收桮杓停灯语，寒展衾裯对枕眠。",
            "犹被分司官系绊，送君不得过甘泉。"
        ],
        "title": "酬别微之",
        "id": "35e48220-8b62-4a31-bc8e-6f47f48ad039"
    },
    {
        "author": "白居易",
        "paragraphs": [
            "常忧到老都无子，何况新生又是儿。",
            "阴德自然宜有庆，皇天可得道无知。",
            "一园水竹今为主，百卷文章更付谁。",
            "莫虑鹓鶵无浴处，即应重入凤皇池。"
        ],
        "title": "予与微之老而无子发于言叹着在诗篇今年冬各有一子戏作二什一以相贺一以自嘲 一",
        "id": "a37dedb1-2c20-42c5-ba34-0ce1f7115b2a"
    },
    {
        "author": "白居易",
        "paragraphs": [
            "五十八翁方有後，静思堪喜亦堪嗟。",
            "一珠甚小还惭蚌，八子虽多不羡鸦。",
            "秋月晚生丹桂实，春风新长紫兰芽。",
            "持桮祝愿无他语，慎勿顽愚似汝爷。"
        ],
        "title": "予与微之老而无子发于言叹着在诗篇今年冬各有一子戏作二什一以相贺一以自嘲 二",
        "id": "4ef28ff3-b8c8-4b9d-8d5b-7d9688419a27"
    },
    {
        "author": "白居易",
        "paragraphs": [
            "年来私自问，何故不归京。",
            "佩玉腰无力，看花眼不明。",
            "老慵难发遣，春病易滋生。",
            "赖有弹琴女，时时听一声。"
        ],
        "title": "自问",
        "id": "6a1ca837-d486-4601-bb34-8a7b4d8cdd5c"
    },
    {
        "author": "白居易",
        "paragraphs": [
            "一树红桃亚拂池，竹遮松荫晚开时。",
            "非因斜日无由见，不是闲人岂得知。",
            "寒地生材遗挍易，贫家养女嫁常迟。",
            "春深欲落谁怜惜，白侍郎来折一枝。"
        ],
        "tags": [
            "咏物",
            "抒情",
            "怜惜",
            "咏物诗",
            "桃花"
        ],
        "title": "晚桃花",
        "id": "24ce74cc-5141-4312-a1f9-04686bd90c94"
    },
    {
        "author": "白居易",
        "paragraphs": [
            "今夜调琴忽有情，欲弹惆怅忆崔卿。",
            "何人解爱中徽上，秋思头边八九声。"
        ],
        "title": "夜调琴忆崔少卿",
        "id": "728b4fb6-68d0-489a-817d-4881ef033379"
    },
    {
        "author": "白居易",
        "paragraphs": [
            "谢病卧东都，羸然一老夫。",
            "孤单同伯道，迟暮过商瞿。",
            "岂料鬓成雪，方看掌弄珠。",
            "已衰宁望有，虽晚亦胜无。",
            "兰入前春梦，桑悬昨日弧。",
            "里闾多庆贺，亲戚共欢娱。",
            "腻剃新胎发，香绷小绣襦。",
            "玉芽开手爪，酥颗点肌肤。",
            "弓冶将传汝，琴书勿坠吾。",
            "未能知寿夭，何暇虑贤愚。",
            "乳气初离壳，啼声渐变雏。",
            "何时能反哺，供养白头乌。"
        ],
        "title": "阿崔",
        "id": "bc01555d-9800-4f45-bd7f-e25fb62876d1"
    },
    {
        "author": "白居易",
        "paragraphs": [
            "问予何故独安然，免被饥寒婚嫁牵。",
            "骨肉都卢无十口，粮储依约有三年。",
            "但能斗薮人间事，便是逍遥地上仙。",
            "唯恐往还相厌贱，南家饮酒北家眠。"
        ],
        "title": "赠邻里往还",
        "id": "94b0f3e4-5bc9-4b87-ac5c-f309cef8f759"
    },
    {
        "author": "白居易",
        "paragraphs": [
            "子晋庙前山月明，人闻往往夜吹笙。",
            "鸾吟凤唱听无拍，多似霓裳散序声。"
        ],
        "title": "王子晋庙",
        "id": "75562208-45df-4293-b663-acac33e31611"
    },
    {
        "author": "白居易",
        "paragraphs": [
            "起晚怜春暖，归迟爱月明。",
            "放慵长饱睡，闻健且闲行。",
            "北阙停朝簿，西方入社名。",
            "唯吟一句偈，无念是无生。"
        ],
        "title": "晚起",
        "id": "9014fd06-8969-4fb7-8a05-d823bd668d70"
    },
    {
        "author": "白居易",
        "paragraphs": [
            "玄晏家风黄绮身，深居高卧养精神。",
            "性慵无病常称病，心足虽贫不道贫。",
            "竹院君闲销永日，花亭我醉送残春。",
            "自嫌诗酒犹多兴，若比先生是俗人。"
        ],
        "title": "酬皇甫宾客",
        "id": "9a9ce1f9-46fa-4871-83ed-007e95f1f744"
    },
    {
        "author": "白居易",
        "paragraphs": [
            "新竹夹平流，新荷拂小舟。",
            "众皆嫌好拙，谁肯伴闲游。",
            "客为忙多去，僧因饭暂留。",
            "独怜韦处士，尽日共悠悠。"
        ],
        "title": "池上赠韦山人",
        "id": "dc1d2a40-cef1-422c-8371-011ced271c57"
    },
    {
        "author": "白居易",
        "paragraphs": [
            "老眼花前闇，春衣雨後寒。",
            "旧诗多忘却，新酒且尝看。",
            "拙定于身稳，慵应趂伴难。",
            "渐销名利想，无梦到长安。"
        ],
        "title": "无梦",
        "id": "02334a47-6844-426c-a42c-bd513c558e5a"
    },
    {
        "author": "白居易",
        "paragraphs": [
            "小潭澄见底，闲客坐开襟。",
            "借问不流水，何如无念心。",
            "彼惟清且浅，此乃寂而深。",
            "是义谁能荅，明朝问道林。"
        ],
        "title": "对小潭寄远上人",
        "id": "3c2c7c44-7a0a-4a09-9d88-1290404d41a2"
    },
    {
        "author": "白居易",
        "paragraphs": [
            "留司老宾客，春尽兴如何。",
            "官寺行香少，僧房寄宿多。",
            "闲倾一醆酒，醉听两声歌。",
            "忆得陶潜语，羲皇无以过。"
        ],
        "title": "闲吟二首 一",
        "id": "a372afdb-2ab8-4ef9-8e01-11acfdb99149"
    },
    {
        "author": "白居易",
        "paragraphs": [
            "闲游来早晚，已得一周年。",
            "嵩洛供云水，朝廷乞俸钱。",
            "长歌时独酌，饱食後安眠。",
            "闻道山榴发，明朝向玉泉。"
        ],
        "title": "闲吟二首 二",
        "id": "8e01fe77-9a43-4823-9fdb-7a6069fd7acd"
    },
    {
        "author": "白居易",
        "paragraphs": [
            "云树玉泉寺，肩舁半日程。",
            "更无人作伴，祗共酒同行。",
            "新叶千万影，残莺三两声。",
            "闲游竟未足，春尽有余情。"
        ],
        "title": "独游玉泉寺",
        "id": "cdaee7f6-98a8-4b91-9daf-348758f7dcad"
    },
    {
        "author": "白居易",
        "paragraphs": [
            "篮轝不乘乘晚凉，相寻不遇亦无妨。",
            "轻衣稳马槐阴下，自要闲行一两坊。"
        ],
        "title": "晚出寻人不遇",
        "id": "4bd37ab6-5677-49a1-9e8c-4fd4d7ec697b"
    },
    {
        "author": "白居易",
        "paragraphs": [
            "头痛汗盈巾，连宵复达晨。",
            "不堪逢苦热，犹赖是闲人。",
            "朝客应烦倦，农夫更苦辛。",
            "始惭当此日，得作自由身。"
        ],
        "title": "苦热",
        "id": "9eed0454-c8dc-4d6b-89be-ce2a56a36414"
    },
    {
        "author": "白居易",
        "paragraphs": [
            "何以销烦暑，端居一院中。",
            "眼前无长物，窗下有清风。",
            "热散由心静，凉生为室空。",
            "此时身自得，难更与人同。"
        ],
        "title": "销暑",
        "id": "968ae6c2-3e54-41fb-83a6-12bb479fff36"
    },
    {
        "author": "白居易",
        "paragraphs": [
            "出作行香客，归如坐夏僧。",
            "床前双草屦，檐下一纱灯。",
            "佩委腰无力，冠欹发不胜。",
            "鸾台龙尾道，合尽少年登。"
        ],
        "title": "行香归",
        "id": "a37e35be-7eb2-4ee0-921c-a02055ae4251"
    },
    {
        "author": "白居易",
        "paragraphs": [
            "一曲悲歌酒一尊，同年零落几人存。",
            "世如阅水应堪叹，名是浮云岂足论。",
            "各从仕禄休明代，共感平生知己恩。",
            "今日与君重上处，龙门不是旧龙门。"
        ],
        "title": "同王十七庶子李六员外郑二侍御同年四人游龙门有感而作",
        "id": "52b01d69-c9ed-43eb-ba7a-71c0a3d60fa5"
    },
    {
        "author": "白居易",
        "paragraphs": [
            "洛下林园好自知，江南景物闇相随。",
            "净淘红粒罯香饭，薄切紫鳞烹水葵。",
            "雨滴篷声青雀舫，浪摇花影白莲池。",
            "停杯一问苏州客，何似吴松江上时。"
        ],
        "title": "池上小宴问程秀才",
        "id": "38f98359-792c-4502-b493-1c916b62e85b"
    },
    {
        "author": "白居易",
        "paragraphs": [
            "卯时偶饮斋时卧，林下高桥桥上亭。",
            "松影过窗眠始觉，竹风吹面醉初醒。",
            "就荷叶上包鱼鲊，当石渠中浸酒缾。",
            "生计悠悠身兀兀，甘从妻唤作刘伶。"
        ],
        "title": "桥亭卯饮",
        "id": "21fa156d-3f6d-49c0-9a6e-9db39f8bf166"
    },
    {
        "author": "白居易",
        "paragraphs": [
            "潭边霁後多清景，桥下凉来足好风。",
            "秋鹤一双船一只，夜深相伴月明中。"
        ],
        "title": "舟中夜坐",
        "id": "25e11040-1dc3-4a6c-936b-5ad1b0b17ace"
    },
    {
        "author": "白居易",
        "paragraphs": [
            "旌钺从櫜鞬，宾僚礼数全。",
            "夔龙来要地，鹓鹭下辽天。",
            "赭汗骑骄马，青娥舞醉仙。",
            "合成江上作，散到洛中传。",
            "陋巷能无酒，贫池亦有船。",
            "春装秋未寄，谩道有闲钱。"
        ],
        "title": "戏和微之荅窦七行军之作",
        "id": "2df6bde2-1979-41b9-9bc0-cae37434bfd6"
    },
    {
        "author": "白居易",
        "paragraphs": [
            "奔走朝行内，栖迟林墅间。",
            "多因病後退，少及健时还。",
            "斑白霜侵鬓，苍黄日下山。",
            "闲忙俱过日，忙挍不如闲。"
        ],
        "title": "闲忙",
        "id": "fa6f8fd6-9461-49e6-bbbf-69094f42595f"
    },
    {
        "author": "白居易",
        "paragraphs": [
            "西风来几日，一叶已先飞。",
            "新霁乘轻屐，初凉换熟衣。",
            "浅渠销慢水，疎竹漏斜晖。",
            "薄暮青苔巷，家僮引鹤归。"
        ],
        "title": "西风",
        "id": "e99d734c-7070-4a97-bc7b-40dd3c3fec18"
    },
    {
        "author": "白居易",
        "paragraphs": [
            "多见朱门富贵人，林园未毕即无身。",
            "我今幸作西亭主，已见池塘五度春。"
        ],
        "title": "题西亭",
        "id": "cc51fd9a-5ede-4965-870a-f84c91e91f86"
    },
    {
        "author": "白居易",
        "paragraphs": [
            "绕池闲步看鱼游，正值儿童弄钓舟。",
            "一种爱鱼心各异，我来施食尔垂钩。"
        ],
        "tags": [
            "抒情",
            "写景"
        ],
        "title": "观游鱼",
        "id": "d61ecb7d-60b0-4fc3-b570-c0a8189e8fa5"
    },
    {
        "author": "白居易",
        "paragraphs": [
            "小桃闲上小莲船，半采红莲半白莲。",
            "不似江南恶风浪，芙蓉池在卧床前。"
        ],
        "title": "看采莲",
        "id": "f98b254c-9b18-4b26-9a27-e02684b086e5"
    },
    {
        "author": "白居易",
        "paragraphs": [
            "菱池如镜净无波，白点花稀青角多。",
            "时唱一声新水调，谩人道是采菱歌。"
        ],
        "title": "看采菱",
        "id": "0fe43c29-9ba8-4e50-9a81-1551890a8cbf"
    },
    {
        "author": "白居易",
        "paragraphs": [
            "早世身如风里烛，暮年发似镜中丝。",
            "谁人断得人间事，少夭堪伤老又悲。"
        ],
        "title": "夭老",
        "id": "ff38d6b1-e797-4077-a203-4893b551703a"
    },
    {
        "author": "白居易",
        "paragraphs": [
            "洗浪清风透水霜，水边闲坐一绳床。",
            "眼尘心垢见皆尽，不是秋池是道场。"
        ],
        "title": "秋池",
        "id": "ea4c9d4d-e062-42b3-8316-80ebfce176aa"
    },
    {
        "author": "白居易",
        "paragraphs": [
            "午时乘兴出，薄暮未能还。",
            "高上烟中阁，平看雪後山。",
            "委形羣动里，任性一生间。",
            "洛下多闲客，其中我最闲。"
        ],
        "title": "登天宫阁",
        "id": "b4c5505a-88ad-49b8-9d62-2e3632d194b3"
    },
    {
        "author": "白居易",
        "paragraphs": [
            "不思北省烟霄地，不忆南宫风月天。",
            "唯忆静恭杨阁老，小园新雪暖炉前。"
        ],
        "title": "新雪二首 一",
        "id": "2ea5b1d9-d366-4e8e-a105-5305e0ce9146"
    },
    {
        "author": "白居易",
        "paragraphs": [
            "不思朱雀街东鼓，不忆青龙寺後钟。",
            "唯忆夜深新雪後，新昌台上七株松。"
        ],
        "title": "新雪二首 二",
        "id": "6746e7c3-b779-46fe-b639-023356abaa55"
    },
    {
        "author": "白居易",
        "paragraphs": [
            "怕寒放懒日高卧，临老谁言牵率身。",
            "夹幕绕房深似洞，重裀衬枕暖于春。",
            "小青衣动桃根起，嫩绿醅浮竹叶新。",
            "未裹头前倾一醆，何如冲雪趂朝人。"
        ],
        "title": "日高卧",
        "id": "2b17cdfb-d181-4937-8492-18c6526bcaf0"
    },
    {
        "author": "白居易",
        "paragraphs": [
            "三乡过日君年几，今日君年五十余。",
            "不独年催身亦变，校书郎变作尚书。"
        ],
        "title": "和微之任校书郎日过三乡",
        "id": "141a584c-e120-41bd-aada-7742004a9258"
    },
    {
        "author": "白居易",
        "paragraphs": [
            "别时十七今头白，恼乱君心三十年。",
            "垂老休吟花月句，恐君更结後身缘。"
        ],
        "title": "和微之十七与君别及陇月花枝之咏",
        "id": "9de77138-1aed-487a-91a4-d8d58c49fb60"
    },
    {
        "author": "白居易",
        "paragraphs": [
            "朝荣殊可惜，暮落实堪嗟。",
            "若向花中比，犹应胜眼花。"
        ],
        "title": "和微之叹槿花",
        "id": "0b04ebb1-cc81-4c1c-a57e-0aa2afbd2f96"
    },
    {
        "author": "白居易",
        "paragraphs": [
            "忆除司马向江州，及此凡经十五秋。",
            "虽在簪裾从俗累，半寻山水是闲游。",
            "谪居终带乡关思，领郡犹分邦国忧。",
            "争似如今作宾客，都无一念到心头。"
        ],
        "title": "思往喜今",
        "id": "72508a9c-b467-4052-ab2b-84e0019c857f"
    },
    {
        "author": "白居易",
        "paragraphs": [
            "怪石千年应自结，灵泉一带是谁开。",
            "蹙为宛转青蛇项，喷作玲珑白雪堆。",
            "赤日旱天长看雨，玄阴腊月亦闻雷。",
            "所嗟地去都门远，不得肩舁每日来。"
        ],
        "title": "题平泉薛家雪堆庄",
        "id": "c206fa0c-f6f0-47b2-ae41-360791f5961d"
    },
    {
        "author": "白居易",
        "paragraphs": [
            "相看鬓似丝，始作弄璋诗。",
            "且有承家望，谁论得力时。",
            "莫兴三日叹，犹胜七年迟。",
            "我未能忘喜，君应不合悲。",
            "嘉名称道保，乞姓号崔儿。",
            "但恐持相并，蒹葭琼树枝。"
        ],
        "title": "和微之道保生三日",
        "id": "ecde3098-58c3-422e-92b1-6d78255b5995"
    },
    {
        "author": "白居易",
        "paragraphs": [
            "志业过玄晏，词华似祢衡。",
            "多才非福禄，薄命是聪明。",
            "不得人间寿，还留身後名。",
            "涉江文一首，便可敌公卿。"
        ],
        "title": "哭皇甫七郎中",
        "id": "dfe8691c-d2eb-4e25-b6ac-094d525c155c"
    },
    {
        "author": "白居易",
        "paragraphs": [
            "烂熳朝眠後，频伸晚起时。",
            "暖炉生火早，寒镜裹头迟。",
            "融雪煎香茗，调酥煮乳糜。",
            "慵馋还自哂，快活亦谁知。",
            "酒性温无毒，琴声淡不悲。",
            "荣公三乐外，仍弄小男儿。"
        ],
        "title": "晚起",
        "id": "5cd6dd1f-bf4d-4a82-aeac-0459d9e87f95"
    },
    {
        "author": "白居易",
        "paragraphs": [
            "莫惊宠辱虚忧喜，莫计恩雠浪苦辛。",
            "黄帝孔丘无处问，安知不是梦中身。"
        ],
        "title": "疑梦二首 一",
        "id": "8a207a4a-2fdf-46e9-8c3d-f831b9e623fb"
    },
    {
        "author": "白居易",
        "paragraphs": [
            "鹿疑郑相终难辨，蝶化庄生讵可知。",
            "假使如今不是梦，能长于梦几多时。"
        ],
        "title": "疑梦二首 二",
        "id": "cf439ecc-7724-4703-a4da-777573f02643"
    },
    {
        "author": "白居易",
        "paragraphs": [
            "笙歌旖旎曲终头，转作离声满坐愁。",
            "筝怨朱弦从此断，烛啼红泪为谁流。",
            "夜长似岁欢宜尽，醉未如泥饮莫休。",
            "何况鸡鸣即须别，门前风雨冷修修。"
        ],
        "title": "夜宴惜别",
        "id": "919df5a8-f380-4a15-97d1-8ea586a6ee5b"
    },
    {
        "author": "白居易",
        "paragraphs": [
            "归来二周岁，二岁似须臾。",
            "池藕重生叶，林鸦再引雏。",
            "时丰实仓廪，春暖葺庖厨。",
            "更作三年计，三年身健无。"
        ],
        "title": "归来二周岁",
        "id": "5b898c89-82a2-46d9-acb3-2d2577552423"
    },
    {
        "author": "白居易",
        "paragraphs": [
            "身心安处为吾土，岂限长安与洛阳。",
            "水竹花前谋活计，琴诗酒里到家乡。",
            "荣先生老何妨乐，楚接舆歌未必狂。",
            "不用将金买庄宅，城东无主是春光。"
        ],
        "title": "吾土",
        "id": "05111aeb-2fcd-48fc-8d0c-a6dd4c7274b6"
    },
    {
        "author": "白居易",
        "paragraphs": [
            "树深藤老竹回环，石壁重重锦翠斑。",
            "俗客看来犹解爱，忙人到此亦须闲。",
            "况当霁景凉风後，如在千岩万壑间。",
            "黄绮更归何处去，洛阳城内有商山。"
        ],
        "title": "题岐王旧山池石壁",
        "id": "b3eea558-6a63-40c0-afea-19db68f28f2e"
    },
    {
        "author": "白居易",
        "paragraphs": [
            "头风目眩乘衰老，祗有增加岂有瘳。",
            "花发眼中犹足怪，柳生肘上亦须休。",
            "大窠罗绮看纔辨，小字文书见便愁。",
            "必若不能分黑白，却应无悔复无尤。"
        ],
        "title": "病眼花",
        "id": "2dd2c8a3-117a-4fdf-a8b3-db2fc107d053"
    },
    {
        "author": "白居易",
        "paragraphs": [
            "雪拥衡门水满池，温炉卯後暖寒时。",
            "绿醅新酎尝初醉，黄纸除书到不知。",
            "厚俸自来诚忝滥，老身欲起尚迟疑。",
            "应须了却丘中计，女嫁男婚三迳资。"
        ],
        "title": "早饮醉中除河南尹敕到",
        "id": "b22643fe-f413-4429-889a-46efafe7eef1"
    },
    {
        "author": "白居易",
        "paragraphs": [
            "病眼少眠非守岁，老心多感又临春。",
            "火销灯尽天明後，便是平头六十人。"
        ],
        "title": "除夜",
        "id": "9567e00d-04aa-4e56-b3f8-d513d78578cd"
    },
    {
        "author": "白居易",
        "paragraphs": [
            "柳无气力枝先动，池有波纹冰尽开。",
            "今日不知谁计会，春风春水一时来。"
        ],
        "title": "府西池",
        "id": "c1da54ac-493e-4957-8ed3-04312d994a5a"
    },
    {
        "author": "白居易",
        "paragraphs": [
            "津桥东北斗亭西，到此令人诗思迷。",
            "眉月晚生神女浦，脸波春傍窈娘堤。",
            "柳丝褭褭风缲出，草缕茸茸雨剪齐。",
            "报道前驱少呼喝，恐惊黄鸟不成啼。"
        ],
        "title": "天津桥",
        "id": "1da16782-2e2c-4d65-8d87-64203d26c2ff"
    },
    {
        "author": "白居易",
        "paragraphs": [
            "篮轝腾腾一老夫，褐裘乌帽白髭须。",
            "早衰饶病多蔬食，筋力消磨合有无。",
            "不准拟身年六十，上山仍未要人扶。"
        ],
        "title": "不准拟二首 一",
        "id": "448201e3-351a-4d40-a790-0da20438af6a"
    },
    {
        "author": "白居易",
        "paragraphs": [
            "忆昔谪居炎瘴地，巴猿引哭虎随行。",
            "多于贾谊长沙苦，小挍潘安白发生。",
            "不准拟身年六十，游春犹自有心情。"
        ],
        "title": "不准拟二首 二",
        "id": "d47efd92-0c2c-4867-b8e7-b5cc5aa02325"
    },
    {
        "author": "白居易",
        "paragraphs": [
            "樱桃厅院春偏好，石井栏堂夜更幽。",
            "白粉墙头花半出，绯纱烛下水平流。",
            "闲留宾客尝新酒，醉领笙歌上小舟。",
            "舞袖飘飖棹容与，忽疑身是梦中游。"
        ],
        "title": "府中夜赏",
        "id": "2139cfca-2633-4d25-929b-84688c377f7d"
    },
    {
        "author": "白居易",
        "paragraphs": [
            "缭绕府西面，潺湲池北头。",
            "凿开明月峡，决破白苹洲。",
            "清浅漪澜急，夤缘浦屿幽。",
            "直冲行径断，平入卧斋流。",
            "石叠青棱玉，波翻白片鸥。",
            "喷时千点雨，澄处一泓油。",
            "绝境应难别，同心岂易求。",
            "少逢人爱翫，多是我淹留。",
            "夹岸铺长簟，当轩泊小舟。",
            "枕前看鹤浴，床下见鱼游。",
            "洞户斜开扇，疎帘半上钩。",
            "紫浮萍泛泛，碧亚竹修修。",
            "读罢书仍展，碁终局未收。",
            "午茶能散睡，卯酒善销愁。",
            "檐雨晚初霁，窗风凉欲休。",
            "谁能伴老尹，时复一闲游。"
        ],
        "title": "府西池北新葺水斋即事招宾偶题十六韵",
        "id": "93d50ae4-64bf-4302-8608-f02de262487c"
    },
    {
        "author": "白居易",
        "paragraphs": [
            "掌珠一颗儿三岁，鬓雪千茎父六旬。",
            "岂料汝先为异物，常忧吾不见成人。",
            "悲肠自断非因剑，啼眼加昏不是尘。",
            "怀抱又空天默默，依前重作邓攸身。"
        ],
        "title": "哭崔儿",
        "id": "aa2f2676-f244-4d86-a6f5-ead20f9410f8"
    },
    {
        "author": "白居易",
        "paragraphs": [
            "书报微之晦叔知，欲题崔字泪先垂。",
            "世间此恨偏敦我，天下何人不哭儿。",
            "蝉老悲鸣抛蜕後，龙眠惊觉失珠时。",
            "文章十帙官三品，身後传谁庇荫谁。"
        ],
        "title": "初丧崔儿报微之晦叔",
        "id": "cff2300a-74e5-4813-9775-c17364dfc883"
    },
    {
        "author": "白居易",
        "paragraphs": [
            "府伶呼唤争先到，家酝提携动輙随。",
            "合是人生开眼日，自当年老敛眉时。",
            "丹砂炼作三铢土，玄发看成一把丝。",
            "劳寄新诗远安慰，不闻枯树再生枝。"
        ],
        "title": "府斋感怀酬梦得",
        "id": "90fc8301-75ed-434e-8b23-db82081f55dd"
    },
    {
        "author": "白居易",
        "paragraphs": [
            "香火多相对，荤腥久不尝。",
            "黄耆数匙粥，赤箭一瓯汤。",
            "厚俸将何用，闲居不可忘。",
            "明年官满後，拟买雪堆庄。"
        ],
        "title": "斋居",
        "id": "765f0774-e40c-4aca-b274-d2120353ff0f"
    },
    {
        "author": "白居易",
        "paragraphs": [
            "喜逢二室游仙子，厌作三川守土臣。",
            "举手摩挲潭上石，开襟斗薮府中尘。",
            "他日终为独往客，今朝未是自由身。",
            "若言尹是嵩山主，三十六峰应笑人。"
        ],
        "title": "与诸道者同游二室至九龙潭作",
        "id": "37835093-80d6-4331-9591-d6813541f4f9"
    },
    {
        "author": "白居易",
        "paragraphs": [
            "家池动作经旬别，松竹琴鱼好在无。",
            "树暗小巢藏巧妇，渠荒新叶长慈姑。",
            "不因车马时时到，岂觉林园日日芜。",
            "犹喜春深公事少，每来花下得踟蹰。"
        ],
        "title": "履道池上作",
        "id": "ac24f165-9fea-4c03-9f12-bfbc8a34e769"
    },
    {
        "author": "白居易",
        "paragraphs": [
            "六十河南尹，前途足可知。",
            "老应无处避，病不与人期。",
            "幸遇芳菲日，犹富强健时。",
            "万金何假藉，一醆莫推辞。",
            "流水光阴急，浮云富贵迟。",
            "人间若无酒，尽合鬓成丝。"
        ],
        "title": "六十拜河南尹",
        "id": "771f975f-ac98-4eac-92a6-c3e17d830004"
    },
    {
        "author": "白居易",
        "paragraphs": [
            "因下疏为沼，随高筑作台。",
            "龙门分水入，金谷取花栽。",
            "绕岸行初匝，凭轩立未回。",
            "园西有池位，留与後人开。"
        ],
        "title": "重修府西水亭院",
        "id": "6c8f0f7d-48ca-4579-b0aa-587acf829581"
    },
    {
        "author": "白居易",
        "paragraphs": [
            "老尹醉醺醺，来随年少羣。",
            "不忧头似雪，但喜稼如云。",
            "岁望千箱积，秋怜五谷分。",
            "何人知帝力，尧舜正为君。"
        ],
        "title": "与诸公同出城观稼",
        "id": "21e7a5f3-ec94-4e05-9db0-66d160541172"
    },
    {
        "author": "白居易",
        "paragraphs": [
            "闻君洛下住多年，何处春流最可怜？为问魏王堤岸下，何如同德寺门前。",
            "无妨水色堪闲翫，不得泉声伴醉眠。",
            "那似此堂帘幕底，连明连夜碧潺湲。"
        ],
        "title": "水堂醉卧问杜三十一",
        "id": "01c0a4b6-2b04-4cef-9050-c5152317a032"
    },
    {
        "author": "白居易",
        "paragraphs": [
            "职与才相背，心将口自言。",
            "磨铅教切玉，驱鹤遣乘轩。",
            "只合居岩窟，何因入府门。",
            "年终若无替，转恐负君恩。"
        ],
        "title": "岁暮言怀",
        "id": "daf6918e-4a73-4458-afe9-b75dcb0d1cdc"
    },
    {
        "author": "白居易",
        "paragraphs": [
            "衰容禁得无多酒，秋鬓新添几许霜。",
            "纵有风情应淡薄，假如老健莫夸张。",
            "兴来吟咏从成癖，饮後酣歌少放狂。",
            "不为倚官兼挟势，因何入得少年场。"
        ],
        "title": "座中戏呈诸少年",
        "id": "114cf065-47e3-4799-8528-28f7096ac93d"
    },
    {
        "author": "白居易",
        "paragraphs": [
            "官桥晴雪晓峩峩，老尹行吟独一过。",
            "紫绶相辉应不恶，白须同色复如何。",
            "悠扬短景凋年急，牢落衰情感事多。",
            "犹赖洛中饶醉客，时时䛏我唤笙歌。"
        ],
        "title": "雪後早过天津桥偶呈诸客",
        "id": "b220732d-1241-4a3d-bebd-062783fe694c"
    },
    {
        "author": "白居易",
        "paragraphs": [
            "水波文袄造新成，绫软绵匀温复轻。",
            "晨兴好拥向阳坐，晚出宜披蹋雪行。",
            "鹤氅毳疎无实事，木棉花冷得虚名。",
            "宴安往往欢侵夜，卧稳昏昏睡到明。",
            "百姓多寒无可救，一身独暖亦何情。",
            "心中为念农桑苦，耳里如闻饥冻声。",
            "争得大裘长万丈，与君都盖洛阳城。"
        ],
        "tags": [
            "忧国忧民"
        ],
        "title": "新制绫袄成感而有咏",
        "id": "436e57e6-eb41-4a51-9427-f6d4cbe4058e"
    },
    {
        "author": "白居易",
        "paragraphs": [
            "献岁晴和风景新，铜駞街郭暖无尘。",
            "府庭共贺三川雪，县道分行百里春。",
            "朱绂洛阳官位屈，青袍长水俸钱贫。",
            "有何功德纡金紫，若比同年是幸人。"
        ],
        "title": "早春雪後赠洛阳李长官长水郑明府二同年",
        "id": "07c8b2cb-4eee-4d3e-a9dc-1e3c48626beb"
    },
    {
        "author": "白居易",
        "paragraphs": [
            "醉来忘渴复忘饥，冠带形骸杳若遗。",
            "耳底斋钟初过後，心头卯酒未消时。",
            "临风朗咏从人听，看雪闲行任马迟。",
            "应被众疑公事慢，承前府尹不吟诗。"
        ],
        "title": "醉吟",
        "id": "e52a2c34-7aa0-40ac-aa35-deb8a2c9c1ca"
    },
    {
        "author": "白居易",
        "paragraphs": [
            "自惭到府来周岁，惠爱威棱一事无。",
            "唯是改张官酒法，渐从浊水作醍醐。"
        ],
        "title": "府酒五绝 变法",
        "id": "fa7936b3-0b78-412a-aa44-f0f116126bcd"
    },
    {
        "author": "白居易",
        "paragraphs": [
            "日午微风且暮寒，春风冷峭雪干残。",
            "碧毡帐下红炉畔，试为来尝一醆看。"
        ],
        "title": "府酒五绝 招客",
        "id": "46fa7935-797f-41c6-86e2-51c7a9726642"
    },
    {
        "author": "白居易",
        "paragraphs": [
            "甘露太甜非正味，醴泉虽洁不芳馨。",
            "桮中此物何人别，柔旨之中有典刑。"
        ],
        "title": "府酒五绝 辨味",
        "id": "e940989b-c90d-46bd-852a-da3a0f8f3fd4"
    },
    {
        "author": "白居易",
        "paragraphs": [
            "忆昔羁贫应举年，脱衣典酒曲江边。",
            "十千一斗犹赊饮，何况官供不着钱。"
        ],
        "title": "府酒五绝 自劝",
        "id": "cfcdedfc-22e7-47ab-ae39-8dab5bc6753d"
    },
    {
        "author": "白居易",
        "paragraphs": [
            "烛泪夜黏桃叶袖，酒痕春污石榴裙。",
            "莫辞辛苦供欢宴，老後思量悔煞君。"
        ],
        "title": "府酒五绝 谕妓",
        "id": "e489a148-c3ca-4b64-9f6f-d26a9f69566c"
    },
    {
        "author": "白居易",
        "paragraphs": [
            "筋力年年减，风光日日新。",
            "退衙归逼夜，拜表出侵晨。",
            "何处台无月，谁家池不春。",
            "莫言无胜地，自是少闲人。",
            "坐厌推囚案，行嫌引马尘。",
            "几时辞府印，却作自由身。"
        ],
        "title": "晚归早出",
        "id": "a0dc11c2-231b-49d2-b4c8-32862ad75274"
    }
]