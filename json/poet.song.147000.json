[
    {
        "author": "項安世",
        "paragraphs": [
            "東君老去梨花白，緋桃占斷春顔色。",
            "剩紅分付紫荆枝，回首千花盡陳迹。",
            "汗青庭外曲池濱，憶昔攢葩繞樹深。",
            "不解花枝緣底事，也來江上看閒人。"
        ],
        "title": "又寒食日見紫荆花有懷三館",
        "id": "18c9bf78-9fee-4c1a-b88e-c24773987d77"
    },
    {
        "author": "項安世",
        "paragraphs": [
            "前舟半出垂楊港，兒子把篙翁撒網。",
            "後舟兒小未能篙，媼自哺雛斜刺舫。",
            "何處兩生來看魚，野服綸巾意森爽。",
            "路窮有叟獨施罛，短策驚魚水聲響。",
            "隔岸誰家蓋茆竹，軒楹閴寂無來往。",
            "臨溪曬網不知收，斜日欲歸天莽蒼。",
            "去年我作月宮遊，此景西湖恣探賞。",
            "歸來和月剪并刀，得此一泓寬夢想。",
            "日長弄扇忽成眠，第一橋邊蕩蘭槳。",
            "覺來風雨浪粘天，急喚小舟真欲上。"
        ],
        "tags": [
            "西湖"
        ],
        "title": "題畫扇",
        "id": "fcdb5148-3563-4c4f-bba9-6e95bc24f345"
    },
    {
        "author": "項安世",
        "paragraphs": [
            "花如郁李枝如柳，小桃起得梅花後。",
            "柔柔冉冉不禁風，密密排排渾是繡。",
            "長瓶綠水短窗前，病客相依伴晝眠。",
            "夢跨玉驄花畔去，黄金絡腦紫籐鞭。"
        ],
        "title": "小桃花曲",
        "id": "9d12687e-134d-48a4-9661-a9346231a01a"
    },
    {
        "author": "項安世",
        "paragraphs": [
            "四海羅夫子，乾坤識此心。",
            "貌真南似北，人是古居今。",
            "老大胸懷苦，優游歲月深。",
            "諸公用之武，莫待二毛侵。"
        ],
        "title": "寄羅主管四首  其一",
        "id": "d1ce220f-37a8-45e8-a8d8-f35d82a6523d"
    },
    {
        "author": "項安世",
        "paragraphs": [
            "把酒東南望，關心歙水邊。",
            "三君同別我，小友不論年。",
            "賈虎風行地，王珠月映川。",
            "州人亦驚倒，此客定能賢。"
        ],
        "title": "寄羅主管四首  其二",
        "id": "15aa2c26-03c5-482d-802a-684ffafb9863"
    },
    {
        "author": "項安世",
        "paragraphs": [
            "可惜經年別，都能兩日留。",
            "別來長似夢，書到暫忘憂。",
            "老子無公事，長安足俊遊。",
            "時時論人物，江漢有輕漚。"
        ],
        "title": "寄羅主管四首  其三",
        "id": "9fd52ea1-c1a5-4a27-8ee3-2307dcbd5d53"
    },
    {
        "author": "項安世",
        "paragraphs": [
            "客有甄卿子，師行八面奇。",
            "談禪兼學道，愛酒更能詩。",
            "聞說今同事，長懷舊接辭。",
            "無人自娛戲，多病欠醫治。"
        ],
        "title": "寄羅主管四首  其四",
        "id": "c3a592d8-f90d-41ba-8861-cbca3ee00dcf"
    },
    {
        "author": "項安世",
        "paragraphs": [
            "客有功名志，時平未急才。",
            "淚臨淮水落，眼向越山開。",
            "且著萊衣去，仍隨桂子來。",
            "春明見天子，可以議雲臺。"
        ],
        "title": "紹興送彭世昌歸應鄉舉",
        "id": "faea5948-61e3-4b08-a530-6404c40997bd"
    },
    {
        "author": "項安世",
        "paragraphs": [
            "一雨草木潤，新晴天地明。",
            "山川未改色，鳥雀已歡聲。",
            "客子喜相語，田家憂未平。",
            "似聞陂偃拆，掘井得深坑。"
        ],
        "title": "晚晴",
        "id": "e28f2d5f-6d95-4ef6-875e-571fcfe505a9"
    },
    {
        "author": "項安世",
        "paragraphs": [
            "有士才如此，流光駛若何。",
            "筆端風雨快，胸次古今多。",
            "止止杯中物，嗚嗚耳後歌。",
            "低頭聊小忍，唾手即高科。"
        ],
        "title": "徐一之從智子行",
        "id": "46234922-dd38-4475-8328-e12d9aa1cd44"
    },
    {
        "author": "項安世",
        "paragraphs": [
            "昔我爲行客，煩君作好詩。",
            "今吾仍是主，送子得無辭。",
            "文賦須勤作，經書莫暫離。",
            "天資誠美矣，師道可無之。"
        ],
        "title": "盧似之從道子行",
        "id": "8c08e54a-d4bb-4af4-84f3-a21605d1445d"
    },
    {
        "author": "項安世",
        "paragraphs": [
            "使家親勸駕，賤子辱同升。",
            "曉月鴒原聚，秋空雁字凌。",
            "燕山慚五桂，西海繼三鵬。",
            "况藉吹噓力，扶摇正可乘。"
        ],
        "title": "鹿鳴燕次韻和權帥湯提刑時二弟皆預鄉薦",
        "id": "9c150778-7744-40a6-b934-9f1b96641adc"
    },
    {
        "author": "項安世",
        "paragraphs": [
            "高才真幹父，新渥繼難兄。",
            "舟楫維湘岸，簪纓覲漢京。",
            "學雖工比興，科亦要刑名。",
            "書律三冬足，榮華一戰成。"
        ],
        "title": "盧道子赴銓試",
        "id": "c1b767e7-a796-4c2d-950b-0490d2e66297"
    },
    {
        "author": "項安世",
        "paragraphs": [
            "李浦江邊路，星沉日未生。",
            "逢人送家信，借火讀天明。",
            "上說兒曹健，中言客路晴。",
            "促歸仍勸緩，反覆見慈情。"
        ],
        "title": "李浦道中得家信",
        "id": "0ebf238c-5291-413d-9e10-de125fbd6960"
    },
    {
        "author": "項安世",
        "paragraphs": [
            "別岸連朝雨，登臺夜半晴。",
            "殷懃見天意，反覆近人情。",
            "碑倚雙崖立，溪容一葦橫。",
            "昔吾今屬我，我醉亦呼卿。"
        ],
        "title": "新晴  其一",
        "id": "b0a98247-38c9-4cf6-8b5b-dddea40cf90d"
    },
    {
        "author": "項安世",
        "paragraphs": [
            "幸甚干逢甲，皤然雨變霜。",
            "綵衣雲漸近，紋線日初長。",
            "預想慈懷動，先憑喜信將。",
            "背人三數鵲，飛去覺匆忙。"
        ],
        "title": "新晴  其二",
        "id": "aa6f4c00-f96a-41fd-a08e-4deaff213fc6"
    },
    {
        "author": "項安世",
        "paragraphs": [
            "疇昔拜臞仙，桃源問果然。",
            "洞非人世外，花在此心邊。",
            "寂寂蒸霞地，沉沉浴日天。",
            "南陽劉子驥，獨泛問津船。"
        ],
        "title": "次韻敘李提刑往臨先正治所併所聞先正論桃源事二首  其一",
        "id": "988d1d3e-8af3-4fe7-b2b5-2b05107ec104"
    },
    {
        "author": "項安世",
        "paragraphs": [
            "今日天香去，當時晝夢然。",
            "試烘千歲鼎，如見一川田。",
            "潤带仙壇石，芳連古柏烟。",
            "靜中觀篆大，依約畫秦阡。"
        ],
        "title": "次韻敘李提刑往臨先正治所併所聞先正論桃源事二首  其二",
        "id": "71de3cc0-ff4b-4175-a61d-7122ab76be63"
    },
    {
        "author": "項安世",
        "paragraphs": [
            "日日夢長干，真成下碧湍。",
            "雍郊辭鹿隠，鍾阜看龍蟠。",
            "百勝傳家學，三司踐世官。",
            "誰知弓劍裏，曾带腐儒酸。"
        ],
        "title": "送襄陽成統制移建康",
        "id": "7bf18596-5813-4080-9431-29b8e25add89"
    },
    {
        "author": "項安世",
        "paragraphs": [
            "雨意陰連日，秋容淡滿溪。",
            "水穿平野斷，雲截遠山低。",
            "客路朝昏畏，村墟卯酉齊。",
            "傳聞近湖北，漸喜脫江西。"
        ],
        "title": "佛圖市",
        "id": "8cebb067-2a84-4246-8bb7-bc6efa7755d4"
    },
    {
        "author": "項安世",
        "paragraphs": [
            "娟秀從牙茁，聲名奮角羈。",
            "人愁萬事早，誰料一官遲。",
            "憲也雖非病，桑乎可使饑。",
            "有窮難手援，無夢嘆吾衰。"
        ],
        "title": "次韻蘇主管憶莊器之賢良",
        "id": "58534f45-0382-4eeb-9dba-2b1a3907855a"
    },
    {
        "author": "項安世",
        "paragraphs": [
            "半世懷吾願，今年得此辰。",
            "朝廷用和議，疆埸有閒人。",
            "地噴雙龍沫，雲藏五老身。",
            "天寒林影薄，斜日照衣巾。"
        ],
        "title": "遊羅漢至開先寺",
        "id": "b43769be-ac2b-491c-94da-b3687fd85cc2"
    },
    {
        "author": "項安世",
        "paragraphs": [
            "借宅星江上，山南已遍尋。",
            "猶餘湓浦路，未快白公心。",
            "屬國陳三表，歸帆拂二林。",
            "遠師堂上酒，可以恣狂吟。"
        ],
        "title": "宿東林寺",
        "id": "e26f85de-02ba-433e-9064-ef7e45538a5c"
    },
    {
        "author": "項安世",
        "paragraphs": [
            "同是匡廬客，匡廬又送君。",
            "衣袍霜後薄，戈甲夜深聞。",
            "目斷甌溪月，心摇楚岫雲。",
            "東西各有慕，魂夢亦相分。"
        ],
        "tags": [
            "庐山"
        ],
        "title": "送葉吉甫往建康  其一",
        "id": "f2695a14-6903-479c-a101-043b52d096cc"
    },
    {
        "author": "項安世",
        "paragraphs": [
            "脚底東林路，船頭下白溝。",
            "所之仍作客，何日定歸休。",
            "眉爲鄉人蹙，心將世事謀。",
            "書生千古病，至竟欲誰瘳。"
        ],
        "title": "送葉吉甫往建康  其二",
        "id": "50bbc368-42d6-4a4b-9757-fb92d5c6ab40"
    },
    {
        "author": "項安世",
        "paragraphs": [
            "不識亭前路，應知孝子情。",
            "未甘黄壤隔，猶共白雲橫。",
            "好在當時意，端從苦處生。",
            "願言珍體髮，聖學待深評。"
        ],
        "title": "寄題鄭氏墳亭",
        "id": "c3990b53-0dde-4086-9933-2071402bf3c5"
    },
    {
        "author": "項安世",
        "paragraphs": [
            "又作瞿唐去，長爲道路行。",
            "灘名暗可數，風浪飽曾更。",
            "僮僕般移慣，衣裝結束輕。",
            "別多難得淚，不是總無情。"
        ],
        "title": "治裝將歸",
        "id": "9478684c-f812-42c6-a675-d86df5cebd9d"
    },
    {
        "author": "項安世",
        "paragraphs": [
            "三十年前過，吾方似此山。",
            "山容今尚丱，吾鬢久成班。",
            "羞把娉婷嫁，長垂婑墮鬟。",
            "黄塵烏帽底，媿汝若爲顔。"
        ],
        "title": "丫頭巖",
        "id": "5483b5bc-42af-486c-b857-3ae5d992d260"
    },
    {
        "author": "項安世",
        "paragraphs": [
            "夜與影同宿，晝將書共談。",
            "虛凉惟稱暑，陰濕恐生嵐。",
            "眼有思家淚，心懷報國慚。",
            "更須辭命紱，身已住僧菴。"
        ],
        "title": "遣悶",
        "id": "999ce854-ee05-44dc-a794-0c0c9775e248"
    },
    {
        "author": "項安世",
        "paragraphs": [
            "一語動愁思，良朋能幾多。",
            "相持看鬢髮，容易隔山河。",
            "舊學紛疑信，新功廢琢磨。",
            "因君戒行李，令我悟蹉跎。"
        ],
        "title": "送江陵劉縣丞得多字  其一",
        "id": "316f873c-c8d6-433f-be19-9717a044e0d1"
    },
    {
        "author": "項安世",
        "paragraphs": [
            "吾事方如此，諸儒說更多。",
            "高明俄已竟，廣大日無何。",
            "意遠身仍近，人同已易訛。",
            "且當行故步，未敢赴殊科。"
        ],
        "title": "送江陵劉縣丞得多字  其二",
        "id": "c4a873c8-cd23-4b6a-a2be-626b258fb3b8"
    },
    {
        "author": "項安世",
        "paragraphs": [
            "靜甘明主棄，出爲故人書。",
            "鄴下劉公幹，山中陶隠居。",
            "百年通醉醒，萬事付乘除。",
            "只有詩魔在，時能掣巨魚。"
        ],
        "title": "送查仲文三首  其一",
        "id": "479967c4-f20f-47e0-ac3f-fd7291085743"
    },
    {
        "author": "項安世",
        "paragraphs": [
            "先生江海士，使者水曹郎。",
            "開絹印三道，懷人天一方。",
            "上江春水急，穿峽晚雲長。",
            "詩酒勤陶寫，中年屬易傷。"
        ],
        "title": "送查仲文三首  其二",
        "id": "d203671b-102d-49f1-85b2-b0d706db55b8"
    },
    {
        "author": "項安世",
        "paragraphs": [
            "世味元無著，詩情自不閒。",
            "撩人五字句，爲客萬重山。",
            "我已移文就，公能盡興還。",
            "歸來宋玉宅，作賦動江關。"
        ],
        "title": "送查仲文三首  其三",
        "id": "21482323-3515-4347-83a0-c4fdccfd3275"
    },
    {
        "author": "項安世",
        "paragraphs": [
            "我已寒如水，君方冷似灰。",
            "有才誰肯惜，無力可相推。",
            "蒸水聞奇甚，糟邱亦旨哉。",
            "皇華重同姓，第一望歸來。"
        ],
        "title": "送孫監酒",
        "id": "d9136bd7-a770-4cbd-af4f-85b6e5750426"
    },
    {
        "author": "項安世",
        "paragraphs": [
            "故國三千里，五行信偶然。",
            "丈夫天下志，兒女客中憐。",
            "荆鄂十守歲，衡潭三拜年。",
            "新正納殊祐，從此不孤眠。"
        ],
        "title": "贈葉少敏",
        "id": "cb84e635-5352-4890-84f4-54276e6a78ef"
    },
    {
        "author": "項安世",
        "paragraphs": [
            "鐵面蒼髯士，金魚玉带家。",
            "園林閒富貴，花竹老生涯。",
            "世上名何用，尊中酒幸嘉。",
            "向來張長史，佳句足堪誇。"
        ],
        "title": "贈周季隠",
        "id": "0c8b9fd1-b38b-4464-808f-5f021e40505c"
    },
    {
        "author": "項安世",
        "paragraphs": [
            "王謝風流在，千年故不磨。",
            "子孫奇俊甚，生長見聞多。",
            "容易三千首，鏗鍧十二和。",
            "故家文物盛，寒士得同科。"
        ],
        "title": "次韻王少清見贈",
        "id": "06c89ad2-f7d3-48a4-aefb-4393a6d35cfa"
    },
    {
        "author": "項安世",
        "paragraphs": [
            "去國逢人避，書門斷客傳。",
            "聞知西嶺雪，忙上右襟船。",
            "未了青燈話，仍衝白鳥烟。",
            "江湖逢倚相，將夢寄渠邊。"
        ],
        "title": "送鄧制幹二首  其一",
        "id": "bc9f62e3-1a13-449d-8319-b38abd4e62ef"
    },
    {
        "author": "項安世",
        "paragraphs": [
            "賦頌前朝愛，詩文內相傳。",
            "九家潘岳鬢，萬里米家船。",
            "灧澦冬無雪，蓬婆晝不烟。",
            "未須臺閣上，迢遞佐三邊。"
        ],
        "title": "送鄧制幹二首  其二",
        "id": "31f0521c-612a-4f6f-801f-c7ca9c02c2c6"
    },
    {
        "author": "項安世",
        "paragraphs": [
            "鳳歷開新統，鵷鶵降異姿。",
            "入朝承重渥，還舍拜名師。",
            "楊晏皆模範，韓陳有訓辭。",
            "後生須靜實，切莫事奔馳。"
        ],
        "title": "送嚴童子",
        "id": "8a805281-5762-48c2-887b-34b96302abba"
    },
    {
        "author": "項安世",
        "paragraphs": [
            "生意斷無幾，死灰難復然。",
            "世方尊臘臘，吾亦夢先邊。",
            "江水青無地，巖雲白似天。",
            "短蓑將鬢髮，聽唱謝郎船。"
        ],
        "title": "次韻自詠  其一",
        "id": "0be8ecf5-3c46-4388-a036-54413e7786a1"
    },
    {
        "author": "項安世",
        "paragraphs": [
            "雜劇只如此，古人誰不然。",
            "渭南尋竹塢，杜曲買桑田。",
            "石裂山銜羽，松明火带烟。",
            "夜深隨射虎，歸路恐迷阡。"
        ],
        "title": "次韻自詠  其二",
        "id": "1da9ba93-7d99-478a-ae16-90f47cae2331"
    },
    {
        "author": "項安世",
        "paragraphs": [
            "讀子風林集，懷吾里塾時。",
            "道途今老大，人事幾推移。",
            "宮省知名久，君王識面遲。",
            "柳亭寒氣入，誰賞玉臺詩。"
        ],
        "title": "次韻贈劉正將",
        "id": "39301beb-f23f-4c0c-a516-6a722a462567"
    },
    {
        "author": "項安世",
        "paragraphs": [
            "表餌計已决，艱難人盡非。",
            "猶煩使者斧，往載帥臣旂。",
            "萬事本無事，一移無不移。",
            "因書漢三府，鳥盡未爲遲。"
        ],
        "title": "送李憲權江陵帥雙轆轤格",
        "id": "286e566e-0111-4476-877a-76dade111138"
    },
    {
        "author": "項安世",
        "paragraphs": [
            "歸路方橋晚，年年此月情。",
            "不知臨老去，更得幾番行。",
            "浩蕩東風闊，微茫遠水橫。",
            "每來心自愛，未要世人驚。"
        ],
        "title": "方橋晚憩",
        "id": "0f7c2342-87f4-4e81-a950-10b38245f21e"
    },
    {
        "author": "項安世",
        "paragraphs": [
            "拂拂輕黄小，茸茸嫩綠蔫。",
            "柳條君莫折，草色我思眠。",
            "鬢髮從衰病，人情自少年。",
            "欄干一臨眺，春意滿坤乾。"
        ],
        "title": "還憩方橋",
        "id": "95e17446-4ad7-48af-b39a-9794f4283130"
    },
    {
        "author": "項安世",
        "paragraphs": [
            "楚甸延詩眼，臺城壯酒杯。",
            "山連京口去，江自錦官來。",
            "百榼澆難下，千篇勇莫裁。",
            "非君湖海氣，誰禁此崔嵬。"
        ],
        "title": "清凉寺",
        "id": "5966b142-b4ab-45e8-8743-d4bb6b6eff6a"
    },
    {
        "author": "項安世",
        "paragraphs": [
            "誰家醜新婦，臨水久徘徊。",
            "月印脩眉嫵，風傳古曲哀。",
            "曉妝無粉黛，春服有梅苔。",
            "應恨周居士，逃秦更不回。"
        ],
        "title": "新婦石",
        "id": "8253586f-2f36-491d-8d27-d94270e27ff2"
    },
    {
        "author": "項安世",
        "paragraphs": [
            "諸老更推挽，先生定別留。",
            "孰知廬阜趣，戰勝漢廷游。",
            "直自全高隠，寧當退急流。",
            "典刑前輩在，餘潤覓東邱。"
        ],
        "title": "贈查仲文",
        "id": "52445205-3624-4c62-b4c3-f371ab476cc2"
    },
    {
        "author": "項安世",
        "paragraphs": [
            "東來復西去，却數十三年。",
            "三過丹陽縣，俱乘萬里船。",
            "半生行役裏，兩鬢客愁邊。",
            "屬玉滄波上，清標倍炯然。"
        ],
        "title": "丹陽感舊",
        "id": "0f4bd903-d140-4c85-84a8-7857731d97af"
    },
    {
        "author": "項安世",
        "paragraphs": [
            "曹劉元易識，甘石况經云。",
            "五物時爲帝，三辰歲有君。",
            "平生信嚴子，今日得揚雲。",
            "兩手分忠孝，往承華與勳。"
        ],
        "title": "次韻鄭檢法與張秘書論命",
        "id": "86e4ab78-ec54-427f-a07e-7db8dba88493"
    },
    {
        "author": "項安世",
        "paragraphs": [
            "北土重寒食，東風吹故都。",
            "不知清野後，還有踏青無。",
            "荻笋烹魚美，萎蒿裹飯腴。",
            "異鄉悲節物，歸夢速檣烏。"
        ],
        "title": "寒食有懷楚都",
        "id": "18ea7e04-8c2c-4bf9-83e4-34e67da23b5a"
    },
    {
        "author": "項安世",
        "paragraphs": [
            "少日曾相識，重來有故情。",
            "殷勤前度月，依舊向人明。",
            "擾擾魄生死，區區輪滿盈。",
            "何如長半掩，萬古不西傾。"
        ],
        "title": "對月",
        "id": "1e60f05b-20c6-4b96-97d3-42ab658d1ca3"
    },
    {
        "author": "項安世",
        "paragraphs": [
            "夜帳不知雨，曉街初見泥。",
            "青方歸柳市，紅未到桃蹊。",
            "遠水牽歸纜，荒岡入杖藜。",
            "招呼舊僮僕，歡喜共鋤犂。"
        ],
        "title": "夜雨",
        "id": "0b79b152-9747-412b-a514-33186458d676"
    },
    {
        "author": "項安世",
        "paragraphs": [
            "春來能幾日，臘裏未開年。",
            "物色已如此，風光何習然。",
            "半醒行似醉，微困坐成眠。",
            "欲寫融融意，都無句可傳。"
        ],
        "title": "春暄",
        "id": "d7e29852-d2a3-47a9-9340-46251bb02222"
    },
    {
        "author": "項安世",
        "paragraphs": [
            "曉市衆果集，枇杷盛滿箱。",
            "梅施一點赤，杏染十分黄。",
            "青李不待暑，木瓜寧論霜。",
            "年華緣底事，亦趁販夫忙。"
        ],
        "title": "二十八日行香即事  其一",
        "id": "c53d0a4d-4f45-442c-aba3-53baf87b06db"
    },
    {
        "author": "項安世",
        "paragraphs": [
            "柳岸濛濛濕，溝波點點跳。",
            "窗槽斜溜湧，轎頂碎聲飄。",
            "村擔果爭市，山桅花滿橋。",
            "愁聽新使客，墟里說蕭條。"
        ],
        "title": "二十八日行香即事  其二",
        "id": "5979e04f-7fcc-40f9-ae71-b3f80248c6de"
    },
    {
        "author": "項安世",
        "paragraphs": [
            "近市心如水，居貧道未窮。",
            "關門度梅雨，欹枕受槐風。",
            "問學十年事，文章百世公。",
            "讀多書有味，吟少句無工。"
        ],
        "title": "偶吟",
        "id": "77ee464e-a039-42d1-bd8d-2f470ef65977"
    },
    {
        "author": "項安世",
        "paragraphs": [
            "聞道臺參早，交親喜可知。",
            "猶能白衣酒，相勸菊花時。",
            "带剩如干眼，梳添幾寸絲。",
            "風騷足材料，何必項斯詩。"
        ],
        "title": "鄭檢法重九病起送酒索詩",
        "id": "b4a72395-0ba7-4f37-ba7b-0a88108b4f64"
    },
    {
        "author": "項安世",
        "paragraphs": [
            "持橐中朝貴，餐氈異域留。",
            "人皆敬先德，我已識君侯。",
            "氣節傳三世，才猷著兩州。",
            "承家五男子，身後更何求。"
        ],
        "title": "張澧州挽詩  其一",
        "id": "0b1fe2be-867e-4505-9be1-10e59f38d5c1"
    },
    {
        "author": "項安世",
        "paragraphs": [
            "坦然無一物，此意極寥寥。",
            "生死東西魄，盈虛早晚潮。",
            "何人清夜省，舉世萬波摇。",
            "試把斯文誦，英魂或可招。"
        ],
        "title": "張澧州挽詩  其二",
        "id": "f259f046-0f70-48f9-a371-bd37902d8f02"
    },
    {
        "author": "項安世",
        "paragraphs": [
            "已矣天難問，哀哉道竟孤。",
            "風流前輩似，膽畧世人無。",
            "緩急謀謨見，尋常尺寸拘。",
            "明時非不用，志士自多迂。"
        ],
        "title": "任安撫挽詩  其一",
        "id": "78ee2d4e-6f4f-4fdb-9ec3-67b0ce3d1704"
    },
    {
        "author": "項安世",
        "paragraphs": [
            "新息任夫子，東坡所父師。",
            "只餘盤叟在，猶乃故家時。",
            "閒撫伊吾劍，吟成綠野詩。",
            "中原遺老盡，舊事有誰知。"
        ],
        "title": "任安撫挽詩  其二",
        "id": "5d391464-9219-4d99-a630-ad08664b33a0"
    },
    {
        "author": "項安世",
        "paragraphs": [
            "爰自微官日，能令巨力摧。",
            "青蒭回使節，紅粟抗公台。",
            "淮右恩波闊，畿西禁網恢。",
            "平生希麴令，今得吏民哀。"
        ],
        "title": "挽陸運使詩  其一",
        "id": "d5fff88c-b708-49c9-89f9-7125c387282b"
    },
    {
        "author": "項安世",
        "paragraphs": [
            "八秩公何憾，淋浪我自悲。",
            "向來淮士裏，最得阜陵知。",
            "故國人誰識，長身帝所思。",
            "竟隨龍馭去，應赴白雲期。"
        ],
        "title": "挽陸運使詩  其二",
        "id": "1cc6fbd5-b5d8-4823-8c79-ca6c9b37ab33"
    },
    {
        "author": "項安世",
        "paragraphs": [
            "今歲何遷次，乾坤失巨人。",
            "老生啼壞木，後學嘆迷津。",
            "四海人才譜，三朝禮樂臣。",
            "併將文獻去，誰與覺斯民。"
        ],
        "title": "尤尚書挽詩  其一",
        "id": "d9b1bf98-32f3-4a42-bb84-5ffea22bb72e"
    },
    {
        "author": "項安世",
        "paragraphs": [
            "舊學淵衷記，新阡玉色疑。",
            "似聞形嘆慨，未忍失容儀。",
            "海道空齎志，西州只貯悲。",
            "平生謝公願，後世子雲知。"
        ],
        "title": "尤尚書挽詩  其二",
        "id": "101d83c0-a21b-4862-a3a9-1e2a5b763f7a"
    },
    {
        "author": "項安世",
        "paragraphs": [
            "人憐蔡慶遠，慶遠自悠哉。",
            "雖欠壽將位，非無時與才。",
            "諸生尊誼槩，明主識奇瑰。",
            "獨把平生去，何曾一語哀。"
        ],
        "title": "武學蔡博士挽詩  其一",
        "id": "e1571848-8df5-4b10-a44a-d059aecc39a1"
    },
    {
        "author": "項安世",
        "paragraphs": [
            "天子昔好武，儒臣皆諱文。",
            "誰能有勝具，不肯建奇勳。",
            "半世觀行己，千年勸事君。",
            "底須登大耋，金印負前聞。"
        ],
        "title": "武學蔡博士挽詩  其二",
        "id": "64206320-2f80-4ce3-8155-6c712e6eb25e"
    },
    {
        "author": "項安世",
        "paragraphs": [
            "玉立氣如春，魁然長者人。",
            "三朝陳素業，兩郡駕朱輪。",
            "國幹須名族，吾衰倚大姻。",
            "那知沙步酒，一別遂終身。"
        ],
        "title": "司馬歸州挽詩  其一",
        "id": "0666ffcd-2afd-4698-9823-8359a888f4b7"
    },
    {
        "author": "項安世",
        "paragraphs": [
            "矻矻秭歸山，長身困遠官。",
            "舊租無折變，新路有平寬。",
            "報以孫將子，森然玉與蘭。",
            "自隨梅福去，雲外跨飛鸞。"
        ],
        "title": "司馬歸州挽詩  其二",
        "id": "41a07390-0fc0-41aa-9578-1887e4415b4b"
    },
    {
        "author": "項安世",
        "paragraphs": [
            "屬厭多年所，歸來近月評。",
            "望之重十舍，已矣又平生。",
            "無復論鄉曲，猶能接舅甥。",
            "短章隨嘒管，凄斷不成聲。"
        ],
        "title": "處州葉德共挽詩  其一",
        "id": "3b6d46ee-3ddd-4d5c-8601-759869f4f2db"
    },
    {
        "author": "項安世",
        "paragraphs": [
            "儒服能軍事，人心以富行。",
            "邑中無惡少，堂上有佳名。",
            "死得安仁誄，生經短簿評。",
            "哀榮有如此，何必漢公卿。"
        ],
        "title": "處州葉德共挽詩  其二",
        "id": "cd717ace-3b79-47d4-b17e-672c2a7f3e58"
    },
    {
        "author": "項安世",
        "paragraphs": [
            "仙李來南日，熙寧去國人。",
            "一身辭赤芾，四世尚朱輪。",
            "桑梓推前輩，葭莩接世姻。",
            "傷心挽耆舊，不獨爲情親。"
        ],
        "title": "李萬州挽詩  其一",
        "id": "5bc5a6c9-2ec5-4295-ae2b-a08d9f8b76cf"
    },
    {
        "author": "項安世",
        "paragraphs": [
            "令子裒遺事，而翁亦大奇。",
            "治安真有策，經濟遂無時。",
            "黄壤人間恨，斯文我輩推。",
            "生傳漢中什，死著十哀詩。"
        ],
        "title": "李萬州挽詩  其二",
        "id": "cc81ef3b-6996-4c9a-af38-a7b0bf2db533"
    },
    {
        "author": "項安世",
        "paragraphs": [
            "靈輀朝出祖，屬綍淚爭揮。",
            "慕子啼玄草，慈親哭綵衣。",
            "敬齋書秩秩，退國物菲菲。",
            "華屋生存處，千年遂不歸。"
        ],
        "title": "李萬州挽詩  其三",
        "id": "ac812632-9d2a-4c44-bc23-04f89cb97d61"
    },
    {
        "author": "項安世",
        "paragraphs": [
            "公今南面樂，我自涕滂沱。",
            "十載還鄉社，三君逐逝波。",
            "樂郊荒水檻，巢室閟烟蘿。",
            "前輩風流盡，吾生奈老何。"
        ],
        "title": "李萬州挽詩  其四",
        "id": "4d8e2dea-c464-4eda-b20c-0af7cfd40bf9"
    },
    {
        "author": "項安世",
        "paragraphs": [
            "雪裏蕭山渡，花時楊子城。",
            "八年如昨日，一夢隔平生。",
            "剖竹皆雄郡，刊碑有頌聲。",
            "傳家諸子在，早晚繼科名。"
        ],
        "title": "趙婺州挽詩",
        "id": "33c9e737-3bba-4278-a15b-3b3c6ad0b0bb"
    },
    {
        "author": "項安世",
        "paragraphs": [
            "萬里沈黎徼，民夷雜戍屯。",
            "金錢寬兩稅，水澤潤千門。",
            "肅肅猩鼯靜，潭潭壁壘尊。",
            "遠猷嗟未究，蕭瑟定安原。"
        ],
        "title": "張黎州挽詩",
        "id": "d17d4341-6f74-45c0-b5c3-4feecdf08ece"
    },
    {
        "author": "項安世",
        "paragraphs": [
            "劍閣重來日，瀛洲僅閲旬。",
            "一從充保傅，五見易冬春。",
            "作聖工夫久，膺圖歲月新。",
            "九重深悼處，早晚付經綸。"
        ],
        "title": "代趙丞相作黄尚書挽詩三首  其一",
        "id": "52d0f61a-09bc-4db9-abd4-0f48e0fa0fc0"
    },
    {
        "author": "項安世",
        "paragraphs": [
            "講讀真無敵，忠誠素有孚。",
            "談經兼體用，論事極精粗。",
            "日已升暘谷，天方冒海隅。",
            "甘盤當保義，豈料歲年徂。"
        ],
        "title": "代趙丞相作黄尚書挽詩三首  其二",
        "id": "207ff1fb-de66-4062-b9c5-203475926b2a"
    },
    {
        "author": "項安世",
        "paragraphs": [
            "力小慚形渥，心同傒棟隆。",
            "忠能當世事，信可沃宸衷。",
            "長往公何遽，孤鶱我最窮。",
            "老來難得淚，獨爲灑西風。"
        ],
        "title": "代趙丞相作黄尚書挽詩三首  其三",
        "id": "fa24e435-3dae-407e-a212-4db7e6b3ca5b"
    },
    {
        "author": "項安世",
        "paragraphs": [
            "憤切身頻痏，憂多鬢早絲。",
            "有功裨聖主，無命佐清時。",
            "論事明於掌，披圖粲若棋。",
            "哀哉聽絕語，猶抱五年悲。"
        ],
        "title": "黄尚書挽詩二首  其一",
        "id": "2c3a8331-2fcb-42f1-ad42-587fa85bab83"
    },
    {
        "author": "項安世",
        "paragraphs": [
            "嗣對膺圖日，群生望治時。",
            "忽聞公已病，相顧事堪疑。",
            "竟作堂堂去，空書咄咄詞。",
            "眼中衰剉盡，持底送靈輀。"
        ],
        "title": "黄尚書挽詩二首  其二",
        "id": "1978b0b4-3395-4654-a8d0-4ae803f2ef25"
    },
    {
        "author": "項安世",
        "paragraphs": [
            "戎服開清洛，儒書謁阜陵。",
            "一朝官御晚，平日壯心冰。",
            "此士歸來夜，何人說中興。",
            "秋來原上草，蕭索見風稜。"
        ],
        "title": "馮元素挽詩  其一",
        "id": "ea8329e0-2c24-40fa-9d46-31602424355a"
    },
    {
        "author": "項安世",
        "paragraphs": [
            "出塞千夫敵，還家一善人。",
            "閨門春穆穆，鄉黨晚恂恂。",
            "字畫清能謹，詩章秀以醇。",
            "畧無邊瑣氣，懷此最傷神。"
        ],
        "title": "馮元素挽詩  其二",
        "id": "25680b95-fc49-4d61-b02b-ac0b67a16eb4"
    },
    {
        "author": "項安世",
        "paragraphs": [
            "壽相背三甲，暮齡腰十圍。",
            "自陪初伏飲，竟作百年違。",
            "楚澤秋初動，洪都夢已非。",
            "向來千騎擁，悽惻片帆歸。"
        ],
        "title": "荆南帥姚參政挽詩  其一",
        "id": "0f56b5e3-7407-43b6-afc3-aae02b71149f"
    },
    {
        "author": "項安世",
        "paragraphs": [
            "劍履三台亞，旌旄十國連。",
            "春風迎上日，秋色送歸船。",
            "露泣千山月，雲愁萬里天。",
            "堂堂寧復有，玉立照人鮮。"
        ],
        "title": "荆南帥姚參政挽詩  其二",
        "id": "549a2078-d443-4042-89d7-31dc2da9bc69"
    },
    {
        "author": "項安世",
        "paragraphs": [
            "當年郡博士，致此一先生。",
            "相見茂榮甫，似吾諸葛卿。",
            "姓名書帝府，文行最鄉評。",
            "終老君何恨，傷時淚自傾。"
        ],
        "title": "撫州吳茂榮挽詩  其一",
        "id": "f4ac5b16-8192-473e-b231-9eb35d04c74c"
    },
    {
        "author": "項安世",
        "paragraphs": [
            "世已尊科舉，人多失老成。",
            "行書周族黨，身欠漢公卿。",
            "猶藉千年潤，能傳萬壑清。",
            "愴懷非一士，何恨不知名。"
        ],
        "title": "撫州吳茂榮挽詩  其二",
        "id": "38e94318-4363-40b9-ae13-b4490c020aa7"
    },
    {
        "author": "項安世",
        "paragraphs": [
            "春末樂叟去，秋初仍牧齋。",
            "無誰問天理，有底厭吾儕。",
            "簡易逢人樂，虛徐觸事諧。",
            "忽逢孤絕處，千丈崒高崖。"
        ],
        "title": "王君行丈挽詩  其一",
        "id": "1e19580f-af03-493b-9190-1bbb35a9ee68"
    },
    {
        "author": "項安世",
        "paragraphs": [
            "樂叟干將劍，鋒鋩凜不收。",
            "之人獨和厚，與世極沉浮。",
            "淑氣長三月，高懷自九秋。",
            "洞門元不鎖，依舊少從游。"
        ],
        "title": "王君行丈挽詩  其二",
        "id": "59c90f28-6a62-4a90-80f6-5cae42b435a1"
    },
    {
        "author": "項安世",
        "paragraphs": [
            "房州迎主簿，惠我數行書。",
            "慟哭王郎死，凄凉楚澤虛。",
            "少將詩作劇，老共易同居。",
            "比似曾居士，規繩更不疎。"
        ],
        "title": "王君行丈挽詩  其三",
        "id": "ed727724-54ad-4e5d-84ba-19dc31e5ea0f"
    },
    {
        "author": "項安世",
        "paragraphs": [
            "荆州十萬戶，惟我獨知公。",
            "皓皓峣峣甚，凉凉踽踽中。",
            "平生尊骨鯁，到死諱雷同。",
            "此士埋黄壤，何人立素風。"
        ],
        "title": "樂君啟文挽詩  其一",
        "id": "ca202f76-6ff0-415d-be29-dbfa892c84a8"
    },
    {
        "author": "項安世",
        "paragraphs": [
            "藝應天王拜，名高月旦評。",
            "一官娛晚暮，千載遇恩榮。",
            "未許行疇昔，猶應得久生。",
            "年來頻見此，老淚不禁傾。"
        ],
        "title": "樂君啟文挽詩  其二",
        "id": "7307920d-bbc2-40b8-8034-a51a22ec68d8"
    },
    {
        "author": "項安世",
        "paragraphs": [
            "赤手開荒徑，朱門照廣津。",
            "兩班通印紱，三桂襲簪紳。",
            "壽考尊鄉曲，光華勸邑人。",
            "我生當恨晚，猶及望靈椿。"
        ],
        "title": "高通直挽詩  其一",
        "id": "c0551383-fe53-48ba-97f4-07f745769290"
    },
    {
        "author": "項安世",
        "paragraphs": [
            "甲子諸孫行，丁年北夢行。",
            "歸來古於越，友事晉參卿。",
            "旋展升堂拜，方瞻賜紱榮。",
            "故山耆舊少，蕭瑟更佳城。"
        ],
        "title": "高通直挽詩  其二",
        "id": "b2006588-7d5c-4f98-a59a-086beabb0339"
    },
    {
        "author": "項安世",
        "paragraphs": [
            "後有兒如許，前瞻祖自然。",
            "詩書三世驗，鄉黨一辭賢。",
            "遂失升堂願，徒供相柩篇。",
            "吾衰真久矣，祇此亦關天。"
        ],
        "title": "曾著作之父文思判院挽詩  其一",
        "id": "39bfe8bd-f60a-49d8-8e3a-3cf2a87ac6bc"
    },
    {
        "author": "項安世",
        "paragraphs": [
            "忍窮能到骨，何物可愁翁。",
            "守口雙奩靜，抄書萬卷空。",
            "朝天尊𣓨氏，勝地說壺公。",
            "脫屣俱無滯，斑衣淚自紅。"
        ],
        "title": "曾著作之父文思判院挽詩  其二",
        "id": "39d301e3-7ebc-45d5-bef6-c3f97405a909"
    },
    {
        "author": "項安世",
        "paragraphs": [
            "識面山陰道，論心德化堂。",
            "後來俱罪籍，歸去各吾鄉。",
            "晚歲欣同寓，平生謂可償。",
            "來遲三兩月，淚落幾多行。"
        ],
        "title": "黄寺丞挽詩  其一",
        "id": "71162f42-2fb5-4e8d-b112-c76f813461cb"
    },
    {
        "author": "項安世",
        "paragraphs": [
            "白鹿人先去，西坡事又非。",
            "客情何所向，老淚不禁揮。",
            "日短輀車急，山寒冢未腓。",
            "猶聞辭楚辟，來救越民饑。"
        ],
        "title": "黄寺丞挽詩  其二",
        "id": "42790cb8-f6ce-45a0-8dcb-2a38b18de824"
    },
    {
        "author": "項安世",
        "paragraphs": [
            "公之曾大父，昔者老先生。",
            "日月扶丹扆，乾坤仗赤誠。",
            "詒謀三世重，謹始一言清。",
            "今日書生剉，臨風作雨傾。"
        ],
        "title": "司馬侍郎挽詩  其一",
        "id": "d77f1556-e8e9-4772-bc9e-f1bec10f0a62"
    },
    {
        "author": "項安世",
        "paragraphs": [
            "生身何恨晚，猶識孝曾孫。",
            "姓字驚喬木，儀型想九原。",
            "百年餘父老，雙淚落軺軒。",
            "此意今誰領，憑高只斷魂。"
        ],
        "title": "司馬侍郎挽詩  其二",
        "id": "65780380-d778-467c-8850-0ef3afef9a01"
    },
    {
        "author": "項安世",
        "paragraphs": [
            "霄漢占賢輔，乾坤失大儒。",
            "斯文斷命脈，識者嘆窮途。",
            "獨擁全名去，誰供一世須。",
            "空餘千載事，不盡惜良圖。"
        ],
        "title": "挽荆南帥張左司詩  其一",
        "id": "9c9289b5-c14f-45fb-8c02-c7e244868d26"
    },
    {
        "author": "項安世",
        "paragraphs": [
            "自古誰無死，斯人有重輕。",
            "諸生望模楷，吾道倚權衡。",
            "一髮千鈞挽，中流砥柱傾。",
            "平生憂國事，何意作身名。"
        ],
        "title": "挽荆南帥張左司詩  其二",
        "id": "57a67a1c-f5a6-4d68-89d5-fa8bdbbb1e2e"
    },
    {
        "author": "項安世",
        "paragraphs": [
            "吾道竟如此，蒼生將奈何。",
            "名聲垂白日，身世逐滄波。",
            "宜世堂堂去，猶勝奄奄過。",
            "所嗟非一死，良願恐蹉跎。"
        ],
        "title": "挽荆南帥張左司詩  其三",
        "id": "9fda51fd-a911-4069-a20d-546e89e06392"
    },
    {
        "author": "項安世",
        "paragraphs": [
            "昔者登簾閣，先生病已瘳。",
            "從容當世事，反復萬端憂。",
            "力盡千家活，身疲十日留。",
            "向來天下士，端爲一城休。"
        ],
        "title": "挽荆南帥張左司詩  其四",
        "id": "18950ff5-772a-4c38-b10f-8a6533e5771a"
    },
    {
        "author": "項安世",
        "paragraphs": [
            "世已憎吾屬，天宜赦此賢。",
            "忍教名百代，不使壽中年。",
            "蘭謝無傳業，蘋荒久絕絃。",
            "凄凉楚江上，鴻影獨翩翩。"
        ],
        "title": "挽荆南帥張左司詩  其五",
        "id": "31615e14-2269-4a74-a987-c1433737578c"
    },
    {
        "author": "項安世",
        "paragraphs": [
            "冊府連天漢，恩榮四十年。",
            "山河開象服，夙夜贊台躔。",
            "鸞鵠諸孫峙，箕裘令子傳。",
            "夫人無一恨，可以見重泉。"
        ],
        "title": "挽湯丞相夫人二首  其一",
        "id": "b9c117a8-1ff8-4d9e-b513-ca4c9f6aa7c3"
    },
    {
        "author": "項安世",
        "paragraphs": [
            "賤子無天幸，平生望六珈。",
            "偶然同斷梗，已復嘆悲笳。",
            "淚落升堂日，神馳送客車。",
            "空慚名義重，桂省近年家。"
        ],
        "title": "挽湯丞相夫人二首  其二",
        "id": "512a9107-23bd-4149-aa35-18ae2ecae816"
    },
    {
        "author": "項安世",
        "paragraphs": [
            "濱水地鍾濕，關門時過春。",
            "讀書無氣力，看字費精神。",
            "陰雨便高枕，泥塗阻故人。",
            "小詩隨意就，情話與誰親。",
            "返照輕霞出，明朝霽色新。",
            "辛勤愧田父，江上晚耕勻。"
        ],
        "title": "陰雨六韻",
        "id": "eb56c687-3d73-4a0f-80b9-3b4ed8af8bf6"
    },
    {
        "author": "項安世",
        "paragraphs": [
            "艤棹秦淮日，中秋萬客船。",
            "水門高夾岸，河道曲通廛。",
            "港對青林直，洲橫皓鷺鮮。",
            "會憐桃渡檝，離惜柳亭鞭。",
            "木誌嬋娟墓，香埋睥睨顛。",
            "賞心飛觀出，旌德舊題鎸。",
            "沙白寒籠月，波清暝宿烟。",
            "酒家知是否，商婦唱依然。",
            "兒病留三月，身閒近半年。",
            "遊山情亹亹，弔古筆翩翩。",
            "寺覓清凉邃，堂窺德慶懸。",
            "雉墉尋古址，虎踞出層巔。",
            "處峻生堪戮，袁劉死合甄。",
            "山腰舟萬竹，峯頂上千川。",
            "楚甸前開闢，吳山後接連。",
            "似垣環泰一，如陣擁中權。",
            "江觸崖根轉，潮衝石角旋。",
            "莫愁迷繫艇，王濬罷揚旃。",
            "離殿逃唐暑，精藍變竺乾。",
            "雖知悲李主，未免佞金仙。",
            "兌野情方倦，春墟興已遄。",
            "門經白下過，溝傍冶亭沿。",
            "舊驛分携處，新園欲餞邊。",
            "路趨鍾阜近，人畏谷靈專。",
            "軒冕吾無欲，文移汝勿儇。",
            "半山悲故相，晚歲悅空詮。",
            "零落逢詩板，荒寒見采椽。",
            "騎馿當獨往，挾冊想深研。",
            "僧刻前朝詔，農耕遶舍田。",
            "爭堆猶在眼，說字已成筌。",
            "後嶂當胸闊，中峰覆頂圓。",
            "披山安萬柱，聚衲演三元。",
            "突兀留髠塔，煒煌誌老筵。",
            "齊梁陳繼踵，刀尺拂隨肩。",
            "木末幽軒綴，雲間小徑穿。",
            "定林庵莽蒼，功德水潺湲。",
            "洗硯池涵月，栽松幹拂天。",
            "摇摇支敗屋，草草訂遺篇。",
            "壇祀陽郊僣，巖居少海偏。",
            "未窮山背屐，已迫日西韉。",
            "朔易需明旦，周遭了勝緣。",
            "鷄籠殘兀兀，玄武斷涓涓。",
            "閲士常于此，傾城每往焉。",
            "因高營玉帳，就下列金鋋。",
            "憶昨南朝盛，開湖後苑妍。",
            "汎舟崇讌席，應詔想英躔。",
            "牲酒叢祠瀆，香燈佛屋虔。",
            "草堂鐘唄肅，蘭籍鼓簫闐。",
            "蔣尉官爲帝，周儒宅化禪。",
            "神兵功易誑，俗駕耻難湔。",
            "南陌開朱闕，三橋跨碧漣。",
            "觀臺誇鳳翥，講席偉牛牽。",
            "李白愁難解，蕭延蔽莫蠲。",
            "浮雲迷帝所，花雨眩胡襖。",
            "朱雀波聲小，烏衣草色蔫。",
            "詎詢華屋礎，誰見大航舷。",
            "鬰鬰長干迥，岧岧崒堵騫。",
            "芳巒青宛宛，香逕綠芊芊。",
            "秀水橫塘外，平池曲檻前。",
            "一春來士女，千兩擁輜軿。",
            "郭內清溪好，州東舊迹傳。",
            "名園花隠映，甲第錦蟬聯。",
            "門巷喧車馬，樓臺沸管絃。",
            "若非江令出，即是褚公還。",
            "綺院摧荒圃，瑶池逗淺濺。",
            "空餘楊嫋嫋，時有芰娟娟。",
            "新閣虛堪愛，危橋凈可憐。",
            "花殘思戰柵，神遇想靈淵。",
            "步月逢嬌魄，彈霜引膩咽。",
            "金簪花恍惚，銀碗意微綿。",
            "復有陳宮井，深依北壘堧。",
            "哀聲啼斷綆，辱色玷清泉。",
            "欄石文雖暗，亭碑義更宣。",
            "桐彫疑隕黛，花墜憶飄鈿。",
            "狎客謠瓊樹，姀嬪踏寶蓮。",
            "自矜魚目比，寧悟鵲毛填。",
            "珠玉施窗带，沉檀製屋櫋。",
            "鬼工三閣就，神器一朝捐。",
            "證聖無存瓦，臺城絕斷磚。",
            "永爲前鑑渴，長使後車悛。",
            "右轉遵琳館，西郛記冶埏。",
            "誰知黄土貴，下有玉人眠。",
            "事變明高節，時艱別巨賢。",
            "光華三卞死，磊落一門全。",
            "俗愛風流久，人無操行堅。",
            "忠肝甘虎口，孝骨委蛟涎。",
            "子岫王公竁，寅岡將相阡。",
            "麒麟紛雜遝，翁仲藹蹁躚。",
            "獨美斯邱石，堪同信史編。",
            "六朝多勝槩，孤冢孰爭先。",
            "我有耽幽癖，家無買墅錢。",
            "隨身憑拄杖，繫脚頼行纏。",
            "此地聞疇素，陪京冠幅員。",
            "孫劉同相宅，王謝迭扶邅。",
            "今歲知何幸，茲來得所便。",
            "侵星齎糗餌，借力荷輿箯。",
            "吟笑髭頻斷，登臨頸屢延。",
            "山川窮表裏，善惡究薌羶。",
            "愧匪詩三百，空成字一千。",
            "更須無黨注，還與鄭玄箋。"
        ],
        "title": "金陵紀遊百韻",
        "id": "73b4ab91-2c84-438b-bd64-20094de05cc7"
    },
    {
        "author": "項安世",
        "paragraphs": [
            "蓮幕斑衣底，何因有旅愁。",
            "錦官城裏客，雲土澤邊州。",
            "夜夜還鄉夢，年年異縣秋。",
            "鶺鴒憐羽翼，鴻雁憶朋儔。",
            "便作刀頭去，關山亦阻脩。"
        ],
        "title": "次韻王少清告歸七首  其一",
        "id": "dcb4b848-de28-4739-8854-7e26dc2c4d29"
    },
    {
        "author": "項安世",
        "paragraphs": [
            "塞垣秋易覺，八月索衣裘。",
            "露熟千株橘，風高百尺樓。",
            "人多宋玉賦，邊倚衛公籌。",
            "水落魚方賤，年豐酒易求。",
            "少留元不惡，三峽正幽幽。"
        ],
        "title": "次韻王少清告歸七首  其二",
        "id": "2795cba4-7a6c-4f60-8924-a3914eaa4785"
    },
    {
        "author": "項安世",
        "paragraphs": [
            "何處秋光好，田園占一邱。",
            "短鎌朝刈秫，長笛暮歸牛。",
            "酒熟邀人飲，鷄肥與婦謀。",
            "傍籬開竹徑，插竹護蔬疇。",
            "試上西郊望，翛然此興悠。"
        ],
        "title": "次韻王少清告歸七首  其三",
        "id": "cbc1a796-b46c-4b36-a7d0-a15333e9764f"
    },
    {
        "author": "項安世",
        "paragraphs": [
            "短檠今幸好，文社得同修。",
            "何處撩鄉思，催君發棹謳。",
            "路經行雨峽，籤數報程郵。",
            "客路看如許，交情可耐不。",
            "慇懃江上水，長爲送離憂。"
        ],
        "title": "次韻王少清告歸七首  其四",
        "id": "cc208421-6442-49bf-b478-1fcf2f9526c6"
    },
    {
        "author": "項安世",
        "paragraphs": [
            "江陵雖未慣，已作一年留。",
            "料得到錦里，剩須談橘洲。",
            "楓櫧夾堤岸，荷芰匝城溝。",
            "南入湖湘櫓，北通襄漢舟。",
            "逢人問風土，說與話難周。"
        ],
        "title": "次韻王少清告歸七首  其五",
        "id": "c3aff55c-b4ab-4b6c-90b5-a71615a4ad56"
    },
    {
        "author": "項安世",
        "paragraphs": [
            "生平俱異縣，相與忽同矛。",
            "鈍質鉛逢錯，蕪心草頼耰。",
            "每思難話別，却恨莫同遊。",
            "到日應殘臘，來時却順流。",
            "高才日千里，再見愈難侔。"
        ],
        "title": "次韻王少清告歸七首  其六",
        "id": "329faace-e207-4445-985c-515d0694b898"
    },
    {
        "author": "項安世",
        "paragraphs": [
            "有美不自嗇，相於常暗投。",
            "舂容驚巨軸，錯落眩雙眸。",
            "君已文如鳳，吾方拙似鳩。",
            "早知歸峽口，亦欲下沙頭。",
            "卒卒償詩債，慚無玉案酬。"
        ],
        "title": "次韻王少清告歸七首  其七",
        "id": "1ab7e824-eaaf-4833-bd8c-ed97cf1bbc9d"
    },
    {
        "author": "項安世",
        "paragraphs": [
            "丙午陂當復，王春瑞習占。",
            "龍樓上寶冊，鶴詔下窮簷。",
            "地脈通閩蜀，人才出老嚴。",
            "定羞新學曲，只守舊心潜。",
            "剩想堯眉樂，深垂舜目謙。",
            "有懷天變數，無計士風廉。",
            "庶證方如此，君行得滯淹。",
            "六題聊復爾，制策待韜鈐。",
            "久噎須詳吐，沈疴與痛砭。",
            "一扶媮意立，盡解結喉箱。",
            "人士回生氣，乾坤振絕燄。",
            "宏開九縣赤，永息萬方黔。",
            "治世吾何用，媸人影自嫌。",
            "弃荆宜入蜀，比素詎將縑。",
            "逐食俱隨雁，論心偶類鶼。",
            "雅懷欽粹淑，盛事愜窺覘。",
            "從此遲爲圃，它年說作監。",
            "因聲到邛僰，市肆覓疎簾。"
        ],
        "title": "送莊賢良赴召試",
        "id": "281877e5-d86b-4663-a126-6fc17b3f6794"
    },
    {
        "author": "項安世",
        "paragraphs": [
            "自識楊夫子，於今十二年。",
            "甲辰來右淛，丁未向西川。",
            "逆旅初聞譽，摳衣亟致虔。",
            "未能情款款，已覺志拳拳。",
            "不謂攀天箐，仍逢汎水蓮。",
            "茲爲元禮御，始執晏平鞭。",
            "遠客心危甚，仁人教竭焉。",
            "精能嘉舊作，虛濫鄙新妍。",
            "贈送時三復，經行慮十全。",
            "趍隅殘臘月，判袂暮春天。",
            "度夏留巴國，開秋迓蜀船。",
            "追鋒承詔急，繫纜爲情牽。",
            "漕席尊同右，轅門謁並先。",
            "高登諸葛廟，朗詠少陵篇。",
            "歲月催行李，雲霄入峻躔。",
            "側聆參帝牒，俄見貳州權。",
            "進退朝紳竦，恩威俗珥悛。",
            "我分湘麓教，公返汝溪廛。",
            "城郭當來往，書題審食眠。",
            "誤恩叨給札，假道愜登筵。",
            "竟日留輸寫，憂時共涕漣。",
            "歲丁昭奮紀，律值夾姑旋。",
            "謬上鰲扉對，慚充玉府仙。",
            "急驚寒暑變，遐想鬢毛遷。",
            "吉語聞收召，樞籌頼繹編。",
            "遂酬平昔願，信有切磋緣。",
            "崇禮明真學，修辭戒妄編。",
            "河東來屬爾，陽翟去翩然。",
            "世道重開闢，皇情極聘筵。",
            "復來嗟黽勉，同直幸纏綿。",
            "有得皆令飫，逢疑必爲蠲。",
            "性情深灌埴，言行密裁朘。",
            "指點吟哦字，鋪陳獻納牋。",
            "得師今以始，尚友昔無前。",
            "賢念懷符竹，愚悰慕菽饘。",
            "清班難共戀，良悟迫俱捐。",
            "騏驥先辭櫪，駑駘續跨韉。",
            "離群悲欲割，示訓語期鎸。",
            "王宋摛文備，曾蘇草奏便。",
            "意精言鑿鑿，事析理平平。",
            "養氣歸深厚，持身趣重堅。",
            "呂公賢贊確，仲子戒辭專。",
            "永寘盤盂裏，終懷杖屨邊。",
            "此州多白粲，故部即青氈。",
            "畏愛群心洽，綱條衆目聯。",
            "弛張元有見，寬猛冀無偏。",
            "郡有青原老，人如綠野賢。",
            "年高能著述，身健早林泉。",
            "故事堪頻扣，成書爲遠傳。",
            "西江足魚雁，秋浦正相連。"
        ],
        "title": "五月四日賀楊秘書知吉州五十韻",
        "id": "8953bdbe-5bc3-47b8-9717-704679db2c70"
    },
    {
        "author": "項安世",
        "paragraphs": [
            "分原內史界，世系出蒼姬。",
            "修貢長沙國，文章似楚辭。",
            "堵牆看獻賦，旗影照題詩。",
            "晝日三千字，春風第一枝。",
            "相公如父子，侍講是宗師。",
            "忍把直言策，輕爲阿世詞。"
        ],
        "title": "餞周伯壽得枝字",
        "id": "82d66ef8-c03e-4782-a085-939523c98d75"
    },
    {
        "author": "項安世",
        "paragraphs": [
            "衰病久忘情，相逢淚忽傾。",
            "見君重娶婦，於我尚如兄。",
            "秩滿無人事，官卑有政聲。",
            "歸裝詩卷送，薦牘漕臺迎。",
            "二祖名俱重，孤身責詎輕。",
            "長將今仕看，勿遣後圖更。"
        ],
        "title": "送羅司理實之",
        "id": "cee1fc28-bc7c-41c4-9f5b-f935dcbeaa2a"
    },
    {
        "author": "項安世",
        "paragraphs": [
            "舊日潘懷縣，長憐簿官卑。",
            "清秋一摇落，綠鬢兩衰遲。",
            "今代諸孫在，遺風百世知。",
            "四聲哦激烈，九折訴嶔𡼭。",
            "鍛鍊心成癖，磨礲句少疵。",
            "欲賡彭澤事，重和大蘇詩。",
            "得也聊三士，安之豈二宜。",
            "慇懃倩蠻素，唱我反騷辭。"
        ],
        "title": "次韻答潘監稅勉其小忍",
        "id": "c06d43e4-537f-478a-8bba-9405f93ce424"
    },
    {
        "author": "項安世",
        "paragraphs": [
            "駟馬開華屋，祥羆降綺櫳。",
            "嬰襦斑似錦，子珮綠於葱。",
            "好日逢重四，芳醪判一中。",
            "丰神春日柳，意氣雨天虹。",
            "未論龜巢藕，休言珀化楓。",
            "諸孫今遠大，吾祖舊沖融。",
            "努力名場近，收功鼎甲崇。",
            "但令賢弟貴，不怕老兄窮。"
        ],
        "title": "用韻爲十九弟壽",
        "id": "5dead323-1c21-4f2d-b592-cd609494e288"
    },
    {
        "author": "項安世",
        "paragraphs": [
            "欲昏疑霧合，未暗已雷鳴。",
            "驅逐無長策，紛紜劇亂兵。",
            "晝潜如設伏，夜嘯若先聲。",
            "喙慘戈矛利，身微坌𡏖輕。",
            "嘬膚來汗血，皤腹去朱櫻。",
            "壁以青油固，麾之白羽明。",
            "聞風聊讋息，得路即喧轟。",
            "婉婉工乘隙，騷騷故徹更。",
            "據經當烈澤，考傳合熸荆。",
            "耿耿銀缸動，熒熒爝火行。",
            "翼焦身尚奮，力盡勢還傾。",
            "壘合無逃虜，膏血可築京。",
            "周遭期勦絕，小大悉炮烹。",
            "爇左時驚合，禽縱或走橫。",
            "奔軍容蹔脫，搜諜靡餘生。",
            "走操華容道，追劉白帝城。",
            "周瑜方奏凱，陸遜遂成名。",
            "一覺華胥夢，千年戰國情。",
            "區區兩蠻觸，何足較踦贏。"
        ],
        "title": "燎蚊",
        "id": "ee844840-92bb-4497-99cf-316d346387e4"
    },
    {
        "author": "項安世",
        "paragraphs": [
            "閑居郭內似村中，背市臨河一逕通。",
            "案上漆書何世字，牆頭碧瓦古時宮。",
            "苦遭客子驚鷗鳥，閑在橋邊數釣筒。",
            "不是龐公怕城府，也來相就作漁翁。"
        ],
        "title": "題狄彥哲雲溪隠居二首  其一",
        "id": "2e27c506-8398-46e2-b030-3535b18ee134"
    },
    {
        "author": "項安世",
        "paragraphs": [
            "江漢兵餘八十秋，後生誰及見前修。",
            "開元遺事無人說，正始諸賢何處求。",
            "此老尚堪矜式在，吾儕欲爲子孫謀。",
            "不嗔拱立煩鷄黍，時復敲門繫小舟。"
        ],
        "title": "題狄彥哲雲溪隠居二首  其二",
        "id": "396659b2-c753-4536-9cec-acf38cb1d26d"
    },
    {
        "author": "項安世",
        "paragraphs": [
            "萬壑千岩相送時，靈星小雪上豐頤。",
            "南雲北夢重分首，撲漉繁霜滿瘦髭。",
            "功業向來真自許，頭顱今日遂如斯。",
            "英雄老大無人識，足扣雙舷只自知。"
        ],
        "title": "江陵送趙知縣二首  其一",
        "id": "71481d50-5fa1-4f8e-9fe9-606cc02f4339"
    },
    {
        "author": "項安世",
        "paragraphs": [
            "別離底處最堪憐，君上吳船我蜀船。",
            "從此相思真萬里，重來何止又三年。",
            "司州刺史髭如戟，國子先生瘦似椽。",
            "二子有情須問訊，爲言重九向西川。"
        ],
        "title": "江陵送趙知縣二首  其二",
        "id": "3cb6587e-10de-4b01-abae-bad011c87c3b"
    },
    {
        "author": "項安世",
        "paragraphs": [
            "賈誼莫思行說背，陳湯空想郅支頭。",
            "子規枝上三更覺，白鷺山前萬事休。",
            "櫜矢戢戈歌四夏，带牛佩犢免防秋。",
            "一犂先向東郊去，稻滑蔬肥百不愁。"
        ],
        "title": "次劉子野送別韻",
        "id": "ee7eff64-b322-4bec-aee2-44bdeddc7a7d"
    },
    {
        "author": "項安世",
        "paragraphs": [
            "戎事急於翻白餠，人情難似塞黄河。",
            "誰能戴雪三千丈，更踏衝風十二波。",
            "父老共傾同社酒，兒童齊唱牧牛歌。",
            "煩君爲較田家樂，比似兵家孰少多。"
        ],
        "title": "次曾宣幹煥送別韻",
        "id": "dd8145e8-89d6-4e78-8fe8-37638cb63bd6"
    },
    {
        "author": "項安世",
        "paragraphs": [
            "高沙白魝記天如，葵扇桃笙度日居。",
            "詩裏燕蟲時漫與，醉中鷗鳥正于胥。",
            "忽遭喚起披金甲，自笑平生論石渠。",
            "身世萬端誰得料，一番江雨又成餘。"
        ],
        "title": "次韻",
        "id": "3387d622-fa54-4dec-90a9-a7264fe37d58"
    },
    {
        "author": "項安世",
        "paragraphs": [
            "屋後回堤可當山，屋前溝港轉清灣。",
            "行人自笑高花外，倦客方吟積翠間。",
            "曲折故應憐窈窕，崎嶇未覺厭躋攀。",
            "小橋直下前村路，百頃平園錦繡斑。"
        ],
        "title": "伯父新園",
        "id": "d2c66b0a-3e94-464d-8088-0845a433bb56"
    },
    {
        "author": "項安世",
        "paragraphs": [
            "十八年前勝共饒，兩青不借一枯焦。",
            "狂挑藥澗尋瓊闕，醉踏經臺問玉霄。",
            "華頂雲開千嶂露，赤城天近九霞飄。",
            "祇今只羨蒲團穩，坐看雙龍上石橋。"
        ],
        "title": "憶宗道舊遊",
        "id": "562664f5-9bfb-408a-b62d-610e765f02d4"
    },
    {
        "author": "項安世",
        "paragraphs": [
            "筆力追風內廐黄，詞源下峽九秋艎。",
            "經行帝子雲璈地，祓飾騷人月璐章。",
            "親老一生兒共婿，吾衰七見暑成凉。",
            "門闌正倚乘龍重，快踏層雲覲九陽。"
        ],
        "title": "用舍弟韻送妹婿鄭子仁湖南漕試",
        "id": "d5eb8d2e-48bd-4c90-81e5-719b28f18c3c"
    },
    {
        "author": "項安世",
        "paragraphs": [
            "去國無庸似葉輕，丈夫胡忍此收名。",
            "遲遲自罄臣心力，戀戀猶貪主聖明。",
            "正爾釣絲江上去，依然羽扇篋中情。",
            "平生詎作求田學，要與君王佐治平。"
        ],
        "title": "送右史納官還鄉",
        "id": "a56cd157-e099-410a-a309-649061f0df0e"
    },
    {
        "author": "項安世",
        "paragraphs": [
            "臨歧摻袂欲何言，罷酒開船色惘然。",
            "萬里重逢儻無日，一杯相屬豈非天。",
            "修鱗去蟄三池浪，倦翼歸投萬壑烟。",
            "從此登臨只西首，美人家在夕陽邊。"
        ],
        "title": "金陵送左史",
        "id": "75dd34a4-59c8-4bf1-a582-cef7dc58c1f3"
    },
    {
        "author": "項安世",
        "paragraphs": [
            "諸人鼎列更茵重，客子愁邊或酒中。",
            "雲縞弁山溪正碧，畫無名手句專功。",
            "年華若看蟻旋磨，世話何難龜蛻筒。",
            "明日一蓑苕霅去，與君相伴作漁翁。"
        ],
        "title": "次韻張以道苕溪",
        "id": "305713ee-14f9-4612-8021-2685bdeb8a90"
    },
    {
        "author": "項安世",
        "paragraphs": [
            "意濃態遠十洲人，歲晏天寒七澤濱。",
            "奕奕雲冠疑映月，僛僛翠带欲摇春。",
            "梅稍枉爲行人瘦，柳眼虛隨酒市新。",
            "林下水邊風味永，弄珠誰見漢臯神。"
        ],
        "title": "水仙花",
        "id": "49de0b8c-81aa-4b3b-840f-e20c02d752e1"
    },
    {
        "author": "項安世",
        "paragraphs": [
            "瑶池蓬島舊題名，歲晚江湖得此生。",
            "水戰風摇疑體弱，雪欺霜壓見神清。",
            "佩衿濟濟賢師友，蘭玉詵詵好弟兄。",
            "笞鳳鞭鸞雲澤畔，向人懷抱十分傾。"
        ],
        "title": "和胡撫幹水仙花韻",
        "id": "c8523bf2-696c-4358-9c9d-5d12ce2bf10f"
    },
    {
        "author": "項安世",
        "paragraphs": [
            "買得名花共載歸，春風滿眼豫章詩。",
            "銀臺挹月盃光瀲，翠被臨波韈影遲。",
            "山鬼湘娥通系牒，梅兄礬弟絕藩籬。",
            "我家正在江橫處，一笑相看更莫疑。"
        ],
        "title": "次韻張直閣水仙花二首  其一",
        "id": "5992937f-4d99-469b-b1be-e270a6d8e453"
    },
    {
        "author": "項安世",
        "paragraphs": [
            "貝闕珠宮日月長，青鸞白鳳恣翺翔。",
            "試煩鍾子傳琴操，莫向田郎問國香。",
            "風裏翠鬟慵整頓，月中幽恨自凄凉。",
            "鷗波萬頃情何限，未羨春花占洛陽。"
        ],
        "title": "次韻張直閣水仙花二首  其二",
        "id": "b16e4398-35f8-4da2-a6ff-d842679cb175"
    },
    {
        "author": "項安世",
        "paragraphs": [
            "山腰萬竹閟清寒，上徹山頭望始寬。",
            "州渚東西分線路，臺城表裏見毫端。",
            "青開淮甸天空闊，紫覆鍾山氣鬰盤。",
            "城下秋江來萬里，獨能伸手障狂瀾。"
        ],
        "title": "登石頭山",
        "id": "fe7f6d82-31ff-4ed1-9881-5001128db6e5"
    },
    {
        "author": "項安世",
        "paragraphs": [
            "原田漫漫不知津，春寨清明思殺人。",
            "雨後燒痕無潤澤，烟中日色少精神。",
            "郢城南地溝隍古，海寨東西徑遂新。",
            "誰見當時經畫意，只今高浪化征塵。"
        ],
        "title": "過上海寨昔人於此潴水以限北方",
        "id": "b94e2220-7a91-4e57-8583-6bba12987e79"
    },
    {
        "author": "項安世",
        "paragraphs": [
            "鏡裏枯疎雪點毛，筆端凌亂雨浮膏。",
            "侵疆稍稍龜陰復，作堵渠渠鴻雁勞。",
            "喬木有孫關國體，故基能築是人豪。",
            "自言書就堪□□，誰謂先公論太高。"
        ],
        "title": "次韻答胡季履復荆門故宅",
        "id": "eb0c7c6b-9ac5-4dc1-bd75-cebb868340c3"
    },
    {
        "author": "項安世",
        "paragraphs": [
            "爲民行水不妨農，爲國憂民不費公。",
            "肯趁好天招惡客，能於舊貫立新功。",
            "山頭石埭千年計，海上靈查八月通。",
            "只恐濟川舟楫快，使君難滯郢城中。"
        ],
        "title": "陪閻安撫觀開漕河",
        "id": "74d46eb7-d14d-49be-a918-5bc9b81205e4"
    },
    {
        "author": "項安世",
        "paragraphs": [
            "明日天車始建寅，今朝猶是去年人。",
            "江城半夜傳黄紙，嘉定新書下紫宸。",
            "山雪多情來送臘，湖波著色去迎春。",
            "旋烘寒餠纏生菜，想見家貧憶路貧。"
        ],
        "title": "立春前一日書事",
        "id": "038168d1-104d-4140-82b3-ef79db98d489"
    },
    {
        "author": "項安世",
        "paragraphs": [
            "周郊奉犬用刑樽，堯蜡迎貓似捕神。",
            "直是蘇公比臺諫，未知韓子喻家人。",
            "鷹鸇化作鸞將鳳，獬廌移成騶與麟。",
            "煦煦徐徐何必善，使知剛毅有深仁。"
        ],
        "title": "丁教授家貓狗皆相乳二首  其一",
        "id": "136e4ba5-219c-4098-810f-46a2207a4e51"
    },
    {
        "author": "項安世",
        "paragraphs": [
            "血人于牙犬政猛，殺鼠如邱貓事獰。",
            "鄰子忽如親子愛，人情何似物情平。",
            "再三仁者須存勇，萬一天資與習成。",
            "恐被麋麑邀作友，或遭鼠弟□爲兄。"
        ],
        "title": "丁教授家貓狗皆相乳二首  其二",
        "id": "3767bca3-459f-40f9-bb18-94f967a74f55"
    },
    {
        "author": "項安世",
        "paragraphs": [
            "又送人間一古今，兩翁相望接雲岑。",
            "屈伸固是乾坤用，惻愴豈非天地心。",
            "野迥茆風聲索索，山深松日影陰陰。",
            "平生來往風流在，應有幽人見苦吟。"
        ],
        "title": "會葬外舅還過李萬州墓下",
        "id": "103426bc-4ee6-47e9-8f69-44b773bf6c2c"
    },
    {
        "author": "項安世",
        "paragraphs": [
            "東坡來飯辯才師，元祐真人宥密時。",
            "生長太平經戰伐，浮沈薄宦寄喧卑。",
            "五朝遺老今誰在，萬事當時恨獨知。",
            "此世閲人如傳舍，吾人安更用名爲。"
        ],
        "title": "次韻田將仕年八十八歲作詩自喜三首  其一",
        "id": "df1500e3-6215-4813-b507-0b852e11f2ab"
    },
    {
        "author": "項安世",
        "paragraphs": [
            "銅駝陌上少年時，走馬驅車遠四畿。",
            "又見伏符明漢道，曾傷小雅詠周微。",
            "一生世路高和下，何恨人情瘠與肥。",
            "老矣胸懷百無著，自梳朝夕鬢毛稀。"
        ],
        "title": "次韻田將仕年八十八歲作詩自喜三首  其二",
        "id": "19c7dd14-f392-4717-a77f-442813ecf217"
    },
    {
        "author": "項安世",
        "paragraphs": [
            "茅簷桑戶落窮居，兩眼猶能讀細書。",
            "自說此生聊爾耳，亦知餘事竟何如。",
            "春雲入眼元無迹，秋竹刳心久更虛。",
            "天與精神自難老，會看千歲跨龍魚。"
        ],
        "title": "次韻田將仕年八十八歲作詩自喜三首  其三",
        "id": "a036c1f8-fe1d-4c19-aecd-0279e177d8f4"
    },
    {
        "author": "項安世",
        "paragraphs": [
            "芒鞋衝雨上茶園，綠髮晞風正少年。",
            "重見靈光元好在，却循雙鬢已蒼然。",
            "芽生日鑄無多樹，瓶採千山自昔年。",
            "小碾芽心成雪後，微鋪瓶頂便天然。"
        ],
        "title": "查元信餉日鑄茶因用其韻感嘆舊遊",
        "id": "91d6aa45-2d0a-4ae3-a7a8-b3af12b51ecf"
    },
    {
        "author": "項安世",
        "paragraphs": [
            "百尺山頭下玉龍，吾人到此得參同。",
            "河來積石崑崙頂，日出蓬萊碧海東。",
            "直自陰陽隨處有，强分泉火本來空。",
            "君看擊石還呵硯，燥濕先生一性中。"
        ],
        "title": "次韻朱通判寄示盤龍山觀瀑詩",
        "id": "ec5cc622-1e11-4cd1-85b2-b8c2e16f8e01"
    },
    {
        "author": "項安世",
        "paragraphs": [
            "欲就前賢去不如，幾年功力在三餘。",
            "終然覺我多金鑛，幸甚逢翁侍玉除。",
            "函丈中間親覓訣，殘編裏許細觀書。",
            "自憐舊習如塵汙，入髮成膠未易梳。"
        ],
        "title": "迓朱侍講",
        "id": "3dfa4033-2212-4363-837c-f30cf14449f4"
    },
    {
        "author": "項安世",
        "paragraphs": [
            "兩年京洛筆生埃，忽見清詩眼爲開。",
            "蕭灑併將秋色寫，雄豪更带夜潮來。",
            "可憐拄腹五千卷，誰與澆愁三百盃。",
            "莫遺晦翁聞世事，怕教興盡却思回。"
        ],
        "title": "次韻路德章吳斗南同迓朱侍講",
        "id": "33d023cc-afd0-48bb-b6ec-d98865d6ef4f"
    },
    {
        "author": "項安世",
        "paragraphs": [
            "先生高閣水之濱，一禿翁從衆主人。",
            "欲說觀瀾先自愧，况逢收潦更難陳。",
            "霜餘過瀨聲逾急，日落浮霞景轉新。",
            "千里迢迢春不斷，陶潜曾點是知津。"
        ],
        "title": "觀瀾閣",
        "id": "e62adea9-de6b-48cc-964a-af2fef5a060d"
    },
    {
        "author": "項安世",
        "paragraphs": [
            "祇知白下棠花白，不記湖邊草色新。",
            "鬰鬰樓臺籠戍柳，荒荒苔蘚畫遊舲。",
            "重來老子慚無恨，徉卧尊前醉不醒。",
            "投曉張帆順風去，怕遭民吏笑明廷。"
        ],
        "title": "次胡仲方東湖送別韻",
        "id": "025fc34b-ff70-403c-a4f1-2c3d7719fc9f"
    },
    {
        "author": "項安世",
        "paragraphs": [
            "長日鷄冠短後庭，倚風邪佇不勝情。",
            "宋宗窗畔親曾識，陳氏宮中舊得名。",
            "尚想蹁躚啼曉意，猶疑宛轉隔江聲。",
            "恓惶借與非常色，染出猩紅特地明。"
        ],
        "title": "鷄冠後庭花同賦",
        "id": "3077c362-851c-481d-9e39-5f748c77c803"
    },
    {
        "author": "項安世",
        "paragraphs": [
            "自笑知州百不知，近他池館未曾窺。",
            "主人正可今爲客，和議初成恰是時。",
            "草色茸茸花覆座，波光灧艷酒浮卮。",
            "留連枉是憑欄久，洗得當年了事癡。"
        ],
        "title": "衛州東湖",
        "id": "fca5f68f-48ab-4882-8408-32e476154398"
    },
    {
        "author": "項安世",
        "paragraphs": [
            "近看成洞遠成林，紅綠參差作晝陰。",
            "閑有工夫隨酒去，病無心力爲花吟。",
            "調朱弄粉年應小，倚困含嬌意却深。",
            "更向嫣然清淑外，一簷香氣入衣襟。"
        ],
        "title": "香海棠下會飲",
        "id": "58df969d-ca0b-4e49-8b9e-fe76fa349d45"
    },
    {
        "author": "項安世",
        "paragraphs": [
            "曾吹藜杖到蓬萊，親見銀潢鐵鏁開。",
            "析木津頭排列宿，鼇山脚下走輕雷。",
            "荒城夜雪欺行李，畫角晨霜送落梅。",
            "鄰舍相呼同酒盞，也教人道上元來。"
        ],
        "title": "元夕劉知錄招飲",
        "id": "dbfee31c-9a2b-47da-be8a-cbe08827748b"
    },
    {
        "author": "項安世",
        "paragraphs": [
            "飲量詩才總不慳，一襟離緒竟難宣。",
            "橫行秦徼看飛將，流落巴山記散僊。",
            "較第賓朋勝酒盞，留連僮僕費金錢。",
            "更闌上馬情懷惡，髣髴滄江送畫船。"
        ],
        "title": "崔成州將赴官招客劇飲次袁主管韻  其一",
        "id": "a21e1e76-7295-44c6-ae9e-6d46a0716542"
    },
    {
        "author": "項安世",
        "paragraphs": [
            "段家池館已灰煙，更說江家六百年。",
            "但有小橋通綠水，不妨高閣看青天。",
            "鍾山月到東城角，淮口潮來上閘邊。",
            "兩行紅旗射西日，明朝漢使點樓船。"
        ],
        "title": "崔成州將赴官招客劇飲次袁主管韻  其二",
        "id": "a647427b-bf10-4533-bb3d-46d1d03acbd9"
    },
    {
        "author": "項安世",
        "paragraphs": [
            "謝天增霸復留恂，又到當時繫袚辰。",
            "寶带正看金芍藥，璽書重傅玉麒麟。",
            "上元新歷開千歲，作噩祥名冠六辛。",
            "恰用此年鍾此傑，便乘嘉泰轉洪釣。"
        ],
        "title": "楊帥二首  其一",
        "id": "7116bec9-fbe7-4b80-bbea-e2d1b81d64f2"
    },
    {
        "author": "項安世",
        "paragraphs": [
            "更須石叟共甘公，酌得民言帝自同。",
            "四海人才容接裏，百城生聚撫摩中。",
            "似聞聖世開皇極，欲倚名賢鎮士風。",
            "看把璇璣扶大運，久於箕翼厚於嵩。"
        ],
        "title": "楊帥二首  其二",
        "id": "7c889181-feb5-4a6b-a624-662bf664c920"
    },
    {
        "author": "項安世",
        "paragraphs": [
            "阻風多日飯無羹，病酒中年睡不成。",
            "撲面飛蚊來似鴨，閉船吹燭守如城。",
            "良朋處處愁分袂，遠客朝朝怕說兵。",
            "石首山頭逢一笑，白雲相望雨新晴。"
        ],
        "title": "阻風",
        "id": "633e7aec-e102-4221-8c54-812db5a34995"
    },
    {
        "author": "項安世",
        "paragraphs": [
            "黑雲將雨向巴邱，白浪奔雷送客舟。",
            "一路逆風纔得順，百年何日是無愁。",
            "神林浦外飛沙惡，道士磯頭亂石稠。",
            "繫纜南津聞笑語，船船鷄酒謝神休。"
        ],
        "title": "順風至岳州危甚",
        "id": "16356be0-e7fa-4ad4-92d7-d66959ae7d9c"
    },
    {
        "author": "項安世",
        "paragraphs": [
            "五更鼉鼓忽逢逢，舟子聞晴上北江。",
            "推枕一兵辭畫戟，開門三騎到篷窗。",
            "鹿鳴厚意陳箱篚，伐木深情綴酒腔。",
            "小雅風流千古在，飛吟亭下此心降。"
        ],
        "title": "別岳州",
        "id": "1093ca8e-dadc-4e57-b8f5-bebe107c4376"
    },
    {
        "author": "項安世",
        "paragraphs": [
            "千年把號趁朝班，猶著青衫候曉關。",
            "冷甚高僧禪榻畔，清於寒露玉壺間。",
            "文章奇古源西漢，詩律精深祖後山。",
            "師友平生能幾許，又隨征鴈看湘鬟。"
        ],
        "title": "送孫司戶秩滿東歸考試鄂渚二首  其一",
        "id": "03f2f4c3-f7f7-4637-ab8e-6538f568e8e9"
    },
    {
        "author": "項安世",
        "paragraphs": [
            "秋風一舸下滄浪，想見占繇聽鵲忙。",
            "兩夏作僧猶有債，三旬爲客更須償。",
            "君才有用今千里，我拙無堪尚一方。",
            "好去玉霄雲海上，寄聲江漢永相望。"
        ],
        "title": "送孫司戶秩滿東歸考試鄂渚二首  其二",
        "id": "dac58358-616c-46a0-91e2-6dcc93447a79"
    },
    {
        "author": "項安世",
        "paragraphs": [
            "能使邦人保里閭，不能一日自安居。",
            "廢興何敢於人怨，溫飽從來作計疏。",
            "舊景陸公新景賀，大題詩句小題廬。",
            "慇慇喚我江西去，只用官船不用車。"
        ],
        "title": "和高撫州用韻相招",
        "id": "d36635b2-775c-4130-ae0a-01f712276f1f"
    },
    {
        "author": "項安世",
        "paragraphs": [
            "千堆白浪捲彭湖，一葉青帆映大孤。",
            "夢裏東坡魂尚魘，岸傍梅福笑相呼。",
            "開門翠壁連天是，回首驚波一事無。",
            "推下黄紬見真意，的知陶令是賢乎。"
        ],
        "tags": [
            "庐山"
        ],
        "title": "南康尉司射亭後軒盡見廬山爲取東坡覺來滿眼是廬山之句名曰覺軒",
        "id": "da92b850-6a9f-41cf-90cb-b48b0333c061"
    },
    {
        "author": "項安世",
        "paragraphs": [
            "倚東湖浪看西江，結小紅橋渡綠窗。",
            "白水遶階人逕絕，青天入坐客心降。",
            "篔簹影外聞仙磬，菡萏香中見佛幢。",
            "從此竟陵城左右，陸泉毛港一雙雙。"
        ],
        "title": "賦竟陵毛氏新港亭",
        "id": "e3562a26-7c80-40d8-98de-02a25e46a32e"
    },
    {
        "author": "項安世",
        "paragraphs": [
            "一天雲物護輕寒，陣陣清風約雨乾。",
            "造物有情聊作戲，詩家無頼强尋歡。",
            "吾人已辦泥沾帽，曉色還教日照盤。",
            "咫尺龍山君莫負，草枯霜野正平寬。"
        ],
        "title": "重陽復晴再次前韻",
        "id": "e1c54d40-403d-45ee-85db-a2245db4fcf3"
    },
    {
        "author": "項安世",
        "paragraphs": [
            "天明喜氣滿沙頭，小隊行厨下楚樓。",
            "太白穩歸雲闕去，德星聊向雪山遊。",
            "澹翁不爲重溟怯，令子何辭九折愁。",
            "榮殺上官窮觀主，助公持酒記觥籌。"
        ],
        "title": "宋帥移厨就市樓併飯胡黎州",
        "id": "baa14b53-8a5f-405f-b643-4f6644f5a23d"
    },
    {
        "author": "項安世",
        "paragraphs": [
            "羣居未信相從樂，要識相從是別離。",
            "芸閣掩關當宿夜，江船吹火未眠時。",
            "無人見鴈同持酒，有客看猿自賦詩。",
            "詩墨酒痕隨處有，故人誰與寄將知。"
        ],
        "title": "次韻李著作送行二首  其一",
        "id": "8518808e-52ce-4a41-84e7-a64644220a06"
    },
    {
        "author": "項安世",
        "paragraphs": [
            "秋來定有池陽雁，飛過蓬萊報子知。",
            "天上舊遊今似夢，覺來追憶始堪悲。",
            "簷前日屋融融暖，閣下風廊細細吹。",
            "最愛石渠明月夜，清霜飛下老梅枝。"
        ],
        "title": "次韻李著作送行二首  其二",
        "id": "fdbdf7a4-d1d1-4fcc-b2a0-8eca38049e80"
    },
    {
        "author": "項安世",
        "paragraphs": [
            "拜辭初下九天來，乞得斑衣學老萊。",
            "六月火雲烘去艇，三山風露隔飛埃。",
            "多情送我詩盈軸，何意辭君酒一杯。",
            "後夜相思江雨黑，短檠寒焰錦囊開。"
        ],
        "title": "和平江府倪教授送行",
        "id": "e1228829-a6ed-4595-b317-5c6a97065126"
    },
    {
        "author": "項安世",
        "paragraphs": [
            "前年倚席湘山下，曾得新篇勝玉葩。",
            "今日題輿秋浦上，又煩佳句溢瓊華。",
            "雲霄策足君方駛，風雨論心我未涯。",
            "正向齊山插黄菊，遥知已對紫薇花。"
        ],
        "title": "又次韻沈告院送行二首  其一",
        "id": "c46fb4fe-7407-4b25-9fc8-b28470f92e19"
    },
    {
        "author": "項安世",
        "paragraphs": [
            "江頭水落鴈初下，江上魚肥酒可中。",
            "秋浦到時應正好，昔賢題後恐難工。",
            "三年禁直消長日，六月脩廊飫午風。",
            "天上素餐吾已媿，更來閑處理漁筒。"
        ],
        "title": "又次韻沈告院送行二首  其二",
        "id": "5b5b9c7f-c3e7-4b31-b6d3-652021e069c2"
    },
    {
        "author": "項安世",
        "paragraphs": [
            "春風不療鬢邊霜，閑處輸君笑我忙。",
            "衮衮懸河煩卒吐，疎疎冷銼頼于湘。",
            "去鑽芸帙翻成蠹，飛下芹泥只願頏。",
            "鑑水舊遊零落盡，相逢猶忍話髯郎。"
        ],
        "title": "又次韻鄧漢卿秀才送行",
        "id": "6d98e187-ae02-4c88-a991-5a988b9f5887"
    },
    {
        "author": "項安世",
        "paragraphs": [
            "設矩陳繩勸蹈中，雕龍炙輠戒多窮。",
            "有誰心肯明斯語，無限人知敬此翁。",
            "信有德隅當並進，可能性地獨幽通。",
            "相分便作相逢計，此事它時驗庳崇。"
        ],
        "title": "又次韻楊祕書送行",
        "id": "ef3f1e11-d51b-4d12-9595-201d2b15ea0b"
    },
    {
        "author": "項安世",
        "paragraphs": [
            "筆端隨意出洪纖，康俗山前自在禪。",
            "已把屋來嘲作甕，更將詩去諂爲天。",
            "蛆浮蠛舞無多子，鵾運鵬遊即大千。",
            "敢向時人稱萬卷，不妨李渤但如拳。"
        ],
        "title": "爲吳司戶作甕天",
        "id": "d49a7900-dfaf-488c-8388-ad04bf568e2b"
    },
    {
        "author": "項安世",
        "paragraphs": [
            "一年蠶麥九分成，十日雲雷萬感生。",
            "雨似梅天聲陸續，浪乘桃月勢崢嶸。",
            "猛拚歲事真無策，大放春光却有情。",
            "世故從來多錯料，落花飛絮未須驚。"
        ],
        "title": "喜晴",
        "id": "57020d70-6dc3-4555-82ec-f8411da6614f"
    },
    {
        "author": "項安世",
        "paragraphs": [
            "讀君百二十新篇，句句停勻字字妍。",
            "秀似南風吹竹粉，潤於春水濕花烟。",
            "斯文貴盛看如此，前路飛騰諒果然。",
            "東野長江寒到骨，一生憔悴豈關天。"
        ],
        "tags": [
            "长江"
        ],
        "title": "題胡仲方詩編",
        "id": "a3c2096d-d497-46a4-a07e-b073f00fa40c"
    },
    {
        "author": "項安世",
        "paragraphs": [
            "港裏高圩圩內田，露苗風影碧芊芊。",
            "家家繞屋栽楊柳，處處通渠種芰蓮。",
            "老去何年真有此，客中半世尚茫然。",
            "自憐赤日黄流裏，又買揚州上水船。"
        ],
        "title": "圩田",
        "id": "0d18ab2f-6543-4581-9bc3-c529dcf467c5"
    },
    {
        "author": "項安世",
        "paragraphs": [
            "大隗山前苦露深，佛狸江上劍成林。",
            "當時不作一身計，聖主自明方寸心。",
            "勇去崢嶸都是膽，歸來靜密不聞音。",
            "平生羞預外庭事，此段當鎸墓石陰。"
        ],
        "title": "賦曹開府遺事",
        "id": "b0ea6128-c93e-4e23-a759-14a0f8c41f3f"
    },
    {
        "author": "項安世",
        "paragraphs": [
            "日西移幕看澄江，夜久回屏護燭光。",
            "暗裏微明認漁火，醉中時醒爲荷香。",
            "狂翻鸚鵡盃心綠，怒索蒲萄架底凉。",
            "苦恨重雲隔明月，嫦娥更在月中央。"
        ],
        "title": "江月亭會飲次袁主管韻惱吳鈐轄",
        "id": "894575bb-c0d5-49fa-a4f3-ae00f26c5c90"
    },
    {
        "author": "項安世",
        "paragraphs": [
            "眼見名花病已輕，手攀芳樹思如酲。",
            "飄零萬片都無恨，點綴殘枝更有情。",
            "日暮莫辭銀燭照，夜寒誰爲寶瓶生。",
            "飲闌可怕留連久，滿地香紅忍得行。"
        ],
        "title": "任至道招飲香海棠下",
        "id": "001ea016-1240-4bc1-b70b-66b3a523206d"
    },
    {
        "author": "項安世",
        "paragraphs": [
            "上苑歸來十六年，青山相對各無氈。",
            "道林說法非吾坐，絳帳談經覺子賢。",
            "舉世不爲寒畯地，先生未改腐儒天。",
            "親朋莫訝知音少，直道傳家自祖先。"
        ],
        "title": "送江陵柳教授歸潭州",
        "id": "a9bad8e7-8f51-4c60-af6b-1cb7790ae758"
    },
    {
        "author": "項安世",
        "paragraphs": [
            "月華未上鼓聲喧，又向山陰過上元。",
            "五歲鏡湖纔一熟，今年燈市始應煩。",
            "留連晝景通三夜，呼吸陽和達九門。",
            "遊客不知千古意，看人看火漫奔奔。"
        ],
        "title": "上元",
        "id": "f2191db1-3380-416c-b777-1fcc7d5603a0"
    },
    {
        "author": "項安世",
        "paragraphs": [
            "元日今年分外寒，先生堅卧正如山。",
            "鄉閭草草兵戈外，雨雪棲棲道路間。",
            "兒女有情催我起，盃盤無緒笑人慳。",
            "何因得似江城鴈，未轉東風已北還。"
        ],
        "title": "元日用前韻",
        "id": "6dbfa8dd-db0e-447e-a491-c118b3b1b311"
    },
    {
        "author": "項安世",
        "paragraphs": [
            "清瀼堂中自喜時，行蹤漸少世人知。",
            "角門閉斷無閑客，紙閣糊成教小兒。",
            "二十道錢充日用，兩三石米了晨炊。",
            "夜眠一枕庭闈夢，此外都無事可思。"
        ],
        "title": "晨起偶成",
        "id": "dfe64aae-b51c-4760-9b03-fc1550a92e4e"
    },
    {
        "author": "項安世",
        "paragraphs": [
            "十年門巷斷經過，讀易吟詩長薜蘿。",
            "始向新春歌伐木，忽逢佳士赴卷阿。",
            "面如呂叟精神王，身似章公貴氣多。",
            "既出不應猶爲我，未知賢者意如何。"
        ],
        "title": "送許狀元赴召",
        "id": "7d77b0e5-4ed3-4515-9fc5-73e2d86956a5"
    },
    {
        "author": "項安世",
        "paragraphs": [
            "踏車如市水如金，守閘如城不放人。",
            "共倚河渠通北使，可憐膏澤養邊臣。",
            "平生自計更蓑笠，此日何顔玷搢紳。",
            "欲換小舟跳堰去，沙邊漁子得相親。"
        ],
        "title": "五日常州借閘",
        "id": "71005115-73ce-4bcb-92b3-a43ca620e99e"
    },
    {
        "author": "項安世",
        "paragraphs": [
            "紅錦山顛著醉眸，赤欄桿外數花頭。",
            "烟中月下看不足，葉裏花間睡即休。",
            "迷住子規疑蜀國，歸來黄鵠認柯邱。",
            "他時我與君爲對，蓮葉中間作釣舟。"
        ],
        "title": "寄題臨江徐氏海棠巢",
        "id": "804248ac-bee5-4164-bd68-ff6aaae91339"
    },
    {
        "author": "項安世",
        "paragraphs": [
            "張叟至今憐項叟，杭州依舊憶荆州。",
            "亥年詩到子年答，十月書來正月收。",
            "了女了兒多已過，半饑半飽不須愁。",
            "且圖今日勝前日，一任黑頭成白頭。"
        ],
        "title": "答張功甫寺丞",
        "id": "64c4313a-4f78-44e9-81bb-ceebe806c343"
    },
    {
        "author": "項安世",
        "paragraphs": [
            "莫向西風怨雨寒，登高元自不須乾。",
            "葛巾漉酒何妨濕，破帽沾泥亦足歡。",
            "喚醉自應泉灑面，養花兼得露盈盤。",
            "游人幾許重陽恨，憑仗新詩一笑寬。"
        ],
        "title": "次韻重陽值雨",
        "id": "230c0b25-b6db-4bfe-87d5-17a6be7c7ead"
    },
    {
        "author": "項安世",
        "paragraphs": [
            "西船滿載下東州，客子相傳不作羞。",
            "官長獨稱今有屬，川人爭誦古無儔。",
            "捫心但欲全吾寶，行世何嘗異此舟。",
            "爲報鄉閭看解橐，清永寒露勝琳球。"
        ],
        "title": "送曹提幹歸永嘉兼寄陳君舉舍人  其一",
        "id": "67a375f2-e4d3-485e-b6ee-cd03acf2c060"
    },
    {
        "author": "項安世",
        "paragraphs": [
            "問訊東嘉老紫薇，年來多病世人知。",
            "坐親紅炭猶觴客，日飯黄芽未廢詩。",
            "左氏釋經工定了，周官著論夢應衰。",
            "西清眷眷君王意，欲喚申公草漢儀。"
        ],
        "title": "送曹提幹歸永嘉兼寄陳君舉舍人  其二",
        "id": "006249bc-6619-4e6a-bc65-ad675a12686d"
    },
    {
        "author": "項安世",
        "paragraphs": [
            "欲勸臨歧酒一卮，若爲啼笑若爲詞。",
            "情懷作惡中年後，親友相分久病時。",
            "少壯豈知人寂寞，庭闈方待子飛馳。",
            "飲闌百丈牽江去，挂起西川五色旗。"
        ],
        "title": "勸醇甫酒",
        "id": "b7de6b0d-6635-426a-8e0c-4f281d4618a0"
    },
    {
        "author": "項安世",
        "paragraphs": [
            "籃輿出郭轉牆隈，欲老芙蕖盡意開。",
            "天氣已凉猶索熱，官身得去未忙回。",
            "舟行何物非詩句，病後無情是酒盃。",
            "一笑團欒今在目，細挑燈火話蓬萊。"
        ],
        "title": "二十九日出暗門循城至北關登舟",
        "id": "fbc4b80d-0dcf-44f9-9acf-58d599ce4d97"
    },
    {
        "author": "項安世",
        "paragraphs": [
            "老子年來驚五饋，閉門不出動經旬。",
            "誰家花有傾城色，何處園無持酒人。",
            "直以故書消遣日，短於佳句柰何春。",
            "東君似欲相料理，柳外風來絮滿身。"
        ],
        "title": "不出",
        "id": "dbaec05b-930c-440b-a7e7-e4e88f6f8c30"
    },
    {
        "author": "項安世",
        "paragraphs": [
            "秋千飛去過牆枝，風乙歸來矮屋楣。",
            "春色一如前度晚，鬢毛多似去年衰。",
            "碧雲莫唱愁紅曲，黄鳥休歌代木詩。",
            "方寸不禁如許思，門前楊柳正開眉。"
        ],
        "title": "寒食道中",
        "id": "bc12e45a-23fa-4161-b9ff-67eca0113c14"
    },
    {
        "author": "項安世",
        "paragraphs": [
            "東里相君新說似，茶陵軍使美無窮。",
            "誰知楚戶南公口，更說沂康別駕功。",
            "人借一凉鏖鑠石，天開四莢照垂蓬。",
            "不爭玉女秋期日，自醉金公生數中。"
        ],
        "title": "林通判",
        "id": "7482460b-da9d-4a10-b1a4-6d5188b0f288"
    },
    {
        "author": "項安世",
        "paragraphs": [
            "車中倒載笑兒童，馬上扶行夾驥熊。",
            "安得風流如杜甫，偶然日夕似山公。",
            "幸無風雨成三厄，遇有聖賢須一中。",
            "數寄短章勞侍史，捲舒時得近春葱。"
        ],
        "title": "醉歸再用前韻",
        "id": "6ca387b6-9f16-4b74-9c07-cd8764b9ba1c"
    },
    {
        "author": "項安世",
        "paragraphs": [
            "夭夭雀舌變槍旗，旟旆旃旌忽四馳。",
            "槐火已登新鼎味，松風猶動故園思。",
            "森森苦口難追俗，脈脈甘津恐後時。",
            "何似當初陸鴻漸，莫將名字世人知。"
        ],
        "title": "新茶",
        "id": "23db8cf8-aed2-43b8-b267-f757934939f6"
    },
    {
        "author": "項安世",
        "paragraphs": [
            "溪上幽人拾舊查，洞中丁戶採新芽。",
            "欲乘赤鯉慚仙骨，自瀹霜毫愛乳花。",
            "莋路跨騾勝五馬，郵筒得酒散雙衙。",
            "武夷道士知君否，正擁風鸞裏月茶。"
        ],
        "title": "以琴高魚茶芽送范蜀州",
        "id": "9d96bd05-6fc6-4a50-8dc6-7e46be1d38a7"
    },
    {
        "author": "項安世",
        "paragraphs": [
            "丁令歸來故國時，鄉人相見喜兼悲。",
            "鬢毛憔悴精神在，邑里荒殘府寺熙。",
            "坐處不堪推老大，親旁猶幸作嬰兒。",
            "莫言破虜前回事，得雨如今即是奇。"
        ],
        "title": "還家即事",
        "id": "ddb593d1-e71b-4989-aa37-9e492920b95a"
    },
    {
        "author": "項安世",
        "paragraphs": [
            "少時機杼入思惟，老去工夫更不疑。",
            "二十卷詩除我讀，一生心事更誰知。",
            "字逢生處安逾穩，語到平時出轉奇。",
            "直與誠齋分坐席，定知傳習是宗師。"
        ],
        "title": "謝張直閣示南湖編",
        "id": "45b6e986-a818-40d9-b074-7fc4437ea701"
    },
    {
        "author": "項安世",
        "paragraphs": [
            "老後人間百不堪，形容今似過時柑。",
            "液枯自斷仙無分，面皺猶宜佛作龕。",
            "更說吳姬兒女事，且尋湘頌友生談。",
            "行裝聞逐春風動，商樂無因餽相參。"
        ],
        "title": "胡仲方歸自武陵已過賤生尚煩追賀託柑致頌褒擬過情輒次韻爲謝",
        "id": "7605ccc3-8fbd-482d-9295-35a1a5955d9f"
    },
    {
        "author": "項安世",
        "paragraphs": [
            "東風瀾浪滿人間，小雨禁持故作慳。",
            "宿霧翳妝濃著色，新陽晞沐巧梳鬟。",
            "桃花落盡春無恙，柳絮飛忙日正閑。",
            "報答年光無酒伴，盡拈佳句爲江山。"
        ],
        "title": "春晴",
        "id": "e396d935-f33a-4d6e-af0d-9272884f8d5e"
    },
    {
        "author": "項安世",
        "paragraphs": [
            "君言洞好定非虛，只恐詩佳洞不如。",
            "兩脚若能隨杖屐，一生何用更軒車。",
            "聽風聽水縱橫說，隨醉隨醒爛漫書。",
            "不解九重城裏路，有人塵土化衣裾。"
        ],
        "title": "風水洞",
        "id": "0f43909e-9ab8-4b59-9360-a1e741c93004"
    },
    {
        "author": "項安世",
        "paragraphs": [
            "阿連明日去觀光，鶴髮今年喜倍常。",
            "船裏萬端須過慮，客中無事不周防。",
            "三經訓詁勤繙閱，一紙平安數寄將。",
            "反覆庭闈千萬意，早收名第獻高堂。"
        ],
        "title": "送敬甫弟赴省試",
        "id": "d36a6bef-3d8b-448f-8605-42cbccc72308"
    },
    {
        "author": "項安世",
        "paragraphs": [
            "雪中歡喜看瑶陵，雪後扶輿弄綺晴。",
            "造物爲人添眼界，病夫隨處得心傾。",
            "江南江北融融暖，春草春花日日生。",
            "凍死窮簷吾不恨，欣欣同宇盡敷榮。"
        ],
        "title": "和二十六日雪晴",
        "id": "31b1fed2-3583-4d4b-8248-b126bdf51f1a"
    },
    {
        "author": "項安世",
        "paragraphs": [
            "山腰宿霧遠模糊，水面柔雲近有無。",
            "青女妝成連夜粉，鮫人啼盡一川珠。",
            "陽光稍稍褰層箔，春色徐徐展畫圖。",
            "試向東風揩病目，駕天青浪麥平鋪。"
        ],
        "title": "富陽道中早行",
        "id": "2fb97f25-8984-461b-857e-ef1ffa16f741"
    },
    {
        "author": "項安世",
        "paragraphs": [
            "一首新詩轉晚晴，樓臺西畔斷霞明。",
            "浮雲過眼元無事，好月於人却有情。",
            "鵲噪畫簷何太喜，鶑啼綠樹已新聲。",
            "前村處處聞呼喚，明日沙田趁潤耕。"
        ],
        "title": "晚晴",
        "id": "5389743c-8d06-4cff-8c96-7acc755c9af8"
    },
    {
        "author": "項安世",
        "paragraphs": [
            "明德宮中大練衣，風流小阮世人知。",
            "斷無流水游龍夢，只有珊瑚碧樹詞。",
            "天上仙人持紫橐，邊頭武吏簸紅旗。",
            "男兒自要粗官作，肯被青雲富貴欺。"
        ],
        "title": "三月一日入襄州界先寄吳待制二首  其一",
        "id": "63e89cea-1e0e-443d-ae2f-904f92f7d1b8"
    },
    {
        "author": "項安世",
        "paragraphs": [
            "兒時夢到漢南州，四十頭顱未省遊。",
            "此段風流愧人物，今年行役藉君侯。",
            "仲山甫有遺墟在，諸葛公存舊事不。",
            "欲借蹇馿馱醉帽，從公一一訪前修。"
        ],
        "title": "三月一日入襄州界先寄吳待制二首  其二",
        "id": "2a3242ab-0ee9-4ba7-886f-4c71ae85177c"
    },
    {
        "author": "項安世",
        "paragraphs": [
            "四望亭前粉雉明，百欄橋上竹枝橫。",
            "荒荒白日春將晚，渺渺黄岡草未生。",
            "獨客更無楊柳伴，遠村時見李花驚。",
            "白碑南路翻堪意，不恨衝泥踏水行。"
        ],
        "title": "二十二日入荆門界",
        "id": "538a079b-5c39-4bd0-bc4e-1968d6acb10d"
    },
    {
        "author": "項安世",
        "paragraphs": [
            "幸甚他鄉識老誠，孰知真意徹幽明。",
            "通身實地無奇巧，接面春風有至情。",
            "王事直須窮晝夜，宦途元不計公卿。",
            "無端自被功名迫，漢節衝寒上玉京。"
        ],
        "title": "送湖南盧提刑赴召三首  其一",
        "id": "fe2697a9-43c0-4569-a7e2-10bf2a676272"
    },
    {
        "author": "項安世",
        "paragraphs": [
            "世間除我更誰窮，老去知心僅有公。",
            "玉局當年已無分，星沙今日更愁儂。",
            "饑烏繞樹啼寒月，獨鴈辭羣叫朔風。",
            "四斗官醪作供給，先生只此是遭逢。"
        ],
        "title": "送湖南盧提刑赴召三首  其二",
        "id": "1a91757f-fa33-480b-89e1-5636c3fa8cec"
    },
    {
        "author": "項安世",
        "paragraphs": [
            "先生休嘆不逢時，此地非公已再危。",
            "赤立一絲無藉手，青衿二百正張頤。",
            "千緡兄鏹仍三料，五頃夫田更八池。",
            "但得門東無叫怒，老身寒餓不須悲。"
        ],
        "title": "送湖南盧提刑赴召三首  其三",
        "id": "967eb2ee-9004-438a-9b4d-78d39214def8"
    },
    {
        "author": "項安世",
        "paragraphs": [
            "一年兩別故難堪，一世斯人况不凡。",
            "髮共素心明耿耿，骨如脩節瘦蔪蔪。",
            "日開黄道天三接，夜榜清湘月半帆。",
            "各自青燈同曉夢，芒鞋踏遍武夷巖。"
        ],
        "title": "送楊制機赴召",
        "id": "2f118bfa-7bba-4f48-adc0-0503a937478f"
    },
    {
        "author": "項安世",
        "paragraphs": [
            "樊口齊安一水間，少年行役鬢成班。",
            "雲開甲子三秋雨，日射淮南一带山。",
            "戰血濃時雲夢遠，受恩深處老身閑。",
            "登臨莫唱綸巾曲，栖鶻危巢再可攀。"
        ],
        "title": "訪東坡題高風堂屏間",
        "id": "b51555e3-abf5-486e-8fea-ba91c07cd0ac"
    },
    {
        "author": "項安世",
        "paragraphs": [
            "江山不用借花輝，滿坂黄泥落葉稀。",
            "四海共知坡下路，昔人猶想夢中歸。",
            "小橋暗井千年話，秋菊寒泉一縷霏。",
            "恐被先生浮大白，尊前休說是和非。"
        ],
        "title": "再到東坡",
        "id": "c1602b7c-669b-432d-b676-139198b3dd13"
    },
    {
        "author": "項安世",
        "paragraphs": [
            "屬玉風前藕葉香，殘蟬聲裏柳枝黄。",
            "生前天遣耕雲土，身後人來問雪堂。",
            "樊口戰船旗似錦，黄坡突騎劍如霜。",
            "先生儻有歸來夢，更覺春江雨後忙。"
        ],
        "title": "又賦",
        "id": "354a6c09-2617-468a-b8b5-9e17bb1c0515"
    },
    {
        "author": "項安世",
        "paragraphs": [
            "似雲如月畫圖難，似立如行意象寬。",
            "太華峰頭天欲曉，魏王池上日初殘。",
            "超超韻出千花外，浩浩香來六月寒。",
            "正用一夔當大夏，可須浮艷滿春闌。"
        ],
        "title": "白蓮",
        "id": "4998e987-fc4d-4519-96df-fbd0d05fabaa"
    },
    {
        "author": "項安世",
        "paragraphs": [
            "伊人匪□即東如，於我誰何伴退居。",
            "纔到九門催引見，速來平地學追胥。",
            "雷轟古縣栽穠李，水滿芳塘汎碧渠。",
            "戲把閑忙問同異，莞然微笑刃之餘。"
        ],
        "title": "次韻賀葉運幹改官",
        "id": "d8352d83-27b4-4666-91f7-00b0766f843e"
    },
    {
        "author": "項安世",
        "paragraphs": [
            "牙帳森森畫戟紅，心源澹澹玉壺空。",
            "身如峴首羊太傅，意似鹿門龐德翁。",
            "一貫精觕千慮到，兩忘真贋萬情融。",
            "觀公尚得今人愛，始覺東家道未窮。"
        ],
        "title": "楊侍郎  其一",
        "id": "5cad7206-3aa5-45c8-8033-f996a10b1b2f"
    },
    {
        "author": "項安世",
        "paragraphs": [
            "漕河水入漢江流，逆浪吹鄰上比州。",
            "爲送新篇歸峴首，亦知舊蔭滿沙頭。",
            "每思吾道長城在，常喜斯民命脈留。",
            "聖宋卜年周十倍，須公同住八千秋。"
        ],
        "title": "楊侍郎  其二",
        "id": "0de321f2-eb61-4b3d-ace1-90d4af0efac6"
    },
    {
        "author": "項安世",
        "paragraphs": [
            "爲報桃川老令威，病夫三歲不開帷。",
            "窗中見日知晨暮，瓶裏看花記歲時。",
            "新讀子書多乙者，舊吟詩藁盡丁之。",
            "無人肯共閑人語，滿腹閑情獨自知。"
        ],
        "title": "得桃源丁知縣書",
        "id": "11f1ffbb-ac52-47f0-ad10-312c78096f2c"
    },
    {
        "author": "項安世",
        "paragraphs": [
            "淹劇無悰易愴神，社倉新記重關心。",
            "前朝詔在恩淪骨，遺老書存淚滿襟。",
            "永念君仁多善稼，肯因師死下喬林。",
            "皇天老眼明於鏡，勉植書樓萬桂陰。"
        ],
        "title": "寄題吳氏社倉",
        "id": "ccf3f18a-270a-4d20-a16e-36653a33e9b1"
    },
    {
        "author": "項安世",
        "paragraphs": [
            "夜繫扁舟鸚鵡邊，洲邊人語更堪憐。",
            "烟煨影裏招魂魄，瓦礫堆中立市廛。",
            "明府到時惟赤地，吾儕今日見青天。",
            "子孫孫子恩難報，願太夫人壽八千。"
        ],
        "title": "越昌謠",
        "id": "35aff5f3-1ca5-4b5f-b728-4c9152691db5"
    },
    {
        "author": "項安世",
        "paragraphs": [
            "一寸甘腴一寸金，只今誰可旱天霖。",
            "贖鍰盡免疲民血，重役新寬戰士心。",
            "蛇掣電光開九闔，龍呼雲氣出重陰。",
            "書生不放饑腸歇，纔減憂勞便苦吟。"
        ],
        "title": "送范安撫喜雨詩",
        "id": "88e1df95-df7f-4e13-a656-de354def9e61"
    },
    {
        "author": "項安世",
        "paragraphs": [
            "長腰如玉穩如金，千里西城待一霖。",
            "憂國元戎真瀝血，還家倦客更關心。",
            "卧聽簷吹長疑滴，起看江雲只願陰。",
            "但得街頭官酒賤，速呼毛鄭與同吟。"
        ],
        "title": "又和毛子和鄭薦玉",
        "id": "c203a6be-d9cf-4506-9973-e38ddbb88df6"
    },
    {
        "author": "項安世",
        "paragraphs": [
            "香玉尊前剝嫩金，已逢佳節又逢霖。",
            "從教歲月催華髮，誰識乾坤有賞心。",
            "家在山林仍近市，手栽花木漸成陰。",
            "更開石井依桐葉，我欲時來作一吟。"
        ],
        "title": "重午飲趙園再和",
        "id": "36fe35e9-8bd1-4da2-8bc9-f1f20181f4f9"
    },
    {
        "author": "項安世",
        "paragraphs": [
            "風波久厭水中央，初日精神入檻光。",
            "木末端來就詞客，牆頭應是誤行郎。",
            "高花大葉宜圖障，淺綠深紅照豆觴。",
            "壯觀秋容惟有此，霜邊倒盡雨邊荒。"
        ],
        "title": "次韻盧漕木芙蓉二首  其一",
        "id": "e85c1f66-1b54-4eab-b506-710fab4518f7"
    },
    {
        "author": "項安世",
        "paragraphs": [
            "吹殘池面旆中央，幻出臺前艷粉光。",
            "衣典欲催愁杜老，鬢霜難拒笑潘郎。",
            "風來尚恐波生陸，暑退猶疑葉可觴。",
            "擬種陶朱三百樹，廣文茅屋未應荒。"
        ],
        "title": "次韻盧漕木芙蓉二首  其二",
        "id": "8d423e05-5bd3-4d22-a38b-b0529326aadd"
    },
    {
        "author": "項安世",
        "paragraphs": [
            "流落秋江世未知，知心未有子西詩。",
            "蘇韓句外新相識，孔孟門中許獨窺。",
            "不怨碧桃真義命，最宜青女好襟期。",
            "娉婷恥向東風嫁，羞殺邯鄲道上姬。"
        ],
        "title": "次韻高秀才木芙蓉",
        "id": "158d7f37-387a-4a3b-aa54-a5600abec409"
    },
    {
        "author": "項安世",
        "paragraphs": [
            "託迹千花冀可曹，冰姿何敢露秋毫。",
            "祗隨婢子希紅藥，肯信仙家有碧桃。",
            "照影日華烘玉頰，承恩衢勺醉香醪。",
            "自拋臈雪茆簷夢，應羨春風畫閣高。"
        ],
        "title": "次李校書韻嘲閣下紅梅",
        "id": "8d0957f9-14c7-4c1f-ba32-7335889e101f"
    },
    {
        "author": "項安世",
        "paragraphs": [
            "吾衰不復夢蓬瀛，忽見紅梅眼暫驚。",
            "獨樹正當雲閣起，艷妝斜照石渠明。",
            "懶隨朔雪傳春信，長倚東風詫曉酲。",
            "歲晚江湖逢驛使，羞多無奈臉霞生。"
        ],
        "title": "已賦四花復得紅因念閣下舊賞遂足五花之韻",
        "id": "b20b49e9-0eae-41ff-9f4e-3acc36ea3a27"
    },
    {
        "author": "項安世",
        "paragraphs": [
            "經年不食三閭餌，一日相逢似故人。",
            "旋剝青菰香滿手，試餐黄顆軟粘脣。",
            "蔗漿下筯甘無敵，昌本浮盃小作巡。",
            "正是鄉人行樂處，畫旗鼉鼓隘江津。"
        ],
        "title": "食角黍懷江陵",
        "id": "9f2c5f56-d8eb-45c6-a884-747537d5a455"
    },
    {
        "author": "項安世",
        "paragraphs": [
            "風顛下槍刺泥深，水長移船入港頻。",
            "帝子有情留客子，主人何幸得鄉人。",
            "星辰相緯周三衛，日月爲常漢九賓。",
            "公若賜環吾解纜，一般風色兩家春。"
        ],
        "title": "阻北風簡葉岳州",
        "id": "cce374da-6f6a-446b-9d28-5218901d6829"
    },
    {
        "author": "項安世",
        "paragraphs": [
            "未冠聲名璧水流，已嗔袍笏壯齡收。",
            "更堪綠鬢勞烏綬，好去青天上碧油。",
            "百歲重親誰得似，十年三策未經酬。",
            "歸來展盡平生話，莫負東陽沈隠侯。"
        ],
        "title": "再送黄醇甫四川制幹二首  其一",
        "id": "e74328da-6f04-4760-9d91-e7367a86259c"
    },
    {
        "author": "項安世",
        "paragraphs": [
            "柏氏諸龍我獨蛇，樂翁羣玉子無瑕。",
            "高曾未遠情終在，閩楚相望迹自賒。",
            "曉鏡雪侵蓮府綠，夜堂風入絳帷紗。",
            "天將廣厦包全蜀，李監門闌喜可涯。"
        ],
        "title": "再送黄醇甫四川制幹二首  其二",
        "id": "08c788b8-dcb4-4aa3-83b4-300a6742ff0b"
    },
    {
        "author": "項安世",
        "paragraphs": [
            "江西回首白雲深，磊石山邊問水程。",
            "少日經行嗟老大，壯心零落笑平生。",
            "官曹無計逃寒冷，書冊惟堪記姓名。",
            "悔不早師王處士，藥爐琴軫自關情。"
        ],
        "title": "次韻江陵王撫幹送行",
        "id": "c8d4a011-2c05-44aa-ba83-92647a2918d7"
    },
    {
        "author": "項安世",
        "paragraphs": [
            "屋下黄流可榜舟，屋頭青瓦更鳴溝。",
            "江吞平野魚龍樂，雨閉深林鳥雀愁。",
            "雲氣守閭圍溽暑，水風排闥薦凉秋。",
            "小窗一夢平生足，閑著漁蓑伴白鷗。"
        ],
        "title": "暑雨",
        "id": "11215ad7-274c-4b7b-93c3-f45eb57fa709"
    },
    {
        "author": "項安世",
        "paragraphs": [
            "有如雍府今方伯，無乃吾家古鄭君。",
            "鼻祖向人元不負，耳孫於我尚能勤。",
            "三更月冷冰如水，五日風調麥似雲。",
            "更有閑心到閑客，漢江蒲綠兩相分。"
        ],
        "title": "謝襄陽鄭帥送酒",
        "id": "ec4e61a7-c501-4fa1-92cc-7e0da0d72c3f"
    },
    {
        "author": "項安世",
        "paragraphs": [
            "十里河堤接郡城，城邊楊柳密於屏。",
            "行人盡日翠陰裏，啼鳥數聲殘酒醒。",
            "七澤觀前無限草，高沙湖外一時青。",
            "斜陽極目春如海，只有平菴兩鬢星。"
        ],
        "title": "歸自寸金堤繞城南轉至望涉樓下柳陰扶路草色際天春意融怡不可名狀",
        "id": "f5b1c5f7-ab82-47a7-a964-8cea26c4c90c"
    },
    {
        "author": "項安世",
        "paragraphs": [
            "淡白輕黄著絳跗，截肪蒸栗玉肌膚。",
            "品題道骨誰高下，著莫清香似有無。",
            "野服黄冠離世士，縞裙瑶佩列仙儒。",
            "春風底處無紅紫，誰肯衝寒到玉湖。"
        ],
        "title": "江梅蠟梅同賦",
        "id": "86f909e0-a167-47bb-87fb-d9997e0e9f9e"
    },
    {
        "author": "項安世",
        "paragraphs": [
            "枯疎寒影變豐龐，的皪冰肌染沁黄。",
            "難免世人梔蠟議，頼憑天骨蕙蘭香。",
            "情知不作和羹計，老去誰能弄粉妝。",
            "却笑南枝心未死，壽陽新額小紅裳。"
        ],
        "title": "詠蠟梅",
        "id": "4fa8f838-d918-47fb-8773-ddfe707266ef"
    },
    {
        "author": "項安世",
        "paragraphs": [
            "君王菲食繼唐虞，北望中原憶故墟。",
            "嗟我懷人無憚遠，參卿軍事且煩渠。",
            "急須把酒澆天口，早與歸朝說地輿。",
            "湖水小儒無籍在，十年猶佩兔園書。"
        ],
        "title": "次韻張參議送行",
        "id": "fe196e9e-2766-4161-ad6c-b202c0029f9b"
    },
    {
        "author": "項安世",
        "paragraphs": [
            "酒病詩狂失已多，之人未棄肯來過。",
            "悔將蟲篆疲鎪刻，旋講熊經學按摩。",
            "容我力湔盧駱體，與君同赴閔顔科。",
            "瑶琴一曲春風裏，思遶龍門看洛河。"
        ],
        "title": "次韻陶節推問疾",
        "id": "17fccd3d-2550-46c8-9651-a364607b99bd"
    },
    {
        "author": "項安世",
        "paragraphs": [
            "孫郎覓句有新聲，場屋當年更老成。",
            "曾草摩空殿前賦，却來晚飯越中行。",
            "僧廊罷雪窗猶曙，佛塔無風鐸自鳴。",
            "客到莫嫌花酒少，三從事與兩卿卿。"
        ],
        "title": "紹興孫察推席上",
        "id": "f9774792-696f-4a33-a33c-2477d0759061"
    },
    {
        "author": "項安世",
        "paragraphs": [
            "陽羅洑外黄陂路，灄口湖邊孝感河。",
            "鉦鼓已通南草市，腥羶欲涴大江波。",
            "家家戶外無驚犬，日日轅門有凱歌。",
            "端藉聖朝威德厚，亦煩諸將戰功多。"
        ],
        "title": "過陽羅洑",
        "id": "aa67edc8-eb18-47f2-afa2-3f8fb5979a70"
    },
    {
        "author": "項安世",
        "paragraphs": [
            "朝回日日到南湖，不惜金錢散僕夫。",
            "同舍盍簪如有約，吾廬高枕更何殊。",
            "年華過雨春都盡，草色連天路欲無。",
            "樂事只今惟有酒，速傾家釀倒金壺。"
        ],
        "title": "南湖遣興",
        "id": "30b036e1-4951-4eec-8701-1442a001bc4f"
    },
    {
        "author": "項安世",
        "paragraphs": [
            "虛舟不記坎和流，槁木何心春共秋。",
            "幸自一生甘辟穀，更須萬戶苦封留。",
            "頗懲吾族騅千里，且學鄉人橘滿洲。",
            "平生惟良資共理，病夫何以副旁求。"
        ],
        "title": "和鄧子及見賀韻",
        "id": "d20ee99f-6b3d-49f9-882e-46a5a122f301"
    },
    {
        "author": "項安世",
        "paragraphs": [
            "旬時織女渡銀潢，付與天孫紫錦囊。",
            "又向素娥圓滿後，懸知丹桂異時香。",
            "金魚玉带傳家舊，犀果銀錢照坐光。",
            "鶴髮含飴天下樂，百年重慶侍高堂。"
        ],
        "title": "賀周子問得子",
        "id": "1fbb479a-3670-4093-869d-c9d8b320398f"
    },
    {
        "author": "項安世",
        "paragraphs": [
            "汗青久別如山歷，頭白重分似斗城。",
            "靜著易林師子貢，共評詩品得鍾嶸。",
            "忽驚蒙水新銜寵，恍憶巴山舊印榮。",
            "翠幕紅燈莫相問，風流何似十年情。"
        ],
        "title": "和劉子野見賀韻",
        "id": "a42cd277-964e-44ae-b3be-35790f5b14d4"
    },
    {
        "author": "項安世",
        "paragraphs": [
            "茸茸弱線初迎復，軋軋陽機已轉坤。",
            "梅放小紅明紙帳，竹分寒綠壽藤尊。",
            "不愁故將逢陵尉，且喜仙官近市門。",
            "還向陳年作新句，賀人今日拜春恩。"
        ],
        "title": "和揭尉見賀韻",
        "id": "f8e811ed-6df7-48e4-8dec-c1771ca497b2"
    },
    {
        "author": "項安世",
        "paragraphs": [
            "有山有水勝吾閭，非舊非親借屋居。",
            "醉尉訶人何所恨，老彭於我未全疏。",
            "右車牙少愁看栗，左目眵多怕讀書。",
            "比似淵明更窮絕，併無門巷與舟車。"
        ],
        "title": "和彭世昌",
        "id": "90f927a5-7d6c-419d-a5e8-36bd793ef7f7"
    },
    {
        "author": "項安世",
        "paragraphs": [
            "客來喚我似誠齋，始晤行藏合打乖。",
            "雖負江湖真格律，且贏土木僞形骸。",
            "生來仕宦無多日，老去徉狂只少諧。",
            "莫怪今朝歡喜極，被人題箇好先牌。"
        ],
        "title": "曾宣幹謂余貌似誠齋楊公作此報之",
        "id": "59ac3ace-a58c-4dba-ae03-c57ccac2f798"
    },
    {
        "author": "項安世",
        "paragraphs": [
            "玉州政事荆州說，鄰叟讙呼病叟聞。",
            "轉地光風芽甲暖，照天寒鑒骨分毛。",
            "花村犬睡沈抱柝，秧地人歸勸耦耘。",
            "安得旌旗來北夢，放教恩澤到南雲。"
        ],
        "title": "讀攖寧詩集效其體寄荆門趙守二首  其一",
        "id": "b1751c51-71ad-4acb-9196-5d3f95df0f55"
    },
    {
        "author": "項安世",
        "paragraphs": [
            "多謝君侯尊古德，新開詩集向春風。",
            "隔生始見斯文貴，未死誰鄰此老窮。",
            "紙上歲時猶可數，句中恩怨已成空。",
            "若爲喚得攖寧起，看破浮雲合更工。"
        ],
        "title": "讀攖寧詩集效其體寄荆門趙守二首  其二",
        "id": "b2efccb6-b3d1-4a9c-be43-1e26f1b10caf"
    },
    {
        "author": "項安世",
        "paragraphs": [
            "久矣招渠不受催，忽然過我已佳哉。",
            "更於羣玉峯巒裏，揀得孤吟時節來。",
            "入竹葉間添茗供，點梅梢上獻詩材。",
            "箇般清絕今誰有，未必南湖此日開。"
        ],
        "title": "大雪同官皆不入獨坐道山簡南湖張直閣",
        "id": "41f6d208-202c-434b-b059-9b2073e42bbb"
    },
    {
        "author": "項安世",
        "paragraphs": [
            "詞源浩浩筆渠渠，合珥華簪從屬車。",
            "洗眼看題揮月字，驚心猶似仰空書。",
            "雲林舊截雙鳴管，霜野新蒐八竅居。",
            "遣送文房慚瘦劣，千軍揮掃正椽如。"
        ],
        "title": "和人謝送筆",
        "id": "4a1c1998-8a03-4dcf-a01b-e6a8f7b5718b"
    },
    {
        "author": "項安世",
        "paragraphs": [
            "暗水斜穿橘塢凉，回波直下藕塘香。",
            "似牙如背白羊岸，已疊又灣青草傍。",
            "閘裏放船思槜李，石間行酒認天章。",
            "一時喚起平生夢，江北江南道路長。"
        ],
        "title": "偶題",
        "id": "a2f7f8b8-2ebf-42cc-84fb-3b0da150faa6"
    },
    {
        "author": "項安世",
        "paragraphs": [
            "曹劉有志混華戎，無奈吳兒兩炬紅。",
            "赤壁焰燒雲夢澤，夷陵光照永安宮。",
            "人間自此鼎三足，天上無由日再中。",
            "惟有葛公心未死，夜深寒月照孤忠。"
        ],
        "title": "讀三國志",
        "id": "a2b69215-4ad8-495a-ba88-41ca56e94a69"
    },
    {
        "author": "項安世",
        "paragraphs": [
            "校書對罷天顔喜，再拜龍墀出殿來。",
            "勑使傳宣新宰相，驛書馳問舊元台。",
            "上皇慈筆歸中祕，學士忠名遍九垓。",
            "榻畔祥風翻諫紙，朝衣收得異香回。"
        ],
        "title": "李校書輪對乞於故相家取上皇退位御筆上喜曰此萬萬年表照也",
        "id": "20b9919b-9db8-4589-b403-93a62a22501e"
    },
    {
        "author": "項安世",
        "paragraphs": [
            "持盃相向各言衰，憶得襄州未老時。",
            "曉踏青山尋秀句，夜簪紅藥聽新詞。",
            "只言坐上皆豪逸，誰信人間有別離。",
            "頭白歸來堪自賀，獨依雄楚看題詩。"
        ],
        "title": "少保席間道襄州朋舊",
        "id": "75c0c9d3-6fc2-44fb-986c-11b9c996dfba"
    },
    {
        "author": "項安世",
        "paragraphs": [
            "小園疎雨挾東風，敗萼殘英一夜空。",
            "世上已無桃與李，箇中方是白和紅。",
            "綵霞承露嬌如滴，玉雪生香暖不融。",
            "可使低徊萬花裏，剪裁多少費春工。"
        ],
        "title": "酴醾牡丹同賦",
        "id": "e1d16695-e958-432d-9707-925e911a830c"
    },
    {
        "author": "項安世",
        "paragraphs": [
            "十年無事書生病，一日談兵志士忙。",
            "虜退便收前印綬，秋來仍著戰衣裳。",
            "天寒白兆腥風起，月黑黄陂燐火光。",
            "試問蘄州陳大著，幾多流血浸沙場。"
        ],
        "title": "陳宣幹至晐",
        "id": "a2eb1403-6904-4961-9425-334a61cfc2c5"
    },
    {
        "author": "項安世",
        "paragraphs": [
            "無鉢無簞曉自齋，一銎一衲晚逾乖。",
            "戰場實事膏兼血，廣坐虛談冢共骸。",
            "虜事方然人尚爾，世途何者我猶諧。",
            "道林自有山花鳥，收起棚前傀儡牌。"
        ],
        "title": "次韻曾宣幹",
        "id": "e69196d3-81a3-46a7-a4c3-6ddcdc3b27e2"
    },
    {
        "author": "項安世",
        "paragraphs": [
            "陰崖古木掛藤蘿，下有神龍閲世多。",
            "荇带水衣閑自舞，鯈魚石蟹戲相過。",
            "豈知霖雨爲何事，自喜紅塵不到他。",
            "落葉滿林迷去路，牧童相引到山阿。"
        ],
        "title": "上泉",
        "id": "e135640e-5970-4274-a978-5d12a1517105"
    },
    {
        "author": "項安世",
        "paragraphs": [
            "已知時節到門闌，猶有私情惜舊殘。",
            "千戶神桃俄已換，一聲鬼竹豈其難。",
            "癡人星髮愁春鏡，稚子花襦簇曉盤。",
            "歲歲年年祇此是，且隨流俗賀更端。"
        ],
        "title": "和陳信民除夕",
        "id": "71362f10-0c95-400d-8e1a-bd5172ec0944"
    },
    {
        "author": "項安世",
        "paragraphs": [
            "誰道盧門病客多，先生有藥起沈疴。",
            "儒家自昔無追拒，賤子經年頼琢磨。",
            "點鐵成金聊爾耳，絕塵瞠後擬如何。",
            "他時若謁安昌第，只願論文不願他。"
        ],
        "title": "送張司戶",
        "id": "0e28a1bf-5636-4487-8bf3-71dc91e0d40a"
    },
    {
        "author": "項安世",
        "paragraphs": [
            "各自南來共北流，孤亭直下對中洲。",
            "湘流幾日發陽朔，瀟水伴吾離永州。",
            "預戒篙工泊江口，急穿巾子上山頭。",
            "哦詩未了寒催客，却下篷窗喚解舟。"
        ],
        "title": "八日泊故人亭觀二水合流處",
        "id": "16c98bd2-b521-4af3-8fcf-0093aaa51529"
    },
    {
        "author": "項安世",
        "paragraphs": [
            "年華添線又浮灰，忽忽窮愁不易裁。",
            "惟有病人知客意，故衝寒雪送詩材。",
            "昔誇三窟今成縛，少倚千尋老作煤。",
            "妙用反從窮裏得，一陽端自剝中來。"
        ],
        "title": "和鄧子及冬至謝送筆墨韻",
        "id": "4d8b3a22-af00-437e-afa5-06dcf4fc9502"
    },
    {
        "author": "項安世",
        "paragraphs": [
            "少年塞上傳書檄，晚歲湖邊結薜蘿。",
            "猶有詩編傳舊夢，更無心事向驚波。",
            "人生難料君重出，戍務方殷意若何。",
            "鬢髮浪蒼肝膽在，鐵山涇水待鐃歌。"
        ],
        "title": "題谷湖詩",
        "id": "bfd2413d-d445-4163-9fc2-78c766bc3d8a"
    },
    {
        "author": "項安世",
        "paragraphs": [
            "金井琅玕戒女功，木桃瓜李奏民風。",
            "天河夜酌尊罍滿，帝子秋盤餠餌豐。",
            "戢戢玉蓮參藕艇，忻忻火棗會梨宮。",
            "星軺著意來看客，不與尋常乞巧同。"
        ],
        "title": "七夕謝孟漕品味",
        "id": "5fb5e5a5-7d1b-45ff-9ea5-0dc940bf6ec1"
    },
    {
        "author": "項安世",
        "paragraphs": [
            "千林憔悴獨含春，笑倚黄昏未識顰。",
            "紅小粉疎烟冪冪，影低香遠水粼粼。",
            "從教雪路寧愁冷，遮莫茆簷可怕貧。",
            "欲問橫枝緣底瘦，似無如有最禁人。"
        ],
        "title": "江梅",
        "id": "ae88400e-29f7-41a1-843e-11dce3f2a4b6"
    },
    {
        "author": "項安世",
        "paragraphs": [
            "一杯聊解獨醒譁，老眼猶明纏臂花。",
            "煮角沈筒隨地俗，賜衣題墨又天涯。",
            "千年菖本須眉古，九蘂戎葵節纛華。",
            "景物向人何所欠，明時不用賦懷沙。"
        ],
        "title": "午日",
        "id": "b9248877-2aeb-4d25-8234-274a76a18984"
    },
    {
        "author": "項安世",
        "paragraphs": [
            "寶璋華芾慶祥羆，又是當年應夢時。",
            "煜煜金芝生五岳，煌煌珠樹出三危。",
            "賦成鸚鵡凌雲筆，詩到𩢱魚在野思。",
            "時論同歸家最近，新秋騰上未爲遲。"
        ],
        "title": "鄭子仁生日用其去臈見壽韻  其一",
        "id": "05db0b21-08d2-4ff3-9651-4c10456e04c3"
    },
    {
        "author": "項安世",
        "paragraphs": [
            "月日巧當真四六，風流合是妙詞章。",
            "金華洞府神仙骨，麗澤書堂翰墨香。",
            "隴麥秋時椿自好，林鶑老去鶴偏長。",
            "綠槐宮闕薰風裏，看引諸儒對殿廊。"
        ],
        "title": "鄭子仁生日用其去臈見壽韻  其二",
        "id": "68a84f1b-1f6e-4fe6-a527-1eb7533bdf33"
    },
    {
        "author": "項安世",
        "paragraphs": [
            "桐川酒正夏王孫，四百遐齡舊德存。",
            "解與狄儀傳釀法，不妨吾祖自昌言。",
            "三分歷草初除一，百萬春花欲化渾。",
            "奪得年頭作生日，盡收芳氣入芳罇。"
        ],
        "title": "任安道生日  其一",
        "id": "5272f833-366d-4b84-82bc-b62cfa36980a"
    },
    {
        "author": "項安世",
        "paragraphs": [
            "豪風橫雨洗新春，掣電驚雷起蟄鱗。",
            "七百里開雲土潤，八千年慶大椿辰。",
            "太牢醇酎春臺上，金馬公車要路親。",
            "凜凜河圖門戶在，穩將才業嗣前人。"
        ],
        "title": "任安道生日  其二",
        "id": "a9695413-42af-4038-a8f2-e434449de42d"
    },
    {
        "author": "項安世",
        "paragraphs": [
            "九分纔是一分春，從此看春更七旬。",
            "行世功名初發脚，出門富貴即隨身。",
            "棋逢要路方高著，馬得亨衢定軼塵。",
            "伏櫪自憐吾久矣，傍觀甘作爛柯人。"
        ],
        "title": "任安道生日  其三",
        "id": "4427cb86-8c0b-451c-854c-6a0f06af9b56"
    },
    {
        "author": "項安世",
        "paragraphs": [
            "月當天上連山易，日占人間閏路棋。",
            "華嶽金精供爽氣，廣寒銀闕獻高枝。",
            "鰥魚渴鳳塵緣凈，壽鶴靈龜內景遲。",
            "好把文章收富貴，却將功行享耆頤。"
        ],
        "tags": [
            "华山"
        ],
        "title": "任詠道生日",
        "id": "5d47f107-706b-43d8-ad19-578f16652e59"
    },
    {
        "author": "項安世",
        "paragraphs": [
            "封姨吹墮小烏巾，日御橫飛十二辰。",
            "漢代皇孫中校尉，唐家供奉謫仙人。",
            "六宮舊唱香奩嫵，諸老爭偷錦段新。",
            "大小山中千樹桂，壽君千歲轉詩論。"
        ],
        "title": "劉武子生日",
        "id": "608f70a4-8bcf-4875-b8d2-2c1d60ffc9df"
    },
    {
        "author": "項安世",
        "paragraphs": [
            "客裏今年慶事新，星香三日兩生辰。",
            "已歌西母如椿壽，又贊東床似玉人。",
            "卯觀妙傳仙祖訣，霞觴同汎我家春。",
            "年年紅紫芳菲月，不負功名富貴身。"
        ],
        "title": "葉顯甫生日",
        "id": "adce355f-7706-4cba-a5a1-63598d16000c"
    },
    {
        "author": "項安世",
        "paragraphs": [
            "四十九年蘧伯玉，又從湘水向洮河。",
            "還家趁及垂弧燕，闔郡喧傳衣錦過。",
            "風月平分秋恰半，親朋來祝壽如何。",
            "亮功人是長生日，預卜他年事業多。"
        ],
        "title": "樂景夔生日",
        "id": "6ecd190d-5bd2-47b3-9eb2-0be119ccc3eb"
    },
    {
        "author": "項安世",
        "paragraphs": [
            "新年一百二十日，此酒年年須共斟。",
            "竹嶺松溪仙派遠，龍山夢澤壽鄉深。",
            "戎葵百段纏頭錦，盧橘千丸買酒金。",
            "造物商量供酒費，怕教一事惱閑心。"
        ],
        "title": "叔父生日  其一",
        "id": "e1214681-7bb4-407d-b376-866e85e1d635"
    },
    {
        "author": "項安世",
        "paragraphs": [
            "黄塵赤日萬家團，中有金莖露一盤。",
            "酒氣薰天心獨醒，市聲摇屋鼻方鼾。",
            "長生只用仁爲藥，至樂惟將靜作歡。",
            "嘉慶堂前齊指處，鬢毛如雪臉如丹。"
        ],
        "title": "叔父生日  其二",
        "id": "1293db33-d997-419e-9915-3472c4c83ef9"
    },
    {
        "author": "項安世",
        "paragraphs": [
            "一年生日最佳時，三老團欒總秀眉。",
            "北榭空明新眼界，東床消息稱心期。",
            "竹林風景長宜酒，椒頌年華剩索詩。",
            "試拂兩弦聽細摘，曲中元是閟宮詞。"
        ],
        "title": "叔父生日  其三",
        "id": "2f6d2259-1ede-46ba-bcb6-1993e3350300"
    },
    {
        "author": "項安世",
        "paragraphs": [
            "蓂花禿盡大椿生，月色昏時壽宿明。",
            "眼見扶疎都變密，氣鍾和淑更能清。",
            "弟兄相對談前事，門戶如今儘慰情。",
            "除却偷閑無善頌，暮年多暇即爲榮。"
        ],
        "title": "叔父生日  其四",
        "id": "6345e4c6-2646-4453-a0d9-78697a0b09a0"
    },
    {
        "author": "項安世",
        "paragraphs": [
            "明日君開祝壽場，今朝臣捧壽親觴。",
            "願親有俾昌而大，與國無窮祿爾康。",
            "臺上菊遲今始綻，堂前桂晚後彌芳。",
            "仙翁作計深長在，待看孫曾笏滿床。"
        ],
        "title": "大人生日  其一",
        "id": "aea62af5-53de-475d-b403-7da2481035a0"
    },
    {
        "author": "項安世",
        "paragraphs": [
            "欲繫銀章望日邊，先裁綵服拜親前。",
            "自家及國歡情一，以順移忠喜事連。",
            "兔管鸞牋松字日，金風玉露菊花天。",
            "十分領取無窮壽，否極如今合泰然。"
        ],
        "title": "大人生日  其二",
        "id": "ab5d01f2-697b-48df-b920-911f1dedd752"
    },
    {
        "author": "項安世",
        "paragraphs": [
            "留住東風一莢蓂，伴他南極老人星。",
            "暫棲鸞鳳官無小，晚插貂蟬夢自靈。",
            "五十買臣多富貴，八千莊叟定年齡。",
            "腰間六印都如斗，依舊雙髦帖鬢青。"
        ],
        "title": "承甫兄生日用去臘見惠之韻",
        "id": "76fba134-45ed-4ec1-af69-b89c0986cae4"
    },
    {
        "author": "項安世",
        "paragraphs": [
            "風收十四葉堯蓂，雲捧三千歲壽星。",
            "人訝綉鸞淹彩翼，天教紋鶒效殊靈。",
            "中書將相無窮考，上古春秋不計齡。",
            "長見燭花香帕畔，小桃紅嫩柳新青。"
        ],
        "title": "又代作  其一",
        "id": "a861d7bb-2b37-4577-a4f3-a2a7d0a78b26"
    },
    {
        "author": "項安世",
        "paragraphs": [
            "羲仲量沙數砌蓂，甘公聚米算周星。",
            "無邊海福兼山壽，不盡天英與地靈。",
            "翰苑文章看李白，巖廊風度待張齡。",
            "春風萬里岷江水，吹作香醪盡意青。"
        ],
        "title": "又代作  其二",
        "id": "69db76e7-b831-490a-8b3e-01e1820bca6b"
    },
    {
        "author": "項安世",
        "paragraphs": [
            "合宮雷雨下江城，重把賢書舊貢升。",
            "入月穿天搜伏兔，摶風擊水化新鵬。",
            "當年吉夢渾家喜，今日成名望汝能。",
            "千歲靈龜須自養，朵頤無用酒如澠。"
        ],
        "title": "十五弟生日",
        "id": "42c6bbd6-7a8c-4408-b0c5-c6af3d8d6bb6"
    },
    {
        "author": "項安世",
        "paragraphs": [
            "長庚飛下祝融墟，瑞入清臺夏五書。",
            "八莢花開羲叔歷，一枝桂長羿妃居。",
            "南薰解養秋風鶚，夢澤能生北海魚。",
            "看上扶摇龍尾道，曼聲傳唱繞周廬。"
        ],
        "title": "十六弟生日  其一",
        "id": "b2fb32be-1f6e-4dd4-aadb-8c7470f03ac3"
    },
    {
        "author": "項安世",
        "paragraphs": [
            "一弦光上五雲端，恰共乘弧勢一般。",
            "疇昔熊羆和夢到，只今鵰鶚待秋摶。",
            "紅榴色借丹枝重，碧藕香摇翠袖寒。",
            "堂上雙親雖白髮，情懷偏向試闈懽。"
        ],
        "title": "十六弟生日  其二",
        "id": "346bf35a-8645-4cb0-a94d-7a0bae543954"
    },
    {
        "author": "項安世",
        "paragraphs": [
            "艾花開過天中節，桂樹飛來月上弦。",
            "喚起西堂春草思，吟成小雅杖華篇。",
            "庭闈心事關兒子，場屋聲名有歲年。",
            "好把文章收富貴，却將功行作神仙。"
        ],
        "title": "十六弟生日  其三",
        "id": "9a3b7ab0-ab00-42b0-bd3e-ab3c9fe54df9"
    },
    {
        "author": "項安世",
        "paragraphs": [
            "晝漏如今天共永，壽辰於此數難量。",
            "三千花實桃猶小，五日春秋木未長。",
            "羲宅巧占堯火正，娥宮新學羿弦張。",
            "兩輪朝暮無窮照，可怕金烏玉兔忙。"
        ],
        "title": "代作五首  其一",
        "id": "37712545-2233-4dbb-8a02-e40d7dafe747"
    },
    {
        "author": "項安世",
        "paragraphs": [
            "一點陰機初晝遲，十分陽德正開離。",
            "后王誥命章施日，天地文明盛麗時。",
            "歷草自生蕭相葉，桂花須占郄詵枝。",
            "千鍾頓止真堪畏，萬石他年更不疑。"
        ],
        "title": "代作五首  其二",
        "id": "ad4d5eec-1cee-4656-bff5-bd4b216dd508"
    },
    {
        "author": "項安世",
        "paragraphs": [
            "蒼龍元住五雲東，此日黄昏却正中。",
            "琴瑟銅壺添水箭，翩翻珠戶記桑蓬。",
            "上弦月色如銀白，南極星光似燭紅。",
            "歲歲年年尊酒畔，小荷香霧綠槐風。"
        ],
        "title": "代作五首  其三",
        "id": "f384306b-9589-4974-9620-af4359d0a95f"
    },
    {
        "author": "項安世",
        "paragraphs": [
            "流霞元是吾家飲，生日曾供老杜詩。",
            "色借榴心芳露重，香分荷氣碧泉滋。",
            "重闈永夜宜開酌，六禮今年看結褵。",
            "可但椿長并桂永，靈妃蕭史壽無期。"
        ],
        "title": "代作五首  其四",
        "id": "2f631020-2e13-480b-8b48-e13070c7fbca"
    },
    {
        "author": "項安世",
        "paragraphs": [
            "孟嘗當戶三千客，鎮惡成名百二關。",
            "天以高名鍾是月，人於季孟得其間。",
            "八風巡日開雲莢，半壁騰空映霧寰。",
            "共祝星郎千歲喜，天孫早晚渡銀灣。"
        ],
        "title": "代作五首  其五",
        "id": "3a506fd0-e383-4529-80a6-e59b42931cb7"
    },
    {
        "author": "項安世",
        "paragraphs": [
            "壽星合在角亢旁，爲爾來臨翼軫鄉。",
            "日向綉床添永算，雲縱書觀發嘉祥。",
            "修程九萬開榮路，曲禮三千閲壽觴。",
            "冬弟春兄同此日，天教鴻雁自成行。"
        ],
        "title": "十七弟生日用其韻",
        "id": "9a914fd7-be9b-448f-8c50-cfe3c4a7b7cd"
    },
    {
        "author": "項安世",
        "paragraphs": [
            "西堂舊作春池夢，南國今逢小滿天。",
            "重四巧排黄閣印，百分宜泛紫金船。",
            "夜聞素月初生桂，曉看丹枝已屬賢。",
            "萬種春紅都歛避，一庭槐日翠陰圓。"
        ],
        "title": "十九弟生日  其一",
        "id": "1d354a66-e999-4b64-ad99-80ecc30d04aa"
    },
    {
        "author": "項安世",
        "paragraphs": [
            "繭絲成綍夏初新，柳色如袍尚带春。",
            "已見出牆添笋稚，即看調鼎長梅人。",
            "書隨雁序升秋漢，研拂龍旗對晚宸。",
            "勉爲家門成勝事，六枝仙桂一株椿。"
        ],
        "title": "十九弟生日  其二",
        "id": "865105be-e07c-4685-bfe7-944b378488cf"
    },
    {
        "author": "項安世",
        "paragraphs": [
            "八千堯歷畀秋春，萬里嵩高下甫申。",
            "兒女只今多似櫛，弟兄他日老於親。",
            "共誇戲綵隨鳩杖，不羨橫撾倚鳳宸。",
            "看取天台遊觀主，前銜虛作漢朝臣。"
        ],
        "title": "三弟校尉生日用去臘見壽韻",
        "id": "111522c3-2e45-4751-ac44-d0aae20bf91c"
    },
    {
        "author": "項安世",
        "paragraphs": [
            "蘋尾生薰梅作霖，葵心粲笑草明金。",
            "杓星指處老人現，弦月升時歡伯臨。",
            "王母西池逢藥喜，天孫斜漢有嘉音。",
            "宮槐又報黄消息，早擢丹枝媚綵襟。"
        ],
        "title": "敬甫生日",
        "id": "e5edea8a-cc4b-4f20-a20a-aa49661cb708"
    },
    {
        "author": "項安世",
        "paragraphs": [
            "盤堆鬰薁粲豳風，鍾汎函林拂嶰筒。",
            "一朵杖華千里到，六雙蓂莢五雲中。",
            "初庚恰向今晨足，鼎甲懸知後日崇。",
            "新息陂頭多赤雁，看排行序上層空。"
        ],
        "title": "任□□生日",
        "id": "d397dc39-3b2f-423a-ba62-ae9ae2be0dc4"
    },
    {
        "author": "項安世",
        "paragraphs": [
            "曉殿蓂花一莢飛，晚簷桂樹小些兒。",
            "人間已過重陽後，天上將開瑞慶時。",
            "新息陂長鍾世德，嘉陵灘淺報官期。",
            "待君飲却長生酒，又到江亭賀上卮。"
        ],
        "title": "任司戶生日",
        "id": "38b23f59-6c37-4c7d-b497-9092c392619e"
    },
    {
        "author": "項安世",
        "paragraphs": [
            "身長如玉臉如童，抱朴存真道氣沖。",
            "隴上木牛新拄頰，篋中芸蠹舊蟠胸。",
            "周正已報初陽匝，商歷方開遠算洪。",
            "不競紅塵桃李月，雪中松檜自舂容。"
        ],
        "title": "任以道總幹生日轆轤體",
        "id": "5d56687a-a250-45d0-a0eb-59a5d6926669"
    },
    {
        "author": "項安世",
        "paragraphs": [
            "春入芳蘭喜氣濃，天風吹下慶重重。",
            "大兒穩護梁州罽，小女登高監宅龍。",
            "南畝新年付熊驥，北窗長日慕喬松。",
            "阿咸多病宜偕隠，自洗山罍勸嗣宗。"
        ],
        "title": "四伯父生日  其一",
        "id": "dedeb20d-2f40-4844-bb89-45ed5b3be838"
    },
    {
        "author": "項安世",
        "paragraphs": [
            "三月三日天氣新，蘭亭飲散鷄呼晨。",
            "酴醾影裏看月姊，翼軫星中占老人。",
            "千二百歲廣成壽，六十四日東皇春。",
            "請誦古人詩一句，五枝芳桂一枝椿。"
        ],
        "title": "四伯父生日  其二",
        "id": "3727c83e-8912-49ba-9254-dcd3545e931c"
    },
    {
        "author": "項安世",
        "paragraphs": [
            "潭潭厦屋照春天，初作生申第一筵。",
            "清暢惠和三月四，熾昌耆艾萬年千。",
            "竇郎植桂枝枝茂，荀里生龍箇箇賢。",
            "汲井餐葵同此潤，捧觴來賦從孫篇。"
        ],
        "title": "代宜孫",
        "id": "1c244ec1-1dbc-4747-8cee-4972a7bd74fd"
    },
    {
        "author": "項安世",
        "paragraphs": [
            "我來鏡水問遺民，想見堂堂報國身。",
            "五月陂塘三百里，千年廟學一番新。",
            "世傳風烈今無數，自許經行得最親。",
            "一讀金陵補天議，始知高處更驚人。"
        ],
        "title": "吳給事挽詞  其一",
        "id": "ecae6094-2c19-4b23-a7be-9071f7f84745"
    },
    {
        "author": "項安世",
        "paragraphs": [
            "少年胸次已吞秦，暮日肝腸獨許陳。",
            "正笏于今無此傑，垂車在昔有先民。",
            "傷心歲晚逢諸老，屈指才難更幾人。",
            "壽樂哀榮公不恨，年來於此自酸辛。"
        ],
        "title": "吳給事挽詞  其二",
        "id": "04a820e0-017c-49d2-99d9-c0bd4913bce1"
    },
    {
        "author": "項安世",
        "paragraphs": [
            "半世驅馳未白頭，無窮心事等閑休。",
            "生前可是門闌盛，身後寧知禍患稠。",
            "雄鳳已將凰共隠，靈椿仍與桂同秋。",
            "茫茫三海連東漕，不盡重雲片雁愁。"
        ],
        "title": "寒食哭承甫兄墓",
        "id": "f1f66c1e-da99-4699-ab3f-c18de3e58368"
    },
    {
        "author": "項安世",
        "paragraphs": [
            "蘭薰玉膩掌中雛，霅凈苕深鏡裏居。",
            "忍向芳洲愛鸚鵡，便隨清夢化扶胥。",
            "病多正要人扶杖，年少翻令我哭渠。",
            "江漢西風吹老眼，一襟寒淚苦無餘。"
        ],
        "title": "用韻哭葉運幹",
        "id": "3a19e4ab-8d3c-45e5-aaa5-28240b52fa49"
    },
    {
        "author": "項安世",
        "paragraphs": [
            "布韋得路如公幾，少壯登朝至老衰。",
            "東觀西雍盈記石，南宮北省徧絇絲。",
            "童童戟纛開淮楚，奕奕圖書冠馬龜。",
            "回首人間心事足，去尋天上玉樓期。"
        ],
        "title": "荆□范侍郎挽詞三首  其一",
        "id": "5ef586c7-18d1-4fd6-83f6-2dec5951fde4"
    },
    {
        "author": "項安世",
        "paragraphs": [
            "功畏人知不遣聞，雙雙榮國孝曾孫。",
            "果州汲綆無遺力，荆府調胹有德言。",
            "此日美人俱厭代，何時病士得開門。",
            "西風一掬涪翁淚，滴向公家兩鬰尊。"
        ],
        "title": "荆□范侍郎挽詞三首  其二",
        "id": "2bf1976b-660a-4195-a19e-d9ce6bf0fada"
    },
    {
        "author": "項安世",
        "paragraphs": [
            "歲戊戌秋傾魯蓋，公楊勳甫共吳船。",
            "攀蘿自此門闌密，寓茇經年里閈連。",
            "二十六番新火變，四千石帥舊情堅。",
            "萬間忽作堂堂壞，杜屋無茅始可憐。"
        ],
        "title": "荆□范侍郎挽詞三首  其三",
        "id": "065ba876-75b1-414d-a266-2bc194678cca"
    },
    {
        "author": "項安世",
        "paragraphs": [
            "人間一日履聲藏，天上文昌落正芒。",
            "直諒無朋今魏汲，師承有法古韋康。",
            "思陵冊府嚴招聘，孝廟經帷盛表章。",
            "歲晚山林誰得似，十年高卧樂羲皇。"
        ],
        "title": "挽程尚書詞",
        "id": "b3f47891-c004-4122-aa81-1a3f5502e1be"
    },
    {
        "author": "項安世",
        "paragraphs": [
            "憶送雙旌帝北門，豈知此別是終身。",
            "項亭詩到鮮於錦，羊峴書來暖似春。",
            "只有死當封晉魏，不令生得定燕秦。",
            "世間榮事翻成屈，獨抱功名向古人。"
        ],
        "title": "程樞密父待制挽詞二首  其一",
        "id": "3d1e9635-1638-4b2e-9062-1396214d46ad"
    },
    {
        "author": "項安世",
        "paragraphs": [
            "阜陵按射殿南闈，同執彫弓侍赭衣。",
            "病我已逢明主賜，失公彌覺舊人稀。",
            "旌旗北伐心徒在，香火西清夢已非。",
            "不只隻鷄無路去，亦知身世漸同歸。"
        ],
        "title": "程樞密父待制挽詞二首  其二",
        "id": "3aead9c3-6e4c-4860-ba91-4d00c14a5624"
    },
    {
        "author": "項安世",
        "paragraphs": [
            "官閘嶒𡵓晝閉塗，商舡嘈囐夜銜艫。",
            "卧聽篙子灣灣月，坐待州家急急符。",
            "石罅漏泉鳴錦瑟，篷窗篩雨落玭珠。",
            "夢魂不受重門隔，自著斑衣過練湖。"
        ],
        "title": "七日呂城守閘",
        "id": "64d45214-c845-46dc-b773-adc47f70ddac"
    },
    {
        "author": "項安世",
        "paragraphs": [
            "雲氣陰陰繞殿廬，雨聲摵摵響階除。",
            "薰爐翠被延周蝶，黄墨朱缸訂魯魚。",
            "野性登朝常蹙踖，親年須祿向躊躇。",
            "叨陪大典論疑信，濫等諸儒課密疏。",
            "漢殿修文開白虎，海邦張樂享爰居。",
            "綺寮蕙草青霏入，瑶圃梅梢玉雪初。",
            "史藁堆牀殊未已，詩材滿地欲焉如。",
            "倦投東觀中郎筆，起讀西崑病監書。",
            "節想清忠侔汲直，詞欽雅麗出唐餘。",
            "高情炯炯軒裳外，長向金門憶飯蔬。"
        ],
        "title": "二十四日省宿次楊文公集賢宿直韻兼擬其體",
        "id": "6bb2b22c-06c3-45d6-a855-b06b77ca42ce"
    },
    {
        "author": "項安世",
        "paragraphs": [
            "一段西山雪，中含太古梅。",
            "無香亦無色，免被百花猜。"
        ],
        "title": "題屏風墨梅二首  其一",
        "id": "790ae544-5840-43dd-acab-ef2addb9ad67"
    },
    {
        "author": "項安世",
        "paragraphs": [
            "天上和羹事，巢由不忍聞。",
            "疎花將瘦影，閒卧一溪雲。"
        ],
        "title": "題屏風墨梅二首  其二",
        "id": "07648fdf-0607-48b7-a5f0-83115d605945"
    },
    {
        "author": "項安世",
        "paragraphs": [
            "綿綿千丈絲，就此一寸的。",
            "但願的成蓮，莫教蓮蒂薏。"
        ],
        "title": "菱浦謠",
        "id": "1df7ac6d-1dd9-4f7b-b681-6c51f3c3d64a"
    },
    {
        "author": "項安世",
        "paragraphs": [
            "山女带山花，狂夫未著家。",
            "蠻歌君莫笑，曾入漢琵琶。"
        ],
        "title": "竹枝歌",
        "id": "e35df64b-b7d0-487b-9501-dacfb86edd76"
    },
    {
        "author": "項安世",
        "paragraphs": [
            "靄迺出深樹，湘山日落時。",
            "若非堯女哭，即是楚臣啼。"
        ],
        "title": "欵乃歌",
        "id": "7780ad53-8ca3-487c-9f66-66ce88eeaaf6"
    },
    {
        "author": "項安世",
        "paragraphs": [
            "慈竹村村種，鞭行不出林。",
            "吾親在何許，回首白雲深。"
        ],
        "title": "二十六日慈竹二首  其一",
        "id": "bf8e99e7-d1c7-4afc-a32a-0b15960cf597"
    },
    {
        "author": "項安世",
        "paragraphs": [
            "郁郁带春陰，依依遶故林。",
            "何人化南裔，草木有仁心。"
        ],
        "title": "二十六日慈竹二首  其二",
        "id": "b97dc8b3-8547-49e6-b51c-ee0b43088494"
    },
    {
        "author": "項安世",
        "paragraphs": [
            "羽扇白綸巾，堂堂六尺身。",
            "我評秦漢下，宇宙只斯人。"
        ],
        "title": "次韻顔運使伏龍山諸葛祠堂二首  其一",
        "id": "84c48ea1-26d7-462a-8426-149f99d1a402"
    },
    {
        "author": "項安世",
        "paragraphs": [
            "大義炯如新，千年報國身。",
            "寧從東海死，不作帝秦人。"
        ],
        "title": "次韻顔運使伏龍山諸葛祠堂二首  其二",
        "id": "83591058-6e16-4de9-bd18-ec8d9a265102"
    },
    {
        "author": "項安世",
        "paragraphs": [
            "舟移石頭岸，路轉馬鞍磯。",
            "惟有長干塔，相看未忍違。"
        ],
        "title": "五月八日離金陵",
        "id": "e3a95904-12b2-47c4-9abb-033dd7795b48"
    },
    {
        "author": "項安世",
        "paragraphs": [
            "急雨暗洲渚，顛風吹客船。",
            "不知何世畫，水墨水江天。"
        ],
        "title": "雨中二絕句  其一",
        "id": "9e3f9937-6930-4b9e-ac85-5226c24183a9"
    },
    {
        "author": "項安世",
        "paragraphs": [
            "雨過山色青，風來水花白。",
            "不是風雨來，何因見顔色。"
        ],
        "title": "雨中二絕句  其二",
        "id": "84f569f0-9545-4d3e-abed-e1d232c37742"
    },
    {
        "author": "項安世",
        "paragraphs": [
            "莫歌鷄唱曉，老淚不禁彈。",
            "昔爲祖士雅，今作杜齊安。"
        ],
        "title": "鷄唱歌",
        "id": "875ecf2c-cb95-4fa0-a208-906eee24c936"
    },
    {
        "author": "項安世",
        "paragraphs": [
            "風聲千岩萬壑，雨意三江五湖。",
            "橫笛平生幽願，小舟歸去良圖。"
        ],
        "title": "題上遇雨",
        "id": "5e65e4e8-2f87-48c3-a2c7-a9de901f07ab"
    },
    {
        "author": "項安世",
        "paragraphs": [
            "瘦影從來雪不如，宿酲誰見綺霞舒。",
            "道山堂下春風面，還向天涯伴校書。"
        ],
        "title": "紅梅",
        "id": "63d796a2-8ff6-480d-a834-91ef917aa9c2"
    },
    {
        "author": "項安世",
        "paragraphs": [
            "時闊江空無片雲，草枯木脫最愁人。",
            "東風小作撩人意，已覺人間無奈春。"
        ],
        "title": "初春二首  其一",
        "id": "d6cc5b91-56bf-4ec7-9125-2b99a7575afe"
    },
    {
        "author": "項安世",
        "paragraphs": [
            "不寒不暖風色好，似醉似眠春意深。",
            "嫩綠深紅無一點，柳情花思自盈襟。"
        ],
        "title": "初春二首  其二",
        "id": "6022e0a8-8054-40a2-a6b8-1cfe92a073f7"
    },
    {
        "author": "項安世",
        "paragraphs": [
            "梅蘂纔開杏又紅，今年春事太匆匆。",
            "堂前燕子歸來到，雙海棠花已滿叢。"
        ],
        "title": "縣廨海棠盛開二絕句  其一",
        "id": "2aff14ab-7a2c-466f-9ad2-f3a5b8033db0"
    },
    {
        "author": "項安世",
        "paragraphs": [
            "美人宿酒未全醒，困倚妝臺睡不成。",
            "一半醉顔無處畫，似紅如白最多情。"
        ],
        "title": "縣廨海棠盛開二絕句  其二",
        "id": "de2445c9-4a05-4b99-aba3-b5884170e708"
    },
    {
        "author": "項安世",
        "paragraphs": [
            "也知無鬼瞰高明，紙閣中間萬事輕。",
            "不願人呼貴公子，只圖身作富書生。"
        ],
        "title": "紙閣  其一",
        "id": "60ead74d-0a31-40ca-ba7a-83806c3d0b9b"
    },
    {
        "author": "項安世",
        "paragraphs": [
            "薄似秋雲瑩似冰，清于寒士懶于僧。",
            "憑誰更得移蟾法，剪取光明不用燈。"
        ],
        "title": "紙閣  其二",
        "id": "b5e86aaa-7b03-4a59-9e81-efd197d20cc2"
    },
    {
        "author": "項安世",
        "paragraphs": [
            "花因實盛村村有，樹爲花繁處處明。",
            "浩蕩九州春色裏，輸他桃李最多情。"
        ],
        "title": "春色三首  其一",
        "id": "1e487405-de32-43c0-85e5-b523a89ea1f5"
    },
    {
        "author": "項安世",
        "paragraphs": [
            "春風十九歸桃李，白白紅紅得最多。",
            "未抵垂楊春最惜，嬌嬌嫋嫋奈渠何。"
        ],
        "title": "春色三首  其二",
        "id": "d0519119-84f7-4ad8-a409-156ec79dfb2a"
    },
    {
        "author": "項安世",
        "paragraphs": [
            "墮粉瓢紅迹已陳，却將春色付何人。",
            "東君老去都平施，綠幕連天一樣新。"
        ],
        "title": "春色三首  其三",
        "id": "2e242bef-32c0-4ef3-a5bb-88285c476bb9"
    },
    {
        "author": "項安世",
        "paragraphs": [
            "春歸重到是何時，滿勸教渠醉似泥。",
            "長短亭前芳草滿，醉中歸去路應迷。"
        ],
        "title": "安園送春三首  其一",
        "id": "8b18aeb7-a9c1-45ae-b642-132e271d505a"
    },
    {
        "author": "項安世",
        "paragraphs": [
            "未信飛花取次空，遶園千步覓春風。",
            "元來都在榴花上，百摺芳心一併紅。"
        ],
        "title": "安園送春三首  其二",
        "id": "f922da52-1dad-49c9-9225-4a3fd86e8521"
    },
    {
        "author": "項安世",
        "paragraphs": [
            "春風從此不須歸，伴我逍遥更莫疑。",
            "閒事胸中無一點，相看日日是春時。"
        ],
        "title": "安園送春三首  其三",
        "id": "b2e3af37-f385-4eb6-a672-82477e8ff538"
    },
    {
        "author": "項安世",
        "paragraphs": [
            "堤邊樹子最無情，恰則春歸第一程。",
            "舞向南風渾不住，葉間羞損舊啼鶑。"
        ],
        "title": "立夏日南風大作二首  其一",
        "id": "55924ab1-1eed-4af3-94bf-af0014f54940"
    },
    {
        "author": "項安世",
        "paragraphs": [
            "滿城楊柳綠依依，背著春風自在飛。",
            "却是楊花有才思，一時收拾伴春歸。"
        ],
        "title": "立夏日南風大作二首  其二",
        "id": "5f9409f7-ef08-4265-b244-0ec036e1c11a"
    },
    {
        "author": "項安世",
        "paragraphs": [
            "行人處處論亭郵，總爲長亭怕永州。",
            "不道長亭更長去，也應行到日西休。"
        ],
        "title": "長亭解",
        "id": "61125119-a6b8-4f67-863a-3d297870f517"
    },
    {
        "author": "項安世",
        "paragraphs": [
            "唐人詩板四十五，麗句亭中歲月深。",
            "煩公丐我一碑石，與張萬壑松風音。"
        ],
        "title": "遊雲門山讀亭中詩板擬丐使者以石易之",
        "id": "770bfe89-b554-4435-a1a6-207a85fe1d84"
    },
    {
        "author": "項安世",
        "paragraphs": [
            "誰報江神我欲西，怕傳新句落檀溪。",
            "江頭一雨泥三尺，車沒雙輪馬沒蹄。"
        ],
        "title": "將往襄陽一日大雨",
        "id": "92a17420-bf98-40a3-bb54-876f02d1aba2"
    },
    {
        "author": "項安世",
        "paragraphs": [
            "倚雲上頭寒碧下，三日團圓看似癡。",
            "領畧山靈無此客，與君何處更須詩。"
        ],
        "title": "留荆門蒙泉上三日無詩將去作二絕句謝之  其一",
        "id": "3bb40528-f873-4b59-bd01-4d3143d0617c"
    },
    {
        "author": "項安世",
        "paragraphs": [
            "我詩只在籃輿上，兀兀荒陂自語時。",
            "坐看飛雲行看水，此時無我更尋詩。"
        ],
        "title": "留荆門蒙泉上三日無詩將去作二絕句謝之  其二",
        "id": "8ea2b986-3bfa-4927-a8c6-c04cccb2d287"
    },
    {
        "author": "項安世",
        "paragraphs": [
            "只遊玉峽并三峽，未到簾泉與疊泉。",
            "少日躋攀今老矣，且隨筋力度殘年。"
        ],
        "title": "望三疊泉谷簾泉而不能至",
        "id": "709cbecb-3e7f-4905-b9ab-55ffcd34d2c1"
    },
    {
        "author": "項安世",
        "paragraphs": [
            "欲呼彌勒下天宮，雲葉森森意已濃。",
            "塵世爲霖消底物，葛陂龍是向來筇。"
        ],
        "title": "次韻連通州禱雨彌勒像二絕句  其一",
        "id": "31f2a65a-5c0b-4770-9e52-5a53f07fb003"
    },
    {
        "author": "項安世",
        "paragraphs": [
            "田父占雲控血誠，治中得句寫江清。",
            "若爲古堰千龜裂，得似詞源萬斛傾。"
        ],
        "title": "次韻連通州禱雨彌勒像二絕句  其二",
        "id": "df158298-6f8e-4887-addd-1817a19a3589"
    },
    {
        "author": "項安世",
        "paragraphs": [
            "天上歸來睡九春，一封黄牒拜除新。",
            "赤城洞府今爲主，撫掌群仙總是賓。"
        ],
        "title": "用韻寄四川總領陳郎中  其一",
        "id": "e0e249bd-7a1f-48bb-8794-9e7ba2187d76"
    },
    {
        "author": "項安世",
        "paragraphs": [
            "筆稀秋老墨花春，散作烟雲段段新。",
            "聞有清詩心便渴，徑煩珍字寫西賓。"
        ],
        "title": "用韻寄四川總領陳郎中  其二",
        "id": "420ce9fc-6305-41a3-9790-11cd20d434a9"
    },
    {
        "author": "項安世",
        "paragraphs": [
            "紛紛劍客走淮濆，破虜紅袍海內聞。",
            "行到巴河打叉處，居人猶識舊將軍。"
        ],
        "title": "巴河",
        "id": "c0870b80-47f5-4bd2-8cdd-13c67339d60c"
    },
    {
        "author": "項安世",
        "paragraphs": [
            "耕鑿林廬滿四山，人家境象極寬閒。",
            "不妨五馬雲根住，小市孤城自掩關。"
        ],
        "title": "忠州",
        "id": "db5c2e14-60be-4036-b0ab-00ac131c1ec8"
    },
    {
        "author": "項安世",
        "paragraphs": [
            "連山赤埴號膠泥，想見林深叫竹鷄。",
            "一路新晴天借我，穩扶籃筍上山蹊。"
        ],
        "title": "過滑澾嶺",
        "id": "4f348dee-4e3e-4baa-828a-2e34adf4c7a9"
    },
    {
        "author": "項安世",
        "paragraphs": [
            "脚穿行到石滑澾，耳鳴聽得提葫蘆。",
            "亂山無數日欲落，一聲美酒寬征夫。"
        ],
        "title": "石滑澾嶺  其一",
        "id": "ae34439d-5388-478e-9134-de8ea56d18ae"
    },
    {
        "author": "項安世",
        "paragraphs": [
            "滑澾嶺上十年前，黄泥白石故依然。",
            "舊時茅舍無尋處，一我能消幾十年。"
        ],
        "title": "石滑澾嶺  其二",
        "id": "60c2c027-12c2-45b9-97eb-170cfd2882d9"
    },
    {
        "author": "項安世",
        "paragraphs": [
            "複嶺參差意出群，行人遥指兩將軍。",
            "黥彭只麽空山老，不向中原早策勳。"
        ],
        "title": "二十九日過小將軍大將軍嶺",
        "id": "39501d17-7b94-4cd2-8197-70c10bfe5794"
    },
    {
        "author": "項安世",
        "paragraphs": [
            "璧門金闕倚天開，興罷張帆載酒回。",
            "日看省曹閽者面，鞭笞鸞鳳相追陪。"
        ],
        "title": "輯句招王國正四首  其一",
        "id": "2636c3b1-4fd5-4a3c-bc97-b8834c8f5c45"
    },
    {
        "author": "項安世",
        "paragraphs": [
            "青春欲盡急還鄉，萬里橋西一草堂。",
            "富貴功名何足道，先生有道出羲皇。"
        ],
        "title": "輯句招王國正四首  其二",
        "id": "655135e6-4797-4fa5-8b13-d779d34626b5"
    },
    {
        "author": "項安世",
        "paragraphs": [
            "投老歸來一幅巾，翛然三月閉柴荆。",
            "固知貧病人須棄，客至從嗔不出迎。"
        ],
        "title": "輯句招王國正四首  其三",
        "id": "23116eb5-18e5-4eee-843d-f4485def7f37"
    },
    {
        "author": "項安世",
        "paragraphs": [
            "萬里相逢貪握手，蓬門今始爲君開。",
            "留連城郭今如此，有底忙時不肯來。"
        ],
        "title": "輯句招王國正四首  其四",
        "id": "878f6f25-63dd-411f-92f9-e2738a829526"
    },
    {
        "author": "項安世",
        "paragraphs": [
            "雙峯握節國西門，直氣森森老更尊。",
            "一榻獨容徐孺子，人間□盡有陳蕃。"
        ],
        "title": "舟中懷夔門親舊八絕 盧運使",
        "id": "7124d4ca-c18d-47f7-9a30-4e0f106097ac"
    },
    {
        "author": "項安世",
        "paragraphs": [
            "泝江而上豈他楊，便是劉家執戟郎。",
            "拂拭千年舊行處，墨池文字日爭光。"
        ],
        "title": "舟中懷夔門親舊八絕 楊教授",
        "id": "03090d3b-1630-493f-baec-f84d503519cc"
    },
    {
        "author": "項安世",
        "paragraphs": [
            "蜀士如何苦擯夔，盛山龐子最能詩。",
            "天門萬里憑誰叫，衡鑑當今四路持。"
        ],
        "title": "舟中懷夔門親舊八絕 龐巨淵",
        "id": "50c31140-30c4-4461-9cbf-e178cbc285e6"
    },
    {
        "author": "項安世",
        "paragraphs": [
            "武子才高八面宜，一身何事不兼之。",
            "精神可惜須完養，瘦骨伶俜玉一枝。"
        ],
        "title": "舟中懷夔門親舊八絕 盧武子",
        "id": "1b4a4db4-1614-4134-b144-226a1f3776d9"
    },
    {
        "author": "項安世",
        "paragraphs": [
            "我愛盧家道子賢，悼亡之後只蕭然。",
            "虎兒向我能求字，玉雪肌膚更可憐。"
        ],
        "title": "舟中懷夔門親舊八絕 盧道子",
        "id": "72ff1ff3-3b3d-40a6-a892-9cd954ee9907"
    },
    {
        "author": "項安世",
        "paragraphs": [
            "潘郎於我最情長，勸我新灘莫麽忙。",
            "落日繫舟崖石下，斯人風味故難忘。"
        ],
        "title": "舟中懷夔門親舊八絕 潘和叔",
        "id": "6ad04557-ddaf-47d5-bcf6-3feb5a6a8d65"
    },
    {
        "author": "項安世",
        "paragraphs": [
            "聖門坦坦萬人行，欲入先須去路明。",
            "爲報只今盧智子，莫教辜負項先生。"
        ],
        "title": "舟中懷夔門親舊八絕 盧智子",
        "id": "ef22fe1e-b37f-4185-8e16-82f802d648f5"
    },
    {
        "author": "項安世",
        "paragraphs": [
            "伯庸皇考錫嘉名，所願兒如此水清。",
            "莫羨涇人多稻米，長教漁父濯塵纓。"
        ],
        "title": "舟中懷夔門親舊八絕 盧似之",
        "id": "d010ddcf-ed79-4db2-b0dc-152cf21c87e0"
    },
    {
        "author": "項安世",
        "paragraphs": [
            "十葉乾蒲萬斛船，滿江簫鼓看登仙。",
            "不牽百丈摇雙櫓，坐見紅旗上碧川。"
        ],
        "title": "順風",
        "id": "04f9cd23-3494-4a32-b2f3-fc6c448d4605"
    },
    {
        "author": "項安世",
        "paragraphs": [
            "南風欲轉北風顛，一夜濤聲趣枕邊。",
            "更著三更篷上雨，十風無頼擾清眠。"
        ],
        "title": "風回二絕句  其一",
        "id": "541cf3df-9b31-4fde-bdae-fd85d1ad74e2"
    },
    {
        "author": "項安世",
        "paragraphs": [
            "纜作野叉浮水面，矴如狸爪下船頭。",
            "長年笑語歸船去，卧聽顛風更不愁。"
        ],
        "title": "風回二絕句  其二",
        "id": "b8bbcc38-7ded-4896-beac-67ccd4fba2af"
    },
    {
        "author": "項安世",
        "paragraphs": [
            "鐵石心腸宋廣平，賦含脂粉太多情。",
            "固應却有柔荑手，淡拂橫枝徹骨清。"
        ],
        "title": "二十七日衡陽義宰以奚奴墨梅侑客",
        "id": "cc042bbc-8298-4b02-973b-d4b303242e4f"
    },
    {
        "author": "項安世",
        "paragraphs": [
            "千張綠錦變明青，嶽麓峰前暝靄生。",
            "萬頃玻璃成瑪瑙，瀟湘江上夕陽明。"
        ],
        "title": "晚自嶽麓歸",
        "id": "3df200e2-4012-498d-8af7-85789dd300af"
    },
    {
        "author": "項安世",
        "paragraphs": [
            "六月長江白水秋，夜寒銀漢入江流。",
            "台星直下穿雲夢，知是西來使者舟。"
        ],
        "tags": [
            "长江"
        ],
        "title": "送都大茶馬入覲八絕句  其一",
        "id": "e6164c23-2cd7-453a-a527-68113fcd3e15"
    },
    {
        "author": "項安世",
        "paragraphs": [
            "使者東南甲第開，日邊雲氣近蓬萊。",
            "要令二□知名字，故遣窮邊萬里回。"
        ],
        "title": "送都大茶馬入覲八絕句  其二",
        "id": "796e324c-dcec-4e70-9cd4-9e4fe6803bf5"
    },
    {
        "author": "項安世",
        "paragraphs": [
            "橫絕乾坤作四封，秦川馬驛與天通。",
            "北關門到菖蒲海，盡在軺車玉節中。"
        ],
        "title": "送都大茶馬入覲八絕句  其三",
        "id": "c1c793ee-59a9-4d46-a684-4d16c0f3d3f8"
    },
    {
        "author": "項安世",
        "paragraphs": [
            "巴滇綠駿足如風，西域天駒骨似龍。",
            "日日馬綱來不斷，君王心已在除。"
        ],
        "title": "送都大茶馬入覲八絕句  其四",
        "id": "14482748-3ef1-4762-af45-131279dadd7e"
    },
    {
        "author": "項安世",
        "paragraphs": [
            "北人從古笑南方，只有樓舩解把江。",
            "今日因公致天馬，□□聞說已心降。"
        ],
        "title": "送都大茶馬入覲八絕句  其五",
        "id": "edc30754-651d-48d6-b306-263a49071a8f"
    },
    {
        "author": "項安世",
        "paragraphs": [
            "蜀道三千鬢髮新，九重興念玉關人。",
            "芝函寶蹟從天下，喚取歸來作近臣。"
        ],
        "title": "送都大茶馬入覲八絕句  其六",
        "id": "bed59ad8-0acf-4a73-bd4b-c6217e6df0a7"
    },
    {
        "author": "項安世",
        "paragraphs": [
            "翩翩不下楚江鷗，水宿風餐得自由。",
            "聞道鸞凰上霄漢，亦知驚起却回頭。"
        ],
        "title": "送都大茶馬入覲八絕句  其七",
        "id": "e9b96762-232e-403e-8e88-486f9867fa6a"
    },
    {
        "author": "項安世",
        "paragraphs": [
            "何世真無千里馬，如今始得九方歅。",
            "何如牝牡驪黄外，更相權奇磊落人。"
        ],
        "title": "送都大茶馬入覲八絕句  其八",
        "id": "72336189-1238-4111-81e2-0eef69c83d6a"
    },
    {
        "author": "項安世",
        "paragraphs": [
            "重來嘖嘖兩街人，慚愧無功及吏民。",
            "正是去年平賊後，椎牛釃酒滿春城。"
        ],
        "title": "入鄂州",
        "id": "76d3c109-71ce-4dda-aa6c-553e2c87f363"
    },
    {
        "author": "項安世",
        "paragraphs": [
            "熟知宦海波如席，不礙滄洲白鳥雙。",
            "詩來正與我意合，一笑澹然明六窗。"
        ],
        "title": "次韻答荆南王君行見寄七首  其一",
        "id": "a3e2afed-f57f-44de-9acb-31f7fb01b12e"
    },
    {
        "author": "項安世",
        "paragraphs": [
            "主家一妾三千當，教我育我如恐傷。",
            "如今弃妾歸南陽，使我一葦凌蒼茫。"
        ],
        "title": "次韻答荆南王君行見寄七首  其二",
        "id": "6ef5d0cc-a1fe-4203-9aa4-313393664a8d"
    },
    {
        "author": "項安世",
        "paragraphs": [
            "我來不飲粵山酒，三百五十九日齋。",
            "先生付我一大事，正恐乘醉著青鞋。"
        ],
        "title": "次韻答荆南王君行見寄七首  其三",
        "id": "e0d6a092-1973-4e63-9001-95dcb36f0206"
    },
    {
        "author": "項安世",
        "paragraphs": [
            "開緘忽見王安豐，手閲七言詩一通。",
            "端能道人意中事，千載之下有國風。"
        ],
        "title": "次韻答荆南王君行見寄七首  其四",
        "id": "614bd0e0-d0c4-47e6-a8fb-2e05a6b40bb4"
    },
    {
        "author": "項安世",
        "paragraphs": [
            "美人讀易見三聖，恍惚不墮老與關。",
            "菰蒲中士有如此，使我日日望龍山。"
        ],
        "title": "次韻答荆南王君行見寄七首  其五",
        "id": "501c6686-2f23-4fa3-81aa-74f49f943555"
    },
    {
        "author": "項安世",
        "paragraphs": [
            "太守風味今寒儒，惠我佳句春華敷。",
            "越中溪山猶可似，太守好事天下無。"
        ],
        "title": "次韻答荆南王君行見寄七首  其六",
        "id": "e22a685f-d03f-4096-873a-729885c9a41b"
    },
    {
        "author": "項安世",
        "paragraphs": [
            "錦城雖好劣吾廬，作吏不如歸讀書。",
            "千羨萬羨王隠居，有田可耕湖可漁。"
        ],
        "title": "次韻答荆南王君行見寄七首  其七",
        "id": "d3f11ed0-6599-4eb5-8a45-8932b89772e6"
    },
    {
        "author": "項安世",
        "paragraphs": [
            "驅車清曉入瑶林，玉色珠光冷不禁。",
            "天意向人相暖熱，雲頭初日萬黄金。"
        ],
        "title": "雪後日出三絕句  其一",
        "id": "2a86061c-f0ed-493f-8c97-7b992a34726a"
    },
    {
        "author": "項安世",
        "paragraphs": [
            "勾芒設色滿邱園，著粉施朱總可憐。",
            "未抵天公真畫手，金光明裏玉山川。"
        ],
        "title": "雪後日出三絕句  其二",
        "id": "486cec06-2aaa-4c34-9488-f66cbd154932"
    },
    {
        "author": "項安世",
        "paragraphs": [
            "六日陰寒一夜成，夢回秋月照窗明。",
            "開門一雪深三尺，展盡寒威便放晴。"
        ],
        "title": "雪後日出三絕句  其三",
        "id": "bc356f7a-37e9-479d-bdca-fd08d71aa6fa"
    },
    {
        "author": "項安世",
        "paragraphs": [
            "巫峽蒼江一夜雷，南雲北夢萬花開。",
            "天作自作燒燈會，不放金蓮放玉梅。"
        ],
        "title": "上元雷雪",
        "id": "4cf21bbb-a0e5-40b9-9a02-578b9a71abaa"
    },
    {
        "author": "項安世",
        "paragraphs": [
            "曉窗依約見凝脂，爭挽南枝問別離。",
            "幸有今年春較早，避人何事却開遲。"
        ],
        "title": "道山梅開最遲作四絕句  其一",
        "id": "5af19772-c6b8-4010-b4fb-ea97ee050822"
    },
    {
        "author": "項安世",
        "paragraphs": [
            "走下青泥濕素綦，竹籬苔徑有橫枝。",
            "疎花數點凄凉甚，已甚櫻桃似雪時。"
        ],
        "title": "道山梅開最遲作四絕句  其二",
        "id": "b4f4772f-5d70-41d3-b34d-9b8fb7024ae1"
    },
    {
        "author": "項安世",
        "paragraphs": [
            "一年人事幾推移，只倚梅花似舊時。",
            "起懶妝遲花亦老，却教青鬢不成絲。"
        ],
        "title": "道山梅開最遲作四絕句  其三",
        "id": "0ab15bcc-8cd8-4412-8c04-8c4742c5870b"
    },
    {
        "author": "項安世",
        "paragraphs": [
            "避妬含羞作態遲，等閒虛度上春時。",
            "東風已到垂楊樹，倚頼清香欲告誰。"
        ],
        "title": "道山梅開最遲作四絕句  其四",
        "id": "e47fbc2b-b3ed-4112-a46a-4b358bc663a3"
    },
    {
        "author": "項安世",
        "paragraphs": [
            "謾說離家已半年，春風吹草綠如烟。",
            "馬軍恰與征人會，此出那知不繫天。"
        ],
        "title": "二月十七日辭郢州值襄陽人至",
        "id": "39e5fc6f-fd30-4ed5-9ebb-2e7109d7d5b5"
    },
    {
        "author": "項安世",
        "paragraphs": [
            "十七年間四別離，江南江北幾驅馳。",
            "相逢轉覺工夫密，不作尋常血氣衰。"
        ],
        "title": "西渡亭別羅郢州",
        "id": "f0ce3c40-9a64-49ac-86fb-0c7d20005639"
    },
    {
        "author": "項安世",
        "paragraphs": [
            "正從濠上看鯈魚，忽向宮中佩虎符。",
            "出處自殊心自一，依前魚樂滿江湖。"
        ],
        "title": "次韻吳少保春日四首  其一",
        "id": "548b6316-c933-4c92-84bf-95dda35482be"
    },
    {
        "author": "項安世",
        "paragraphs": [
            "春晝遲時思不遲，筆飛成陣墨成池。",
            "不書虎卧龍跳字，即賦鯨魚翡翠詩。"
        ],
        "title": "次韻吳少保春日四首  其二",
        "id": "e23a8658-5db1-4749-a7c1-580267260393"
    },
    {
        "author": "項安世",
        "paragraphs": [
            "米家書畫最難忘，喚起眉間大宅陽。",
            "酒病春愁都洗盡，貼黄小字薦賢章。"
        ],
        "title": "次韻吳少保春日四首  其三",
        "id": "7a7dad24-9170-47ca-a68f-90624b20f3d8"
    },
    {
        "author": "項安世",
        "paragraphs": [
            "彈壓江湖景有歸，指麾物象思無違。",
            "不周風頂飛欄上，撫掌人間得失微。"
        ],
        "title": "次韻吳少保春日四首  其四",
        "id": "8f2d43ae-9098-4d01-abfa-1e4765370828"
    },
    {
        "author": "項安世",
        "paragraphs": [
            "前肩蘇叟後陪朱，父子經筵世已無。",
            "誰見諸孫同盛事，槐龍陰下六絲絇。"
        ],
        "title": "賀范安撫上事十絕  其一",
        "id": "977344f4-56a0-4b28-baed-a9a66d66f629"
    },
    {
        "author": "項安世",
        "paragraphs": [
            "泰陵初政似昭陵，榮國親扶曉日升。",
            "欲把經綸付喬木，內前車馬已騰騰。"
        ],
        "title": "賀范安撫上事十絕  其二",
        "id": "ba9fcbe7-39fb-4979-8631-c43b07b728a0"
    },
    {
        "author": "項安世",
        "paragraphs": [
            "忽引風帆下玉京，傍人惟見此身榮。",
            "君侯未解眉間摺，元是忠文去國情。"
        ],
        "title": "賀范安撫上事十絕  其三",
        "id": "8d0ea3db-2b62-46e8-9706-84a5bd1b2895"
    },
    {
        "author": "項安世",
        "paragraphs": [
            "泥仙高退故難量，國子先生更善藏。",
            "不枉中朝推范呂，小申公畔有滎陽。"
        ],
        "title": "賀范安撫上事十絕  其四",
        "id": "2cce419a-3eb7-4e64-a656-36dca30697a1"
    },
    {
        "author": "項安世",
        "paragraphs": [
            "太史當年責了翁，二程佳處似春風。",
            "固應却有諸孫在，重把陽春教郢中。"
        ],
        "title": "賀范安撫上事十絕  其五",
        "id": "51ffae6c-2a76-482b-9cf4-742ee96c8621"
    },
    {
        "author": "項安世",
        "paragraphs": [
            "漲江迎造忽吞天，說與江神莫太顛。",
            "公是乘槎天上客，曾經倒海試孤騫。"
        ],
        "title": "賀范安撫上事十絕  其六",
        "id": "581ef9af-8eb3-44d6-b7b6-d1c3254d25d6"
    },
    {
        "author": "項安世",
        "paragraphs": [
            "十日焚雲七澤焦，六千里楚未開窯。",
            "使君恰與秋同到，一箑風吹萬慍消。"
        ],
        "title": "賀范安撫上事十絕  其七",
        "id": "733af332-8374-41c1-b5be-7326b0bd9828"
    },
    {
        "author": "項安世",
        "paragraphs": [
            "因聲調笑古揚州，下水如何占上流。",
            "却倩枚回洲上月，照將餘潤到瓜州。"
        ],
        "title": "賀范安撫上事十絕  其八",
        "id": "0fc4178f-a228-4217-a4e2-6024b5d973fd"
    },
    {
        "author": "項安世",
        "paragraphs": [
            "東觀歸來病史官，枕稜刓盡席痕斑。",
            "自從公去關門睡，直到公來未啟關。"
        ],
        "title": "賀范安撫上事十絕  其九",
        "id": "3bbf6088-3b4a-43cd-a55f-1f53354d6d95"
    },
    {
        "author": "項安世",
        "paragraphs": [
            "是人從古爲秋悲，病骨逢秋更可知。",
            "說與世人應未信，今年新有羨秋詩。"
        ],
        "title": "賀范安撫上事十絕  其一○",
        "id": "d3ae2b6f-ba5a-4cee-96fc-92ba43336894"
    },
    {
        "author": "項安世",
        "paragraphs": [
            "故人天上厭晨趨，走向人間看五湖。",
            "已煮太湖東畔海，更飛青草北邊蒭。"
        ],
        "tags": [
            "太湖"
        ],
        "title": "寄湖北張總領六絕句  其一",
        "id": "135b5212-46a8-4acc-a501-97baf9ccf1ad"
    },
    {
        "author": "項安世",
        "paragraphs": [
            "六千里楚舊堂堂，六十年來爾許荒。",
            "敗券殃民爲第一，諸餘報發總尋常。"
        ],
        "title": "寄湖北張總領六絕句  其二",
        "id": "9219ff0f-de38-4996-abe9-4b1a37966ba8"
    },
    {
        "author": "項安世",
        "paragraphs": [
            "只道軍儲入較量，誰知民命更禁當。",
            "增錢新有梁膚使，破産舊遭周侍郎。"
        ],
        "title": "寄湖北張總領六絕句  其三",
        "id": "5b72132a-9c04-40b6-86a2-1e3e32962740"
    },
    {
        "author": "項安世",
        "paragraphs": [
            "券賤官家幣日輕，券高民失舊家生。",
            "靴中運指何年了，一度稱提一度驚。"
        ],
        "title": "寄湖北張總領六絕句  其四",
        "id": "05aa80c7-b855-43f9-bc56-5ff966ccff90"
    },
    {
        "author": "項安世",
        "paragraphs": [
            "杭州之券每新抄，行地仍寬價自豪。",
            "不出荆州三十載，爛如袍絮若爲高。"
        ],
        "title": "寄湖北張總領六絕句  其五",
        "id": "ee6e7e6b-8c80-47f8-a0a4-517c879dd847"
    },
    {
        "author": "項安世",
        "paragraphs": [
            "吳楚如今共一天，兩州分券亦堪憐。",
            "若教盡展杭州券，應不秤提自直錢。"
        ],
        "title": "寄湖北張總領六絕句  其六",
        "id": "37daf210-3d18-4a58-b0b7-6d8e3a26f839"
    },
    {
        "author": "項安世",
        "paragraphs": [
            "晦明風雨朝朝出，遠近高低寺寺行。",
            "漢體八分唐七字，王孫題處總關情。"
        ],
        "title": "寄趙帳幹",
        "id": "228b547d-819f-4411-89ce-0b44531db730"
    },
    {
        "author": "項安世",
        "paragraphs": [
            "河邊高柳種成帷，隔盡朝陽與夕曦。",
            "卧看綠陰凉吹裏，紛紛黄葉下如簁。"
        ],
        "title": "竹小口候風",
        "id": "6df96143-40ea-4bec-9a48-4855e3a42ce2"
    },
    {
        "author": "項安世",
        "paragraphs": [
            "六朝宮殿臺城古，千徼貔貅幕府尊。",
            "消得能詩如小謝，去吟佳句張轅門。"
        ],
        "title": "次韻送劉都幹赴金陵  其一",
        "id": "c2af7d22-b9d6-4c5e-97c3-8adf8d0e8678"
    },
    {
        "author": "項安世",
        "paragraphs": [
            "美人去作江東雲，此酒何時共一樽。",
            "若上高樓望吳越，亦須回首念荆門。"
        ],
        "title": "次韻送劉都幹赴金陵  其二",
        "id": "3583fe68-ca6b-4f86-b516-eb864246a356"
    },
    {
        "author": "項安世",
        "paragraphs": [
            "坐中無子不復樂，幕下得君應更尊。",
            "相思不似此江水，日日解到西州門。"
        ],
        "title": "次韻送劉都幹赴金陵  其三",
        "id": "bcb29374-f39f-495f-9814-1fff7f52cf98"
    },
    {
        "author": "項安世",
        "paragraphs": [
            "商婦唱歌歌斷魂，吳姬壓酒酒盈樽。",
            "金陵子弟相呼喚，醉著輕衫過市門。"
        ],
        "title": "次韻送劉都幹赴金陵  其四",
        "id": "13c2cf42-01a8-4e0f-bf30-9a1949abe820"
    },
    {
        "author": "項安世",
        "paragraphs": [
            "且可勤買拋青春，酌以癭藤之文樽。",
            "與君只欲醉中別，切莫更歌駒在門。"
        ],
        "title": "次韻送劉都幹赴金陵  其五",
        "id": "c79dc722-5c6a-4d4e-9f87-13a119d4535f"
    },
    {
        "author": "項安世",
        "paragraphs": [
            "風急柳絲飛漠漠，雨餘花片落陰陰。",
            "行人正用此時去，忍聽逢逢船鼓音。"
        ],
        "title": "次韻送劉都幹赴金陵  其六",
        "id": "343f2815-a586-459b-a833-7d993e4cce9f"
    },
    {
        "author": "項安世",
        "paragraphs": [
            "桃花逐水水初長，草色迷春春正陰。",
            "客子带將春色去，離歌腸斷不成音。"
        ],
        "title": "次韻送劉都幹赴金陵  其七",
        "id": "0cb1d68e-65be-4cc1-b074-e4143ef67149"
    },
    {
        "author": "項安世",
        "paragraphs": [
            "湧金門外青蓮蕩，朱雀桁邊細柳陰。",
            "小艇年年寄湖海，教成兒女作吳音。"
        ],
        "title": "次韻送劉都幹赴金陵  其八",
        "id": "20d2a189-1c1d-428f-affd-62a4eb70cc8d"
    },
    {
        "author": "項安世",
        "paragraphs": [
            "髮毛似霜紛紛白，心地如砂炯炯丹。",
            "細數諸公誰稱此，陶窗居士最宜餐。"
        ],
        "title": "以霜柿餉鄭檢法",
        "id": "e275292f-d7f5-46a5-995a-f23b2b1f51c8"
    },
    {
        "author": "項安世",
        "paragraphs": [
            "風荻點頭如我助，江豚吐氣欲誰冤。",
            "岸邊有客來求膾，只與餐魚莫與言。"
        ],
        "title": "贈石首李令  其一",
        "id": "23024663-50f9-4b26-9db2-a175084a378d"
    },
    {
        "author": "項安世",
        "paragraphs": [
            "老子頭顱新似雪，元兄邱壠舊成陰。",
            "莫談三十年前事，愁損河陽一縣心。"
        ],
        "title": "贈石首李令  其二",
        "id": "c3a8556c-0c71-4d3f-925a-344e17664d4e"
    },
    {
        "author": "項安世",
        "paragraphs": [
            "去家百里便言歸，猶道無成白首非。",
            "萬里青天行蜀道，此心何日得無違。"
        ],
        "title": "過彭澤縣",
        "id": "232d1062-b31b-40e0-8a38-d7d2a1471a7d"
    },
    {
        "author": "項安世",
        "paragraphs": [
            "楓疎栗雛康山老，石出舟橫匯澤貧。",
            "掛缽西街三十日，不知鄰屋是詩人。"
        ],
        "title": "南康劉知錄惠貺詩編",
        "id": "12b1e526-cf97-44fc-a005-3083ffaba0a2"
    },
    {
        "author": "項安世",
        "paragraphs": [
            "飣坐只供兒女愛，蒸來堪與俗人言。",
            "故應世上逃名者，火棗同功赴一原。"
        ],
        "title": "次韻胡季履鵝梨絕句",
        "id": "ff901de7-9e19-4da3-a4f8-7ac2a55c59a0"
    },
    {
        "author": "項安世",
        "paragraphs": [
            "邊頭無事最高閒，十日沙泥不肯乾。",
            "走馬看花雖未得，筆端風味似曾看。"
        ],
        "title": "次韻和羅機宜探梅不果  其一",
        "id": "bc6d9400-6af5-4678-bc8f-b515d128b1a2"
    },
    {
        "author": "項安世",
        "paragraphs": [
            "小梅風味最高閒，凈洗鉛華粉面乾。",
            "試問吟詩向東閣，如何騎馬竹西看。"
        ],
        "title": "次韻和羅機宜探梅不果  其二",
        "id": "e4b68134-b2a7-437c-9d6f-5456331fb018"
    },
    {
        "author": "項安世",
        "paragraphs": [
            "楊柳梢頭金穟重，酴醾枝上玉針長。",
            "春來小院纔三日，花女林神有許忙。"
        ],
        "title": "春來",
        "id": "1c9d941c-daa7-4f75-bb90-76592d06771e"
    },
    {
        "author": "項安世",
        "paragraphs": [
            "東冶亭西紅白梅，貯瓊藏玉爲誰開。",
            "一枝不遣幽人賦，忍待春濃醉客來。"
        ],
        "title": "東冶尋梅未開",
        "id": "5bcf4b04-e2ca-445f-9472-8a800ce2782e"
    },
    {
        "author": "項安世",
        "paragraphs": [
            "十畝寒林一樹梅，自妍自笑已堪哀。",
            "朝來更被風吹却，擬遣春從底處回。"
        ],
        "title": "閏月二十一日作落梅花  其一",
        "id": "2ba6288e-d144-4b72-9b24-b1d1cbeb6c0f"
    },
    {
        "author": "項安世",
        "paragraphs": [
            "野外籬邊爛漫香，晚風孤影弄霓裳。",
            "飛花滿地無人管，却趁春泥上燕梁。"
        ],
        "title": "閏月二十一日作落梅花  其二",
        "id": "d461156f-97a1-4c38-b53f-6ecc85b81d13"
    },
    {
        "author": "項安世",
        "paragraphs": [
            "江南五月作秋陰，杜若洲前十日霖。",
            "卧聽兒童說風雨，老來元自不關心。"
        ],
        "title": "蕪湖縣阻雨",
        "id": "480f7315-0b70-4543-a74e-032c0272520b"
    },
    {
        "author": "項安世",
        "paragraphs": [
            "晚風橫起沙河夾，落日正明瓜步山。",
            "夾裏人家似苕霅，稻田荷蕩水雲間。"
        ],
        "title": "宿建康府沙河夾",
        "id": "215408f6-e7be-40f4-a44f-1e834ff22379"
    },
    {
        "author": "項安世",
        "paragraphs": [
            "橫經處處客諸侯，一上高臺愧不休。",
            "講罷直饒花自雨，未妨轅下作官牛。"
        ],
        "title": "金陵雨花臺感僧雲光事自警",
        "id": "ac6768de-95df-4223-8903-c03598123ee4"
    },
    {
        "author": "項安世",
        "paragraphs": [
            "憑暖欺人撲面飛，天寒墮案却相依。",
            "世間冷熱情何限，憐汝爲生獨細微。"
        ],
        "title": "秋蠅",
        "id": "aca11693-2004-4334-954f-0c46c1bc6251"
    },
    {
        "author": "項安世",
        "paragraphs": [
            "日乞烘江水氣暄，杏花餳粥並淮天。",
            "望樓烟突清于水，平世邊城自禁烟。"
        ],
        "title": "沿江烟突",
        "id": "12386e8f-1cc0-45f7-9efd-29ce535adc45"
    },
    {
        "author": "項安世",
        "paragraphs": [
            "九霄仙鶴平園像，大室神龜野客真。",
            "不是胡郎相介紹，草間麋鹿得相親。"
        ],
        "title": "胡仲方送周退傅楊待制二像",
        "id": "52bde178-d397-4f7a-bf10-0f39a085e475"
    },
    {
        "author": "項安世",
        "paragraphs": [
            "竹客源頭逆旅間，道人同此聽潺湲。",
            "小窗夜半聞風竹，夢著征袍繞故山。"
        ],
        "title": "夜聞風竹有懷",
        "id": "72500fe7-142f-4623-aa84-48bd75200fbf"
    },
    {
        "author": "項安世",
        "paragraphs": [
            "鄉人見客面顔開，客子還鄉意極哀。",
            "白髮老親情最切，阿姑阿姒不同來。"
        ],
        "title": "竹客源二首  其一",
        "id": "31031eae-15fa-4a03-9621-1fdc620faecf"
    },
    {
        "author": "項安世",
        "paragraphs": [
            "白頭祖母命相依，此地當年共食薇。",
            "二十五年如昨日，傷心同去不同歸。"
        ],
        "title": "竹客源二首  其二",
        "id": "129890bc-42ae-4eb4-b2d9-25b13dfc8065"
    },
    {
        "author": "項安世",
        "paragraphs": [
            "心折半生行道路，眼明今日見茆茨。",
            "夢魂猶在風波處，月黑江喧下纜時。"
        ],
        "title": "敝廬畢工",
        "id": "910feb4e-ecaa-4f47-b8cb-23cea2451b63"
    },
    {
        "author": "項安世",
        "paragraphs": [
            "當時飛鞚得金堤，掣電驚風過馬蹄。",
            "今日筍輿摇醉帽，城東一日到城西。"
        ],
        "title": "十月旦上塚詩  其一",
        "id": "12ce2dad-79d7-4646-a9d2-c9e5ec6b7dd2"
    },
    {
        "author": "項安世",
        "paragraphs": [
            "敝車羸馬裊荒陂，十步蹣跚九步欹。",
            "不恨傍人騎馬過，病夫曾有少年時。"
        ],
        "title": "十月旦上塚詩  其二",
        "id": "80fed189-5bf4-4405-8168-40903d42ec82"
    },
    {
        "author": "項安世",
        "paragraphs": [
            "流鶑飛絮滿城時，曾踏春風看柳枝。",
            "却到枯條黄葉下，人生老去更何疑。"
        ],
        "title": "十月旦上塚詩  其三",
        "id": "21b79f9e-cc3f-4b44-a176-b633e99fe89d"
    },
    {
        "author": "項安世",
        "paragraphs": [
            "一年兩度過城隅，似讀皇王萬古書。",
            "看罷春花與秋葉，人間萬事更何如。"
        ],
        "title": "十月旦上塚詩  其四",
        "id": "b916dd1b-9f91-4dff-b2d7-c78a3c49fb04"
    },
    {
        "author": "項安世",
        "paragraphs": [
            "稻花香裏泉聲滑，草露梢頭日影圓。",
            "喚起東中十年夢，山陰道上早秋天。"
        ],
        "title": "田間曉竹",
        "id": "82c400be-e9b2-4853-bfd7-625f4505c9c3"
    },
    {
        "author": "項安世",
        "paragraphs": [
            "兒童吹火注油燈，起著新衣坐到明。",
            "病裏已知時節換，夜闌龜息見陽生。"
        ],
        "title": "冬至日早起",
        "id": "9e4fba6a-53df-4b0d-a971-5a13989dd03f"
    },
    {
        "author": "項安世",
        "paragraphs": [
            "香如江路晚風騰，色似蜂房曉露凝。",
            "姓蠟名梅俱是假，世間多少墨成蠅。"
        ],
        "title": "蠟梅花",
        "id": "6ec28d01-74b3-4360-92ef-56137f611b99"
    },
    {
        "author": "項安世",
        "paragraphs": [
            "年來不飲杯中物，減却詩材淡却伊。",
            "詩裏有時須說醉，一生誠實此爲欺。"
        ],
        "title": "詩中有醉字",
        "id": "879ef994-dca7-4858-bc8f-29ff8007fe79"
    },
    {
        "author": "項安世",
        "paragraphs": [
            "夜深風霰入油疏，小院燈明自勘書。",
            "料得繫舟低柳下，一江烟雨怨離居。"
        ],
        "title": "春雨懷承甫兄  其一",
        "id": "e95ab16f-f4f8-4ea4-a4b7-a8c815d75cf8"
    },
    {
        "author": "項安世",
        "paragraphs": [
            "輕寒剪剪透羅衣，正是行人二月時。",
            "重下翠帷猶不隔，短篷疎雨更相欺。"
        ],
        "title": "春雨懷承甫兄  其二",
        "id": "a26f7560-cc62-4338-9aeb-c34473571518"
    },
    {
        "author": "項安世",
        "paragraphs": [
            "一天濃綠點殘霞，百摺湘裙血染紗。",
            "剛道春歸無覓處，十分妖艷在榴花。"
        ],
        "title": "初夏偶作",
        "id": "131db3fb-d2ab-4d2d-82eb-3d0301d16f17"
    },
    {
        "author": "項安世",
        "paragraphs": [
            "赤日燒雲汗滿衫，一年還却十年閑。",
            "男兒不是憂家國，水簟冰幮正掩關。"
        ],
        "title": "漫興四絕  其一",
        "id": "f1886099-064a-4d18-977f-d292d6ef5ee1"
    },
    {
        "author": "項安世",
        "paragraphs": [
            "平生竹帛最關心，未免干戈老繫身。",
            "可共兒曹爭染刺，大書銜位詫比隣。"
        ],
        "title": "漫興四絕  其二",
        "id": "b0ec0c84-4391-4807-9dc2-6b7bfa669428"
    },
    {
        "author": "項安世",
        "paragraphs": [
            "報國雖貪死後名，還家亦慰老來情。",
            "釣魚船上灣灣月，何用轅門報五更。"
        ],
        "title": "漫興四絕  其三",
        "id": "1874f397-2844-4f56-ac3c-7aa9db86327f"
    },
    {
        "author": "項安世",
        "paragraphs": [
            "兵餘初傍碧鈎欄，青杏垂垂綠蔭團。",
            "手接葉條成太息，一春花好不曾看。"
        ],
        "title": "漫興四絕  其四",
        "id": "eba987c4-deaa-41f9-a069-db57b52c7289"
    },
    {
        "author": "項安世",
        "paragraphs": [
            "得來棚下脫衣衫，筵席初收戲士閑。",
            "君相恩深何以報，班超生入玉門關。"
        ],
        "title": "又前韻  其一",
        "id": "dae9d1f6-53fb-47bc-942d-26d109d55279"
    },
    {
        "author": "項安世",
        "paragraphs": [
            "桃花扇底畫樓心，箇箇三千只一身。",
            "可是從來多薄命，枉將顔色似東隣。"
        ],
        "title": "又前韻  其二",
        "id": "58800493-5976-4479-b9a1-d50e0c5e494f"
    },
    {
        "author": "項安世",
        "paragraphs": [
            "何須紙上十分名，且樂尊前現在情。",
            "兩鬢雪霜心尚駭，萬般情僞老方更。"
        ],
        "title": "又前韻  其三",
        "id": "19e381e7-1560-4136-8d06-6bdd09a35cac"
    },
    {
        "author": "項安世",
        "paragraphs": [
            "庭前黄耳卧花欄，瘦脅長腰駿尾團。",
            "壁上朱弓雙鵲面，寂寥終日兩相看。"
        ],
        "title": "又前韻  其四",
        "id": "192b3153-5580-408c-a386-bb914aa97d9b"
    },
    {
        "author": "項安世",
        "paragraphs": [
            "紫鳳生兒未解啼，三三五五並頭栖。",
            "愛花未識花枝在，隨榦隨根著處迷。"
        ],
        "title": "鳳仙花",
        "id": "9dbc449d-e707-4efc-b703-32ba5c0113d4"
    },
    {
        "author": "項安世",
        "paragraphs": [
            "宋司馬欲兵夫子，哥利王曾刃釋迦。",
            "血面何須尤墜地，赤心終不怨鏌鋣。"
        ],
        "title": "有感四首  其一",
        "id": "bda18590-d6e8-4931-99c4-0b6c7c01fb5f"
    },
    {
        "author": "項安世",
        "paragraphs": [
            "夷齊怨惡本不念，堯桀是非今亦忘。",
            "不知伍子嗔何事，魄化爲潮日夜忙。"
        ],
        "title": "有感四首  其二",
        "id": "49452d98-cffc-449a-8d13-9751d7e81af8"
    },
    {
        "author": "項安世",
        "paragraphs": [
            "向來涉筆賦長楊，辱賜天家七寶牀。",
            "黄吻少年評大士，白頭宮女說先皇。"
        ],
        "title": "有感四首  其三",
        "id": "32f541f4-f5df-4ac7-8312-fe12f929e4d0"
    },
    {
        "author": "項安世",
        "paragraphs": [
            "走章臺馬閑遊冶，攀鼎湖龍竟渺茫。",
            "縱使老婆强搽抹，安能更似入時妝。"
        ],
        "title": "有感四首  其四",
        "id": "ea6e4194-6beb-49b7-8515-13e5041862d2"
    },
    {
        "author": "項安世",
        "paragraphs": [
            "惟天降命，造此芳醇。",
            "以養老疾，以奉祭賓。",
            "少壯强艾，學仕耕耘。",
            "食焉不暇，何酒之云。",
            "世衰道降，禮喪法淪。",
            "以酒爲膳，每食必陳。",
            "童稚擬老，閨闥僣神。",
            "心鉗廢慮，體緩妨勤。",
            "業荒弗竟，行毀弗成。",
            "俊才中畫，毅志早惛。",
            "勿謂有常，異于湎沉。",
            "褻天慢性，其罪則均。",
            "作此自諭，諭我子孫。",
            "恐干衆怒，勿示外人。"
        ],
        "title": "原酒",
        "id": "2f01a118-16cd-43ea-b2b3-3d6232188fc2"
    },
    {
        "author": "項安世",
        "paragraphs": [
            "昊芒布政，律呂旋陽。",
            "草衰化綠，木瘁回蒼。",
            "老驚歲換，少喜年芳。"
        ],
        "title": "轉輪八花詩  其一",
        "id": "f5262103-0307-416b-9b02-08e48bd4d1cf"
    },
    {
        "author": "項安世",
        "paragraphs": [
            "藻動魚戲，泥銜燕忙。",
            "早鶑喜谷，回雁驚湘。",
            "繅敷麗苑，和風海翔。"
        ],
        "title": "轉輪八花詩  其二",
        "id": "3e0673d9-f87a-4dce-bfca-934272a53596"
    },
    {
        "author": "項安世",
        "paragraphs": [
            "殀夭申禁，慶惠迎祥。",
            "掃花風暖，飛絮日長。",
            "道盈士女，勝賞交相。"
        ],
        "title": "轉輪八花詩  其三",
        "id": "4479b4e0-9481-4e52-bfa4-1fd974fb05d4"
    },
    {
        "author": "項安世",
        "paragraphs": [
            "寶珠簪珥，黛粉勻妝。",
            "討探賞翫，賦詠盈箱。",
            "惱客雲陰，愁人雨凉。"
        ],
        "title": "轉輪八花詩  其四",
        "id": "015ad56d-26c8-4494-a9e0-d916389ff9b7"
    },
    {
        "author": "項安世",
        "paragraphs": [
            "好鳥窺簷，戲蝶逾牆。",
            "倒醉人歸，歌行客狂。",
            "島幽含淑，波遠浮光。"
        ],
        "title": "轉輪八花詩  其五",
        "id": "9c5c3a5d-b434-4d3b-8fac-3e68af6d3758"
    },
    {
        "author": "項安世",
        "paragraphs": [
            "槁枯滋澤，偃屈抽芒。",
            "稻畦遠翠，蕙逕幽香。",
            "皂輿喜洽，風流激揚。"
        ],
        "title": "轉輪八花詩  其六",
        "id": "c0cda4fe-cbdc-4701-b053-7b36f6a854b2"
    },
    {
        "author": "項安世",
        "paragraphs": [
            "皡皡情適，熙熙俗康。",
            "媼富流形，物阜輿方。",
            "造回坱圠，元化施張。"
        ],
        "title": "轉輪八花詩  其七",
        "id": "59c07685-fa4b-4bba-9e50-b0867f926d33"
    },
    {
        "author": "項安世",
        "paragraphs": [
            "縞夜李積，炫晝桃緗。",
            "皓梨鬭雪，金柳敷黄。",
            "杲日天麗，和風海翔。"
        ],
        "title": "轉輪八花詩 鈎枝上四十八句左旋陽字韻右旋昊字韻",
        "id": "5f63975a-ba3c-471d-ab55-81f0e977c6d3"
    },
    {
        "author": "項安世",
        "paragraphs": [
            "渚明沙霽，雨晴霞麗。"
        ],
        "title": "轉輪八花詩 枝間八字遞相爲韻",
        "id": "88927844-1589-4a34-9e79-fbd689ef9473"
    },
    {
        "author": "項安世",
        "paragraphs": [
            "酒佳人好，柳華春早。"
        ],
        "title": "轉輪八花詩 花心八字遞相爲韻",
        "id": "1f460697-cc47-4305-83cf-67b36a36d7ff"
    },
    {
        "author": "項安世",
        "paragraphs": [
            "行，行。",
            "日暖，烟輕。",
            "舒遠矚，暢幽情。",
            "小雨餘潤，微陰護晴。",
            "草深時見蝶，葉密但聞鶑。",
            "陌上青絲繫馬，樓頭銀字調箏。",
            "滿城翠幰遮姚魏，只有東風爲不平。"
        ],
        "title": "春遊",
        "id": "3a6f1011-bc38-48da-b098-70e707d70c37"
    },
    {
        "author": "項安世",
        "paragraphs": [
            "墮紅一片已堪疑，吹到楊花事可知。",
            "借問春歸誰與伴，淚痕都付石榴枝。"
        ],
        "title": "送春詩",
        "id": "481cbac9-1d41-4088-8739-a1de7e435405"
    },
    {
        "author": "項安世",
        "paragraphs": [
            "千畝寒林一樹梅，自妍自笑已堪哀。",
            "今朝更被風吹却，擬遣春從底處回。"
        ],
        "title": "爲朱文公作",
        "id": "a69b3c0d-6921-4471-8914-1efa32b17833"
    },
    {
        "author": "項安世",
        "paragraphs": [
            "日日長沙岸，看雲只念家。",
            "如何永州夢，偏夢在長沙。"
        ],
        "title": "永州",
        "id": "951cc525-3726-4200-ab4e-a471984e2150"
    },
    {
        "author": "項安世",
        "paragraphs": [
            "藍縷疾耕家四壁，鐵衣高卧日千金。",
            "四朝餉士前無古，一旦和戎患至今。"
        ],
        "title": "送水心淮東總領",
        "id": "8a426ff2-f472-465d-b28f-3aced0dec34a"
    },
    {
        "author": "項安世",
        "paragraphs": [
            "高高下下十五里，白白紅紅千樹花。",
            "總在疎籬斷垣裏，背隄臨水少人家。"
        ],
        "title": "春日隄上",
        "id": "984b4b63-ac72-4ec4-870d-2f2932ad5469"
    },
    {
        "author": "項安世",
        "paragraphs": [
            "千山摇落萬林空，數點黄花酒盞中。",
            "半破接䍦誰耐管，已將身世付西風。"
        ],
        "title": "吹帽臺",
        "id": "85e2d76d-f4c6-4473-97b6-dc7e20cd84d4"
    },
    {
        "author": "項安世",
        "paragraphs": [
            "分明屈子獨醒愁，故作南華醉夢遊。",
            "豈是晉人真愛酒，渠儂心事更悲秋。"
        ],
        "title": "落帽臺",
        "id": "789661cd-dd0f-4190-a492-b4efce6fb667"
    },
    {
        "author": "項安世",
        "paragraphs": [
            "大戴笑汝無穴空雙螯，小戴笑汝有筐如子臯。",
            "太玄笑汝長郭索，入穴慚蟺升慚猱。",
            "知心但有畢吏部，卧起與汝同酒糟。",
            "後來愛者蘇長公，亦祇許汝中山醪。",
            "固知合向一丘老，安得上與三辰翱。",
            "長公貌喜心未敬，雖羨微生猶惡饕。",
            "我疑吳儂修稻怨，和秫醢汝償民膏。",
            "雖然因此得長醉，痛貶未必非深褒。",
            "又疑畢叟妬劉掾，曾以螟蛉輕二豪。",
            "故回左手就箕倨，持蟹藉糟成兩高。"
        ],
        "title": "糟蟹和潘德文",
        "id": "f842d05c-e46e-42d7-af20-e042f5dc4b0c"
    },
    {
        "author": "項安世",
        "paragraphs": [
            "信州城西千萬嶺，上聞提壺有感興。",
            "頻呼美酒要人聽，應爲先生太獨醒。",
            "啼處更當千萬嶺，極知山鳥意丁寧。"
        ],
        "title": "提壺",
        "id": "4692e9da-807a-4578-9c21-dc0f4d5c8f22"
    },
    {
        "author": "項安世",
        "paragraphs": [
            "環山鎮清淵，哲匠儼前矩。",
            "懷哉萬夫雄，犯此衆鬼怒。",
            "豪芒等一死，利澤均衆甫。",
            "至今越山下，尸祝配神禹。",
            "我來問父老，三嘆說亂縷。",
            "湖高籍田丈，海下斗門五。",
            "蓄洩官有程，水旱儂不苦。",
            "墾田彼何人，竭澤禍吾土。",
            "侵尋近百載，饑饉以十數。",
            "豐穰豈不有，得失詎相補。",
            "此病日以深，吾生亦云窳。",
            "我爲父老慙，今非昔人忤。",
            "直無兩漢吏，更說三王祖。",
            "是誠我輩責，將柰汝曹瘉。",
            "且如去年夏，坐看連月雨。",
            "如人窒其吭，滿脰不得吐。",
            "陽侯助之决，高岸化爲鹵。",
            "時聞十萬軍，誰控三千弩。",
            "向來禾黍場，歘作魚鴈浦。",
            "哀哉百萬命，政用一擲賭。",
            "初猶蝦蟹餐，稍復茈葛取。",
            "木皮食且盡，骨肉儂得聚。",
            "呱呱載塗巷，赤子弃不乳。",
            "貿貿出闉闍，枯骸岌相拄。",
            "見之不能飯，泪下紛淒淒。",
            "排閽叫吾君，如子陟彼岵。",
            "吾君甚仁聖，恩德天漾溥。",
            "朝聞嬰兒號，暮發曾孫廋。",
            "已歌元侯夏，復授使者斧。",
            "亟從武夷山，遠聘白鹿主。",
            "並遣周四人，來蘇漢三輔。",
            "白製後苑皮，紅輸太倉腐。",
            "細書問流殍，真意及貧窶。",
            "只今王尚書，匹馬到公宇。",
            "齋厨羞杞菊，賓榻罷歌舞。",
            "臣心但宣布，吏職在摩撫。",
            "豈無燕寢念，正恐王事盬。",
            "百脈已膏肓，一寒纔喣嫗。",
            "惜無厦萬間，可給人二鬴。",
            "人言太勞生，分勇方可賈。",
            "畏貧不育子，何以爲人父。",
            "公意民自知，車行輒如堵。",
            "金錢隨手散，歡喜失尪傴。",
            "老幼紛後先，手額慰覘覩。",
            "人日城東南，叢祠客三五。",
            "凭高望田場，入里訪農扈。",
            "此日異登臨，晴天候繁森。",
            "庶幾麰麥秋，一飽到蓬戶。",
            "未惟四載人，廟食存簋{籋/皿}。",
            "當時饑溺念，此意貫千古。",
            "萬生共血氣，一念通肺腑。",
            "兒啼通裂石，婦饁愧鳴鼓。",
            "不知足生胝，但覺步成踽。",
            "豈惟彼劉子，遠績洛川滸。",
            "固應百世下，嚴祀無敢侮。",
            "同僚具蕭鬰，再拜瞻殿廡。",
            "傑閣峙百尋，脩廊插千柱。",
            "菲泉出山脈，可以佑牲脯。",
            "園陵稽傳記，嬪嗣按經譜。",
            "同朝班岳牧，相遜列羆虎。",
            "舊物見圭璧，所欠惟搏拊。",
            "一特同德人，配食悉周普。",
            "惟餘嫡孫行，商箕與周武。",
            "滎河出寶書，大法垂訓詁。",
            "傳心顧不錄，秩祀無乃魯。",
            "旁羅越君臣，泰岱臨岣嶁。",
            "婉彼西家姝，亦復具翁姥。",
            "又疑黻冕尊，反作羽衣嫵。",
            "邇來壞梁木，頗覺侵藻黼。",
            "前窺汗浹背，却立粟生股。",
            "况當田里甿，正索父母怙。",
            "未能稱宗禮，何以速神祜。",
            "茲遊肅真境，精意頼明府。",
            "鳩工葺崇締，換客挹清酤。",
            "評詩酌雲瓢，論事落風塵。",
            "同來五六士，衝珩間琚瑀。",
            "野人邊州客，强使襲章哻。",
            "登山迹類湛，涉七句漸愈。",
            "分題旅瑰彥，勝事得誇詡。",
            "何以壽君佞，今年長禾稌。"
        ],
        "title": "人日從王安撫鑑湖上分韵得禹字成八十韵",
        "id": "d9f183b7-74fb-41aa-b150-977e7a6de5b7"
    },
    {
        "author": "項安世",
        "paragraphs": [
            "剛健中正純粹精，含弘光大品物亨。",
            "兩儀成列易道行，有首無腹非人形。",
            "李侯毅甚將無朋，少年讀易老愈明。",
            "以龍代馬變始生，以九代七坤始神。",
            "與天同德體必弘，負載萬古非蚊虻。",
            "我無筆力回子鯨，何以贈之有西銘。"
        ],
        "title": "弘齋詩",
        "id": "248b5574-3945-4b72-a0e0-9bb5b2721f83"
    },
    {
        "author": "項安世",
        "paragraphs": [
            "籃輿欲度北城闉，抖擻衣襟向市人。",
            "恐逐西風遭舉扇，當關分付二年塵。"
        ],
        "title": "出北關門",
        "id": "6a463132-f706-4c16-83b8-55c340fcc266"
    },
    {
        "author": "項安世",
        "paragraphs": [
            "路轉東門五里塘，夾塘寒水綠泱泱。",
            "平生枉踏湖洲市，不悟田間有此凉。"
        ],
        "title": "晚出國門以畏熱自艮山門出始見稻田際天",
        "id": "fe46c3ed-ed44-43e1-bc1e-3f3b1500c0e2"
    },
    {
        "author": "項安世",
        "paragraphs": [
            "冉冉水上雲，曾聽屈宋鳴。",
            "娟娟水中月，曾照莫愁行。"
        ],
        "title": "莫愁村",
        "id": "57ee8589-790a-4cad-aedb-3d99619919c7"
    },
    {
        "author": "項安世",
        "paragraphs": [
            "將軍嶺下見文豐，如入桃源路始通。",
            "雞犬人民有生意，田園池館類華風。",
            "柘林亹亹圍深碧，荆樹霏霏脫晚紅。",
            "更想書堂翠微裏，聞將雜字教兒童。"
        ],
        "title": "二十七日山行兩日始見文豐村",
        "id": "99561201-cd32-4567-9a44-b60a42343be6"
    },
    {
        "author": "項安世",
        "paragraphs": [
            "十五年前號畏途，祇今開辟盡田廬。",
            "分明總是辛卿賜，誰信兜鍪出袴襦。"
        ],
        "title": "文村道中",
        "id": "677b211f-9a88-4d0d-80d8-ae1c2b7c1bfc"
    },
    {
        "author": "項安世",
        "paragraphs": [
            "初疑峽外更無天，自見文豐意釋然。",
            "復向牛頭行亂石，便知鶴弄有平川。",
            "兩山開處成塘水，十里寬鄉漫稻田。",
            "一險一夷元物理，閑悲閑喜漫情牽。"
        ],
        "title": "山行二十里至鶴弄嶺又見息勒村",
        "id": "0182c17c-9391-4f83-afa8-5c6bfc8ff37d"
    },
    {
        "author": "項安世",
        "paragraphs": [
            "詩翁骨成塵，巴子地如芥。",
            "驅車藤刺亂，跋馬山石隘。",
            "景因名自佳，物以人故大。",
            "客來不一到，百歲負清債。",
            "遂令東屯遊，永作一生快。",
            "君看黄岡頭，屋破古井壞。",
            "恃有東坡翁，過者不敢拜。",
            "諒知萬物靈，山水蒙芘頼。",
            "男兒勿自貶，著意塵土外。"
        ],
        "title": "東屯分韻得大字",
        "id": "08b12312-4331-44e8-8664-fdbc40fb5998"
    },
    {
        "author": "項安世",
        "paragraphs": [
            "郡官所食稻，共此一百頃。",
            "小人以力耕，君子以德請。"
        ],
        "title": "代人得頃字",
        "id": "f26181fd-daee-4f77-8483-ad9b43233c14"
    },
    {
        "author": "項安世",
        "paragraphs": [
            "遶澗緣崖入，中間有許平。",
            "更栽桃萬樹，應得避秦名。"
        ],
        "title": "代人得平字",
        "id": "96387523-67f0-4613-909a-cb0486fcc580"
    },
    {
        "author": "項安世",
        "paragraphs": [
            "尚想東屯詩，十九落巖壑。",
            "雨夜聞笙簧，春風化蘭若。"
        ],
        "title": "代人得若字",
        "id": "218a60b7-727d-411d-94b9-7fa9f582c587"
    },
    {
        "author": "項安世",
        "paragraphs": [
            "新收舍前雲，舊管舍北澗。",
            "一爲草堂人，從頭點詩案。"
        ],
        "title": "代人得案字",
        "id": "e11f520e-0f16-4e66-ba0e-353bf62a3140"
    },
    {
        "author": "項安世",
        "paragraphs": [
            "邛州官多書，大字宜眵昏。",
            "中有與可集，瑶琨貯金盆。",
            "王郎以贈我，讀之淚紛紛。",
            "每到和蘇作，姓詭字亦諼。",
            "多稱蘇子平，或號胡使君。",
            "家侯馬之譜，其事蓋有云。",
            "是時黨禍起，無敢交蘇門。",
            "子孫抱遺稿，塗改仍竄焚。",
            "至今集中字，舛駁難具論。",
            "最憐黄樓賦，一字今不存。",
            "哀哉誰作俑，見此傷人魂。",
            "君今當清時，往駕刺史轅。",
            "萬一布宣暇，再三修此文。"
        ],
        "title": "讀文與可集效其體送新邛州范宗丞",
        "id": "5e31706b-708b-4e52-b09f-06998c09cd8f"
    },
    {
        "author": "項安世",
        "paragraphs": [
            "朝登山上亭，暮宿山下宅。",
            "山鳥與山花，相逢盡相識。"
        ],
        "title": "精舍",
        "id": "aca664fd-e31b-4732-af74-5c556a38ea8c"
    },
    {
        "author": "項安世",
        "paragraphs": [
            "雲壑有仙儒，同居不同道。",
            "相與共寒暄，何勞問修夭。"
        ],
        "title": "寒棲館",
        "id": "ff646dc9-c26b-44fb-ae4c-6d3aed7812f8"
    },
    {
        "author": "項安世",
        "paragraphs": [
            "乳殻中函天渾沌，浮筠破處三嶙峋。",
            "孚齋詩。"
        ],
        "title": "句  其一",
        "id": "dfc0b5e6-c50d-494f-8ca3-7981f04223d8"
    },
    {
        "author": "項安世",
        "paragraphs": [
            "醉中偶爾閑伸脚，便被劉郎賣作名。"
        ],
        "title": "句  其二",
        "id": "b300a3a3-dc77-4995-ad13-448cfdcd5977"
    },
    {
        "author": "朱熹",
        "paragraphs": [
            "皇胡爲兮山之幽，翳長薄兮俯清流。",
            "渺冀州兮何有，眷此土兮淹留。"
        ],
        "title": "句 迎神三章二章四句一章五句 其一",
        "id": "1cbfc577-5645-47b1-9d57-104b046fce3e"
    },
    {
        "author": "朱熹",
        "paragraphs": [
            "皇之仁兮如在，子我民兮不窮以愛。",
            "沛皇澤兮橫流，暢威靈兮無外。"
        ],
        "title": "句 迎神三章二章四句一章五句 其二",
        "id": "3004dd81-6e72-4e72-ac71-8f7cff6184d4"
    },
    {
        "author": "朱熹",
        "paragraphs": [
            "潔尊兮肥俎，九歌兮招舞，嗟莫報兮皇之祐。",
            "皇欲下兮儼相羊，烈風雷兮暮雨。"
        ],
        "title": "句 迎神三章二章四句一章五句 其三",
        "id": "733320b0-cf69-4b18-879a-e68c58e11567"
    },
    {
        "author": "朱熹",
        "paragraphs": [
            "虞之陽兮灕之滸，皇降集兮巫屢舞。",
            "桂酒湛兮瑶觴，皇之歸兮何許。"
        ],
        "title": "句 送神三章章四句 其一",
        "id": "6a1ad236-770d-423c-9ac2-f21af12b9ad7"
    },
    {
        "author": "朱熹",
        "paragraphs": [
            "龍駕兮天門，羽旄兮繽紛。",
            "俯故宮兮一嘅，越宇宙兮無鄰。"
        ],
        "title": "句 送神三章章四句 其二",
        "id": "7cf67a73-493b-463c-8dba-64b75ca0e806"
    },
    {
        "author": "朱熹",
        "paragraphs": [
            "無鄰兮奈何，七政協兮群生嘉。",
            "信玄功兮不宰，猶彷彿兮山阿。"
        ],
        "title": "句 送神三章章四句 其三",
        "id": "8093c7d0-aac1-4345-9505-8d2d403f704e"
    },
    {
        "author": "朱熹",
        "paragraphs": [
            "南山之幽，桂樹之稠。",
            "枝相樛，高拂千崖素秋，下臨深谷之寒流。",
            "王孫何處，攀援久淹留。",
            "聞說山中，虎豹晝嗥。",
            "聞說山中，熊羆夜咆。",
            "叢薄深林鹿呦呦。",
            "獼猴與君居，山鬼伴君遊。",
            "君獨胡爲自聊，歲云暮矣將焉求。",
            "思君不見，我心徒離憂。"
        ],
        "title": "招隠操 招隠",
        "id": "437fe0b0-fcb5-49ef-91fb-b2a0c822f30f"
    },
    {
        "author": "朱熹",
        "paragraphs": [
            "南山之中桂樹秋，風雲冥濛。",
            "下有寒棲老翁，木食澗飲迷春冬。",
            "此間此樂，優游渺何窮。",
            "我愛陽林，春葩晝紅。",
            "我愛陰崖，寒泉夜淙。",
            "竹柏含烟悄青葱。",
            "徐行發清商，安坐撫枯桐。",
            "不問簞瓢屢空，但抱明月甘長終。",
            "人間雖樂，此心與誰同。"
        ],
        "title": "招隠操 反招隠",
        "id": "7722a377-4f0d-4a1b-a47e-5e187bfd42c5"
    },
    {
        "author": "朱熹",
        "paragraphs": [
            "舉坐且停酒，聽我歌遠游。",
            "遠游何所至，咫尺視九州。",
            "九州何茫茫，環海以爲疆。",
            "上有孤鳳翔，下有神駒驤。",
            "孰能不憚遠，爲我游其方。",
            "爲子奉尊酒，擊鋏歌慨慷。",
            "送子臨大路，寒日爲無光。",
            "悲風來遠壑，執手空徊徨。",
            "問子何所之，行矣戒關梁。",
            "世路百險艱，出門始憂傷。",
            "東征憂暘谷，西遊畏羊腸。",
            "南轅犯癘毒，北駕風裂裳。",
            "願子馳堅車，躐險摧其剛。",
            "峩峩既不支，瑣瑣誰能當。",
            "朝登南極道，暮宿臨太行。",
            "睥睨即萬里，超忽凌八荒。",
            "無爲蹩躠者，終日守空堂。"
        ],
        "title": "遠游篇",
        "id": "835f988e-8134-4a8a-b848-e3c7e057ba56"
    },
    {
        "author": "朱熹",
        "paragraphs": [
            "離離原上樹，戢戢澗中蒲。",
            "娟娟東家子，鬰鬰方幽居。",
            "濯濯明月姿，靡靡朝華敷。",
            "昔爲春蘭芳，今爲秋蘼蕪。",
            "寸心未銷歇，託體思同車。"
        ],
        "title": "擬古八首  其一",
        "id": "47c4574c-b6a6-41d0-abf1-58b018bc32f1"
    },
    {
        "author": "朱熹",
        "paragraphs": [
            "綺閣百餘尺，朝霞冠其端。",
            "飛櫩麗遠漢，曲楹何盤桓。",
            "清謠發徽音，一唱再三歎。",
            "借問誰爲此，佳人本邯鄲。",
            "微響激流風，浮雲慘將寒。",
            "爲言何所悲，遊子在河關。",
            "不恨久離闊，但憂芳歲闌。",
            "願爲清宵夢，燕昵窮餘歡。"
        ],
        "title": "擬古八首  其二",
        "id": "52e756dc-941c-4f11-a9b6-bc93668d327d"
    },
    {
        "author": "朱熹",
        "paragraphs": [
            "上山採薇蕨，側徑多幽蘭。",
            "采之不盈握，欲寄道里艱。",
            "沈憂念故人，長夜何漫漫。",
            "芳馨坐銷歇，徘徊以悲嘆。"
        ],
        "title": "擬古八首  其三",
        "id": "a634de96-41e7-4ae6-a319-82821d3544ba"
    },
    {
        "author": "朱熹",
        "paragraphs": [
            "佳月朗秋夜，蟋蟀鳴空堂。",
            "大火西北流，河漢未渠央。",
            "野草不復滋，白露結爲霜。",
            "梁燕起高飛，雲鴈亦南翔。",
            "念我同心子，音形阻一方。",
            "不念執手歡，隔我如參商。",
            "寓龍不爲澤，畫餠難充腸。",
            "金石徒自堅，虛名真可傷。"
        ],
        "title": "擬古八首  其四",
        "id": "51a31812-3283-4b0d-88de-10c661abddd1"
    },
    {
        "author": "朱熹",
        "paragraphs": [
            "鬰鬰澗底樹，揚英秋草前。",
            "與君結歡愛，自比金石堅。",
            "金石終不渝，歡愛終不踈。",
            "一夕遠離別，悠悠在中途。",
            "相思未云變，音容定何如。",
            "傷彼三春蕖，灼灼層華敷。",
            "盛時不可留，恐逐嚴霜枯。",
            "夫君來何晚，賤妾長離居。"
        ],
        "title": "擬古八首  其五",
        "id": "dbe5c2db-47b3-41ea-a301-434f0cd3f40f"
    },
    {
        "author": "朱熹",
        "paragraphs": [
            "高樓一何高，俯瞰窮山河。",
            "秋風一夕至，憔悴已復多。",
            "寒暑遞推遷，歲月如頹波。",
            "離騷感遲暮，惜誓閔蹉跎。",
            "放意極歡虞，咄此可奈何。",
            "邯鄲多名姬，素豔凌朝華。",
            "妖歌掩齊右，緩舞傾陽阿。",
            "徘徊起梁塵，綷縩紛衣羅。",
            "麗服秉奇芬，顧我長咨嗟。",
            "願生喬木陰，寅緣若絲蘿。"
        ],
        "title": "擬古八首  其六",
        "id": "a4f824ea-8643-4a3a-9402-cb85f70110e6"
    },
    {
        "author": "朱熹",
        "paragraphs": [
            "夫君滄海至，贈我一篋珠。",
            "誰言君行近，南北萬里餘。",
            "結作同心花，綴在紅羅襦。",
            "雙垂合歡带，麗服眷微軀。",
            "爲君一起舞，君情定何如。"
        ],
        "title": "擬古八首  其七",
        "id": "d188031a-1a21-4068-bfce-7c6e2f057cb6"
    },
    {
        "author": "朱熹",
        "paragraphs": [
            "衆星何歷歷，嚴宵麗中天。",
            "殷憂在之子，起步荒庭前。",
            "出門今幾時，書札何由宣。",
            "沉吟不能釋，愁結當誰憐。",
            "臨風一長嘆，淚落如奔泉。"
        ],
        "title": "擬古八首  其八",
        "id": "b669a0f8-806c-4340-abe8-4f2e4eab1a35"
    },
    {
        "author": "朱熹",
        "paragraphs": [
            "謝公種藥地，窈窕青山阿。",
            "青山固不群，花藥亦婆娑。",
            "一掇召沖氣，三掇散沈疴。",
            "先生澹無事，端居味天和。",
            "老木百年姿，對立方嵯峨。",
            "持此供日夕，不樂復如何。"
        ],
        "title": "題謝少卿藥園二首  其一",
        "id": "12e5eafa-470e-4c3d-a603-5ae2ae8662e9"
    },
    {
        "author": "朱熹",
        "paragraphs": [
            "小儒忝師訓，迷謬失其方。",
            "一爲狂瘖病，望道空茫茫。",
            "頗聞東山園，芝朮緣高岡。",
            "瘖聾百不治，效在一探囊。",
            "再拜藥園翁，何以起膏肓。"
        ],
        "title": "題謝少卿藥園二首  其二",
        "id": "cb373eff-6333-4942-9691-93e773762e9d"
    },
    {
        "author": "朱熹",
        "paragraphs": [
            "風色戒寒候，歲事已逶遲。",
            "勞生尚行役，遊子能不悲。",
            "林壑無餘秀，野草不復滋。",
            "禾黍經秋成，收歛已空畦。",
            "田翁喜歲豐，婦子亦嘻嘻。",
            "而我獨何成，悠悠長路岐。",
            "凌霧即曉裝，落日命晚炊。",
            "不惜容鬢凋，鎮日長空饑。",
            "征鴻在雲天，浮萍在青池。",
            "微蹤政如此，三嘆復何爲。"
        ],
        "title": "邵武道中",
        "id": "e2c48570-79af-4d97-ad7a-62d694944b37"
    },
    {
        "author": "朱熹",
        "paragraphs": [
            "若士有奇操，久厭山林卑。",
            "奮衣千里道，已與親友辭。",
            "子行何悠悠，世路方如茲。",
            "歸來亦何日，車馬光陸離。",
            "幽蘭生前林，擢置白玉墀。",
            "不以芳意遠，結根終不移。",
            "願子崇明德，潛躍貴因時。",
            "悲風靜夜聽，喬木歲寒姿。",
            "何以迴軒駕，千載相與期。"
        ],
        "title": "友人黄子衡欲之上庠以詩留行",
        "id": "7fd12065-8747-41c7-87ea-fe0e17fb5a45"
    },
    {
        "author": "朱熹",
        "paragraphs": [
            "微褐不充體，寒夜懷重衾。",
            "古來窮廬士，歲暮多苦心。",
            "苦心亦何爲，世路多崎嶔。",
            "不藉盃中物，離憂坐自侵。",
            "舉杯當勿辭，何爲復沉吟。",
            "醺酣遺所拘，神慮契遐襟。",
            "荒湎思前戒，歡謠發清音。",
            "雅唱一何高，仰酬非所任。",
            "申章聊敘報，洪量亦余欽。"
        ],
        "title": "奉酬丘子野表兄飲酒之句",
        "id": "d0dfaddc-4b59-4990-824f-0fa38705167f"
    },
    {
        "author": "朱熹",
        "paragraphs": [
            "欲識淵明家，離離踈柳下。",
            "中有白雲人，良非遯世者。"
        ],
        "title": "丘子野表兄郊園五詠  其一",
        "id": "febc1b07-77f2-4287-b420-31fe29617ae4"
    },
    {
        "author": "朱熹",
        "paragraphs": [
            "結楥遂芳植，覆牆擁深翠。",
            "還當具春酒，與客花下醉。"
        ],
        "title": "丘子野表兄郊園五詠  其二",
        "id": "9e51a1f7-79a8-42dc-a441-45f75c1d007b"
    },
    {
        "author": "朱熹",
        "paragraphs": [
            "移自溪上園，種此牆陰路。",
            "牆陰少人行，來歲障幽戶。"
        ],
        "title": "丘子野表兄郊園五詠  其三",
        "id": "45e646a1-7632-41c7-bc8f-ab6149608eca"
    },
    {
        "author": "朱熹",
        "paragraphs": [
            "芭蕉值秋檻，勿云憔悴姿。",
            "與君障夏日，羽扇寧復持。"
        ],
        "title": "丘子野表兄郊園五詠  其四",
        "id": "d03120f1-d491-481c-9187-245923e26735"
    },
    {
        "author": "朱熹",
        "paragraphs": [
            "花柳遶宅茂，先生在郊居。",
            "下帷良已苦，時作带經耡。"
        ],
        "title": "丘子野表兄郊園五詠  其五",
        "id": "43663bdd-47de-4109-975f-49327fd75377"
    },
    {
        "author": "朱熹",
        "paragraphs": [
            "兔絲附樸樕，佳木生高岡。",
            "弱蔓失所依，佳木徒蒼蒼。",
            "兩美不同根，高下永相望。",
            "相望無窮期，相思諒徒爲。",
            "同車在夢想，忽覺淚沾衣。",
            "不恨歲月遒，但惜芳華姿。",
            "嚴霜萎百草，坐恐及茲時。",
            "盛年無再至，已矣不復疑。"
        ],
        "title": "古意",
        "id": "6409e024-2ae8-4029-af05-4a8781881c14"
    },
    {
        "author": "朱熹",
        "paragraphs": [
            "雨雪成歲暮，之子遠徂征。",
            "酌酒起相送，慨我別離情。",
            "池陽實大藩，佐車屈時英。",
            "子行一請覲，上計趨吳京。",
            "良玉懷貞操，芳蘭含遠馨。",
            "臨岐一珍重，即此萬里程。"
        ],
        "title": "送劉旬甫之池陽省覲六十四丈遂如行在所上計",
        "id": "81cc673c-f73a-4875-b395-781a7ef3d4c9"
    },
    {
        "author": "朱熹",
        "paragraphs": [
            "凄冽歲云晏，雨雪集晨朝。",
            "高眠適方起，四望但蕭條。",
            "遠氛白漫漫，風至林靄消。",
            "流潦冒荒塗，清川亦迢迢。",
            "遐瞻思莫窮，端居心自超。",
            "覽物思無託，即事且逍遥。"
        ],
        "title": "晨起對雨二首  其一",
        "id": "89cc8898-2e9d-4bae-99af-6ce034a5b632"
    },
    {
        "author": "朱熹",
        "paragraphs": [
            "晨起候前障，白煙眇林端。",
            "雨意方未已，后土何時乾。",
            "倚竹聽蕭瑟，俯澗聞驚湍。",
            "景物豈不佳，所嗟歲已闌。",
            "守道無物役，安時且盤桓。",
            "翳然陶茲理，貧悴非所歎。"
        ],
        "title": "晨起對雨二首  其二",
        "id": "7a5fc03f-0f6f-4bfa-a50f-f235d8d3de07"
    },
    {
        "author": "朱熹",
        "paragraphs": [
            "殘臘生春序，愁霖逼歲昏。",
            "小紅敷艷萼，衆綠被陳根。",
            "陰壑泉方注，原田水欲渾。",
            "農家向東作，百事集柴門。"
        ],
        "title": "殘臘",
        "id": "54ffed5f-5452-4f2e-ba48-d6566e76259c"
    },
    {
        "author": "朱熹",
        "paragraphs": [
            "沈沈蒼山郭，暮景含餘清。",
            "春靄起林際，滿空寒雨生。",
            "投裝即虛館，簷響通夕鳴。",
            "遥想山齋夜，蕭蕭木葉聲。"
        ],
        "title": "客舍聽雨",
        "id": "f5036f5e-6a70-4dde-a76f-faf31edd61c2"
    },
    {
        "author": "朱熹",
        "paragraphs": [
            "陰靄除已盡，山深夜還冷。",
            "獨卧一齋空，不眠思耿耿。",
            "閑來生道心，妄遣慕真境。",
            "稽首仰高靈，塵緣誓當屏。"
        ],
        "title": "宿武夷觀妙堂二首  其一",
        "id": "88b3a086-340d-483c-8247-17731bcfb64a"
    },
    {
        "author": "朱熹",
        "paragraphs": [
            "清晨叩高殿，緩步遶虛廊。",
            "齋心啟真祕，焚香散十方。",
            "出門戀仙境，仰首雲峰蒼。",
            "躊躇野水際，頓將塵慮忘。"
        ],
        "title": "宿武夷觀妙堂二首  其二",
        "id": "c69e533a-9405-49e6-8a26-b9e8557c4dfa"
    },
    {
        "author": "朱熹",
        "paragraphs": [
            "郊原曖芳物，細雨青春時。",
            "前岡遐敞地，登覽情無遺。",
            "農畝懷歲功，壺漿祝神釐。",
            "我慚里居氓，十載勞驅馳。",
            "今朝幸休閑，追逐聊嘻嘻。",
            "笑語歡成舊，盡醉靡歸期。"
        ],
        "title": "社日諸人集西岡",
        "id": "22dc42a1-556a-4323-870f-82493655a0dd"
    },
    {
        "author": "朱熹",
        "paragraphs": [
            "端居獨無事，聊披釋氏書。",
            "暫釋塵累牽，超然與道俱。",
            "門掩竹林幽，禽鳴山雨餘。",
            "了此無爲法，身心同晏如。"
        ],
        "title": "久雨齋居誦經",
        "id": "f8c7f171-8758-4eb2-9f0c-77de4469331a"
    },
    {
        "author": "朱熹",
        "paragraphs": [
            "春雷殷巖際，幽草齊發生。",
            "我種南窗竹，戢戢已抽萌。",
            "坐獲幽林賞，端居無俗情。"
        ],
        "title": "新竹",
        "id": "30755c2d-3baf-417f-ac54-7f41f5b5d6b7"
    },
    {
        "author": "朱熹",
        "paragraphs": [
            "讀書春日晏，雨至滿郊園。",
            "一灑幽叢竹，藹藹清陰繁。",
            "齋居無還往，鎮日空掩門。",
            "欲將沖靜趣，與子俱忘言。"
        ],
        "title": "雨中示魏惇夫兼懷黄子厚二首  其一",
        "id": "ff87011a-bef5-4022-ab25-89da35c4fb5c"
    },
    {
        "author": "朱熹",
        "paragraphs": [
            "暄風變春餘，卉木日葱蒨。",
            "林間一雨來，滿庭寒草徧。",
            "寂寞謝朋儔，晤語懷雋彥。",
            "良無一水遥，阻闊何由見。"
        ],
        "title": "雨中示魏惇夫兼懷黄子厚二首  其二",
        "id": "7cd04d05-859f-4971-be28-68893bffdcd3"
    },
    {
        "author": "朱熹",
        "paragraphs": [
            "幽林欲雨氣含凄，春晚端居園徑迷。",
            "獨向高齋展衾卧，南山夜夜子規啼。"
        ],
        "title": "夜聞子規",
        "id": "ce38c4ad-56f2-47b1-a3bc-1956407ffbdc"
    },
    {
        "author": "朱熹",
        "paragraphs": [
            "杜門守貞操，養素安沖漠。",
            "寂寂閟林園，心空境無作。",
            "細雨被新筠，微風動幽籜。",
            "聊成五字句，吟罷山花落。",
            "浩然與誰期，放情遺所託。"
        ],
        "title": "杜門",
        "id": "e7795807-bb1b-4da1-b942-8faa2c0bd7f6"
    },
    {
        "author": "朱熹",
        "paragraphs": [
            "林葉經夏暗，蟬聲今夕聞。",
            "已驚爲客意，更值夕陽曛。"
        ],
        "title": "宿山寺聞蟬作",
        "id": "aa12d2e1-ad60-4f34-84eb-d1328cf59dea"
    },
    {
        "author": "朱熹",
        "paragraphs": [
            "晨起踏僧閣，徙倚望平郊。",
            "攢巒夏雲曉，蒼茫林影交。",
            "暫釋川途念，憩此煙雲巢。",
            "聊欲托僧宇，歲晏結蓬茅。"
        ],
        "title": "晨登雲際閣",
        "id": "d914e9ac-91c0-45c4-8ec9-d3938439986b"
    },
    {
        "author": "朱熹",
        "paragraphs": [
            "藕葉蓋波面，池花猶未紅。",
            "聊承曉露餘，散步詠凉風。",
            "香氣已飄忽，客懷誰與同。",
            "唯應同遊子，芳意更匆匆。"
        ],
        "title": "池上示同遊者",
        "id": "03684b7e-6c17-435f-a477-bee1e2d37dab"
    },
    {
        "author": "朱熹",
        "paragraphs": [
            "屈曲危塍轉，沉陰山氣昏。",
            "蟬聲高樹暗，石瀨淺流喧。",
            "已過黄塘嶺，欲覓桃花源。",
            "無爲此留滯，驅馬踰山樊。"
        ],
        "title": "過黄塘嶺",
        "id": "db34ddca-bf85-4046-bb18-b967b7891762"
    },
    {
        "author": "朱熹",
        "paragraphs": [
            "早發招賢里，夜宿白芒畬。",
            "川暝前山雨，風驚澗樹花。",
            "途陸綿異縣，曛黑泊田家。",
            "逢人聊問路，猶恨去程賒。"
        ],
        "title": "宿白芒畬",
        "id": "0a89953c-5126-407d-92e6-0b10b2baaa4a"
    },
    {
        "author": "朱熹",
        "paragraphs": [
            "濯足澗邊石，山空水流喧。",
            "行旅非吾事，寄此一忘言。"
        ],
        "title": "濯足澗水二首  其一",
        "id": "ef9527f9-8f17-43d5-bd9d-1088abd9c1d5"
    },
    {
        "author": "朱熹",
        "paragraphs": [
            "澗邊濯足時，脩途倦煩燠。",
            "振策欲尋源，山空無往躅。"
        ],
        "title": "濯足澗水二首  其二",
        "id": "65798a1a-0a8f-4621-8ea8-efdf93255551"
    },
    {
        "author": "朱熹",
        "paragraphs": [
            "時燠倦長途，買舟至西郭。",
            "煙波方渺然，坐此溪上閣。",
            "子留且歡宴，我去成蕭索。",
            "同行不同調，此意誰與託。"
        ],
        "title": "自溪口買舟至順昌示同行者",
        "id": "c48dc2eb-3ede-4e78-ab00-6bc5e813285a"
    },
    {
        "author": "朱熹",
        "paragraphs": [
            "庭陰雙樹合，窗夕孤蟬吟。",
            "盤礴解煩鬰，超摇生道心。"
        ],
        "title": "宿篔簹舖",
        "id": "f5229ca2-2e22-457d-bfa6-2da425ff04c5"
    },
    {
        "author": "朱熹",
        "paragraphs": [
            "窮幽鮮外慕，殖志在丘園。",
            "即此竟無得，空恨歲時遷。",
            "川陸綿半載，煩燠當歸緣。",
            "憩此蒼山曲，洗心聞澗泉。"
        ],
        "title": "倒水坑作",
        "id": "42f0555c-9170-48af-96a4-53e746c597a5"
    },
    {
        "author": "朱熹",
        "paragraphs": [
            "夏景已逾半，林陰方澹然。",
            "鳴蟬咽餘響，池荷競華鮮。",
            "抱痾守窮廬，釋志趣幽禪。",
            "即此窮日夕，寧爲外務牽。"
        ],
        "title": "夏日二首  其一",
        "id": "52a7d258-f075-480a-98c8-d8e3b1fd237d"
    },
    {
        "author": "朱熹",
        "paragraphs": [
            "雲臻川谷暝，雨來林景清。",
            "齋舍無餘事，凉氣散煩纓。",
            "望山懷釋侶，盥手閲仙經。",
            "誰懷出塵意，來此俱無營。"
        ],
        "title": "夏日二首  其二",
        "id": "b1fccfa8-7c12-4479-b79c-30040269b7bf"
    },
    {
        "author": "朱熹",
        "paragraphs": [
            "虛堂一遊矚，驟雨滿空至。",
            "的皪散方塘，冥濛結雲氣。",
            "勢逐風威亂，望窮山景翳。",
            "煙靄集林端，蒼茫欲無際。",
            "凉氣襲輕裾，炎氛起秋思。",
            "對此景凄凄，還增沖澹意。"
        ],
        "title": "對雨",
        "id": "fdc96a85-68a6-46ec-938a-f847454a9a5d"
    },
    {
        "author": "朱熹",
        "paragraphs": [
            "幽林滴露稀，華月流空爽。",
            "獨士守寒栖，高齋絕羣想。",
            "此時鄰磬發，聲合前山響。",
            "起對玉書文，誰知道機長。"
        ],
        "title": "齋居聞磬",
        "id": "e032c708-6b11-488a-85ee-e34644bdbd4b"
    },
    {
        "author": "朱熹",
        "paragraphs": [
            "瑶琴清露後，寥亮發窗間。",
            "韻逐回風遠，情隨玄夜闌。",
            "端居獨無寐，林扉空掩關。",
            "起望星河落，哀絃方罷彈。"
        ],
        "title": "又聞琴作",
        "id": "481f468e-863d-42ea-a290-ec4b4f540d4b"
    },
    {
        "author": "朱熹",
        "paragraphs": [
            "巖居秉貞操，所慕在玄虛。",
            "清夜眠齋宇，終朝觀道書。",
            "形忘氣自沖，性達理不餘。",
            "於道雖未庶，已超名跡拘。",
            "至樂在襟懷，山水非所娛。",
            "寄語狂馳子，營營竟焉如。"
        ],
        "title": "讀道書作六首  其一",
        "id": "0eba34db-0a3a-43a7-bac0-68a4dfb0e38c"
    },
    {
        "author": "朱熹",
        "paragraphs": [
            "失志墮塵網，浩思屬滄洲。",
            "靈芝不可得，歲月逐江流。",
            "碧草晚未凋，悲風颯已秋。",
            "仰首鸞鶴期，白雲但悠悠。"
        ],
        "title": "讀道書作六首  其二",
        "id": "b199a698-fb3f-49e8-8155-0cf53dfa1a84"
    },
    {
        "author": "朱熹",
        "paragraphs": [
            "白露墜秋節，碧陰生夕凉。",
            "起步廣庭內，仰見天蒼蒼。",
            "東華綠髮翁，授我不死方。",
            "願言勤脩學，接景三玄鄉。"
        ],
        "title": "讀道書作六首  其三",
        "id": "7387807e-63ad-49ad-ad5c-344ee5c981f4"
    },
    {
        "author": "朱熹",
        "paragraphs": [
            "四山起秋雲，白日照長道。",
            "西風何蕭索，極目但烟草。",
            "不學飛仙術，日日成醜老。",
            "空瞻王子喬，吹笙碧天杪。"
        ],
        "title": "讀道書作六首  其四",
        "id": "ae0f3688-39e2-45c4-9912-fdafe595efb9"
    },
    {
        "author": "朱熹",
        "paragraphs": [
            "鬰羅聳空上，青冥風露凄。",
            "聊乘白玉鸞，上與九霄期。",
            "激烈玉簫聲，夭矯餐霞姿。",
            "一回流星盻，千載空相思。"
        ],
        "title": "讀道書作六首  其五",
        "id": "1ac87137-0f7a-44fa-8896-8056c1ff750b"
    },
    {
        "author": "朱熹",
        "paragraphs": [
            "王喬吹笙去，列子御風還。",
            "至人絕華念，出入有無間。",
            "千載但聞名，不見冰玉顔。",
            "長嘯空宇碧，何許蓬萊山。"
        ],
        "title": "讀道書作六首  其六",
        "id": "696863d9-06df-4ad7-9b14-5c0a224e11ba"
    },
    {
        "author": "朱熹",
        "paragraphs": [
            "一雨散林表，清陰生廣庭。",
            "喜茲新秋夜，起向高齋行。",
            "煩歊獲暫祛，凉氛集華纓。",
            "沉沉遠林氣，愜此端居情。",
            "節物坐如此，撫世襟方盈。",
            "歸當息華念，超遥悟無生。"
        ],
        "title": "秋雨",
        "id": "34e86846-6526-40c3-b1a8-f15c61707155"
    },
    {
        "author": "朱熹",
        "paragraphs": [
            "雨歇林氣爽，月華湛遥暉。",
            "齋居翫物變，廓落滄洲期。",
            "焚香散碧虛，撫節陳清詩。",
            "抗志屬雲端，非君諒誰知。"
        ],
        "title": "秋夕懷子厚二首  其一",
        "id": "ef73ed63-a529-4a6f-a2ca-1fd3587af278"
    },
    {
        "author": "朱熹",
        "paragraphs": [
            "凉氣沉齋宇，夕陰未渠央。",
            "寒栖屬遥夜，長簟卷單床。",
            "浮雲蔽中天，愁霖隔秋窗。",
            "思君一晤對，耿耿何能忘。"
        ],
        "title": "秋夕懷子厚二首  其二",
        "id": "3fb7dda3-85d0-47ba-a68a-8df2d4e6f4f8"
    },
    {
        "author": "朱熹",
        "paragraphs": [
            "窮居值秋晦，抱疾獨齋居。",
            "行稀草生徑，一雨復旬餘。",
            "交親各所營，曠若音塵踈。",
            "始悟端居樂，復理北窗書。",
            "讀誦興已闌，起坐方躊躇。",
            "綠樹滿空庭，策策飊初。",
            "良時不復停，煩吝未云祛。",
            "還思對君子，日夕佇軒車。"
        ],
        "title": "病中呈諸友",
        "id": "a9fb5e94-52e3-48ee-8a8d-b051a63c07ef"
    },
    {
        "author": "朱熹",
        "paragraphs": [
            "川上偶携手，皓月起林端。",
            "一舒臨流望，玄露已先漙。",
            "歸掩荒園扉，更怯裳衣單。",
            "清夜可晤言，獨處誰爲歡。"
        ],
        "title": "川上見月歸示同行者",
        "id": "2b2e665b-4bf7-414b-9d6a-23b4b46fd06c"
    },
    {
        "author": "朱熹",
        "paragraphs": [
            "皓月出林表，照此秋牀單。",
            "幽人起晤歎，桂香發窗間。",
            "高梧滴露鳴，散髮天風寒。",
            "抗志絕塵氛，何不棲空山。"
        ],
        "title": "月夜述懷",
        "id": "5cc8e8eb-e9dc-4ce5-bb62-35f8f1857068"
    },
    {
        "author": "朱熹",
        "paragraphs": [
            "忽忽時序改，白日藏光輝。",
            "重陰潤九野，小雨紛微微。",
            "蒼山寒氣深，高林霜葉稀。",
            "田家秋成意，落落乖所期。",
            "曠望獨興懷，戚戚愁寒饑。",
            "事至當復遣，且掩荒園扉。"
        ],
        "title": "冬雨不止",
        "id": "a3cdd8ad-56f0-4890-ae1e-0a88562a8b5b"
    },
    {
        "author": "朱熹",
        "paragraphs": [
            "澗谷秋雲曉，飄颻無定姿。",
            "氛氳升遠樹，凌亂起寒颸。",
            "雨罷成孤鶴，天高逐散絲。",
            "上人歸別嶺，心迹但如斯。"
        ],
        "title": "贈仰上人",
        "id": "2109ec26-1ae4-4117-86a4-4467f11654e0"
    },
    {
        "author": "朱熹",
        "paragraphs": [
            "白煙竟日起，雨晦蒼山深。",
            "老菊不復妍，丹楓滿高林。",
            "抱病寢齋房，窗戶結愁陰。",
            "起望一舒情，遐眺豁煩襟。",
            "人生亦已勞，世路方崎嶔。",
            "且詠招隠作，無爲名跡侵。"
        ],
        "title": "即事偶賦",
        "id": "bdf7cf0d-fda7-447f-9fb1-4e3d8e855fb6"
    },
    {
        "author": "朱熹",
        "paragraphs": [
            "歸命仰璇極，寥陽太帝居。",
            "翛翛列羽幢，八景騰飛輿。",
            "願傾無極光，回駕俯塵區。",
            "受我焚香禮，同彼浮黎都。"
        ],
        "title": "作室爲焚修之所擬步虛辭",
        "id": "54c90e7a-60ca-46a8-b8db-1cea5c27cd52"
    },
    {
        "author": "朱熹",
        "paragraphs": [
            "山川佳麗地，結宇娛朝昏。",
            "朝昏有奇變，超忽難具論。",
            "千嵐蔽夕陰，百嶂明晨暾。",
            "穹林擢遥景，回澗盪秋氛。",
            "覽極慚未周，窮深遂忘喧。",
            "欲將身世遺，况託玄虛門。",
            "境空乘化往，理妙觸目存。",
            "珍重忘言子，高唱絕塵紛。"
        ],
        "title": "寄題咸清精舍清暉堂",
        "id": "28327f72-6f64-4979-bcea-7c4d4404a4c9"
    },
    {
        "author": "朱熹",
        "paragraphs": [
            "蕭索時序晚，已復度高秋。",
            "回澗白波起，通川絳樹稠。",
            "晨風散清霜，嘉稻卷平疇。",
            "獨懷志士感，歲事幸將休。"
        ],
        "title": "冬日二首  其一",
        "id": "0c38c543-7432-40a9-95a0-08c05599ef99"
    },
    {
        "author": "朱熹",
        "paragraphs": [
            "清霜染澗樹，蕭索向嚴冬。",
            "密雨有時集，寒雲無定容。",
            "波明橫瀨出，風急遠林空。",
            "一極窗間眺，高旻矗亂峰。"
        ],
        "title": "冬日二首  其二",
        "id": "495f2e1b-f6da-4603-86a9-ef73eb435d00"
    },
    {
        "author": "朱熹",
        "paragraphs": [
            "郊園卉木麗，林塘煙水清。",
            "閑棲衆累遠，覽物共關情。",
            "憇樹鳥啼幽，緣原草舒榮。",
            "悟悅心自遣，誰云非達生。"
        ],
        "title": "春日即事",
        "id": "0f285df6-985f-48be-b924-6804f19df50f"
    },
    {
        "author": "朱熹",
        "paragraphs": [
            "坐厭塵累積，脫躧味幽玄。",
            "靜披笈中素，流味東華篇。",
            "朝昏一俯仰，歲月如奔川。",
            "世紛未云遣，仗此息諸緣。"
        ],
        "title": "誦經",
        "id": "0bfd46f7-8675-46a8-88a0-632ef715ca2c"
    },
    {
        "author": "朱熹",
        "paragraphs": [
            "春至草木變，郊園猶掩扉。",
            "茲晨與心會，覽物徧芳菲。",
            "桃萼破淺紅，時禽悅朝暉。",
            "泉谷暖方融，原田水初肥。",
            "東作興庶甿，歲功始在茲。",
            "端居適自慰，世事復有期。",
            "終然心所向，農畝當還歸。"
        ],
        "title": "春日言懷",
        "id": "5ae8a6e9-8da3-465f-9518-d518017688ba"
    },
    {
        "author": "朱熹",
        "paragraphs": [
            "東原鬰已秀，嘉樹藹初綠。",
            "衆卉發春陽，前山可遐矚。",
            "端居日康倦，涉澗步墟曲。",
            "景幽恣所尋，悟悅何由足。",
            "鳥鳴華薄深，泉響亂流續。",
            "握手一同忻，吾生詎幽獨。"
        ],
        "title": "晚步",
        "id": "f76f4cf2-de45-4e5b-b371-9c78f0bfa088"
    },
    {
        "author": "朱熹",
        "paragraphs": [
            "山夕煙景亂，林空鳥啼幽。",
            "懷人隔春江，夢想積離憂。",
            "覽物懷悄悄，臨觴但悠悠。",
            "徘徊東西步，悟歎復何求。"
        ],
        "title": "懷友",
        "id": "aeca9695-3414-4952-be8a-2e63d2e6dbb3"
    },
    {
        "author": "朱熹",
        "paragraphs": [
            "景暄林氣深，雨罷寒塘淥。",
            "置酒此佳辰，尋幽慕前躅。",
            "芳樹麗煙華，紫緜散清馥。",
            "當由懷別恨，寂寞向空谷。"
        ],
        "title": "山館觀海棠作二首  其一",
        "id": "78083a4c-128f-43e2-92ae-b6ca4b12ca24"
    },
    {
        "author": "朱熹",
        "paragraphs": [
            "春草池塘綠，忽驚花嶼紅。",
            "亂英深淺色，芳氣有無中。",
            "置酒賓朋集，披襟賞咏同。",
            "若非摹寫得，應逐綵雲空。"
        ],
        "title": "山館觀海棠作二首  其二",
        "id": "292bd2fe-220f-43ec-8162-595886387e80"
    },
    {
        "author": "朱熹",
        "paragraphs": [
            "青鸞凌風翔，飛仙窈窕姿。",
            "高挹謝塵境，妙顔粲瓊蕤。",
            "登霞抗玉音，結霧吹參差。",
            "神鈞儛空洞，玄露湛霄暉。",
            "山中玉斧家，胡不一來嬉。",
            "真凡路一分，冥運千年期。"
        ],
        "title": "題畫",
        "id": "0f8b861e-3695-444b-95fa-5c0dd2e4f9ad"
    },
    {
        "author": "朱熹",
        "paragraphs": [
            "弄舟緣碧澗，棲集靈峯阿。",
            "夏木紛已成，流泉注驚波。",
            "雲闕啟蒼茫，高城鬰嵯峨。",
            "眷言羽衣子，俛仰日婆娑。",
            "不學飛仙術，纍纍丘冢多。"
        ],
        "title": "過武夷作",
        "id": "92218282-8ead-4191-a5b5-543d1c99bf18"
    },
    {
        "author": "朱熹",
        "paragraphs": [
            "官署夜方寂，幽林生月初。",
            "閑居秋意遠，花香寒露濡。",
            "故國異時節，欲歸懷簡書。",
            "聊從西軒卧，塵思一蕭踈。"
        ],
        "title": "同安官舍夜作二首  其一",
        "id": "55b01324-11c0-46a4-87b3-a9c0460f155f"
    },
    {
        "author": "朱熹",
        "paragraphs": [
            "窗戶納凉氣，吏休散朱墨。",
            "無事一翛然，形神罷拘役。",
            "暫愒豈非閑，無論心與跡。"
        ],
        "title": "同安官舍夜作二首  其二",
        "id": "7da6be6d-e282-45aa-be26-d1f92a37e229"
    },
    {
        "author": "朱熹",
        "paragraphs": [
            "結茅雲壑外，石澗流清泉。",
            "澗底采菖蒲，顔色永芳鮮。",
            "超世慕肥遯，鍊形學飛仙。",
            "未諧物外期，已絕區中緣。"
        ],
        "title": "寄山中舊知七首  其一",
        "id": "4674dce3-aea4-46b6-9ebe-a15b4739b0c3"
    },
    {
        "author": "朱熹",
        "paragraphs": [
            "客子歸來晚，江湖欲授衣。",
            "路岐終寂寞，老天足傷悲。",
            "慷慨平生志，冥茫造物機。",
            "清秋鵰鶚上，萬里看橫飛。"
        ],
        "title": "寄山中舊知七首  其二",
        "id": "99f828f9-ec86-4e5f-905e-cf7a6da44993"
    },
    {
        "author": "朱熹",
        "paragraphs": [
            "晨興香火罷，入室披仙經。",
            "玄默豈非尚，素餐空自驚。",
            "起與塵事俱，是非忽我營。",
            "此道難坐進，要須悟無生。"
        ],
        "title": "寄山中舊知七首  其三",
        "id": "187b0e06-e254-4b3e-ad28-cc94ec50bcad"
    },
    {
        "author": "朱熹",
        "paragraphs": [
            "故園今夜半，林影澹逾清。",
            "曳杖南溪路，君應獨自行。",
            "潺湲流水思，蕭索早秋聲。",
            "盡向琴中寫，焉知離恨情。"
        ],
        "title": "寄山中舊知七首  其四",
        "id": "944aecc4-68cb-4a8a-833a-f8048c54533a"
    },
    {
        "author": "朱熹",
        "paragraphs": [
            "采藥侵晨入亂峯，宿雲無處認行蹤。",
            "歸來應念塵中客，寄與玄芝手自封。"
        ],
        "title": "寄山中舊知七首  其五",
        "id": "4a3c345b-20bc-4c2a-a3c5-54b7a51cb537"
    },
    {
        "author": "朱熹",
        "paragraphs": [
            "凄凉梧葉變，芬馥桂花秋。",
            "日夕湖皋勝，哦詩憶舊遊。"
        ],
        "title": "寄山中舊知七首  其六",
        "id": "455f30a8-4a40-42bc-a8b0-663b42196418"
    },
    {
        "author": "朱熹",
        "paragraphs": [
            "秋至池閣靜，天高林薄踈。",
            "西園有佳處，那得與君俱。"
        ],
        "title": "寄山中舊知七首  其七",
        "id": "4392d8ff-268f-4084-b1f2-1866c6831f44"
    },
    {
        "author": "朱熹",
        "paragraphs": [
            "夙尚本林壑，灌園無寸資。",
            "始懷經濟策，復愧軒裳姿。",
            "效官刀筆間，朱墨手所持。",
            "謂言殫蹇劣，詎敢論居卑。",
            "任小才亦短，抱念一無施。",
            "幸蒙大夫賢，加惠寬箠苔。",
            "撫己實已優，於道豈所期。",
            "終當反初服，高揖與世辭。"
        ],
        "title": "述懷",
        "id": "237b881c-1a9c-43f4-a420-5b9e8f7090c1"
    },
    {
        "author": "朱熹",
        "paragraphs": [
            "理事未逾月，簿書終日親。",
            "簡編不及顧，几閣積埃塵。",
            "今辰屬齋居，煩跼一舒伸。",
            "瞻眺庭宇肅，仰首但秋旻。",
            "茂樹禽轉幽，忽如西澗濱。",
            "聊參物外趣，豈與俗子羣。"
        ],
        "title": "釋奠齋居",
        "id": "c48a9953-9c3b-4216-9a5e-f1bf1d160cd4"
    },
    {
        "author": "朱熹",
        "paragraphs": [
            "齋宇夜沉寂，凄凉群物秋。",
            "卧聽簷瀉盡，心屬故園幽。",
            "了事知何日，分曹喜勝流。",
            "笑談真暫爾，不敢恨淹留。"
        ],
        "title": "試院雜詩五首  其一",
        "id": "9f0fb550-4716-403e-8a9d-661eeb06203b"
    },
    {
        "author": "朱熹",
        "paragraphs": [
            "寒燈耿欲滅，照此一窗幽。",
            "坐聽秋簷響，淋浪殊未休。"
        ],
        "title": "試院雜詩五首  其二",
        "id": "d8f0fb75-c9e6-4435-96ae-2a9e59988590"
    },
    {
        "author": "朱熹",
        "paragraphs": [
            "窮秋一雨至，暫止復蕭蕭。",
            "曲沼寒流滿，空庭凉葉飄。",
            "聞鍾懷故宇，覽物屬今朝。",
            "一詠歸來賦，頓將形跡超。"
        ],
        "title": "試院雜詩五首  其三",
        "id": "a5f101fb-068b-4e4a-affd-99b708307567"
    },
    {
        "author": "朱熹",
        "paragraphs": [
            "長廊一遊步，愛此方塘凈。",
            "急雨散遥空，圓文滿幽鏡。",
            "階空綠苔長，院僻寒飆勁。",
            "長嘯不逢人，超摇得真性。"
        ],
        "title": "試院雜詩五首  其四",
        "id": "c1edc1d4-e112-41cb-8262-68665df52ffe"
    },
    {
        "author": "朱熹",
        "paragraphs": [
            "藝苑門禁肅，長廊似僧居。",
            "偶來一散步，暫與塵網疎。",
            "文字謝時輩，銓衡頼羣儒。",
            "伊予獨何者，偪仄心煩紆。"
        ],
        "title": "試院雜詩五首  其五",
        "id": "8c33e99c-bd57-4713-a87d-ca66d12df592"
    },
    {
        "author": "朱熹",
        "paragraphs": [
            "山中綠玉樹，蕭灑向秋深。",
            "小閣芬微度，書帷氣欲侵。",
            "披懷清露曉，遇賞夕嵐陰。",
            "珍重王孫意，天涯淚滿襟。"
        ],
        "title": "巖桂",
        "id": "35ee78c2-0706-4d20-891d-38caa4675623"
    },
    {
        "author": "朱熹",
        "paragraphs": [
            "井梧已飄黄，澗樹猶含碧。",
            "煙水但逶迤，空齋坐蕭瑟。",
            "端居生遠興，散漫委書帙。",
            "愛此北窗閑，時來岸輕幘。",
            "微鍾忽迢遞，禽語破幽寂。",
            "賞罷一悁然，淡泊忘所適。"
        ],
        "title": "秋懷",
        "id": "a6b9be2a-bbf4-42c3-8d2e-48299a0fa30f"
    },
    {
        "author": "朱熹",
        "paragraphs": [
            "衝飆動高柳，淥水澹微波。",
            "日照秋空凈，雨餘寒草多。",
            "放懷遺簿領，發興託煙蘿。",
            "忽念故園日，東阡時一過。"
        ],
        "title": "喜晴",
        "id": "a095649b-dc3c-489a-bb4f-68eb20ee54eb"
    },
    {
        "author": "朱熹",
        "paragraphs": [
            "暗窗螢影亂，秋幃露氣深。",
            "羣籟喧已寂，青天但沈沈。",
            "惻愴懷高侶，幽默抱沖襟。",
            "遥憶忘言子，一寫山水音。"
        ],
        "title": "夜賦",
        "id": "e909c7f6-0973-46be-874c-d58ef5c5a1b8"
    },
    {
        "author": "朱熹",
        "paragraphs": [
            "初日麗高閣，廣步愛脩廊。",
            "重門掩秋氣，高柳廕方塘。",
            "閩海冬尚溫，晏陰天未霜。",
            "坐悲景物殊，亦念歲時荒。",
            "故園屬佳辰，登覽遍陵岡。",
            "賓遊盡才彥，蕭散屏壺觴。",
            "別來時已失，懷思寧暫忘。",
            "宦遊何所娛，要使心懷傷。"
        ],
        "title": "曉步",
        "id": "15d93d3c-96ba-4bc8-8434-b6974ecf3380"
    },
    {
        "author": "朱熹",
        "paragraphs": [
            "重門掩晝靜，寂無人境喧。",
            "嚴程事云已，端居秋向殘。",
            "超摇捐外慮，幽默與誰言。",
            "即此自爲樂，何用脫籠樊。"
        ],
        "title": "書事",
        "id": "c008bb72-ef5b-41a0-811c-30b10e5d5b87"
    },
    {
        "author": "朱熹",
        "paragraphs": [
            "忽忽秋逾半，清輝萬里同。",
            "遥知竹林夜，共賞碧雲空。",
            "寂寞盈尊酒，凄凉滿院風。",
            "寒塘空自綠，不似小園東。"
        ],
        "title": "八月十七夜月",
        "id": "6f29d8d6-8f29-4ef2-b4af-1ffc6ab74361"
    },
    {
        "author": "朱熹",
        "paragraphs": [
            "高齋一遠眺，西南見秋山。",
            "景翳夕陰起，竹密幽禽還。",
            "賞愜慮方融，理會心自閑。",
            "誰料今爲客，寥落一窗間。"
        ],
        "title": "憶齋中二首  其一",
        "id": "70eef01f-e640-4341-8b1c-7dd7baac9914"
    },
    {
        "author": "朱熹",
        "paragraphs": [
            "蟋蟀亂秋草，故園風露深。",
            "何因不歸去，坐使百憂侵。"
        ],
        "title": "憶齋中二首  其二",
        "id": "078a13f2-2e5e-441a-9148-6ffee2cd40f2"
    },
    {
        "author": "朱熹",
        "paragraphs": [
            "秋風桂花發，夕露寒螿吟。",
            "歲月坐悠遠，江湖亦阻深。",
            "紛思寧復整，離憂信難任。",
            "終遣誰爲侶，獨此澹沖襟。"
        ],
        "title": "秋夕",
        "id": "44c313a6-50d1-483d-a4fb-f939b9a2bbd8"
    },
    {
        "author": "朱熹",
        "paragraphs": [
            "風雨蕭蕭已送愁，不堪懷抱更離憂。",
            "故人只在千巖裏，桂樹無端一夜秋。",
            "把袖追歡勞夢寐，舉杯相屬暫綢繆。",
            "覺來却是天涯客，簷響潺潺瀉未休。"
        ],
        "title": "夢山中故人",
        "id": "5b34e463-2a15-4db2-9122-56ffa871b980"
    },
    {
        "author": "朱熹",
        "paragraphs": [
            "中夏辭故里，涉秋未停車。",
            "賓友坐離闊，田園想榛蕪。",
            "感茲風露朝，起望一煩紆。",
            "眷彼忘言子，鬰鬰西齋居。",
            "俯飲蒼澗流，仰咏古人書。",
            "名應里閭薦，心豈榮利俱。",
            "琅然撫枯桐，幽韻泉谷虛。",
            "褰裳欲往聽，乖隔靡所如。"
        ],
        "title": "懷子厚",
        "id": "86c8e381-fcf4-4d68-87d6-8683d75a34da"
    },
    {
        "author": "朱熹",
        "paragraphs": [
            "曉澗淙流急，秋山寒氣深。",
            "高蟬多遠韻，茂樹有餘陰。",
            "煙火居民少，荒蹊草露侵。",
            "悠悠秋稼晚，寥落歲寒心。"
        ],
        "title": "南安道中",
        "id": "ed9a2392-2dbd-4678-baad-1840907568d9"
    },
    {
        "author": "朱熹",
        "paragraphs": [
            "寒泉下碧澗，古木垂蒼藤。",
            "蔭此萬里流，閑花自層層。",
            "何人賞幽致，白髮巖中僧。"
        ],
        "title": "垂澗藤",
        "id": "52807d21-a4ff-426a-8763-c26b34bf8441"
    },
    {
        "author": "朱熹",
        "paragraphs": [
            "偃蹇西澗濱，枵然似枯木。",
            "下有幽泉鳴，上有蒼苔綠。",
            "來往定何人，山空此遺躅。"
        ],
        "title": "臨流石",
        "id": "28afcb79-17bf-44d0-9051-6c4f0be40ff9"
    },
    {
        "author": "朱熹",
        "paragraphs": [
            "秋天林薄踈，翠壁呈清曉。",
            "迢遞瀉寒泉，下有深潭悄。",
            "時飄桂葉來，尋源路殊杳。"
        ],
        "title": "懸崖水",
        "id": "d9ca7d5c-530e-406d-9377-d9087d6eb388"
    },
    {
        "author": "朱熹",
        "paragraphs": [
            "屈曲上雲端，似向崖陰斷。",
            "行聞山鳥鳴，下與泉聲亂。",
            "去去不知疲，幽林自成玩。"
        ],
        "title": "穿林徑",
        "id": "a8bd99c1-1125-43a6-9c64-64e3df14c376"
    },
    {
        "author": "朱熹",
        "paragraphs": [
            "故國音書阻一方，天涯此日思茫茫。",
            "風煙歲晚添離恨，湖海尊前即大荒。",
            "薄宦驅人向愁悴，舊遊惟我最顛狂。",
            "細思萬石亭前事，辜負黄花滿帽香。"
        ],
        "title": "九日",
        "id": "8b14e66c-2b8e-4dc4-ae16-972d3f22f332"
    },
    {
        "author": "朱熹",
        "paragraphs": [
            "天高無遊氣，林景澹餘暉。",
            "感此霜露節，但傷風土非。",
            "季秋時序溫，百卉不復腓。",
            "祗役郊原上，暄風一吹衣。",
            "仕身諒無補，課督漸饑羸。",
            "還憶故園日，策杖田中歸。"
        ],
        "title": "督役城樓",
        "id": "ae50f6b5-8e02-4730-bac9-36530509ac3e"
    },
    {
        "author": "朱熹",
        "paragraphs": [
            "荒城一騁望，落景麗譙門。",
            "隠隠鍾猶度，依依嵐欲昏。",
            "風霜非故里，禾黍但秋原。",
            "極目歸來晚，茲懷誰與論。"
        ],
        "title": "再至作",
        "id": "a2212725-b84d-46a1-ac1c-e82ae8e2ce0d"
    },
    {
        "author": "朱熹",
        "paragraphs": [
            "禾黍彌平野，凄凉故國秋。",
            "清霜凝碧樹，落日翳層丘。",
            "覽物知時變，爲農覺歲遒。",
            "不堪從吏役，憔悴欲歸休。"
        ],
        "title": "晚望",
        "id": "de220b0e-b628-4879-b657-218f413c7ae5"
    },
    {
        "author": "朱熹",
        "paragraphs": [
            "秋山有紅樹，忽憶野田中。",
            "禾黍收將盡，氛埃晚欲空。",
            "登原悲落景，倚杖怯高風。",
            "更有寒塘水，應將此處同。"
        ],
        "title": "苧溪道中",
        "id": "7070f1c2-200d-4af9-b1e9-ee1806bcc2d2"
    },
    {
        "author": "朱熹",
        "paragraphs": [
            "十月氣候變，獨懷霜露悽。",
            "僧廬寄楸檟，饋奠失茲時。",
            "竹柏翳陰岡，華林敞神扉。",
            "汛掃託群隸，瞻護煩名緇。",
            "封塋諒久安，千里一歔欷。",
            "持身慕前烈，銜訓倘在斯。"
        ],
        "title": "十月朔旦懷先隴作",
        "id": "cc9893a3-96d8-4e09-a1b8-745d3ce0b8fe"
    },
    {
        "author": "朱熹",
        "paragraphs": [
            "扉景廓天津，空同無員方。",
            "丹晨儛七氣，朵秀東渟房。",
            "餐吐碧琳華，仰噏飛霞漿。",
            "竦轡絕冥外，眄目撫大荒。",
            "策我綠軒軿，上際於浪滄。",
            "神鈞亦寥朗，晻靄晨風翔。",
            "養翮塵波裏，縱神非有亡。",
            "一樂無終永，千春詎能當。"
        ],
        "title": "步虛詞二首  其一",
        "id": "331401c9-2b3d-403e-98b8-2c5ad422d1ac"
    },
    {
        "author": "朱熹",
        "paragraphs": [
            "褰裳八度外，竦轡霄上遊。",
            "軒觀隨雲起，偃駕東渟丘。",
            "丹荑耀瓊岡，三素粲曾幽。",
            "躡景遺塵波，偶想即虛柔。",
            "盼目娛真際，不喜亦不憂。",
            "宴罷三椿期，顛徊翳滄流。",
            "千載何足道，太空自然疇。"
        ],
        "title": "步虛詞二首  其二",
        "id": "27a4d428-c0db-4c45-8e20-a7bf6cdf49e1"
    },
    {
        "author": "朱熹",
        "paragraphs": [
            "祗役東原路，長風海氣陰。",
            "蒼茫生遠思，憭慄起寒襟。",
            "午泊僧寮靜，昏投縣郭深。",
            "拙勤終不補，誰使漫勞心。"
        ],
        "title": "民安道中",
        "id": "ebd2966e-a46d-40b1-9c98-05a422b716d2"
    },
    {
        "author": "朱熹",
        "paragraphs": [
            "西郊一遊步，極目是秋山。",
            "積水羣峰碧，清霜楓樹丹。",
            "故園心不展，投策詎能閑。",
            "且適平生意，無令雙鬢斑。"
        ],
        "title": "西郊縱步",
        "id": "0b9b5e60-75d1-4e10-9a48-cac472ba36e3"
    },
    {
        "author": "朱熹",
        "paragraphs": [
            "遠宦去鄉井，終日無一歡。",
            "援琴不能操，臨觴起長歎。",
            "我友客京都，肅肅雲天翰。",
            "別去今幾時，各在天一端。",
            "有酒不同斟，中情誰與宣。",
            "裁詩一問訊，重使心思傳。"
        ],
        "title": "寄黄子衡",
        "id": "b9a0911a-b014-45d1-bdf0-d569bfe2d559"
    },
    {
        "author": "朱熹",
        "paragraphs": [
            "褰裳緣碧澗，濯足憇清幽。",
            "却拂千巖石，聊乘萬里流。",
            "氛埃隨脫屣，步武欲橫秋。",
            "極目滄江晚，煙波殊未休。"
        ],
        "title": "濯足萬里流",
        "id": "7be80f11-7be9-4121-808e-af56120b6229"
    },
    {
        "author": "朱熹",
        "paragraphs": [
            "孤鶴悲秋晚，凌風絕太清。",
            "一爲棲苑客，空有叫群聲。",
            "夭矯千年質，飄颻萬里情。",
            "九臯無枉路，從遣碧雲生。"
        ],
        "title": "孤鶴思太清",
        "id": "fb16da8d-7ef0-4bc6-b144-aa4e7a3d104a"
    },
    {
        "author": "朱熹",
        "paragraphs": [
            "聯車涉修坂，覽物窮山川。",
            "踈林汎朝景，翠嶺含雲煙。",
            "祠殿何沈邃，古木鬰蒼然。",
            "明靈自安宅，牲酒告恭虔。",
            "肸蠁理潜通，神虯亦蜿蜒。",
            "既欣歲事舉，重喜景物妍。",
            "解带憩精廬，尊酌且留連。",
            "縱談遺名跡，煩慮絕拘牽。",
            "迅晷諒難留，歸軫忽已騫。",
            "蒼蒼暮色起，反旆東城阡。"
        ],
        "title": "與諸同寮謁奠北山過白巖小憩",
        "id": "c8a34d53-c907-413f-9600-f81f090f0c1e"
    },
    {
        "author": "朱熹",
        "paragraphs": [
            "郊園多所樂，况此歲云暮。",
            "寒色澹遥空，清霜變紅樹。",
            "欲舒林表望，詎識塵中趣。",
            "向晚寂無人，氤氳欲成霧。"
        ],
        "title": "懷山田作二首  其一",
        "id": "a0dc7461-eb14-49db-a883-334707818582"
    },
    {
        "author": "朱熹",
        "paragraphs": [
            "冰溪流已咽，陰嶺寒方結。",
            "忽值早梅春，未恐芳心歇。",
            "的皪終自妍，殷勤爲誰折。",
            "千里寄相思，相思政愁絕。"
        ],
        "title": "懷山田作二首  其二",
        "id": "784a4a8d-691e-433f-8e1f-20dc68b7acd4"
    },
    {
        "author": "朱熹",
        "paragraphs": [
            "擁衾獨宿聽寒雨，聲在荒庭竹樹間。",
            "萬里故園今夜永，遥知風雪滿前山。"
        ],
        "title": "夜雨二首  其一",
        "id": "3f61f44b-ee31-4338-89a4-5f015f701c02"
    },
    {
        "author": "朱熹",
        "paragraphs": [
            "故山風雪深寒夜，只有梅花獨自香。",
            "此日無人問消息，不應憔悴損年芳。"
        ],
        "title": "夜雨二首  其二",
        "id": "def2cf10-ea21-413f-9b4a-2b194f92b675"
    },
    {
        "author": "朱熹",
        "paragraphs": [
            "欲理西齋居，厭茲塵境擾。",
            "發地得幽芳，斸石依寒篠。",
            "閑暇一題詩，懷沖獨觀眇。",
            "偶此愜高情，公門何日了。"
        ],
        "title": "將理西齋",
        "id": "3f68b52a-982e-42d3-8618-44918f5c0637"
    },
    {
        "author": "朱熹",
        "paragraphs": [
            "抗心塵境外，結宇臨秋山。",
            "乘高一騁望，表裏窮遐觀。",
            "衆崿互攢列，連岡莽縈環。",
            "陽崖煙景舒，陰壑悲風寒。",
            "碧草晚未凋，林薄已復丹。",
            "仙人吳門子，歲晚當來還。"
        ],
        "title": "寄題金元鼎同年長泰面山亭",
        "id": "27ce1b17-0bcd-4521-b0f4-9f182540e8a5"
    },
    {
        "author": "朱熹",
        "paragraphs": [
            "愆陽值歲晏，忽復層陰結。",
            "一雨散霏微，千林共騷屑。",
            "端居遺簿領，遠意懷幽潔。",
            "曠慮守微痾，殊方感新節。",
            "豈伊田廬念，丘壠心摧折。",
            "還登東領岡，瞻竚何由歇。"
        ],
        "title": "冬至陰雨",
        "id": "ba3e0071-c1c1-401c-b556-83f39f86f035"
    },
    {
        "author": "朱熹",
        "paragraphs": [
            "驅車陟連岡，振轡出林莽。",
            "霧露曉方除，日照川如掌。",
            "行行遵曲岸，水石窮幽賞。",
            "地偏寒篠多，澗激淙流響。",
            "祗役未忘倦，心神暫蕭爽。",
            "感茲懷故山，何日稅征鞅。"
        ],
        "title": "安溪道中泉石奇甚絕類建劍間山水佳處也",
        "id": "488ea3bd-893d-4d60-b582-fa36b1468e6e"
    },
    {
        "author": "朱熹",
        "paragraphs": [
            "縣郭四依山，清流下如駛。",
            "居民煙火少，市列無行次。",
            "嵐陰常至午，陽景猶氛翳。",
            "向夕悲風多，遊子不遑寐。",
            "我來亦何事，吏乘古所記。",
            "奉檄正淹留，何當語歸計。"
        ],
        "title": "留安溪三日按事未竟",
        "id": "b4ab5790-2c49-4814-b4ea-01ae9b631614"
    },
    {
        "author": "朱熹",
        "paragraphs": [
            "清溪流不極，夕霧起嵐陰。",
            "虛邑带寒水，悲風號遠林。",
            "涵山日欲晦，窺閣景方沉。",
            "極目無遺眺，空令愁寸心。"
        ],
        "title": "安溪書事",
        "id": "4032d05d-a174-421f-8dd4-07bd53c6ac5c"
    },
    {
        "author": "朱熹",
        "paragraphs": [
            "溪上寒梅應已開，故人不寄一枝來。",
            "天涯豈是無芳物，爲爾無心向酒杯。"
        ],
        "title": "梅花兩絕句  其一",
        "id": "605e620c-37e8-420a-8534-c13652419e15"
    },
    {
        "author": "朱熹",
        "paragraphs": [
            "幽壑潺湲小水通，茅茨煙雨竹籬空。",
            "梅花亂發籬邊樹，似倚寒枝恨朔風。"
        ],
        "title": "梅花兩絕句  其二",
        "id": "a3b46afd-c3cb-45d4-a7a4-0348ac412806"
    },
    {
        "author": "朱熹",
        "paragraphs": [
            "春融百卉茂，素榮敷綠枝。",
            "淑郁麗芳遠，悠颺風日遲。",
            "南國富嘉樹，騷人留恨詞。",
            "空齋對日夕，愁絕鬢成絲。"
        ],
        "title": "柚花",
        "id": "e2b01cf2-b602-4a4d-be19-842421295e65"
    },
    {
        "author": "朱熹",
        "paragraphs": [
            "層陰靄已布，小雨時漂洒。",
            "獨卧一窗間，有懷無與寫。",
            "高居生遠興，春物彌平野。",
            "慮曠景方融，事遠情無捨。",
            "聊寄茲日閑，塵勞等虛假。"
        ],
        "title": "病告齋居作",
        "id": "be573032-3400-4872-b231-499e0a6ceb50"
    },
    {
        "author": "朱熹",
        "paragraphs": [
            "榮華難久恃，代謝安可量。",
            "宿昔堂上飲，今歸荒草鄉。",
            "高臺一以傾，繐帳施空房。",
            "繁絃既闕奏，緩舞亦輟行。",
            "桃李自妍華，春風自飄揚。",
            "戀幄靡遺思，更衣有餘芳。",
            "身徂名亦滅，事往恨空長。",
            "寄語繁華子，古今同一傷。"
        ],
        "title": "感事有嘆",
        "id": "bdbaeea2-aab6-4276-ba46-992d1033849c"
    },
    {
        "author": "朱熹",
        "paragraphs": [
            "凉氣集幽樹，清陰生廣庭。",
            "偶茲憩煩燠，忽憶郊園行。",
            "婉娩碧草滋，迢遞玄蟬鳴。",
            "官曹且休暇，自適幽居情。"
        ],
        "title": "夏日",
        "id": "5079489b-70c5-4c2c-bdc5-6800fe41e357"
    },
    {
        "author": "朱熹",
        "paragraphs": [
            "悄悄山郭暗，故園應掩扉。",
            "蟬聲深樹起，林外夕陽稀。"
        ],
        "title": "聞蟬",
        "id": "68ce3bfa-a0ac-475a-bf7c-537b8247b69f"
    },
    {
        "author": "朱熹",
        "paragraphs": [
            "秋風淅瀝鳴清商，秋草未死啼寒螿。",
            "幽人幽人起晤歎，仰視河漢天中央。",
            "河漢西流去不息，人生辛苦何終極。",
            "蒼山萬疊雲氣深，去鍊形魂生羽翼。"
        ],
        "title": "秋夜歎",
        "id": "10db2630-3a17-45d1-9d40-95116721bdfc"
    },
    {
        "author": "朱熹",
        "paragraphs": [
            "出身從吏役，驅車涉窮山。",
            "日落陰景晦，天高風氣寒。",
            "豈無斗酒資，獨酌誰爲歡。",
            "一盃且復醉，百念中闌干。"
        ],
        "title": "茅舍獨飲",
        "id": "d97de329-32fd-4570-896f-aff21bdbade0"
    },
    {
        "author": "朱熹",
        "paragraphs": [
            "空堂寒夜月華清，獨宿凄凉夢不成。",
            "欲向階前舞凌亂，手持杯酒爲誰傾。"
        ],
        "title": "宿傳舍見月",
        "id": "2cc293d2-eb8c-40b8-96d8-2b5922837100"
    },
    {
        "author": "朱熹",
        "paragraphs": [
            "把酒江頭煙雨時，遥知江樹已芳菲。",
            "應憐倦客荒茅裏，落盡梅花未得歸。"
        ],
        "title": "寄諸同寮",
        "id": "a9531511-daad-4c16-b361-1d2aefc611b3"
    },
    {
        "author": "朱熹",
        "paragraphs": [
            "休暇曹事簡，登高恣窺臨。",
            "徜徉偶此地，曠望披塵襟。",
            "落日瞰遠郊，暮色生寒陰。",
            "歡娛未云已，更欲窮幽尋。",
            "行披茂樹盡，豁見滄溟深。",
            "恨無雙飛翼，往詣蓬山岑。"
        ],
        "title": "登羅漢峰",
        "id": "1ad392dc-3548-4f68-83f5-637227109caf"
    },
    {
        "author": "朱熹",
        "paragraphs": [
            "新亭夙所聞，登眺遂茲日。",
            "極目但蒼茫，前瞻如有失。",
            "煙鬟稍呈露，衆嶺方含鬰。",
            "長嘯天風來，雲散空宇碧。"
        ],
        "title": "登面山亭",
        "id": "be0919e5-a758-4284-b0d9-d373926e4916"
    },
    {
        "author": "朱熹",
        "paragraphs": [
            "絕壑藤蘿貯翠煙，水聲幽咽亂峯前。",
            "行人但說青山好，腸斷雲間雙髻仙。"
        ],
        "title": "雙髻峰",
        "id": "4c578327-96d9-471e-803d-ff4c982b68f1"
    },
    {
        "author": "朱熹",
        "paragraphs": [
            "幽谷濺濺小水通，細穿危石認行蹤。",
            "回頭自愛情嵐好，却立灘頭數亂峰。"
        ],
        "title": "涉澗水作",
        "id": "1cf5df53-bf67-4e55-ad38-f9ea889b2639"
    },
    {
        "author": "朱熹",
        "paragraphs": [
            "端居惜春晚，庭樹綠已深。",
            "重門掩晝靜，高館正陰沈。",
            "披衣步前除，悟物懷貞心。",
            "澹泊方自適，好鳥鳴高林。"
        ],
        "title": "試院即事",
        "id": "d773f048-52c2-4bda-871f-f5ef415644a1"
    },
    {
        "author": "朱熹",
        "paragraphs": [
            "翩然乘孤鶴，往至蒼崖巔。",
            "上有桂樹林，下有清泠淵。",
            "洗心詠太素，汎景窺靈詮。",
            "棲身託歲暮，畢此巖中緣。"
        ],
        "title": "借王嘉叟所藏趙祖文畫孫興公天台賦凝思幽巖朗詠長川一幅有契于心因作此詩二首  其一",
        "id": "af408820-1ae1-46d6-ba23-57fe8441b72b"
    },
    {
        "author": "朱熹",
        "paragraphs": [
            "山空四無人，澗樹生凉秋。",
            "杖策忘所適，水木娛清幽。",
            "散髮塵外飆，濯足清瑶流。",
            "靜嘯長林內，舉翮仍丹丘。"
        ],
        "title": "借王嘉叟所藏趙祖文畫孫興公天台賦凝思幽巖朗詠長川一幅有契于心因作此詩二首  其二",
        "id": "76f4a9ed-162b-4be9-94e0-8eec9c1039dc"
    },
    {
        "author": "朱熹",
        "paragraphs": [
            "高蘿引蔓長，插楥垂碧絲。",
            "西窗夜來雨，無人領幽姿。"
        ],
        "title": "雜記草木九首  其一",
        "id": "b318168d-4620-49a1-a3b5-1b7e2f6ea80f"
    },
    {
        "author": "朱熹",
        "paragraphs": [
            "弱植不自持，芳根爲誰好。",
            "雖微九秋幹，丹心中自保。"
        ],
        "title": "雜記草木九首  其二",
        "id": "1db66ed1-8c08-427c-92b8-89ac69fcf788"
    },
    {
        "author": "朱熹",
        "paragraphs": [
            "根節含露辛，苕穎扶楥綠。",
            "蠻中靈草多，夏永清陰足。"
        ],
        "title": "雜記草木九首  其三",
        "id": "cce2d256-0d16-4e8d-8735-4bded9422e05"
    },
    {
        "author": "朱熹",
        "paragraphs": [
            "種竹官牆陰，經年但憔悴。",
            "故園新綠多，宿幹轉蒼翠。"
        ],
        "title": "雜記草木九首  其四",
        "id": "9dd26329-8b0b-496d-89f4-b711db180c98"
    },
    {
        "author": "朱熹",
        "paragraphs": [
            "窈窕安榴花，乃是西鄰樹。",
            "墜萼可憐人，風吹落幽戶。"
        ],
        "title": "雜記草木九首  其五",
        "id": "75a9b5eb-864b-4f4f-9af9-9d47204861ea"
    },
    {
        "author": "朱熹",
        "paragraphs": [
            "春條擁深翠，夏花明夕陰。",
            "北堂罕悴物，獨爾澹沖襟。"
        ],
        "title": "雜記草木九首  其六",
        "id": "d164693f-4a71-448b-80f2-bfd2c1e436bf"
    },
    {
        "author": "朱熹",
        "paragraphs": [
            "西窗萱草藂，昔是何人種。",
            "移向北堂前，諸孫時遶弄。"
        ],
        "title": "雜記草木九首  其七",
        "id": "7c200119-4e7e-4dac-91d0-d5e009be116b"
    },
    {
        "author": "朱熹",
        "paragraphs": [
            "端居春向殘，夏氣已清穆。",
            "睡起悄無人，風驚滿窗綠。"
        ],
        "title": "雜記草木九首  其八",
        "id": "3ff9b312-f16c-4f47-a398-c242c1faf61c"
    },
    {
        "author": "朱熹",
        "paragraphs": [
            "晨起獨行園，花藥發奇穎。",
            "猶嫌墜露稀，更汲寒泉井。"
        ],
        "title": "雜記草木九首  其九",
        "id": "3a5dc511-8fe0-46e6-a5a4-040aba893c0d"
    },
    {
        "author": "朱熹",
        "paragraphs": [
            "川流匯南奔，山豁類天闢。",
            "層甍麗西崖，朝旦群峯碧。"
        ],
        "title": "觀黄德美延平春望兩圖爲賦二首  其一",
        "id": "6530f685-09af-4893-b29c-3a6483ba05c1"
    },
    {
        "author": "朱熹",
        "paragraphs": [
            "方舟越大江，凌風下飛閣。",
            "仙子去不還，蒼屏倚寥廓。"
        ],
        "title": "觀黄德美延平春望兩圖爲賦二首  其二",
        "id": "67042113-755e-486a-adbc-51bb8e1aad82"
    },
    {
        "author": "朱熹",
        "paragraphs": [
            "刀筆常時篋笥盈，齋祠今喜骨毛清。",
            "與君此日俱無事，共愛寒階滴雨聲。"
        ],
        "title": "祠事齋居聽雨呈劉子晉",
        "id": "9f715dff-e16f-4251-a76b-053549d1391b"
    },
    {
        "author": "朱熹",
        "paragraphs": [
            "故人千石令，便道此之官。",
            "契闊三秋永，逢迎一笑懽。",
            "田園知不遠，謠俗問非難。",
            "已想躬玄默，鳴絃亦罷彈。"
        ],
        "title": "送王季山赴龍溪",
        "id": "002ee783-b0c8-452d-98a2-a8683fbf6f24"
    },
    {
        "author": "朱熹",
        "paragraphs": [
            "王事賢勞只自嗤，一官今是五年期。",
            "如何獨宿荒山夜，更擁寒衾聽子規。"
        ],
        "title": "之德化宿劇頭鋪夜聞杜宇",
        "id": "9626baf3-0c43-4994-8e2b-3a87b8eb138d"
    },
    {
        "author": "朱熹",
        "paragraphs": [
            "西樓誰與共閑居，茂樹婆娑清晝餘。",
            "大隠祇今同一壑，行吟非昔似三閭。",
            "揣摩心事惟黄卷，料理家傳亦素書。",
            "更鑿寒泉供漱石，世紛不擬問焉如。"
        ],
        "title": "次韻傅丈題呂少衛教授藏書閣",
        "id": "86eb9c25-7b1a-4783-9bf0-2f108db7539e"
    },
    {
        "author": "朱熹",
        "paragraphs": [
            "五字何人寄，鏘鳴滿袖金。",
            "劇知多暇日，誰與共幽尋。",
            "簿領淹窮海，鶑花遶故林。",
            "功名終好在，且莫負初心。"
        ],
        "title": "次旬父韻",
        "id": "ddbf30ae-0fb2-4f24-8823-2a0068719348"
    },
    {
        "author": "朱熹",
        "paragraphs": [
            "裸裎相向但悠悠，信道乾坤日夜浮。",
            "此去安心知有法，向來示病不難瘳。",
            "優游靜室閑窗底，放浪東阡南陌頭。",
            "萬事何由到懷抱，夕陽芳草自春秋。"
        ],
        "title": "次祝澤之表兄韻",
        "id": "46a2d546-a75a-4f6e-8a4f-3349a798dc7c"
    },
    {
        "author": "朱熹",
        "paragraphs": [
            "之子真吾友，心期到古人。",
            "慇懃來講學，迢遞遠辭親。",
            "黄卷工夫妙，斑衣夢想頻。",
            "今朝首歸路，何處問知津。"
        ],
        "title": "次祝澤之表兄韻送劉子晉歸省",
        "id": "5765e833-01da-4b7f-9fde-2fdd114e0455"
    },
    {
        "author": "朱熹",
        "paragraphs": [
            "首夏何來此，清秋却復歸。",
            "應緣心未快，豈是世相違。",
            "落日空書館，凉風凈客衣。",
            "功名須努力，別淚莫頻揮。"
        ],
        "title": "送祝澤之表兄還鄉",
        "id": "dcf0192c-32cc-4dc7-9267-9ea65f7f87a8"
    },
    {
        "author": "朱熹",
        "paragraphs": [
            "扁舟轉空闊，煙水浩將平。",
            "月色中流滿，秋聲兩岸生。",
            "杯深同醉極，嘯罷獨魂驚。",
            "歸去空山黑，西南河漢傾。"
        ],
        "title": "知郡傅丈載酒幞被過熹於九日山夜泛小舟弄月劇飲二首  其一",
        "id": "136bebb4-51c3-4fc8-9794-3fef245561e2"
    },
    {
        "author": "朱熹",
        "paragraphs": [
            "誰知方外客，亦愛酒中仙。",
            "共踏空林月，來尋野渡船。",
            "醉醒非各趣，心跡兩忘緣。",
            "江海情何限，秋生蓬鬢邊。"
        ],
        "title": "知郡傅丈載酒幞被過熹於九日山夜泛小舟弄月劇飲二首  其二",
        "id": "032ebcd1-06aa-4498-8c44-90a3d2a3139b"
    },
    {
        "author": "朱熹",
        "paragraphs": [
            "吏局了無事，橫舍終日閑。",
            "庭樹秋風至，凉氣滿窗間。",
            "高閣富文史，諸生時往還。",
            "縱談忽忘倦，時觀非云慳。",
            "詠歸同與點，坐忘庶希顔。",
            "塵累日以銷，何必棲空山。"
        ],
        "title": "教思堂作示諸同志",
        "id": "94e15db4-63b9-4af2-8a40-fc913fcad8d3"
    },
    {
        "author": "朱熹",
        "paragraphs": [
            "青山一何深，上下盡雲木。",
            "中有千歲姿，偃蹇卧寒谷。",
            "明堂不徵材，大匠肯回目。",
            "樵斧莫謾尋，從渠媚幽獨。"
        ],
        "title": "再得古木",
        "id": "ba82375f-fd31-4b55-8354-b432ced9bc34"
    },
    {
        "author": "朱熹",
        "paragraphs": [
            "夏木已云暗，時禽變新聲。",
            "林園草被徑，端居有餘清。",
            "端居亦何爲，日夕掩柴荆。",
            "靜有絃誦樂，而無塵慮并。",
            "良朋肯顧予，尚有夙心傾。",
            "深慚未聞道，折衷非所寧。",
            "眷焉撫流光，中夜歎以驚。",
            "高山徒仰止，遠道何由征。"
        ],
        "title": "示諸同志",
        "id": "9dd6fb29-7330-4b98-8acc-3c3511bafc2f"
    },
    {
        "author": "朱熹",
        "paragraphs": [
            "十日一洗沐，諸生各歸休。",
            "虛齋息羣響，兀坐心悠悠。",
            "雨久苔徑荒，林深鳥啼幽。",
            "階前樹萱草，與子俱忘憂。"
        ],
        "title": "示四弟",
        "id": "04f84ad2-885e-4c7f-8a1a-871d7b34f424"
    },
    {
        "author": "朱熹",
        "paragraphs": [
            "獻歲事行役，徂春始還歸。",
            "昔往草未芳，今來翠成幃。",
            "扶踈滿園陰，時禽互翻飛。",
            "叢萱亦已秀，丹葩耀晨輝。",
            "即事誰與娛，淹留自忘機。",
            "日暮復出門，悵然心事違。",
            "古人不可見，獨掩荒園扉。"
        ],
        "title": "還家即事",
        "id": "4a380dc8-500d-4e6a-8583-fdfdcdc957ff"
    },
    {
        "author": "朱熹",
        "paragraphs": [
            "今朝行役是登臨，極目郊原快賞心。",
            "却笑從前嫌俗事，一春牢落閉門深。"
        ],
        "title": "小盈道中",
        "id": "899df567-4a86-46a6-a070-01b1983325fb"
    },
    {
        "author": "朱熹",
        "paragraphs": [
            "曉發漁溪驛，夜宿囊山寺。",
            "雲海近蒼茫，層嵐擁深翠。",
            "行役倦脩途，投歸聊一憩。",
            "不學塔中仙，名塗定何事。"
        ],
        "title": "題囊山寺",
        "id": "699ba2dd-e479-408c-a617-50e19462f8de"
    },
    {
        "author": "朱熹",
        "paragraphs": [
            "因依古佛居，結屋寒林杪。",
            "當戶碧峯稠，雲烟自昏曉。"
        ],
        "title": "題九日山石佛院亂峰軒二首  其一",
        "id": "e4b52857-44e7-44b2-bed5-5fec4bd41e07"
    },
    {
        "author": "朱熹",
        "paragraphs": [
            "巖中老釋子，白髮對青山。",
            "不作看山想，秋雲時往還。"
        ],
        "title": "題九日山石佛院亂峰軒二首  其二",
        "id": "1c7ac730-883d-4ab0-beea-caf9e50d08b3"
    },
    {
        "author": "朱熹",
        "paragraphs": [
            "羣峯相接連，斷處秋雲起。",
            "雲起山更深，咫尺愁千里。"
        ],
        "title": "題可老所藏徐明叔畫卷二首  其一",
        "id": "7a987be7-6e77-4169-8154-5a385445893a"
    },
    {
        "author": "朱熹",
        "paragraphs": [
            "流雲繞空山，絕壁上蒼翠。",
            "應有采芝人，相期烟雨外。"
        ],
        "title": "題可老所藏徐明叔畫卷二首  其二",
        "id": "23bff97c-8757-4f6e-9426-cb49d1e57ed6"
    },
    {
        "author": "朱熹",
        "paragraphs": [
            "端居託窮巷，廩食守微官。",
            "事少心慮怡，吏休庭宇寬。",
            "晨興吟誦餘，體物隨所安。",
            "杜門不復出，悠然得真歡。",
            "良朋夙所敦，精義時一殫。",
            "壺餐雖牢落，此亦非所難。"
        ],
        "title": "再至同安假民舍以居示諸生",
        "id": "517e2e3a-1509-41a7-9398-0096639276a0"
    },
    {
        "author": "朱熹",
        "paragraphs": [
            "雲起欲爲雨，中川分晦明。",
            "纔驚橫嶺斷，已覺踈林鳴。",
            "空際旱塵滅，虛堂凉思生。",
            "頹簷滴瀝餘，忽作流泉傾。",
            "况此高人居，地偏園景清。",
            "芳馨雜悄蒨，俯仰同鮮榮。",
            "我來偶茲適，中懷澹無營。",
            "歸路綠泱漭，因之想巖耕。"
        ],
        "title": "六月十五日詣水公菴雨作",
        "id": "ddb30233-a941-48b8-9196-84cce544de76"
    },
    {
        "author": "朱熹",
        "paragraphs": [
            "曠然塵慮盡，爲對夕花明。",
            "密葉低層幄，冰蕤亂玉英。",
            "不因秋露濕，詎識此香清。",
            "預恐芳菲盡，微吟遶砌行。"
        ],
        "title": "末利",
        "id": "8b319249-a2c4-4037-8abf-abdcd65df05c"
    },
    {
        "author": "朱熹",
        "paragraphs": [
            "幽獨塵事屏，晼晚秋蘭滋。",
            "芳馨不自媚，掩抑空相思。",
            "晤對日方永，披叢露未晞。",
            "翛然發孤詠，九畹陳悲詩。"
        ],
        "title": "謝人送蘭  其一",
        "id": "bf9f72fa-4d0b-4a4d-adf3-5d56ddf25c97"
    },
    {
        "author": "朱熹",
        "paragraphs": [
            "淹留閲歲序，契闊心懷憂。",
            "獨卧寄僧閭，一室空山秋。",
            "徘徊起顧望，俯仰誰爲儔。",
            "伊人遠贈問，孤根亦綢繆。",
            "芳馨不我遺，三載娛清幽。",
            "愧無瓊琚報，厚意竟莫酬。",
            "瞻彼南陔詩，使我心悠悠。"
        ],
        "title": "謝人送蘭  其二",
        "id": "23f9f4ec-a9ed-45db-b2c7-4989515d4bc2"
    },
    {
        "author": "朱熹",
        "paragraphs": [
            "秋至百草晦，寂寞寒露滋。",
            "蘭皋一以悴，蕪穢不能治。",
            "端居念離索，無以遺所思。",
            "願言託孤根，歲晏以爲期。"
        ],
        "title": "秋蘭已悴以其根歸學古",
        "id": "80a5bbb1-b643-4a31-8f20-0c0a9c0f30d9"
    },
    {
        "author": "朱熹",
        "paragraphs": [
            "秋蘭遞初馥，芳意滿沖襟。",
            "想子空齋裏，凄凉楚客心。",
            "夕風生遠思，晨露灑中林。",
            "頗憶孤根在，幽期得重尋。"
        ],
        "title": "去歲蒙學古分惠蘭花清賞既歇復以根叢歸之故畹而學古預有今歲之約近聞頗已著花輒賦小詩以尋前約幸一笑",
        "id": "b508bda4-2a53-4038-8df3-8126a8c03947"
    },
    {
        "author": "朱熹",
        "paragraphs": [
            "西齋坐竟日，曠然誰與儔。",
            "感茲風露夕，始知天宇秋。",
            "庭樹且扶踈，時物詎淹留。",
            "心空累云遠，歲月真悠悠。"
        ],
        "title": "秋夕二首  其一",
        "id": "74300a6e-ef3d-4c6c-a833-4edbce0ab348"
    },
    {
        "author": "朱熹",
        "paragraphs": [
            "公門了無事，吏散終日閑。",
            "凉葉何蕭蕭，悲吟庭樹間。",
            "琴書寫塵慮，菽水怡親顔。",
            "憶在中林日，秋來長掩關。"
        ],
        "title": "秋夕二首  其二",
        "id": "c5758812-1044-4aef-bae2-ee8f816ce3e8"
    },
    {
        "author": "朱熹",
        "paragraphs": [
            "悄悄窗戶暗，青燈讀殘書。",
            "忽聽踈雨落，稍知凉氣初。",
            "披襟聊自適，掩卷方躊躇。",
            "亦念同懷人，悵望心煩紆。",
            "鳴琴愛靜夜，樂道今閑居。",
            "岑岑空山中，此夕知焉如。"
        ],
        "title": "秋夜聽雨奉懷子厚",
        "id": "5019dead-4d82-4a2b-afd9-f460a315eb20"
    },
    {
        "author": "朱熹",
        "paragraphs": [
            "沉沉新秋夜，凉月滿荆扉。",
            "露泫凝餘彩，川明澄素暉。",
            "中林竹樹映，踈星河漢稀。",
            "此夕情無限，故園何日歸。"
        ],
        "title": "對月思故山夜景",
        "id": "9d453202-b3cc-49b3-9ef0-e86d29017adb"
    },
    {
        "author": "朱熹",
        "paragraphs": [
            "傑閣翔林杪，披襟此日閑。",
            "層雲生薄晚，凉雨遍空山。",
            "地迥衣裳冷，天高澄霽還。",
            "出門迷所適，月色滿林關。"
        ],
        "title": "同僚小集梵天寺坐間雨作已復開霽步至東橋玩月賦詩二首  其一",
        "id": "5e0f1fa0-c828-4127-88de-683f82b39760"
    },
    {
        "author": "朱熹",
        "paragraphs": [
            "空山看雨罷，微步喜新凉。",
            "月出澄餘景，川明發素光。",
            "星河方耿耿，雲樹轉蒼蒼。",
            "晤語逢清夜，茲懷殊未央。"
        ],
        "title": "同僚小集梵天寺坐間雨作已復開霽步至東橋玩月賦詩二首  其二",
        "id": "cb22582c-3986-4452-a2d0-85444ccb59b1"
    },
    {
        "author": "朱熹",
        "paragraphs": [
            "持身乏古節，寸祿久棲遲。",
            "暫寄靈山寺，空吟招隠詩。",
            "讀書清磬外，看雨暮鍾時。",
            "漸喜凉秋近，滄洲去有期。"
        ],
        "title": "梵天觀雨",
        "id": "2d6e1243-228e-4a92-92bf-df4bc4ea384b"
    },
    {
        "author": "朱熹",
        "paragraphs": [
            "兩山相接雨冥冥，四牖東西萬木青。",
            "面似凍梨頭似雪，後生誰與屬遺經。"
        ],
        "title": "兼山閣雨中",
        "id": "0bba2e58-7fe9-4d85-899a-095714cc9a1d"
    },
    {
        "author": "朱熹",
        "paragraphs": [
            "橫空敞新閣，高處絕炎氛。",
            "野迥長風入，天秋凉氣分。",
            "憑欄生逸想，投迹遠人羣。",
            "終憶茅簷外，空山多白雲。"
        ],
        "title": "登閣",
        "id": "f8f14981-bbd0-4f43-9dc9-532b97175d7a"
    },
    {
        "author": "朱熹",
        "paragraphs": [
            "秋風吹庭戶，客子懷故鄉。",
            "矧此卧愁疾，徘徊守空房。",
            "佇想澗谷居，林深慘悲凉。",
            "鵾鷄感蕭辰，拊翼號風霜。",
            "氛雜無留氣，悄蒨有餘芳。",
            "幸聞衛生要，招隠夙所臧。",
            "終期謝世慮，矯翮茲山岡。"
        ],
        "title": "秋懷二首  其一",
        "id": "09a95fcc-fad3-4d9f-a007-eacf0fbcfd05"
    },
    {
        "author": "朱熹",
        "paragraphs": [
            "懷痾坐竟日，晚色散幽樹。",
            "寂歷候蟲悲，沆瀁碧草露。",
            "端居興方澹，沉默自成趣。",
            "羽觴歡獨持，瑶琴誰與晤。",
            "空知玄思清，未惜年華度。",
            "美人殊不來，歲月恐遲暮。"
        ],
        "title": "秋懷二首  其二",
        "id": "9e9ce54c-fc9d-4672-979b-b7b11e9fdca8"
    },
    {
        "author": "朱熹",
        "paragraphs": [
            "徂暑尚繁鬰，大火空西流。",
            "茲辰喜佳節，凉雨忽驚秋。",
            "晼晚蘭徑滋，蕭疈庭樹幽。",
            "炎氣一以去，恢台逝不留。",
            "刀筆隨事屏，塵囂與心休。",
            "端居諷道言，焚香味真諏。",
            "子亦玩文史，及此同優游。"
        ],
        "title": "中元雨中呈子晉",
        "id": "9365dfa6-8aff-46e8-aa52-6c5d75139e0a"
    },
    {
        "author": "朱熹",
        "paragraphs": [
            "晨興納新凉，亭午倦猶暑。",
            "卧對北窗扉，淡泊將誰侶。",
            "踈樹含輕颸，時禽轉幽語。",
            "端居悟物情，即事聊容與。"
        ],
        "title": "秋暑",
        "id": "3816fc35-ea6c-4c80-a395-d23906b10f26"
    },
    {
        "author": "朱熹",
        "paragraphs": [
            "北風日日霾江村，歸夢正爾勞營魂。",
            "忽聞梅蘂臘前破，楚客不愛蘭佩昏。",
            "尋幽舊識此堂古，曳杖偶集僧家園。",
            "嵐陰春物未全到，邂逅只有南枝溫。",
            "冷光自照眼色界，雲艷未怯扶桑暾。",
            "遥知雲臺溪上路，玉樹十里藏山門。",
            "自憐塵羈不得去，坐想佳處知難言。",
            "但哦君詩慰岑寂，已似共倒花前罇。"
        ],
        "title": "和李伯玉用東坡韻賦梅花",
        "id": "01b20795-94b4-4165-9b9b-a76d727f344e"
    },
    {
        "author": "朱熹",
        "paragraphs": [
            "羅浮山下黄茅村，蘇仙仙去餘詩魂。",
            "梅花自入三疊曲，至今不受蠻煙昏。",
            "佳名一旦異凡木，絕艷千古高名園。",
            "却憐冰質不自暖，雖有步障難爲溫。",
            "羞同桃李媚春色，敢與葵藿爭朝暾。",
            "歸來只有脩竹伴，寂歷自掩踈籬門。",
            "亦知真意還有在，未覺浩氣終難言。",
            "一杯勸汝吾不淺，要汝共保山林罇。"
        ],
        "title": "與諸人用東坡韻共賦梅花適得元履書有懷其人因復賦此以寄意焉",
        "id": "0428adc5-8e9b-48fc-9499-cda2337152a3"
    },
    {
        "author": "朱熹",
        "paragraphs": [
            "天地誰翻覆，人謀痛莫支。",
            "公扶西極柱，威動北征旗。",
            "肉食謀何鄙，家山志忽齎。",
            "平生出師表，今日重傷悲。"
        ],
        "title": "挽劉寶學二首  其一",
        "id": "9261f2cf-a733-462d-aef5-3b691355ed6f"
    },
    {
        "author": "朱熹",
        "paragraphs": [
            "生死公何有，飄零我自傷。",
            "向非憐不造，那得此深藏。",
            "心折風霜裏，衣沾子姪行。",
            "哦詩當肅挽，悲哽不成章。"
        ],
        "title": "挽劉寶學二首  其二",
        "id": "8e7317a9-e1d9-400d-96f9-80b129b7a11c"
    },
    {
        "author": "朱熹",
        "paragraphs": [
            "滄波流不極，上有一畝園。",
            "幽人掩關卧，脩竹何娟娟。",
            "虛堂面群峯，秀色摩青天。",
            "靜有山水樂，而無車馬喧。",
            "人言市門子，往往蒼崖顛。",
            "揮手謝世人，日中翔紫煙。",
            "遺迹尚可覿，神交邈無緣。",
            "慨然一永歎，耀靈忽西遷。",
            "褰裳下中沚，濯足娛清川。"
        ],
        "title": "寄題梅川溪堂",
        "id": "9f0eb413-d64b-40b8-98ac-0b500e6dfeab"
    },
    {
        "author": "朱熹",
        "paragraphs": [
            "幾年牢落舊村墟，此日脩然水竹居。",
            "病起試尋春逕草，客來聊煮雪畦蔬。",
            "開樽細說平生事，信手同繙集古書。",
            "適意何勞一千卷，新詩閑出笑談餘。"
        ],
        "title": "和劉抱一",
        "id": "b0c1e1a0-b001-4aea-80fa-89632d45efe8"
    },
    {
        "author": "朱熹",
        "paragraphs": [
            "久矣投裝返舊墟，不將心事賦閑居。",
            "荷鉏带月朝治穢，植杖臨風夕挽蔬。",
            "三逕猶尋陶令宅，萬籤聊借鄴侯書。",
            "木瓜更得瓊琚報，吟咏從今樂有餘。"
        ],
        "title": "再和",
        "id": "e93a77a7-4aed-4092-8703-f1989e89700f"
    },
    {
        "author": "朱熹",
        "paragraphs": [
            "拄節千山外，勤勞飽所經。",
            "一心無適莫，萬口自丹青。",
            "拂拭先賢傳，光輝處士星。",
            "活人功更遠，試與問林坰。"
        ],
        "title": "送芮國器二首  其一",
        "id": "628be66d-7351-4ebf-a8d0-5e9c41d68c27"
    },
    {
        "author": "朱熹",
        "paragraphs": [
            "紫陌同年舊，青雲得路新。",
            "論心端有契，下榻豈辭頻。",
            "話別驚如許，相逢渺未因。",
            "期公念經濟，從此上星辰。"
        ],
        "title": "送芮國器二首  其二",
        "id": "d77c27a6-da75-4f5c-b92b-f75b548da5ac"
    },
    {
        "author": "朱熹",
        "paragraphs": [
            "憶昔身無事，尋梅只怕遲。",
            "沉吟窺老樹，取次折橫枝。",
            "絕艷驚衰鬢，餘芳入小詩。",
            "今年何草草，政爾負幽期。"
        ],
        "title": "梅花開盡不及吟賞感嘆成詩聊貽同好二首  其一",
        "id": "7530446d-970f-4154-a4d0-d9948e47c6ef"
    },
    {
        "author": "朱熹",
        "paragraphs": [
            "棐几冰壺在，梅梢雪蕊空。",
            "不堪三弄咽，誰與一尊同。",
            "鼻觀殘香裏，心期昨夢中。",
            "那知北枝北，猶有未開叢。"
        ],
        "title": "梅花開盡不及吟賞感嘆成詩聊貽同好二首  其二",
        "id": "db4a0a68-84f9-465b-b1b3-359ccb05ef04"
    },
    {
        "author": "朱熹",
        "paragraphs": [
            "聞說寒梅盡，尋芳去已遲。",
            "冷香無宿蕊，穠艷有繁枝。",
            "正復非同調，何妨續舊詩。",
            "廣平偏娬媚，鐵石悞心期。"
        ],
        "title": "宋丈示及紅梅臘梅借韻兩詩輒復和呈以發一笑  其一",
        "id": "cd7155af-f6a6-4934-b544-19ecc6691d8c"
    },
    {
        "author": "朱熹",
        "paragraphs": [
            "風雪催殘臘，南枝一夜空。",
            "誰知荒草裏，却有暗香同。",
            "質瑩輕黄外，芳滕淺絳中。",
            "不遭岑寂侶，何以媚孤叢。"
        ],
        "title": "宋丈示及紅梅臘梅借韻兩詩輒復和呈以發一笑  其二",
        "id": "d1c2e4ab-b73f-411b-b629-8bac27a9b964"
    },
    {
        "author": "朱熹",
        "paragraphs": [
            "茅齋塵事遠，幽獨興無窮。",
            "永晝呻吟內，新凉愁思中。",
            "朱顔非昨日，綠鬢又秋風。",
            "珍重牆東客，遥憐此意同。"
        ],
        "title": "呈黄子厚",
        "id": "34cc83f7-10a0-47ee-8e3d-8387dd35e49a"
    },
    {
        "author": "朱熹",
        "paragraphs": [
            "遥夜不能寐，披衣起彷徨。",
            "仰視天正黑，寒氣慘悲凉。",
            "飛霰忽下零，雪花亦飄揚。",
            "飄揚未云已，須臾滿空翔。",
            "前山失舊姿，川谷流素光。",
            "念昔少小時，無事志四方。",
            "五年江海上，不見雪與霜。",
            "飄颻今日情，浩蕩誰能量。",
            "凌晨飲一杯，竟日守空堂。",
            "竚立玩奇變，永言獲新章。",
            "躊躇欲何報，玉樹生瓊岡。"
        ],
        "title": "奉酬子厚詠雪之作",
        "id": "4ae63b3d-c42f-4e17-9482-c39219a38716"
    },
    {
        "author": "朱熹",
        "paragraphs": [
            "祖餞衣冠滿道周，此行誰與話端由。",
            "心知不作功名計，祇爲蒼生未敢休。"
        ],
        "title": "送籍溪胡丈赴館供職二首  其一",
        "id": "369eefff-49ea-4133-96e2-73e2d2eff581"
    },
    {
        "author": "朱熹",
        "paragraphs": [
            "執我仇仇詎我知，謾將行止驗天機。",
            "猿悲鶴怨因何事，祇恐先生袖手歸。"
        ],
        "title": "送籍溪胡丈赴館供職二首  其二",
        "id": "c8fc9d8e-21da-4ca8-8e6a-dc28c90182c1"
    },
    {
        "author": "朱熹",
        "paragraphs": [
            "先生去上芸香閣，閣老新峩豸角冠。",
            "留取幽人卧空谷，一川風月要人看。"
        ],
        "title": "寄籍溪胡丈及劉恭父二首  其一",
        "id": "80ea2798-11aa-440c-b72a-437ac20d4a87"
    },
    {
        "author": "朱熹",
        "paragraphs": [
            "甕牖前頭翠作屏，晚來相對靜儀刑。",
            "浮雲一任閑舒卷，萬古青山祇麽青。"
        ],
        "title": "寄籍溪胡丈及劉恭父二首  其二",
        "id": "299682e5-ac8f-4cb4-a2ab-aea3aba16689"
    },
    {
        "author": "朱熹",
        "paragraphs": [
            "獻納陪興運，如公衆所期。",
            "憂時最深切，信道不磷緇。",
            "落落歸來賦，匆匆殄瘁詩。",
            "菟裘當日計，宰木後人悲。"
        ],
        "title": "挽范直閣二首  其一",
        "id": "5ab3470e-e474-4543-9da4-b0dd165d1674"
    },
    {
        "author": "朱熹",
        "paragraphs": [
            "先友多名士，存亡幾許人。",
            "惟公且彊健，於我更情親。",
            "出處論心晚，音書枉誨頻。",
            "素車今日會，誰與共傷神。"
        ],
        "title": "挽范直閣二首  其二",
        "id": "1bea4e20-596c-4339-9f86-b628b9d84156"
    },
    {
        "author": "朱熹",
        "paragraphs": [
            "神心洞玄鑒，好惡審薰蕕。",
            "云何反自誑，閔默還包羞。",
            "今辰仲冬節，寤歎得隠憂。",
            "心知一寸光，昱彼重泉幽。",
            "朋來自茲始，羣陰邈難留。",
            "行迷亦已遠，及此旋吾輈。"
        ],
        "title": "頃以多言害道絕不作詩兩日讀大學誠意章有感至日之朝起書此以自箴蓋不得已而有言云",
        "id": "5c5fe9cc-9c80-4ff8-81c1-13ee9cd5706a"
    },
    {
        "author": "朱熹",
        "paragraphs": [
            "在昔賢君子，存心每欲仁。",
            "求端從有術，及物豈無因。",
            "惻隠來何自，虛明覺處真。",
            "擴充從此念，福澤遍斯民。",
            "入井倉皇際，牽牛觳觫辰。",
            "向來看楚越，今日備吾身。"
        ],
        "title": "仁術",
        "id": "52a1a570-3f08-4d5d-aa8e-43a7b2053390"
    },
    {
        "author": "朱熹",
        "paragraphs": [
            "大舜深山日，靈襟保太和。",
            "一言分善利，萬里决江河。",
            "可欲非由外，惟聰不在它。",
            "勇如爭赴壑，進豈待盈科。",
            "學海功難並，防川患益多。",
            "何人親祖述，耳順肯同波。"
        ],
        "title": "聞善决江河",
        "id": "f899137d-05fe-4c7a-884c-74a01350dafd"
    },
    {
        "author": "朱熹",
        "paragraphs": [
            "公德明光萬世師，從容酬酢更何疑。",
            "當年不合知何事，清夜端居獨仰思。"
        ],
        "title": "仰思二首  其一",
        "id": "0504bf13-35cc-42ab-91dc-bd52fcb1b8f5"
    },
    {
        "author": "朱熹",
        "paragraphs": [
            "聖賢事業理難同，僭作新題欲自攻。",
            "王事兼施吾豈敢，儻容思勉議成功。"
        ],
        "title": "仰思二首  其二",
        "id": "3d47c617-951f-452f-82ee-c0c410b2dea1"
    },
    {
        "author": "朱熹",
        "paragraphs": [
            "舊喜安心苦覓心，捐書絕學費追尋。",
            "困衡此日安無地，始覺從前枉寸陰。"
        ],
        "title": "困學二首  其一",
        "id": "663972db-c1cd-4a27-a8da-7e13d5b773b2"
    },
    {
        "author": "朱熹",
        "paragraphs": [
            "困學工夫豈易成，斯名獨恐是虛稱。",
            "傍人莫笑標題誤，庸行庸言實未能。"
        ],
        "title": "困學二首  其二",
        "id": "14a70070-0096-4c62-b278-814bbc5f81e3"
    },
    {
        "author": "朱熹",
        "paragraphs": [
            "出入無時是此心，豈知鷄犬易追尋。",
            "請看屏上初爻旨，便識名齋用意深。"
        ],
        "title": "復齋偶題",
        "id": "c475ecaa-1d49-4b4f-b112-48ca82023a41"
    },
    {
        "author": "朱熹",
        "paragraphs": [
            "務學脩身要及時，競辰須念隙駒馳。",
            "清宵白日供遊蕩，愁殺堂前老古錐。"
        ],
        "title": "示四弟",
        "id": "0dd5f22e-bc89-4465-8de0-68851c8c78da"
    },
    {
        "author": "朱熹",
        "paragraphs": [
            "寶鑑當年照膽寒，向來埋沒太無端。",
            "祇今垢盡明全見，還得當年寶鑑看。"
        ],
        "title": "克己",
        "id": "d4aaca96-2018-4149-9c84-8a6de78b508d"
    },
    {
        "author": "朱熹",
        "paragraphs": [
            "春服初成麗景遲，步隨流水玩晴漪。",
            "微吟緩節歸來晚，一任輕風拂面吹。"
        ],
        "title": "曾點",
        "id": "9e25ad12-3dd3-44b7-a6b2-9a6c08422e5c"
    },
    {
        "author": "朱熹",
        "paragraphs": [
            "伐木相將入遠山，共聽幽鳥語關關。",
            "殷勤若解當時意，此日那容不盡歡。"
        ],
        "title": "伐木",
        "id": "a7050cfb-125e-497e-a705-d262f00fd6bf"
    },
    {
        "author": "朱熹",
        "paragraphs": [
            "勝日尋芳泗水濱，無邊光景一時新。",
            "等閑識得東風面，萬紫千紅總是春。"
        ],
        "tags": [
            "春天",
            "写景",
            "古诗三百首",
            "哲理",
            "宋诗",
            "三年级下册",
            "春",
            "小学古诗"
        ],
        "title": "春日",
        "id": "30e1ae22-cfa0-420d-8f3a-1744264b60fd"
    },
    {
        "author": "朱熹",
        "paragraphs": [
            "聞道西園春色深，急穿芒屩去登臨。",
            "千葩萬蕊爭紅紫，誰識乾坤造化心。"
        ],
        "title": "春日偶作",
        "id": "a4175e6f-18c7-4659-93d1-9619589b1252"
    },
    {
        "author": "朱熹",
        "paragraphs": [
            "半畝方塘一鑑開，天光雲影共徘徊。",
            "問渠那得清如許，爲有源頭活水來。"
        ],
        "tags": [
            "古诗三百首",
            "哲理",
            "读书",
            "写景",
            "初中古诗",
            "七年级上册(课外)"
        ],
        "title": "觀書有感二首  其一",
        "id": "84eb30d4-a625-4456-be4d-f2bfb211fb9c"
    },
    {
        "author": "朱熹",
        "paragraphs": [
            "昨夜江邊春水生，蒙衝巨艦一毛輕。",
            "向來枉費推移力，此日中流自在行。"
        ],
        "tags": [
            "描写水",
            "哲理",
            "宋诗",
            "读书",
            "写水"
        ],
        "title": "觀書有感二首  其二",
        "id": "50ad5156-30fa-4df2-8071-df857b52b827"
    },
    {
        "author": "朱熹",
        "paragraphs": [
            "觸目風光不易裁，此間何似舞雩臺。",
            "病軀若得長無事，春服成時歲一來。"
        ],
        "title": "題西林院壁二首  其一",
        "id": "dd8fad19-bc11-4593-88ac-91e42f660240"
    },
    {
        "author": "朱熹",
        "paragraphs": [
            "巾屨翛然一鉢囊，何妨且住贊公房。",
            "却嫌宴坐觀心處，不奈簷花抵死香。"
        ],
        "title": "題西林院壁二首  其二",
        "id": "dfcc97a6-19df-4dd1-b300-15e466bc407f"
    },
    {
        "author": "朱熹",
        "paragraphs": [
            "窈窕雲房深復深，層軒俄此快登臨。",
            "卷簾一目遥山碧，底是高人達觀心。"
        ],
        "title": "題西林可師達觀軒",
        "id": "f5ec9b7d-dec4-4396-8073-8dc60e62083c"
    },
    {
        "author": "朱熹",
        "paragraphs": [
            "古寺重來感慨深，小軒仍是舊窺臨。",
            "向來妙處今遺恨，萬古長空一片心。"
        ],
        "title": "再題",
        "id": "4c40d938-2dbc-497a-bc64-0c975b9c1c6a"
    },
    {
        "author": "朱熹",
        "paragraphs": [
            "身世年來欲兩忘，一春隨意住僧房。",
            "行逢舊隠低回久，綠樹鶑啼清晝長。"
        ],
        "title": "示西林可師二首  其一",
        "id": "18e83e91-c94e-4a57-99e3-66697faab6ee"
    },
    {
        "author": "朱熹",
        "paragraphs": [
            "幽居四畔只空林，啼鳥落花春意深。",
            "獨宿塵龕無夢寐，五更山月照寒衾。"
        ],
        "title": "示西林可師二首  其二",
        "id": "0577320e-2a27-4817-8ee4-5de976aed202"
    },
    {
        "author": "朱熹",
        "paragraphs": [
            "胡虜何年盛，神州遂陸沉。",
            "翠華棲浙右，紫塞僅淮陰。",
            "志士憂虞切，朝家預備深。",
            "一朝頒細札，三捷便聞音。",
            "授鉞無遺算，沈機識聖心。",
            "東西兵合勢，南北怨重尋。",
            "小却奇還勝，窮凶禍所臨。",
            "旃裘方舞雪，血刃已披襟。",
            "殘類隨煨燼，遺黎脫斧碪。",
            "戴商仍夙昔，思漢劇謳吟。",
            "共惜山河固，同嗟歲月侵。",
            "泉蓍久憔翠，陵柏幸蕭椮。",
            "正爾資羣策，何妨試盍簪。",
            "折衝須舊衮，出牧仗南金。",
            "衆志非難狥，天休詎可諶。",
            "故人司獻納，早晚奉良箴。"
        ],
        "title": "感事書懷十六韻",
        "id": "2e060ed9-05b9-48f3-ba94-80279cc873ed"
    },
    {
        "author": "朱熹",
        "paragraphs": [
            "朔風吹空林，眇眇無因依。",
            "但有西北雲，冉冉東南飛。",
            "須臾層陰合，慘淡周八維。",
            "凍雨不流淵，飛花舞妍姿。",
            "翳空乍滅沒，散影還參差。",
            "萬點隨飄零，百嘉潛潤滋。",
            "徘徊瞻詠久，默識造化機。",
            "上寒下必溫，欲積無根基。",
            "漸看谷樹變，稍覺叢篁低。",
            "皓然遂同色，宇宙乃爾奇。",
            "繁華改新觀，凜冽忘前悲。",
            "摛章愧佳友，佇立迎寒吹。",
            "感此節物好，嘆息今何時。",
            "當念長江北，鐵馬紛交馳。"
        ],
        "tags": [
            "长江"
        ],
        "title": "次韻劉彥采觀雪之句",
        "id": "b291affb-ff4c-4492-a5ae-5679e52d7d23"
    },
    {
        "author": "朱熹",
        "paragraphs": [
            "一榻流年度，篝燈遥夜闌。",
            "短衾閑自擁，清鏡莫頻看。",
            "竹密初驚雪，梅踈却耐寒。",
            "從今花木夢，無復在雕欄。"
        ],
        "title": "次韻彥采病中口占",
        "id": "9e1dfc15-a6ef-48c7-a82e-a85b37ef341a"
    },
    {
        "author": "朱熹",
        "paragraphs": [
            "聞說淮南路，胡塵滿眼黄。",
            "棄軀慚國士，嘗膽念君王。",
            "却敵非干櫓，信威藉紀綱。",
            "丹心危欲折，竚立但彷徨。"
        ],
        "title": "感事",
        "id": "90cd84e0-f122-414e-bf8a-19c10cc7da01"
    },
    {
        "author": "朱熹",
        "paragraphs": [
            "胡馬無端莫四馳，漢家元有中興期。",
            "旃裘喋血淮山寺，天命人心合自知。"
        ],
        "title": "聞二十八日之報喜而成詩七首  其一",
        "id": "f668e11e-8730-4c03-bde7-6446e79753f6"
    },
    {
        "author": "朱熹",
        "paragraphs": [
            "天驕得意任驅馳，太歲乘蛇已應期。",
            "一夜旄頭光殞地，飲江胡馬未全知。"
        ],
        "title": "聞二十八日之報喜而成詩七首  其二",
        "id": "b7f0cfb1-c125-45a9-9df4-3cff77f5a0ef"
    },
    {
        "author": "朱熹",
        "paragraphs": [
            "雪擁貂裘一馬馳，孤軍左袒事難期。",
            "奏函夜入明光殿，底事廬兒探得知。"
        ],
        "title": "聞二十八日之報喜而成詩七首  其三",
        "id": "3136148b-c77f-482b-ad19-3bd35cfc6cc2"
    },
    {
        "author": "朱熹",
        "paragraphs": [
            "渡淮諸將已爭馳，兔脫鷹揚不會期。",
            "殺盡殘胡方反旆，里閭元未有人知。"
        ],
        "title": "聞二十八日之報喜而成詩七首  其四",
        "id": "af92a9c5-6e21-4bcc-a28a-ac69acd058a8"
    },
    {
        "author": "朱熹",
        "paragraphs": [
            "漢節熒煌直北馳，皇家卜世萬年期。",
            "東京盛德符高祖，說與中原父老知。"
        ],
        "title": "聞二十八日之報喜而成詩七首  其五",
        "id": "06e823b2-c733-4081-ae62-2706d22df81b"
    },
    {
        "author": "朱熹",
        "paragraphs": [
            "追鋒聞說日驅馳，舊德登庸儻有期。",
            "聖主聰明似堯禹，忠邪如許詎難知。"
        ],
        "title": "聞二十八日之報喜而成詩七首  其六",
        "id": "aa8dafbe-c1fb-412c-bfff-737a2315634a"
    },
    {
        "author": "朱熹",
        "paragraphs": [
            "恭惟大號久風馳，清蹕傳呼却未期。",
            "此日不須勞玉趾，寸心那得侍臣知。"
        ],
        "title": "聞二十八日之報喜而成詩七首  其七",
        "id": "dfad32e8-ed31-40af-acca-222155cb7cc2"
    },
    {
        "author": "朱熹",
        "paragraphs": [
            "神州荆棘欲成林，霜露凄凉感聖心。",
            "故老幾人今好在，壺漿爭聽鼓鼙音。"
        ],
        "title": "次子有聞捷韻四首  其一",
        "id": "1f2dcbcb-5993-45d2-85c9-a93968a33987"
    },
    {
        "author": "朱熹",
        "paragraphs": [
            "殺氣先歸江上林，貔貅百萬想同心。",
            "明朝滅盡天驕子，南北東西盡好音。"
        ],
        "title": "次子有聞捷韻四首  其二",
        "id": "af83988f-d181-47a3-aea4-cfd79afb4457"
    },
    {
        "author": "朱熹",
        "paragraphs": [
            "孤臣殘疾卧空林，不奈憂時一寸心。",
            "誰遣捷書來蓽戶，真同百蟄聽雷音。"
        ],
        "title": "次子有聞捷韻四首  其三",
        "id": "5d4b6af9-e7e9-4ad6-927f-63bfa913d484"
    },
    {
        "author": "朱熹",
        "paragraphs": [
            "胡命須臾兔走林，驕豪無復向來心。",
            "莫煩王旅追窮寇，鶴唳風聲盡好音。"
        ],
        "title": "次子有聞捷韻四首  其四",
        "id": "7908e22d-5c9d-4fc9-8ffd-501ea3b18c5d"
    },
    {
        "author": "朱熹",
        "paragraphs": [
            "暮雨停驂處，僧廬古道邊。",
            "千峯環傑閣，一水下平田。",
            "行役無期度，經過幾歲年。",
            "明朝須飽飯，躡足上寒煙。"
        ],
        "title": "奉陪判院丈充父平父兄宿回向用知郡丈壁間舊題之韻",
        "id": "f8664f55-7e14-437e-b2dc-4c2ba8c2c969"
    },
    {
        "author": "朱熹",
        "paragraphs": [
            "江北傳烽火，胡兒大入邊。",
            "已聞隳列障，不但擾屯田。",
            "借箸思人傑，摧鋒屬少年。",
            "偷安慙暇食，萬竈起愁煙。"
        ],
        "title": "感事再用回向壁間舊韻二首  其一",
        "id": "072f77fe-4967-4fbb-898c-9890011c6801"
    },
    {
        "author": "朱熹",
        "paragraphs": [
            "廊廟憂虞裏，風塵慘淡邊。",
            "早知煩汗馬，悔不是留田。",
            "迷國嗟誰子，和戎誤往年。",
            "腐儒空感慨，無策靜狼煙。"
        ],
        "title": "感事再用回向壁間舊韻二首  其二",
        "id": "bd6c050d-f661-4e57-ad00-a9a96b8c69b2"
    },
    {
        "author": "朱熹",
        "paragraphs": [
            "疇昔經行地，溪山寂寞邊。",
            "冰霜凝巨壑，風雨暗中田。",
            "古寺堪投晚，塵龕閲紀年。",
            "論文寒夜永，清絕裊爐烟。"
        ],
        "title": "蒙判院丈示及再用元韻之作率易和呈以求指誨",
        "id": "5c63af47-51c3-46bf-b982-723396c5726a"
    },
    {
        "author": "朱熹",
        "paragraphs": [
            "雲垂天闊歲將闌，一室翛然獨掩關。",
            "擁褐不知風折木，開軒惟見雪漫山。",
            "玄空杳靄低迷外，碧樹瓏璁掩映間。",
            "吟罷左思招隠句，扁舟無路過長灣。"
        ],
        "title": "數日前與判院丈有宋村之約雪中有懷奉呈判院通判二丈",
        "id": "fd5c6a47-009e-4a30-b6b1-bf710ea046e4"
    },
    {
        "author": "朱熹",
        "paragraphs": [
            "端居歲復窮，閉戶守沖澹。",
            "風陰原野悲，月黑庭除暗。",
            "淅瀝靜先知，崩奔誰與探。",
            "坐想青瑶林，寒光生素艷。"
        ],
        "title": "次韻判院丈雪意之作",
        "id": "de91c3ad-bec8-4996-9870-768ee6e3af9d"
    },
    {
        "author": "朱熹",
        "paragraphs": [
            "客枕終難穩，歸來鼾息深。",
            "曉鷄回遠夢，缺月掛空林。",
            "冰谷晨加帽，晴窗晝解襟。",
            "詩筒多妙語，仍喜舊盟尋。"
        ],
        "title": "熹伏蒙判院丈垂示用韻喜晴之句率爾奉酬伏乞笑覽",
        "id": "5c7b7dab-542f-4451-ad34-ba300fe9de2b"
    },
    {
        "author": "朱熹",
        "paragraphs": [
            "去路霜威勁，歸程雪意深。",
            "往還無幾日，景物變千林。",
            "曉磴初移屐，寒雲欲滿襟。",
            "玉梅踈半落，猶足慰幽尋。"
        ],
        "title": "登梅嶺",
        "id": "3cb30930-7059-4050-8300-f8ee8705e3f1"
    },
    {
        "author": "朱熹",
        "paragraphs": [
            "向晚浮雲四面平，北風號怒達天明。",
            "寒窗一夜清無睡，擬聽杉篁葉上聲。"
        ],
        "title": "雪意",
        "id": "f24e5588-18f3-4354-8044-ec3286f669bd"
    },
    {
        "author": "朱熹",
        "paragraphs": [
            "朔風吹盡暮雲平，室暖爐紅睡達明。",
            "但怪朝來滿山白，不知昨夜打窗聲。"
        ],
        "title": "昨夕不知有雪而晨起四望遠峰皆已變色再用元韻作兩絕句  其一",
        "id": "6cd48eb8-7a77-41a7-be7e-2cb4ac076162"
    },
    {
        "author": "朱熹",
        "paragraphs": [
            "千林無葉一川平，萬壑瓊瑶照夜明。",
            "未覺殘梅飄落盡，祇愁羌管不成聲。"
        ],
        "title": "昨夕不知有雪而晨起四望遠峰皆已變色再用元韻作兩絕句  其二",
        "id": "be2c18f2-bd6f-43ee-aa03-95b43bd9f8fe"
    },
    {
        "author": "朱熹",
        "paragraphs": [
            "踏破千林黄葉堆，林間臺殿鬰崔嵬。",
            "谷泉噴薄秋逾響，山翠空濛晝不開。",
            "一壑祇今藏勝概，三生疇昔記曾來。",
            "解衣正作留連計，未許山靈便却回。"
        ],
        "title": "奉陪彥集充父同游瑞巖謹次莆田使君留題之韻",
        "id": "6362c93f-0590-421d-86d2-c00f55908312"
    },
    {
        "author": "朱熹",
        "paragraphs": [
            "趙公名迹此猶微，已薦行藏第一機。",
            "直自當年留翰墨，至今窮谷尚光輝。",
            "時清諫疏空遺稿，歲晚高齋自掩扉。",
            "珍重九原如可作，問渠何處是真歸。"
        ],
        "title": "伏讀趙清獻公瑞巖留題感歎之餘追次元韻",
        "id": "5a7310f8-c182-4f8c-878f-91bdeb9704fe"
    },
    {
        "author": "朱熹",
        "paragraphs": [
            "誰將健筆寫崖陰，想見當年抱膝吟。",
            "緩带輕裘成昨夢，遺風餘烈到如今。",
            "西山爽氣看猶在，北闕精誠直自深。",
            "故壘近聞新破竹，起公無路祇傷心。"
        ],
        "title": "伏讀二劉公瑞巖留題感事興懷至於隕涕追次元韻偶成二篇  其一",
        "id": "f8d05ac6-0342-4ccd-ab51-0664e8dcc00c"
    },
    {
        "author": "朱熹",
        "paragraphs": [
            "投紱歸來卧赤城，家山無處不經行。",
            "寒巖解榻夢應好，絕壁題詩語太清。",
            "陳迹一朝成寂寞，靈臺千古自虛明。",
            "傳來舊業荒蕪盡，慙愧秋原宿草生。"
        ],
        "title": "伏讀二劉公瑞巖留題感事興懷至於隕涕追次元韻偶成二篇  其二",
        "id": "6c70b543-f8a1-498f-a386-4312543d856f"
    },
    {
        "author": "朱熹",
        "paragraphs": [
            "憶昔南遊桂樹陰，歸來遺恨滿塵襟。",
            "籃輿此日無窮思，萬壑千岩秋氣深。"
        ],
        "title": "入瑞巖道間得四絕句呈彥集充父二兄  其一",
        "id": "b02c05da-7be1-4720-9366-d06f6aaba1f7"
    },
    {
        "author": "朱熹",
        "paragraphs": [
            "翩翩一馬兩肩輿，路轉秋原十里餘。",
            "共說前山深更好，不辭迢遞款禪居。"
        ],
        "title": "入瑞巖道間得四絕句呈彥集充父二兄  其二",
        "id": "1be32e87-25a7-4124-a345-7850ee88b420"
    },
    {
        "author": "朱熹",
        "paragraphs": [
            "清溪流過碧山頭，空水澄鮮一色秋。",
            "隔斷紅塵三十里，白雲黄葉共悠悠。"
        ],
        "title": "入瑞巖道間得四絕句呈彥集充父二兄  其三",
        "id": "2c74586d-82ea-4c7c-aa8d-c78b79cb18a8"
    },
    {
        "author": "朱熹",
        "paragraphs": [
            "風高木落晚秋時，日暮千林黄葉稀。",
            "祇有蒼蒼谷中樹，歲寒心事不相違。"
        ],
        "title": "入瑞巖道間得四絕句呈彥集充父二兄  其四",
        "id": "fbd8f294-aac9-4e9d-b139-e1a0b0b57b2e"
    },
    {
        "author": "朱熹",
        "paragraphs": [
            "夫子生名世，窮居幾歲年。",
            "聖門雖力造，美質自天全。",
            "樂道初辭幣，憂時晚奏篇。",
            "行藏今已矣，心迹故超然。"
        ],
        "title": "挽籍溪胡先生三首  其一",
        "id": "b3b8f2cd-2c04-4cc7-89b4-5e60a48844f5"
    },
    {
        "author": "朱熹",
        "paragraphs": [
            "澹泊忘懷久，渾淪玩意深。",
            "簞瓢無改樂，山水自知音。",
            "冊府遺編在，丘原宰樹陰。",
            "門人封馬鬣，寒日共沾襟。"
        ],
        "title": "挽籍溪胡先生三首  其二",
        "id": "ccf13f3b-6fa4-4d95-b8a5-eb814d77438c"
    },
    {
        "author": "朱熹",
        "paragraphs": [
            "先友多淪謝，唯公尚典刑。",
            "向來深繾綣，猶足慰飄零。",
            "喬木摧霜幹，長空沒曉星。",
            "傷心遽如許，孤路轉竛竮。"
        ],
        "title": "挽籍溪胡先生三首  其三",
        "id": "929c63bb-e538-4781-a34d-cba346464655"
    },
    {
        "author": "朱熹",
        "paragraphs": [
            "黄堂理事餘，便坐永茲日。",
            "語默趣雖殊，晦明心本一。",
            "舊聞真體露，已歎群疑失。",
            "迨此復幾年，定知久純白。"
        ],
        "title": "次韻潮州詩六首 濠上齋二首 其一",
        "id": "364288a6-2620-4741-8b56-1e3d2f82a710"
    },
    {
        "author": "朱熹",
        "paragraphs": [
            "道若大路然，奈此人好徑。",
            "即事昧本心，離動覓真靜。",
            "安知濠上翁，妙入玄中境。",
            "偶寄郡齋閑，無欲民自正。"
        ],
        "title": "次韻潮州詩六首 濠上齋二首 其二",
        "id": "bda0cb62-45a3-4ec0-b0d4-b0af292e43c8"
    },
    {
        "author": "朱熹",
        "paragraphs": [
            "坐嘯無餘事，淡然塵慮希。",
            "閑中自怡悅，妙處絕幾微。",
            "韓子成今古，顛師果是非。",
            "悠然發孤些，千載儻來歸。"
        ],
        "title": "次韻潮州詩六首 閑坐",
        "id": "0a160073-f5da-4231-a519-bdeaa139e237"
    },
    {
        "author": "朱熹",
        "paragraphs": [
            "年來揭陽郡，牢落海陰墟。",
            "雲嶠無幽子，潢池有跖徒。",
            "單車亦已稅，蔓草不須鉏。",
            "比屋絃歌裏，功高化鰐圖。"
        ],
        "title": "次韻潮州詩六首 銷寇",
        "id": "de4fb8cd-b8c0-4126-aa88-685ebe3379e9"
    },
    {
        "author": "朱熹",
        "paragraphs": [
            "昔遊嶺海間，幾見蠻卉拆。",
            "素英漙夕露，朱蘤爛晴日。",
            "歸來今幾年，晤對祇寒碧。",
            "因君賦山丹，悅復見顔色。"
        ],
        "title": "次韻潮州詩六首 山丹",
        "id": "ca36f7e0-b7bc-4f32-80cb-3db09fdf64ef"
    },
    {
        "author": "朱熹",
        "paragraphs": [
            "世情日以踈，庭樹日以密。",
            "我心自悠悠，兩忘喧與寂。",
            "門開山疊翠，雨罷雲絕迹。",
            "天涯此興同，萬里寄消息。"
        ],
        "title": "次韻潮州詩六首 山居即事用疊翠亭韻",
        "id": "6cbb6c09-7b42-4aa7-8766-479a58e618fd"
    },
    {
        "author": "朱熹",
        "paragraphs": [
            "回頭別子時，歲月劇風雨。",
            "老大無所成，慙嘆中夜舞。",
            "長鑱足呻吟，短褐極藍縷。",
            "古人不可期，炯炯心獨苦。"
        ],
        "title": "柬舍姪",
        "id": "d08cceb6-73a8-4f9a-8d19-65ead42c3666"
    },
    {
        "author": "朱熹",
        "paragraphs": [
            "孟夏氣淑清，窗戶有佳色。",
            "卧聞幽籜翻，轉覺林景寂。",
            "參差帙委素，縹緲香橫碧。",
            "啜菽有餘歡，纓冠非所職。",
            "故人海邊郡，妙語寄遠翼。",
            "咏嘆不得聞，超然見胸臆。"
        ],
        "title": "夏日齋居得潮州詩卷咏歎之餘用卒章之韻以紀其事",
        "id": "d0cb176c-50aa-478f-93a8-e0754b8d0347"
    },
    {
        "author": "朱熹",
        "paragraphs": [
            "秋風蕭爽天氣凉，此日何日升斯堂。",
            "堂中老人壽而康，紅顔綠鬢雙瞳方。",
            "家貧兒癡但深藏，五年不出門庭荒。",
            "竈陘十日九不煬，豈辦甘脆陳壺觴。",
            "低頭包羞汗如漿，老人此心久已忘。",
            "一笑謂汝庸何傷，人間榮耀豈可常。",
            "惟有道義思無疆，勉勵汝節彌堅剛。",
            "熹前再拜謝阿娘，自古作善天降祥。",
            "但願年年似今日，老萊母子俱徜徉。"
        ],
        "title": "壽母生朝  其一",
        "id": "20e0f040-69e8-4297-9729-aab99afe643d"
    },
    {
        "author": "朱熹",
        "paragraphs": [
            "敬爲生朝舉一觴，短歌歌罷意偏長。",
            "願言壽考宜孫子，綠鬢朱顔樂未央。"
        ],
        "title": "壽母生朝  其二",
        "id": "113d9e9a-90b2-434d-9c89-d645c133d9dc"
    },
    {
        "author": "朱熹",
        "paragraphs": [
            "陰澹園林歲欲霜，怪來和氣滿中堂。",
            "要知積善工夫巧，變得人間作壽鄉。"
        ],
        "title": "壽母生朝  其三",
        "id": "5a45c92b-37c6-4cc7-af20-960a91a40416"
    },
    {
        "author": "朱熹",
        "paragraphs": [
            "昨夜秋風凉氣歸，今朝喜色動簾幃。",
            "細斟瀲灩新春酒，戲舞斑斕舊綵衣。",
            "願上龜蓮千歲壽，永令鳬藻一家肥。",
            "也知厚德天應報，更說陰功世所希。"
        ],
        "title": "壽母生朝  其四",
        "id": "78dd5ab4-f674-49cf-a272-dbb18e8c2d4a"
    },
    {
        "author": "朱熹",
        "paragraphs": [
            "暑退秋容欲凜然，北堂佳氣倍澄鮮。",
            "舊痾已向新凉失，壽骨應隨爽籟堅。",
            "塵外光陰那有盡，尊前風月浩無邊。",
            "癡兒六六今如許，慚媿西河不老仙。"
        ],
        "title": "壽母生朝  其五",
        "id": "a537b62b-2a0f-4b00-b590-91a7395cf27b"
    },
    {
        "author": "朱熹",
        "paragraphs": [
            "仙人昔住紫琳房，一旦翩然下大荒。",
            "久悟客塵無自性，故應福祿未渠央。",
            "徙居邂逅成嘉遯，捧檄因循愧漫郎。",
            "願借寒潭千丈碧，年年此日奉華觴。"
        ],
        "title": "壽母生朝  其六",
        "id": "2aa80185-95eb-4faa-b31e-98c81daa2cb3"
    },
    {
        "author": "朱熹",
        "paragraphs": [
            "竹柏交柯庭院清，西風不動翠簾旌。",
            "高堂正喜新凉入，樂事仍逢壽斝傾。",
            "盡室丹衷歸善禱，滿頭綠鬢定重生。",
            "年年此日歡娛意，更願時豐樂太平。"
        ],
        "title": "壽母生朝  其七",
        "id": "e02ec247-320e-4e9f-8478-22d4ec74e910"
    },
    {
        "author": "朱熹",
        "paragraphs": [
            "江梅欲破江南村，無人解與招芳魂。",
            "朔雲爲斷蜂蝶信，凍雨一洗煙塵昏。",
            "天憐絕艷世無匹，故遣寂寞依山園。",
            "自欣羌笛娛夜永，未要鄒律回春溫。",
            "連娟窺水墮殘月，的礫泣露晞晨暾。",
            "海山清游記玉面，衰病此日空柴門。",
            "相逢不敢話疇昔，能賦豈必皆成言。",
            "雕鎸肝腎竟何益，况復制酒哦空樽。"
        ],
        "title": "丁丑冬在溫陵陪敦宗李丈與一二道人同和東坡惠州梅花詩皆一再往反昨日見梅追省前事忽忽五年舊詩不復可記憶再和一篇呈諸友兄一笑同賦",
        "id": "a82a66a8-d9ed-4474-be41-32b8a49146c5"
    },
    {
        "author": "朱熹",
        "paragraphs": [
            "陽愆冬氣昏，日暮悲風起。",
            "晤言欲誰從，斗酒會隣里。",
            "盤餐乏珍脆，肴核闕儲峙。",
            "無以奉嘉賓，瓶罄亦可耻。",
            "所頼數子賢，深睠不余鄙。",
            "夜闌更促席，燈火共歡喜。",
            "酣歌氣激冽，傑句韻清美。",
            "衰懶愧英游，歲晚情何已。"
        ],
        "title": "歲晚燕集以梅花已判隔年開分韻賦詩得已字",
        "id": "3646eeec-2bc1-4466-bbe2-ca0980358c8f"
    },
    {
        "author": "朱熹",
        "paragraphs": [
            "鳳凰山下鳳凰城，十載重來雙眼明。",
            "賸喜故人頻獻納，足知賢母外榮名。",
            "生朝舉酒天香裏，賤子當歌魯頌聲。",
            "問訊豪眉今幾許，年年此日照人清。"
        ],
        "title": "卓國太生朝  其一",
        "id": "160a3433-a2e0-4658-a55b-29e33177f3e2"
    },
    {
        "author": "朱熹",
        "paragraphs": [
            "玄冬周四運，肅氣驅煩喧。",
            "孕此貞秀質，德美難具論。",
            "巍巍北堂高，福履神所敦。",
            "晨昏極榮養，夙昔蒙天恩。",
            "明年啟國封，屈狄文魚軒。",
            "斑衣結紫綬，玉樹承金尊。",
            "歡娛何所忘，千載如飛奔。",
            "惟應玄中趣，眇眇自本根。",
            "洗心河漢津，入此無窮門。",
            "超然謝衆甫，永與天壤存。"
        ],
        "title": "卓國太生朝  其二",
        "id": "c86149a6-ae2f-419f-ab4d-cca8b6879667"
    },
    {
        "author": "朱熹",
        "paragraphs": [
            "聖作重品節，等殺古所詳。",
            "里有秦社稷，僭差遂無章。",
            "王綱諒已隳，精意尚不亡。",
            "尚論千載前，簡編有遺芳。",
            "侃侃陳孺子，恂恂萬春鄉。",
            "敬恭事耆老，禱賽謹田桑。",
            "悠悠我里居，歲事有故常。",
            "向來諸老翁，惇厖亦端莊。",
            "交神庶或享，與物同樂康。",
            "今我胡不樂，悵然下頹岡。",
            "古人不可見，今人自猖狂。"
        ],
        "title": "社後一日作",
        "id": "609c7c81-c237-4495-b6f9-33829fe7ccd6"
    },
    {
        "author": "朱熹",
        "paragraphs": [
            "逝川無停波，歲月一何疾。",
            "居然雨露濡，我意日蕭瑟。",
            "共惟西山足，宰樹久蒙密。",
            "晤言起哀敬，時事該禮律。",
            "肴羞既紛羅，薦饋亦芳苾。",
            "周旋極悽愴，俛仰詎終畢。",
            "更衣適精舍，鄰曲會茲日。",
            "簋黍畀煇胞，從容罄膋膟。",
            "嘉賓更盤礴，環堵窺逸筆。",
            "即事君獨哦，非才我何述。",
            "矧茲衰病餘，苦畏煩慮怵。",
            "賦罷掩寒棲，存存常抱一。"
        ],
        "title": "三月三日祀事畢因脩禊事于靈梵以高閣一長望分韻賦詩得一字",
        "id": "e66c520f-6538-4474-99cb-937cdf0003bd"
    },
    {
        "author": "朱熹",
        "paragraphs": [
            "端居倦時暑，竟日掩柴門。",
            "窗風遠飆至，竹樹清陰繁。",
            "靜有圖史樂，寂無車馬喧。",
            "茲焉愜所尚，難與世人論。"
        ],
        "title": "夏日二首  其一",
        "id": "9f3be18d-84e3-4a63-a90e-956bdc171a8c"
    },
    {
        "author": "朱熹",
        "paragraphs": [
            "季夏園木暗，窗戶貯清陰。",
            "長風一掩苒，衆綠何蕭椮。",
            "玩此消永晝，泠然滌幽襟。",
            "俯仰無所爲，聊復得此心。"
        ],
        "title": "夏日二首  其二",
        "id": "6a4ac35b-3efe-403e-8c57-5bd956637486"
    },
    {
        "author": "朱熹",
        "paragraphs": [
            "晴窗出寸碧，倒影媚中川。",
            "雲氣一吞吐，湖江心渺然。"
        ],
        "title": "汲清泉漬奇石置熏爐其後香烟被之江山雲物居然有萬里趣因作四小詩  其一",
        "id": "192934cf-7655-49b1-9293-8456115599f0"
    },
    {
        "author": "朱熹",
        "paragraphs": [
            "一水渺空闊，羣山中接連。",
            "寒陰白霧湧，飛度碧峰前。"
        ],
        "title": "汲清泉漬奇石置熏爐其後香烟被之江山雲物居然有萬里趣因作四小詩  其二",
        "id": "ebb14f05-9397-4c0b-85f8-2b00e3413a9f"
    },
    {
        "author": "朱熹",
        "paragraphs": [
            "隠几對寒碧，忘言心自閑。",
            "豈知宜寂士，滅跡青峯間。"
        ],
        "title": "汲清泉漬奇石置熏爐其後香烟被之江山雲物居然有萬里趣因作四小詩  其三",
        "id": "d93f77f0-c61e-4ec1-b862-2bb9074d7bcf"
    },
    {
        "author": "朱熹",
        "paragraphs": [
            "吟餘忽自笑，老矣方好弄。",
            "慨然思古人，尺璧寸陰重。"
        ],
        "title": "汲清泉漬奇石置熏爐其後香烟被之江山雲物居然有萬里趣因作四小詩  其四",
        "id": "6217f08e-0e71-4b5c-96e7-ccaba5f52dce"
    },
    {
        "author": "朱熹",
        "paragraphs": [
            "門外青山翠紫堆，幅巾終日面崔嵬。",
            "只看雲斷成飛雨，不道雲從底處來。"
        ],
        "title": "偶題三首  其一",
        "id": "cbe3b06a-675c-4ab9-8318-0c5b18c417c4"
    },
    {
        "author": "朱熹",
        "paragraphs": [
            "擘開蒼峽吼奔雷，萬斛飛泉湧出來。",
            "斷梗枯槎無泊處，一川寒碧自縈回。"
        ],
        "title": "偶題三首  其二",
        "id": "acf25653-e00c-4e16-bd5f-7dc195b8e55b"
    },
    {
        "author": "朱熹",
        "paragraphs": [
            "步隨流水覓溪源，行到源頭却惘然。",
            "始悟真源行不到，倚筇隨處弄潺湲。"
        ],
        "title": "偶題三首  其三",
        "id": "6bb1be1d-71dd-4a5f-8112-701e5cec76f8"
    },
    {
        "author": "朱熹",
        "paragraphs": [
            "風霜歲云徂，塵事瞇雙目。",
            "故人書鼎來，照眼一連玉。",
            "把玩不知疲，日晏坐空腹。",
            "卷藏什襲秘，寒光夜穿櫝。",
            "嗟予骯髒姿，十駕不能速。",
            "丘壑聊自娛，簞瓢亦云足。",
            "君侯湖海士，逸氣謝追逐。",
            "胡爲不予鄙，乃肯顧林谷。",
            "高軒緩前期，清夢遶雙竹。",
            "起將杜陵句，寫寄玉川屋。",
            "我窮詩未工，最覺貂難續。",
            "感君慇懃意，吟苦屢更燭。",
            "羣公饒藻思，裂牋動盈束。",
            "歷險正摧輈，爭先俄擊轂。",
            "低回欲引避，悵望曷歸宿。",
            "出吻竟無奇，彊顔終自恧。",
            "北風催歲年，兩鬢失新綠。",
            "樊生念學稼，曹子悲食粟。",
            "死灰寧復然，寡過良所欲。",
            "耿耿自知明，何勞詹尹卜。"
        ],
        "title": "次張彥輔韻",
        "id": "d445f3b4-e3a9-453f-a178-5383bbe137d5"
    },
    {
        "author": "朱熹",
        "paragraphs": [
            "朔風萬里開雲屏，清霜夜墜朝景晴。",
            "南枝浩蕩正春色，凍蘂的皪含空明。",
            "花邊偶對青銅鏡，槁項不堪冰雪映。",
            "擁爐獨坐只悲吟，振策出遊舒遠興。",
            "暗香何處時一飄，行行復值最長條。",
            "仰頭欲折渺誰贈，滿意相思那得邀。",
            "極知異縣淹行李，心賞未甘輕付畀。",
            "石雄賦罷不相聞，秀野書來因舉似。",
            "兩翁句法爭新奇，畫出踈影沉寒漪。",
            "幽探自出塵境外，勝概未許兒曹知。",
            "祇今嚼蘂攀條處，它日重來記前度。",
            "風臺月觀悄無言，玉笛冰灘索同賦。",
            "嗟予衰懶倦將迎，過眼紛紛無復情。",
            "尚喜踈英窺水白，更憐落片點苔青。",
            "興來亂插飛蓬首，擬向君家醉君酒。",
            "酒酣耳熱莫狂歌，布鼓雷門須縮手。"
        ],
        "title": "次張彥輔賞梅韻",
        "id": "26c45d77-b3db-475a-bfdd-85677e1a7b0e"
    },
    {
        "author": "朱熹",
        "paragraphs": [
            "一生江海迥無儔，材大應容小未周。",
            "景好身閑真復樂，酒酣耳熱却堪憂。",
            "飛騰莫羨摩天鵠，純熟須參露地牛。",
            "我亦醒狂多忤物，頗能還贈一言不。"
        ],
        "title": "借韻呈府判張丈既以奉箴且求教藥",
        "id": "c9870b69-89d7-42c9-8048-77f3a6d44c98"
    },
    {
        "author": "朱熹",
        "paragraphs": [
            "夕陽浮遠空，西峯背殘照。",
            "爽氣轉分明，與君共晚眺。"
        ],
        "title": "家山堂晚照效輞川體作二首  其一",
        "id": "db572a8f-b793-4fd9-a0ef-9adc1423854a"
    },
    {
        "author": "朱熹",
        "paragraphs": [
            "山外夕嵐明，山前空翠滴。",
            "日暮無與期，閑來岸輕幘。"
        ],
        "title": "家山堂晚照效輞川體作二首  其二",
        "id": "0e58feb3-7fc4-4d5c-ae6a-93a5c9353f3e"
    },
    {
        "author": "朱熹",
        "paragraphs": [
            "一水方涵碧，千林已變紅。",
            "農收爭暖日，老病怯高風。",
            "徙倚非無計，心期莫與同。",
            "向來歡會處，離合太匆匆。"
        ],
        "title": "即事有懷寄彥輔仲宗二兄二首  其一",
        "id": "0ae1aef7-7d3a-4876-8d1a-db8070a2e192"
    },
    {
        "author": "朱熹",
        "paragraphs": [
            "聞說雙飛槳，翩然下廣津。",
            "江湖知子樂，魚鳥諒情親。",
            "淹速須關命，行藏不繫人。",
            "三山雖好在，惜取自由身。"
        ],
        "title": "即事有懷寄彥輔仲宗二兄二首  其二",
        "id": "36923cb4-2873-4d5a-83f0-7a6ceed84ed3"
    },
    {
        "author": "朱熹",
        "paragraphs": [
            "兩公清廟瑟，窈窕拂朱絲。",
            "事紀一朝勝，名從千古垂。",
            "流傳當共賦，惆悵不同時。",
            "且要君頤解，寧辭匡說詩。"
        ],
        "title": "次知府府判二丈韻三首  其一",
        "id": "cffe481f-0b19-47a4-abfb-98b7b13abf73"
    },
    {
        "author": "朱熹",
        "paragraphs": [
            "憶昨中秋夕，寒盟約重尋。",
            "幔亭歡舉酒，江閣快論心。",
            "月墮俱忘起，罍空始罷斟。",
            "只今千嶺隔，悵望一何深。"
        ],
        "title": "次知府府判二丈韻三首  其二",
        "id": "d7bd7ab1-8cc5-4421-a91e-852c637c878a"
    },
    {
        "author": "朱熹",
        "paragraphs": [
            "志士懷韜畧，奇兵吼鏌干。",
            "關河那得往，肝膽不勝寒。",
            "壯節悲如許，雄圖渺未闌。",
            "皇輿方仄席，陋巷敢求安。"
        ],
        "title": "次知府府判二丈韻三首  其三",
        "id": "f739ff0c-0780-4431-89ec-c3fdb486801e"
    },
    {
        "author": "朱熹",
        "paragraphs": [
            "一昨樓上飲，所歡不可忘。",
            "羣公各賦詩，佩玉何鏘鏘。",
            "二子朱絲絃，掩抑獨叵量。",
            "經營久不作，一奏聲滿堂。",
            "巧遲未足多，譴負先取償。",
            "主盟謬夙推，否德愧莫當。",
            "茲焉不舉法，何以存令章。",
            "劉子具盤食，魏子輸壺漿。",
            "悠然復一醉，歸路相扶將。"
        ],
        "title": "巢居之集以中有學仙侶吹簫弄明月爲韻探策賦之而熹得中字遂誤爲諸君所推高俾專主約既而賦詩者頗失期於是令最後者具主禮以當罰乃稍集獨敦夫圭甫違令後至衆白罰如約飲罷以蒼茫雲海路歲晚將無獲分韻熹得將字而子衡兄得蒼字實代熹出令",
        "id": "ea63a41f-0aba-4646-b7a6-b7c28290c859"
    },
    {
        "author": "朱熹",
        "paragraphs": [
            "歲暮霜霰集，賓友從我游。",
            "置酒臨高齋，觴酌屢獻酬。",
            "雞黍整中庖，肴核供庶羞。",
            "所恨乏珍肥，歡意不得周。",
            "何牾上客懷，徙我夜壑舟。",
            "平明但素壁，篆刻不可求。",
            "究索勞象罔，高蹤希盜丘。",
            "我亦慚仲子，獨未忘輕裘。"
        ],
        "title": "昨承諸兄臨辱不揆以薄酒蔬食延駐都騎明日視壁間所張墨刻有亡去者人以爲德慶丈之廋也馳問遣索蒙需拙詩輒賦所懷往奉一笑而尊犍刻可以歸於我矣",
        "id": "cc3f51a2-2b7d-4146-ab05-d3e60746e921"
    },
    {
        "author": "朱熹",
        "paragraphs": [
            "端居感物化，悵恨不出游。",
            "賦詩往追亡，顧得雜佩酬。",
            "結綬光陸離，縕袍非所羞。",
            "終然抱耿耿，尼父悲東周。",
            "凄凉尊犍崖，望想滄浪舟。",
            "低徊不得去，寂寞將焉求。",
            "安知崔蔡徒，考槃共斯丘。",
            "爲我揮素壁，報君當紫裘。"
        ],
        "title": "昨以詩徵亡碑於四十一丈既蒙酬和而諸兄亦繼作焉聯爲巨編藏之巾笥雖所亡古刻不可復得而此之所獲則已多矣顧其中猶有不能釋然者因念吾子厚隸法妙古人當爲我大書偉辭於壁庶以焜燿區區之望彼死鬼之陳迹其存亡蓋不足爲重輕也次韻見意云",
        "id": "8a7406aa-c109-41b7-812d-491c78238d7e"
    },
    {
        "author": "朱熹",
        "paragraphs": [
            "宇宙一瞬息，人生等浮游。",
            "云何百年內，萬變紛相酬。",
            "顛倒不自知，旁觀乃堪羞。",
            "拱揖尚虞夏，干戈到商周。",
            "豈悟曠士懷，泛若不繫舟。",
            "駟馬諒弗視，名高非所求。",
            "彼哉夸奪子，逝矣崑崙丘。",
            "褰裳絕冥外，天風舞雲裘。"
        ],
        "title": "再賦解嘲",
        "id": "d1d464ec-c151-440c-94de-958a36d21877"
    },
    {
        "author": "朱熹",
        "paragraphs": [
            "近代丹青手，心期良獨難。",
            "夫君偏有思，妙處却無端。",
            "堂上三湘遠，人間五月寒。",
            "空囊今有此，不用一錢看。"
        ],
        "title": "題祝生畫呈裴丈二首  其一",
        "id": "99a7abd6-a5b6-4ed7-8623-4e69bf57e9ad"
    },
    {
        "author": "朱熹",
        "paragraphs": [
            "斗酒淋漓後，顛狂不作難。",
            "千峯俄紙上，萬景忽豪端。",
            "石瘦岡巒古，林深煙雨寒。",
            "蒼茫無限意，俗眼若爲看。"
        ],
        "title": "題祝生畫呈裴丈二首  其二",
        "id": "cf44d2e3-38e3-48fb-943c-c546910559bb"
    },
    {
        "author": "朱熹",
        "paragraphs": [
            "河洛傳心後，毫釐復易差。",
            "淫辭方眩俗，夫子獨名家。",
            "本本初無二，存存自不邪。",
            "誰知經濟業，零落舊煙霞。"
        ],
        "title": "挽延平李先生三首  其一",
        "id": "b0f2ee0a-f08f-47a9-b246-ab3645264006"
    },
    {
        "author": "朱熹",
        "paragraphs": [
            "聞道無餘事，窮居不計年。",
            "簞瓢渾謾與，風月自悠然。",
            "灑落濂溪句，從容洛社篇。",
            "平生行樂地，今日但新阡。"
        ],
        "title": "挽延平李先生三首  其二",
        "id": "58ed114b-efae-4d8a-b832-573c399bfd23"
    },
    {
        "author": "朱熹",
        "paragraphs": [
            "岐路方南北，師門數仞高。",
            "一言資善誘，十載笑徒勞。",
            "斬板今來此，懷經痛所遭。",
            "有疑無與析，揮淚首頻搔。"
        ],
        "title": "挽延平李先生三首  其三",
        "id": "4cc7f8f2-a3c8-4af4-b940-ece4f65d6d22"
    },
    {
        "author": "朱熹",
        "paragraphs": [
            "一自籃輿去不回，故山空鎖舊池臺。",
            "傷心觸目經行處，幾度親陪杖屨來。"
        ],
        "title": "用西林舊韻二首  其一",
        "id": "a8687277-0f36-4cc8-b31c-48ea8a2a935c"
    },
    {
        "author": "朱熹",
        "paragraphs": [
            "上疏歸來空皂囊，未妨隨意宿僧房。",
            "舊題歲月那堪數，慙愧平生一瓣香。"
        ],
        "title": "用西林舊韻二首  其二",
        "id": "aa709c3f-0270-44a9-9c5f-8b48bfe6ab5b"
    },
    {
        "author": "朱熹",
        "paragraphs": [
            "詩筒連畫卷，坐看復行吟。",
            "想像南湖水，秋來幾許深。"
        ],
        "title": "奉同張敬夫城南二十詠 納湖",
        "id": "e84df7ea-606e-4738-86ae-c2bdcd8b3f0d"
    },
    {
        "author": "朱熹",
        "paragraphs": [
            "小山幽桂叢，歲暮靄佳色。",
            "花落洞庭波，秋風渺何極。"
        ],
        "tags": [
            "洞庭湖"
        ],
        "title": "奉同張敬夫城南二十詠 東渚",
        "id": "900b635c-e269-4015-8ec2-b6e781c28b62"
    },
    {
        "author": "朱熹",
        "paragraphs": [
            "綠漲平湖水，朱欄跨小橋。",
            "舞雩千載事，歷歷在今朝。"
        ],
        "title": "奉同張敬夫城南二十詠 詠歸橋",
        "id": "2170ba1c-373b-47e0-98c6-9648b33526e0"
    },
    {
        "author": "朱熹",
        "paragraphs": [
            "考槃雖在陸，滉瀁水雲深。",
            "正爾滄洲趣，難忘魏闕心。"
        ],
        "title": "奉同張敬夫城南二十詠 船齋",
        "id": "7039bccb-3332-462a-a547-4244e4161a8c"
    },
    {
        "author": "朱熹",
        "paragraphs": [
            "堂後林陰密，堂前湖水深。",
            "感君懷我意，千里夢相尋。"
        ],
        "title": "奉同張敬夫城南二十詠 麗澤堂",
        "id": "4d1a7932-1539-43f8-a449-48da48174763"
    },
    {
        "author": "朱熹",
        "paragraphs": [
            "光風浮碧澗，蘭杜日猗猗。",
            "竟歲無人采，含薰祇自知。"
        ],
        "title": "奉同張敬夫城南二十詠 蘭澗",
        "id": "3a2584a0-5f0b-474a-b7dc-befa5149b322"
    },
    {
        "author": "朱熹",
        "paragraphs": [
            "君家一編書，不自圯上得。",
            "石室寄林端，時來玩幽賾。"
        ],
        "title": "奉同張敬夫城南二十詠 書樓",
        "id": "de4c94fe-a89b-416b-b531-0964a458caa0"
    },
    {
        "author": "朱熹",
        "paragraphs": [
            "藏書樓上頭，讀書樓下屋。",
            "懷哉千載心，俯仰數椽足。"
        ],
        "title": "奉同張敬夫城南二十詠 山齋",
        "id": "e732fe36-b931-4627-a7b9-ac2889f2708d"
    },
    {
        "author": "朱熹",
        "paragraphs": [
            "先生湖海姿，蒙養今自閟。",
            "銘坐仰先賢，點畫存彖繫。"
        ],
        "title": "奉同張敬夫城南二十詠 蒙軒",
        "id": "ca630343-ad71-4d71-b656-16186e2776cc"
    },
    {
        "author": "朱熹",
        "paragraphs": [
            "疏此竹下渠，漱彼澗中石。",
            "暮館繞寒聲，秋空動澄碧。"
        ],
        "title": "奉同張敬夫城南二十詠 石瀨",
        "id": "8cee3252-b57d-4fbb-9c8d-820757de3a27"
    },
    {
        "author": "朱熹",
        "paragraphs": [
            "西山雲氣深，徙倚一舒嘯。",
            "浩蕩忽搴開，爲君展遐眺。"
        ],
        "title": "奉同張敬夫城南二十詠 卷雲亭",
        "id": "7a9a525d-08ab-46e4-b740-e14e480eab7a"
    },
    {
        "author": "朱熹",
        "paragraphs": [
            "渚華初出水，堤樹亦成行。",
            "吟罷天津句，薰風拂面凉。"
        ],
        "title": "奉同張敬夫城南二十詠 柳堤",
        "id": "7a081597-6ad9-4475-80b9-7b5f7a159624"
    },
    {
        "author": "朱熹",
        "paragraphs": [
            "月色三秋白，湖光四面平。",
            "與君凌倒景，上下極空明。"
        ],
        "title": "奉同張敬夫城南二十詠 月榭",
        "id": "fd4e2728-6e5e-4468-af6e-4295666ae0c0"
    },
    {
        "author": "朱熹",
        "paragraphs": [
            "涉江采芙蓉，十反心無斁。",
            "不遇無極翁，深衷竟誰識。"
        ],
        "title": "奉同張敬夫城南二十詠 濯清",
        "id": "1140bc04-f665-48eb-bb03-e7071ba15b48"
    },
    {
        "author": "朱熹",
        "paragraphs": [
            "朝吟東渚風，夕弄西嶼月。",
            "人境諒非遥，湖山自幽絕。"
        ],
        "title": "奉同張敬夫城南二十詠 西嶼",
        "id": "40c8969c-8487-4f6e-8a3c-edfd1f47392e"
    },
    {
        "author": "朱熹",
        "paragraphs": [
            "湖光湛不流，嵌竇亦潜注。",
            "倚杖忽淙琤，竹深無覓處。"
        ],
        "title": "奉同張敬夫城南二十詠 淙琤谷",
        "id": "1cad2fdf-d110-4232-9be7-8378f7939dcf"
    },
    {
        "author": "朱熹",
        "paragraphs": [
            "綵舟停畫槳，容與得欹眠。",
            "夢破蓬窗雨，寒聲動一川。"
        ],
        "title": "奉同張敬夫城南二十詠 聽雨舫",
        "id": "6512adef-7f51-4881-b6ff-ff484d8f58a7"
    },
    {
        "author": "朱熹",
        "paragraphs": [
            "仙人冰雪姿，貞秀絕倫擬。",
            "驛使詎知聞，尋香問煙水。"
        ],
        "title": "奉同張敬夫城南二十詠 梅堤",
        "id": "1eb3ed95-5bf4-4ce0-a95b-ebfec3c8f660"
    },
    {
        "author": "朱熹",
        "paragraphs": [
            "湖平秋水碧，桂棹木蘭舟。",
            "一曲菱歌晚，驚飛欲下鷗。"
        ],
        "title": "奉同張敬夫城南二十詠 采菱舟",
        "id": "cc6df97f-220e-416a-bce1-53ebe87edc76"
    },
    {
        "author": "朱熹",
        "paragraphs": [
            "高丘復層觀，何日去登臨。",
            "一目長空盡，寒江列暮岑。"
        ],
        "title": "奉同張敬夫城南二十詠 南阜",
        "id": "b6f66941-008d-435f-916f-04a1b5b1841c"
    },
    {
        "author": "朱熹",
        "paragraphs": [
            "地久天長歲不留，坐來念念失藏舟。",
            "回看萬法皆兒戲，還直先生一笑不。"
        ],
        "title": "次韻傅丈武夷道中五絕句  其一",
        "id": "782b4f29-b464-4604-8e32-9d18ac663752"
    },
    {
        "author": "朱熹",
        "paragraphs": [
            "分符擁節幾經年，聞道方成屋數椽。",
            "只恐未容高枕卧，却須持橐聽鳴鞭。"
        ],
        "title": "次韻傅丈武夷道中五絕句  其二",
        "id": "9ed4338c-34f8-4587-89c0-755bcfb0ae14"
    },
    {
        "author": "朱熹",
        "paragraphs": [
            "勳業今從鏡裏休，篋中空有敝貂裘。",
            "死灰那復飛揚意，惠許深慚不易酬。"
        ],
        "title": "次韻傅丈武夷道中五絕句  其三",
        "id": "3db68305-7219-45a6-82d9-f0220397350f"
    },
    {
        "author": "朱熹",
        "paragraphs": [
            "常記桐城十載前，幾回風雨對床眠。",
            "他年空憶今年事，却說黄亭共惘然。"
        ],
        "title": "次韻傅丈武夷道中五絕句  其四",
        "id": "1b025cff-b74e-4951-b17f-e3d328ce038f"
    },
    {
        "author": "朱熹",
        "paragraphs": [
            "諸郎步武各駸駸，季子尤憐産萬金。",
            "衣鉢相傳自端的，老生無用與安心。"
        ],
        "title": "次韻傅丈武夷道中五絕句  其五",
        "id": "5bbd4c56-95bf-4829-bbb9-f8b37f7aca98"
    },
    {
        "author": "朱熹",
        "paragraphs": [
            "飛來小坡坨，未雨已滂濞。",
            "荒此定何人，蘇公有遺記。"
        ],
        "title": "題畫卷 小山",
        "id": "b533a3eb-3fc9-4371-8759-2e6118262c0b"
    },
    {
        "author": "朱熹",
        "paragraphs": [
            "妙絕吳生筆，飛揚信有神。",
            "羣仙不愁思，步步出風塵。"
        ],
        "title": "題畫卷 吳畫",
        "id": "a3739187-a2c2-48c8-9dbb-3120951f9976"
    },
    {
        "author": "朱熹",
        "paragraphs": [
            "端溪有潜虬，孕此金玉質。",
            "混沌一竅開，千年瀉寒液。"
        ],
        "title": "題畫卷 卵研",
        "id": "4c89b92e-387f-495e-8e29-57e4c66e7c30"
    },
    {
        "author": "朱熹",
        "paragraphs": [
            "冥濛罔象姿，相好菩薩面。",
            "鬼佛吾詎知，水石翫奇變。"
        ],
        "title": "題畫卷 鬼佛",
        "id": "46d9aa7a-4a23-4cfb-832c-cc70d76c8e82"
    },
    {
        "author": "朱熹",
        "paragraphs": [
            "山雄雲氣深，樹老風霜勁。",
            "下有考槃人，超摇得真性。"
        ],
        "title": "題畫卷 范寬",
        "id": "f3408dd5-0a75-4f12-aba6-eea550f15331"
    },
    {
        "author": "朱熹",
        "paragraphs": [
            "裴侯愛畫老成癖，歲晚倦遊家四壁。",
            "隨身只有萬疊山，秘不示人私自惜。",
            "俗人教看亦不識，我獨摩挲三太息。",
            "問君何處得此奇，和璧隋珠未爲敵。",
            "答云衢州老祝翁，胸次自有陰陽工。",
            "峙山融川取世界，咳雲唾雨呼雷風。",
            "昨來邂逅衢城東，定交斗酒歡無窮。",
            "自言妙處容我識，爲我掃此須臾中。",
            "爾時聞名今識面，回首十年齊掣電。",
            "裴侯已死我亦衰，祇君雖老身猶𡏖。",
            "眼明骨輕鬚不變，筆下江山轉葱蒨。",
            "爲君多織機中練，更約無事重相見。"
        ],
        "title": "題祝生畫",
        "id": "338bba53-3dc3-4b2e-af29-e332cadff4a6"
    },
    {
        "author": "朱熹",
        "paragraphs": [
            "高人山水心，結習自無始。",
            "五畝江上園，清陰遍桃李。",
            "一堂聊自娛，三徑亦可喜。",
            "試問避俗翁，何如尊賢里。"
        ],
        "title": "秀野以喜無多屋宇幸不礙雲山爲韻賦詩熹伏讀佳作率爾攀和韻劇思慳無復律呂笑覽之餘賜以斤斧幸甚  其一",
        "id": "4c02bd37-bb84-4f51-8370-a1e6fa0dc63c"
    },
    {
        "author": "朱熹",
        "paragraphs": [
            "門前車馬客，無非朝大夫。",
            "問公獨何事，中歲遽此圖。",
            "長安二三公，髮白形枯臞。",
            "隠憂念名節，亦有此樂無。"
        ],
        "title": "秀野以喜無多屋宇幸不礙雲山爲韻賦詩熹伏讀佳作率爾攀和韻劇思慳無復律呂笑覽之餘賜以斤斧幸甚  其二",
        "id": "884cec9a-05bd-46cf-b150-3e3ab643f146"
    },
    {
        "author": "朱熹",
        "paragraphs": [
            "君侯嗜圖史，插架何其多。",
            "徙居三十乘，流汗幾橐駝。",
            "千載誰晤語，端居自絃歌。",
            "至哉天下樂，歲月如子何。"
        ],
        "title": "秀野以喜無多屋宇幸不礙雲山爲韻賦詩熹伏讀佳作率爾攀和韻劇思慳無復律呂笑覽之餘賜以斤斧幸甚  其三",
        "id": "6cad3f09-b74c-4e5c-a182-4dc2d9f2327f"
    },
    {
        "author": "朱熹",
        "paragraphs": [
            "西山一何高，雲氣出寒麓。",
            "中有無事人，鳴泉遶茅屋。",
            "宴坐今幾何，無以媚幽獨。",
            "興至偶成篇，呼兒爲余讀。"
        ],
        "title": "秀野以喜無多屋宇幸不礙雲山爲韻賦詩熹伏讀佳作率爾攀和韻劇思慳無復律呂笑覽之餘賜以斤斧幸甚  其四",
        "id": "8d764e1b-5238-4387-bc42-adf691996016"
    },
    {
        "author": "朱熹",
        "paragraphs": [
            "我居深山中，茅舍破不補。",
            "上見風攪林，下有雲承宇。",
            "聞公落新宮，戶牖不可數。",
            "懶惰心力衰，念公亦良苦。"
        ],
        "title": "秀野以喜無多屋宇幸不礙雲山爲韻賦詩熹伏讀佳作率爾攀和韻劇思慳無復律呂笑覽之餘賜以斤斧幸甚  其五",
        "id": "37f3db90-0910-4e87-b56d-ba9324b5b1e6"
    },
    {
        "author": "朱熹",
        "paragraphs": [
            "夜吟招隠詩，月落寒泉井。",
            "自非千載人，誰與共清景。",
            "散髮心朗寥，凝神味淵永。",
            "功名恐相期，富貴非所幸。"
        ],
        "title": "秀野以喜無多屋宇幸不礙雲山爲韻賦詩熹伏讀佳作率爾攀和韻劇思慳無復律呂笑覽之餘賜以斤斧幸甚  其六",
        "id": "460c5a62-a83a-4592-86eb-33d4f30a229b"
    },
    {
        "author": "朱熹",
        "paragraphs": [
            "仙人空山居，道意妙羣物。",
            "度世君則然，脩身吾豈不。",
            "飛行仰雲路，趺坐探理窟。",
            "獨夜扣星壇，清齋具簪笏。"
        ],
        "title": "秀野以喜無多屋宇幸不礙雲山爲韻賦詩熹伏讀佳作率爾攀和韻劇思慳無復律呂笑覽之餘賜以斤斧幸甚  其七",
        "id": "6d5faab8-32f5-4af7-8da9-de0cb4849d87"
    },
    {
        "author": "朱熹",
        "paragraphs": [
            "青山背夕陽，茲景公所愛。",
            "虛堂日落時，遷坐一解带。",
            "嵐分疑有處，鳥度知無礙。",
            "須臾暮色來，默默無與會。"
        ],
        "title": "秀野以喜無多屋宇幸不礙雲山爲韻賦詩熹伏讀佳作率爾攀和韻劇思慳無復律呂笑覽之餘賜以斤斧幸甚  其八",
        "id": "35557053-ab00-4fb8-ab74-ba6f6bb92fd3"
    },
    {
        "author": "朱熹",
        "paragraphs": [
            "端居屏塵慮，萬事付一尊。",
            "客來語世故，舉白當浮君。",
            "超摇謝衆甫，噂沓從諸孫。",
            "何以自怡悅，窗中見秋雲。"
        ],
        "title": "秀野以喜無多屋宇幸不礙雲山爲韻賦詩熹伏讀佳作率爾攀和韻劇思慳無復律呂笑覽之餘賜以斤斧幸甚  其九",
        "id": "c8750304-2ad0-4e4f-a87b-89b014f5e99d"
    },
    {
        "author": "朱熹",
        "paragraphs": [
            "清溪何迢迢，上有千仞山。",
            "山中學仙侶，白石爲門關。",
            "丹經苦吟哦，至道窮躋攀。",
            "豈知人間世，風塵縈九寰。"
        ],
        "title": "秀野以喜無多屋宇幸不礙雲山爲韻賦詩熹伏讀佳作率爾攀和韻劇思慳無復律呂笑覽之餘賜以斤斧幸甚  其一○",
        "id": "3c767549-b554-4459-b157-064341881568"
    },
    {
        "author": "朱熹",
        "paragraphs": [
            "清朝薦踈盤，乳鉢有真味。",
            "不用精瓊糜，無勞爛羊胃。"
        ],
        "title": "次劉秀野蔬食十三詩韻 乳餠",
        "id": "802f628a-b8c8-4bd0-8753-fb43b4aaab90"
    },
    {
        "author": "朱熹",
        "paragraphs": [
            "翛翛江上林，白日暗風雨。",
            "下有萬玉虯，三冬卧寒土。"
        ],
        "title": "次劉秀野蔬食十三詩韻 新笋",
        "id": "f4ac414c-aa03-4988-ac7e-13b5dcb6f03e"
    },
    {
        "author": "朱熹",
        "paragraphs": [
            "誰將紫芝苗，種此槎上土。",
            "便學商山翁，風餐謝肥羜。"
        ],
        "title": "次劉秀野蔬食十三詩韻 紫蕈",
        "id": "8f00b307-78cb-4b23-a441-7aa06b2349b5"
    },
    {
        "author": "朱熹",
        "paragraphs": [
            "薑云能損心，此謗誰與雪。",
            "請論去穢功，神明看朝徹。"
        ],
        "title": "次劉秀野蔬食十三詩韻 子薑",
        "id": "04c7475c-5338-4e86-b2fe-e794c80c6a2d"
    },
    {
        "author": "朱熹",
        "paragraphs": [
            "寒茭翳秋塘，風葉自長短。",
            "刳心一飽餘，并得牀敷軟。"
        ],
        "title": "次劉秀野蔬食十三詩韻 茭筍",
        "id": "e96c3eab-7c06-455d-b8c0-ce63c42d4420"
    },
    {
        "author": "朱熹",
        "paragraphs": [
            "黄龍記昔遊，園客有佳遺。",
            "不謂洛生吟，輟餐時擁鼻。"
        ],
        "title": "次劉秀野蔬食十三詩韻 南芥",
        "id": "7e8430c5-315c-4c62-8ac9-1d1b6ce463b8"
    },
    {
        "author": "朱熹",
        "paragraphs": [
            "小草有貞性，託根寒澗幽。",
            "懦夫曾一嘬，感憤不能休。"
        ],
        "title": "次劉秀野蔬食十三詩韻 𬊳菜",
        "id": "e2233b75-986f-48b8-b14b-cb679f07a87b"
    },
    {
        "author": "朱熹",
        "paragraphs": [
            "蔬腸久自安，異味非所𧩫。",
            "樹耳黑垂聃，登盤今亦乍。"
        ],
        "title": "次劉秀野蔬食十三詩韻 木耳",
        "id": "c916f4c5-5ea5-4643-8fcb-865a9ac56f5e"
    },
    {
        "author": "朱熹",
        "paragraphs": [
            "紛敷剪翠叢，津潤擢玉本。",
            "寂寞病文園，吟餘得深齦。"
        ],
        "title": "次劉秀野蔬食十三詩韻 蘿蔔",
        "id": "079fa084-79bf-464d-a59a-2dc16d34fee0"
    },
    {
        "author": "朱熹",
        "paragraphs": [
            "沃野無凶年，正得蹲鴟力。",
            "區種萬葉清，深煨奉朝食。"
        ],
        "title": "次劉秀野蔬食十三詩韻 芋魁",
        "id": "fdc3a6e1-e461-4db2-837e-5a865e6a3ea2"
    },
    {
        "author": "朱熹",
        "paragraphs": [
            "南山春笋多，萬里行枯腊。",
            "不落盤餐中，今知綠如簀。"
        ],
        "title": "次劉秀野蔬食十三詩韻 筍脯",
        "id": "544af531-c08d-4e38-a136-b6d58c042b6c"
    },
    {
        "author": "朱熹",
        "paragraphs": [
            "種豆豆苗稀，力竭心已腐。",
            "早知淮王術，安坐獲泉布。"
        ],
        "title": "次劉秀野蔬食十三詩韻 豆腐",
        "id": "c88f1e71-5287-495f-a629-3b1f9536a293"
    },
    {
        "author": "朱熹",
        "paragraphs": [
            "聞說閬風苑，瓊田産玉芝。",
            "不收雲表露，烹瀹詎相宜。"
        ],
        "title": "次劉秀野蔬食十三詩韻 白蕈",
        "id": "be41e895-13dc-4942-ac1c-e8f388900c38"
    },
    {
        "author": "朱熹",
        "paragraphs": [
            "爲憐蘅芷滿芳洲，特地臨江賦遠遊。",
            "十畝何妨自春色，萬緣從此付東流。",
            "靜看朝市真兒戲，須信田園是老謀。",
            "出處知公有餘裕，未應辛苦謝靈丘。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 秀野",
        "id": "131a6dde-a37b-4789-bdea-de8d05e22bf1"
    },
    {
        "author": "朱熹",
        "paragraphs": [
            "樂事從茲不易涯，朱門還似野人家。",
            "行看靚艷須携酒，坐對清陰只煮茶。",
            "曉起蒼凉承墜露，晚來光景亂蒸霞。",
            "平生結習今餘幾，試數毗那襋上花。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 積芳圃",
        "id": "c371daa8-015d-471b-adfd-7c613159d337"
    },
    {
        "author": "朱熹",
        "paragraphs": [
            "負米歸來手自舂，豈知門外有晴峰。",
            "羨公竟日塵氛遠，拄頰看山幽興濃。",
            "心鏡懸知不同調，詩壇那敢少爭鋒。",
            "空餘遠嶽尋師意，箇裏何妨爲指蹤。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 家山堂",
        "id": "a2047bbc-ba52-442b-88a7-f0d24ca63888"
    },
    {
        "author": "朱熹",
        "paragraphs": [
            "驥足寧同曳尾龜，青山終是費心期。",
            "陶公歸去有餘樂，潘令閑居不足追。",
            "自笑十連非所慕，未應三徑苦無資。",
            "明朝謾擁朱輪去，猿鶴咨嗟政爾爲。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 拙政堂",
        "id": "3ea71c5a-8f3a-4aca-8d7d-7cbb216f307b"
    },
    {
        "author": "朱熹",
        "paragraphs": [
            "幽興年來莫與同，滋蘭聊欲汎光風。",
            "真成佛國香雲界，不數淮山桂樹叢。",
            "花氣無邊曛欲醉，靈氛一點靜還通。",
            "何須楚客紉秋佩，坐卧經行住此中。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 香界",
        "id": "9fd136fc-855f-4d24-961b-a5bfac5c4b7f"
    },
    {
        "author": "朱熹",
        "paragraphs": [
            "武夷高處是蓬萊，采得靈根手自栽。",
            "地僻芳菲鎮長在，谷寒蜂蝶未全來。",
            "紅裳似欲留人醉，錦障何妨爲客開。",
            "飲罷醒心何處所，遠山重疊翠成堆。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 春谷",
        "id": "fdae95c4-dae4-40fe-8272-7fb4e56b610d"
    },
    {
        "author": "朱熹",
        "paragraphs": [
            "扁舟容與小房櫳，摇颺簾旌蜀錦紅。",
            "兩岸蒹葭秋色裏，一川煙浪夕陽中。",
            "不愁灧澦雙蓬鬢，未怯江湖萬里風。",
            "築室水中聊爾爾，何須極浦望朱宮。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 舫齋",
        "id": "20c3bb21-ab54-4d9e-84f9-53c2f7eab9e8"
    },
    {
        "author": "朱熹",
        "paragraphs": [
            "種藥春畦有近功，不辭耘耔謾勞躬。",
            "漸看杞菊充庖下，即見芝英入籠中。",
            "病去自知非往日，身輕何必御泠風。",
            "出門會有兒童笑，不是當年植杖翁。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 藥圃",
        "id": "11fe5f37-0f58-42ae-880c-bd991d063826"
    },
    {
        "author": "朱熹",
        "paragraphs": [
            "方丈翛然屋數椽，檻前流水自清漣。",
            "蒲團竹几通宵坐，掃地焚香白晝眠。",
            "地窄不容揮麈客，室空那有散花天。",
            "箇中有句無人薦，不是諸方五味禪。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 山人方丈",
        "id": "a4cba5e0-5d4f-4f83-92f1-e893e05baf15"
    },
    {
        "author": "朱熹",
        "paragraphs": [
            "楊柳東邊桂樹西，小樓晴眺極霏微。",
            "山川政爾供凝目，塵土何妨略振衣。",
            "俯瞰桑田悲物化，閑披蘂笈洞玄機。",
            "却疑欄外連穹石，似厭支牀去不歸。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 龜峰樓",
        "id": "878b46a4-2675-4dc6-a6dd-203fbc4105ba"
    },
    {
        "author": "朱熹",
        "paragraphs": [
            "潺潺流水注回塘，中作平臺受晚凉。",
            "四面不通車馬跡，一尊聊飲芰荷香。",
            "韓公無復吟花島，楚客何勞賦葯房。",
            "少待須臾更清絕，月華零露洗匡牀。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 月波臺",
        "id": "4dd60235-9964-40fc-9456-4365210847f9"
    },
    {
        "author": "朱熹",
        "paragraphs": [
            "未覺閑來歲月頻，荷鉏方喜土膏勻。",
            "連畦已放瑶簪露，覆地行看玉本新。",
            "小摘登盤先餉客，晚炊當肉更宜人。",
            "却憐寂寞公儀子，拔盡園蔬不歎貧。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 挽蔬園",
        "id": "9c99b2ac-8c49-49de-83d8-a9831858c537"
    },
    {
        "author": "朱熹",
        "paragraphs": [
            "門外黄塵沒九逵，坊中叢桂長樛枝。",
            "三秋冷蕊從開落，終歲清陰不改移。",
            "幽逕祇愁空翠滴，濃香一任晚風吹。",
            "攀援却恨王孫遠，惆悵千林□□時。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 秋香徑",
        "id": "ecdfed1c-44a4-4158-9c9a-5cb8ebfa6400"
    },
    {
        "author": "朱熹",
        "paragraphs": [
            "去年種竹長新篁，今歲穿渠過野塘。",
            "自喜軒窗無俗韻，亦知草木有真香。",
            "林間急雨生秋思，水面微風度晚凉。",
            "却厭端居苦無事，凭欄閑理釣絲長。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 曲池軒",
        "id": "ff929336-77fe-4498-a408-a6e402b7cb54"
    },
    {
        "author": "朱熹",
        "paragraphs": [
            "玉立寒烟寂寞濱，仙姿瀟灑凈無塵。",
            "千林摇落今如許，一樹橫斜獨可人。",
            "真與雪霜娛晚景，任從桃柳殿殘春。",
            "綠陰青子明年事，衆口驚嗟鼎味新。"
        ],
        "title": "伏讀秀野劉丈閒居十五詠謹次高韻率易拜呈伏乞痛加繩削是所願望 前村□",
        "id": "120f5ab6-f728-46d9-8e97-3afcb4ddffdc"
    },
    {
        "author": "朱熹",
        "paragraphs": [
            "滕王閣下水初生，聞道登臨復快晴。",
            "帝子詎知陳迹在，長江肯趁曲池平。",
            "山楹雨罷珠簾捲，簷鐸風驚玉佩鳴。",
            "滿眼悲凉今古恨，人生辛苦竟何成。"
        ],
        "tags": [
            "长江",
            "滕王阁"
        ],
        "title": "秀野劉丈寄示南昌諸詩和此兩篇  其一",
        "id": "644d6e16-b427-4b4b-a6e3-5642edf1b362"
    },
    {
        "author": "朱熹",
        "paragraphs": [
            "知向潮邊弄碧漪，欄干三撫漾晴輝。",
            "流傳妙語驚離闊，想像清游欲奮飛。",
            "公去不應停驛騎，我來直欲掛朝衣。",
            "南州高士何由見，且看新荷出水稀。"
        ],
        "title": "秀野劉丈寄示南昌諸詩和此兩篇  其二",
        "id": "1ab70074-8829-4f9c-9635-850a5178a7df"
    },
    {
        "author": "朱熹",
        "paragraphs": [
            "史君簾閣對脩筠，起看名園雨後春。",
            "便賦新詩留野客，更傾芳酒酹花神。",
            "未酬管樂平生志，且作羲黄向上人。",
            "祇恐功名相迫逐，不容老子卧漳濱。"
        ],
        "title": "次秀野韻五首  其一",
        "id": "499f892c-d9ed-48a1-941c-38cc02c2052b"
    },
    {
        "author": "朱熹",
        "paragraphs": [
            "滿園紅紫已爭新，百囀幽禽亦喚人。",
            "蠟屐未妨泥步穩，珍叢終恨雨來頻。",
            "卧看曉色忻初霽，起約良游醉好春。",
            "却笑當年金谷燕，相隨僕僕望車塵。"
        ],
        "title": "次秀野韻五首  其二",
        "id": "b37bd69f-c321-4b2d-b1c6-7e95f452e976"
    },
    {
        "author": "朱熹",
        "paragraphs": [
            "惆悵春餘幾日光，從今風雨莫顛狂。",
            "急呼我輩穿花去，未覺詩情與道妨。",
            "蘿带不須吟杜若，角弓聊復賦甘棠。",
            "淋浪坐客休辭醉，飲罷晞身向九陽。"
        ],
        "title": "次秀野韻五首  其三",
        "id": "9ce3b20d-cf98-4d35-bea8-817d9792d6e7"
    },
    {
        "author": "朱熹",
        "paragraphs": [
            "知君久矣厭喧卑，造物尊前喚小兒。",
            "一釂未應峨側弁，十分聊爾快翻巵。",
            "治中寂寂凝塵日，令尹憂勞退食時。",
            "正好相尋發孤笑，莫教牢落負心期。"
        ],
        "title": "次秀野韻五首  其四",
        "id": "4017e363-ef91-4204-97e2-06ce5ba77388"
    },
    {
        "author": "朱熹",
        "paragraphs": [
            "當年共剪北山萊，脩竹成陰手自栽。",
            "書卷莫教春色老，柴荆肯爲俗人開。",
            "公能顧我傳新句，我欲留公撥舊醅。",
            "悵望南園芳樹底，明年應放小車來。"
        ],
        "title": "次秀野韻五首  其五",
        "id": "21ac86b3-6281-4bfe-9490-3cd58bcd089f"
    },
    {
        "author": "朱熹",
        "paragraphs": [
            "好雨當春過一犁，我公遠憶故園西。",
            "孤篷穩轉清灘急，十里行穿綠樹齊。",
            "路熟已欣經霧市，身輕未怕躡雲梯。",
            "諸孫剩欲留公住，細和新詩丐指迷。"
        ],
        "title": "留秀野劉丈二首  其一",
        "id": "c1e94228-fd37-45aa-9442-e4cec086c704"
    },
    {
        "author": "朱熹",
        "paragraphs": [
            "一去屏山今幾春，歸來三逕但荒榛。",
            "剪除便覺風煙好，徙倚還驚物色新。",
            "樓外千林遮去路，階前一水戀行塵。",
            "勸君更作留連計，同社追遊苦未頻。"
        ],
        "title": "留秀野劉丈二首  其二",
        "id": "8f8aa116-f4ce-4172-a7e3-3987d5dee6af"
    },
    {
        "author": "朱熹",
        "paragraphs": [
            "傳聞泛宅賀新成，破月衝煙取次撐。",
            "鷁首斜飛寒浪急，篷窗側轉好山橫。",
            "知公興有江湖迥，顧我詩無玉雪清。",
            "欲跨船舷還未敢，幾時得伴鏡中行。"
        ],
        "title": "次秀野滄波館刈麥二詩  其一",
        "id": "8df75359-473d-493a-9cc5-95ebd5a7d313"
    },
    {
        "author": "朱熹",
        "paragraphs": [
            "貽牟夙昔但聲歌，今見郊園樂事多。",
            "且喜甌窶符善禱，未須蘆菔顰妖娥。",
            "霞觴政自誇真一，香鉢何煩問畢羅。",
            "我欲賣刀來學稼，不知還許受廛麽。"
        ],
        "title": "次秀野滄波館刈麥二詩  其二",
        "id": "6fd602dc-a98a-4226-a06f-09b2ffc2e1b2"
    },
    {
        "author": "朱熹",
        "paragraphs": [
            "郊園旱久只多蹊，昨夜欣沾雨一犁。",
            "已辦青鞋隨老圃，便驅黄犢過深溪。",
            "農談剩喜鄉隣近，饁具仍教婦子携。",
            "指點竹寒沙碧處，不知何似錦城西。"
        ],
        "title": "次秀野躬耕桑陌舊園之韻二首  其一",
        "id": "62aa1296-66a6-474c-8a24-375fdeb90339"
    },
    {
        "author": "朱熹",
        "paragraphs": [
            "丈人高致邈難干，雲夢何如胸次寬。",
            "老去未妨詩律在，人來只怕酒盃乾。",
            "故開麥隴供家釀，更有蘭章付客看。",
            "下走才慳慙囑和，願公物色稍留殘。"
        ],
        "title": "次秀野躬耕桑陌舊園之韻二首  其二",
        "id": "84ef810b-daf4-471e-b788-6a215a3f81f5"
    },
    {
        "author": "朱熹",
        "paragraphs": [
            "愁陰一夜轉和風，曉看花枝露彩濃。",
            "覓句休教長閉戶，出門聊得試扶筇。",
            "物華始信如詩好，春色方知似酒濃。",
            "多謝隣翁笑相迓，爲言晴暖更過從。"
        ],
        "title": "又和秀野二首  其一",
        "id": "d84d664f-f839-4684-a0d9-86c9a943bdfd"
    },
    {
        "author": "朱熹",
        "paragraphs": [
            "江臯晴日麗芳華，翠竹踈踈映白沙。",
            "路轉忽逢沽酒客，眼明惟見滿園花。",
            "望中景助詩人趣，物外春歸釋子家。",
            "向晚却尋芳草逕，夕陽流水遶村斜。"
        ],
        "title": "又和秀野二首  其二",
        "id": "af33da51-d67a-4ab7-9803-23385659a219"
    },
    {
        "author": "朱熹",
        "paragraphs": [
            "閉門高卧客來稀，起看天花滿院飛。",
            "地迥杉篁增勝概，庭虛鳥雀噪空饑。",
            "酒腸凍澀成新恨，病骨侵凌減舊肥。",
            "頼有袁生清興在，忍寒應未泣牛衣。"
        ],
        "title": "次秀野詠雪韻三首  其一",
        "id": "7cb10bb0-e038-42e0-810b-4ea5a00c7743"
    },
    {
        "author": "朱熹",
        "paragraphs": [
            "一夜同雲匝四山，曉來千里共漫漫。",
            "不應琪樹猶含凍，翻笑楊花許耐寒。",
            "乘興正須披鶴氅，瀹甘猶喜破龍團。",
            "無端酒思催吟筆，却恐長鯨吸海乾。"
        ],
        "title": "次秀野詠雪韻三首  其二",
        "id": "c877c09f-f9d2-4b31-949d-37255f49565b"
    },
    {
        "author": "朱熹",
        "paragraphs": [
            "開門驚怪雪交加，亂落橫飛詎有涯。",
            "密竹不妨呈勁節，早梅何處覓殘花。",
            "山陰客子須乘興，洛下先生想卧家。",
            "病廢盃觴寒至骨，哦詩無復更豪誇。"
        ],
        "title": "次秀野詠雪韻三首  其三",
        "id": "326bbb4f-1504-4ec5-a325-5b863d7f3d1c"
    },
    {
        "author": "朱熹",
        "paragraphs": [
            "晴煙裊裊弄晨炊，雪屋流澌未覺遲。",
            "擬挈凍醪追勝踐，聊穿蠟屐過踈籬。",
            "掃開折竹仍三逕，認得殘梅祇數枝。",
            "不耐歲寒心事苦，滔滔欲說定從誰。"
        ],
        "title": "次韻雪後書事二首  其一",
        "id": "a7b1da05-3a72-4103-a0ea-52b793999c03"
    },
    {
        "author": "朱熹",
        "paragraphs": [
            "未覺春光到柳條，誰教飛絮倚風摇。",
            "眼驚銀色迷千界，夢斷彤庭散百寮。",
            "梅塢任從長笛弄，竹窗閑把短檠挑。",
            "何人剝啄傳清唱，更喜殘年樂事饒。"
        ],
        "title": "次韻雪後書事二首  其二",
        "id": "e6e5275e-e908-40f5-9eca-d67269c04151"
    },
    {
        "author": "朱熹",
        "paragraphs": [
            "可愛紅芳愛素芳，多情珍重老劉郎。",
            "踈英的皪尊中影，微月黄昏句裏香。",
            "胸次自憐真玉雪，人間何處有冰霜。",
            "巡簷說盡心期事，肯醉佳人錦瑟傍。"
        ],
        "title": "次韻秀野早梅",
        "id": "a3158290-0d02-4f7e-b2f5-f07aebcf0c70"
    },
    {
        "author": "朱熹",
        "paragraphs": [
            "偶向新亭一破顔，高情直寄有無間。",
            "地偏已隔東西路，天闊長圍遠近山。",
            "浩蕩只愁春霧合，輪囷却喜暮雲還。",
            "不堪景物撩人甚，倒盡詩囊未許慳。"
        ],
        "title": "次秀野極目亭韻  其一",
        "id": "61bb1109-6644-474c-842a-fb9bc54e8894"
    },
    {
        "author": "朱熹",
        "paragraphs": [
            "坐看山花落幔顔，不知身在翠雲間。",
            "食寒到處雨復雨，客裏歸來山又山。",
            "□□孤燈閑□□，無心棲鳥暮忘還。",
            "世情分逐流年去，只有詩情老更慳。"
        ],
        "title": "次秀野極目亭韻  其二",
        "id": "9bfc6bd5-bfd8-430b-9cb6-1962395d5c9e"
    },
    {
        "author": "朱熹",
        "paragraphs": [
            "祇憑詩律作生涯，到處山林總是家。",
            "便與清尊卧芳草，不妨皂蓋拂殘花。",
            "側聞溫詔詢耆艾，好趁春風入殿衙。",
            "回首能忘舊猿鶴，一篇聊爾記年華。"
        ],
        "title": "次秀野春晴山行紀物之句",
        "id": "6ac38d5a-1ad8-4ad0-b545-66a335ef954b"
    },
    {
        "author": "朱熹",
        "paragraphs": [
            "孤亭一目盡天涯，俯瞰烟村八九家。",
            "翠壁何年懸布水，綠陰經雨墮危花。",
            "杖藜徙倚凝春望，覓句淹留到晚衙。",
            "珍重詩翁莫相惱，枯腸攪斷鬢絲華。"
        ],
        "title": "再用韻題翠壁",
        "id": "619ce96e-55c7-4715-8033-00a1596e87a0"
    },
    {
        "author": "朱熹",
        "paragraphs": [
            "不駕朝車叩九扃，獨携靈壽向新亭。",
            "人言洞裏春長在，自慶樽前老復丁。",
            "魚樂波閑詩欲就，鴻冥天闊酒初醒。",
            "晚來却向南堂坐，珍重家山數點青。"
        ],
        "title": "次亭字韻詩呈秀野丈兼簡王宰三首  其一",
        "id": "ce6a472a-1f05-4bdd-b987-9387ed565960"
    },
    {
        "author": "朱熹",
        "paragraphs": [
            "吏散庭空晝掩扃，行春只到柳邊亭。",
            "唱酬共喜摛鴻藻，來往何勞笑白丁。",
            "一笑歌呼從自醉，幾年燠暍爲誰醒。",
            "定知細札褒揚後，名入麟臺汗簡青。"
        ],
        "title": "次亭字韻詩呈秀野丈兼簡王宰三首  其二",
        "id": "c897ec78-e393-4879-8d3c-52bf33e9b336"
    },
    {
        "author": "朱熹",
        "paragraphs": [
            "幾年寂寞掩柴扃，抱膝長吟竹下亭。",
            "不向參同論納甲，且將耘耔付添丁。",
            "思玄賦罷驚遥舉，止酒詩成恨獨醒。",
            "却笑春風兩蓬鬢，飄蕭無復舊時青。"
        ],
        "title": "次亭字韻詩呈秀野丈兼簡王宰三首  其三",
        "id": "48e22700-97f7-451c-bc73-f7425a59b751"
    },
    {
        "author": "朱熹",
        "paragraphs": [
            "幾日春陰鎖翠巖，忽驚飛蓋度晴嵐。",
            "身輕似起煙霞痼，意適寧論祿位貪。",
            "句法舊超常語六，年華今富達尊三。",
            "從容笑語無餘事，興在南山更向南。"
        ],
        "title": "次山行佳句呈秀野丈三首  其一",
        "id": "691c3e1d-eb36-4e36-895a-d0bf716f373d"
    },
    {
        "author": "朱熹",
        "paragraphs": [
            "几杖歸來覓故巖，眼中猶記舊煙嵐。",
            "詩情自昔元無敵，世味而今更不貪。",
            "默數流年欣望八，閑尋隠訣話存三。",
            "小生自愧衰頹早，箇裏憑公爲指南。"
        ],
        "title": "次山行佳句呈秀野丈三首  其二",
        "id": "f8671eda-0411-4f98-850e-036e2e62175a"
    },
    {
        "author": "朱熹",
        "paragraphs": [
            "曈曈朝日出高巖，簌簌征衣曳曉嵐。",
            "□□向來孤舊意，林泉老去覺真貪。",
            "凄凉烟火一百五，零落交遊十二三。",
            "歎□□□□世事，卧吹橫笛過溪南。"
        ],
        "title": "次山行佳句呈秀野丈三首  其三",
        "id": "c49327c0-db07-4449-8959-48c9be9467f4"
    },
    {
        "author": "朱熹",
        "paragraphs": [
            "綠雲黄半武夷鄉，碧水縈紆一带長。",
            "聞道放船飛皂蓋，定知行酒載紅裳。",
            "櫂謳如賀豐年信，樂飲閑酬此日凉。",
            "禾忝誰言不陽豔，晚炊流詠有餘香。"
        ],
        "title": "次秀野泛滄波館至赤石觀刈早稻韻",
        "id": "1ce71838-e797-4b42-9ad2-283ff0117448"
    },
    {
        "author": "朱熹",
        "paragraphs": [
            "君家丘壑本圓成，何意尋荒入翠屏。",
            "爲愛晴雲薦孤枕，故將閑日付新亭。",
            "夢魂寂寂衣裳冷，心事悠悠簡策青。",
            "更把枯桐寫奇趣，鵾絃寒夜獨泠泠。"
        ],
        "title": "次秀野韻題卧雲菴",
        "id": "97d77453-c108-467c-9f71-c14908c42d25"
    },
    {
        "author": "朱熹",
        "paragraphs": [
            "閑卧秋山塵事稀，西風催喚出巖扉。",
            "來看甲第清泉好，更喜仙翁丹頰肥。",
            "捫虱坐談端未厭，連環入夢却思歸。",
            "明朝振策千峯頂，滿袖瓊琚背夕暉。"
        ],
        "title": "奉和秀野見留之句",
        "id": "b07a577f-042d-4033-aa2a-ab44f8823eea"
    },
    {
        "author": "朱熹",
        "paragraphs": [
            "阿香一笑走豐隆，雨遍平疇萬頃中。",
            "舊喜樊遲知學圃，今看許子快論功。",
            "遥憐鬰鬰翻秋隴，預想垂垂弄晚風。",
            "珍重詩翁且彊健，東阡南陌興無窮。"
        ],
        "title": "次秀野種粟韻",
        "id": "bd34bcc1-e426-46c1-b646-8f2b4ebac261"
    },
    {
        "author": "朱熹",
        "paragraphs": [
            "史君兩鬢尚青青，學道仍拋後院笙。",
            "溽暑快眠知簟好，晚凉徐覺喜詩成。",
            "人從蘄水當年寄，詩比韓公此日清。",
            "坐對更深誰是伴，唯應闕月共長庚。"
        ],
        "title": "和秀野蘄簟之句",
        "id": "ce880ad7-cef3-4c0b-aed5-6a1303d7809f"
    },
    {
        "author": "朱熹",
        "paragraphs": [
            "亂山叢裏有江鄉，華館清波引興長。",
            "正喜白鷗輕易狎，忽驚紅妓儼分行。",
            "臨流更好揮椽筆，俯檻何妨接羽觴。",
            "共說仙翁閑日月，不因春草夢池塘。"
        ],
        "title": "次韻寄題芙蕖館三首  其一",
        "id": "81cd6b0c-8a6a-4e5f-922c-2d4dfb9a2345"
    },
    {
        "author": "朱熹",
        "paragraphs": [
            "幻成飛閣笑談餘，便有新荷水面鋪。",
            "指點清波浮菡萏，驚呼紅影碎陬隅。",
            "且將伴侶同盃酒，不用君王予鏡湖。",
            "多少故交臺閣上，問渠落拓更能無。"
        ],
        "title": "次韻寄題芙蕖館三首  其二",
        "id": "02d8021d-c9de-48d6-8fed-80b0ce191c4b"
    },
    {
        "author": "朱熹",
        "paragraphs": [
            "不須艇子棹歌來，且看芙蓉面面開。",
            "卷裏有詩都錦繡，席間無地可塵埃。",
            "風清月白琴三弄，綠暗紅深酒一盃。",
            "明日仲宣樓上去，越吟應是首頻回。"
        ],
        "title": "次韻寄題芙蕖館三首  其三",
        "id": "19c947a3-119e-4e69-afb9-da97032c2b69"
    },
    {
        "author": "朱熹",
        "paragraphs": [
            "惆悵江頭幾樹梅，杖藜行遶去還來。",
            "前時雪壓無尋處，昨夜月明依舊開。",
            "折寄遥憐人似玉，相思應恨劫成灰。",
            "沈吟日落寒鴉起，却望柴荆獨自回。"
        ],
        "title": "次韻雪後書事二首  其一",
        "id": "18f10446-005b-4e4d-8b30-d3a0bac03e78"
    },
    {
        "author": "朱熹",
        "paragraphs": [
            "滿山殘雪對虛堂，想似當年輞口莊。",
            "門掩不須垂鐵鎖，客來聊復共藜牀。",
            "故人聞道歌圍暖，妙語空傳醉墨香。",
            "莫爲姬姜厭憔悴，論文把酒話偏長。"
        ],
        "title": "次韻雪後書事二首  其二",
        "id": "dcc145bf-66b7-4b9b-b320-f6cba92332f5"
    },
    {
        "author": "朱熹",
        "paragraphs": [
            "聞道無餘事，翛然百慮空。",
            "何心分彼我，無地著窮通。",
            "昨日青衿子，明朝白髮翁。",
            "天機元自爾，不是故匆匆。"
        ],
        "title": "和秀野韻二首  其一",
        "id": "cce32a16-6aeb-4612-ab2e-7d18b2ca52c2"
    },
    {
        "author": "朱熹",
        "paragraphs": [
            "久矣安岑寂，山棲恨不深。",
            "謾將門自掩，那有客相尋。",
            "炙背迎朝景，加趺度夕陰。",
            "感君傳秀句，把卷獨呻吟。"
        ],
        "title": "和秀野韻二首  其二",
        "id": "230709ce-8344-4fe3-8379-ebf09e5f24c1"
    },
    {
        "author": "朱熹",
        "paragraphs": [
            "劇暑悲難度，清秋喜却回。",
            "病隨庚伏盡，尊向晚凉開。",
            "臨水看雲去，鈎簾待月來。",
            "勝遊驚昨夢，曾上鬰蕭臺。"
        ],
        "title": "次秀野暑中二首  其一",
        "id": "3db2410c-f725-4a96-89e9-466b1fea7439"
    },
    {
        "author": "朱熹",
        "paragraphs": [
            "絕境人難到，唯堪樂此身。",
            "泉吟青玉峽，風度白綸巾。",
            "獨往寧無意，長閑未有因。",
            "雲山天賜履，吾道豈全貧。"
        ],
        "title": "次秀野暑中二首  其二",
        "id": "1af22c1c-a018-4732-a9d3-a4cc20c0fdd6"
    },
    {
        "author": "朱熹",
        "paragraphs": [
            "丈人高卧碧江頭，門掩西風萬木秋。",
            "重喜青山還遶屋，却嫌黄葉漸平溝。",
            "開軒且放浮嵐入，决水徐通廢圃流。",
            "便覺園林頓蕭爽，不妨隨境味玄幽。"
        ],
        "title": "次秀野雜詩韻 葺居二首 其一",
        "id": "fdfd4931-5386-4ec9-a19f-837b2a121516"
    },
    {
        "author": "朱熹",
        "paragraphs": [
            "向來鞅掌元非病，此日徜徉詎有妨。",
            "自喜登臺閑瘦竹，人驚步屧響空廊。",
            "高齋雨過新山色，曲沼風來舊水光。",
            "千里壯心殊未已，不應踈懶興能長。"
        ],
        "title": "次秀野雜詩韻 葺居二首 其二",
        "id": "d043545e-30e8-4cc1-bb3e-27af079f87cf"
    },
    {
        "author": "朱熹",
        "paragraphs": [
            "無疑莫詣君平肆，任運休尋季主家。",
            "謾設銅壺候尺咫，閑參玉表驗分差。",
            "不妨啟處知時節，那更榮枯紀歲華。",
            "却羨昇平好官府，日高三丈放朝衙。"
        ],
        "title": "次秀野雜詩韻 刻漏",
        "id": "ddb9861c-ebcb-417f-8f8b-49f58bceed4e"
    }
]