[
    {
        "author": "趙蕃",
        "paragraphs": [
            "未解桃源果有無，樹林樓閣世行圖。",
            "此亭縱說空無物，猶有僊山來坐隅。"
        ],
        "title": "登安仁雲錦驛後挹僊亭三首  其二",
        "id": "759351df-56d6-4ad7-a6b4-23101766d757"
    },
    {
        "author": "趙蕃",
        "paragraphs": [
            "對面雨來山欲移，援毫我亦賦新詩。",
            "扁舟縱是促行去，不廢小亭筇一枝。"
        ],
        "title": "登安仁雲錦驛後挹僊亭三首  其三",
        "id": "7ea0fca8-68ab-4965-b63b-c05d103b4b35"
    },
    {
        "author": "趙蕃",
        "paragraphs": [
            "鑿去爲亭因得池，面池老柳蔽仍虧。",
            "客來不用勤修供，乞與繩牀令賦詩。"
        ],
        "title": "題泰州司理廨舍小亭",
        "id": "5e7f33c1-de1e-4e02-aec9-59b61a2a61ce"
    },
    {
        "author": "趙蕃",
        "paragraphs": [
            "西下扁舟浩所經，蹔梯隄石上津亭。",
            "偶從長老詢遺迹，說道神遊尚炳靈。"
        ],
        "title": "寶氣亭三首  其一",
        "id": "127c4c54-4a80-42ca-b9e6-840759be2206"
    },
    {
        "author": "趙蕃",
        "paragraphs": [
            "誰道劍池今已荒，有時光怪此何祥。",
            "平生自省慙多識，曷日乞靈親炷香。"
        ],
        "title": "寶氣亭三首  其二",
        "id": "500f7a9e-ce6a-42cd-9f42-39f1b51d6d00"
    },
    {
        "author": "趙蕃",
        "paragraphs": [
            "徐家筆力見南唐，今代更推江夏黄。",
            "屹立二碑端不朽，未輸滕閣擅三王。"
        ],
        "title": "寶氣亭三首  其三",
        "id": "9613527a-a339-4a09-abf9-f60c370e4f06"
    },
    {
        "author": "趙蕃",
        "paragraphs": [
            "青衫縣尹沈泉久，黄綬尉曹華髮多。",
            "重到灘頭舊遊寺，一觴獨舉奈愁何。"
        ],
        "title": "灘頭寺懷莫升之",
        "id": "e7dab3ce-7bb7-424c-8d77-ecf848803b1d"
    },
    {
        "author": "趙蕃",
        "paragraphs": [
            "上天有路不爲難，丈七坳頭莫據鞍。",
            "小憩還尋去時寺，戲拈枯筆臂猶酸。"
        ],
        "title": "鄧林寺用孫溫叟韻",
        "id": "25b4bed3-846a-4377-bce6-3baf2cbad9b8"
    },
    {
        "author": "趙蕃",
        "paragraphs": [
            "逢人問得甘陂寺，窈窕深穿翠剡來。",
            "細雨斜風勿渠忤，要令瀟洒滿吾懷。"
        ],
        "title": "宿甘陂寺",
        "id": "7be61909-35b5-42d6-91fa-6d5418f8777d"
    },
    {
        "author": "趙蕃",
        "paragraphs": [
            "相逢何必道寒溫，所過江山合細論。",
            "四體不佳談舌强，不妨展卷有詩存。"
        ],
        "title": "途中呈明叔",
        "id": "33a11b87-a3d7-4036-998e-8be0d9ac587b"
    },
    {
        "author": "趙蕃",
        "paragraphs": [
            "野市穿殘路接溪，敗船糜索兩相依。",
            "居人欲渡頻回首，客子將行屢攬衣。"
        ],
        "title": "自安仁至豫章途中雜興十九首  其一",
        "id": "7e1bd1ef-4db3-48ab-a0e7-d8d98947bb60"
    },
    {
        "author": "趙蕃",
        "paragraphs": [
            "漠漠平蕪遠際天，青山若箇暗霾烟。",
            "行人更說橋新斷，試遣招呼與借船。"
        ],
        "title": "自安仁至豫章途中雜興十九首  其二",
        "id": "d4488613-09ec-4dd9-b7da-14cd76fb6867"
    },
    {
        "author": "趙蕃",
        "paragraphs": [
            "極目荒陂十里餘，壞堘依約舊犂鉏。",
            "問言業薄無牛力，更說州家催積租。"
        ],
        "title": "自安仁至豫章途中雜興十九首  其三",
        "id": "72fb3653-3d9c-4ec2-a244-f61f22280695"
    },
    {
        "author": "趙蕃",
        "paragraphs": [
            "幾日舟行罷作詩，直緣山水賸含輝。",
            "今朝眼界荒凉甚，却遣毫端爲解圍。"
        ],
        "title": "自安仁至豫章途中雜興十九首  其四",
        "id": "50b783e9-5070-4bcd-87f4-7e45b1cd76c0"
    },
    {
        "author": "趙蕃",
        "paragraphs": [
            "快雨懸知亦快晴，解包何惜片時程。",
            "須臾雨止晴能好，一道雲山潑眼明。"
        ],
        "title": "自安仁至豫章途中雜興十九首  其五",
        "id": "93f482e3-b74d-4a15-a16b-4b045132a98a"
    },
    {
        "author": "趙蕃",
        "paragraphs": [
            "小立溪頭喚野航，雨餘林木倍森凉。",
            "少焉步到臨流寺，鸛鶴飛鳴滿夕陽。"
        ],
        "title": "自安仁至豫章途中雜興十九首  其六",
        "id": "0a088e24-51d0-458f-a0da-320c72f8a412"
    },
    {
        "author": "趙蕃",
        "paragraphs": [
            "湖南茶寇甫能平，湖北徭人復弄兵。",
            "政是耕桑好時節，爾曹何苦自捐生。"
        ],
        "title": "自安仁至豫章途中雜興十九首  其七",
        "id": "8cd69e9b-5803-435a-9de2-686329d7736f"
    },
    {
        "author": "趙蕃",
        "paragraphs": [
            "郡邑貪殘固合誅，釁端繇爾復何如。",
            "官軍可怖無輕敵，直恐微軀不足鋤。"
        ],
        "title": "自安仁至豫章途中雜興十九首  其八",
        "id": "f8f742e4-4eff-4dcd-8359-bc801dbfca31"
    },
    {
        "author": "趙蕃",
        "paragraphs": [
            "積潦當塗三尺强，筍輿那得代浮梁。",
            "脫靴直厲成孤笑，赤脚踏冰思舊狂。"
        ],
        "title": "自安仁至豫章途中雜興十九首  其九",
        "id": "31e84cfd-de6c-4b04-9a14-87ee677ba890"
    },
    {
        "author": "趙蕃",
        "paragraphs": [
            "草樹葱蘢山有衣，稻秧刺水綠生漪。",
            "眼中風物方人境，犬吠雞啼間扊扅。"
        ],
        "title": "自安仁至豫章途中雜興十九首  其一○",
        "id": "7134a7ed-b131-4034-8729-c1cc367457a8"
    },
    {
        "author": "趙蕃",
        "paragraphs": [
            "平生食肉吾無相，雨甲烟苗足慰貧。",
            "幾日山行更無此，况堪拈米惡於塵。"
        ],
        "title": "自安仁至豫章途中雜興十九首  其一一",
        "id": "e8cc60bd-0bed-43bd-84c2-f572a766a743"
    },
    {
        "author": "趙蕃",
        "paragraphs": [
            "提封俱是太平人，爾輩何緣獨苦辛。",
            "見說窮南有蠻蜑，直疑於此是比鄰。"
        ],
        "title": "自安仁至豫章途中雜興十九首  其一二",
        "id": "e36ff8e4-ff17-478c-a873-dbbb520b6da3"
    },
    {
        "author": "趙蕃",
        "paragraphs": [
            "參天落落復青青，風過笙竽得細聽。",
            "睡思莫將茶料理，只須卧此片時醒。"
        ],
        "title": "自安仁至豫章途中雜興十九首  其一三",
        "id": "65153de2-3577-4773-8e0e-996ad47f6f80"
    },
    {
        "author": "趙蕃",
        "paragraphs": [
            "虬龍夭矯已分形，想象靈根長茯苓。",
            "安得一椽風雨庇，要思服食制頹齡。"
        ],
        "title": "自安仁至豫章途中雜興十九首  其一四",
        "id": "65da11b1-bee6-4be6-b75c-99c1a49bc5a3"
    },
    {
        "author": "趙蕃",
        "paragraphs": [
            "已是酴醿墮玉塵，尚餘芍藥殿殘春。",
            "山行寂寞那逢此，喜向僧房見斬新。"
        ],
        "title": "自安仁至豫章途中雜興十九首  其一五",
        "id": "cffdf2ae-fa4c-4659-ac4f-edcbc6c40d0f"
    },
    {
        "author": "趙蕃",
        "paragraphs": [
            "曉雨猶偷客枕安，重煩啼鳥報艱難。",
            "整車欲去還休歇，雲合忘蹤山四攢。"
        ],
        "title": "自安仁至豫章途中雜興十九首  其一六",
        "id": "26c94673-6a43-413e-bde0-b7c1f81fb0ae"
    },
    {
        "author": "趙蕃",
        "paragraphs": [
            "林雨凄凄林鳥啼，水田漠漠水禽飛。",
            "人間何處有此境，只欠冰紈相發揮。"
        ],
        "title": "自安仁至豫章途中雜興十九首  其一七",
        "id": "ccd0e8de-2bbe-4109-b617-332058e7fb62"
    },
    {
        "author": "趙蕃",
        "paragraphs": [
            "時雨催農不厭多，客行無奈路長何。",
            "怨咨何與天公事，慷慨聊爲勞者歌。"
        ],
        "title": "自安仁至豫章途中雜興十九首  其一八",
        "id": "1f352f8f-7597-4f15-8c08-2bb04d01d9e5"
    },
    {
        "author": "趙蕃",
        "paragraphs": [
            "農事催人未遽央，種秧未了插秧忙。",
            "田家作苦吾常逸，所愧饑寒趨路旁。"
        ],
        "title": "自安仁至豫章途中雜興十九首  其一九",
        "id": "3cf989fe-8f11-48cc-865b-8957d0aba77e"
    },
    {
        "author": "趙蕃",
        "paragraphs": [
            "五更催發船無限，及此風收浪不生。",
            "何事漁舟亦爭進，始知爲利總營營。"
        ],
        "title": "發大通",
        "id": "382deb10-eefd-42b9-8337-ab50c15dc11a"
    },
    {
        "author": "趙蕃",
        "paragraphs": [
            "種得離離職爾劬，朝塍暮隴只生芻。",
            "絲毫無補家先實，媿殺紛紛小丈夫。"
        ],
        "title": "安福道中見牛行隴畝間齕草而不食禾問之皆云穀成實則牛不復食矣",
        "id": "65350a3b-b7af-4b49-8ed5-ef8ce40b5d25"
    },
    {
        "author": "趙蕃",
        "paragraphs": [
            "太華難攀十丈花，白蓮零落遠公家。",
            "此中那得嘉名占，綠水遶除山四遮。"
        ],
        "title": "回憇芙蓉寺偶題",
        "id": "87ca276c-1df0-45c9-9536-f6fc2ec078f5"
    },
    {
        "author": "趙蕃",
        "paragraphs": [
            "獨樹幽花明屋角，頓驚門戶有光輝。",
            "向來荒草幾埋徑，今日行人欲叩扉。"
        ],
        "title": "獨樹",
        "id": "ea1f3068-8b33-41b5-940e-6f1adcc14ff8"
    },
    {
        "author": "趙蕃",
        "paragraphs": [
            "大梁城裏王居士，園有江南數種梅。",
            "亂後只疑隨刼火，那知移向此間來。"
        ],
        "title": "過王宗臣允元園廬三首  其一",
        "id": "80639c70-d017-4923-ba7f-ccd3ab2aaa1e"
    },
    {
        "author": "趙蕃",
        "paragraphs": [
            "不但栽梅如昔人，詩名籍籍舊傳聞。",
            "我來豈直爲花設，傾倒相期出近文。"
        ],
        "title": "過王宗臣允元園廬三首  其二",
        "id": "87fe4b28-0896-46f9-830d-79973b491cb3"
    },
    {
        "author": "趙蕃",
        "paragraphs": [
            "擬欲過君非一日，哭妻值我買船東。",
            "人事好乖有如此，轉頭今忽兩春風。"
        ],
        "title": "過王宗臣允元園廬三首  其三",
        "id": "927788c9-8ad9-4946-a30f-9f743a172614"
    },
    {
        "author": "趙蕃",
        "paragraphs": [
            "得趣堂到蓬薈深，主人何惜費千金。",
            "我行旬月當重到，要見梅花出樹林。"
        ],
        "title": "步北園示沈四弟",
        "id": "c75765e9-b54a-4e3f-901f-8d2ca098fdde"
    },
    {
        "author": "趙蕃",
        "paragraphs": [
            "金谷惟堪貯俗塵，輞川今復得詩人。",
            "先生道是貧到骨，猶有山園斗大春。"
        ],
        "title": "亦好園",
        "id": "d861a055-4aed-4799-8df3-da8bd6935765"
    },
    {
        "author": "趙蕃",
        "paragraphs": [
            "黄菊花殘白菊花，孟冬風日亦云佳。",
            "晚來忽有尋詩興，送盡投林萬點鴉。"
        ],
        "title": "步沈園",
        "id": "7fbbd08d-5010-4a09-bb3b-95a9d04e26c4"
    },
    {
        "author": "趙蕃",
        "paragraphs": [
            "東郭竹谿君所廬，我家此物也扶疎。",
            "何時歸去數來往，不似而今空寄書。"
        ],
        "title": "寄向伯休且約他日道爲薌林之遊二首  其一",
        "id": "1da4f1aa-f41f-436c-96c6-cc109203f12a"
    },
    {
        "author": "趙蕃",
        "paragraphs": [
            "平生薌林五十詠，何意扁舟其下過。",
            "王郎逸興非余有，不問主人防怒訶。"
        ],
        "title": "寄向伯休且約他日道爲薌林之遊二首  其二",
        "id": "5de81807-79cf-4572-abc9-62e479253d9b"
    },
    {
        "author": "趙蕃",
        "paragraphs": [
            "溪行又作叫巖登，凉冷端如快踏冰。",
            "所過有山成一訪，是知我亦在家僧。"
        ],
        "title": "遊叫巖用范元卿自普康歸日留題韻",
        "id": "a2046c15-94bb-46dd-93fd-938b86d22de4"
    },
    {
        "author": "趙蕃",
        "paragraphs": [
            "舊說吾邦巖谷多，歷觀無愈此嵯峩。",
            "今朝喚渡仍衝雨，慙愧溪神不我訶。"
        ],
        "title": "雨中同曹尉王儦巖二首  其一",
        "id": "e0b791b1-f23d-4da7-b077-2faecb84416e"
    },
    {
        "author": "趙蕃",
        "paragraphs": [
            "驟雨翻空何自來，飛流濺沫洗崔嵬。",
            "要題短句書奇事，付與曹郎八斗才。"
        ],
        "title": "雨中同曹尉王儦巖二首  其二",
        "id": "ae935f6d-fe65-4565-b904-b284f36d842b"
    },
    {
        "author": "趙蕃",
        "paragraphs": [
            "柳行摇落參差際，鴈字虛無滅沒中。",
            "醉面紅來因卯酒，征衣脆去爲霜風。"
        ],
        "title": "十月十五日",
        "id": "13caf5b9-65e6-46c1-a343-cbc8c9c010ab"
    },
    {
        "author": "趙蕃",
        "paragraphs": [
            "流水疎梅我有詩，偶來重見雪離披。",
            "五年不蹋常山路，咫尺寧乖一赴期。"
        ],
        "title": "題白龍洞",
        "id": "cdf4584e-1b17-4fd1-bf93-f460f8bb7922"
    },
    {
        "author": "趙蕃",
        "paragraphs": [
            "新居不見邠山主，及到黄溪又不逢。",
            "錫杖徐飛向何處，檻前山水自爲容。"
        ],
        "title": "題黄溪壁二首  其一",
        "id": "ac9ab2e9-c44f-4bdb-bb76-97dc27e14d0f"
    },
    {
        "author": "趙蕃",
        "paragraphs": [
            "此邦茶品固多有，聞說黄溪獨未嘗。",
            "何日敲門辱持贈，更須高誦碧雲章。"
        ],
        "title": "題黄溪壁二首  其二",
        "id": "04672d18-1aea-40d9-bbc2-bb68bf5ea65e"
    },
    {
        "author": "趙蕃",
        "paragraphs": [
            "擬過君家看牡丹，數枝纔及海棠看。",
            "百年舊事誰從說，杯酒相逢强自寬。"
        ],
        "title": "過飲畢叔文家題其壁",
        "id": "d9fa23f1-687b-43c3-ac9a-2a2b3e5872d8"
    },
    {
        "author": "趙蕃",
        "paragraphs": [
            "故人去適梅花外，客子來哦桂樹秋。",
            "欲寄一行無鴈過，漫題數字答蛩幽。"
        ],
        "title": "過叔異曲江磯叔異已赴官矣題其壁",
        "id": "9f0a2190-536e-434d-ab15-7fecfed19969"
    },
    {
        "author": "趙蕃",
        "paragraphs": [
            "支頤獨立到棲鴉，送了虛廊日却斜。",
            "冷蝶不知時節晚，伶仃猶自抱寒花。"
        ],
        "title": "書靈鷲壁",
        "id": "f980252c-ed0e-4ddd-ac86-e643aa4f0bfe"
    },
    {
        "author": "趙蕃",
        "paragraphs": [
            "道人庭宇知何有，幾箇修篁一樹梅。",
            "說似庵門莫深閉，斷無俗客此間來。"
        ],
        "title": "題新庵壁間",
        "id": "13b0e86b-c359-4ecb-b91e-054fda2f35e0"
    },
    {
        "author": "趙蕃",
        "paragraphs": [
            "道人持鉢向何村，黄葉投風靜擁門。",
            "自買束薪來燒浴，浴終早已四山昏。"
        ],
        "title": "書乾明庵壁",
        "id": "c523bfe6-3d6c-42da-9cea-90730e4cd735"
    },
    {
        "author": "趙蕃",
        "paragraphs": [
            "小檻叢花未肯香，客中我亦忘重陽。",
            "要酬風雨滿城句，旱合四郊塵政黄。"
        ],
        "title": "九日題越州光孝觀壁",
        "id": "073692a4-1f07-4f00-aa6c-dbf89146523f"
    },
    {
        "author": "趙蕃",
        "paragraphs": [
            "雨過湖邊秋思多，悵無輕樴傲漁簑。",
            "向來夢境今安在，名與青山保不磨。"
        ],
        "title": "題三老堂壁",
        "id": "c17aba66-fd93-400f-bb6a-334c32195515"
    },
    {
        "author": "趙蕃",
        "paragraphs": [
            "三國功名可立談，賦成赤壁倍嶄巖。",
            "想君夢去神游處，慷慨風流真可參。"
        ],
        "title": "題劉叔驥夢游赤壁賦後二首  其一",
        "id": "8fe20a06-b789-45a1-9def-858f7262c4fa"
    },
    {
        "author": "趙蕃",
        "paragraphs": [
            "江湖知友亦云多，每歎風流奈若何。",
            "水落故知當石出，鏡中寧惜鬢將皤。"
        ],
        "title": "題劉叔驥夢游赤壁賦後二首  其二",
        "id": "816451d1-eaba-4ca7-8cb3-d1a0c4b7850c"
    },
    {
        "author": "趙蕃",
        "paragraphs": [
            "愁邊得酒寧論味，馬上成詩不計篇。",
            "不是行人那識此，知音應爲一悠然。"
        ],
        "title": "偶書道店之壁",
        "id": "c9f8c4d1-eeaf-42a2-a222-def2c66e07cb"
    },
    {
        "author": "趙蕃",
        "paragraphs": [
            "樹影當階日正中，一蟬何適自吟風。",
            "病夫畏病怕觸熱，聊此設牀尋睡功。"
        ],
        "title": "題豐陂舖壁",
        "id": "c59cbe67-6e92-4bd1-b1cc-4aa7b5ee6a3b"
    },
    {
        "author": "趙蕃",
        "paragraphs": [
            "此地傳爲天寶門，政由漁叟話桃源。",
            "閣中名字誰爲立，知是君平幾世孫。"
        ],
        "title": "生米磯之至德觀余舊遊也嘗有題釣磯胡柏七言二絕句庚子夏五月八日再來道士復向余乞賦仙洲平遠濯風湧月四題因各與一首  其一",
        "id": "ee453cf0-86a4-4069-887c-b5c4d76c8ba9"
    },
    {
        "author": "趙蕃",
        "paragraphs": [
            "舊聞但覺生米磯，新遊更見黄連石。",
            "石邊磯上有軒窗，萬里一時來咫尺。"
        ],
        "title": "生米磯之至德觀余舊遊也嘗有題釣磯胡柏七言二絕句庚子夏五月八日再來道士復向余乞賦仙洲平遠濯風湧月四題因各與一首  其二",
        "id": "0d13d66a-cf6a-42ba-b10e-4d4754434c31"
    },
    {
        "author": "趙蕃",
        "paragraphs": [
            "往遊故喜秋無暑，今至還欣夏有凉。",
            "褦襶不能來熱客，泠然聽我夢還鄉。"
        ],
        "title": "生米磯之至德觀余舊遊也嘗有題釣磯胡柏七言二絕句庚子夏五月八日再來道士復向余乞賦仙洲平遠濯風湧月四題因各與一首  其三",
        "id": "4bc8691f-9eed-484d-b099-0d5f8e77081e"
    },
    {
        "author": "趙蕃",
        "paragraphs": [
            "團團政爾來天下，皎皎何從墮水中。",
            "賸欲學爲牛渚詠，只愁笑殺綺裘翁。"
        ],
        "title": "生米磯之至德觀余舊遊也嘗有題釣磯胡柏七言二絕句庚子夏五月八日再來道士復向余乞賦仙洲平遠濯風湧月四題因各與一首  其四",
        "id": "7f9afb0e-0a29-4cf0-b7ac-93696add345c"
    },
    {
        "author": "趙蕃",
        "paragraphs": [
            "詩名舊仰方豐國，句法親傳呂紫微。",
            "聞道有兒能世業，師門更向晦庵歸。"
        ],
        "title": "題方士繇伯謨五丈所居三首  其一",
        "id": "7e34dc92-e5f0-400c-b461-e06a8b90e386"
    },
    {
        "author": "趙蕃",
        "paragraphs": [
            "文定去營衡麓宅，仲容自老籍溪傍。",
            "祇令風月無人主，今代玄英更姓方。"
        ],
        "title": "題方士繇伯謨五丈所居三首  其二",
        "id": "67dc38de-30d7-4ba6-a54b-4eb2298c42aa"
    },
    {
        "author": "趙蕃",
        "paragraphs": [
            "遠庵庵榜晦菴書，不獨人高字亦如。",
            "隴畝縱令非我有，溪山政自要君居。"
        ],
        "title": "題方士繇伯謨五丈所居三首  其三",
        "id": "d62cf9c0-a9a3-43dd-afbd-c06b29ebc798"
    },
    {
        "author": "趙蕃",
        "paragraphs": [
            "竹裏茅檐竹外溪，青琅玕映碧玻瓈。",
            "吟從亭午到薄暮，詩就不知安所題。"
        ],
        "title": "題臨水茅亭",
        "id": "79ab44bf-5c07-4aca-8134-47a0c7941a5f"
    },
    {
        "author": "趙蕃",
        "paragraphs": [
            "欲買寬閑結釣菴，一竿投老寄江南。",
            "是州亦在經營裏，先手落君無可談。"
        ],
        "title": "曬簑亭  其一",
        "id": "9601f670-ee46-4129-97c0-a302e3dd2521"
    },
    {
        "author": "趙蕃",
        "paragraphs": [
            "冰玉溪山近與鄰，我舟來往故成頻。",
            "眼邊風物渾如舊，只欠行吟采若人。"
        ],
        "title": "曬簑亭  其二",
        "id": "70e8b815-e56a-4dc1-bf93-9e0f91fc0531"
    },
    {
        "author": "趙蕃",
        "paragraphs": [
            "愛竹舊時王子猷，造門忘主見風流。",
            "如君不但無鏁鑰，更向山陰具小舟。"
        ],
        "title": "曬簑亭  其三",
        "id": "075055d7-2a4d-42e6-9ca6-61fc702442f4"
    },
    {
        "author": "趙蕃",
        "paragraphs": [
            "紫霄峯上登高節，想見笑談賓主間。",
            "我亦於今有遺恨，不隨巾屨上南山。"
        ],
        "title": "段元衡出示與晦翁九日登紫霄峰詩及手帖并及賈八十兄詩既敬讀之得三絕句  其一",
        "id": "25907e75-1e3d-47d7-ad61-be7220346724"
    },
    {
        "author": "趙蕃",
        "paragraphs": [
            "文章定價如金玉，入手可知高與低。",
            "今代師儒晦菴老，許君先達並江西。"
        ],
        "title": "段元衡出示與晦翁九日登紫霄峰詩及手帖并及賈八十兄詩既敬讀之得三絕句  其二",
        "id": "4f6c943d-067f-44cb-a8af-2dd9667c827f"
    },
    {
        "author": "趙蕃",
        "paragraphs": [
            "季承新寄嶠南詩，君亦南遊弔楚纍。",
            "冰水玉山元自好，蠻烟蜑雨只生悲。"
        ],
        "title": "段元衡出示與晦翁九日登紫霄峰詩及手帖并及賈八十兄詩既敬讀之得三絕句  其三",
        "id": "7678fbfe-3487-4ef6-b06a-e173a691a0ed"
    },
    {
        "author": "趙蕃",
        "paragraphs": [
            "論畫以形詩必此，東坡老子笑人癡。",
            "月巖本是梯空石，底事輕論圓與虧。"
        ],
        "title": "月巖  其一",
        "id": "c0de0657-fa0d-4512-a75f-b8c9d7065be0"
    },
    {
        "author": "趙蕃",
        "paragraphs": [
            "舉頭見日猶爲近，何况凌虛到月邊。",
            "更欲裴徊究真妄，無人與我共談玄。"
        ],
        "title": "月巖  其二",
        "id": "e6250256-fb1c-4ffc-ab8a-dc09232e4028"
    },
    {
        "author": "趙蕃",
        "paragraphs": [
            "那得空山月半輪，天將絕境驗詩人。",
            "古今來往知多少，底事流傳略未聞。"
        ],
        "title": "月巖  其三",
        "id": "e891f64c-2851-41a8-9d2d-fbce1bff7ab9"
    },
    {
        "author": "趙蕃",
        "paragraphs": [
            "此君佳處是長身，靜遶吟行要日親。",
            "何事當前遽安障，未能忘俗遂忘真。"
        ],
        "title": "從禮載酒要余及明叔遊合普六首  其一",
        "id": "efe289f6-34d1-416d-b627-647665e2365f"
    },
    {
        "author": "趙蕃",
        "paragraphs": [
            "花開無計杜遊人，未若栽松遠世塵。",
            "莫問何年棟梁用，也勝開落總由春。"
        ],
        "title": "從禮載酒要余及明叔遊合普六首  其二",
        "id": "b0da2084-438e-4572-83cb-37836460b580"
    },
    {
        "author": "趙蕃",
        "paragraphs": [
            "兒曹謾作看花忙，我輩看山興更長。",
            "敗意幸賒鳧鴈集，少須落日下牛羊。"
        ],
        "title": "從禮載酒要余及明叔遊合普六首  其三",
        "id": "53689a46-74d6-4d44-8d57-5ecb899b04fc"
    },
    {
        "author": "趙蕃",
        "paragraphs": [
            "塵埃老矣未收身，每對山林强自親。",
            "詩縱滿囊慙李賀，筆雖成冢媿藏真。"
        ],
        "title": "從禮載酒要余及明叔遊合普六首  其四",
        "id": "b7bace5d-ea67-48c0-812b-acfaee52def1"
    },
    {
        "author": "趙蕃",
        "paragraphs": [
            "一軒高竹似高人，鳥雀馴除不動塵。",
            "首夏清和故應好，可須載酒祇尋春。"
        ],
        "title": "從禮載酒要余及明叔遊合普六首  其五",
        "id": "66c86f3e-1148-4e29-b70d-6b79f82ab8cd"
    },
    {
        "author": "趙蕃",
        "paragraphs": [
            "宦忙未抵作詩忙，九十春光自短長。",
            "三徑可歸誰是伴，若人風節慕求羊。"
        ],
        "title": "從禮載酒要余及明叔遊合普六首  其六",
        "id": "daecd116-3bc6-49f5-80f0-4f7d0ae8fea5"
    },
    {
        "author": "趙蕃",
        "paragraphs": [
            "題詩客子鬢如銀，壁上題詩墨尚新。",
            "犬已久忘曾宿客，半山風鐸似迎人。"
        ],
        "title": "書合龍寺舊題後",
        "id": "77c322a8-3527-447d-ac22-6581961a0000"
    },
    {
        "author": "趙蕃",
        "paragraphs": [
            "向來不識中團寺，一自移家得屢過。",
            "縱使山僧真厭客，淡然相對有維摩。"
        ],
        "title": "題中團寺柱",
        "id": "b9dc5cc9-71aa-47e5-94de-8d3947767bf7"
    },
    {
        "author": "趙蕃",
        "paragraphs": [
            "臺高十丈獨株松，下有僊人舊履蹤。",
            "三十二窠丹竈在，亦云數目應龜峯。"
        ],
        "title": "妙香院僧堂後路直臨溪石臺古松蟠其上松之下有足跡及石穴三十餘淺容杯水問僧云自昔葛洪鍊丹種桃於此穴乃丹竈其數三十有二適與龜峰相應亦謂足迹爲仙人迹又有云日光照石壁隠若青紅蓋桃影云作兩絕  其一",
        "id": "0c9b0a36-3d4a-4dab-90a4-a7e5906f9ed3"
    },
    {
        "author": "趙蕃",
        "paragraphs": [
            "壁間石色隠青紅，指似夭夭即此中。",
            "金石著文猶叵信，况堪傳者自漁翁。"
        ],
        "title": "妙香院僧堂後路直臨溪石臺古松蟠其上松之下有足跡及石穴三十餘淺容杯水問僧云自昔葛洪鍊丹種桃於此穴乃丹竈其數三十有二適與龜峰相應亦謂足迹爲仙人迹又有云日光照石壁隠若青紅蓋桃影云作兩絕  其二",
        "id": "ffc7331a-801a-4b89-9905-b4f5098d50e9"
    },
    {
        "author": "趙蕃",
        "paragraphs": [
            "憶昨追凉孺子亭，再來荷柳競凋零。",
            "試當止水憑欄看，我亦疎髯白數莖。"
        ],
        "title": "重過東湖二首  其一",
        "id": "5c4d91b4-6959-4111-ae7b-6ca77070f405"
    },
    {
        "author": "趙蕃",
        "paragraphs": [
            "敝車羸服豫章城，幾向東湖得細行。",
            "不但屢來人似識，白鷗相慣亦忘驚。"
        ],
        "title": "重過東湖二首  其二",
        "id": "4f64979c-01d0-4c39-9eae-022d68076adf"
    },
    {
        "author": "趙蕃",
        "paragraphs": [
            "冒雨來看大仰山，不惟泉石意相關。",
            "混融時事誰能說，稍向詩碑見一班。"
        ],
        "title": "遊仰山欲游蘭若不果懷混融二首  其一",
        "id": "ef750c2a-4208-49f4-9246-480c755f809f"
    },
    {
        "author": "趙蕃",
        "paragraphs": [
            "欲尋蘭若尉知名，獺逕橋頭水亂鳴。",
            "引領白雲人甚遠，縱遊誰解飲淵明。"
        ],
        "title": "遊仰山欲游蘭若不果懷混融二首  其二",
        "id": "8fc9f45b-e1d2-4048-9399-b6baaf2d9a46"
    },
    {
        "author": "趙蕃",
        "paragraphs": [
            "近城亦復多漁戶，作吏聊須似馬曹。",
            "更想周家江上屋，竹林梅樹出簷高。"
        ],
        "title": "梅林渡懷惠卿",
        "id": "ec0e8c82-621d-4026-a132-f8bdc64b178c"
    },
    {
        "author": "趙蕃",
        "paragraphs": [
            "霧合深林曉到遲，樹摇宿雨訝晴曦。",
            "不知客裏何遷次，一似山中初起時。"
        ],
        "title": "白水寺",
        "id": "17541825-0004-43f7-9e25-70ef7b18bd40"
    },
    {
        "author": "趙蕃",
        "paragraphs": [
            "介然誰主復誰賓，風月婆娑却自親。",
            "留得清名傳野史，未妨白眼向時人。"
        ],
        "title": "玉聚",
        "id": "69af839b-49e3-4bb3-8509-6e242906d2a4"
    },
    {
        "author": "趙蕃",
        "paragraphs": [
            "落花飛蝶兩翾翾，二月清明雨後天。",
            "白酒一杯成坐睡，宿寒猶在未除綿。"
        ],
        "title": "廿二日題水南寺壁",
        "id": "f350b664-be74-42fa-ab13-50084cd71c07"
    },
    {
        "author": "趙蕃",
        "paragraphs": [
            "溪流屈曲總成灘，灘外雲山遠近看。",
            "何許詩情最關處，渚鷗能白晚楓丹。"
        ],
        "title": "題衢州城外包氏水閣示遠父成父二首  其一",
        "id": "fceb1fb6-b19e-4a8a-8654-b0a4706daa9a"
    },
    {
        "author": "趙蕃",
        "paragraphs": [
            "買得溪頭一葉船，去留無繫總悠然。",
            "不惟畫本輸摩詰，更有詩材屬惠連。"
        ],
        "title": "題衢州城外包氏水閣示遠父成父二首  其二",
        "id": "872e93d3-a193-4644-9db7-82e624f6ed74"
    },
    {
        "author": "趙蕃",
        "paragraphs": [
            "庭中但覺木摇落，江上始知秋氣高。",
            "不待月明飛鏡夜，此時自可數秋毫。"
        ],
        "title": "曉登快閣  其一",
        "id": "e94a95e3-ed62-4656-90e3-0be271dcca06"
    },
    {
        "author": "趙蕃",
        "paragraphs": [
            "木落千山秋又深，病無眼力怕登臨。",
            "所須一雨添清漲，送我歸舟返故林。"
        ],
        "title": "曉登快閣  其二",
        "id": "49bed3b0-2e90-44eb-aef6-d4e45d538327"
    },
    {
        "author": "趙蕃",
        "paragraphs": [
            "木末闌干渺未平，泊舟石徑得深行。",
            "舟行不見江流闊，一上憑高覺快生。"
        ],
        "title": "雪浪閣二首  其一",
        "id": "80da661f-22ad-481a-9b9f-bf01c2cba6d8"
    },
    {
        "author": "趙蕃",
        "paragraphs": [
            "雪浪軒窗由塊石，未知欄檻倚江邊。",
            "故人曾爲炰烹怖，一看姓名增惘然。"
        ],
        "title": "雪浪閣二首  其二",
        "id": "b44a98db-f71d-4457-8d9e-6e6e88d9bf38"
    },
    {
        "author": "趙蕃",
        "paragraphs": [
            "老至渾亡舊所經，漫嗟古屋暗丹青。",
            "庭空廢掃蒼苔長，時聽風拋柏子鈴。"
        ],
        "title": "憇汭口之秘藏院",
        "id": "cf1ee29e-62d5-417f-ab1d-7d826203e162"
    },
    {
        "author": "趙蕃",
        "paragraphs": [
            "吾家舊築爐峰宅，豈不懷歸困轉蓬。",
            "奔走微官遍林谷，却尋清磬到圓通。"
        ],
        "title": "題圓通院",
        "id": "fd07151b-40a4-4376-85bb-42549af2de70"
    },
    {
        "author": "趙蕃",
        "paragraphs": [
            "以晏名齋懼不安，居閒從仕莫殊看。",
            "葱羹麥飯自可飽，惟去不須如井丹。"
        ],
        "title": "晏齋余自名也故常以榜自隨乃以名廳事之東偏廳之後舊有一室面對竹余山居富此物亦以竹隠名對此竹而有思于山中故以思隠名之思隠之東又闢屋丈許連以爲齋乞名於張君伯永爲名曰容齋併作三絕志其事焉  其一",
        "id": "5e421013-09e3-4bb3-a8e9-c6b58efba149"
    },
    {
        "author": "趙蕃",
        "paragraphs": [
            "此地何因著此君，藉之除掃簿書紛。",
            "山中爲爾曾成隠，回首悠悠空暮雲。"
        ],
        "title": "晏齋余自名也故常以榜自隨乃以名廳事之東偏廳之後舊有一室面對竹余山居富此物亦以竹隠名對此竹而有思于山中故以思隠名之思隠之東又闢屋丈許連以爲齋乞名於張君伯永爲名曰容齋併作三絕志其事焉  其二",
        "id": "2cb811a3-9bca-452c-b7e3-73b5a47ff33f"
    },
    {
        "author": "趙蕃",
        "paragraphs": [
            "容膝徒知取易安，容君數百又何寬。",
            "若人問我名齋義，兩語從渠作麽看。"
        ],
        "title": "晏齋余自名也故常以榜自隨乃以名廳事之東偏廳之後舊有一室面對竹余山居富此物亦以竹隠名對此竹而有思于山中故以思隠名之思隠之東又闢屋丈許連以爲齋乞名於張君伯永爲名曰容齋併作三絕志其事焉  其三",
        "id": "be875447-fae1-441c-8e35-cba5e2442b8a"
    },
    {
        "author": "趙蕃",
        "paragraphs": [
            "知君雅趣在滄洲，游戲名齋亦以舟。",
            "舊識盈川川上路，幾時乘月下嚴州。"
        ],
        "title": "徐君季純常德教授廨中名一室曰如舟取東坡爲宛丘詩而云也過之欲爲賦詩意到輒書故不免雜出君居龍游故有盈川之句詩臞云者盖初未識而爲簿公曾元之所言也凡五首  其一",
        "id": "c0047cce-3d3b-4ef3-994f-90dbe505b6dd"
    },
    {
        "author": "趙蕃",
        "paragraphs": [
            "我本江湖一釣竿，直鈎不幸得魚難。",
            "雖然尚有扁舟念，一到君齋作是觀。"
        ],
        "title": "徐君季純常德教授廨中名一室曰如舟取東坡爲宛丘詩而云也過之欲爲賦詩意到輒書故不免雜出君居龍游故有盈川之句詩臞云者盖初未識而爲簿公曾元之所言也凡五首  其二",
        "id": "5bec84d1-733f-4e2e-8f69-47f46696f3b9"
    },
    {
        "author": "趙蕃",
        "paragraphs": [
            "莫嫌學舍小如舟，容得平南酒拍浮。",
            "試問夢爲蝴蝶去，何如萬里沒輕鷗。"
        ],
        "title": "徐君季純常德教授廨中名一室曰如舟取東坡爲宛丘詩而云也過之欲爲賦詩意到輒書故不免雜出君居龍游故有盈川之句詩臞云者盖初未識而爲簿公曾元之所言也凡五首  其三",
        "id": "7decd5f8-8ce0-4e19-8510-11ed90dd6067"
    },
    {
        "author": "趙蕃",
        "paragraphs": [
            "欲爲如舟一賦詩，如舟無楫更無維。",
            "泛乎不繫知何處，當有長風破浪時。"
        ],
        "title": "徐君季純常德教授廨中名一室曰如舟取東坡爲宛丘詩而云也過之欲爲賦詩意到輒書故不免雜出君居龍游故有盈川之句詩臞云者盖初未識而爲簿公曾元之所言也凡五首  其四",
        "id": "7b2c1b0b-9380-4d32-b852-09ef232b2617"
    },
    {
        "author": "趙蕃",
        "paragraphs": [
            "滿面風埃霜鬢鬚，何如相識謂詩臞。",
            "君行學省得佳士，我乃烟波稱釣徒。"
        ],
        "title": "徐君季純常德教授廨中名一室曰如舟取東坡爲宛丘詩而云也過之欲爲賦詩意到輒書故不免雜出君居龍游故有盈川之句詩臞云者盖初未識而爲簿公曾元之所言也凡五首  其五",
        "id": "f9f34a89-fdeb-45af-83cb-eaafe631c7dd"
    },
    {
        "author": "趙蕃",
        "paragraphs": [
            "曉起題詩硯欲冰，折梅還却步凌兢。",
            "不如納被蒙頭坐，坐到齋魚始一興。"
        ],
        "title": "戲呈盧老",
        "id": "9eda41c6-0d1d-4473-870f-fc3e8d9b94ad"
    },
    {
        "author": "趙蕃",
        "paragraphs": [
            "道人學易更參禪，一住江頭已六年。",
            "勸我小留殊不顧，那知風雪有回船。"
        ],
        "title": "贈龍王山菴秀上人",
        "id": "a333d642-f982-4b77-a3d5-d21ebbda8299"
    },
    {
        "author": "趙蕃",
        "paragraphs": [
            "梅山不見梅夫子，宗派仍亡宗上人。",
            "梅句不刊宗有集，山應生喜亦生嗔。"
        ],
        "title": "示梅山寧老二首  其一",
        "id": "e04909fe-a838-4682-ada5-c6f867773e90"
    },
    {
        "author": "趙蕃",
        "paragraphs": [
            "八年再到仍衝暑，長愧堂中結夏僧。",
            "我欲松間借餘地，聽風聽雨髮鬅鬙。"
        ],
        "title": "示梅山寧老二首  其二",
        "id": "a288133d-64f7-42b0-ba6f-e11c99bf907a"
    },
    {
        "author": "趙蕃",
        "paragraphs": [
            "旋糊紙屋過冬寒，客至成開去即關。",
            "我亦借寮成掛搭，未妨朝暮往仍還。"
        ],
        "title": "贈南首座兼簡盧老二首  其一",
        "id": "da9a4eb9-2f66-4399-8ddf-a6d9bdb97c57"
    },
    {
        "author": "趙蕃",
        "paragraphs": [
            "主人禪伯乃詩伯，招得渠來共此山。",
            "掛搭問儂能膽大，詩關直上有禪關。"
        ],
        "title": "贈南首座兼簡盧老二首  其二",
        "id": "8ffd893b-c29e-407d-9d7e-a2729235e19e"
    },
    {
        "author": "趙蕃",
        "paragraphs": [
            "借閣看山且半年，看山未飽此爲遷。",
            "聞師亦欲拋山去，祇恐山靈未許然。"
        ],
        "title": "雷老欲退普寧二絕句  其一",
        "id": "ee68e225-5762-4fb3-ad33-f1ea21af99e6"
    },
    {
        "author": "趙蕃",
        "paragraphs": [
            "懷玉山中舊住人，歲寒菴裏坐禪身。",
            "當年未解來飛錫，今日何妨却問津。"
        ],
        "title": "雷老欲退普寧二絕句  其二",
        "id": "e9e9e14e-3b34-4b0f-a311-a065fdd99bd4"
    },
    {
        "author": "趙蕃",
        "paragraphs": [
            "道人曾與謫仙游，仙去騎鯨師白頭。",
            "騎鯨端復向何處，試問援琴招得不。"
        ],
        "title": "贈法雷",
        "id": "a9d1f40d-5f03-4c9f-96a4-820079f12939"
    },
    {
        "author": "趙蕃",
        "paragraphs": [
            "靈溪寺下靈溪渡，跋馬欲前還又回。",
            "準擬故人能會宿，不知何事不成來。"
        ],
        "title": "待斯遠不至",
        "id": "4d0d9bb2-4bf7-4446-859b-eefec3cd41a4"
    },
    {
        "author": "趙蕃",
        "paragraphs": [
            "剝啄能來兩玉人，飯蔬糜粟共吾貧。",
            "更欣兩子知人意，爲作蕭蕭破暑新。"
        ],
        "title": "彥博周伯休來",
        "id": "55eab248-fb8a-4426-afbb-06eff8b66479"
    },
    {
        "author": "趙蕃",
        "paragraphs": [
            "不上江樓又兩春，人間到處略知津。",
            "勞君置酒仍呼客，快語端能洗劫塵。"
        ],
        "title": "與歐陽伯威同飲遇卿江樓",
        "id": "da835d56-02f6-437f-8d2e-b5437c1fa728"
    },
    {
        "author": "趙蕃",
        "paragraphs": [
            "雨小寧論旱可濡，凉生但喜病微蘇。",
            "歸雲返照當年句，落在君家我所無。"
        ],
        "title": "雨後口占簡在伯二首  其一",
        "id": "73a30eca-c2a9-4e25-81c5-c803bd0c3ee8"
    },
    {
        "author": "趙蕃",
        "paragraphs": [
            "蕉心待雨慵能展，柳葉非秋間自零。",
            "覓句政資閑草木，荒凉於此只空庭。"
        ],
        "title": "雨後口占簡在伯二首  其二",
        "id": "6637c537-cba5-44ce-97b9-1ee97e22e3c7"
    },
    {
        "author": "趙蕃",
        "paragraphs": [
            "風號窗外獨株松，想汝看書趁曉鍾。",
            "是我起行茅店月，禦寒還覺欠蘢茸。"
        ],
        "title": "代書示逸二首  其一",
        "id": "16a1eabf-6aba-46b6-8f72-dfe68f564b1e"
    },
    {
        "author": "趙蕃",
        "paragraphs": [
            "別日纔留兩月糧，况經裘葛變炎凉。",
            "未知別後端何似，不見寄來書一行。"
        ],
        "title": "代書示逸二首  其二",
        "id": "7fab61bf-43c4-48ea-aa37-3c5505280963"
    },
    {
        "author": "趙蕃",
        "paragraphs": [
            "簷雨浪浪欲二更，短檠明火讀書聲。",
            "憶如汝大政如汝，一事無成今老生。"
        ],
        "title": "雨中夜歸聞兩兒誦書偶成二絕幸明叔先生同賦以示之  其一",
        "id": "e1b802a7-8b87-4397-a277-dffbe1c614b7"
    },
    {
        "author": "趙蕃",
        "paragraphs": [
            "家世無田事筆耕，五車精熟是收成。",
            "窮通有命吾何與，若若多慙短褐榮。"
        ],
        "title": "雨中夜歸聞兩兒誦書偶成二絕幸明叔先生同賦以示之  其二",
        "id": "a13c0d34-3580-47b9-90db-c36ec96465b9"
    },
    {
        "author": "趙蕃",
        "paragraphs": [
            "醉裏狂歌君不嗔，知予嗜酒見天真。",
            "還家徑卧寒窗底，要暖編麻更𬋖薪。"
        ],
        "title": "同何叔信赴在伯之集醉甚既歸得二絕句併呈  其一",
        "id": "c252c916-e9c1-49b6-b891-0c2e6e221b70"
    },
    {
        "author": "趙蕃",
        "paragraphs": [
            "已向剡溪衝夜雪，要從東閣問官梅。",
            "氣豪湖海寧辭醉，老怯風霜祇自哀。"
        ],
        "title": "同何叔信赴在伯之集醉甚既歸得二絕句併呈  其二",
        "id": "a4eba4cf-3aff-4b43-80f9-3a915b22e483"
    },
    {
        "author": "趙蕃",
        "paragraphs": [
            "阿連折簡能招我，危坐哦詩正憶渠。",
            "不是下山防破戒，政緣抱病怯行輿。"
        ],
        "title": "予方作書招成父入山成父亦移書招予出縣報以兩絕  其一",
        "id": "134e15fd-f621-4cb9-9ce1-0691b1c5ed57"
    },
    {
        "author": "趙蕃",
        "paragraphs": [
            "乏食寧憂陳蔡厄，堆案自有班左書。",
            "不嫌荒寂肯來過，草徑已教童子鉏。"
        ],
        "title": "予方作書招成父入山成父亦移書招予出縣報以兩絕  其二",
        "id": "d9705329-f1c2-4ae2-b7de-9ef1c110a5d1"
    },
    {
        "author": "趙蕃",
        "paragraphs": [
            "忽忽重陽今一月，菊花數朵見城根。",
            "前詩有約能從否，不厭張羅幸過門。"
        ],
        "title": "招在伯",
        "id": "c2f4c170-2993-421b-addc-bb4aeaf37df6"
    },
    {
        "author": "趙蕃",
        "paragraphs": [
            "已是支離百不禁，况堪多病苦相侵。",
            "村沽縱薄可不醉，梅半落時天政陰。"
        ],
        "title": "舟中獨飲",
        "id": "2a6641f5-3a38-46ed-8b0c-654c6331c71c"
    },
    {
        "author": "趙蕃",
        "paragraphs": [
            "伴我山行陳與吳，曾家父子更憐渠。",
            "武山碾得雪相似，來酌觀山冰不如。"
        ],
        "title": "示曾耆英并其侄",
        "id": "660f8bf4-1e3b-4e80-a01d-c3dbb11f5a81"
    },
    {
        "author": "趙蕃",
        "paragraphs": [
            "楊柳依依洲渚深，駕言聊爾縱幽尋。",
            "不虞爲子登臨費，但約新詩好處吟。"
        ],
        "title": "雨過知津酒正潘元壽皆留飲漫興絕句",
        "id": "514e04cf-48e9-419a-8d88-9f3e83683703"
    },
    {
        "author": "趙蕃",
        "paragraphs": [
            "又是芳菲一番新，寂寥依舊去年貧。",
            "相看不用談餘事，且道逢迎有故人。"
        ],
        "title": "贈吳昴山人二首  其一",
        "id": "adc290df-71ed-40d4-998b-4329db69058d"
    },
    {
        "author": "趙蕃",
        "paragraphs": [
            "君行足跡遍江南，我亦飄零老不堪。",
            "幸自尊中有醇酎，何妨醉倒又空談。"
        ],
        "title": "贈吳昴山人二首  其二",
        "id": "09890dff-af38-4169-b44a-c8a7dde2a0ca"
    },
    {
        "author": "趙蕃",
        "paragraphs": [
            "早起難勝上水寒，爲君還復念湖灘。",
            "泥滑蹇馿難跨去，七言聊遣問平安。"
        ],
        "title": "答簡審知",
        "id": "cf7826ad-fdff-4cf3-b740-0facf2c6ef0b"
    },
    {
        "author": "趙蕃",
        "paragraphs": [
            "閉門兩日病不出，得句誰能就我哦。",
            "貧家尊酒可憐許，飲君寧得到無何。"
        ],
        "title": "老卿携詩三篇來復答一首",
        "id": "6f9f1e6b-ed0b-43f1-a091-e7d0d7927942"
    },
    {
        "author": "趙蕃",
        "paragraphs": [
            "爲竹作亭還斫竹，取詩名榜更題詩。",
            "歸來十日未一往，聊待蕭然雨後時。"
        ],
        "title": "曾相士約過意釣答以絕句",
        "id": "172c2f88-e1a5-48da-97a0-0bfb05ed4154"
    },
    {
        "author": "趙蕃",
        "paragraphs": [
            "往日交游纔著我，近來酬唱喜添君。",
            "請君立拜詩壇將，容我閒尋茗椀勳。"
        ],
        "title": "沅陵契丈用蕃將至辰州寄在伯兄韻作詩見屬用韻奉答二首  其一",
        "id": "161a21bc-125f-4974-86b3-68b36763f93e"
    },
    {
        "author": "趙蕃",
        "paragraphs": [
            "能事豈工刀與筆，閒情聊付詠而觴。",
            "生前憂累須陶寫，身後聲名盡在亡。"
        ],
        "title": "沅陵契丈用蕃將至辰州寄在伯兄韻作詩見屬用韻奉答二首  其二",
        "id": "e4c2d50d-d22b-4b79-946b-c3dca1607667"
    },
    {
        "author": "趙蕃",
        "paragraphs": [
            "詩情鬰鬰見鬚眉，何意君能輒識之。",
            "目擊道存真有得，傍觀袖手豈非癡。"
        ],
        "title": "僕有詩思成父輒知之而絕不肯道一語以二十八字戲贈",
        "id": "0e9efb0a-c7d2-457c-a3b2-c7c332182090"
    },
    {
        "author": "趙蕃",
        "paragraphs": [
            "好在東都孺子孫，壯年曾謁舍人門。",
            "祇今此道同終少，君獨深藏恥自論。"
        ],
        "title": "報謁徐大雅仁因以題贈三首  其一",
        "id": "c35d7033-e23f-4ec6-a55d-0ce5bba542aa"
    },
    {
        "author": "趙蕃",
        "paragraphs": [
            "我住東郊祇樹園，無人肯顧席爲門。",
            "多君用意非流俗，忙裏偷閒每見存。"
        ],
        "title": "報謁徐大雅仁因以題贈三首  其二",
        "id": "1207f737-6e59-4365-a2bf-2c87d2c73f06"
    },
    {
        "author": "趙蕃",
        "paragraphs": [
            "蘭芽紫坼映青盆，杏蘂紅深供佛瓶。",
            "何獨春能歸草木，看君已老鬢重青。"
        ],
        "title": "報謁徐大雅仁因以題贈三首  其三",
        "id": "00ab352f-5a99-44c1-a75b-8b848c24f366"
    },
    {
        "author": "趙蕃",
        "paragraphs": [
            "東都籍甚汝南許，人物嘗更月旦評。",
            "後嗣流傳齊一變，如今推步有知名。"
        ],
        "title": "贈許季升五首  其一",
        "id": "08793c3f-6299-4a72-af3f-7859ac853fdf"
    },
    {
        "author": "趙蕃",
        "paragraphs": [
            "清江人物推陳謝，不減當年孔與劉。",
            "肯爲賦詩仍作序，要明吾子乃儒流。"
        ],
        "title": "贈許季升五首  其二",
        "id": "c114e14c-55f2-4ab5-92ba-c3b2c113af43"
    },
    {
        "author": "趙蕃",
        "paragraphs": [
            "方朔人傳是歲星，又云太白本長庚。",
            "如何未免饑欲死，亦有佯狂萬里行。"
        ],
        "title": "贈許季升五首  其三",
        "id": "f4e95555-c3a9-498b-af18-94ccbf54cc56"
    },
    {
        "author": "趙蕃",
        "paragraphs": [
            "惶恐灘頭一扁舟，桃花水漲如乘流。",
            "君來叩戶喜欲倒，一問此行還遂不。"
        ],
        "title": "贈許季升五首  其四",
        "id": "b8e90172-20d4-4142-8211-8959a34d7916"
    },
    {
        "author": "趙蕃",
        "paragraphs": [
            "學詩自足致寒饑，更欲探求造化機。",
            "我坐一偏猶不免，君今兩取是邪非。"
        ],
        "title": "贈許季升五首  其五",
        "id": "d230a520-7397-48b7-838c-492cf209d52e"
    },
    {
        "author": "趙蕃",
        "paragraphs": [
            "幾年禪月閟靈棲，石磴崩摧僅可梯。",
            "誰遣詩人來借住，自應無飯只羹藜。"
        ],
        "title": "讀公擇篋中徐季益孫子進昆仲詩有懷其人因以題贈四首  其一",
        "id": "3c8ea8e9-b05e-48d8-a7cd-4f45060606f4"
    },
    {
        "author": "趙蕃",
        "paragraphs": [
            "怪渠詩律自江西，曾把文章謁紫微。",
            "今日凄凉亦何甚，異方流轉未能歸。"
        ],
        "title": "讀公擇篋中徐季益孫子進昆仲詩有懷其人因以題贈四首  其二",
        "id": "7b679b2f-e67d-41a9-ac5c-f9a7843b0b30"
    },
    {
        "author": "趙蕃",
        "paragraphs": [
            "囊有清詩無一錢，夜窗翻倒謾妨眠。",
            "荆溪溪上長回首，不見音書已二年。"
        ],
        "title": "讀公擇篋中徐季益孫子進昆仲詩有懷其人因以題贈四首  其三",
        "id": "4ec312c9-ce4c-4ad6-a37a-588f7fa1f8f3"
    },
    {
        "author": "趙蕃",
        "paragraphs": [
            "我貧猶說在有貧，覊旅如君更感人。",
            "强道詩工能泣鬼，未如錢夥可通神。"
        ],
        "title": "讀公擇篋中徐季益孫子進昆仲詩有懷其人因以題贈四首  其四",
        "id": "b8afc4b6-85ab-4db8-a700-68ea588e7152"
    },
    {
        "author": "趙蕃",
        "paragraphs": [
            "衆醉紛紛忌獨醒，也思放意遣沈冥。",
            "斗牛用事無庸問，爲問何年用酒星。"
        ],
        "title": "再贈",
        "id": "a204afd5-359c-48a4-ab14-dd5321034d5e"
    },
    {
        "author": "趙蕃",
        "paragraphs": [
            "學詩曾及謝玄暉，傳授應同一唯歸。",
            "舊宅縱荒書故在，不妨幽僻借僧扉。"
        ],
        "title": "贈別耆英二首  其一",
        "id": "52175ad7-a30d-4b00-b733-cbc6442ea875"
    },
    {
        "author": "趙蕃",
        "paragraphs": [
            "憶我移官惶恐灘，肯來徒步不爲難。",
            "頗亦念君家四壁，囊中羞澀但頻看。"
        ],
        "title": "贈別耆英二首  其二",
        "id": "26966a23-ef4d-4009-a7f7-9bd4f9018bd2"
    },
    {
        "author": "趙蕃",
        "paragraphs": [
            "清江臺上讀君詩，頗欲相從慰所思。",
            "何意昌山夜止宿，忽成風雨對牀期。"
        ],
        "title": "宜春道中贈邢公昭二首  其一",
        "id": "eff74b6a-7781-4ed3-9ab2-89928c0dc977"
    },
    {
        "author": "趙蕃",
        "paragraphs": [
            "問君家在離騷國，句裏應含蘭芷香。",
            "邂逅宜春須小住，要期傾倒錦爲囊。"
        ],
        "title": "宜春道中贈邢公昭二首  其二",
        "id": "52bdab24-049b-4764-9b4e-b35e142bf66e"
    },
    {
        "author": "趙蕃",
        "paragraphs": [
            "雨後乘流絕快哉，眼中無適不詩材。",
            "詩成去覓騎鯨李，銜袖探將一笑開。"
        ],
        "title": "斯遠兄入城見使君郎中且謁尚書韓先生提屬李丈題詩以贈四首  其一",
        "id": "cb2a4499-ed77-473f-8575-34c739839545"
    },
    {
        "author": "趙蕃",
        "paragraphs": [
            "南澗先生歸幾時，南溪如泛未傳詩。",
            "君行爲我殷勤錄，并問茶山僧乞碑。"
        ],
        "title": "斯遠兄入城見使君郎中且謁尚書韓先生提屬李丈題詩以贈四首  其二",
        "id": "15e53ed3-fd19-4faa-b459-64e352d05d1d"
    },
    {
        "author": "趙蕃",
        "paragraphs": [
            "永嘉別駕從渠說，爲說錢晁好夙通。",
            "聊以吾云卜吾子，儻賢吾亦出蒿蓬。"
        ],
        "title": "斯遠兄入城見使君郎中且謁尚書韓先生提屬李丈題詩以贈四首  其三",
        "id": "12b9b094-1e4f-4134-9d90-d8094e390709"
    },
    {
        "author": "趙蕃",
        "paragraphs": [
            "上饒耆舊無曾呂，月旦多稱李德翁。",
            "聞道二難真頓有，蓋公堂下求盍通。"
        ],
        "title": "斯遠兄入城見使君郎中且謁尚書韓先生提屬李丈題詩以贈四首  其四",
        "id": "bee75ba5-082a-418e-ab5e-de9d1abe713f"
    },
    {
        "author": "趙蕃",
        "paragraphs": [
            "士不知聞未易輕，問醫誰復話君名。",
            "殷勤多謝長沙掾，爲我致之分死生。"
        ],
        "title": "余客長沙寒熱驟作其證未分理掾次律張君爲致醫王生述治之藥與病合兩日愈作七言二韻詩二首贈之  其一",
        "id": "d5dcc6bf-eea3-4652-b590-550569c22b94"
    },
    {
        "author": "趙蕃",
        "paragraphs": [
            "頻能通汗信柴胡，亦是於君想報珠。",
            "傳聞治𠻳更多活，豈止飄零一老夫。"
        ],
        "title": "余客長沙寒熱驟作其證未分理掾次律張君爲致醫王生述治之藥與病合兩日愈作七言二韻詩二首贈之  其二",
        "id": "8274e004-e8c7-48c0-a913-b306c4bb202c"
    },
    {
        "author": "趙蕃",
        "paragraphs": [
            "形影相隨一病身，窮愁忽忽又經春。",
            "爲傳車轍來何自，知是君存寂寞濱。"
        ],
        "title": "次韻斯遠見過三首  其一",
        "id": "7fb7e2cd-8158-4355-8aab-4faa0dddf666"
    },
    {
        "author": "趙蕃",
        "paragraphs": [
            "語到蟬連自不休，吾曹豈亦固相求。",
            "望窮雲谷雲深處，共約驂羸向晚秋。"
        ],
        "title": "次韻斯遠見過三首  其二",
        "id": "dc459bb0-3fbc-4236-bee1-3fa0cc8a0ee5"
    },
    {
        "author": "趙蕃",
        "paragraphs": [
            "四山一夜雨連明，豈料新晴頓得成。",
            "還往自茲寧可計，要須留句當題名。"
        ],
        "title": "次韻斯遠見過三首  其三",
        "id": "9e2d4acb-6893-454f-be71-1617378d5842"
    },
    {
        "author": "趙蕃",
        "paragraphs": [
            "記得詩來半說花，不言長道苦風沙。",
            "知公不薄嶠南使，政似昔人何以家。"
        ],
        "title": "次韻楊廷秀太和萬安道中所寄七首  其一",
        "id": "28caf83e-85a2-4f4e-a853-0cef01370e45"
    },
    {
        "author": "趙蕃",
        "paragraphs": [
            "愛竹知人憶故山，食貧過午尚懸簞。",
            "長篇乞與小詩並，要似韓豪東野寒。"
        ],
        "title": "次韻楊廷秀太和萬安道中所寄七首  其二",
        "id": "3bf6cc90-322f-4680-823f-ae6b47ec54ce"
    },
    {
        "author": "趙蕃",
        "paragraphs": [
            "舊說洛陽天地中，遂令北客病南風。",
            "只今政教通南粵，亦有大寒桑樹紅。"
        ],
        "title": "次韻楊廷秀太和萬安道中所寄七首  其三",
        "id": "d05d79d8-f5ee-4a57-ae08-34a4ecb12d84"
    },
    {
        "author": "趙蕃",
        "paragraphs": [
            "幾欲裁詩託便風，苦慙別後欠新功。",
            "何時寄我廣南作，壓倒蕉黄荔子紅。"
        ],
        "title": "次韻楊廷秀太和萬安道中所寄七首  其四",
        "id": "cddeb02c-db3f-460b-9051-4a27a07fbb71"
    },
    {
        "author": "趙蕃",
        "paragraphs": [
            "先生力學自誠明，忠信今知蠻貊行。",
            "憶昔韓蘇兩仙伯，海成冬市况融晴。"
        ],
        "title": "次韻楊廷秀太和萬安道中所寄七首  其五",
        "id": "8e99adb5-41d4-4259-8be5-4ec2b3d566bc"
    },
    {
        "author": "趙蕃",
        "paragraphs": [
            "幾爲年華歎物華，只今結束定還家。",
            "且看垂發江邊樹，未問長安一日花。"
        ],
        "title": "次韻楊廷秀太和萬安道中所寄七首  其六",
        "id": "d307924d-fa7c-401c-863c-f9cf6015d4c7"
    },
    {
        "author": "趙蕃",
        "paragraphs": [
            "莫爲趨朝亟載脂，小令羸瘠長膚肌。",
            "帝城書疏舊不入，何有畫圖傳荔枝。"
        ],
        "title": "次韻楊廷秀太和萬安道中所寄七首  其七",
        "id": "a3509a54-2526-4e2d-b7c8-8cf2d0b23e2b"
    },
    {
        "author": "趙蕃",
        "paragraphs": [
            "長年未省厭長病，一暑方憎又一春。",
            "把卷頗思親玉雪，出門無那苦埃塵。"
        ],
        "title": "次王照鄰韻二首  其一",
        "id": "d3f1bee3-0447-4f0b-a355-db7536a0c0b7"
    },
    {
        "author": "趙蕃",
        "paragraphs": [
            "虛憍徒恃井陘歸，空壁爭趨漢鼓旗。",
            "少不如人當自笑，况於心在力疲時。"
        ],
        "title": "次王照鄰韻二首  其二",
        "id": "4cb71b80-3d15-41b9-83c5-bea0bd9ed7cf"
    },
    {
        "author": "趙蕃",
        "paragraphs": [
            "向來共和有羊何，今見公才十倍過。",
            "可念此身如垢鏡，要須著手爲揩磨。"
        ],
        "title": "曾裘父寄二絕併呈審知一再次韻前以寄曾後寄審知四首  其一",
        "id": "7b43793b-a501-4be4-8b7f-289f312e802c"
    },
    {
        "author": "趙蕃",
        "paragraphs": [
            "紛紛競說杜陵翁，此老真能數百容。",
            "我亦幾同葉公好，駭然今日見真龍。"
        ],
        "title": "曾裘父寄二絕併呈審知一再次韻前以寄曾後寄審知四首  其二",
        "id": "0c82fe8d-4ae7-4d0e-8602-992d4272c448"
    },
    {
        "author": "趙蕃",
        "paragraphs": [
            "安否別來端若何，尺書可是雁無過。",
            "南豐惠我新詩什，亦復懷君舊琢磨。"
        ],
        "title": "曾裘父寄二絕併呈審知一再次韻前以寄曾後寄審知四首  其三",
        "id": "ccd91ef9-0ba1-446e-92a8-45aecf80c029"
    },
    {
        "author": "趙蕃",
        "paragraphs": [
            "南豐鬢髮已如翁，子蓋他時冰雪容。",
            "長少結交端有道，我凡何處濫登龍。"
        ],
        "title": "曾裘父寄二絕併呈審知一再次韻前以寄曾後寄審知四首  其四",
        "id": "32ee3206-62d1-4bac-ad66-005558f7ba77"
    },
    {
        "author": "趙蕃",
        "paragraphs": [
            "夜聞簷雨憶年時，亦復思君近寄詩。",
            "開卷忽來同此作，信知神合但形離。"
        ],
        "title": "七月六夜聞雨寄懷欽止斯遠而玉山使來亦得斯遠六月十五日懷去年夜雨之絕句復次韻以報",
        "id": "b459507d-5c3d-44f7-8f39-508c93607aa5"
    },
    {
        "author": "趙蕃",
        "paragraphs": [
            "離居想見泊無娛，肯憚尻爲上下輿。",
            "一見故憐無可語，要知終勝百函書。"
        ],
        "title": "次韻成父二首  其一",
        "id": "79c2d1ae-268b-487f-9166-8547ca6b3d47"
    },
    {
        "author": "趙蕃",
        "paragraphs": [
            "苦愛香醪似蜜甜，舊如杜老意拳拳。",
            "而今已作淵明止，別意欲醺醒重憐。"
        ],
        "title": "次韻成父二首  其二",
        "id": "ce744783-07fb-4ca9-b5f3-faad8a87561e"
    },
    {
        "author": "趙蕃",
        "paragraphs": [
            "起看山月墮金盆，不料陰晴忽異門。",
            "我亦忍饑無復睡，絕憐甑倒又空樽。"
        ],
        "title": "次韻審知十三日四絕  其一",
        "id": "74b9c350-4a79-469f-8fcf-1ea5a39d4446"
    },
    {
        "author": "趙蕃",
        "paragraphs": [
            "咫尺相望得步過，忽然一雨阻山河。",
            "興來逕欲尋君去，數問溪流退幾多。"
        ],
        "title": "次韻審知十三日四絕  其二",
        "id": "1e194daf-db12-4042-896a-6cfdf0b2a3e2"
    },
    {
        "author": "趙蕃",
        "paragraphs": [
            "尺水真成起丈波，水南水北斷經過。",
            "幾思落筆題觀漲，却恨詩材本不多。"
        ],
        "title": "次韻審知十三日四絕  其三",
        "id": "c231a895-3de2-45bc-abbe-80055c6dbdd3"
    },
    {
        "author": "趙蕃",
        "paragraphs": [
            "連朝風雨已如秋，頗念林園柿栗收。",
            "謾說爲生鄙計算，邇來鹽米屢關憂。"
        ],
        "title": "次韻審知十三日四絕  其四",
        "id": "e89f1e14-90ec-4be3-81fe-f5f6f5b6d237"
    },
    {
        "author": "趙蕃",
        "paragraphs": [
            "青山著雪倍增妍，青草掀泥浩莫邊。",
            "便覺欣榮似春日，不知凋落是殘年。"
        ],
        "title": "次韻衡州先生歲除前三日席上兩絕句  其一",
        "id": "31c6dfdc-1641-472b-828c-8dfbdd4a373e"
    },
    {
        "author": "趙蕃",
        "paragraphs": [
            "非無曠野堪犂具，亦有清江可釣絲。",
            "爲底崎嶇衡嶽路，良由寐寤竹齋時。"
        ],
        "title": "次韻衡州先生歲除前三日席上兩絕句  其二",
        "id": "0655a27a-bf67-4fc3-a74d-7024953f59c6"
    },
    {
        "author": "趙蕃",
        "paragraphs": [
            "聞君訪隠曉衝泥，竹盡林巒入稻畦。",
            "我亦有懷思並轍，不堪馿蹇更牛罷。"
        ],
        "title": "次韻斯遠雨過彥章併屬彥章二首  其一",
        "id": "7a995178-5343-4e1a-b3e1-76096a9dbdb2"
    },
    {
        "author": "趙蕃",
        "paragraphs": [
            "老去篇章恥未窮，力耕豈謂歲能逢。",
            "切磋政爾須公等，戶牖多開恐妄從。"
        ],
        "title": "次韻斯遠雨過彥章併屬彥章二首  其二",
        "id": "baae0b67-2802-4d88-833a-63207e52d2c5"
    },
    {
        "author": "趙蕃",
        "paragraphs": [
            "昔年挂席過江州，曾爲廬山盡日留。",
            "斷句得君相舉似，夜窗應復夢成游。"
        ],
        "tags": [
            "庐山"
        ],
        "title": "昭禮在虞山與予分路昭禮舉王光遠在廬山別周元翁明朝山北山南路各自逢人說勝游之句昭禮用此意作詩因亦次韻二首  其一",
        "id": "4ecbedbf-9cbd-466f-97b7-c2873d935905"
    },
    {
        "author": "趙蕃",
        "paragraphs": [
            "人物君非第一流，周南底事歎淹留。",
            "清名所得蓋多矣，騎鶴揚州有是不。"
        ],
        "tags": [
            "庐山"
        ],
        "title": "昭禮在虞山與予分路昭禮舉王光遠在廬山別周元翁明朝山北山南路各自逢人說勝游之句昭禮用此意作詩因亦次韻二首  其二",
        "id": "bf45e227-e0fa-49c6-b415-ccc1cf7e7e02"
    },
    {
        "author": "趙蕃",
        "paragraphs": [
            "幾欲收聲效不鳴，惡同鳩輩管陰晴。",
            "有時觸撥無窮景，又遣新詩取次成。"
        ],
        "title": "次韻斯遠二十六日三絕  其一",
        "id": "48bec36d-82d3-4592-85a1-c2a3157d3c27"
    },
    {
        "author": "趙蕃",
        "paragraphs": [
            "傭販人人有闔廬，借居如我絕無娛。",
            "書無厚祿庸何歎，頼爾詩能數起予。"
        ],
        "title": "次韻斯遠二十六日三絕  其二",
        "id": "06abae9a-6874-4d89-a233-e6192823940e"
    },
    {
        "author": "趙蕃",
        "paragraphs": [
            "春風去我孰能留，寒疾聞君頓已瘳。",
            "示以斜斜并整整，故知莫莫復休休。"
        ],
        "title": "次韻斯遠二十六日三絕  其三",
        "id": "947fe0b2-0e35-4af7-9dcf-177a708b9097"
    },
    {
        "author": "趙蕃",
        "paragraphs": [
            "懷抱因公得好開，鬢須嗟我怕年來。",
            "敲門既辱頻傳句，守歲仍呼共引杯。"
        ],
        "title": "次韻衡州先生除夕絕句",
        "id": "cc12fa14-6b93-4b6d-9ee6-f6263b67a03a"
    },
    {
        "author": "趙蕃",
        "paragraphs": [
            "鷺立長灘本爲饑，水深魚沒定奚爲。",
            "何如煙雨青林畔，漠漠冥冥縱所之。"
        ],
        "title": "次韻見可書示二絕併以送行  其一",
        "id": "1641fc25-9e4c-4fc6-b07f-0231ccc9cd16"
    },
    {
        "author": "趙蕃",
        "paragraphs": [
            "詩材畫筆本同姿，造物嗔人可怨饑。",
            "行橐君無歎懸磬，褐衣我亦欠絇絲。"
        ],
        "title": "次韻見可書示二絕併以送行  其二",
        "id": "dafcebdb-d4b0-4be0-8db3-567212339a19"
    },
    {
        "author": "趙蕃",
        "paragraphs": [
            "倦遊如此不嗟窮，醉眼猶能遠送鴻。",
            "笑我老無湖海氣，但思疆理事南東。"
        ],
        "title": "次韻元衡兩絕句  其一",
        "id": "c99659c7-3d02-4311-880b-b3852ea5c490"
    },
    {
        "author": "趙蕃",
        "paragraphs": [
            "舊說詩壇不可攀，豈期於此得窺斑。",
            "茫茫世事催人別，數見猶期數日閒。"
        ],
        "title": "次韻元衡兩絕句  其二",
        "id": "b085fbcc-8958-457b-994d-3f95fd253e30"
    },
    {
        "author": "趙蕃",
        "paragraphs": [
            "西去曾悲鳥道沿，東來又駭畏途鞭。",
            "如何一舸西江上，放溜乘風不用牽。"
        ],
        "title": "次韻唐與文驛馳代簡二絕句  其一",
        "id": "b530037e-c7e5-433f-84fb-e24c61a8c70b"
    },
    {
        "author": "趙蕃",
        "paragraphs": [
            "別日常多見愈親，立談已覺澣車塵。",
            "詩成兩地嗟何及，明月相同影伴身。"
        ],
        "title": "次韻唐與文驛馳代簡二絕句  其二",
        "id": "40743b9f-293a-4034-b6b8-84751c4a0d88"
    },
    {
        "author": "趙蕃",
        "paragraphs": [
            "文力縱橫昔未窺，每聞二子說襟期。",
            "來朝借得新詩卷，起我閒窗病酒時。"
        ],
        "title": "見梁檢法書懷八絕句于廣文尉曹處次韻  其一",
        "id": "a5a103fa-6c23-41dd-9519-4af2bb871199"
    },
    {
        "author": "趙蕃",
        "paragraphs": [
            "醉眠欹側似乘舠，颯颯溪風吹鬢毛。",
            "頗念乘流覓歸路，兀然驚起遇灘高。"
        ],
        "title": "見梁檢法書懷八絕句于廣文尉曹處次韻  其二",
        "id": "3319e360-b5ca-4e7b-abd3-639aefb8193c"
    },
    {
        "author": "趙蕃",
        "paragraphs": [
            "修眉畫就莫求工，自昔常聞妬入宮。",
            "不爲無人芳自吐，也勝能白又能紅。"
        ],
        "title": "見梁檢法書懷八絕句于廣文尉曹處次韻  其三",
        "id": "d8f26e46-372a-4288-8b5e-4d4c2833b5ca"
    },
    {
        "author": "趙蕃",
        "paragraphs": [
            "漢詔元從漏網寬，可將數罟作驚瀾。",
            "幕中有此賢從事，我亦他時逭免冠。"
        ],
        "title": "見梁檢法書懷八絕句于廣文尉曹處次韻  其四",
        "id": "0abe51de-5d18-40bb-a3fe-4e584d6636c0"
    },
    {
        "author": "趙蕃",
        "paragraphs": [
            "山行難得上天梯，舟泛還憂水路迷。",
            "憶我故棲何許在，玉爲山下是冰溪。"
        ],
        "title": "見梁檢法書懷八絕句于廣文尉曹處次韻  其五",
        "id": "a3902829-047a-4f5d-9343-4138b0dfd614"
    },
    {
        "author": "趙蕃",
        "paragraphs": [
            "辭好曾聞喻色絲，那知妙處本天姿。",
            "若窮句法源流遠，曾見梅山唱和詩。"
        ],
        "title": "見梁檢法書懷八絕句于廣文尉曹處次韻  其六",
        "id": "c421e89c-2999-4659-a7f9-3e282a977e42"
    },
    {
        "author": "趙蕃",
        "paragraphs": [
            "中聖流風久未寒，渺然何但酒腸寬。",
            "渠詩下筆如山峽，我思攀危上七盤。"
        ],
        "title": "見梁檢法書懷八絕句于廣文尉曹處次韻  其七",
        "id": "997ce22f-eb2e-4a89-82ca-c482d816cbe3"
    },
    {
        "author": "趙蕃",
        "paragraphs": [
            "儻欲昌身詩莫昌，折腰也莫嘆凄凉。",
            "上書假傳非無例，慷慨相期入皂囊。"
        ],
        "title": "見梁檢法書懷八絕句于廣文尉曹處次韻  其八",
        "id": "8d494334-4ff8-446b-88e4-02dd1a5afbec"
    },
    {
        "author": "趙蕃",
        "paragraphs": [
            "忽來叩戶新詩句，謂我將行可自疎。",
            "蹔向沅湘采蘭芷，扶疎終亦愛吾廬。"
        ],
        "title": "次韻斯遠十六日見簡",
        "id": "ed7b3281-1a8b-44d6-af93-b8266a25c443"
    },
    {
        "author": "趙蕃",
        "paragraphs": [
            "幾欲因人與問安，南來不見信州船。",
            "細思人世孰爲別，明月相望同一天。"
        ],
        "title": "次韻伯元季奕送成父因以見寄五絕句  其一",
        "id": "1aae67f3-4943-48a6-b032-d0ff67f6e9cf"
    },
    {
        "author": "趙蕃",
        "paragraphs": [
            "句裏興懷快閣晴，獨登長是費幽吟。",
            "有興能來故差易，真愁回棹似山陰。"
        ],
        "title": "次韻伯元季奕送成父因以見寄五絕句  其二",
        "id": "fd5ccc66-c987-4bc7-9658-18751deb364e"
    },
    {
        "author": "趙蕃",
        "paragraphs": [
            "輕薄紛紛覆手空，兩家交契百年中。",
            "要折青蘭爲遠贈，同心更助服之衷。"
        ],
        "title": "次韻伯元季奕送成父因以見寄五絕句  其三",
        "id": "3a3bebb1-dfad-4596-a2ec-64db9b65ce38"
    },
    {
        "author": "趙蕃",
        "paragraphs": [
            "嬾性作書非所便，憶君回首漫悠然。",
            "如聞有弟忽相覓，復道詩簡見附船。"
        ],
        "title": "次韻伯元季奕送成父因以見寄五絕句  其四",
        "id": "6e031db8-aa89-49c1-8f23-f0843da7a45d"
    },
    {
        "author": "趙蕃",
        "paragraphs": [
            "秋之爲氣已堪悲，那對摻摻舊補衣。",
            "爲報君家小兒子，見時蒼白莫言非。"
        ],
        "title": "次韻伯元季奕送成父因以見寄五絕句  其五",
        "id": "53d875b1-dc54-4749-8b4a-18e2d6594275"
    },
    {
        "author": "趙蕃",
        "paragraphs": [
            "深林盡處背浮圖，却悔輿籃不跨馿。",
            "珍重病僧留別語，晦庵去後亦來無。"
        ],
        "title": "次韻李袁州絕句七首  其一",
        "id": "1cc61fc8-0f30-46bf-85da-652b4474810c"
    },
    {
        "author": "趙蕃",
        "paragraphs": [
            "路從迫窄因山轉，喜見臨歧釋子庵。",
            "野茗柏香俱不惡，老松高竹更相參。"
        ],
        "title": "次韻李袁州絕句七首  其二",
        "id": "a0c66210-fc74-4d7b-9625-835181e8b2e6"
    },
    {
        "author": "趙蕃",
        "paragraphs": [
            "山僧見客苦多驚，問我何時復此行。",
            "笑指壁間舊留句，繼題曾辱老先生。"
        ],
        "title": "次韻李袁州絕句七首  其三",
        "id": "e6a06bfc-7d3a-4d5d-8558-66b7ebdb8fde"
    },
    {
        "author": "趙蕃",
        "paragraphs": [
            "先生句法從江夏，今代詞人孰比肩。",
            "戲出小詩還會否，要收萬斛作泓泉。"
        ],
        "title": "次韻李袁州絕句七首  其四",
        "id": "b0d79590-5441-4d98-b820-73048d99fb75"
    },
    {
        "author": "趙蕃",
        "paragraphs": [
            "崧庵視我亦諸孫，已矣無從作九原。",
            "每聽先生談舊事，怳如秉燭對羌村。"
        ],
        "title": "次韻李袁州絕句七首  其五",
        "id": "bd9be51f-2bb8-4e06-b861-6114ff6d81bb"
    },
    {
        "author": "趙蕃",
        "paragraphs": [
            "先生對宅投金瀨，林壑要從東野分。",
            "便覓餘閒訪吾舅，郊居賦就比凌雲。"
        ],
        "title": "次韻李袁州絕句七首  其六",
        "id": "9d1e8b0f-4b6a-4a11-9c13-e5228dc80fc9"
    },
    {
        "author": "趙蕃",
        "paragraphs": [
            "傳聞起柂祇數日，引領白雲猶在天。",
            "試問今誰滿臺閣，顧令是老落林泉。"
        ],
        "title": "次韻李袁州絕句七首  其七",
        "id": "2b1cca6e-8cec-4860-8cdd-0e2960a564c3"
    },
    {
        "author": "趙蕃",
        "paragraphs": [
            "吟詩日日數梅花，梅向飄零我返家。",
            "尚有北枝堪點檢，君舟已泊岸頭沙。"
        ],
        "title": "奉寄斯遠兼屬文鼎處州子永提屬五首  其一",
        "id": "713b80fe-7059-446d-8e64-73945aa5284e"
    },
    {
        "author": "趙蕃",
        "paragraphs": [
            "水南佳處說吾州，塔廟相高竹樹幽。",
            "落盡梅花雨方暗，墊巾無藉一來遊。"
        ],
        "title": "奉寄斯遠兼屬文鼎處州子永提屬五首  其二",
        "id": "46956d49-3c89-44ad-bda0-7a2c53dc4930"
    },
    {
        "author": "趙蕃",
        "paragraphs": [
            "兩賢堂下竹參天，雨後涓涓陸子泉。",
            "耆書難忘是曾呂，逸遺更取孟郊篇。"
        ],
        "title": "奉寄斯遠兼屬文鼎處州子永提屬五首  其三",
        "id": "a470e3bc-d8d0-4493-a759-6f60d3fe62c0"
    },
    {
        "author": "趙蕃",
        "paragraphs": [
            "幾向餘干覓介庵，騎鯨已去不容驂。",
            "流風付與南池主，何日約君相就談。"
        ],
        "title": "奉寄斯遠兼屬文鼎處州子永提屬五首  其四",
        "id": "30561567-8f27-4314-99d1-47fe7ead7750"
    },
    {
        "author": "趙蕃",
        "paragraphs": [
            "聞道當年五色裘，飄然又入帝王州。",
            "煩君一爲問行李，早晚遣詩相報投。"
        ],
        "title": "奉寄斯遠兼屬文鼎處州子永提屬五首  其五",
        "id": "48f7ae0f-9cf6-4170-b04c-f0b7d01040c4"
    },
    {
        "author": "趙蕃",
        "paragraphs": [
            "胸中何止五車書，記誦張巡恐不如。",
            "有意詞科不難中，掖垣諫省政須渠。"
        ],
        "title": "寄文叔且問畏知近訊五首  其一",
        "id": "0664d8c6-bb4d-4b22-a831-285210732089"
    },
    {
        "author": "趙蕃",
        "paragraphs": [
            "左手持螯快引杯，誦詩屑屑吐瓊瑰。",
            "清遊晚上僊林閣，平揖森簷玉萬堆。"
        ],
        "title": "寄文叔且問畏知近訊五首  其二",
        "id": "46e6ae46-524c-4ffe-bacb-307bda66afd5"
    },
    {
        "author": "趙蕃",
        "paragraphs": [
            "醉裏揮毫君不嗔，平生嗜酒見天真。",
            "離觴曾爲黄花滿，別日行看梅又新。"
        ],
        "title": "寄文叔且問畏知近訊五首  其三",
        "id": "9a0e80fe-f9f6-4047-b0ac-8d7f02750123"
    },
    {
        "author": "趙蕃",
        "paragraphs": [
            "去年犯雪到西湖，眼見梅花玉立孤。",
            "今歲定無牢落嘆，君詩清絕似林逋。"
        ],
        "tags": [
            "西湖"
        ],
        "title": "寄文叔且問畏知近訊五首  其四",
        "id": "3666c98d-3c55-4e9d-8f33-e24ff2c1767a"
    },
    {
        "author": "趙蕃",
        "paragraphs": [
            "近來周子絕無書，目斷西江雙鯉魚。",
            "出處不應違素志，君如得來我歸歟。"
        ],
        "title": "寄文叔且問畏知近訊五首  其五",
        "id": "1d7cbd0f-9f1c-4680-b116-dd8230e4fc96"
    },
    {
        "author": "趙蕃",
        "paragraphs": [
            "舊來人物數諸劉，公更詩名蓋幾州。",
            "新貴祇今多故舊，先生寧久滯瓜丘。"
        ],
        "title": "寄劉凝遠巒四首  其一",
        "id": "d238bfcc-4a80-4e66-971d-a97effd11708"
    },
    {
        "author": "趙蕃",
        "paragraphs": [
            "曾因下座識元龍，深覬歸途得款從。",
            "顧我殊非黄叔度，多君不愧郭林宗。"
        ],
        "title": "寄劉凝遠巒四首  其二",
        "id": "8ce85216-3b76-466c-8a7e-119a22f4d6dd"
    },
    {
        "author": "趙蕃",
        "paragraphs": [
            "少陵衣鉢在涪翁，傳述東萊得正宗。",
            "聞道曾經親授記，不求印可誰更從。"
        ],
        "title": "寄劉凝遠巒四首  其三",
        "id": "b48f8c8c-555b-4f00-bb28-cefe21edaa8e"
    },
    {
        "author": "趙蕃",
        "paragraphs": [
            "一生已分阻長饑，輕薄羞隨造化兒。",
            "遠寄微言作君壽，無鹽何敢突西施。"
        ],
        "title": "寄劉凝遠巒四首  其四",
        "id": "2b9a4c35-2d29-4ca6-bbf2-64a37a7aecfe"
    },
    {
        "author": "趙蕃",
        "paragraphs": [
            "一冬風雪苦多寒，春至冰霜更積攢。",
            "咫尺端如隔千里，况於楚粵路漫漫。"
        ],
        "title": "寄潘恭叔曾幼度三首  其一",
        "id": "65a85754-3fbb-49a0-ac6e-c74c4bb07435"
    },
    {
        "author": "趙蕃",
        "paragraphs": [
            "去歲附書并附詩，自吳適粵至何時。",
            "殷勤再覓銅魚使，儻不沉浮敢恨遲。"
        ],
        "title": "寄潘恭叔曾幼度三首  其二",
        "id": "37e68b3d-99e8-4fad-bf2f-d61608812b8a"
    },
    {
        "author": "趙蕃",
        "paragraphs": [
            "天將絕境付奇才，萬里飄零莫自哀。",
            "不爾如何吾幼度，鬰孤臺又粵王臺。"
        ],
        "title": "寄潘恭叔曾幼度三首  其三",
        "id": "6fa8c5a1-7706-45b9-ad72-6e0fa21870d5"
    },
    {
        "author": "趙蕃",
        "paragraphs": [
            "小園春物比如何，想見花稠草作窠。",
            "老去不能知許事，顧懷修碧可磨挲。"
        ],
        "title": "寄畢叔文二首  其一",
        "id": "38dfd87f-3e03-4243-85fd-6d1486b3aab0"
    },
    {
        "author": "趙蕃",
        "paragraphs": [
            "悶甚長須酒破除，酒能作病又何如。",
            "故人欲問春來趣，多病還於酒醆疎。"
        ],
        "title": "寄畢叔文二首  其二",
        "id": "962fcec9-f106-4b29-994d-004667c380f9"
    },
    {
        "author": "趙蕃",
        "paragraphs": [
            "甘林彼美露初團，縱小猶堪白玉盤。",
            "歎息菊黄雖可待，孤根失所漫荒寒。"
        ],
        "title": "全真以斯遠所寄文卷後夜賦兩絕句元韻作詩寄斯遠蕃同之  其一",
        "id": "8d79d1eb-cd54-44b0-bf69-c75f429bed13"
    },
    {
        "author": "趙蕃",
        "paragraphs": [
            "行時取別太匆匆，別後經懷數載中。",
            "頼有書函與文卷，不然何地可聞風。"
        ],
        "title": "全真以斯遠所寄文卷後夜賦兩絕句元韻作詩寄斯遠蕃同之  其二",
        "id": "a949f2cc-350b-4c7b-a679-dbbc13cda0ab"
    },
    {
        "author": "趙蕃",
        "paragraphs": [
            "思隠今年竹幾竿，因人畧不報平安。",
            "門東叫認真癡絕，但有書來說飽餐。"
        ],
        "title": "寄逸",
        "id": "2bdf3271-0455-4f3c-9c01-c15ffba51755"
    },
    {
        "author": "趙蕃",
        "paragraphs": [
            "已作南山半月留，欲行更復待新秋。",
            "不知幾日潮當發，可及沙頭一醉不。"
        ],
        "title": "代書寄成父",
        "id": "a12f89dc-7de0-4852-b6a8-b689cfd2545e"
    },
    {
        "author": "趙蕃",
        "paragraphs": [
            "春水滿時春草生，春風日日上江亭。",
            "蘋花採得從誰寄，空送沅湘入洞庭。"
        ],
        "tags": [
            "洞庭湖"
        ],
        "title": "寄李叔器兼寄毛伯明張王臣康叔臨三首  其一",
        "id": "b08f4dde-1e0b-426d-bf40-6c6d6f3ba6c6"
    },
    {
        "author": "趙蕃",
        "paragraphs": [
            "洞庭拍拍浸君山，亭對君山君閉關。",
            "勝日想多文會友，定應憐我在荆蠻。"
        ],
        "tags": [
            "洞庭湖"
        ],
        "title": "寄李叔器兼寄毛伯明張王臣康叔臨三首  其二",
        "id": "b4bb0334-6df2-42dc-875c-6206fceec701"
    },
    {
        "author": "趙蕃",
        "paragraphs": [
            "向來相別恨匆匆，別復長思講學功。",
            "江水無由致雙鯉，春風又是起歸鴻。"
        ],
        "title": "寄李叔器兼寄毛伯明張王臣康叔臨三首  其三",
        "id": "70257618-e93a-4c27-a00a-b00e4f2d36fc"
    },
    {
        "author": "趙蕃",
        "paragraphs": [
            "聞說君家家具區，秋風應熟季鷹鱸。",
            "雖云禍福有倚伏，要是知幾失早圖。"
        ],
        "title": "寄林敏夫二首  其一",
        "id": "fcadfcbf-e422-4377-a5ab-8ad346211c0c"
    },
    {
        "author": "趙蕃",
        "paragraphs": [
            "吳江應已落丹楓，况說楓橋半夜鐘。",
            "想見歸心成日日，暮雲如我憶江東。"
        ],
        "title": "寄林敏夫二首  其二",
        "id": "5f14fd6f-b2c5-46ae-afd3-a3c0f8f5b07d"
    },
    {
        "author": "趙蕃",
        "paragraphs": [
            "黄溪茶種有閩風，憶昨緘封自贊公。",
            "筠焙久空青箬裏，紙囊盍寄白雲中。"
        ],
        "title": "寄居邠",
        "id": "c071ceb1-13c5-4c6d-9379-b09dd112102c"
    },
    {
        "author": "趙蕃",
        "paragraphs": [
            "凉風不審意如何，逝日能言客有過。",
            "師友淵源說宗派，要君文字飽研磨。"
        ],
        "title": "聞曾裘父丈亡追用前韻寄審知二首  其一",
        "id": "526fde49-2199-44b7-8e58-4f54521481bd"
    },
    {
        "author": "趙蕃",
        "paragraphs": [
            "釣船頗欲佐涪翁，當世知余莫取容。",
            "誰料傳亡終欠識，但同物論惜元龍。"
        ],
        "title": "聞曾裘父丈亡追用前韻寄審知二首  其二",
        "id": "9f6c02a3-39c8-4b46-bb0e-f7a9fed1a4bd"
    },
    {
        "author": "趙蕃",
        "paragraphs": [
            "四益堂中四益碑，南軒文字述家規。",
            "殷勤打寄非無益，從此折肱當得醫。"
        ],
        "title": "寄謝周子開",
        "id": "ef2f6390-4083-48f5-add2-63f2ef61384c"
    },
    {
        "author": "趙蕃",
        "paragraphs": [
            "傳得新詩過半年，故應松柏尚蒼然。",
            "要持尊酒爲君壽，邂逅門前有過船。"
        ],
        "title": "因湯莘夫行寄歐陽伯威",
        "id": "7be62153-9c68-4ad5-8039-b7cde7bc3fdd"
    },
    {
        "author": "趙蕃",
        "paragraphs": [
            "日日江頭聞鼓聲，問船云作岳州行。",
            "如聞風便一日爾，我乃終年懷友生。"
        ],
        "title": "寄毛伯明李叔器及康叔臨二首  其一",
        "id": "04a36e5f-540a-4285-83f4-51584be50315"
    },
    {
        "author": "趙蕃",
        "paragraphs": [
            "憶泛扁舟過洞庭，自嗟垂老見飄零。",
            "只今說著非無爲，曾與荀陳聚德星。"
        ],
        "tags": [
            "洞庭湖"
        ],
        "title": "寄毛伯明李叔器及康叔臨二首  其二",
        "id": "09ac5645-53ca-4d01-a7c9-b09b5db0acba"
    },
    {
        "author": "趙蕃",
        "paragraphs": [
            "我坐移官不作憂，得君爲主見風流。",
            "移官得此天如惡，遣落江西盡處頭。"
        ],
        "title": "寄莫萬安升之二首  其一",
        "id": "9e82167b-029e-4b40-b4fb-a031d878e676"
    },
    {
        "author": "趙蕃",
        "paragraphs": [
            "身在江西盡處山，江東家住幾時還。",
            "苦吟更與風光別，一夜併成雙鬢斑。"
        ],
        "title": "寄莫萬安升之二首  其二",
        "id": "987e098e-008d-429f-a6d2-f01905f10d49"
    },
    {
        "author": "趙蕃",
        "paragraphs": [
            "平生幾讀右丞詩，未見賢孫歸去遲。",
            "邂逅雖欣適吾願，欲嗟人事好乖離。"
        ],
        "title": "次張漢卿次房",
        "id": "9d731865-53cd-4ce0-be31-4bf261369301"
    },
    {
        "author": "趙蕃",
        "paragraphs": [
            "江邊欄檻竹中齋，緣我頻能掃又開。",
            "茅屋蒼苔喚歸去，來禽青李待書來。"
        ],
        "title": "寄愚卿二首  其一",
        "id": "1f17341d-c877-4cb7-b2cb-30ed1a1ffa23"
    },
    {
        "author": "趙蕃",
        "paragraphs": [
            "馬甘薦秣自投鞿，巧彈何曾射倦飛。",
            "風急正看蛛去網，雨酣還見螘爭圍。"
        ],
        "title": "寄愚卿二首  其二",
        "id": "54ae7013-96db-4c82-abe8-84f7b8cdc00c"
    },
    {
        "author": "趙蕃",
        "paragraphs": [
            "人日今年合有詩，還猶成憶近成悲。",
            "試令一問津頭柳，早似山中寒食時。"
        ],
        "title": "人日寄成父",
        "id": "8bab2dbe-58c8-4035-8c99-913747e958a4"
    },
    {
        "author": "趙蕃",
        "paragraphs": [
            "超果寺前江抱村，數株喬木擁山門。",
            "先生得酒日成醉，不負春風野外昏。"
        ],
        "title": "有懷施文叔寄之",
        "id": "bc95a56f-f0a6-4993-8a5b-884986201803"
    },
    {
        "author": "趙蕃",
        "paragraphs": [
            "渚花飄錦已殘春，幾對江山思故人。",
            "邂逅欲書書不得，醒狂於此見天真。"
        ],
        "title": "寄周愚卿兄弟",
        "id": "94aa832b-4ea6-4ea8-8cbf-c3c9d9dd3d7d"
    },
    {
        "author": "趙蕃",
        "paragraphs": [
            "筍茁桐敷又一時，想君日日有新詩。",
            "詩成寄我何其晚，要與羊何共和之。"
        ],
        "title": "寄李商叟二首  其一",
        "id": "7cd2b114-53a7-451c-b0fc-5208e4afed42"
    },
    {
        "author": "趙蕃",
        "paragraphs": [
            "卿來我已後諸公，頗願相從繒簡中。",
            "豈若吾身得親見，怪君風味莫之同。"
        ],
        "title": "寄李商叟二首  其二",
        "id": "ee350c70-c845-4fa2-9c32-33b5a0a45aa1"
    },
    {
        "author": "趙蕃",
        "paragraphs": [
            "友于閣上友于人，忽忽分携又兩春。",
            "賸欲作書書不得，舊知吾懶是吾真。"
        ],
        "title": "代書寄周愚卿二首  其一",
        "id": "882ceee6-2048-4e2a-b22c-333b106f9817"
    },
    {
        "author": "趙蕃",
        "paragraphs": [
            "窮岡岡上歐陽子，荷屋屋中常不輕。",
            "邂逅論詩儻相及，爲言即日鬢霜生。"
        ],
        "title": "代書寄周愚卿二首  其二",
        "id": "4f769b91-d18b-4568-9085-268d401cc6e4"
    },
    {
        "author": "趙蕃",
        "paragraphs": [
            "君家三徑開來久，不待絃歌始得資。",
            "儻欲賦歸歸便得，湘山越嶺匪逶遲。"
        ],
        "title": "寄蔣攸縣礪二首  其一",
        "id": "b8bf5862-c8f6-40df-ab34-e0f2d1232568"
    },
    {
        "author": "趙蕃",
        "paragraphs": [
            "湘山越嶺縱懷歸，可廢當年靡鹽詩。",
            "府主甚賢賓得士，豈憂磨磷涅能緇。"
        ],
        "title": "寄蔣攸縣礪二首  其二",
        "id": "b870fe59-4db4-4411-9f7a-ff8c3c69a753"
    },
    {
        "author": "趙蕃",
        "paragraphs": [
            "買得武夷毛竹杖，忽思江外友于人。",
            "青原若訪常荷屋，助爾扶携覓句新。"
        ],
        "title": "寄周愚卿",
        "id": "5463666a-d5d1-492d-afca-cfa75d2ed25a"
    },
    {
        "author": "趙蕃",
        "paragraphs": [
            "問訊窮岡病主人，若爲買得竹溪鄰。",
            "是中剩有堪詩處，恨不與之相主賓。"
        ],
        "title": "寄簡歐陽伯威劉伯山",
        "id": "991ec25e-07c3-4622-b66a-f0a654f711eb"
    },
    {
        "author": "趙蕃",
        "paragraphs": [
            "道入袁州首問君，却言守舍有宗文。",
            "不知木落風高際，何處登臨對夕曛。"
        ],
        "title": "代書寄張次律二首  其一",
        "id": "3635250b-2625-4049-83e6-1aad3b20bca0"
    },
    {
        "author": "趙蕃",
        "paragraphs": [
            "聞道浮家歷上塘，寒山鍾接洞庭霜。",
            "是中佳句知多少，儻有書來幸不忘。"
        ],
        "tags": [
            "洞庭湖"
        ],
        "title": "代書寄張次律二首  其二",
        "id": "c4e7ae57-28ee-4a85-b560-c82b76395ae7"
    },
    {
        "author": "趙蕃",
        "paragraphs": [
            "惶恐離頭住過秋，秋風吹白幾分頭。",
            "倚樓看鏡嫌多事，况問陰陽家者流。"
        ],
        "title": "日者張一麟求詩謾與二絕句  其一",
        "id": "daffe985-25a8-479a-8bbc-7c665f8edabf"
    },
    {
        "author": "趙蕃",
        "paragraphs": [
            "袖裏之書辱見捐，細看知是我行年。",
            "家徒四壁將何贈，乞與兩詩賒卦錢。"
        ],
        "title": "日者張一麟求詩謾與二絕句  其二",
        "id": "da49ee20-5318-4f3e-adb5-f0c18273d2a4"
    },
    {
        "author": "趙蕃",
        "paragraphs": [
            "周郎三復似南容，君亦因之師友同。",
            "豈待湖南始相識，聞風元自大江東。"
        ],
        "title": "鄭仲理送行六首  其一",
        "id": "80bbe4ab-836f-40c3-bb83-2e7b29ce75b4"
    },
    {
        "author": "趙蕃",
        "paragraphs": [
            "幾度拏舟湘水西，風雩亭下詠而歸。",
            "驩然諸友相忘意，不叩仙壇與佛扉。"
        ],
        "title": "鄭仲理送行六首  其二",
        "id": "2e357b84-ac58-4765-b3fe-0bba5f9b82d2"
    },
    {
        "author": "趙蕃",
        "paragraphs": [
            "坐上每懷歌慷慨，杯行豈復計尋常。",
            "我知不隔清風面，君想未忘明月章。"
        ],
        "title": "鄭仲理送行六首  其三",
        "id": "7745a364-d98b-492a-a239-2f4fe8a64355"
    },
    {
        "author": "趙蕃",
        "paragraphs": [
            "溪山廓廓眼增明，鷗鷺依依舊有盟。",
            "所恨登高臨賦處，却嗟我友不同行。"
        ],
        "title": "鄭仲理送行六首  其四",
        "id": "e24bb8f7-8c98-4115-b051-91d05e34a942"
    },
    {
        "author": "趙蕃",
        "paragraphs": [
            "渺然一棹去何之，滿目新詩與舊詩。",
            "細讀贈章多好語，顧憐追和却無奇。"
        ],
        "title": "鄭仲理送行六首  其五",
        "id": "74908c1d-1d5d-4440-90e2-a6d7b5d3855c"
    },
    {
        "author": "趙蕃",
        "paragraphs": [
            "病著形骸冷更慵，短檠寧復有新工。",
            "異時邂逅相逢處，應歎依然舊阿蒙。"
        ],
        "title": "鄭仲理送行六首  其六",
        "id": "6c777dcf-604a-4511-9f4f-4b79728f1802"
    },
    {
        "author": "趙蕃",
        "paragraphs": [
            "送我歸舟水一篙，更携佳語贐吾曹。",
            "暮雲真作江東去，不復沅湘誦楚騷。"
        ],
        "title": "又次韻宋茂叔送行五絕兼謝修叔  其一",
        "id": "c08c67bf-b0c1-4498-9990-7e18b3a070e3"
    },
    {
        "author": "趙蕃",
        "paragraphs": [
            "平日長嗟取友難，年來頗得見班班。",
            "顧憐蹇步終無及，天馬逍遥十二閑。"
        ],
        "title": "又次韻宋茂叔送行五絕兼謝修叔  其二",
        "id": "0b260ac6-b3d9-4228-a2eb-9b09dfde6b57"
    },
    {
        "author": "趙蕃",
        "paragraphs": [
            "太息平原生事疎，老來亦欲事犂鉏。",
            "儻然識得簞瓢樂，祇見何妨有不如。"
        ],
        "title": "又次韻宋茂叔送行五絕兼謝修叔  其三",
        "id": "757ebd98-e4c1-47ca-aa59-819531ad451a"
    },
    {
        "author": "趙蕃",
        "paragraphs": [
            "前年過語漫匆匆，今喜追隨數日同。",
            "詩裏固知俱有味，酒邊寧復重言功。"
        ],
        "title": "又次韻宋茂叔送行五絕兼謝修叔  其四",
        "id": "c8afa5af-11fb-4f29-857a-c58897fb2699"
    },
    {
        "author": "趙蕃",
        "paragraphs": [
            "山到窮時一徑開，數松幾竹與縈回。",
            "我歸釀黍仍鋤菜，準擬籃輿窈窕來。"
        ],
        "title": "又次韻宋茂叔送行五絕兼謝修叔  其五",
        "id": "894367fa-0b04-4577-a72e-09bc849bd748"
    },
    {
        "author": "趙蕃",
        "paragraphs": [
            "合水自汀庾，更時閲漢唐。",
            "鬰孤居聳特，望闕漫更張。",
            "層臺吾家復，壯勢江右望。",
            "舊遊那復省，老至增悲傷。",
            "里巷盛人物，登臨多發揚。",
            "士人皆孫李，必誦蘇與黄。",
            "不但山水窟，自是仙佛鄉。",
            "扶輿淑氣鍾，寧謂接遐荒。",
            "歷訪愁重跅，再來期裹糧。",
            "懸知耳目接，故與聞聽詳。"
        ],
        "title": "鬰孤臺",
        "id": "b0aaa906-668d-4a25-8ded-da366a355beb"
    },
    {
        "author": "趙蕃",
        "paragraphs": [
            "久客問歸津，如鳥脫網羅。",
            "日夜數去程，未遑卹其他。",
            "殷勤謝故人，送我山之阿。",
            "舟轉岸亦移，青林隔坡陀。"
        ],
        "title": "發溧陽",
        "id": "97b28310-dad1-474d-9b41-0761018de1dc"
    },
    {
        "author": "趙蕃",
        "paragraphs": [
            "霜風不成霜，雨雲復爲雨。",
            "溪山誰舊遊，草樹得新趨。",
            "蓬窗遞明暗，客枕隨仰俯。",
            "老子政哦詩，諸兒貪賦芋。"
        ],
        "title": "弋陽道中",
        "id": "13cd0940-35fb-4708-af4b-7c1f8654464b"
    },
    {
        "author": "趙蕃",
        "paragraphs": [
            "細雨濕籃輿，渺渺穿翠楚。",
            "林園知秋近，已作西風語。",
            "昨朝汗浹背，今晨冷侵膂。",
            "感慨悟乘除，人生幾寒暑。"
        ],
        "title": "弋陽陸行",
        "id": "b959df8d-c456-4fda-9b84-7ffce41c78f9"
    },
    {
        "author": "趙蕃",
        "paragraphs": [
            "來猶念衾裯，去已謝絺綌。",
            "浮生幾寒暑，大半是行役。",
            "長安冠蓋地，難著山林客。",
            "雖云住連月，歸夢無廢夕。",
            "扁舟落吾手，舊路漸可識。",
            "迎潮初蕩槳，晚日旋挂席。",
            "如魚離羅網，如馬脫羈縶。",
            "回首釣臺高，清風明可揖。"
        ],
        "title": "八月十二日發潮",
        "id": "32e96d38-9381-485c-83f1-7a117849871a"
    },
    {
        "author": "趙蕃",
        "paragraphs": [
            "既將取詩名，先應歷詩窮。",
            "不見杜陵老，飄轉一世中。",
            "世學汝不嗜，而顧思此工。",
            "豈惟人汝憎，造物且見攻。",
            "無須歎苦絕，甑倒與囊空。"
        ],
        "title": "枕傍有杜集看其行役諸詩有感復書",
        "id": "12ae6f05-a86e-4917-9386-4c3e6c391d0f"
    },
    {
        "author": "趙蕃",
        "paragraphs": [
            "疾風鏖夜灘，古木撼石壁。",
            "漁火暗復張，隔江哭聲接。",
            "哀哀或到明，語細雜嗚唈。",
            "我舟若孤鳬，欲去意轉縶。",
            "終宵炯不眠，殘紅照孤泣。",
            "舟人吁且言，今夕乃除夕。",
            "官何自苦甚，兀此六尺簀。",
            "城中知舊多，市上燈火集。",
            "朱門酒盈樽，高會馬喧櫪。",
            "一飲滌千愁，共送殘景急。",
            "低頭更堪傷，正此坐鍼席。",
            "去年臘盡時，家寓金沙磧。",
            "身雖隔劍棧，母在猶戚戚。",
            "賊風吼西隅，百日走荆棘。",
            "一鳴嬰禍羅，轉翅千仞逼。",
            "母憂兒不歸，兒歸母已歿。",
            "沒身無以報，天地終罔極。",
            "永懷荼苦心，況復對節物。",
            "今將萬里歸，機會不可失。",
            "丹旐倚江村，百里莫相即。",
            "弱弟奉齋燈，孤女想在側。",
            "夜夜夢慈容，枕淚迸腷臆。",
            "死者遥相望，未得就真宅。",
            "故山春事動，展敬遍丘域。",
            "松釵挂紙灰，陰苔藉芳冽。",
            "那知藁殯寒，古佛伴蕭瑟。",
            "魂魄無不之，吳蜀雲萬疊。",
            "國步尚憂危，家囏更堪說。",
            "江湖多紅巾，鄉關斷消息。",
            "曼聲一長哀，山石爲我裂。"
        ],
        "title": "除夕古體三十韵",
        "id": "a3c091f2-3000-4235-aa4e-ab2fc09c5fd7"
    },
    {
        "author": "趙蕃",
        "paragraphs": [
            "浙西水平遠，浙東山偃蹇。",
            "使君是中人，胸次極收卷。",
            "竚舟固佳處，超覽更勝踐。",
            "智匠一何深，天藏一何淺。"
        ],
        "title": "爲施衢州作超覽堂詩三首  其一",
        "id": "8a56eee9-9d8d-4b63-9597-5a9c6f4ec9aa"
    },
    {
        "author": "趙蕃",
        "paragraphs": [
            "爲州古云樂，今蓋異昔時。",
            "看公振規模，於古端似之。",
            "乃知用有餘，如體運四肢。",
            "苟能盡此道，天下何難治。"
        ],
        "title": "爲施衢州作超覽堂詩三首  其二",
        "id": "66cc858b-ec6e-4d73-8da8-1924893c0962"
    },
    {
        "author": "趙蕃",
        "paragraphs": [
            "我評信安士，無若捧檄孫。",
            "政如賣卜嚴，勢屈蜀郡尊。",
            "堂成爲公記，賓主不在言。",
            "更有夢得句，真成壓璵璠。"
        ],
        "title": "爲施衢州作超覽堂詩三首  其三",
        "id": "d100198a-9a7a-4e60-9843-b650ffbc1eb8"
    },
    {
        "author": "趙蕃",
        "paragraphs": [
            "吾曹骯髒姿，共此高深趣。",
            "要休車馬罷，豈爲仙佛駐。",
            "紅蕖照階除，翠竹森庭戶。",
            "今夕且幽期，明朝尚征屨。"
        ],
        "title": "宿玉觀次斯遠韵",
        "id": "d238dbf7-c468-4877-a3e0-7cf76611bf2f"
    },
    {
        "author": "趙蕃",
        "paragraphs": [
            "蔣侯家荆溪，胸次飽空闊。",
            "一官寄楚尾，常病登眺窄。",
            "有酒無地把，況助詩句活。",
            "規模作危亭，更爲思親設。",
            "安車幾時來，歷覽吳與越。",
            "俸廩雖云薄，采菽水可啜。",
            "我實通家子，此意敢自別。",
            "願同竹馬兒，就彼上壽列。",
            "豈惟一門事，獷俗坐可革。",
            "長使是邦人，指亭記所茇。"
        ],
        "title": "題蔣伯玉作白玉山創亭於廨舍之後榜曰望雲思其親也因賦十韵",
        "id": "3c0eb553-fe0e-4e9b-b4ae-5b562c92053a"
    },
    {
        "author": "趙蕃",
        "paragraphs": [
            "聽琴訪黄冠，置酒煩好事。",
            "邀我過其廬，二子相與至。",
            "開囊出書畫，黄李可人意。",
            "蕙梅妙疑神，舊識子揚子。",
            "水仙初破顔，縞袂亦啟齒。",
            "婆娑哦其間，二子俱徙倚。",
            "杯行畧數計，共約到罍恥。",
            "忽聞鼓連村，絡繹催我起。",
            "有愧孟浩然，業飲故恤是。"
        ],
        "title": "同陳嚴倪三君飯聽琴於延真觀嚴置酒要余至其家倪陳與焉酒未竟而使客至余亟引去明日作此",
        "id": "20c0bbf5-9fe4-423f-992d-e0b1e5af02dc"
    },
    {
        "author": "趙蕃",
        "paragraphs": [
            "梅時寄我詩，梅月方能至。",
            "迢迢隔三湘，莽莽非一水。",
            "褰裳欲何之，浩蕩正如此。"
        ],
        "title": "和答斯遠因梅見屬三首  其一",
        "id": "733d0424-2cdb-4074-8e26-f8ecdfaddca5"
    },
    {
        "author": "趙蕃",
        "paragraphs": [
            "窮居君勿厭，窮途我何之。",
            "初心欲求免，卒志還累饑。",
            "滔滔果何向，命也將奚爲。"
        ],
        "title": "和答斯遠因梅見屬三首  其二",
        "id": "8727297e-e371-4c4c-973a-044f4f00e2a2"
    },
    {
        "author": "趙蕃",
        "paragraphs": [
            "君行過海門，惟復仍舊里。",
            "友朋不易得，相與况能爾。",
            "獨念吾家姪，無由從夫子。"
        ],
        "title": "和答斯遠因梅見屬三首  其三",
        "id": "fe7efe9c-cac3-4e2c-a6a2-db67e41dfb3f"
    },
    {
        "author": "趙蕃",
        "paragraphs": [
            "年年賦梅詩，不賦如有闕。",
            "於梅亦何事，我好自渠結。",
            "昔人思故人，往往託風月。",
            "我今故人思，因梅念高節。"
        ],
        "title": "十一月二十三夜通夕不寐爲賦梅詩且懷斯遠成父友弟及五首而曉書呈在伯  其一",
        "id": "c1fb2898-ce81-4232-ad1d-3ed3aef26c45"
    },
    {
        "author": "趙蕃",
        "paragraphs": [
            "我欲賦梅詩，詩故未易作。",
            "勁質攘冰霜，高情傲丘壑。",
            "褒如應時清，殿若羞世濁。",
            "陰伏陽乃升，此物方濯濯。"
        ],
        "title": "十一月二十三夜通夕不寐爲賦梅詩且懷斯遠成父友弟及五首而曉書呈在伯  其二",
        "id": "ea2d16d6-9cf1-4349-bd0c-13548cbde475"
    },
    {
        "author": "趙蕃",
        "paragraphs": [
            "我欲賦梅詩，佳處不自呈。",
            "老樹賞空曠，長條貴疎明。",
            "既如幽人幽，又似貞女貞。",
            "可聞不可見，可見不可名。"
        ],
        "title": "十一月二十三夜通夕不寐爲賦梅詩且懷斯遠成父友弟及五首而曉書呈在伯  其三",
        "id": "cdd00890-3a29-4ebe-a309-fd3512ee5d2c"
    },
    {
        "author": "趙蕃",
        "paragraphs": [
            "婆娑風月隅，窈窕溪山宅。",
            "林園故幽幽，鷗鷺空脈脈。",
            "雖云有逢迎，未易相主客。",
            "桃李自成蹊，歲寒知松柏。"
        ],
        "title": "十一月二十三夜通夕不寐爲賦梅詩且懷斯遠成父友弟及五首而曉書呈在伯  其四",
        "id": "60d7ff58-7bbd-415a-b89b-6245a858801d"
    },
    {
        "author": "趙蕃",
        "paragraphs": [
            "名園多攀折，野樹多零落。",
            "零落夫何恨，攀折適爲虐。",
            "山居老莓苔，竹徑無鎖鑰。",
            "何當歸去來，有弟同斟酌。"
        ],
        "title": "十一月二十三夜通夕不寐爲賦梅詩且懷斯遠成父友弟及五首而曉書呈在伯  其五",
        "id": "bd8d489e-8f52-41a7-aba7-75b6e9bbb658"
    },
    {
        "author": "趙蕃",
        "paragraphs": [
            "暇能頻相過，間或終歲闕。",
            "寧將數疏論，自有綢繆結。",
            "高山與流水，清風及朗月。",
            "花且事深期，人能廢明節。"
        ],
        "title": "在伯沅陵俱和前詩復次韵五首  其一",
        "id": "eb382add-69cc-41a0-8545-071c905fcfa3"
    },
    {
        "author": "趙蕃",
        "paragraphs": [
            "梅兮何等花，意似幽人作。",
            "芳不待三熏，勝自專一壑。",
            "屈原語醉醒，孺子歌清濁。",
            "醉如糟可餔，清亦足可濯。"
        ],
        "title": "在伯沅陵俱和前詩復次韵五首  其二",
        "id": "a52c0fcd-0611-4bfe-97bb-69bb1caccc13"
    },
    {
        "author": "趙蕃",
        "paragraphs": [
            "班左昔成書，幽秘或未呈。",
            "孟堅得師古，征南傳丘明。",
            "維昔西湖花，人孰知其貞。",
            "自非處士句，世亦安得名。"
        ],
        "tags": [
            "西湖"
        ],
        "title": "在伯沅陵俱和前詩復次韵五首  其三",
        "id": "2fca64f0-90cb-41f2-b25a-fbf4e83223f7"
    },
    {
        "author": "趙蕃",
        "paragraphs": [
            "愛山馿倒騎，愛竹種借宅。",
            "是能寓吾神，夫豈有斷脈。",
            "平生江南春，老去荆州客。",
            "生徒歎飄萍，死乃悲墓柏。"
        ],
        "title": "在伯沅陵俱和前詩復次韵五首  其四",
        "id": "accccdc3-8059-4a21-8369-20673377faf8"
    },
    {
        "author": "趙蕃",
        "paragraphs": [
            "二君思飄飄，獨我意落落。",
            "博乎猶賢已，謔兮不爲虐。",
            "是中有關鍵，未易輕啟鑰。",
            "至味匪鹽梅，舍古復奚酌。"
        ],
        "title": "在伯沅陵俱和前詩復次韵五首  其五",
        "id": "5dc1ec8b-da52-40b6-bf6c-1644425e73a9"
    },
    {
        "author": "趙蕃",
        "paragraphs": [
            "平生喜臨風，今夕愁對月。",
            "月好若愁看，寒苦侵肌切。",
            "豈無一短褐，自不生暖熱。",
            "想像水棲禽，凍羽難拍拍。"
        ],
        "title": "對月",
        "id": "4b6c4400-9823-4c92-9c24-aad1af2beedb"
    },
    {
        "author": "趙蕃",
        "paragraphs": [
            "我居田野間，糴米如賃傭。",
            "晴天得曬暴，雨日還燎烘。",
            "晝役薪水事，故嘗多夜舂。",
            "簸之有餘穀，再以瓶罍充。",
            "時時付手碓，玉粒勝腐紅。",
            "三年食官倉，塵土填腹胸。",
            "歸乃值歲歉，半菽了不供。",
            "餬口於四方，指囷其誰逢。",
            "啼號蹔遠耳，夢寐深有攻。",
            "宦遊竟何得，不如學爲農。",
            "水旱縱莫逃，穮蔉年會豐。",
            "因聞村舂聲，竟曉成噞喁。"
        ],
        "title": "聞舂",
        "id": "9691475d-3f55-4c8f-8fa4-5aa8577196c3"
    },
    {
        "author": "趙蕃",
        "paragraphs": [
            "山林豈真遯，江海詎忘君。",
            "乘傳既良已，變名誠有云。",
            "遺風故凜凜，異教莫紛紛。",
            "尚有十年臭，千年寧廢薰。",
            "蓬藋暗成徑，樹林深擁門。",
            "人言舊宅是，亂絕古碑存。",
            "渺渺烟霞趣，蕭蕭風雨昏。",
            "何從覓遺蛻，但可賦招魂。"
        ],
        "title": "訪梅仙宅",
        "id": "7ec4e532-ebf4-41a7-83ad-2ed43bee58d2"
    },
    {
        "author": "趙蕃",
        "paragraphs": [
            "遠山未釋雲，近山復垂雨。",
            "清風颯然下，吹落何處所。",
            "雖爲湘中客，湘西不屢來。",
            "晨舟冒雨過，晚櫂乘風迴。",
            "看山亦何有，要落漁樵叟。",
            "我雖甚愛之，可暫不可久。",
            "吾弟之於畫，逍遥殆能事。",
            "好作渡湘圖，他時寄離思。"
        ],
        "title": "同見可過書院",
        "id": "0194d2c1-e984-4cf5-bc22-408be840d427"
    },
    {
        "author": "趙蕃",
        "paragraphs": [
            "山客城市役，故人雞黍情。",
            "懷我舊隠地，偕爲蕭寺行。",
            "草茂既已合，花孤遂能明。",
            "看渠色彌正，寧使城爲傾。",
            "君詩如蘇州，真足繼善鳴。",
            "我乃愧野格，從教哂薄輕。"
        ],
        "title": "次韵斯遠同過智門茂草之中獨剪春羅花炯然",
        "id": "c74d1002-0012-43c8-a93e-d8187b2e18c9"
    },
    {
        "author": "趙蕃",
        "paragraphs": [
            "茅簷冷如水，落葉堆不埽。",
            "林深日上遲，近午猶未冒。",
            "忽聞咿啞聲，籃輿遠來造。",
            "兒言此何客，貌古玉色膏。",
            "心知定夫子，躧履仍著帽。",
            "我居甚荒僻，好客鮮能到。",
            "自非金石交，性不移濕燥。",
            "誰能忘崎嶇，於此修夙好。",
            "貧家雞黍窄，菜甲僅可芼。",
            "屬君又止酒，何以相慰勞。",
            "寒窗數日款，但有相交導。",
            "我姿雖不敏，敢不期勉蹈。",
            "滔滔流俗中，往往皆媚竈。",
            "看君閉戶志，有力甚於奡。",
            "衣單食不足，恥以饑寒號。",
            "曰吾道當然，尚友古人操。",
            "我雖因事歸，未免斗食耗。",
            "而君辱與遊，何殊渭衝潦。",
            "窮年語未卒，迺以將歸告。",
            "半百顧非遥，驅羸行往報。"
        ],
        "title": "謝文顯老丈見過",
        "id": "2385bb02-1829-43d4-9ab4-b7727a01f7cd"
    },
    {
        "author": "趙蕃",
        "paragraphs": [
            "漫刺不待投，數面自成親。",
            "對言或無味，況乃詩筩新。",
            "佳處在阿堵，小異果此君。",
            "我行蕭灘上，所食楊與陳。",
            "百藥及壽玉，磊落俱可珍。",
            "今又見夫子，此邦何多人。",
            "一官二十年，鬚髮頗費耘。",
            "得非坐詩故，造物主怒嗔。",
            "如我亦復然，此理又奚云。",
            "一見互興歎，呴濡胡足仁。",
            "湖邊雨新足，荷背白勝銀。",
            "是中何以思，何當並車巾。"
        ],
        "title": "呈嚴造道主簿",
        "id": "65613daf-4c7d-4b8d-9ef2-68d83a5c0207"
    },
    {
        "author": "趙蕃",
        "paragraphs": [
            "見君每塵中，訪君每塵外。",
            "茅湯煮仙方，茗椀出新焙。",
            "溪亭不難作，軒樹茅爲蓋。",
            "面識欲何如，臨流烏臼背。"
        ],
        "title": "過曾相士所居因題",
        "id": "4055761f-1e2e-4fe0-aee7-c7b74ecdd37a"
    },
    {
        "author": "趙蕃",
        "paragraphs": [
            "荷衣綠破碎，稻實亂撐拄。",
            "秋悲空多風，雲重乃不雨。",
            "黄花已成昨，白酒真漫舉。",
            "小作談笑期，暫紓追送苦。"
        ],
        "title": "因送客過六叔",
        "id": "58c83d9b-63c3-4a8b-8e73-7d4f04eb573f"
    },
    {
        "author": "趙蕃",
        "paragraphs": [
            "煩濁不能勝，自知爲雨候。",
            "俄然落疎疎，頗恨殊不驟。",
            "款門執戟家，竹樹密以覆。",
            "書幃與書帙，晚靜乃移晝。",
            "人高固莫企，境浄不受垢。",
            "飄零歲時隔，邂逅頃刻叩。",
            "明當復告別，使我心如疚。",
            "何以壽先生，歲晚松柏茂。"
        ],
        "title": "雨過壽岡先生",
        "id": "b08f8edf-6d66-41e4-8ef7-3b7ebf303b80"
    },
    {
        "author": "趙蕃",
        "paragraphs": [
            "紛紛春來華，渺渺動行邁。",
            "浮川向吳會，走陸轉江介。",
            "酒勤三釂爵，禮重百其拜。",
            "既慰推遷悲，亦勞驅馳債。"
        ],
        "title": "徐審知置酒會者三人以爲此春酒以介眉壽分韵作詩蕃得介眉字二首  其一",
        "id": "ca6078c8-2f78-4eb6-9d5c-2f95335b8b59"
    },
    {
        "author": "趙蕃",
        "paragraphs": [
            "餓死因細腰，半額由廣眉。",
            "是知風化速，有類形影移。",
            "時人走功名，我輩陳詩書。",
            "雖病勿是疚，雖貧勿自悲。"
        ],
        "title": "徐審知置酒會者三人以爲此春酒以介眉壽分韵作詩蕃得介眉字二首  其二",
        "id": "ecbb751a-c6e5-4537-b83a-f07dce9ea4d9"
    },
    {
        "author": "趙蕃",
        "paragraphs": [
            "官身肯聽俗，人事直强親。",
            "開窗對脩竹，筆墨得具陳。",
            "俗子有時來，揮去防怒嗔。",
            "相看久不厭，陳子清且真。",
            "昨宵一雨餘，村村農事新。",
            "我亦思駕言，出門免衝塵。",
            "是邦亦有園，以鳥視其人。",
            "寧從窮巷居，鷄犬喧四鄰。",
            "劉君方授徒，曾君說人倫。",
            "室屋不尋丈，猗猗幾長身。",
            "未嫌酒杯薄，政愛茗椀醇。",
            "曾君索我詩，出語愧逡巡。",
            "煩君隸書題，筆意堪嗣秦。",
            "春遊有如此，省費能全神。",
            "但恨子胡子，招要不能頻。"
        ],
        "title": "既過曾居因訪劉茂實秀才是日明叔同出恨仲威不至",
        "id": "b74453a3-7779-42a1-a089-5804e9f91a07"
    },
    {
        "author": "趙蕃",
        "paragraphs": [
            "西江十一州，我所歷者半。",
            "紛紛墨綬徒，十有九頑懦。",
            "使者金閨彥，用意人物中。",
            "見我輒詢我，稱旨不數公。",
            "我時官白下，與公未相識。",
            "何以知其然，鷄犬相接迹。",
            "無何困流轉，卒歲下風趨。",
            "看其日所爲，自喜言不誣。",
            "人皆竭民脂，我獨求民瘼。",
            "上官雖喑嗚，民氣得和樂。",
            "體用夫何如，動靜惟以誠。",
            "夫豈今人歟，古人斯與并。",
            "朝廷重縣令，不減用儒盛。",
            "六察與郎官，遷除匪他徑。",
            "公行始發軔，九萬當自茲。",
            "侍從近臣間，況復多己知。"
        ],
        "title": "送莫萬安",
        "id": "0348797d-e04d-4ff4-9af1-f9b39a669906"
    },
    {
        "author": "趙蕃",
        "paragraphs": [
            "往君在太學，有類如何蕃。",
            "仁義積諸身，諸生知所尊。",
            "今君爲主簿，又類習鑿齒。",
            "不仁荆州士，四海名未已。",
            "誰云斗水渾，可養橫海鱣。",
            "澗壑雖阻深，松檜能參天。",
            "羣公頃爭薦，亦既陞初秩。",
            "似君許人物，豈計一階級。",
            "聖朝開文館，政爲時育才。",
            "似君此風骨，咫尺斯蓬萊。",
            "而我獨何者，瓦礫偶居後。",
            "縱加刻畫工，未救無鹽醜。",
            "古人重交契，今人顧不然。",
            "願君保金石，勿爲燥濕遷。",
            "飲君一巵酒，屬君千萬壽。",
            "更欲拘君船，江頭已無柳。"
        ],
        "title": "送交代吳共叔師禮",
        "id": "34851a0f-506e-4602-9ad4-c4d753a9180b"
    },
    {
        "author": "趙蕃",
        "paragraphs": [
            "世官古所譏，世祿今不廢。",
            "要之苟有人，二者非苦背。",
            "君祖我曾祖，紹聖同廷對。",
            "素風我莫嗣，清德君可輩。",
            "江湖渺聞名，荆蠻適親誨。",
            "忘年君固美，並行我終悔。",
            "許以相唱酬，何止聞謦欬。",
            "君行竟先我，後會何時再。",
            "江花與江草，頗恨遠目礙。",
            "君於門戶責，有似松柏耐。",
            "而我詩書樂，政爾羞同隊。",
            "臨分曷告我，苦語幸勿愛。",
            "我亦安贈君，結蘭以爲佩。",
            "庶幾二祖風，歲久端如在。"
        ],
        "title": "送沈沅陵",
        "id": "85960df1-e76c-49cf-a615-02513523aa1a"
    },
    {
        "author": "趙蕃",
        "paragraphs": [
            "君家苕霅間，吳楚夢莫續。",
            "茲行得所未，到處須著目。",
            "平生胸中奇，於此不容縮。",
            "江山雖云生，詩句何妨熟。"
        ],
        "title": "與叔驥父子別後悵然懷之三首  其一",
        "id": "355d76fd-3a42-4764-ab74-2c06f3a2ec66"
    },
    {
        "author": "趙蕃",
        "paragraphs": [
            "遠齋老於文，立語更造極。",
            "爲我寄竹隠，深意遺筆墨。",
            "向來說山林，俗眼多見白。",
            "是公不吾呵，可謂計之得。"
        ],
        "title": "與叔驥父子別後悵然懷之三首  其二",
        "id": "0201c5a7-9667-4b68-aa94-12f5d84dcd77"
    },
    {
        "author": "趙蕃",
        "paragraphs": [
            "客中得君來，念我忘偪仄。",
            "君行竟先我，未免爲此別。",
            "自憐性多忤，每負朋友責。",
            "如何君父子，相與獨無隙。"
        ],
        "title": "與叔驥父子別後悵然懷之三首  其三",
        "id": "fc194037-c72b-4e69-a85b-d66775ce2845"
    },
    {
        "author": "趙蕃",
        "paragraphs": [
            "我爲懷玉人，不踏懷玉路。",
            "非因訪仙懶，自畏觸嶮去。",
            "聞君兄弟往，勇決不少顧。",
            "念將攝衣從，欲行却回慮。",
            "人云山峰高，白日蔽烟霧。",
            "況方迫窮冬，我褐猶未具。",
            "雖欣陟幽遐，政恐成疾痼。",
            "以茲不暇遊，心與飛雲遡。",
            "君還得新作，快讀喜莫喻。",
            "上言道傍見，次及巖下趣。",
            "恨無龍眠手，按此攄毫素。",
            "昔君家興公，曾爲海山賦。",
            "至今斯文名，殆將壓彪固。",
            "凄凉禪月蹤，牢落高人住。",
            "得君爲著眼，草木應亦豫。",
            "好事儼上人，方集山中故。",
            "併當收君詩，在在神物護。"
        ],
        "title": "子肅示九日山谷間懷兄弟三詩因懷子進子儀次韵併呈子肅",
        "id": "5c3a1a69-c1a7-412d-a0a7-cc70fd58f4e8"
    },
    {
        "author": "趙蕃",
        "paragraphs": [
            "秋日清且美，於游也固宜。",
            "迨今冬已仲，墐戶惟其時。",
            "若人興公家，嗜好夙有詩。",
            "幾譚巖壑間，塵落不自知。",
            "靡辭陟降難，顧病風露披。",
            "舊聞懷玉山，地置多側危。",
            "我爲是邦人，每恨著脚遲。",
            "聞公勇決往，身住心俱馳。",
            "是邦有茲山，蓋已千祀垂。",
            "曩者君夫子，携家隠於斯。",
            "與山結勝因，詩成多及之。",
            "去年公二仲，探討曾至茲。",
            "今公又繼去，祕密真無遺。",
            "山名謂懷玉，自昔傳我疑。",
            "衆作乃圭璧，名實信不欺。",
            "書來報行程，快讀祇欠詩。",
            "春膏有餘否，佳筆銳若錐。",
            "會當寫真行，寄我光茅茨。"
        ],
        "title": "子進游懷玉山度必有詩未辱寄來作詩索之",
        "id": "c6208c45-6f5c-44da-9d97-22b65c22a6c0"
    },
    {
        "author": "趙蕃",
        "paragraphs": [
            "食肉固可鄙，枯腸合搜詩。",
            "旁觀聽平亭，蔬筍同阿師。",
            "涉春擬辦多，才盡不自支。",
            "賀也能苦吟，玠體憂素羸。",
            "看花輒有感，袖手增愁思。"
        ],
        "title": "有感",
        "id": "eebf24df-5aa3-4416-aec1-4ef6c3e87839"
    },
    {
        "author": "趙蕃",
        "paragraphs": [
            "霜月有餘照，風燈無停光。",
            "客夢一何短，鄉關一何長。",
            "拊身念艱虞，失足增徬徨。",
            "平明攬清鏡，鬢髮應成蒼。"
        ],
        "title": "枕上有感二首  其一",
        "id": "b9378d86-e7a2-4753-9af1-6c561c70c537"
    },
    {
        "author": "趙蕃",
        "paragraphs": [
            "我欲學爲農，力耕不逢歲。",
            "我欲學爲士，儒冠多餓死。",
            "誓將棄犁鋤，亦復罷書史。",
            "長隨馬少游，浮湛自閭里。"
        ],
        "title": "枕上有感二首  其二",
        "id": "7f6108b2-fd6c-4bf9-8022-c328e4b4f188"
    },
    {
        "author": "趙蕃",
        "paragraphs": [
            "新霜迫人寒，落葉無停枝。",
            "長夜不得旦，四壁崩莫維。",
            "牀根蟋蟀親，幽怨如陳辭。",
            "感我平生心，搔頭半成絲。"
        ],
        "title": "感懷五首  其一",
        "id": "9024079d-c892-4cce-82d8-2d43c3ef769e"
    },
    {
        "author": "趙蕃",
        "paragraphs": [
            "木落無著葉，枯林多悲號。",
            "饑烏不得食，拾樵護遺巢。",
            "居人寧知悲，客子中心焦。",
            "故里一回首，山高水迢迢。"
        ],
        "title": "感懷五首  其二",
        "id": "1600a105-db36-4753-baf6-574741cbf3af"
    },
    {
        "author": "趙蕃",
        "paragraphs": [
            "多病成早衰，憂苦相與并。",
            "嗜書不自知，欲視忘其盲。",
            "平生金石交，夜窗短燈檠。",
            "幽焰吐復滅，花寒終不榮。"
        ],
        "title": "感懷五首  其三",
        "id": "55201d93-f767-4f94-a21f-6c3b89ddd0e8"
    },
    {
        "author": "趙蕃",
        "paragraphs": [
            "短褐不禦寒，哀哉不言貧。",
            "遠客自多感，況此霜露晨。",
            "惋彼籬下菊，粲粲晚始新。",
            "餘榮何足恃，枯槁同荆榛。"
        ],
        "title": "感懷五首  其四",
        "id": "b91f5920-979b-4a26-9ccb-9dcf966c5835"
    },
    {
        "author": "趙蕃",
        "paragraphs": [
            "我生天地間，亦是天地民。",
            "造物苦見欺，輕薄隨時人。",
            "抱道鄙富貴，徇勢陵賤貧。",
            "聲名自青史，骨肉終黄塵。"
        ],
        "title": "感懷五首  其五",
        "id": "cffc13a4-0367-402c-a872-3a015adee58a"
    },
    {
        "author": "趙蕃",
        "paragraphs": [
            "窮山逼窮冬，苦霧作苦寒。",
            "舉頭不見日，況乃見長安。",
            "朝聽譙鼓微，午聽庭雀讙。",
            "占晴復畏雨，有抱那得寬。",
            "少日謬學詩，中年癡覓官。",
            "擇術不自審，終焉墮艱難。",
            "妄營三徑資，輕舍陋巷簞。",
            "胡不返故步，無爲學邯鄲。"
        ],
        "title": "連日昏霧感懷",
        "id": "486d5d50-3929-4ad9-92f1-752f66de0fdf"
    },
    {
        "author": "趙蕃",
        "paragraphs": [
            "前宵雨浪浪，昨夕風浩浩。",
            "相逢固歡喜，相去復懷抱。",
            "閒窗酒自引，敗筆詩試草。",
            "引酒願詩成，詩成醉而倒。"
        ],
        "title": "懷斯遠",
        "id": "f6fd35bb-4a94-4643-98d8-6cae1ce01c7e"
    },
    {
        "author": "趙蕃",
        "paragraphs": [
            "寒燈耿書窗，槁葉鳴竹屋。",
            "懷人在咫尺，令我嘆幽獨。",
            "難兄如大蘇，令弟優小陸。",
            "未容侍明光，端合校天祿。",
            "如何衫尚青，或乃袍更鵠。",
            "又疑致遠大，無事計淹速。",
            "不然被造化，寧忍恣顛覆。",
            "如我辱交友，蒙顧等骨肉。",
            "三年且過半，良晤可不促。",
            "要將倡酬詩，盡用首尾錄。",
            "我曾泛荆溪，君亦訪懷玉。",
            "他年三人名，定載圖經續。"
        ],
        "title": "夜坐懷子肅子儀",
        "id": "6e63ddc9-d600-432c-90a0-d4c6b5c7790a"
    },
    {
        "author": "趙蕃",
        "paragraphs": [
            "山深月吐遲，亭亭夜向殘。",
            "露氣挾與俱，侵窗迫人寒。",
            "團扇甫罷去，布衾已覺單。",
            "儻無寒暑期，何以彫我顔。",
            "人生七十稀，俯仰半已闌。",
            "隠顯兩無得，永懷那自安。",
            "不能躬灌園，而顧學彈冠。",
            "不思行所易，而獨務所難。",
            "王徐兩玉人，結髮棲儒冠。",
            "徐詩壯城壘，王筆長波瀾。",
            "出從舉子遊，隋珠供雀彈。",
            "得失何足道，如博資衆觀。",
            "念欲與子談，衮衮非一端。",
            "符移苦見催，行色不少寬。",
            "十年山林靜，一朝塵土干。",
            "足雖未出門，歸興已浩然。",
            "溪頭楓變赤，籬下菊且斑。",
            "客居豈無酒，遲子一跨鞍。"
        ],
        "title": "秋夜懷彥博審知",
        "id": "169c1add-9ae1-4604-9a14-183a963ab9f8"
    },
    {
        "author": "趙蕃",
        "paragraphs": [
            "爲見山花發，忽思湖柳深。",
            "當君散帙坐，著我倚樓吟。",
            "別句漫多紙，別觴終欠斟。",
            "光陰幾尺璧，書疏闕萬金。",
            "病駒匪戀秣，鴻雁歸有心。",
            "已後蘭亭集，猶能與竹林。"
        ],
        "title": "懷徐審知王彥博審知之姪彥章",
        "id": "c3febaf9-b93c-499a-a07c-c263afb1aae4"
    },
    {
        "author": "趙蕃",
        "paragraphs": [
            "桑落黄而隕，于飛雁翺翔。",
            "豈無同心人，滯彼天一方。",
            "劉氏賢父子，好古俱志彊。",
            "向來文墨盟，許我由升堂。",
            "三孫子荆家，人物妙過江。",
            "當時載酒地，朝暮一玉光。",
            "幾年斷行迹，老柳知在亡。",
            "苕溪到荆溪，一葦可以杭。",
            "定應數相過，我顧不得雙。",
            "屬謀吳會行，秋瘧冬尚僵。",
            "迨今病小愈，又值天雨霜。",
            "饑寒苦見驅，此役殊未央。",
            "苕溪道所見，有宅非他揚。",
            "我猶識其門，寂寞羅可張。",
            "會成整衣冠，牀下拜老龐。",
            "退從阿戎談，麈禿飯不嘗。",
            "獨說孫之居，更下荆溪傍。",
            "慨茲如許別，肯憚一水長。",
            "孤篷不難遡，物色因鳴榔。",
            "儻聞葦間音，躧履斯迎將。",
            "剡曲笑徒反，竹隠聊與當。",
            "古人有成言，居必思擇鄉。",
            "我今落殊縣，絕交類嵇康。",
            "論文得重與，近作期倒囊。",
            "從遊不徒然，會合況莫常。",
            "匪但雞黍約，要資藥石良。",
            "鍼砭苟不靳，我何懼膏肓。",
            "痿盲於起視，頃刻未始忘。",
            "陰風忽動地，暮色自遠蒼。",
            "歸尋短燈檠，依舊平生窗。"
        ],
        "title": "有懷二首  其一",
        "id": "7bfba591-66fe-4993-a4bd-cae6cb196c55"
    },
    {
        "author": "趙蕃",
        "paragraphs": [
            "憶我官白下，梅蘂破臘前。",
            "維時初識君，共呼江南船。",
            "我作七字句，君答如倒弦。",
            "自茲三年遊，如箎復如塤。",
            "中間雖契闊，會合踵不旋。",
            "東閣坐明潔，意釣行方便。",
            "快閣誦長句，觀山酌幽泉。",
            "別來歲云暮，書札迥莫傳。",
            "客授比安否，曾氏稱好賢。",
            "況乃我畏友，於君寧間言。",
            "生涯富黄卷，代寶餘青氈。",
            "酒色湛若空，弟兄皆璧連。",
            "吾事豈不濟，寧當論歲年。",
            "日者大雨雪，我行政金淵。",
            "朝躋遍田野，夜夢惟江天。",
            "梅花且復開，雪屋鳴溜懸。",
            "思君不可見，使返徒悁悁。"
        ],
        "title": "有懷二首  其二",
        "id": "124407ee-7e6d-479b-8932-b22df1552019"
    },
    {
        "author": "趙蕃",
        "paragraphs": [
            "秋林如老髮，賸好忽已衰。",
            "委身造物中，寧得逭厥時。",
            "木落有再榮，人衰無少期。",
            "可不思自勉，無聞戒在茲。"
        ],
        "title": "秋懷十首  其一",
        "id": "fdae8db7-b812-460e-b54e-46b1bdf2f144"
    },
    {
        "author": "趙蕃",
        "paragraphs": [
            "我生不敏姿，求友富三益。",
            "向來或晨昏，今乃限南北。",
            "悠悠江山念，耿耿風雨夕。",
            "以我思渠心，渠能不余憶。"
        ],
        "title": "秋懷十首  其二",
        "id": "c92beff0-8ffc-46f3-9f1d-babaa035b681"
    },
    {
        "author": "趙蕃",
        "paragraphs": [
            "平生迂齋老，雅志在考槃。",
            "塵氛小敗意，顧輒求辭官。",
            "谷中萬松株，鬰鬰知歲寒。",
            "茯苓儻可掘，寧用菊爲餐。"
        ],
        "title": "秋懷十首  其三",
        "id": "7fa8a9ef-ee38-43aa-b29f-17ab1186b453"
    },
    {
        "author": "趙蕃",
        "paragraphs": [
            "寒溫問虛名，杜老厭束書。",
            "半百無一行，又似計數疏。",
            "儻非奉子公，不妨問何如。",
            "因聲遇齋叟，簿領想多餘。"
        ],
        "title": "秋懷十首  其四",
        "id": "1a91a573-f3b6-4249-9bc8-4fac9176095b"
    },
    {
        "author": "趙蕃",
        "paragraphs": [
            "苕溪在何許，水遠山幽幽。",
            "自聞遠齋亡，時序忽晚秋。",
            "尺書不能寄，有懷空淚流。",
            "何以諒我心，諸兄交白頭。"
        ],
        "title": "秋懷十首  其五",
        "id": "117ddc4f-45ef-461b-acae-181f750ff699"
    },
    {
        "author": "趙蕃",
        "paragraphs": [
            "吁嗟古詩人，達少窮則多。",
            "定逢造物嗔，故此成折磨。",
            "懷哉興化令，纍然蓬一窠。",
            "融州計官滿，歸日定如何。"
        ],
        "title": "秋懷十首  其六",
        "id": "116e2986-65b4-46f8-9421-60d8e5fca98b"
    },
    {
        "author": "趙蕃",
        "paragraphs": [
            "侯芭老於玄，後山稱嫡孫。",
            "師法苟自是，顧可名他門。",
            "欲觀尹方齋，請視周伯仁。",
            "我亦識此老，一尊思細論。"
        ],
        "title": "秋懷十首  其七",
        "id": "9927d72b-47b1-4360-a0eb-087c7009d503"
    },
    {
        "author": "趙蕃",
        "paragraphs": [
            "吾友王彥傅，結交二十年。",
            "早孤能自立，不待孟母遷。",
            "鄉閭固多士，如子蓋少焉。",
            "祖述端自誰，書有太史篇。"
        ],
        "title": "秋懷十首  其八",
        "id": "acbf6927-53f4-425a-9c83-5d0985716df5"
    },
    {
        "author": "趙蕃",
        "paragraphs": [
            "吾友徐審知，識自弱冠初。",
            "中間幾離合，每見愧不如。",
            "迺翁春秋學，老死使者車。",
            "官職不足道，門戶政要渠。"
        ],
        "title": "秋懷十首  其九",
        "id": "92559d2f-cc17-4992-81e6-3924b4ccdc30"
    },
    {
        "author": "趙蕃",
        "paragraphs": [
            "情親骨肉均，未可一一數。",
            "君家蓋其人，進也邊城戍。",
            "肅儀雖近家，白首猶管庫。",
            "好歌歸去來，莫賦感不遇。"
        ],
        "title": "秋懷十首  其一○",
        "id": "3c144645-6585-457a-8c7c-d0ccd7d5dd7e"
    },
    {
        "author": "趙蕃",
        "paragraphs": [
            "雲埋懷玉山，風斷羣玉府。",
            "霰聲欻成跳，雪陳翻已舞。",
            "槎牙粲瑶林，突兀森瓊戶。",
            "山差丈人行，鳥絕兄弟語。",
            "初看失南東，旋覺迷仰俯。",
            "恍疑羣仙下，直謂陰靈聚。",
            "回霑鬚蕭騷，細著衣繿縷。",
            "履穿不能曳，筇凍莫可拄。",
            "書窗偶朋會，詩冊隨意取。",
            "誠齋入諷詠，思隠記稱許。",
            "甘能膏齒頰，清且醒肺腑。",
            "詎須割蜂房，底用煎茗乳。",
            "非惟雪花同，又並梅花嫵。",
            "調孤匪相寒，法凜由思苦。",
            "想應當此時，有句肯易吐。",
            "平明入賀回，馬向章臺拊。",
            "過午下直遲，手映玉柄麈。",
            "同僚有同社，久已齊白甫。",
            "長別漫長懷，何因似郊愈。",
            "風引故能親，雲披禽先覩。"
        ],
        "title": "雪中讀誠齋荆溪諸集成古詩二十韵奉寄並呈吳仲權",
        "id": "e790dab9-1600-4e26-8108-c7a0444f6cf1"
    },
    {
        "author": "趙蕃",
        "paragraphs": [
            "苦寒不成眠，哀哉何時旦。",
            "擁衣聽鷄鳴，有類巢木鸛。",
            "窗明若彷彿，自起尋宿炭。",
            "殘爐星銷盡，束縕分鄰爨。",
            "頻年慣羈旅，未省今日歎。",
            "爲生乃至是，可復一笑粲。",
            "陰風忽悲吼，出戶雪欲亂。",
            "所恨梅未開，不得爭璀璨。"
        ],
        "title": "晨起雪作",
        "id": "fc576808-8ff2-4415-bc73-2cdda229eeb8"
    },
    {
        "author": "趙蕃",
        "paragraphs": [
            "初雪爲歡謠，再雪猶喜視。",
            "三雪已恐多，四雪翻爲異。",
            "坐棲漏明屋，卧擁如鐵被。",
            "蕭條市無行，寂寞門半閉。",
            "官居且云然，野處當何似。",
            "凶年畧無儲，度日唯旋計。",
            "糟粕有十百，糠覈匪一二。",
            "葛根藉長鑱，蓼草同滯穗。",
            "哀哉當此時，已矣良不易。",
            "仰頭叩皇天，俯首跼厚地。",
            "天地豈不仁，冰雪行且霽。",
            "春膏動土脈，好雨趨歲事。",
            "但勤力田科，且下半租賜。",
            "當思碩鼠去，切勿厭狼戾。"
        ],
        "title": "連雪偶書",
        "id": "12f9b393-6db8-4b71-95e0-53fdd3eed49c"
    },
    {
        "author": "趙蕃",
        "paragraphs": [
            "荒雞號何多，鄰犬吠愈悍。",
            "初迷紙窗隙，旋失布衾暖。",
            "呼童戶先啟，走報雪且滿。",
            "爲言果羞明，若爾真待伴。",
            "須臾起孩稚，次第及衰懶。",
            "索衣亂襦袴，取酒忘濯盥。",
            "試觀尚零落，騁目迷間斷。",
            "青黄倏衰白，陵谷置平坦。",
            "灞橋欠馿蹇，剡曲無棹短。",
            "有興不可乘，攄詞詎能誕。"
        ],
        "title": "晨起觀雪",
        "id": "d01440b1-28d0-47c6-b0bf-7ab7d88ba7b2"
    },
    {
        "author": "趙蕃",
        "paragraphs": [
            "九月天雨雪，何曾見南方。",
            "我行蔣山來，解轡菩提坊。",
            "一飯誰爲設，百錢倒空囊。",
            "平生遠遊意，到此增徬徨。",
            "勿厭在家貧，輕行更離鄉。"
        ],
        "title": "九月十一日雪二首  其一",
        "id": "77e73588-b46f-4814-bbdb-782743741b8c"
    },
    {
        "author": "趙蕃",
        "paragraphs": [
            "寒風動地至，有如窮冬時。",
            "居人不知感，客子深懷悲。",
            "故山邈何許，倏忽半歲辭。",
            "行脚債未了，悠悠遂臻茲。",
            "芻薪且弗給，更問裘褐爲。"
        ],
        "title": "九月十一日雪二首  其二",
        "id": "545e102b-2e22-4f8d-9509-3856948cbe51"
    },
    {
        "author": "趙蕃",
        "paragraphs": [
            "雪堂竟向雪中成，四壁紛紛洒雪霙。",
            "春秋記事有成法，匪同風月徒虛名。",
            "雪巢之雪竟何許，豈象主人清且苦。",
            "長鑱長鑱吾與汝，詩瘦誰令如杜甫。",
            "我嘗快讀誠齋賦，凜凜風前留不住。",
            "幾思從君借一窗，細讀妙句令心降。"
        ],
        "title": "寄題林憲景思雪巢",
        "id": "1669ebe1-f7dc-440a-b7d1-457e896ae4f5"
    },
    {
        "author": "趙蕃",
        "paragraphs": [
            "昔我過此暑正薄，是時此亭亦新作。",
            "竹移不問醉與迷，柯葉一敷無病籜。",
            "今茲再來毒熱新，客塵昏昏能病人。",
            "正思一坐此亭上，駭俗寧待徵龍鱗。",
            "世將大熱比酷吏，亦以清風喻君子。",
            "公涼何止一庭中，寒露清冰遍閭里。",
            "嗟我行色一何遲，不及亭成分韵詩。",
            "竹溪之逸故難著，竹林之賢容可追。"
        ],
        "title": "題沈臨江邀賜亭",
        "id": "3b064946-9218-41d2-aab0-e8bdb1f589e3"
    },
    {
        "author": "趙蕃",
        "paragraphs": [
            "今人藏書務書多，昔人讀書病書少。",
            "藏書不讀竟何用，歲老財供蠹魚齩。",
            "俞君命意何其賢，藏書讀書兩相兼。",
            "有樓不肯貯風月，名以萬卷非徒然。",
            "我今百念空如水，祇有耽書心未死。",
            "爲君作詩豈無意，一鴟時送從茲始。"
        ],
        "title": "題喻氏萬卷樓",
        "id": "c6648ef2-a7ea-4029-b38e-0de4d2031ae8"
    },
    {
        "author": "趙蕃",
        "paragraphs": [
            "視其所以知賢否，論世亦云當尚友。",
            "宜春郡圃作新堂，名不他求斯有取。",
            "堂堂房公暨李韓，文章事業兩不刊。",
            "俱曾屈綰此州綬，年祀雖遠猶班班。",
            "淳熙中興公出守，渺然獨繼三公後。",
            "政成乃復作新堂，亦使此州傳不朽。",
            "江山雖勝何足稱，風月之遊不在民。",
            "未如考德接以道，視古所作書諸紳。",
            "龍舒使君適來止，吐詞爲記甚瑰瑋。",
            "徐州憶昔黄樓成，少公賦屹班揚壘。",
            "記終慷慨思蓋公，平津東閣方穹窿。",
            "分符與政兩如此，天下寒士何憂窮。",
            "我思作詩頌公政，萬民有口人其聽。",
            "矢爲此章載厥德，後之視今今視昔。"
        ],
        "title": "題周袁州尊德堂",
        "id": "35ae1b91-c732-43fc-9815-45b736a33825"
    },
    {
        "author": "趙蕃",
        "paragraphs": [
            "三年不對溪南月，況乃哦詩向君說。",
            "前山落雨此地雷，我自生涼人厭熱。",
            "林梢雖復亂蟬鳴，豈不大勝蒼蠅聲。",
            "市聲收盡浮橋寂，要子同來作細行。"
        ],
        "title": "招審知步月",
        "id": "a71df235-0f8a-41a3-bfb0-0fa3a110f156"
    },
    {
        "author": "趙蕃",
        "paragraphs": [
            "夜來投宿定花浦，乞曉占風更前邁。",
            "波濤洶湧勢莫遏，顧視吾舟真若芥。",
            "是時霜威甚可怖，篙師戰縮不可耐。",
            "急溫濁酒澆肺肝，向者饑寒夫安在。",
            "自憐不比婁師德，未可輕犯垂堂戒。",
            "徑搜苦語謝江神，恐懼偷生勿吾怪。"
        ],
        "title": "舟行",
        "id": "22cc67a1-85db-4cfe-97af-98e0de9b5a7f"
    },
    {
        "author": "趙蕃",
        "paragraphs": [
            "砲雲忽作空中起，坐覺相顧移表裏。",
            "兒曹厭靜欣聚落，數問篙師行幾里。",
            "人生到處如燕鴻，南北故憐無定耳。",
            "有時相與說舊遊，此味猶如蠹書紙。",
            "秋風日夜催落水，我鬢半霜那足倚。",
            "況堪忽忽新悼亡，忍並高山對流水。",
            "陳侯於我四海人，氣合能同舊州里。",
            "向來風雨嬾出門，今乃江程勞玉趾。"
        ],
        "title": "明叔同舟見別於永和",
        "id": "4aad60a5-691e-4c00-91c1-dca4bc8a455e"
    },
    {
        "author": "趙蕃",
        "paragraphs": [
            "生年月日雖則同，學而聞道莫比蹤。",
            "學而聞道胡不庸，咎且不免寧論功。",
            "一官俯首蠻貊中，幾年積弊頻年凶。",
            "去姦植善扶疲癃，我所目見非聞風。",
            "孰持黄詔來自東，謂君違天合君衝。",
            "天家誤聽州家謬，歷計月日曾未充。",
            "使家熟視州家惜，萬里君門誰爲通。",
            "學而聞道要有用，達豈吾泰窮何窮。",
            "君之授受遠有宗，湘水浩浩湘山雄。",
            "龍門當日謂不遇，尹楊亦到明光宮。"
        ],
        "title": "送吳敘浦",
        "id": "8352e64e-5714-4366-a296-5c9029578d71"
    },
    {
        "author": "趙蕃",
        "paragraphs": [
            "儒冠往往令人羞，夫君經明行益修。",
            "豈惟吾州罕此流，他州亦復難多求。",
            "邇來默默如有憂，君其莫遣胸次留。",
            "是物能爲人贅疣，不但蕭然成白頭。",
            "閩山重行歲且遒，梅花落盡臘酒稠。",
            "茅簷夜氣侵征裘，一杯頗解思人否。",
            "君家大阮真吾儔，許君能從竹林游。",
            "福清政成早回輈，飽食相期趁麥秋。"
        ],
        "title": "送徐彥章並屬光庭",
        "id": "1dab9506-73aa-4068-a90c-17a6a3ccc7d4"
    },
    {
        "author": "趙蕃",
        "paragraphs": [
            "城中一雨僅飄灑，城外此雨乃霈霶。",
            "分龍古語信不妄，不爾惠施何偏方。",
            "我行驅車一何忙，早起猶乘昨夜涼。",
            "舊聞既雨晴亦佳，豈但蕙葉蒙寵光。",
            "早禾已秀半且實，晚禾已作早禾長。",
            "不惟稻隴有佳色，菜畦苗葉相與昌。",
            "園丁採擷入城市，不用滌濯臨滄浪。",
            "我雖無田豈無圃，歸計不決空傍徨。",
            "翻憐買菜糴占米，烟火薰人官道傍。"
        ],
        "title": "撫州城外作",
        "id": "0da042b2-80da-491e-b869-6c2853deaf32"
    },
    {
        "author": "趙蕃",
        "paragraphs": [
            "西南之役凡幾州，行行不已茲登樓。",
            "幾懷佳日悵日暮，誰謂澄江驅客愁。",
            "巴陵洞庭故勝絕，李白杜甫曾漂流。",
            "亦思著句道所以，語不驚人空白頭。"
        ],
        "tags": [
            "洞庭湖"
        ],
        "title": "次韵斯遠聞蕃移官岳州見寄",
        "id": "b63ee8c0-7d0f-4e00-b24f-5241f0a9a390"
    },
    {
        "author": "趙蕃",
        "paragraphs": [
            "詩家初祖杜少陵，涪翁再續江西燈。",
            "陳潘徐洪不可作，閫奧晚許東萊登。",
            "遺書散落亦已久，是編頗得十八九。",
            "景公千駟何足云，伯夷垂名端不朽。"
        ],
        "title": "書紫微集後",
        "id": "2c61dd6a-239d-4140-ac64-0bd7511a1989"
    },
    {
        "author": "趙蕃",
        "paragraphs": [
            "天公知君有此畫，要遣題詩與當價。",
            "故令欲雪還弄晴，盡日神機不容暇。",
            "毫端自出右丞維，孫郎一見欣得之。",
            "寫真命意兩俱盛，我今落筆胡能奇。"
        ],
        "title": "題王叔毅畫",
        "id": "533e9965-9d42-499c-9587-f0518146fcff"
    },
    {
        "author": "趙蕃",
        "paragraphs": [
            "卧聞百舌鳴春風，起睇簷間惟見一。",
            "自驚夫豈鬼神歟，久立恍然神未釋。",
            "人能化鳥舊所傳，斷以不疑因杜鵑。",
            "爾今變化自何物，儻匪敗家由敗國。"
        ],
        "title": "反舌",
        "id": "481a46cd-0fca-4210-8575-dc25ea3203cc"
    },
    {
        "author": "趙蕃",
        "paragraphs": [
            "折來纔見開三四，但覺槎牙亂經笥。",
            "遲明已復吐六七，頗怪鮮明侵竹隔。",
            "多花璀璨固可人，疎花的皪意逾真。",
            "固知此物無不可，風月婆娑仍著我。"
        ],
        "title": "梅花二首  其一",
        "id": "81df4490-6a87-4687-97f9-7bddac204e97"
    },
    {
        "author": "趙蕃",
        "paragraphs": [
            "山礬水仙兄弟數，姚魏稱君真僣取。",
            "三國人物誰可許，大兒僅得孔文舉。",
            "我家遶屋碧玉椽，下有獨樹爭嬋娟。",
            "平安無使信莫傳，疎枝冷蘂空凄然。"
        ],
        "title": "梅花二首  其二",
        "id": "6bea4c32-3531-4b73-beb8-1059e9f40306"
    },
    {
        "author": "趙蕃",
        "paragraphs": [
            "春風未著江南村，梅花有方先反魂。",
            "斕斑初疑霜集曉，爛漫忽若月挂昏。",
            "孤山寺下林逋宅，松風亭前東坡園。",
            "想應照水自愁絕，誰復好事來相溫。",
            "我今居閒百無念，夜半始寢起及暾。",
            "欲拈墮蘂每攀樹，要看落影長開門。",
            "東南文士推諸孫，妙處不在工語言。",
            "要於險韵出奇峭，敢云小技未爲尊。"
        ],
        "title": "梅花用東坡惠州韵呈子進昆仲",
        "id": "44c3c0a1-0406-4c91-aa55-495aaece638d"
    },
    {
        "author": "趙蕃",
        "paragraphs": [
            "近來多病不飲酒，少日興酣那計觴。",
            "當面背面從譽毀，覆手翻手分炎涼。",
            "老驥伏櫪志千里，壯士悲歌泣數行。",
            "故里悠悠無遠夢，寒猿歷歷斷人腸。"
        ],
        "title": "歸計未成不勝家山之思用元明山谷唱酬韵寄成父",
        "id": "156d4633-e624-4921-9d81-7be18f7b27cd"
    },
    {
        "author": "趙蕃",
        "paragraphs": [
            "仲冬六日如春旦，偶向溪亭適吾倦。",
            "山耶雲耶遠莫知，但見青蒼屬仍斷。",
            "其餘雜樹亦稍稍，復有深溪臨斷岸。",
            "謂言雨後當有梅，倚薄敷叢忽陵亂。",
            "一杯共摩石田甘，走筆題詩待君竄。",
            "因之併寄伯仁君，儻肯來遊驅款段。"
        ],
        "title": "周文顯之子來過因斯遠過余於智門相與坐於遺愛亭上書所見附寄文顯",
        "id": "35a84949-487d-43fe-a135-afd483d6cbdf"
    },
    {
        "author": "趙蕃",
        "paragraphs": [
            "與其紛紛評月旦，孰知黄妳寄疲倦。",
            "夫君忽來語不休，政使風吹吹不斷。",
            "我歸政泊水之南，君往適當溪北岸。",
            "有時浩歌送激烈，却恨中流鵝鴨亂。",
            "看君鵠舉且鴻飛，而我孤奔仍鼠竄。",
            "終焉豈有尺布縫，其價可值錦繡段。"
        ],
        "title": "再用韵呈斯遠",
        "id": "940e1b96-5625-4d3e-98b9-b6ff15b7fc64"
    },
    {
        "author": "趙蕃",
        "paragraphs": [
            "吾州憶當南渡初，居有曾呂守則徐。",
            "本門林下亦此渠，往往詩流非酒徒。",
            "邇來流風頗寂寞，南池二公也不惡。",
            "李今作舟大如斗，公更蘄春方待守。",
            "幾宵春雨落連明，南池水滿春草生。",
            "不知春興凡幾首，寄我因之報安否。"
        ],
        "title": "懷趙蘄州文鼎",
        "id": "67cf820a-0b01-470e-90f6-d6f53322fd6d"
    },
    {
        "author": "趙蕃",
        "paragraphs": [
            "高軒數許過三徑，日云暮矣殊未來。",
            "湯熨病人狂欲走，戲作冷語成優俳。",
            "欻思官池頗空闃，況有水花明晚色。",
            "人間虺虺方蚊雷，植杖裴回須月出。"
        ],
        "title": "彥博許見過不至",
        "id": "384b3e3d-1a9c-40f8-81f9-61370deb11d1"
    },
    {
        "author": "趙蕃",
        "paragraphs": [
            "長年南雪不到地，瘴癘慘毒愁北人。",
            "今年初見臘前白，寵光併與梅花新。",
            "客居破屋愁欲裂，病目不嫌熏濕薪。",
            "鶉衣百結不蔽膝，戀戀誰憐范叔貧。"
        ],
        "title": "大雪",
        "id": "7cc3b5ff-faf2-44c2-b128-a10b10fdedbf"
    },
    {
        "author": "趙蕃",
        "paragraphs": [
            "溫風忽來振柯葉，翻覆手間重變雪。",
            "天公作事豈容料，坐使南人驚曠絕。",
            "朝來送客到江滸，凍骨凜凜吹欲折。",
            "歸來席戶已迷漫，芋火撥殘灰沒滅。",
            "眼中所歷要摹寫，拙筆難書非被掣。",
            "叩門好事忽有餉，一盞徑能生臉纈。",
            "昌黎咏雪故雄健，取喻未免收瑣屑。",
            "爭如歐蘇兩仙伯，一白解遮羣醜瞥。",
            "我今困客乃自困，韓非說難竟死說。",
            "戲詩還與作官同，大錯知合幾州鐵。"
        ],
        "title": "二十七日復雪用東坡聚星堂雪韵禁物體作詩約諸友同賦",
        "id": "1634bf40-e56f-4910-a613-2ac0aa927b73"
    },
    {
        "author": "趙蕃",
        "paragraphs": [
            "九月不雨至於臘，北風忽來吹作雪。",
            "竹頭搶地何肯低，梅面著沙終自潔。",
            "書生好奇甘忍凍，屢起推窗探雲物。",
            "雖然亦有過計憂，憂怕水仙重蛻骨。"
        ],
        "title": "十一月晦日欲雪",
        "id": "ed699ad3-7b14-46f6-ab29-1cb2b893d1ed"
    },
    {
        "author": "趙蕃",
        "paragraphs": [
            "北風一夜吹成雪，城東城西人斷絕。",
            "冒寒客有晨獨起，不畏風吹骨欲折。",
            "芻薪價高瓶粟竭，妻子亦作異縣隔。",
            "微官本爲饑寒計，到底却如生事拙。",
            "奈何曾不此爲憂，政爾發聲歌應節。",
            "豈惟入地絕遺蝗，便想連天摇宿麥。",
            "寒廳逼仄礙眼界，古岸寬平可車轍。",
            "寧能不見戴安道，我無逸興須渠發。"
        ],
        "title": "雪中過在伯",
        "id": "7c6f5a81-dc93-4307-a605-103ee69d8de4"
    },
    {
        "author": "趙蕃",
        "paragraphs": [
            "卧聞急雨吹風顛，吾家泊船若箇邊。",
            "此懷自足滋白髮，況復哦詩渾廢眠。",
            "欲呼杯酒慰枵腹，童奴告我尊空然。"
        ],
        "title": "卧聞",
        "id": "2e52372d-0faf-4193-89da-db244498bfb8"
    },
    {
        "author": "趙蕃",
        "paragraphs": [
            "竹風疎疎雨打篷，松風湯湯水赴洪。",
            "道人聞塵掃未空，不如杜老前月聾。",
            "山齋夜坐僧趺同，團蒲細軟方爐烘。",
            "燈花開落縱匆匆，我今無害斯無凶。"
        ],
        "title": "夜坐",
        "id": "5a800f43-9568-4aeb-b1df-0c8630eb8e5b"
    },
    {
        "author": "趙蕃",
        "paragraphs": [
            "滿城風雨重陽近，此句豈惟時節詠。",
            "古今凡歷幾詩人，獨覺柯山有餘韵。",
            "臨川之謝東萊呂，往往懷潘用茲語。",
            "我嘗評此七字句，政似江邊烏臼樹。",
            "去年此節雖凄涼，和詩有沈與歐陽。",
            "今年愁絕不可道，三人各在天一方。"
        ],
        "title": "連日風雨有懷沈仲良歐陽全真",
        "id": "f018017b-fec3-429a-b7fd-9dcdb3b64a60"
    },
    {
        "author": "趙蕃",
        "paragraphs": [
            "稍稍因風集，蕭蕭與霰俱。",
            "山明一笑粲，竹重折腰趨。",
            "白戰慚非敵，清譚孰可娛。",
            "無庸杖方竹，隨懶坐團蒲。"
        ],
        "title": "立春前三日雪明日猶未已詩簡子進彥博昆仲示成父四首  其一",
        "id": "22aa964e-d359-487a-8b19-f3efe18b7d5c"
    },
    {
        "author": "趙蕃",
        "paragraphs": [
            "應候猶當臘，爭先未得春。",
            "人貧只如舊，天意欲呈新。",
            "盡洗江南瘴，全消渭北塵。",
            "能逢中興日，甘作未歸民。"
        ],
        "title": "立春前三日雪明日猶未已詩簡子進彥博昆仲示成父四首  其二",
        "id": "14c9067c-61d2-4ebe-9f5b-79c4f0a42775"
    },
    {
        "author": "趙蕃",
        "paragraphs": [
            "衾冷方高卧，窗明誤攬衣。",
            "問梅穿破履，借米啟柴扉。",
            "曉日猶藏密，和風盍解圍。",
            "冬春俱正令，寧復病年饑。"
        ],
        "title": "立春前三日雪明日猶未已詩簡子進彥博昆仲示成父四首  其三",
        "id": "c762c93e-a45f-4e08-a147-efc3b3b8f7fb"
    },
    {
        "author": "趙蕃",
        "paragraphs": [
            "待伴先春至，差明積夜初。",
            "空庭戒無掃，凍筆屢成噓。",
            "溪遠應回棹，窗明好讀書。",
            "惠連臨此際，題賦復何如。"
        ],
        "title": "立春前三日雪明日猶未已詩簡子進彥博昆仲示成父四首  其四",
        "id": "e74b9335-4eaa-4e14-a4e5-3d1f9e4e02d3"
    },
    {
        "author": "趙蕃",
        "paragraphs": [
            "立春纔十日，春事已交加。",
            "政苦詩材窘，欣逢眼界賒。",
            "漫天皆柳絮，何地是梅花。",
            "無復青帘覓，敲門問酒家。"
        ],
        "title": "正月六日雪",
        "id": "8fbf43ec-c79a-4801-893c-9a4bc9e95693"
    },
    {
        "author": "趙蕃",
        "paragraphs": [
            "竹已連梢種，梅應带蒂栽。",
            "因留看書帖，更辱倒尊罍。",
            "勝士亦俱集，好懷端爲開。",
            "春風不拘束，兩鬢自摧頹。"
        ],
        "title": "正月十三日過鄧師契邂逅伯山在焉師契置酒因成五言四韵",
        "id": "725e9435-75a7-4f33-be12-60b1b2d08fa1"
    },
    {
        "author": "趙蕃",
        "paragraphs": [
            "竹屋偏宜雪，江亭更受風。",
            "一杯時自酌，五字不須工。",
            "柳色全然未，梅花半墮空。",
            "東江雖可住，吾志在江東。"
        ],
        "title": "正月十六日雪",
        "id": "c148ec33-2071-4470-93c1-e8e7360060af"
    },
    {
        "author": "趙蕃",
        "paragraphs": [
            "歸路今無幾，春風半已經。",
            "潮回知岸遠，雪積見山青。",
            "問欲從漁父，明當訪客星。",
            "未須傷偪仄，那敢怨飄零。"
        ],
        "title": "二月十四日發潮後作",
        "id": "7e34b9dd-952b-4425-9e96-fd33286d437c"
    },
    {
        "author": "趙蕃",
        "paragraphs": [
            "東郭有二士，閉門甘一簞。",
            "貧非原憲病，詩豈孟郊寒。",
            "俗子往不顧，斯人交亦難。",
            "若爲能步屧，相與轉林端。"
        ],
        "title": "文顯兄弟見過",
        "id": "6b8bd0e0-cd82-404b-872c-d3854a2668ec"
    },
    {
        "author": "趙蕃",
        "paragraphs": [
            "吾廬非不愛，計拙未能還。",
            "坐我雲山表，望君鄰里間。",
            "暫疎成鬰抱，纔見即開顔。",
            "安得同三逕，長年只閉關。"
        ],
        "title": "審知見過",
        "id": "abd3d712-3fc8-4db7-99c6-d8818c20c631"
    },
    {
        "author": "趙蕃",
        "paragraphs": [
            "君來能破悶，雨至更蠲愁。",
            "舊識廬山道，長懷鸚鵡洲。",
            "相從今十載，一飯未成謀。",
            "俱作江西去，君車我具舟。"
        ],
        "tags": [
            "庐山"
        ],
        "title": "施進之見過二首  其一",
        "id": "7c6c64cb-923f-497f-a32e-e7986fc51bb6"
    },
    {
        "author": "趙蕃",
        "paragraphs": [
            "鷺影投山背，蟬聲滿樹頭。",
            "千峰雪未釋，四野雨初周。",
            "甚矣厭餘暑，欣然當早秋。",
            "半年纔此見，一夕可辭留。"
        ],
        "title": "施進之見過二首  其二",
        "id": "b258de10-82d5-4048-8332-f89df8cc46fd"
    },
    {
        "author": "趙蕃",
        "paragraphs": [
            "坎坎連村鼓，喈喈隔墅雞。",
            "雲低天欲夜，雨合路平谿。",
            "酒爲治聾飲，詩因排悶題。",
            "休嗟妨杖履，聊取便鉏犁。"
        ],
        "title": "社日風雨",
        "id": "81a53998-0962-4aed-b905-83d21e76e0e7"
    },
    {
        "author": "趙蕃",
        "paragraphs": [
            "簷外歸雲遶，簷前落照微。",
            "牛羊知既暮，鳥雀自相依。",
            "積雨雖推陣，餘寒未解圍。",
            "何妨向僧火，亦復蓋征衣。"
        ],
        "title": "晚坐偶題",
        "id": "932d4ae2-a1c8-4116-8c1d-643d79f30fa1"
    },
    {
        "author": "趙蕃",
        "paragraphs": [
            "一飯肯留我，羣書容恣繙。",
            "雨收還摵摵，雲破復昏昏。",
            "山水琴中趣，桑麻野外論。",
            "淡交真有味，炎附卒成燔。"
        ],
        "title": "過欽止",
        "id": "63910eb6-1aa6-42a5-a2ae-99f5fd11c448"
    },
    {
        "author": "趙蕃",
        "paragraphs": [
            "雨暗湖堤沒，藤交樹色深。",
            "兩來因問疾，每至亦幽尋。",
            "勿謂年方壯，須知老故侵。",
            "暄寒多變節，調護盍關心。"
        ],
        "title": "再過斯遠",
        "id": "ecd71c6a-8e4d-486f-8992-5716e96e3c2a"
    },
    {
        "author": "趙蕃",
        "paragraphs": [
            "還鄉一過年，借屋兩成遷。",
            "舊閣愛晚碧，今居因地偏。",
            "居然闕生理，復爾辦行纏。",
            "四十今如此，修名後若傳。"
        ],
        "title": "寓舍書懷",
        "id": "2c0cdf93-0da7-477f-8c92-db35c6850ec4"
    },
    {
        "author": "趙蕃",
        "paragraphs": [
            "我尚長沙客，君歸自五溪。",
            "放舟知有日，枉駕忽衝泥。",
            "少慰三年闊，重嗟千里睽。",
            "交情故如酎，薄飯不嫌齏。"
        ],
        "title": "贈別歐陽全真三首  其一",
        "id": "93d17667-3653-498c-ae02-d6756d032668"
    },
    {
        "author": "趙蕃",
        "paragraphs": [
            "幾日暄寒候，渾如到嶺南。",
            "岑岑無藥療，憒憒祇書耽。",
            "雨止隅仍漏，鳶飛潦政涵。",
            "君來得披豁，萬里散晴嵐。"
        ],
        "title": "贈別歐陽全真三首  其二",
        "id": "295c2ee8-148d-4d2f-b4c2-45911bce87db"
    },
    {
        "author": "趙蕃",
        "paragraphs": [
            "往者贛州牧，與君鄉里儒。",
            "身俱上黄閣，官或伏青蒲。",
            "薦口寧虛啟，才名不可誣。",
            "下僚如處士，鯁論亦時須。"
        ],
        "title": "贈別歐陽全真三首  其三",
        "id": "d95157fc-6339-495d-aba6-fd5f3b9f82d2"
    },
    {
        "author": "趙蕃",
        "paragraphs": [
            "倦櫛頭如葆，深居心若齋。",
            "作詩須識病，遇事莫裝懷。",
            "富貴乃身賊，饑寒爲道階。",
            "長貧君勿怨，天豈困吾儕。"
        ],
        "title": "書懷",
        "id": "6a86a071-3113-4c43-8e5c-605daf2127f1"
    },
    {
        "author": "趙蕃",
        "paragraphs": [
            "雨裏過新喻，風前憶舊遊。",
            "凄涼孤鶴化，寂寞兩羊裘。",
            "屢雪交游涕，無驚鬢髮秋。",
            "君歸應有感，榮謝各悠悠。"
        ],
        "title": "去冬過新喻得前四句因見全真行足以成篇",
        "id": "f5c26154-f09d-458b-ae38-28c73e5915f6"
    },
    {
        "author": "趙蕃",
        "paragraphs": [
            "溪楓一蕭瑟，溪柳四繽紛。",
            "年事有如此，吾生何足云。",
            "登高欠能賦，有感在斯文。",
            "欲向洲前問，哀音不可聞。"
        ],
        "title": "溪楓",
        "id": "c82b025d-3ea5-4c77-9a90-b78bcca737d9"
    },
    {
        "author": "趙蕃",
        "paragraphs": [
            "胡爲去關塞，何事落江湖。",
            "歲月常違燕，飛鳴每候奴。",
            "菰蒲雖足樂，矰繳絕須虞。",
            "矯矯其高舉，紛紛莫下俱。"
        ],
        "title": "詠鴈",
        "id": "b1c46cf3-8a94-4100-8358-4aeb3a6166ac"
    },
    {
        "author": "趙蕃",
        "paragraphs": [
            "對月重茲夕，吟風尚昔懷。",
            "思君兼野水，恨我局空階。",
            "意嚮元相似，言談自莫諧。",
            "忽思成簡寄，還覺費安排。"
        ],
        "title": "對月簡全真",
        "id": "7b3e5c51-2e7e-47a0-a4fb-f8a6995fc5a6"
    },
    {
        "author": "趙蕃",
        "paragraphs": [
            "庭戶容才咫，江湖見每賒。",
            "秋毫渾可數，纖翳不能遮。",
            "頗念從此去，還愁興盡嗟。",
            "不如沽酒飲，飲醉卧蘆花。"
        ],
        "title": "鄔子對月",
        "id": "79fc212b-73f6-4d3d-92a1-bf74deaeae4a"
    },
    {
        "author": "趙蕃",
        "paragraphs": [
            "雨從筍怒長，春雨陰暗成。",
            "關門有餘暇，散帙不妨清。",
            "從仕亦何好，隠居無用名。",
            "悠然會心處，便欲寄吾生。"
        ],
        "title": "過易簡彥從",
        "id": "d3c0ca2d-8055-4ab3-85c0-06c4d863824d"
    },
    {
        "author": "趙蕃",
        "paragraphs": [
            "秋色肅已甚，齋居清可知。",
            "無由一夜話，漫興五言詩。",
            "祀有同王者，居無陋九夷。",
            "校官俱長吏，不比判司卑。"
        ],
        "title": "教授知縣以釋奠宿於學宮輒爾奉簡",
        "id": "65fd0451-7a33-43d5-b92e-d67e86e007a6"
    },
    {
        "author": "趙蕃",
        "paragraphs": [
            "蟬噪天邊柳，鳩鳴雨外桑。",
            "江東千里遠，湖北比年荒。",
            "畫展歸來賦，辭吟老至將。",
            "終焉莫陶寫，醉帽晚風長。"
        ],
        "title": "叔文見過且携趙祖文歸來圖來爲賦四十字",
        "id": "83148d02-04ce-4060-9c54-06bf9c29bee0"
    },
    {
        "author": "趙蕃",
        "paragraphs": [
            "抱病俱不飲，清言醒肺肝。",
            "山空知室迥，念靜失憂端。",
            "縱筆詩還作，無弦琴廢彈。",
            "菴居已清絕，況及夜微闌。"
        ],
        "title": "與成父夜坐",
        "id": "c6db7cbe-c04d-4230-8352-10a10e8fb9dd"
    },
    {
        "author": "趙蕃",
        "paragraphs": [
            "負郭有佳處，昔時來未曾。",
            "梅高居竹表，石瘦倚蘭層。",
            "置酒能要我，哦詩更得朋。",
            "醉揮君勿怪，明日弔溪藤。"
        ],
        "title": "琛卿坐上作",
        "id": "01e6fe22-f9af-4f8e-99cf-7f5d60374747"
    },
    {
        "author": "趙蕃",
        "paragraphs": [
            "相識欣佳士，常談厭老生。",
            "湖山遊息處，風月笑言情。",
            "豈但沈疴愈，能令老眼明。",
            "無嫌數呼喚，政爾一殷兄。"
        ],
        "tags": [
            "西湖"
        ],
        "title": "伯玉夜過因談西湖石筍峰舊遊用初三日韻",
        "id": "d290c47a-677e-486e-90e5-2bd579b98b06"
    },
    {
        "author": "趙蕃",
        "paragraphs": [
            "久旱疑爲瘴，晚風生許寒。",
            "梅花逾孤厲，人意絕荒殘。",
            "漉酒能呼我，知公故解歡。",
            "平明如雪滿，快閣上危欄。"
        ],
        "title": "張伯永簡來云雪欲作而酒適熟尉又過之要余同集",
        "id": "ef7774fe-6109-42d9-9239-c2919a09f6c1"
    },
    {
        "author": "趙蕃",
        "paragraphs": [
            "雨集疑爲霰，雲陰驟欲開。",
            "共嗟三白晚，還是一年來。",
            "令已憂民切，君當著語催。",
            "不應渾似我，形槁亦心灰。"
        ],
        "title": "次韵王進之欲雪兼屬林令",
        "id": "17138b2f-a4f3-4897-b9eb-c962c43ccc35"
    },
    {
        "author": "趙蕃",
        "paragraphs": [
            "數畝湖邊宅，千篇海內詩。",
            "機心謝鷗鳥，樂事付塤箎。",
            "艇子思重過，流行竟莫知。",
            "吾儕俱老矣，悵望復來期。"
        ],
        "title": "欲再過子進昆仲舟人紿以迷路既遠不能復也悵然懷之",
        "id": "e82e4758-a7d8-4098-9862-be8404e8ce33"
    },
    {
        "author": "趙蕃",
        "paragraphs": [
            "崖壁怒開張，盆山草木蒼。",
            "高深類盤古，瑣細亦禪房。",
            "雨潤畫粘壁，風微書散牀。",
            "小留談不惡，而我病成妨。"
        ],
        "title": "過從禮",
        "id": "f0e58095-db5c-47cc-801b-4b15223f6da0"
    },
    {
        "author": "趙蕃",
        "paragraphs": [
            "佛寺興已盡，隠廬來不賒。",
            "隤基瀕野水，瘦竹隠疎花。",
            "試挽添丁問，云過叔度家。",
            "清談固難覓，渴肺頗思茶。"
        ],
        "title": "過西峰主人適出回訪劉伯山不值云過黄永新也",
        "id": "de3086c5-f21a-47c6-b858-91cfb28c9167"
    },
    {
        "author": "趙蕃",
        "paragraphs": [
            "每見必匆匆，談詩口不空。",
            "林間驚落月，坐上覺生風。",
            "老大君無敵，飄零我漫窮。",
            "問年纔半百，歸及未成翁。"
        ],
        "title": "夜過李商叟",
        "id": "210b8a16-8e51-418b-88cd-787d6d285811"
    },
    {
        "author": "趙蕃",
        "paragraphs": [
            "斜日欲向夕，孤懷誰與開。",
            "慵能繙故紙，閒且撥寒灰。",
            "海內長爲客，江南欲放梅。",
            "竟將身自縶，寧有水西回。"
        ],
        "title": "獨坐晚題",
        "id": "9ab9a4bb-058d-4502-86ec-29505ad2fe08"
    },
    {
        "author": "趙蕃",
        "paragraphs": [
            "祇道歐陽子，行飛入道山。",
            "報來猶佐幕，書至得開顔。",
            "過我不相見，底忙成往還。",
            "未知重回日，端復幾年間。"
        ],
        "title": "次韵歐陽全真過玉山見寄",
        "id": "94415910-e4ba-4133-8984-7f9866851d48"
    },
    {
        "author": "趙蕃",
        "paragraphs": [
            "溪上同舟送，江頭獨步歸。",
            "秋風方落木，客路要添衣。",
            "故舊詢安否，形容話瘠肥。",
            "吾行猶許遠，爾去復誰依。"
        ],
        "title": "豐城送成父弟還玉山三首  其一",
        "id": "19cbde88-6252-452d-b11a-b9db7ec59af3"
    },
    {
        "author": "趙蕃",
        "paragraphs": [
            "酒薄僅飲濕，歌長欲淚垂。",
            "人皆有兄弟，我獨困乖離。",
            "苦乏田園計，初非干謁資。",
            "途窮與計拙，千載少陵詩。"
        ],
        "title": "豐城送成父弟還玉山三首  其二",
        "id": "f249f687-b2e5-40d7-8ddb-f21f6168b8a5"
    },
    {
        "author": "趙蕃",
        "paragraphs": [
            "調護山中竹，斧斤毋使侵。",
            "當門要移種，遶塹合分陰。",
            "詩去慙如錦，書來定抵金。",
            "上言說兒女，其次及山林。"
        ],
        "title": "豐城送成父弟還玉山三首  其三",
        "id": "0653a9fe-34d4-43c2-99a6-3a6d336d8dbe"
    },
    {
        "author": "趙蕃",
        "paragraphs": [
            "嗜好雖同轍，賢愚本異岐。",
            "簞瓢樂吾道，錢馬昧真癡。",
            "吾舅端何以，名亭不在茲。",
            "登臨如有得，勿用語羣兒。"
        ],
        "title": "娛山亭",
        "id": "602aeacf-a822-4150-a3fd-5db41319fab0"
    },
    {
        "author": "趙蕃",
        "paragraphs": [
            "白鶴空鳴鶴，祥雲祇亂雲。",
            "流傳因長老，紀載未前聞。",
            "步屐欣逢勝，題詩愧不文。",
            "林園猶午雨，墟落遽斜曛。"
        ],
        "title": "訪白鶴山祥雲觀",
        "id": "311b0050-226c-48da-b253-7d0a0039cf9a"
    },
    {
        "author": "趙蕃",
        "paragraphs": [
            "泉落千巖雨，松鳴萬壑風。",
            "徘徊豈人世，清絕況秋中。",
            "就浴能除垢，催行覺未窮。",
            "逢人舉舊句，已似宿生同。"
        ],
        "title": "曉浴昭真觀逢方元直誦僕舊詩",
        "id": "5c8ce8c6-ee75-403b-8aa0-94ecdf671c95"
    },
    {
        "author": "趙蕃",
        "paragraphs": [
            "老樹綠相交，新林翠褭梢。",
            "童能奉巾盥，客有問推敲。",
            "香事身依佛，炊煙地遠庖。",
            "渾疑宿雨在，不見曉禽嘲。"
        ],
        "title": "賦胡達孝林霏五題",
        "id": "9399e886-6464-4a04-af2b-ea086a1cb1ff"
    },
    {
        "author": "趙蕃",
        "paragraphs": [
            "登山自不惡，飛雪況相仍。",
            "照映慙非璧，攀援笑引繩。",
            "向來聞矻矻，今日上層層。",
            "可但長安道，騎馿覓句能。"
        ],
        "title": "澗舖嶺",
        "id": "fb020d80-fd2f-4740-b814-0022fdfb988c"
    },
    {
        "author": "趙蕃",
        "paragraphs": [
            "屋冷頻添火，窗深遠炷香。",
            "荆榛白墮境，杖履黑甜鄉。",
            "晚日誰云短，閒身得暫長。",
            "畏人成免俗，治藥屢傳方。"
        ],
        "title": "散菴即事",
        "id": "be1a3a40-d736-449a-98f4-dfb4b70d9340"
    },
    {
        "author": "趙蕃",
        "paragraphs": [
            "地瘠不宜竹，山寒多種松。",
            "路窮千折險，菴在最高峰。",
            "石溜通泉乳，晴簷喧蜜蜂。",
            "客來僧不語，日暮自鳴鐘。"
        ],
        "title": "東菴上方",
        "id": "e0dcb203-4f59-454e-ab34-13ac6759b748"
    },
    {
        "author": "趙蕃",
        "paragraphs": [
            "信是長安遠，休疑蜀道難。",
            "千崖懸盡斗，萬石列皆攢。",
            "舉足無非仄，捫心每爲寒。",
            "不堪天更雨，政欲助吾官。"
        ],
        "title": "雨入丈七坳",
        "id": "15b442a1-3a0d-45e2-bad3-a2015f272dcd"
    },
    {
        "author": "趙蕃",
        "paragraphs": [
            "落日迷墟落，林霏隔樹林。",
            "入門疑寺近，出谷聽鐘深。",
            "墐戶覓安寢，隔籬謀濁斟。",
            "不眠還耿耿，百慮攪予心。"
        ],
        "title": "投宿清福寺",
        "id": "948806b2-522c-4d3a-87b6-d38548cfb69f"
    },
    {
        "author": "趙蕃",
        "paragraphs": [
            "亭自君家築，洲從何代名。",
            "諸公多好句，老子敢爭衡。",
            "賸欲危欄倚，少須春草生。",
            "毋庸爲鱸去，聊欲赴鷗盟。"
        ],
        "title": "題龍州亭",
        "id": "58dd8089-8ac2-4080-aa52-137c959d64bb"
    },
    {
        "author": "趙蕃",
        "paragraphs": [
            "朵朵艷紅蕖，叢叢映碧蘆。",
            "秋風見池沼，幽思發江湖。",
            "愛竹寧詢主，行山得當圖。",
            "弟同仍子姪，我友亦相俱。"
        ],
        "title": "過上村菴二首  其一",
        "id": "31347f77-fcce-4746-b322-b36d8932860d"
    },
    {
        "author": "趙蕃",
        "paragraphs": [
            "秀色留金鳳，餘芳在木犀。",
            "日明能皜皜，風急似淒淒。",
            "野地猶飛蝶，深林亦啼雞。",
            "居閒常却掃，安步輟扶藜。"
        ],
        "title": "過上村菴二首  其二",
        "id": "c09a8abb-ed53-448d-9900-33408089f498"
    },
    {
        "author": "趙蕃",
        "paragraphs": [
            "夢寐曲江磯，磯頭隠墅扉。",
            "朝筇驚鷺起，暮履看漁歸。",
            "志士泣蘭芷，高人甘蕨薇。",
            "悵予非所事，樂爾謝塵鞿。"
        ],
        "title": "懷甘叔異曲江菴寄叔異",
        "id": "03978b70-47e8-4dc3-91d1-a5467d47353c"
    },
    {
        "author": "趙蕃",
        "paragraphs": [
            "坐久思行步，因而上野亭。",
            "日兼梅雨落，山接稻田青。",
            "何術銷終訟，連朝役瘦形。",
            "早知還走俗，不用學通經。"
        ],
        "title": "書李氏園亭",
        "id": "3a20f314-c357-49a3-a2df-69673f878773"
    },
    {
        "author": "趙蕃",
        "paragraphs": [
            "路盡庵才出，雲深山更藏。",
            "陂池新得水，松檜舊成行。",
            "午供隨齋鉢，留題陟上方。",
            "林鳩方喚雨，歸路恐相妨。"
        ],
        "title": "章塢菴",
        "id": "4bd7f024-05af-45a3-83a9-c203dd492cbb"
    },
    {
        "author": "趙蕃",
        "paragraphs": [
            "心遠淵明趣，室虛莊叟書。",
            "宅邊種柳樹，濠上樂鯈魚。",
            "往者不復作，斯人今則疎。",
            "誰爲賞靜者，吾欲并門居。"
        ],
        "title": "寄題安福士人家賞靜軒聽雨二首  其一",
        "id": "3bd2ad5e-08e7-4ab3-a456-6518edf000b0"
    },
    {
        "author": "趙蕃",
        "paragraphs": [
            "有聽輒有感，所關非所聞。",
            "小軒渠對雨，遠地我看雲。",
            "大被清霜曉，短檠寒夜分。",
            "朝昏解同趣，南北謝離羣。"
        ],
        "title": "寄題安福士人家賞靜軒聽雨二首  其二",
        "id": "becb6428-ca67-490d-8cf8-0c68663ee4c9"
    },
    {
        "author": "趙蕃",
        "paragraphs": [
            "幽禽鳴屋角，喚我起尋春。",
            "山徑八九里，角巾三四人。",
            "側行松偃蹇，倦憩石嶙峋。",
            "誰道春猶早，山櫻幾樹新。"
        ],
        "title": "同俞公擇孝顯王彥擴讜子遊白蓮庵飯於東庵而歸",
        "id": "8d447394-1a3d-4fd2-bcb1-5e00ba616b12"
    },
    {
        "author": "趙蕃",
        "paragraphs": [
            "夜雨細無聲，朝光快作晴。",
            "空庭芳草合，遠樹鵓鳩鳴。",
            "無復知春處，閒來看水生。",
            "不唯身暫適，更覺眼增明。"
        ],
        "title": "早出城",
        "id": "741eb4a9-6007-4e5f-aaa5-fa99c7b2b9f4"
    },
    {
        "author": "趙蕃",
        "paragraphs": [
            "夜雨更連明，籃輿偶出城。",
            "田疇蓑笠事，江海鷺鷗盟。",
            "少小規微祿，侵尋愧老生。",
            "茝蘭春渚滿，桃李綠陰成。"
        ],
        "title": "明日復出城",
        "id": "d4f64bcd-0aee-43bf-b5f7-3a765d398c24"
    },
    {
        "author": "趙蕃",
        "paragraphs": [
            "借馬訪齊山，犇行不待銜。",
            "舊來聞若渴，今日嗜如饞。",
            "故喜地殊勝，却嫌僧近凡。",
            "誰能一除洗，更出萬嵌巖。"
        ],
        "title": "遊齊山",
        "id": "f23888f7-5549-4fe8-a752-42ed9acaa642"
    },
    {
        "author": "趙蕃",
        "paragraphs": [
            "慘澹松圍障，蜿蜒石隠龍。",
            "背城無數里，獻狀有千峰。",
            "此地雖爲寓，茲山特未逢。",
            "因公九日集，臨眺得從容。"
        ],
        "title": "蕃侍舅翁衡州史君游吉陽山舅翁舉往年與南澗韓公唱酬長短句蕃賦三詩  其一",
        "id": "5f1705c0-73ba-4618-a079-e827d6bc1b4d"
    },
    {
        "author": "趙蕃",
        "paragraphs": [
            "聞道常年會，尚書領客來。",
            "公能哦舊句，我恨闕初陪。",
            "鬰鬰雲峰雨，蒼蒼石磴苔。",
            "人亡與節逝，已矣兩裴回。"
        ],
        "title": "蕃侍舅翁衡州史君游吉陽山舅翁舉往年與南澗韓公唱酬長短句蕃賦三詩  其二",
        "id": "d593d934-17f2-4150-b0ea-222404a6ed57"
    },
    {
        "author": "趙蕃",
        "paragraphs": [
            "出郭雨遽止，下山雲復收。",
            "人疑有神護，神若爲人謀。",
            "敗壁凄涼句，鄰家斷續謳。",
            "明年回鴈上，應憶此山頭。"
        ],
        "title": "蕃侍舅翁衡州史君游吉陽山舅翁舉往年與南澗韓公唱酬長短句蕃賦三詩  其三",
        "id": "8fd51070-d581-4e96-9b46-46c583c20ac6"
    },
    {
        "author": "趙蕃",
        "paragraphs": [
            "古步經黄狗，平沙隠白鷗。",
            "順流翻逆浪，欲去若苛留。",
            "歷歷川原路，蕭蕭風雨秋。",
            "頹然怕看鏡，白盡幾分頭。"
        ],
        "title": "過黄狗步",
        "id": "1ad62d40-d4ba-4918-9e7b-89830222f2f6"
    },
    {
        "author": "趙蕃",
        "paragraphs": [
            "偃薄雖茲驛，相羊頼此亭。",
            "鳥飛微破縠，魚動暗衝萍。",
            "豈但憂懷愜，還能倦眼醒。",
            "獨餘春草夢，才盡不能靈。"
        ],
        "title": "官池即事",
        "id": "2e56f0ae-4c11-4ce3-9131-70e109cabd2f"
    },
    {
        "author": "趙蕃",
        "paragraphs": [
            "既悟當寒雨，乃知霧乃晴。",
            "病軀聊自適，閒望亦增明。",
            "絮落還將化，荷新且解擎。",
            "懷哉老將至，沒世曷爲名。"
        ],
        "title": "再題",
        "id": "cbd7204d-e58c-4c81-bd6d-f3002b508f54"
    },
    {
        "author": "趙蕃",
        "paragraphs": [
            "樹樹山礬落，枝枝繞繭開。",
            "論香寧敢輩，取用實能皆。",
            "白屋珍姚魏，朱門賤草萊。",
            "勿嫌卑薄域，解産棟梁才。"
        ],
        "title": "山花有所謂繞繭漆者蓋繰絲藉此以取頭耳",
        "id": "791a13f9-28df-446c-a446-c68e83bfdf75"
    },
    {
        "author": "趙蕃",
        "paragraphs": [
            "余行江左路，曾涉蔣山椒。",
            "野逸思乘蹇，儀型想冠貂。",
            "帖窺藏五世，詩續詠前朝。",
            "永日欣無斁，巾欹膝屢摇。"
        ],
        "title": "觀王文之所藏荆公帖",
        "id": "446c3c4f-f49e-416a-93fd-88c2700add8b"
    },
    {
        "author": "趙蕃",
        "paragraphs": [
            "書齋憐寂寞，書札慰荒涼。",
            "勸把春風椀，仍薰知見香。",
            "未憂欺短褐，寧慮厄枯腸。",
            "塵思如能雪，詩情或可昌。"
        ],
        "title": "周袁州惠建茶黑篤耨以四十字謝之",
        "id": "a80e5783-f5b9-4c4e-ad55-17f2d47bda86"
    },
    {
        "author": "趙蕃",
        "paragraphs": [
            "數月湖山路，未看湖上山。",
            "塵埃苦相敗，疾病亦多關。",
            "見此微茫畫，如行慘澹間。",
            "小舟帆正飽，何日載余還。"
        ],
        "title": "題畢叔文所藏趙祖文畫",
        "id": "d56695da-995f-49e9-986b-5cca83a2f438"
    },
    {
        "author": "趙蕃",
        "paragraphs": [
            "我懷蘇養直，不作漢三公。",
            "隠墅人安在，春溪草自豐。",
            "遺文尚亡恙，斯道未應窮。",
            "會與吾尊友，青燈話此翁。"
        ],
        "title": "書後湖集",
        "id": "43bf718f-7116-4707-acda-9241ce68127f"
    },
    {
        "author": "趙蕃",
        "paragraphs": [
            "彼美東籬菊，胡爲官道傍。",
            "蓬生雖翳翳，秉色故煌煌。",
            "風露與湔洗，牛羊違踐傷。",
            "未嗟愆節物，終必在醫囊。"
        ],
        "title": "道傍菊一首奉呈安福丞公彭子壽",
        "id": "dae9aed5-9729-4416-9527-77f1b80ce9f0"
    },
    {
        "author": "趙蕃",
        "paragraphs": [
            "不見水南梅，春風已四回。",
            "縱傳詩滿紙，何似酒同杯。",
            "已與修塗背，還尋舊路來。",
            "計期猶促迫，到處勿徘徊。"
        ],
        "title": "溧陽道中懷秉文",
        "id": "df56f61c-b145-4fc7-a5bc-d4ba48025517"
    },
    {
        "author": "趙蕃",
        "paragraphs": [
            "重過餘干縣，長懷謫仙人。",
            "猶如見顔色，不復聽紛綸。",
            "栗里柳未倒，桐鄉祠尚新。",
            "遺文李漢在，屬付斯無泯。"
        ],
        "title": "過餘干懷介庵呈其婿方景嚴",
        "id": "3267569e-0391-4d60-976e-ce1a02c1fde8"
    },
    {
        "author": "趙蕃",
        "paragraphs": [
            "出戶江山好，入門風月新。",
            "荒涼如宅舍，窘束是官身。",
            "念子豈爲遠，能來端可人。",
            "笑談殊未了，催去阻重闉。"
        ],
        "title": "新月甚佳方思明叔乃忽見過作此詩",
        "id": "6b5a91e5-571e-4110-a525-2e99b0b98016"
    },
    {
        "author": "趙蕃",
        "paragraphs": [
            "俯仰猶前日，侵尋已半春。",
            "行因累符檄，來爲閲松筠。",
            "著脚盡可隠，是身寧屬人。",
            "雲泉混麋鹿，冠劍上麒麟。"
        ],
        "title": "宿龍鬚山  其一",
        "id": "2289e831-1ddb-4d91-9988-46d77fea1857"
    },
    {
        "author": "趙蕃",
        "paragraphs": [
            "密竹復疎竹，老松仍穉松。",
            "擔肩元近俗，吟趣得深供。",
            "要宿招提景，猶賒日暮鐘。",
            "殷勤問鄰寺，指點說前峰。"
        ],
        "title": "宿龍鬚山  其二",
        "id": "84b2c6f7-e7ab-48be-a19e-ba75f163a927"
    },
    {
        "author": "趙蕃",
        "paragraphs": [
            "雨後疑無暑，晴來乃若焚。",
            "汙渠工聚蚋，闇室賸飛蚊。",
            "憒憒妨書看，岑岑似酒醺。",
            "不知三伏久，何以度朝曛。"
        ],
        "title": "六月一日始熱二首  其一",
        "id": "777c1da4-fe1a-4135-ad38-554ed26dac8d"
    },
    {
        "author": "趙蕃",
        "paragraphs": [
            "落日看籬脚，晚風占樹頭。",
            "庭荒雖若咫，步遶亦頻周。",
            "我老自投網，民愚還坐囚。",
            "相哀莫相釋，點點更悠悠。"
        ],
        "title": "六月一日始熱二首  其二",
        "id": "f4be9fc5-0d48-4370-86e6-2323e45427fd"
    },
    {
        "author": "趙蕃",
        "paragraphs": [
            "溪風亂林影，林月漾溪光。",
            "宿鳥無安止，飛鳥爲斂芒。",
            "兒曹從杖屨，老子廢杯觴。",
            "誰謂時方暑，端疑候已涼。"
        ],
        "title": "同兒曹步月寺門作",
        "id": "d860a4d1-2cf7-4f0e-bdaf-62f66c38b913"
    },
    {
        "author": "趙蕃",
        "paragraphs": [
            "風清勝夏暑，月薄借秋光。",
            "坐覺還神觀，心期隔帝鄉。",
            "滿階蛩送感，何許笛飛凉。",
            "盤礴俄成久，軒然睡倚牆。"
        ],
        "title": "對月",
        "id": "59df464d-d0c0-4792-b7d3-7642fa75bb41"
    },
    {
        "author": "趙蕃",
        "paragraphs": [
            "季月風當凜，南方候實偏。",
            "長林未摇落，頻夕對嬋娟。",
            "恨我遥成隔，知公夜不眠。",
            "連牆有周子，置論每超然。"
        ],
        "title": "對月懷簽判丈兼簡文顯",
        "id": "3c9f2051-41d9-4422-8150-e826244e88c1"
    },
    {
        "author": "趙蕃",
        "paragraphs": [
            "既夕風猶進，凌空月故遲。",
            "明宵縱當滿，今夕可乖期。",
            "少壯欣逢節，年侵意自悲。",
            "平生一杯酒，即事五言詩。"
        ],
        "title": "十四夜月  其一",
        "id": "543af7fa-e273-49ee-965a-066061110e52"
    },
    {
        "author": "趙蕃",
        "paragraphs": [
            "鏡破何年合，珠沈幾日還。",
            "空明歙溪石，行列婺州山。",
            "鴈泊宵仍警，蟲哀夜不閒。",
            "傳呼語舟子，移檝近前灣。"
        ],
        "title": "十四夜月  其二",
        "id": "35360f74-e89a-4c76-a9d5-ab53eb486ed8"
    },
    {
        "author": "趙蕃",
        "paragraphs": [
            "老至自多感，月圓仍此秋。",
            "又成愁裏見，都白幾分頭。",
            "酒罄妨人醉，詩窮不易搜。",
            "徑歸掩關卧，還雜候蟲幽。"
        ],
        "title": "十五夜月",
        "id": "e18ad4c3-5054-4d2a-af26-6c30c1068669"
    },
    {
        "author": "趙蕃",
        "paragraphs": [
            "月早晝氛在，月遲夜氣澄。",
            "秋毫細可數，烏鵲棲亦興。",
            "青山葬李白，蘇門隠孫登。",
            "吾老無逸氣，頹然照鬅鬙。"
        ],
        "title": "十六夜月",
        "id": "b2fc3208-15f3-4972-84ff-891022e20e1a"
    },
    {
        "author": "趙蕃",
        "paragraphs": [
            "江月照將夕，江風吹欲霜。",
            "殘書看莫盡，病骨凜難當。",
            "俯仰年齡邁，飄零道路長。",
            "豐年易圖飽，何乃又殊方。"
        ],
        "title": "江月",
        "id": "92257d5f-bd6a-4177-ae4b-ac2cea91b55f"
    },
    {
        "author": "趙蕃",
        "paragraphs": [
            "冉冉年將老，冥冥雨送秋。",
            "衡門想蕪沒，蕭寺苦淹留。",
            "工部詩陶寫，平南酒拍浮。",
            "九原如可作，千載願同遊。"
        ],
        "title": "秋日書懷",
        "id": "3c08cd32-61a5-426a-aee0-29620b5a3765"
    },
    {
        "author": "趙蕃",
        "paragraphs": [
            "北客飄零恨，南遊邂逅情。",
            "幾年悲賦鵩，萬里想騎鯨。",
            "月已徐徐上，雲能故故生。",
            "吾曹重離合，可問欲三更。"
        ],
        "title": "留元衡須月上因抄賈元放舊詞併懷季承",
        "id": "6b5db654-ea95-4e12-9330-d25098759e76"
    },
    {
        "author": "趙蕃",
        "paragraphs": [
            "旱後雖逢月，方憂未覺佳。",
            "雨餘當委照，此趣孰能加。",
            "要覺湖邊宅，遥知海上槎。",
            "絕嗟同味少，莫遣寸心遐。"
        ],
        "title": "雨後對月懷斯遠",
        "id": "66c79f80-99ce-4046-9445-323fe8ae6ad8"
    },
    {
        "author": "趙蕃",
        "paragraphs": [
            "晚蟬猶噪樹，新月遂當天。",
            "閔雨心雖切，題詩思亦牽。",
            "故應聽摵摵，殊愈對娟娟。",
            "憶我章泉弟，松窗竹屋邊。"
        ],
        "title": "夜懷成父弟",
        "id": "d02d9348-135b-4ab7-a631-16c28e8a430b"
    },
    {
        "author": "趙蕃",
        "paragraphs": [
            "有此佳風月，溪上更復奇。",
            "山陰應接際，赤壁誦歌時。",
            "恨子不同載，寫懷聊作詩。",
            "平生三五夕，咫尺又乖期。"
        ],
        "title": "對月懷秉文",
        "id": "224c6b60-57b1-4ad5-939e-1bcd4193d641"
    },
    {
        "author": "趙蕃",
        "paragraphs": [
            "放竹近軒窗，地方中對床。",
            "非貪起居適，樂是話言長。",
            "已解蕭騷味，仍憂擺撼傷。",
            "去君纔數驛，憶弟更他鄉。"
        ],
        "title": "雨夜懷明叔併憶成父",
        "id": "4fdf52dd-a511-4439-8093-1ce585dd6be2"
    },
    {
        "author": "趙蕃",
        "paragraphs": [
            "山雨戴溪雲，茅檐晝不分。",
            "林花應掃地，我友況離羣。",
            "數口饑寒累，三生翰墨勤。",
            "因聲問吾弟，幾日定行云。"
        ],
        "title": "懷公擇且問訊成父",
        "id": "31093459-1058-4c87-878b-f1156f01cb7e"
    },
    {
        "author": "趙蕃",
        "paragraphs": [
            "曉枕占乾鵲，昏簷數濕螢。",
            "竹風愁獨立，山雨要同聽。",
            "懶更翻黄卷，還成倒濁瓶。",
            "猶疑到或晚，戒勿掩柴扃。"
        ],
        "title": "懷成父",
        "id": "9f4217a8-98fd-4c94-8f0b-cbadb40b8961"
    },
    {
        "author": "趙蕃",
        "paragraphs": [
            "尚缺佳已許，既圓明若何。",
            "一年增我老，千里念渠多。",
            "柳亂誰屢舞，蟲喧空作歌。",
            "要爲終夕看，四體奈煩痾。"
        ],
        "title": "月夜懷成父",
        "id": "9da7db8e-e7ad-4c5d-b6be-0b8d557d0bfc"
    },
    {
        "author": "趙蕃",
        "paragraphs": [
            "曉枕厭蠅聲，昏蟬復亂鳴。",
            "耳根喧自合，心地寂常生。",
            "習氣存詩句，平生愛月明。",
            "鍾情在我輩，安得到無情。"
        ],
        "title": "夜月",
        "id": "d627a769-687e-46a9-99a9-e2bb85ddd95f"
    },
    {
        "author": "趙蕃",
        "paragraphs": [
            "酒盡雲間月，詩成雨至風。",
            "支離如病鶴，吟咏雜寒蟲。",
            "摵摵朝梧葉，蕭蕭瘦竹風。",
            "飄零偶天末，憔悴祇江東。"
        ],
        "title": "中夜風雨驟作悵然有懷簡全真沅陵并寄成父弟",
        "id": "ac635604-a69a-4bee-8431-3d8078b4f5e8"
    },
    {
        "author": "趙蕃",
        "paragraphs": [
            "乍覺塵成斂，旋聞土亦香。",
            "溝渠勇飛濺，竹樹返青蒼。",
            "既使雷先戒，還資風助狂。",
            "未充田父望，聊益病夫涼。"
        ],
        "title": "驟雨",
        "id": "845e033b-d514-4f8d-b612-ad6e91b9870e"
    },
    {
        "author": "趙蕃",
        "paragraphs": [
            "杉自誰人種，梅從何代栽。",
            "腹空雷有擊，根古土無培。",
            "要是百年物，曾經幾客來。",
            "直哉雖見錄，清矣可遺材。"
        ],
        "title": "分界舖愛直驛張安國因杉製名而驛之前有老梅一株不知安國何爲舍彼而取此也",
        "id": "22ed8129-f9b7-4b34-84b0-da702a9b367b"
    },
    {
        "author": "趙蕃",
        "paragraphs": [
            "道學元無僞，標名徒爾勞。",
            "孤忠天不管，一死世尤高。",
            "未洗邊庭血，先焚董腹膏。",
            "亂離元有自，附壁爲三號。"
        ],
        "title": "過潼川之飛烏縣見餘干丞相題驛舍詩有感次韵",
        "id": "6d8a255c-8b2a-475a-8ed7-3be6d3cd0e69"
    },
    {
        "author": "趙蕃",
        "paragraphs": [
            "自與松筠並，寧容草棘欺。",
            "盈盈皆正色，脈脈匪邪思。",
            "照水初開處，臨風欲墜時。",
            "深幽殊可念，酹酒侑之詩。"
        ],
        "title": "舟行賦山中梅花",
        "id": "652405eb-9d4a-41ed-be47-ba2eb2eaa522"
    },
    {
        "author": "趙蕃",
        "paragraphs": [
            "駛雨更冷風，長松十里中。",
            "欲吟吟不盡，將語語誰同。",
            "賦鵩人安在，驂羸我欲窮。",
            "枕流還泊泊，幽夢恐難通。"
        ],
        "title": "鉛山道中懷故興化令賈元放故鬰林教授賈季承",
        "id": "20c63cf5-a241-4858-8aaa-e75bc5a9bcbe"
    },
    {
        "author": "趙蕃",
        "paragraphs": [
            "發軔茅檐雨，營炊野店煙。",
            "春晴不難解，客恨自多牽。",
            "麥浪摇成湧，梅飛去若仙。",
            "畫中端有句，詩裏亦安禪。"
        ],
        "title": "常山道中二首  其一",
        "id": "cd811849-60ae-442c-a9d2-6a2e23ac3a55"
    },
    {
        "author": "趙蕃",
        "paragraphs": [
            "晨征陰霧合，晚泊霽光新。",
            "聞鼓初非社，逢耕政及春。",
            "嗟余寄徑客，羨爾受廛人。",
            "有債成詩瘦，無錢罷飲醇。"
        ],
        "title": "常山道中二首  其二",
        "id": "8968b11e-5e5a-4079-8948-3f96be013a62"
    },
    {
        "author": "趙蕃",
        "paragraphs": [
            "櫓折故難進，牽殊深足虞。",
            "百艱甘薄命，共濟頼同途。",
            "聚落强名地，并吞總是湖。",
            "遥遥聞吠犬，更問酒家酤。"
        ],
        "title": "夜宿沙渦",
        "id": "479a2841-3993-47e8-bf53-269bbd35d615"
    },
    {
        "author": "趙蕃",
        "paragraphs": [
            "霧盡山容出，風微水面平。",
            "檄書重此役，詩卷足平生。",
            "船小炊無竈，灘長去有程。",
            "嘗評峽江似，江水亦桐名。"
        ],
        "title": "早過桐江與峽江甚近也",
        "id": "62d0be39-7c7a-4601-9657-f661ea441025"
    },
    {
        "author": "趙蕃",
        "paragraphs": [
            "雨暗投野寺，雪明還舊居。",
            "林園渾異昨，門逕亦非初。",
            "酒事難忘汝，詩材不負余。",
            "祇言冬大暖，暖極竟何如。"
        ],
        "title": "發永豐值雨投宿金仙寺明日還舊居雪大作",
        "id": "1f7f2ee9-5342-4a9e-940b-e65002ce5ba4"
    },
    {
        "author": "趙蕃",
        "paragraphs": [
            "紅葉連峰雨，黄花獨徑秋。",
            "一杯聊復酒，萬斛不堪愁。",
            "短髮驚時晚，修名怯歲遒。",
            "山中隠玄豹，江上失輕鷗。"
        ],
        "title": "秋雨感懷",
        "id": "bd00a0d9-050f-4f44-9539-0e69730c97a7"
    },
    {
        "author": "趙蕃",
        "paragraphs": [
            "戶戶魚蠻子，年年鴈泊人。",
            "生資持網罟，遷徙逐冬春。",
            "岸俗從渠變，鄉鄰自我親。",
            "殊勝倦游者，渺渺愧風塵。"
        ],
        "title": "艤舟楊口叩居人以何時縛屋于此何時復去云我乃鴈泊人戶冬來春乃去",
        "id": "cbaf45ee-76de-484f-a077-d9290670cccc"
    },
    {
        "author": "趙蕃",
        "paragraphs": [
            "兩月巴陵郡，搜詩朝暮間。",
            "空能飲江水，恨不上君山。",
            "昔者聞何至，今焉興盡還。",
            "才名或遭駡，坎軻分低顔。"
        ],
        "title": "寄秋懷  其一",
        "id": "4e816613-029a-4513-a0aa-d2dae0ec84bd"
    },
    {
        "author": "趙蕃",
        "paragraphs": [
            "大暑懼死暍，祁寒愁仆僵。",
            "歲時空卒卒，身世益倀倀。",
            "問服遺官歎，懷沙去國傷。",
            "終殊弋何慕，況事色斯翔。"
        ],
        "title": "寄秋懷  其二",
        "id": "b83c1963-c22b-4490-bbae-47e50356b3aa"
    },
    {
        "author": "趙蕃",
        "paragraphs": [
            "霞谷寧終計，龍門已暮年。",
            "向來嗟獨後，今日可忘前。",
            "既繆青衿學，當思白首傳。",
            "猶須就吾子，相爲語蟬連。"
        ],
        "title": "寄秋懷  其三",
        "id": "1f80c64a-5fb0-4e98-a7b7-ced248708c1c"
    },
    {
        "author": "趙蕃",
        "paragraphs": [
            "我不識裘父，聞之空有年。",
            "曾題五字寄，僅以尺書旋。",
            "諸老沒已久，故家誰復賢。",
            "猶欣得吾子，句法早親傳。"
        ],
        "title": "寄秋懷  其四",
        "id": "db34bd47-ded6-4031-9c62-5308ba3ee831"
    },
    {
        "author": "趙蕃",
        "paragraphs": [
            "西京劉校尉，上疏引春秋。",
            "聖學期深探，明時可妄投。",
            "他年王子表，今日古人求。",
            "幸甚聞無恙，頓能寬遠憂。"
        ],
        "title": "寄秋懷  其五",
        "id": "6188375c-59e2-4630-a959-2b84c41bbe90"
    },
    {
        "author": "趙蕃",
        "paragraphs": [
            "吾與徐斯遠，敬之寧獨親。",
            "詎須勞咄咄，徒覺歎踆踆。",
            "共樂名教地，同耕寂寞濱。",
            "敝裘堪共御，宜爾耐艱辛。"
        ],
        "title": "寄秋懷  其六",
        "id": "2c145c76-c4b6-4390-afd3-bf36121dd3ec"
    },
    {
        "author": "趙蕃",
        "paragraphs": [
            "幾欲相酬答，詩情了不關。",
            "携從五溪遠，直過洞庭寬。",
            "歎我終成累，多君不可刪。",
            "黄昏佇立久，雲盡覺無山。"
        ],
        "tags": [
            "洞庭湖"
        ],
        "title": "寄秋懷  其七",
        "id": "d2f47087-2850-4f5f-9c67-805bf9a91cd5"
    },
    {
        "author": "趙蕃",
        "paragraphs": [
            "憶我江東弟，書來得暫怡。",
            "寺居因市近，村舍與貧宜。",
            "兒輩詩書力，童奴薪水爲。",
            "尤欲護吾竹，及此夏初時。"
        ],
        "title": "寄秋懷  其八",
        "id": "81207405-16e7-4c9d-a5a6-56b4c14aad70"
    },
    {
        "author": "趙蕃",
        "paragraphs": [
            "求友詠伐木，思兄言陟岡。",
            "那知符檄累，不了道途忙。",
            "照水形知瘵，臨風髮欠長。",
            "想渠能我憶，如我不渠忘。"
        ],
        "title": "寄秋懷  其九",
        "id": "bdb3b432-9d6c-40e5-9483-71e28e357a7b"
    },
    {
        "author": "趙蕃",
        "paragraphs": [
            "兩載沅湘役，雖勞何所爲。",
            "蝦行仍蛭渡，猶豫復狐疑。",
            "孰念鉏犁把，殊勝手板持。",
            "山南與山北，舍子更從誰。"
        ],
        "title": "寄秋懷  其一○",
        "id": "556680c2-a25a-4a6a-8e5d-5e0977281af4"
    },
    {
        "author": "趙蕃",
        "paragraphs": [
            "險絕辰州路，曾聞一再行。",
            "看巖有留句，捫石欠題名。",
            "四世斯文事，平生一壑情。",
            "何當從此去，感念在先生。"
        ],
        "title": "真游覓唐德輿題詩不見有懷其人八首  其一",
        "id": "2933f33c-0e79-4e0f-bb02-9c2e866859d7"
    },
    {
        "author": "趙蕃",
        "paragraphs": [
            "雨後林園合，風前裘褐輕。",
            "當游元不惡，有士與同行。",
            "定識田中趣，殊勝俗裏情。",
            "誰過江驛靜，日聽筍輿聲。"
        ],
        "title": "真游覓唐德輿題詩不見有懷其人八首  其二",
        "id": "e593df45-0fae-476d-838e-2c6d00e1383d"
    },
    {
        "author": "趙蕃",
        "paragraphs": [
            "月上侵衣薄，風來颯鬢秋。",
            "有觴寬偪仄，無意計沈浮。",
            "誰念千山底，深懷二老游。",
            "更闌竟忘寢，詩就不成謳。"
        ],
        "title": "真游覓唐德輿題詩不見有懷其人八首  其三",
        "id": "a388c9fd-8ac4-4c19-85f1-662cf5f5a301"
    },
    {
        "author": "趙蕃",
        "paragraphs": [
            "幾歲天台住，今年鴈蕩遊。",
            "心期在康樂，人謂作監州。",
            "騎從真能屏，煙霞定賞幽。",
            "他時期一訪，好爲著詩留。"
        ],
        "title": "真游覓唐德輿題詩不見有懷其人八首  其四",
        "id": "96050c1a-94f9-4686-b5e1-3e605618631c"
    },
    {
        "author": "趙蕃",
        "paragraphs": [
            "時論歸臺閣，交情異笠車。",
            "不甘腰爲折，寧使鬢成華。",
            "莽莽湖之北，悠悠海一涯。",
            "銅魚偶逢使，書寄阿戎家。"
        ],
        "title": "真游覓唐德輿題詩不見有懷其人八首  其五",
        "id": "96fa6281-0fe9-43b6-91cf-b0a050d314cc"
    },
    {
        "author": "趙蕃",
        "paragraphs": [
            "一紙日邊裁，千山徼外開。",
            "所同惟甲子，絕異是人才。",
            "學問須傳授，君家有自來。",
            "嗟余獨何者，道阻乃從洄。"
        ],
        "title": "真游覓唐德輿題詩不見有懷其人八首  其六",
        "id": "5fa74085-5808-4847-8112-c7c2f554ecb8"
    },
    {
        "author": "趙蕃",
        "paragraphs": [
            "相從寧見樂，相別乃知悲。",
            "況辱平生友，而堅晚歲期。",
            "已醒臨別酒，還讀送行詩。",
            "何況維舟處，蒼然暮色時。"
        ],
        "title": "真游覓唐德輿題詩不見有懷其人八首  其七",
        "id": "f809ecfd-641e-4c08-ad45-5cb0f7b57ef5"
    },
    {
        "author": "趙蕃",
        "paragraphs": [
            "去矣不爲難，山長水又寬。",
            "未曾摇短棹，已自失危欄。",
            "厚意煩三友，相要下急灘。",
            "雖然賒執手，顧免別辭酸。"
        ],
        "title": "真游覓唐德輿題詩不見有懷其人八首  其八",
        "id": "1002f3af-f4d9-4a31-a00d-1d4d47bb9ae4"
    },
    {
        "author": "趙蕃",
        "paragraphs": [
            "何物催衰白，頻年屢別離。",
            "弟兄俱老境，摇落況秋時。",
            "汝水應余憶，袁江獨爾思。",
            "不堪行似棘，更對雨如絲。"
        ],
        "title": "與成父別後有懷",
        "id": "2c9d77d6-b703-48fa-8593-20ea6c6f7733"
    },
    {
        "author": "趙蕃",
        "paragraphs": [
            "結交不在早，傾蓋有餘歡。",
            "愧比陳蕃榻，猶吾陋巷簞。",
            "新來幾日別，無計百憂寬。",
            "世俗輕交態，相期在歲寒。"
        ],
        "title": "懷明叔三首  其一",
        "id": "d312231e-f6eb-425d-863c-fcfca9fec1cf"
    },
    {
        "author": "趙蕃",
        "paragraphs": [
            "紛紛閲投刺，往往盡冠儒。",
            "歲晚見松柏，火炎知碔砆。",
            "寒廳憐我獨，玉趾頼君迂。",
            "政爾如修竹，何能一日無。"
        ],
        "title": "懷明叔三首  其二",
        "id": "c22e3b25-715f-46a5-a055-9692a06f9f45"
    },
    {
        "author": "趙蕃",
        "paragraphs": [
            "微風吹甚清，缺月照同盈。",
            "盤礴得露坐，喧闐嫌市聲。",
            "何勝憶玄度，底處覓彌明。",
            "念我筠窗底，蕭然榻正橫。"
        ],
        "title": "懷明叔三首  其三",
        "id": "6aecd68a-4bec-4ac6-981c-39042c5b5efa"
    },
    {
        "author": "趙蕃",
        "paragraphs": [
            "遮眼文書倦，可人親友賒。",
            "雨疎無更有，鴉斷直還斜。",
            "兩鬢寧禁白，餘生孰可涯。",
            "關余三作徑，愧爾五其車。"
        ],
        "title": "懷王彥博徐審知",
        "id": "43d3237f-ff0b-48fb-94cd-d14869812370"
    },
    {
        "author": "趙蕃",
        "paragraphs": [
            "已別重成見，重來那得長。",
            "順流聽㶁㶁，冷日對荒荒。",
            "既歷冰霜至，還憂雨露雱。",
            "去留俱有念，搔首漫彷徨。"
        ],
        "title": "再見晦菴既行有懷",
        "id": "ecd2eadc-198a-4cd8-adfa-bff04bd74cc7"
    },
    {
        "author": "趙蕃",
        "paragraphs": [
            "故人移住遠，明月掛簷遲。",
            "誰復相過語，何從更覓詩。",
            "白頭甘斗食，青眼望羣兒。",
            "想見靈山閣，雲峰夏愈奇。"
        ],
        "title": "懷靈山呈元衡",
        "id": "16ff61aa-3dff-4856-a3ee-41a26eb2cb67"
    },
    {
        "author": "趙蕃",
        "paragraphs": [
            "爲憶窗間句，思從物外人。",
            "白雲空在望，青眼爲誰新。",
            "一別已數載，再來還幾晨。",
            "期君歸對策，過我莫嫌貧。"
        ],
        "title": "懷伯謨",
        "id": "6b746486-cd52-44d9-b1e0-35c350731a7b"
    },
    {
        "author": "趙蕃",
        "paragraphs": [
            "稍過湖頭路，臨流但遠林。",
            "打篷知雨急，蕩槳覺溪深。",
            "紅葉專秋色，青銅慨古心。",
            "平生學詩友，兩地復離襟。"
        ],
        "title": "懷秉文",
        "id": "655a1b04-004b-4778-a10f-0d22b1ecac7e"
    },
    {
        "author": "趙蕃",
        "paragraphs": [
            "舊誦凌雲賦，新哦泣鬼詩。",
            "結交何用早，傾蓋許深期。",
            "捷徑看君絕，長途覺我衰。",
            "殷勤今夜月，全似過橋時。"
        ],
        "title": "夜坐懷李季蓬",
        "id": "4be70ebb-8eef-4134-8efc-1af5b29509d1"
    },
    {
        "author": "趙蕃",
        "paragraphs": [
            "見井渴已止，投林心更欣。",
            "行方觸炎熱，坐覺遠塵紛。",
            "誰滿鵷鷺集，子猶麋鹿羣。",
            "融州在何處，壁字带巖雲。"
        ],
        "title": "過曾季永見壁間張安國所書天下第一真仙之巖知有融州便託附賈季承書作二詩呈季永且懷季承  其一",
        "id": "03666757-a6b3-4c40-82ff-8300f103f527"
    },
    {
        "author": "趙蕃",
        "paragraphs": [
            "不見融州使，無從可寄書。",
            "仙巖忽逢字，驛騎想非疎。",
            "室近宜人桂，官勝衝尹馿。",
            "江南熱猶劇，嶺外比何如。"
        ],
        "title": "過曾季永見壁間張安國所書天下第一真仙之巖知有融州便託附賈季承書作二詩呈季永且懷季承  其二",
        "id": "ba68a07d-9aa9-4080-a6e0-5c5cdb4d5bea"
    },
    {
        "author": "趙蕃",
        "paragraphs": [
            "浩浩寒流急，蕭蕭落木高。",
            "江山故雙劍，人物欠三豪。",
            "客意已愁絕，風聲仍怒號。",
            "相思意無極，佇立首頻搔。"
        ],
        "title": "至豐城懷溫叟叔異南秀欲題之叔異曲江磯之庵已蕪甚矣重增太息",
        "id": "c33e8e99-b7d1-43c0-bdd6-51654a83d74f"
    },
    {
        "author": "趙蕃",
        "paragraphs": [
            "叔夜雖逃懶，元龍政坐豪。",
            "清談盡名理，老句逼風騷。",
            "才大端難屈，時平敢自高。",
            "驊騮合鸞輅，斥鷃祇蓬蒿。"
        ],
        "title": "送文叔入都兼簡陳元齡周畏知文叔之弟華叔  其一",
        "id": "d3a27f0a-5978-4060-8a07-5ef337236bd9"
    },
    {
        "author": "趙蕃",
        "paragraphs": [
            "落落初寮裔，英英桐樹孫。",
            "科雖分進士，官亦到詞垣。",
            "近例皆如此，茲行不在言。",
            "故人誰健在，爲我謝陳蕃。"
        ],
        "title": "送文叔入都兼簡陳元齡周畏知文叔之弟華叔  其二",
        "id": "c6b4cdde-7515-45b6-98a7-b244a48b8c89"
    },
    {
        "author": "趙蕃",
        "paragraphs": [
            "松谷門無鎖，迂齋席有塵。",
            "山林從寡伴，臺閣政須人。",
            "才識思難弟，儀型想伯仁。",
            "諸公皆衮衮，老子自踆踆。"
        ],
        "title": "送文叔入都兼簡陳元齡周畏知文叔之弟華叔  其三",
        "id": "77dae669-687e-4a48-8628-e0cb632a6629"
    },
    {
        "author": "趙蕃",
        "paragraphs": [
            "舊隠屏風疊，而今半在村。",
            "作詩傳正派，對客理清言。",
            "我埽山中屋，君開竹下軒。",
            "風流要還往，一葉任溪喧。"
        ],
        "title": "懷李商叟  其一",
        "id": "3567cf54-900c-48f3-bff8-4054cb1ade56"
    },
    {
        "author": "趙蕃",
        "paragraphs": [
            "好在半村宅，竹添桐長枝。",
            "空餘相憶夢，不見寄來詩。",
            "苦節君耆舊，卑官我判司。",
            "因來貴溪水，一爲洗塵緇。"
        ],
        "title": "懷李商叟  其二",
        "id": "6a715aab-e7dc-43fb-b40b-dc2501598f86"
    },
    {
        "author": "趙蕃",
        "paragraphs": [
            "中年非畏別，我輩自情鍾。",
            "慘澹千山雨，凄凉四壁蛩。",
            "有詩因悶得，無酒似愁濃。",
            "未說扶携去，猶期一再逢。"
        ],
        "title": "懷謝子暢",
        "id": "fca25f4a-3994-48e1-8966-e3ba9532606e"
    },
    {
        "author": "趙蕃",
        "paragraphs": [
            "自聞開幕府，幾欲走郵筒。",
            "便有江湖役，仍遭貧病攻。",
            "想多爲郡樂，亦復賦詩工。",
            "又最淮陽課，何時用弱翁。"
        ],
        "title": "寄處州季侍御二首  其一",
        "id": "99bd5967-1598-43ba-a3ba-04bfbd6a8e57"
    },
    {
        "author": "趙蕃",
        "paragraphs": [
            "已上湘祠請，猶須漢臘期。",
            "側聽惟此雁，發興在南枝。",
            "貧已長年事，官寧向老爲。",
            "舊聞煙雨觀，猶擬和公詩。"
        ],
        "title": "寄處州季侍御二首  其二",
        "id": "603d1495-9801-46cd-aa1f-660c16623eec"
    },
    {
        "author": "趙蕃",
        "paragraphs": [
            "孰有如公者，蘄州又處州。",
            "時人得稱誦，氓俗記君侯。",
            "吏有循良擇，官無內外憂。",
            "願將田里事，一一奏前旒。"
        ],
        "title": "送處州斯遠二首  其一",
        "id": "3141ebe7-05b9-41af-926a-f9c74602d860"
    },
    {
        "author": "趙蕃",
        "paragraphs": [
            "珍重徐斯遠，茲行豈漫遊。",
            "過江探禹穴，下水到嚴州。",
            "損益觀其友，淵源問所由。",
            "我居如有縶，君去莫能留。"
        ],
        "title": "送處州斯遠二首  其二",
        "id": "325cf711-4f23-4f26-bd1d-016ad5af7632"
    },
    {
        "author": "趙蕃",
        "paragraphs": [
            "難弟詩初和，難兄蓋復傾。",
            "時方論名位，公獨敘交情。",
            "八座使邊節，舍人垂世名。",
            "用之俱未盡，衮衮看公卿。"
        ],
        "title": "送張王叔孝曾二首  其一",
        "id": "80e35d9b-7173-4dab-9f06-ec38f94542de"
    },
    {
        "author": "趙蕃",
        "paragraphs": [
            "接壤渠陽郡，咸歌別駕賢。",
            "薦書曾列上，除日聽爭傳。",
            "水疾山危處，風高木落邊。",
            "栖栖憐倦客，渺渺送歸船。"
        ],
        "title": "送張王叔孝曾二首  其二",
        "id": "96a04937-787d-4413-817e-b3b545ae60f8"
    },
    {
        "author": "趙蕃",
        "paragraphs": [
            "客裏凡重見，天涯竟獨歸。",
            "急難徒眷眷，離別倍依依。",
            "夏木青圍幄，春流綠染衣。",
            "與俱端不惡，吾事故成遲。"
        ],
        "title": "去冬十二月與成父分袂於上饒春見於溧陽又見於臨安成父竟先言歸作是詩以送之",
        "id": "27a3b2bb-fee5-499b-8dc4-2bad7cd3faef"
    },
    {
        "author": "趙蕃",
        "paragraphs": [
            "論契繇先世，言交自迺翁。",
            "俱成落湖外，每恨隔湘中。",
            "得見無幾見，願同終罕同。",
            "如聞工賦好，無或嗜詩窮。"
        ],
        "title": "送沈善昌朝",
        "id": "608f373f-b2ec-41b6-adc6-deef77670e58"
    },
    {
        "author": "趙蕃",
        "paragraphs": [
            "人物稱夷白，星文仰少微。",
            "常云馬羣盡，乃得鴈行飛。",
            "天外一再見，客中先後歸。",
            "因行謝章子，別久頓書稀。"
        ],
        "title": "送鮑必達兼寄章季亨",
        "id": "17089eb5-c1e1-484a-9203-61c06f8766c8"
    },
    {
        "author": "趙蕃",
        "paragraphs": [
            "立朝因事去，治郡乞身歸。",
            "世議無公是，人情有獨非。",
            "陶潜深避俗，張翰早知幾。",
            "試問還家樂，娛親只綵衣。"
        ],
        "title": "送唐信州",
        "id": "32717872-0e57-4e55-8b9d-fb165fc15459"
    },
    {
        "author": "趙蕃",
        "paragraphs": [
            "不見存齋老，風流尚竹林。",
            "一官香火吏，五字短長吟。",
            "快閣鷗鷺渚，仰山鐘磬音。",
            "何當同蠟屐，不用動離襟。"
        ],
        "title": "送陳監嶽參告宜春",
        "id": "befeb07b-462a-4d8a-8fc3-c884b6078f6c"
    },
    {
        "author": "趙蕃",
        "paragraphs": [
            "譽自賢關得，才由治劇新。",
            "諸公共推轂，此去各通津。",
            "歎我年猶弟，如何鬢總銀。",
            "非關缺爲別，愁絕恐傷神。"
        ],
        "title": "送徐茂叔游宋衡",
        "id": "bf4f4a2e-59c0-48f2-9bd3-e22559d6f97b"
    },
    {
        "author": "趙蕃",
        "paragraphs": [
            "客裏送行人，情鍾況所親。",
            "絮飄吟帽雪，花雜馬蹄塵。",
            "何處爲寒食，還家尚及春。",
            "園林檢校事，欠酒著詩陳。"
        ],
        "title": "送邢大聲宏音二首  其一",
        "id": "1f647c8e-cfab-471e-ad77-6f41828d8ac8"
    },
    {
        "author": "趙蕃",
        "paragraphs": [
            "不獨論新昏，晏晁原老親。",
            "見來能幾日，別去忽今晨。",
            "聖代無遷賈，明時豈避秦。",
            "長沙武陵地，行樂恐傷神。"
        ],
        "title": "送邢大聲宏音二首  其二",
        "id": "bc039f5f-3e05-481c-beea-4c5510c85ed0"
    },
    {
        "author": "趙蕃",
        "paragraphs": [
            "觸目僞耶真，先生金玉人。",
            "須知託交契，不特爲情親。",
            "謁告歸何遽，連環夢豈頻。",
            "還家已春服，綵戲不妨新。"
        ],
        "title": "送徐季純",
        "id": "63095f62-3368-4375-af6b-8cf5d0c20de9"
    },
    {
        "author": "趙蕃",
        "paragraphs": [
            "夏潦方爲問，秋風又枉書。",
            "寒溫敘安否，學問叩何如。",
            "斑鬢驚催老，青衿悔負初。",
            "朝聞夕可死，何敢廢居諸。"
        ],
        "title": "寄送潘文叔恭叔二首  其一",
        "id": "2369fa06-e74f-4200-9def-78c6c62177ad"
    },
    {
        "author": "趙蕃",
        "paragraphs": [
            "已道衡州遠，而今又廣州。",
            "壎箎君膝下，風雨我蠻陬。",
            "至矣貧而樂，誰云富可求。",
            "斯文失張呂，吾道屬朱劉。"
        ],
        "title": "寄送潘文叔恭叔二首  其二",
        "id": "92344275-366b-4560-9299-91960f3b6c47"
    },
    {
        "author": "趙蕃",
        "paragraphs": [
            "歷數旴江士，推君父子間。",
            "夷途有霄漢，蹇步乃荆蠻。",
            "薦牘方爭上，交情勿重攀。",
            "無緣更州縣，小試亦編刪。"
        ],
        "title": "送張交代琮",
        "id": "ce4e6227-b143-4eb3-b906-2f6ce3628118"
    },
    {
        "author": "趙蕃",
        "paragraphs": [
            "三載尉雖卑，諸公競己知。",
            "薦書常沓至，賓幕每牢辭。",
            "玉立風神峻，河傾議論馳。",
            "他年繼質肅，應有後人祠。"
        ],
        "title": "寄送于去非三首  其一",
        "id": "7851db5f-fd21-40ff-8358-69151dd36ac5"
    },
    {
        "author": "趙蕃",
        "paragraphs": [
            "草木政怒長，波濤方疾流。",
            "雄辭雜蛟蚓，健筆走龍虬。",
            "我句平無取，君才勇莫儔。",
            "如何晦翁語，折節繼前修。"
        ],
        "title": "寄送于去非三首  其二",
        "id": "5f68f871-f5f6-4faf-bf8e-af67de123828"
    },
    {
        "author": "趙蕃",
        "paragraphs": [
            "假館我多暇，驅車君苦忙。",
            "近時成契闊，遠去益凄涼。",
            "聞說催歸騎，何由把別觴。",
            "歸心擢章貢，遠目溯沅湘。"
        ],
        "title": "寄送于去非三首  其三",
        "id": "d935acd7-3dfe-40df-bc72-cfc30c621f14"
    },
    {
        "author": "趙蕃",
        "paragraphs": [
            "長懷遠齋老，贈我五言城。",
            "世上幾朋友，吳中君弟兄。",
            "頻年欣再見，南走悵東征。",
            "情話悅親友，交情見死生。"
        ],
        "title": "送劉伯瑞四首  其一",
        "id": "1749ffab-ae24-4608-85d3-e8a9a7b3e38f"
    },
    {
        "author": "趙蕃",
        "paragraphs": [
            "遠齋無恙日，酬唱幾多詩。",
            "杜集容今附，韓門見昔師。",
            "青雲雖益顯，種髮欲奚爲。",
            "更欲求餘本，流傳海內知。"
        ],
        "title": "送劉伯瑞四首  其二",
        "id": "9871cf93-771e-4666-8819-b86c7440fc45"
    },
    {
        "author": "趙蕃",
        "paragraphs": [
            "居者與仕者，所知張宋間。",
            "咸能謂君好，政欲警余頑。",
            "論已窮千載，才寧減二班。",
            "何當傳副本，免使訪名山。"
        ],
        "title": "送劉伯瑞四首  其三",
        "id": "73e17254-f450-44c3-8457-188af3c81bf3"
    },
    {
        "author": "趙蕃",
        "paragraphs": [
            "衡州有賢牧，吾黨更監州。",
            "事作鹽梅濟，殊非涇渭流。",
            "斯民均受賜，治狀各推優。",
            "看即蓬山上，聯翩兩校讐。"
        ],
        "title": "送劉伯瑞四首  其四",
        "id": "749d3226-cf80-4341-b260-505703d989d9"
    },
    {
        "author": "趙蕃",
        "paragraphs": [
            "武陵曾遠客，主簿作南征。",
            "緬想經行地，猶含賦詠情。",
            "故人如見問，白髮欲千莖。",
            "却記相逢日，回頭歲月驚。"
        ],
        "title": "送李仲詩二首  其一",
        "id": "40f19a80-f8e5-427c-87ad-c777fdef8312"
    },
    {
        "author": "趙蕃",
        "paragraphs": [
            "今代知名士，君家萃一門。",
            "不惟文獻在，政是典刑存。",
            "臺閣期平步，沅湘莫斷魂。",
            "平生翰墨事，茲可壯期源。"
        ],
        "title": "送李仲詩二首  其二",
        "id": "5326e482-0e47-41f3-8880-860700c4a515"
    },
    {
        "author": "趙蕃",
        "paragraphs": [
            "百里更題輿，纔分刺史符。",
            "循良重他選，途轍詎常拘。",
            "不但治文牘，要令歌袴襦。",
            "戚休顰笑裏，無或謂民愚。"
        ],
        "title": "送周袁州赴鎮三首  其一",
        "id": "87eafd04-e0b0-43b8-8be7-deb340b9126f"
    },
    {
        "author": "趙蕃",
        "paragraphs": [
            "家住青源下，宜春起作州。",
            "風聲故習熟，治政得優游。",
            "意見寧當出，江山自足留。",
            "端能不嫌客，準擬繫歸舟。"
        ],
        "title": "送周袁州赴鎮三首  其二",
        "id": "a3780d97-cdf9-4888-9b49-886dd59aac86"
    },
    {
        "author": "趙蕃",
        "paragraphs": [
            "世亂離鄉里，愚生後老成。",
            "契篤馮翊幕，親敘潁川盟。",
            "薄厚寧同俗，死生無異情。",
            "一枝殊未穩，何日息飛鳴。"
        ],
        "title": "送周袁州赴鎮三首  其三",
        "id": "3846b25a-dcbf-496a-abe6-e00b423034c9"
    },
    {
        "author": "趙蕃",
        "paragraphs": [
            "臨汝差池再，長沙邂逅初。",
            "飄零渠念我，留滯我嗟渠。",
            "盤礴雖云久，追隨固若疎。",
            "未知從此別，後會復何如。"
        ],
        "title": "送晁元默自潭還撫二首  其一",
        "id": "2a9c37d0-cd6c-4985-85b1-f20490b013c0"
    },
    {
        "author": "趙蕃",
        "paragraphs": [
            "留落悲遺俗，凄涼說故家。",
            "文科君有繼，世業我空嗟。",
            "白髮時今晚，青雲去未賒。",
            "還家語歸父，穮蔉要功加。"
        ],
        "title": "送晁元默自潭還撫二首  其二",
        "id": "b7ec8dfd-5465-4eb0-b42e-6174a0cf7646"
    },
    {
        "author": "趙蕃",
        "paragraphs": [
            "喪亂違初載，飄零得晚交。",
            "薰蒸厭糟麴，塵土困榜敲。",
            "折柳分青带，贈蘭開紫苞。",
            "君行過懷玉，下有我衡茅。"
        ],
        "title": "送潘元壽",
        "id": "2ac90c9b-0e24-4af6-b6f0-2ce1e1826000"
    },
    {
        "author": "趙蕃",
        "paragraphs": [
            "藉藉溈山寺，堂堂忠獻墳。",
            "幽光發泉石，義氣慘風雲。",
            "文舅雅能賦，令君深好文。",
            "懸知契談麈，不待對爐熏。"
        ],
        "title": "送晁舅翁子應過寧鄉謁令李思求",
        "id": "10647541-6153-4b9c-ab53-652d4f8aa5f7"
    },
    {
        "author": "趙蕃",
        "paragraphs": [
            "探支重九日，試手菊花斟。",
            "論置人繁寡，觴行自淺深。",
            "風能度林杪，月亦吐山陰。",
            "四聽蟲仍起，中還著我吟。"
        ],
        "title": "九月五日具草酌同彥博審知成父集於普寧山半之亭作詩二首  其一",
        "id": "c464cf25-812c-4711-abde-a5a045c66912"
    },
    {
        "author": "趙蕃",
        "paragraphs": [
            "平生羞狗監，何啻失羊斟。",
            "與子風期尚，相要林壑深。",
            "分甘駒在谷，寧事鶴鳴陰。",
            "此日胡爲樂，詩成改又吟。"
        ],
        "title": "九月五日具草酌同彥博審知成父集於普寧山半之亭作詩二首  其二",
        "id": "2d9aa202-ecd9-4d55-b2cc-a68a1c9363b0"
    },
    {
        "author": "趙蕃",
        "paragraphs": [
            "寥落淵明後，凄涼九日期。",
            "尋花漫青蘂，對酒祇空巵。",
            "林密棲鴉早，江寒泊雁遲。",
            "樓高無那倚，絃絕有誰知。"
        ],
        "title": "九日有感",
        "id": "2e153ffb-1d30-4c59-bb1f-ac4986075da1"
    },
    {
        "author": "趙蕃",
        "paragraphs": [
            "吹帽今朝是，登高舊俗同。",
            "窮鄉怕逢節，病骨怯臨風。",
            "此日千憂裏，他時一夢中。",
            "白衣殊不至，空遶菊籬東。"
        ],
        "title": "九日懷周仲材",
        "id": "9dc15295-fef3-4432-b33e-ede622745c79"
    },
    {
        "author": "趙蕃",
        "paragraphs": [
            "稍稍雲初集，泠泠風未停。",
            "粗能成點綴，還是學飄零。",
            "徑路高低滑，炊煙遠近青。",
            "籃輿所經歷，詩語費平亭。"
        ],
        "title": "九月十三日雪",
        "id": "6a40f1fa-f139-444d-b7b3-d2a782cdd56e"
    },
    {
        "author": "趙蕃",
        "paragraphs": [
            "歲既遭連旱，天恩錫屢豐。",
            "匪霜伊作雪，因燠遂成風。",
            "信豈朝夕際，誰云反覆中。",
            "寒廳苦無事，冷語却慚工。"
        ],
        "title": "雪中四詩  其一",
        "id": "2f574445-e75c-4922-9cb3-7d45f48c1026"
    },
    {
        "author": "趙蕃",
        "paragraphs": [
            "茅簷元未覺，竹瓦偶先知。",
            "被冷渾忘寐，窗明得屢窺。",
            "雞鳴因誤早，犬吠極驚疑。",
            "我亦胡爲者，侵寒要索詩。"
        ],
        "title": "雪中四詩  其二",
        "id": "9497564a-5874-424a-9b34-3e7df441ce27"
    },
    {
        "author": "趙蕃",
        "paragraphs": [
            "慨念耕田叟，遥憐射獵翁。",
            "追蹤盡狐兔，遺種絕螟蟲。",
            "試問南山廣，何如渤海龔。",
            "無矜沒矢力，要格带牛風。"
        ],
        "title": "雪中四詩  其三",
        "id": "7507df9d-c337-4a16-bbc6-c03b4a057eb8"
    },
    {
        "author": "趙蕃",
        "paragraphs": [
            "疫癘潜攘却，埃氛一洗蘇。",
            "相看即陽復，何必待儺驅。",
            "未暇議薪水，且同歌袴襦。",
            "有年如再得，卒歲可無虞。"
        ],
        "title": "雪中四詩  其四",
        "id": "5dae0afb-5344-4108-ae6d-392ac5aba4a4"
    },
    {
        "author": "趙蕃",
        "paragraphs": [
            "幽徑朝披雪，寒村晚對晴。",
            "眼邊多意屬，詩裏欠天成。",
            "一宦猶賒祿，多田肯借耕。",
            "鄰家競春務，客子動羈情。"
        ],
        "title": "雪後二首  其一",
        "id": "6d3f6742-f4ca-412a-993e-7f7774887239"
    },
    {
        "author": "趙蕃",
        "paragraphs": [
            "麥茁猶藏綠，梅苞尚掩紅。",
            "祇言晴作病，何意雪爭功。",
            "擁褐朝慵起，扶藜晚漸通。",
            "林行語鴉舅，溪立漾鳬翁。"
        ],
        "title": "雪後二首  其二",
        "id": "a4638280-d6bc-4c46-a170-a6c155864d22"
    },
    {
        "author": "趙蕃",
        "paragraphs": [
            "頗怪風能急，還疑雨不成。",
            "疎疎聞夜半，璀璀及天明。",
            "安否妻子念，乖離兄弟情。",
            "誰令負湖海，政使落蠻荆。"
        ],
        "title": "對雪有懷",
        "id": "26a5ad1d-6322-4862-a3ba-eb602a541d07"
    },
    {
        "author": "趙蕃",
        "paragraphs": [
            "松竹夜枕聽，窗扉朝起看。",
            "雖成見睍喜，敢廢履冰難。",
            "照映形知穢，噓呵詩故寒。",
            "要能窮極覽，安得振飛翰。"
        ],
        "title": "雪後三首  其一",
        "id": "47c3039b-a65d-4fcb-b0dc-15f302b115dc"
    },
    {
        "author": "趙蕃",
        "paragraphs": [
            "陰巘猶施白，朝林已沐青。",
            "墜烏飛蔌蔌，射日粲熒熒。",
            "便恐歸無迹，聊須記所經。",
            "耳聲并目色，佳處若爲形。"
        ],
        "title": "雪後三首  其二",
        "id": "16ba95cf-b326-49e4-91cc-a02e049c61ca"
    },
    {
        "author": "趙蕃",
        "paragraphs": [
            "一雪豈戲我，頓晴還起予。",
            "寺逢東野古，梅誤北枝疎。",
            "發興清無極，深行畫不如。",
            "冰泥漸融釋，却恐污衣裾。"
        ],
        "title": "雪後三首  其三",
        "id": "9031b258-8198-400d-8d01-f1e9fc1d07d2"
    },
    {
        "author": "趙蕃",
        "paragraphs": [
            "歲是明朝盡，春猶半月遲。",
            "人言無復雪，天意肯違時。",
            "宿麥爭萌達，遺蝗絕類滋。",
            "年豐如可待，吾豈病長饑。"
        ],
        "title": "十二月二十九日雪三首  其一",
        "id": "17fe4d83-f389-4af3-822b-ac3bbd64698a"
    },
    {
        "author": "趙蕃",
        "paragraphs": [
            "犬吠非因盜，鷄鳴已後晨。",
            "穿窗殘月在，布地落花勻。",
            "我亦驚霜鬢，誰能念曲身。",
            "久晴常畏病，逢雪更憂貧。"
        ],
        "title": "十二月二十九日雪三首  其二",
        "id": "ab491d34-c6a5-4a8d-9f85-21f42dca44d1"
    },
    {
        "author": "趙蕃",
        "paragraphs": [
            "蔽天纔集雨，動地忽驚風。",
            "苧絮潜加力，盃觴稍費功。",
            "山川相映發，竹樹失青葱。",
            "幼質知難久，茅檐溜已通。"
        ],
        "title": "十二月二十九日雪三首  其三",
        "id": "60dce6a4-5e16-42b0-8aea-a642c02fe3e5"
    },
    {
        "author": "趙蕃",
        "paragraphs": [
            "霰集瓦跳鳴，風橫窗竹聲。",
            "陰來由有漸，落地勢難平。",
            "龍具愁終夜，鶉衣起遲明。",
            "兒時故狂甚，老境只寒生。"
        ],
        "title": "二十八日雪二十九日未已賦詩凡五首  其一",
        "id": "e8bdba95-2e67-4bc9-9fe2-cacd144b7ffb"
    },
    {
        "author": "趙蕃",
        "paragraphs": [
            "臘裏逢三白，詩中得數書。",
            "書生真有癖，習氣果難除。",
            "更上高樓望，聊將遠目舒。",
            "天災如可弭，凍死未憂余。"
        ],
        "title": "二十八日雪二十九日未已賦詩凡五首  其二",
        "id": "66d834a7-cd47-493c-94d5-069d2452972f"
    },
    {
        "author": "趙蕃",
        "paragraphs": [
            "舊褐猶堪著，晨炊不待營。",
            "江磯有漁者，山徑亦樵行。",
            "爾勿資閒詠，渠應甚苦生。",
            "還家對妻子，半菽與藜羹。"
        ],
        "title": "二十八日雪二十九日未已賦詩凡五首  其三",
        "id": "4a648f87-6b5d-45ca-9429-d148f3940324"
    },
    {
        "author": "趙蕃",
        "paragraphs": [
            "戶戶薪充纊，家家爐作牀。",
            "懸知火明暗，是繫體炎涼。",
            "爲俗陋至此，斯民真可傷。",
            "詔條先勸課，王政本耕桑。"
        ],
        "title": "二十八日雪二十九日未已賦詩凡五首  其四",
        "id": "f2241ea7-d702-4699-bf06-a8695506e1df"
    },
    {
        "author": "趙蕃",
        "paragraphs": [
            "夜久寂無聽，曉來微有聲。",
            "鷄鳴疑遠墅，鼓動忽孤城。",
            "異縣留妻子，殊方老弟兄。",
            "懷哉一斗粟，於汝豈無情。"
        ],
        "title": "二十八日雪二十九日未已賦詩凡五首  其五",
        "id": "db64836f-9f56-416d-8833-75cd57ee10ea"
    },
    {
        "author": "趙蕃",
        "paragraphs": [
            "窮巷朝仍擁，寒廳午未開。",
            "人誰送酒直，鴉爲致薪材。",
            "已倦除頭垢，寧能拭硯埃。",
            "高情蒙枉記，好句數能來。"
        ],
        "title": "教授以憶梅韵賦雪詩蕃同之五首  其一",
        "id": "1a15099a-44fc-48a3-a012-be83f5a7d397"
    },
    {
        "author": "趙蕃",
        "paragraphs": [
            "平地疑無地，知時復過時。",
            "梅花遍南嶠，雪嶺亙西陲。",
            "兔狡猶迷窟，禽偪詎立枝。",
            "摧頹如我者，蕭瑟欲胡爲。"
        ],
        "title": "教授以憶梅韵賦雪詩蕃同之五首  其二",
        "id": "694c6e49-22b6-4f96-b5ae-5ed90f60bbd3"
    },
    {
        "author": "趙蕃",
        "paragraphs": [
            "俸薄愁斯立，鑱長困拾遺。",
            "經營將有賦，零落不成思。",
            "凍結鬚頻折，煙凝袂半緇。",
            "陽春竟何在，卒歲以爲期。"
        ],
        "title": "教授以憶梅韵賦雪詩蕃同之五首  其三",
        "id": "280f5c70-e22d-47d7-b996-87ba12d6db87"
    },
    {
        "author": "趙蕃",
        "paragraphs": [
            "窈窕緣江路，幽深隔岸祠。",
            "爲梅期載酒，因雪重賡詩。",
            "儻匪相娛樂，疇能遣歲時。",
            "出門方積凍，散策待晴曦。"
        ],
        "title": "教授以憶梅韵賦雪詩蕃同之五首  其四",
        "id": "63375d28-80c7-470b-82d7-d5be998a8e14"
    },
    {
        "author": "趙蕃",
        "paragraphs": [
            "賸有騎馿興，終成閉戶居。",
            "江山峙書閣，松竹隠僧廬。",
            "但遣官成集，莫言丞負余。",
            "可於風雪際，頓使唱酬疎。"
        ],
        "title": "教授以憶梅韵賦雪詩蕃同之五首  其五",
        "id": "a40f3a47-f8b2-4322-ad48-24c746a89008"
    },
    {
        "author": "趙蕃",
        "paragraphs": [
            "雲蔽初疑雨，雲開復似晴。",
            "北風何自起，南雪驟能成。",
            "沴氣應無作，東郊看有耕。",
            "怨咨懷往咎，驩喜見今情。"
        ],
        "title": "次韵簽判丈喜雪二首  其一",
        "id": "e4868cbb-57d6-42c0-a638-2ca6b098da16"
    },
    {
        "author": "趙蕃",
        "paragraphs": [
            "鬢非絲素白，顔是酒爭紅。",
            "獻瑞吾無與，哦詩且課功。",
            "要携藜杖出，安得凍泥通。",
            "事已空梁苑，公今亦醉翁。"
        ],
        "title": "次韵簽判丈喜雪二首  其二",
        "id": "abdb2926-fa86-4414-9e7c-c8529368aa68"
    },
    {
        "author": "趙蕃",
        "paragraphs": [
            "薄雪未滿旱，苦晴翻劇暄。",
            "長林無悴色，幽鳥亦多言。",
            "縱喜春當復，還憂病作煩。",
            "梅花愆驛使，芳草望王孫。"
        ],
        "title": "初四日妍暖如春",
        "id": "59d7e341-d75c-451e-9428-1fee1d2195fa"
    },
    {
        "author": "趙蕃",
        "paragraphs": [
            "旱歷三時久，荒成比歲連。",
            "祇疑吾邑爾，復道數州然。",
            "懔懔溝虞墜，嗷嗷釜苦懸。",
            "縣官深惻怛，長吏闕流宣。",
            "賑米多虛上，蠲租豈盡捐。",
            "處心誠昧己，受賞更欺天。",
            "敢謂皆如此，其間蓋有賢。",
            "大江分左右，萬口說朱錢。"
        ],
        "title": "春雪四首  其一",
        "id": "bb028604-dce9-4f68-87ae-622080528039"
    },
    {
        "author": "趙蕃",
        "paragraphs": [
            "隴麥茁尚短，畦蔬裁未勻。",
            "既饑還苦饉，度臘復當春。",
            "往者雖深念，天乎本至仁。",
            "忽來風不斷，遂俾雪無垠。",
            "摵摵初兼霰，霏霏且蔽塵。",
            "田家欣鼓舞，客子敢顰呻。",
            "破衲深跧夜，生薪急燎晨。",
            "無從漉醅舊，聊且賦詩新。"
        ],
        "title": "春雪四首  其二",
        "id": "498f22e4-a380-4ea8-9925-7daef0f79e83"
    },
    {
        "author": "趙蕃",
        "paragraphs": [
            "喔喔鷄啼墅，狺狺犬吠村。",
            "遇樵微有路，因汲半開門。",
            "老子將停軌，輿人請載犇。",
            "詰朝如未已，兀坐復奚論。",
            "我亦貪奇觀，行因用汝言。",
            "既孤裘坐擁，寧憚筆時援。",
            "柳絮憎陳語，梅花憶故園。",
            "凍髭真易折，皴手詎能溫。"
        ],
        "title": "春雪四首  其三",
        "id": "08a1acdf-3414-48f0-b6d0-5de6e173cae1"
    },
    {
        "author": "趙蕃",
        "paragraphs": [
            "天外難摹境，眼中無數詩。",
            "未能憂凍死，真復是狂癡。",
            "不廢書深映，宛同馿借騎。",
            "高低酒價問，遠近佛廬知。",
            "要學禁體物，良由多愛奇。",
            "悠悠竟何得，役役漫成疑。",
            "有弟歸先我，因渠屬有思。",
            "王徐吾畏友，印幼所嬌兒。"
        ],
        "title": "春雪四首  其四",
        "id": "d87c4d9c-2cd2-4e5d-a0ac-e34c9db00d68"
    },
    {
        "author": "趙蕃",
        "paragraphs": [
            "夏日苦炎熱，秋風灑靜便。",
            "一年還欲盡，萬事不如前。",
            "觸目長昏霧，憂心抵瘴煙。",
            "詩人吁養鬼，烈士悵飛鳶。",
            "本意多閒暇，何爲亦糾纏。",
            "陰風聽門壯，積雪見山巔。",
            "蠟屐遥思著，荷衣猛欲牽。",
            "當君開卷讀，是我枕書眠。",
            "酬唱何寥落，乖違易歲年。",
            "亦爲當有賦，枉贈忽同然。"
        ],
        "title": "次韵何叔信雪夜",
        "id": "8a402590-8782-4871-af25-0e7008125572"
    },
    {
        "author": "趙蕃",
        "paragraphs": [
            "歲事方虞旱，山行敢願晴。",
            "雨花纔若灑，冰霰忽如傾。",
            "孤役寧私己，羣生足慰情。",
            "泉源滋久竭，隴畝動深耕。",
            "冷落三家住，凌兢獨木橫。",
            "暫從求束縕，還是問前征。",
            "凍雀成頻墜，荒鷄誤曉鳴。",
            "憶兒衣孰挽，懷弟艇猶撐。",
            "便可鉏三徑，因之治短檠。",
            "豐年今可必，與汝沃藜羹。"
        ],
        "title": "雪初作懷成父弟及諸子",
        "id": "b32b180d-0771-46b4-91a8-d438b1abfebd"
    },
    {
        "author": "趙蕃",
        "paragraphs": [
            "只道渾無雪，那知待得春。",
            "人情聊自慰，造物信如神。",
            "凶旱拘常數，乾坤本至仁。",
            "麥遲猶可種，米賤況多陳。",
            "問我官居趣，還如宿昔貧。",
            "未能憂簿領，長苦計芻薪。",
            "對此得無感，慨然成久顰。",
            "更聞江左弟，仍困甑中塵。"
        ],
        "title": "雪中懷成父",
        "id": "412d841f-55ff-4cc7-8d37-035150d03853"
    },
    {
        "author": "趙蕃",
        "paragraphs": [
            "動地風初作，披空雪遽鋪。",
            "幽能吐山岳，遠至卷江湖。",
            "藹藹纔迷屋，紛紛遂塞途。",
            "月疑常掛曉，日爲不成晡。",
            "徙倚詩難狀，憑陵酒易無。",
            "近人憎犬躍，在野想鷹呼。",
            "勢重微摧壓，滋深快洗蘇。",
            "當憂竹柏折，且救蕙蘭枯。",
            "順喜遵時令，寒寧恤貧軀。",
            "年豐物無癘，此外亦何須。"
        ],
        "title": "雪",
        "id": "29923970-e1a9-4209-8376-48b38a6a73cc"
    },
    {
        "author": "趙蕃",
        "paragraphs": [
            "春江足風雨，雨裏送江行。",
            "黄綬我白下，絃歌翁武城。",
            "題輿適茲地，捧檄重相并。",
            "邂逅得兄弟，從遊成友生。",
            "臨分皆有贈，雖病可忘情。",
            "中壘經窮旨，建安詩著名。",
            "絕知傳世遠，可但决科榮。",
            "江右連江左，相期茂厥聲。"
        ],
        "title": "奉送純父元之昆仲",
        "id": "060f4f61-c30d-48c0-9c4f-ac84f7c3e976"
    },
    {
        "author": "趙蕃",
        "paragraphs": [
            "中秋不數日，明月未頻看。",
            "向晚雲無滓，初宵露未團。",
            "幽幽但庭內，渺渺屬河干。",
            "地迥空無蔽，灘長靜不湍。",
            "巴童挐小艇，漁父舉長竿。",
            "墨本句中畫，詩工珠在盤。",
            "莫親談矻矻，空復夜漫漫。",
            "客枕成疲卧，書窗記讀殘。"
        ],
        "title": "見月有懷",
        "id": "9a450a17-10a2-4a7d-beb0-88fd554f82f3"
    },
    {
        "author": "趙蕃",
        "paragraphs": [
            "獄事生人繫，使臣王命將。",
            "移官乏童馬，泛宅恃舟航。",
            "浩浩沅湘疾，滔滔孟夏長。",
            "妻孥累微祿，盜賊幸空囊。",
            "水驛纔容借，風帆又趣張。",
            "誰與可尤怨，政爾賦行藏。"
        ],
        "title": "四月十五日發岳州",
        "id": "7fddb8b4-7fb9-4b11-ab08-9faf9bb36cdf"
    },
    {
        "author": "趙蕃",
        "paragraphs": [
            "邂逅高標識，漂流仁里依。",
            "君爲鄂渚去，我亦鼎州歸。",
            "風月情何已，江湖便苦稀。",
            "政嗟書莫數，忽喜麈重揮。",
            "論事多驚俗，談詩每造微。",
            "方能以文會，遽復攬征衣。",
            "常伯麒麟像，詞垣鸑羣飛。",
            "官今況京秩，名且達天扉。",
            "天馬當雲路，沙鷗合釣磯。",
            "無庸問車笠，要不負羈鞿。"
        ],
        "title": "送張王臣",
        "id": "02d5b08f-b826-409f-86ac-fa23f910a400"
    },
    {
        "author": "趙蕃",
        "paragraphs": [
            "國朝唐與蘇，不數漢相如。",
            "繼彼二季後，當茲三世餘。",
            "青雲曾給札，班鬢尚題輿。",
            "古義惟知學，時人或謂疎。",
            "鄭虔歸繫馬，阮籍倒乘馿。",
            "日月且逝矣，賢才終舍諸。",
            "何遲問安在，可使賦歸歟。",
            "直自枉渚宿，還過彭蠡潴。",
            "岷江飲鄉水，廬阜訪林居。",
            "翰墨深懷趣，登臨想盡攄。",
            "峴山孤湛輩，栗里羨宣舒。",
            "執友半廊廟，先生寧里閭。",
            "家聲紅藥省，人望玉堂廬。",
            "計日豈偃薄，匪朝應詔除。",
            "公其作鳴鳳，我自伴舂鋤。"
        ],
        "title": "送唐德輿",
        "id": "9d36e395-11e3-4f67-9e36-4e2e110bb3fa"
    },
    {
        "author": "趙蕃",
        "paragraphs": [
            "生平但識古書耽，老至方知世路諳。",
            "君想歸途在巴蜀，我行何日返東南。",
            "江湖比苦無書疏，風月今憐阻笑談。",
            "暇日銷憂應有作，簿書仍急亦何堪。"
        ],
        "title": "寄唐德輿時决獄辰沅",
        "id": "f7932a68-161e-4151-9f0f-5e66737c52ed"
    },
    {
        "author": "趙蕃",
        "paragraphs": [
            "盛暑宵憂動邃旒，敕催諸道決纍囚。",
            "承流宣澤彌兢惕，履險航湍敢滯留。",
            "南北分馳纔數夕，重輕釋繫已三州。",
            "高材想盡哀矜意，美疢當從勿藥瘳。"
        ],
        "title": "與世美奉詔旨分督决獄甲戌判袂之武陽壬午還宿中興寺而得世美自延平所寄詩因次韵",
        "id": "1981b329-4f34-4199-a57d-8a39cc267b72"
    },
    {
        "author": "趙蕃",
        "paragraphs": [
            "雲行日日候西東，更卜林啼與穴宮。",
            "乍見天邊成四合，不知山脚本來空。",
            "豈惟吾輩憂艱食，更說軍儲傒屢豐。",
            "詔旨已聞湯自責，缺然諫紙疏由衷。"
        ],
        "title": "次韵斯遠晨起見示",
        "id": "cf4a3d47-6ddc-4acc-b9ae-a1ee09d4c152"
    },
    {
        "author": "趙蕃",
        "paragraphs": [
            "安石榴花照眼明，去年四月在都城。",
            "曾於古錦窺書帖，更以香醪酌兕觥。",
            "照耀屢嗟紅最盛，寵光今想綠增榮。",
            "定王舊國重看處，門第違離歲已更。"
        ],
        "title": "見榴花寄周丈",
        "id": "329cb6bc-1125-41a6-90cc-c9a29dad5f4b"
    },
    {
        "author": "趙蕃",
        "paragraphs": [
            "飯餘頗欲步尋茶，行到溪頭小飲家。",
            "密竹自慳今歲筍，酴醿猶有後番花。",
            "耽詩歎我寒仍瘦，養氣知君老更華。",
            "夏木扶疎更應好，要分犢草伴鷗沙。"
        ],
        "title": "過曾季永",
        "id": "9109f119-8dc9-4304-b069-e25f0ccbe2be"
    },
    {
        "author": "趙蕃",
        "paragraphs": [
            "舊書零落不能收，漫說當年寒具油。",
            "歸至未成三逕掃，契深重敘百年遊。",
            "交情要是樂莫樂，世態從渠浮自浮。",
            "雨薄雲開冬似暖，一杯相與共扶頭。"
        ],
        "title": "次韵和答斯遠見過",
        "id": "591fde41-fc6c-4d23-9662-1855142d5ce5"
    },
    {
        "author": "趙蕃",
        "paragraphs": [
            "種竹栽桃久已成，滋芹折杏尚留情。",
            "一官何可占遐志，萬卷懸知有舊盟。",
            "得酒更能頻飲我，賦詩未穩每從兄。",
            "向來淮擬俱歸去，今日參差不遂行。"
        ],
        "title": "過在伯于學中因而留飯",
        "id": "a7f7b323-f42f-45d8-ab75-0234a7ade3d8"
    },
    {
        "author": "趙蕃",
        "paragraphs": [
            "身在山中不見山，興來騎馬到江干。",
            "幽憂本藉登臨釋，偪仄還因笑語寬。",
            "半歲相從終歲別，束書可作素書看。",
            "我雖無友不如己，却恐君思取友端。"
        ],
        "title": "暇日過在伯因而留飯",
        "id": "4bf23cf4-3ae9-4479-97c8-c54d3ad9e178"
    },
    {
        "author": "趙蕃",
        "paragraphs": [
            "門徑蕭蕭喬木風，問君胡樂此安窮。",
            "五言寓興雜今古，一飯留人隨儉豐。",
            "白雨已催蘭楫浪，綠樽尚擬菊花叢。",
            "可人更約王郎子，共上山亭送遠鴻。"
        ],
        "title": "六日復飯於審知家作長句并呈彥博",
        "id": "f8f49056-43ab-4edb-955c-7538c8de68a9"
    },
    {
        "author": "趙蕃",
        "paragraphs": [
            "幽事關人自啟門，桂林殘月似金盆。",
            "眼中渾是舊圖畫，詩裏却無新語言。",
            "未恨此身常寂寞，厭隨羣動作嘲喧。",
            "南山莫負平生志，手種脩筠今有孫。"
        ],
        "title": "宿王氏新居晨起興懷",
        "id": "3144349e-cb73-40eb-98f3-e7a9706de22f"
    },
    {
        "author": "趙蕃",
        "paragraphs": [
            "夢向清江不見涯，覺來身乃太行車。",
            "新居寄我山中集，倦枕渾忘午後茶。",
            "愛此好風當北牖，待來明月望西斜。",
            "但憐獨鶴歸何晚，不問滿林先暝鴉。"
        ],
        "title": "筋竹之新居僧居邠錄寄寺中留題次孫溫叟所用趙南雄韵寄邠",
        "id": "fe03de20-5f54-4984-8ecf-a00554c8368c"
    },
    {
        "author": "趙蕃",
        "paragraphs": [
            "春風吹雨暗連朝，聞道溪南欲斷橋。",
            "忍使碧桃拋密蘂，更堪高柳折輕條。",
            "成都舊日空存壁，陋巷歸來只掛瓢。",
            "想見諸公方痛飲，坐看雲脚度山腰。"
        ],
        "title": "雨中有懷",
        "id": "855ef672-c436-4ae2-84a7-879c97b539e4"
    },
    {
        "author": "趙蕃",
        "paragraphs": [
            "相過每飲必論詩，濕吻沫濡真自癡。",
            "名且不爲身後計，意寧能問俗間疑。",
            "世皆競取君公謂，我獨何妨爾汝爲。",
            "日暮劇談殊未了，臨分更爲月遲遲。"
        ],
        "title": "過秉文",
        "id": "5a411d7d-7a00-4bed-bbb6-496bc31c9afb"
    },
    {
        "author": "趙蕃",
        "paragraphs": [
            "昨宵一雨暑全袪，月與新涼入坐居。",
            "喧寂不隨羣動役，形骸肯效俗人拘。",
            "江湖萬里風爲御，枕簟高秋肺合蘇。",
            "三五縱圓晴未決，爲渠吟絕攬霜鬚。"
        ],
        "title": "夜月",
        "id": "f783412c-6ef5-46d6-baf9-a73355db99d3"
    },
    {
        "author": "趙蕃",
        "paragraphs": [
            "自君來主玉光亭，老柳頻看禿又青。",
            "雞黍欣留故人飯，文書惡雜長官廳。",
            "鄉來念別今真去，從此微言孰爲聽。",
            "伯氏譍門季同役，歎予無策佐揚舲。"
        ],
        "title": "送孫子肅子儀兼寄子進",
        "id": "95b52d2f-2d87-43ed-8757-54639ed3bc0f"
    },
    {
        "author": "趙蕃",
        "paragraphs": [
            "故家人物久荒涼，政爲詩書種不長。",
            "邂逅得兄真大雅，浮湛如弟漫斯狂。",
            "平反已與于張輩，文力更居崔蔡行。",
            "以薦陟官雖足喜，奈何塗轍僅尋常。"
        ],
        "title": "送梁和仲兼屬寄謝吳丈三首  其一",
        "id": "124e6a21-b398-4959-a916-6be8326ec49e"
    },
    {
        "author": "趙蕃",
        "paragraphs": [
            "學詩將老竟無奇，猶有求交氣未移。",
            "臭味祇知論翰墨，情親元迺與壎箎。",
            "見來草草都能幾，別去悠悠孰慰思。",
            "衢信兩邦聞擊柝，叩門他日得追隨。"
        ],
        "title": "送梁和仲兼屬寄謝吳丈三首  其二",
        "id": "98c4c0c5-1661-4eae-9078-ed5b8bc127a0"
    },
    {
        "author": "趙蕃",
        "paragraphs": [
            "不但言歸自乞歸，使家幕府兩相違。",
            "換官雖用朝廷法，竊議難逃世俗譏。",
            "適我慍于心悄悄，送君往矣柳依依。",
            "若見河南應枉問，爲將前牘叩天扉。"
        ],
        "title": "送梁和仲兼屬寄謝吳丈三首  其三",
        "id": "7e34b17a-868a-44da-a274-4ae9e16d65f3"
    },
    {
        "author": "趙蕃",
        "paragraphs": [
            "蓬蓬樓鼓趣征航，草草郵亭共別觴。",
            "對面已驚時節換，分襟難復話言長。",
            "君今去路雲霄逼，我正落身糟麴傍。",
            "邂逅詩成儻垂寄，年年有鴈到衡陽。"
        ],
        "title": "重送劉伯瑞二首  其一",
        "id": "438740b3-47b4-488b-bb32-3fe4d3400b9f"
    },
    {
        "author": "趙蕃",
        "paragraphs": [
            "連朝細讀遠齋詩，感舊傷今意可知。",
            "陶寫要憑杯面綠，蕭條祇益鏡中絲。",
            "人生未免乖離恨，君去足寬兄弟思。",
            "驥未作官文解印，獨嗟和也廢吹箎。"
        ],
        "title": "重送劉伯瑞二首  其二",
        "id": "32d489ba-a37d-41b8-b56c-8a0c953580c6"
    },
    {
        "author": "趙蕃",
        "paragraphs": [
            "大旆傳聞發武昌，歸舟復道抵維揚。",
            "幾年風月欠李白，今日河山須子長。",
            "要爲中興考形勢，豈徒餘事著文章。",
            "翩然欲去無翎翅，自歎不如鷗鷺行。"
        ],
        "title": "寄送府判寺簿先生二首  其一",
        "id": "7e1357ba-3450-4742-91ed-624362e77b2e"
    },
    {
        "author": "趙蕃",
        "paragraphs": [
            "朱游不肯留東閣，子政猶須校秘書。",
            "自有大名喧宇宙，豈勞當路借吹噓。",
            "舟中加意護寢飯，日下即當來詔除。",
            "大厦如山要梁棟，不應空賦愛吾廬。"
        ],
        "title": "寄送府判寺簿先生二首  其二",
        "id": "08c7e4ad-fd14-46cd-bcca-7c446f85e72d"
    },
    {
        "author": "趙蕃",
        "paragraphs": [
            "逢人盡道爲官去，爲訪名山祇有君。",
            "屨底衝殘大仰雪，筆頭带得祝融雲。",
            "區區自誓王逸少，歷歷卧遊宗少文。",
            "歸見二難應細說，恨余佳處阻平分。"
        ],
        "title": "送愚卿兼簡魯卿卓卿",
        "id": "a5a66343-03a7-47c9-af18-d432e39414ff"
    },
    {
        "author": "趙蕃",
        "paragraphs": [
            "江郊重數少陵堂，草木依人亦寵光。",
            "柏藉扶持難雨溜，竹逃剪伐易雲長。",
            "雞蘇鶑粟類熟灸，山茗溪茶同摘蒼。",
            "我願糜瓊更加璧，助其問字有過揚。"
        ],
        "title": "以山藥傅擔團茶送向伯原用舊韵",
        "id": "537cbc47-53c0-4fb7-bb05-15664e82bde7"
    },
    {
        "author": "趙蕃",
        "paragraphs": [
            "平生幾作送行詩，展卷常增別後思。",
            "我分無堪祇貧賤，君才未免尚驅馳。",
            "江山此去雖多識，桃李何心亦念離。",
            "邂逅有人頻寄字，要知安否慰孤羈。"
        ],
        "title": "公擇過門告別口占送之",
        "id": "56e18427-d89f-44d3-bf55-4b66bc9ee47b"
    },
    {
        "author": "趙蕃",
        "paragraphs": [
            "隨檄常懷舍舊廬，值公作邑數旬餘。",
            "攝官敢道爲僚契，投迹仍容借屋居。",
            "詩社三年陪唱屬，交情一意保終初。",
            "莫嗟了事真良苦，去讀人間未見書。"
        ],
        "title": "送章季亨",
        "id": "af6c8912-2ee6-4e10-bb69-0882e1588ccf"
    },
    {
        "author": "趙蕃",
        "paragraphs": [
            "長沙送我枉君辭，懷玉逢君動我詩。",
            "不是固違良友戒，舍渠寧慰遠遊悲。",
            "鴈來海角平安訊，春到湖邊南北枝。",
            "儻憶平生故人否，衡門之下有棲遲。"
        ],
        "title": "送潘端叔",
        "id": "baa63e6b-25f2-432a-af22-d344f275c965"
    },
    {
        "author": "趙蕃",
        "paragraphs": [
            "江閣初登柳未黄，坐看葉葉亂飛霜。",
            "壯時自倚矜詩膽，老去深悲廢酒腸。",
            "浩蕩頗思隨汎鷁，飄零那只對離觴。",
            "朝天踵即送君去，而我終爲肺病妨。"
        ],
        "title": "潘元壽以九月十一日行莫令君領客携具泛舟餞之蕃用九日韻作詩要莫及徐丞同賦以送潘",
        "id": "5d34b650-234e-4288-88d8-1feedbbe9586"
    },
    {
        "author": "趙蕃",
        "paragraphs": [
            "倦能聽雨眠窗底，忽起看山到水邊。",
            "遂性不如衝露鳥，流行何況下江船。",
            "不臻屈子南征地，寧識秦人避世仙。",
            "邂逅相逢又相別，一杯重把定何年。"
        ],
        "title": "送王贊子襄",
        "id": "17c5626e-7ad4-45cf-8b48-5179afa4f54c"
    },
    {
        "author": "趙蕃",
        "paragraphs": [
            "聞道尚書鎮益州，故知朝取杜參謀。",
            "孤舟南浦欣相遇，萬里瞿唐送遠遊。",
            "爾後有懷惟蜀道，幾時因使覓蠻陬。",
            "經行訪古應成賦，我所思兮黄鶴樓。"
        ],
        "title": "送陳擇之從留尚書辟便呈鄂州劉別駕",
        "id": "1ea6a8ba-c7a2-461e-ad97-a73871c361d0"
    },
    {
        "author": "趙蕃",
        "paragraphs": [
            "憶昨屢過叢桂坊，誦詩說賦聲琅琅。",
            "飄流倏忽歲幾換，邂逅分携天一方。",
            "治狀如君行且召，賦歸於我策爲良。",
            "一篙清漲百灘沒，愧此蕭然鷗鷺行。"
        ],
        "title": "送趙興國",
        "id": "8133a1c7-5a7b-4478-9c1b-acd622f5eab5"
    },
    {
        "author": "趙蕃",
        "paragraphs": [
            "柳黄初作一夜秋，詩瘦寧消萬古愁。",
            "客子豈無衣褐念，飛鴻猶作稻粱謀。",
            "早須微祿非因酒，晚願全生但守丘。",
            "望爾不來來且去，江頭吾已具歸舟。"
        ],
        "title": "懷成父  其一",
        "id": "1d620d11-8c6e-4d9f-b527-879cc06fc602"
    },
    {
        "author": "趙蕃",
        "paragraphs": [
            "竹裏人家茅舍煙，竹籬崩缺澗鳴泉。",
            "幾聲啼鳥隔林喚，兩樹桃花相對然。",
            "古路經行斜更直，好山迎我後仍前。",
            "蹔謀坐睡還成覺，春草池塘思惠連。"
        ],
        "title": "懷成父  其二",
        "id": "1e427f42-6a85-46c4-9d07-ae72c1570e8a"
    },
    {
        "author": "趙蕃",
        "paragraphs": [
            "夢裏槐安底處宮，夢回依舊向來空。",
            "竹陰可藉日已薄，柿葉堪書霜未紅。",
            "酌酒誰知幽子獨，縱談那得兩君同。",
            "詩拈信手初無味，閒向西窗運禿翁。"
        ],
        "title": "午寢而起懷子儀公擇",
        "id": "d8e4dc32-b4ac-4e74-84e3-579af8e127dc"
    },
    {
        "author": "趙蕃",
        "paragraphs": [
            "眼邊風月佳如此，把卷題詩却未工。",
            "賸喜俗塵如世隔，更憐清趣與誰同。",
            "荷侵水檻公懷我，檜合茅簷我念公。",
            "想與阿連當此夕，停盃剝茨話吳中。"
        ],
        "title": "月夜懷子肅昆仲",
        "id": "b5e34fc4-6421-4cdf-9e40-89c9c9b19d59"
    },
    {
        "author": "趙蕃",
        "paragraphs": [
            "四時佳節惟重九，況接君家鴻鴈行。",
            "乃以病軀親藥石，坐妨山屐共壺觴。",
            "別來忽忽春逾仲，望極悠悠晝莫常。",
            "想見回頭登眺地，清源雲合鷺洲長。"
        ],
        "title": "寄周愚卿昆仲",
        "id": "4126abde-fcfb-494e-a0de-1c16df6a6b3e"
    },
    {
        "author": "趙蕃",
        "paragraphs": [
            "雪與銅官相白青，幻成豈亦自僊靈。",
            "頻年此地凡幾過，絕境今晨得再經。",
            "野鴨陣飛驚撲漉，賓鴻獨叫苦丁寧。",
            "平生畏友三孫子，海角邊頭似曉星。"
        ],
        "title": "宜興道中望銅官山懷孫子進昆仲近見子肅於建業子儀久不通問",
        "id": "5c907218-b6f7-4236-adc6-74eb2c3fe40d"
    },
    {
        "author": "趙蕃",
        "paragraphs": [
            "荆溪路入白雲徑，勢與松江相並寬。",
            "政以檝輕憂逆浪，忽逢風轉起飛翰。",
            "須臾又報一舍過，轉盻應無百里難。",
            "却恨銅官易成遠，不容雙目細留看。"
        ],
        "title": "自宜興過溧陽",
        "id": "2eeffdff-62f7-4924-b7a6-0202a5c7bf2d"
    },
    {
        "author": "趙蕃",
        "paragraphs": [
            "雪嶺糢糊積未消，雲林爛漫合仍飄。",
            "一兒跨牸飲田水，幾擔束梅同負樵。",
            "泥滓無嗟廟山路，魂棲正避浙江潮。",
            "汙人更爾緇塵遠，滿眼何無詩思饒。"
        ],
        "title": "自江下徒步至廟山",
        "id": "d3c3bdae-e258-48b6-a3a6-2b8f15b4a000"
    },
    {
        "author": "趙蕃",
        "paragraphs": [
            "劍氣當年屬斗牛，散爲人物尚南州。",
            "時平未可蘇門隠，道在何卑幕府留。",
            "聞道爲賢多受賞，未應此士獨遺搜。",
            "經行不暇窮三徑，邂逅羊求詢舊遊。"
        ],
        "title": "過豐城見甘叔異懷孫溫叟",
        "id": "cea4fae4-74a7-4d67-8920-52d1fc7068ad"
    },
    {
        "author": "趙蕃",
        "paragraphs": [
            "三年簿領淹佳譽，一日江山問舊程。",
            "却恨過從曾未數，浪緣文字許深評。",
            "已傳相國知韓愈，安用河南薦賈生。",
            "此去看公副時用，便應容我老農耕。"
        ],
        "title": "送鍾子崧解官而歸",
        "id": "9e1fbc16-258e-4278-a4a8-d9212e6cca6b"
    },
    {
        "author": "趙蕃",
        "paragraphs": [
            "雪後晴催江上船，一杯政爾話蟬連。",
            "人生契闊可堪數，後會渺茫還屬天。",
            "薦墨向來非草草，除書此去定翩翩。",
            "西湖處士當年句，借問沙鷗若箇邊。"
        ],
        "tags": [
            "西湖"
        ],
        "title": "送人赴闕",
        "id": "0fe39334-4335-4219-8bbc-30b26449c1d4"
    },
    {
        "author": "趙蕃",
        "paragraphs": [
            "纔得新晴半日强，廉纖又復蔽朝光。",
            "梅花黯黯春將暗，麥壠青青餌欲香。",
            "野水數彎流以決，晚山幾疊澹而長。",
            "秋風紅葉騎馿去，歸日侵尋且載陽。"
        ],
        "title": "衢州城外",
        "id": "caa826c1-6dcf-4ac3-ad11-843c2d753a62"
    },
    {
        "author": "趙蕃",
        "paragraphs": [
            "九州四海張安國，翰墨文章自出奇。",
            "無復若人空閣象，忽逢難弟更名詩。",
            "流風善政未云遠，家世斯文當屬誰。",
            "我愧不堪門戶寄，相逢歎息在於斯。"
        ],
        "title": "送張王臣還峽州兼屬峽守郭郎中季勇二首  其一",
        "id": "6a1503d8-e142-4b0e-ab74-d8385f967e3c"
    },
    {
        "author": "趙蕃",
        "paragraphs": [
            "久矣聞風折角巾，近來乃得誦詩新。",
            "雨奇晴好西湖賦，梅落草生三峽春。",
            "再拜因行爲多謝，尺書願寄恐無因。",
            "靖州儻有平安使，佳句驚人不厭頻。"
        ],
        "tags": [
            "西湖"
        ],
        "title": "送張王臣還峽州兼屬峽守郭郎中季勇二首  其二",
        "id": "0dfb1f9b-d24e-4519-ad74-50c156b4aef7"
    },
    {
        "author": "趙蕃",
        "paragraphs": [
            "一杯濁酒慰飄零，百首新詩見典型。",
            "笑買扁舟又西去，悵予蓬戶只深扃。",
            "向來雨合滕王閣，復道榛迷孺子亭。",
            "珍重君行煩寄語，明年訪古會重經。"
        ],
        "tags": [
            "滕王阁"
        ],
        "title": "送王汝之江西二首  其一",
        "id": "a139195d-4e5b-409e-8cf0-d3a31d3c4445"
    },
    {
        "author": "趙蕃",
        "paragraphs": [
            "君行應到鬰孤臺，惆悵登臨記昔孩。",
            "別酒尚遲三徑菊，歸鞍好待一枝梅。",
            "將軍揖客能增價，幙府羣賢定挽才。",
            "我亦方謀下吳會，未知何地得重陪。"
        ],
        "title": "送王汝之江西二首  其二",
        "id": "cee1dce4-9f00-4f58-896e-fcbf35ba45f4"
    },
    {
        "author": "趙蕃",
        "paragraphs": [
            "問訊騎鯨已莫追，池塘生草但傳詩。",
            "與公縱說江湖隔，有弟解談京洛期。",
            "政爾飄流落蠻徼，偶然邂逅識天涯。",
            "論交於此夫何敢，行紀相從得借窺。"
        ],
        "title": "簡張王臣借觀紀行詩卷",
        "id": "801a476b-0b73-44b8-bc71-9f2dbf844924"
    },
    {
        "author": "趙蕃",
        "paragraphs": [
            "絕歎風流不可追，頼聞難弟更能詩。",
            "半生求識終無遇，一見於今已後期。",
            "昔在蠻荆孰疆理，後來秦漢始津涯。",
            "征南政欲圖經借，把卷如同禹穴窺。"
        ],
        "title": "張以詩卷來再用韵謝之",
        "id": "98b32f13-89bb-429f-88b2-685c377d4b3d"
    },
    {
        "author": "趙蕃",
        "paragraphs": [
            "只道詩家無續燈，半村今喜見孫曾。",
            "非關竽瑟異王好，自是文章多命憎。",
            "題贈向人無苦秘，流傳後世豈無能。",
            "溪頭賸欲連朝住，舟子催行底見仍。"
        ],
        "title": "過商叟林居蒙示半村詩集及曾吉父宏父王元渤詩卷因用前者奉簡之韵作二詩上呈商叟許抄半村詩集見遺故及之  其一",
        "id": "0d3c17dd-5982-4815-ae22-7377d80164af"
    },
    {
        "author": "趙蕃",
        "paragraphs": [
            "結交早日類知名，豈但當年王與曾。",
            "野鶩家雞隨所嗜，玉環飛燕詎宜憎。",
            "筌蹄久矣成深悟，駑馬猶當勉未能。",
            "好取他山細摹刻，客來傳寫怕相仍。"
        ],
        "title": "過商叟林居蒙示半村詩集及曾吉父宏父王元渤詩卷因用前者奉簡之韵作二詩上呈商叟許抄半村詩集見遺故及之  其二",
        "id": "31e9a1b7-a450-449c-b3bb-7a31525981cd"
    },
    {
        "author": "趙蕃",
        "paragraphs": [
            "一飯留人意甚真，數篇仍出好詩新。",
            "追隨却恨向來少，悵望空增別後頻。",
            "到處鷺鷗如習熟，轉經山水盡精神。",
            "可憐吟諷多餘地，只是登臨無若人。"
        ],
        "title": "趙蘄州枉示數詩皆弋陽往還所作經行道間有懷其人作長句寄之",
        "id": "f7191122-b00e-472b-b48f-cceb237adb84"
    },
    {
        "author": "趙蕃",
        "paragraphs": [
            "相思不是冬無雪，留待春風鬭冷嚴。",
            "病骨未憂衣乏絮，早餐寧歎食無鹽。",
            "梅添鑿落元同色，竹擁參差半入簷。",
            "坐守地爐應不厭，破窗平見北山尖。"
        ],
        "title": "頃與公擇讀東坡雪後北臺二詩歎其韻險無窘步嘗約追和以見詩之難窮去歲適無雪春正月二十日乃雪因遂用前韻呈公擇  其一",
        "id": "58583a41-f06b-4d81-8e25-9b386009e4b2"
    },
    {
        "author": "趙蕃",
        "paragraphs": [
            "雪埋老屋無薪賣，晨起謀炊自毀車。",
            "覓飽預期千頃麥，破慳先試一春花。",
            "便營野屐尋茶戶，更約綈袍當酒家。",
            "處士祇今宜姓賈，壁間但沒挂錢叉。"
        ],
        "title": "頃與公擇讀東坡雪後北臺二詩歎其韻險無窘步嘗約追和以見詩之難窮去歲適無雪春正月二十日乃雪因遂用前韻呈公擇  其二",
        "id": "c1ccdeed-fc52-4791-8487-1cece3179a37"
    },
    {
        "author": "趙蕃",
        "paragraphs": [
            "滿城車馬走塵埃，湖上幽蹊長積苔。",
            "喟嘆高風尚千載，殷勤兩日爲重來。",
            "吾生詎老五斗米，此地終期三徑開。",
            "大厦崇成非往者，況予擁腫自樗材。"
        ],
        "title": "初八日過總持以雨不得觀龍井休日再往經孺子亭又過南昌縣側訪梅僊舊宅黄冠居之觀名屢易今爲報恩光孝",
        "id": "8ef44e24-bd85-4a57-a5e2-084040bcdb44"
    },
    {
        "author": "趙蕃",
        "paragraphs": [
            "十日溪行雨霧深，曉晴催我强登臨。",
            "壁間變滅龍蛇字，海內流傳金玉音。",
            "欲爲廢興聊下語，不堪山水感人心。",
            "何時遂此扁舟志，占斷鷗波得細吟。"
        ],
        "title": "登清音堂訪介庵壁間留題已有漫去之者偶成長句",
        "id": "bdaafd8d-0024-41e6-bbab-0e5aa11756ab"
    },
    {
        "author": "趙蕃",
        "paragraphs": [
            "老矣讀書如欠緣，心非敢後足難前。",
            "切磋有道方成器，穮蔉無功敢望年。",
            "搔抑空憐髮種種，摩挲仍愧腹便便。",
            "吾家門戶何所寄，但願兒曹相勉旃。"
        ],
        "title": "夜坐讀書有感示兒姪",
        "id": "4f6626c6-b682-4491-9cf4-0ab241d3203c"
    },
    {
        "author": "趙蕃",
        "paragraphs": [
            "春風吹雨又吹晴，柳樹能青桃樹明。",
            "細履野蹊初見蝶，却行幽徑未聞鶑。",
            "布衾雖破猶堪典，菜甲縱稀亦可羹。",
            "政擬遠同嵇叔夜，一尊濁酒話平生。"
        ],
        "title": "書懷",
        "id": "3ef3339f-390a-4829-8e89-519f0dc46c8d"
    },
    {
        "author": "趙蕃",
        "paragraphs": [
            "要令多病也身輕，安得晨風永晝清。",
            "瑟瑟泉流沿澗響，疎疎松吹轉空鳴。",
            "生平舊隠蘚蹤合，老至危途蓬鬢生。",
            "松柏後雕聞古語，若何秋菊敢齊名。"
        ],
        "title": "書懷二首  其一",
        "id": "9398bc2c-0830-48c1-b235-a483b994180a"
    },
    {
        "author": "趙蕃",
        "paragraphs": [
            "去日春江白芷生，再來秋野蟪蛄鳴。",
            "浩然已分不才棄，張翰安能卹後名。",
            "自歎還山何太晚，政須杯酒爲深傾。",
            "憑愚邀敬多官府，與想桃源源上行。"
        ],
        "title": "書懷二首  其二",
        "id": "62a4bf81-ce37-4047-9640-292c066b7cff"
    },
    {
        "author": "趙蕃",
        "paragraphs": [
            "少陵苦憶將廉頗，才似淮陰亦奈何。",
            "豈待秋風方憶鱠，不堪夏日況揮戈。",
            "分當鹿鹿終隨後，言敢譊譊取屢訶。",
            "世事多虞未知免，鵝烹復坐不能歌。"
        ],
        "title": "困坐窮山無以娛日用隨齋問訊韻寄莘夫并呈隨齋",
        "id": "9ed40cab-3a95-4175-b06e-2fd7a8504d43"
    },
    {
        "author": "趙蕃",
        "paragraphs": [
            "感時賦詠屬英游，又向涪江說去秋。",
            "兵甲未休須壯士，閭閻乃敢問封侯。",
            "頻年青坂陳陶恨，到處陽春白雪留。",
            "誰道東歸窮徹骨，驪書落落照書舟。"
        ],
        "title": "張涪州出詩數軸皆紀用兵以來時事有感借其韵",
        "id": "b61a9555-1e37-40d3-856f-e2dcaecef48f"
    },
    {
        "author": "趙蕃",
        "paragraphs": [
            "一經蚤已愧家傳，三尺猶思絕並緣。",
            "位下故知難及物，業荒空復度流年。",
            "要求廟令作歸計，未必上公能記憐。",
            "多謝爲僚不相棄，連朝枉贈有詩篇。"
        ],
        "title": "敘浦簿呂公用沅陵韵見貽次韵",
        "id": "305f2816-4c1b-4f0a-90ef-33253efa77e4"
    },
    {
        "author": "趙蕃",
        "paragraphs": [
            "近因周子出家書，乃得知君近起居。",
            "復道移官在城府，未知幾度入匡廬。",
            "晉唐舊刻故存不，林壑幽人今有諸。",
            "想見經行屢成賦，不妨傳寫總遺余。"
        ],
        "tags": [
            "庐山"
        ],
        "title": "奉寄子耕簿公尊兄兼呈德化令君丞公二首  其一",
        "id": "6e22f6f6-e1ea-4691-987b-1d921219ae3f"
    },
    {
        "author": "趙蕃",
        "paragraphs": [
            "寄聲江夏無雙士，併謝藍田不負丞。",
            "符檄經行有題贈，江湖別後欠緘縢。",
            "一時交舊半爲土，老我鬢鬚逾可憎。",
            "獨自對書思友益，夜窗長愧短檠燈。"
        ],
        "title": "奉寄子耕簿公尊兄兼呈德化令君丞公二首  其二",
        "id": "f11d71e5-241a-4e21-8f43-4481ac7fec57"
    },
    {
        "author": "趙蕃",
        "paragraphs": [
            "參佐已能迎刃解，絃歌更整亂絲棼。",
            "胡爲易地皆馳譽，信是高才本出羣。",
            "良木更須深雨露，善禾端自力耕耘。",
            "仕途似子誠難遇，別語如余敢不勤。"
        ],
        "title": "送敘浦呂主簿",
        "id": "22d51b21-e4f9-4998-9ee7-a0e675e3b06c"
    },
    {
        "author": "趙蕃",
        "paragraphs": [
            "霜風索索撼枯條，令我亡悰首屢搔。",
            "懶效揚雄作奇字，政同靖節湛新醪。",
            "朝來怪底兒童喜，何處肯來車馬勞。",
            "不是東都徐孺子，誰能背俗訪吾曹。"
        ],
        "title": "謝徐大雅見過",
        "id": "4839133e-33fb-4ff1-93d3-90b8814a7741"
    },
    {
        "author": "趙蕃",
        "paragraphs": [
            "餘酲索寞政須驅，多謝君能佩酒壺。",
            "回首林園重摇落，岸巾風月且須臾。",
            "不須相對哀囚楚，何日扁舟俱下吳。",
            "雅意從來在松菊，放言不用屬蓴鱸。"
        ],
        "title": "十四夜元衡見過",
        "id": "9f8d621b-d725-4724-8e0a-9c05744be52f"
    },
    {
        "author": "趙蕃",
        "paragraphs": [
            "蔓菊伶俜不自持，細香仍著野風吹。",
            "少年踴躍豈復夢，明日蕭條休更悲。",
            "潭水解令胡廣壽，夕英何補屈原饑。",
            "我今漫學潯陽隠，晚立寄懷空有詩。"
        ],
        "title": "菊",
        "id": "14862384-c554-42f3-b032-bd6281a78454"
    },
    {
        "author": "趙蕃",
        "paragraphs": [
            "病骨支寒政覺難，莫驚蒲柳望秋殘。",
            "凄涼不但歎荒菊，寂寞更堪傷敗蘭。",
            "有鬢已霜那得制，無英可落若爲餐。",
            "玉山禾遠竹遲實，天驥長饑愁鳳鸞。"
        ],
        "title": "菊殘有感",
        "id": "3ec5de1c-04ac-4202-b875-84b021564b3a"
    },
    {
        "author": "趙蕃",
        "paragraphs": [
            "祇今四到月巖寺，不辨一爲雲洞遊。",
            "世事紛紛變蒼狗，暑途役役喘吳牛。",
            "細聽風合松楠響，應是雨催禾黍秋。",
            "留詠從來雜珉玉，攀騰政爾羨猿猱。"
        ],
        "title": "僕生平四到月巖寺而不識雲洞漫興長句",
        "id": "18f845dc-b1de-456b-a7d8-5dafe60fef51"
    },
    {
        "author": "趙蕃",
        "paragraphs": [
            "獵獵風聲萬馬犇，我方愁絕坐黄昏。",
            "了無鼠輩窺厨冷，顧有貍奴同席溫。",
            "靜裏頓能除妄想，病中還欲寄空門。",
            "四時鼎鼎催人老，籬菊銷香梅返魂。"
        ],
        "title": "十月二十日晚風雨大作",
        "id": "99d70a5b-c3cb-4603-827a-bf1b0d3eea0a"
    },
    {
        "author": "趙蕃",
        "paragraphs": [
            "千騎朝祈僊佛祠，玉花夜散答誠思。",
            "守惟民慮知何德，天不人違固可知。",
            "擬效聯詩家契闊，念將乘興體清羸。",
            "歌呼且與鄰翁醉，樂我邦君政不疵。"
        ],
        "title": "喜雪投王守",
        "id": "eea7e179-05cd-4566-a268-362477372137"
    },
    {
        "author": "趙蕃",
        "paragraphs": [
            "寒氣春深未肯歸，雪花夜半忽成飛。",
            "耳聞北地常如此，身老南方見苦稀。",
            "卜歲唯知念豐歉，談天不敢議祥禨。",
            "江陵見李迷高下，千樹郭西疑是非。"
        ],
        "title": "春雪",
        "id": "467b110f-f920-4751-abb9-85fc44130948"
    },
    {
        "author": "趙蕃",
        "paragraphs": [
            "霰落初疑集隕珠，雪飛驟覺幻成圖。",
            "簷間隙際窺疎密，屋頂樹頭看有無。",
            "夜度佛鐘清澗谷，曉翻漁艇舞江湖。",
            "平生無限幽深意，付與匡牀竹火爐。"
        ],
        "title": "微霰雪",
        "id": "c7d43dd6-3fca-4ab6-9d3c-26c7c8c329ff"
    },
    {
        "author": "趙蕃",
        "paragraphs": [
            "經冬不雪苦嗷嗷，快手真成一戰鏖。",
            "坐對瓦溝成委積，直疑鬢脚共蕭騷。",
            "解除熱惱春無瘴，寧卹芻薪價益高。",
            "不見揚州舊詩伯，尚欣湖海獨爭豪。"
        ],
        "title": "微雪招何丞明叔飲不至",
        "id": "a86ed109-4f16-421a-8c85-3de565a9f753"
    },
    {
        "author": "趙蕃",
        "paragraphs": [
            "籃輿軋軋度成陰，鷺起衝波鵲噪林。",
            "當子倚闌成句警，政余擁褐坐簷深。",
            "裴回更盡高樓覽，空闊思收遠壑音。",
            "笑謝主人能命酒，不然寒甚不能吟。"
        ],
        "title": "在伯見招觀雪因同貴溪尉曹登鄰寺之經樓且云晨起境物殊勝再用林字作詩蕃亦次韵",
        "id": "fa10dea4-c877-4194-a852-7752499a1cc5"
    },
    {
        "author": "趙蕃",
        "paragraphs": [
            "雲物昏然尚壓陰，霰聲琤若更過林。",
            "憑陵竹葉淡仍薄，埋沒梅花幽更深。",
            "屢枉高辭成楚調，獨憐晚歲欲南音。",
            "勿多擾擾求周孔，欠一躬耕梁甫吟。"
        ],
        "title": "雪既未已霰且間作再用林字韵呈在伯沅陵併屬德章",
        "id": "89847096-40da-4577-85dc-83cb6cc3e776"
    },
    {
        "author": "趙蕃",
        "paragraphs": [
            "雪已傷多尚積陰，風仍助虐屢號林。",
            "市人祇喜青帘近，木食應悲黄獨深。",
            "不但茅茨憂凍死，更聞巢穴作哀音。",
            "此詩蕭瑟誰能聽，有愧當年寒地吟。"
        ],
        "title": "雪多矣豈窶人歉歲之所宜哉復用韵呈沅陵丈",
        "id": "4095914a-650f-401d-8a21-8167f40489f3"
    },
    {
        "author": "趙蕃",
        "paragraphs": [
            "初迷庭砌與牆陰，旋著遥山及遠林。",
            "飄灑故看朝已積，繽紛更覺晝彌深。",
            "東都皎皎關門卧，魯國寥寥振履音。",
            "作氣再衰三則竭，强拈愁筆和高吟。"
        ],
        "title": "次韵在伯對雪見示",
        "id": "1e2cc973-e2e3-4962-b68e-ce5abb8c3880"
    },
    {
        "author": "趙蕃",
        "paragraphs": [
            "幽雀徐行破綠苔，不嫌寂靜肯頻來。",
            "款門不是纔因竹，琢句何妨更有梅。",
            "要作灞橋衝雪去，恐成剡曲棹舟回。",
            "寄聲閑止老居士，好對春風酌凍醅。"
        ],
        "title": "雪中用俞克晦丈公擇唱酬之韵呈克晦",
        "id": "d94045ee-be07-4dbb-8865-fd09130ae6f1"
    },
    {
        "author": "趙蕃",
        "paragraphs": [
            "問訊先生江上村，雪中高興與誰論。",
            "乍明不厭雞啼晝，忽散應憎鵲踏翻。",
            "聞道爲梅新作圃，更期因竹別開門。",
            "老來孰愈幽居趣，愧我飄流不自存。"
        ],
        "title": "雪中寄懷公昭丈",
        "id": "774085dc-af26-4231-bc1f-0af1c4122d61"
    },
    {
        "author": "趙蕃",
        "paragraphs": [
            "粲粲梅開亦大奇，雪來豈亦妬娥眉。",
            "紛紜八表同昏際，錯莫千林欲暗時。",
            "閉戶孰能憐我獨，衝泥聊復問君詩。",
            "窮冬物色無多許，不付吾曹更與誰。"
        ],
        "title": "次韵斯遠雪中見簡",
        "id": "497c24ea-1c8f-4f0c-852f-95edabeb5f7a"
    },
    {
        "author": "趙蕃",
        "paragraphs": [
            "春入孤山今主誰，空留四海舊傳詩。",
            "平生我亦有成約，病起驟欣逢好枝。",
            "欲向園林窮勝處，不堪風雨苦淹時。",
            "忽來絕唱驚寒眼，勢比南朝更崛奇。"
        ],
        "title": "次韵審知見示梅花長句",
        "id": "d21c032f-233e-4987-922b-c790f5218f95"
    },
    {
        "author": "趙蕃",
        "paragraphs": [
            "詩材滿眼不能收，忽報君來爲舉頭。",
            "寸鐵不持難白戰，汙渠何敢映清溝。",
            "飛飛望絕千山鳥，浩浩心馳萬里鷗。",
            "市遠家貧乏供給，愧煩終日肯淹留。"
        ],
        "title": "進之雪中見過明日歸湘潭再用前韵二首  其一",
        "id": "8651ff7f-54fc-4af4-ab35-140bed751b14"
    },
    {
        "author": "趙蕃",
        "paragraphs": [
            "但見紛紛勢莫收，要窮衮衮若爲頭。",
            "路迷界眼疑無地，水失汀洲僅比溝。",
            "我欲出郊思借蹇，君歸乘艇喜衝鷗。",
            "畏寒自縮真衰矣，絕境明朝不更留。"
        ],
        "title": "進之雪中見過明日歸湘潭再用前韵二首  其二",
        "id": "86facf07-6f57-4ab7-a32b-c0308d0cec62"
    },
    {
        "author": "趙蕃",
        "paragraphs": [
            "旅枕驟疑風徹屋，曉窗還見雪填渠。",
            "梅花未放臘前蘂，鴈足渾無別後書。",
            "故意誰其哀范叔，倦游身自困相如。",
            "贈言故愈綈袍賜，載路何須駟馬車。"
        ],
        "title": "客中遇雪不勝家山之思催晦菴寫詩及書",
        "id": "875d09e5-952b-42f1-8323-b1f0a828ce8c"
    },
    {
        "author": "趙蕃",
        "paragraphs": [
            "平生欠汝哦詩債，歲歲年年須要還。",
            "未至臘時先訪問，已過春月尚躋攀。",
            "直從開後到落後，不問山間與水間。",
            "却笑淵明賦歸去，庭柯日盼自怡顔。"
        ],
        "title": "梅花六首  其一",
        "id": "61dbd9bc-8667-4669-9b1f-9d11a2a048c5"
    },
    {
        "author": "趙蕃",
        "paragraphs": [
            "勁草端能抗疾風，歲寒迺識後凋松。",
            "是知植物多尤異，更有梅花巧耐冬。",
            "青女素娥能莫逆，巽二滕六漫豪凶。",
            "嗟予自幸非棖慾，健語聊須發隗胸。"
        ],
        "title": "梅花六首  其二",
        "id": "c1bc1aec-fc5e-4ea9-8215-6335afa4848e"
    },
    {
        "author": "趙蕃",
        "paragraphs": [
            "平生留落半天涯，處處逢梅是舊知。",
            "老樹半侵江側岸，疎枝斜出竹間籬。",
            "雪初霽處見鴉啄，水不波時觀鷺窺。",
            "馳譽丹青非我事，舊游歷歷尚堪詩。"
        ],
        "title": "梅花六首  其三",
        "id": "d4b13d3c-58a9-40de-b186-d803956cd387"
    },
    {
        "author": "趙蕃",
        "paragraphs": [
            "梅從何遜驟知名，句入林逋價轉增。",
            "佳故品題因度遠，暗能摸索爲香凝。",
            "每逢陳迹空搔首，不見斯人但服膺。",
            "菊徑依依懷靖節，瓜田草草念東陵。"
        ],
        "title": "梅花六首  其四",
        "id": "f2171cc5-e03d-4ea0-99fa-edaf909dbe1a"
    },
    {
        "author": "趙蕃",
        "paragraphs": [
            "畫論形似已爲非，牝牡那窮神駿姿。",
            "莫向眼前尋尺度，要從物外極觀窺。",
            "山因雨霧青增黛，水爲風紋綠起漪。",
            "以是於梅覓佳處，故應偏愛月明時。"
        ],
        "title": "梅花六首  其五",
        "id": "3874f0cc-e895-49ea-879f-3bf0576181a7"
    },
    {
        "author": "趙蕃",
        "paragraphs": [
            "全樹婆娑夥匪奢，數枝纖瘦少尤佳。",
            "春風上苑吾何泰，落月孤村汝自嗟。",
            "定論要爲塵外物，細看那是世間花。",
            "不然山谷能詩老，曷與山礬計等差。"
        ],
        "title": "梅花六首  其六",
        "id": "76777ad7-6cce-4a26-a0d5-070f77db9d1c"
    },
    {
        "author": "趙蕃",
        "paragraphs": [
            "一夜悲風曉輒收，布衾如鐵强扶頭。",
            "乍驚皎皎明窗紙，稍見疎疎集瓦溝。",
            "失怪競聞村巷犬，亂行難覓遠汀鷗。",
            "欣然欲作臨流看，却恨凜乎難久留。"
        ],
        "title": "九月廿一日雪書呈進之",
        "id": "9d50a64a-ee95-4d38-a144-a643e9daa457"
    },
    {
        "author": "趙蕃",
        "paragraphs": [
            "漢竹初來號令班，不知疆域遠長安。",
            "陽升頓使羣陰伏，旱極真成上瑞看。",
            "比擬敢言風絮亂，豐登預想麥秋寒。",
            "冰清玉潤登臨處，不用賦詩名喜歡。"
        ],
        "title": "賀魏使君雪用何叔信韵",
        "id": "1ea2433b-127a-4796-a94f-e0b3fb0c69f3"
    },
    {
        "author": "趙蕃",
        "paragraphs": [
            "一時人物韓與蘇，題榜製名夫豈疎。",
            "保家匪乏千金産，教子必以萬卷書。",
            "江河源從濫觴起，拱把可取合抱餘。",
            "方今天子陋漢武，會見待詔仍公車。"
        ],
        "title": "題徐氏滋德堂用老謝丈韵",
        "id": "41dd1eb6-e17c-4d77-8f73-1ef6376754ad"
    },
    {
        "author": "趙蕃",
        "paragraphs": [
            "曲江磯頭慈泉庵，重來稽首大士龕。",
            "石磴半漫水拍拍，衡門深掩陰毿毿。",
            "主人不見詩閣筆，道者出遊經閉函。",
            "吾行江南蓋多矣，得此不能成二三。"
        ],
        "title": "題甘叔異曲江磯庵",
        "id": "a9c26224-5cdc-46fd-b89b-424273706713"
    },
    {
        "author": "趙蕃",
        "paragraphs": [
            "重來快閣又三月，簿領不親書得鑽。",
            "俸奪未妨衣屢典，年侵還是歲將闌。",
            "何當酒與伯仁對，更欲石從盧肇觀。",
            "誰能放我聽歸去，內朝班冠長天官。"
        ],
        "title": "感懷",
        "id": "51067199-9cd1-4501-8449-3b9a351e51ae"
    },
    {
        "author": "趙蕃",
        "paragraphs": [
            "吾王不解去三思，石顯端能殺望之。",
            "未到浯溪讀唐頌，已留衡嶽伴湘纍。",
            "生前免見焚書禍，死後重刊黨籍碑。",
            "滿地蒺藜誰敢哭，漫留楚些作哀辭。"
        ],
        "title": "挽趙丞相汝愚",
        "id": "d7f40a73-5f54-40ae-a9ed-f09896207d4a"
    },
    {
        "author": "趙蕃",
        "paragraphs": [
            "鵑叫春林復遞詩，鴈回霜月忽傳悲。",
            "蘭枯蕙死迷三楚，雨暗雲昏礙九疑。",
            "早歲力辭公府檄，暮年名與黨人碑。",
            "嗚呼季子延陵墓，不待鑱辭行可知。"
        ],
        "title": "哭蔡西山",
        "id": "c9af2f04-7aaa-4529-8b7d-554767cfedde"
    },
    {
        "author": "趙蕃",
        "paragraphs": [
            "勤力漢疏傅，遺安龐德公。",
            "公家業異此，衰盛國應同。"
        ],
        "title": "賦劉子澄墨莊",
        "id": "643398a0-7ec1-4ef0-b7fd-dbad01bc39e3"
    },
    {
        "author": "趙蕃",
        "paragraphs": [
            "竟日人行絕，惟聞鳥語多。",
            "忽逢樵婦斧，更聽牧兒歌。"
        ],
        "title": "揚步",
        "id": "385e8e0d-92c5-4343-88e1-11bbf7a96866"
    },
    {
        "author": "趙蕃",
        "paragraphs": [
            "平湖萬里寬，秋月一天白。",
            "隠隠岳陽樓，有人自橫笛。"
        ],
        "tags": [
            "洞庭湖",
            "岳阳楼"
        ],
        "title": "洞庭秋月",
        "id": "827f5e60-e58c-48ac-a1e0-3d4478de43c9"
    },
    {
        "author": "趙蕃",
        "paragraphs": [
            "叢叢水邊蘆，鴈鴈灘頭泊。",
            "我不解丹青，小詩亦可貌。"
        ],
        "title": "平沙落鴈",
        "id": "ec84484e-fb5c-419f-a280-a430aa0ed8e3"
    },
    {
        "author": "趙蕃",
        "paragraphs": [
            "游子如蜂蝶，紛紛詎識春。",
            "先生靜中觀，物物寓吾仁。"
        ],
        "title": "靜春堂",
        "id": "0036b54b-f554-4f67-89ca-3882c1608203"
    },
    {
        "author": "趙蕃",
        "paragraphs": [
            "面上清如水，牽絲作釣鈎。",
            "撥開鷹糞脚，打起有浮漚。"
        ],
        "title": "辨漆",
        "id": "246ce4e1-b418-40ae-9337-b8a5b86cbb88"
    },
    {
        "author": "趙蕃",
        "paragraphs": [
            "好漆清如鏡，懸絲似釣鈎。",
            "撼動虎斑色，打著有浮漚。"
        ],
        "title": "驗漆",
        "id": "9f6ccf40-c00b-4783-badd-7f77d9dd7474"
    },
    {
        "author": "趙蕃",
        "paragraphs": [
            "朝從日掛鉦，暮至月吐璧。",
            "坐得少文圖，不資康樂屐。"
        ],
        "title": "愛山堂",
        "id": "458e6178-0937-4974-9c21-babf0bfe3905"
    },
    {
        "author": "趙蕃",
        "paragraphs": [
            "超絕柳州句，麤疎鄭谷詩。",
            "扁舟釣臺下，曾見雪初時。"
        ],
        "title": "江天暮雪",
        "id": "12ce6a2c-c5d3-4100-b790-9dcadceac600"
    },
    {
        "author": "趙蕃",
        "paragraphs": [
            "世有封胡羯末，非無觸目琳琅。",
            "何似君家兄弟，睟然面背難藏。"
        ],
        "title": "送劉公求還廬陵兼屬張元亨五首  其一",
        "id": "b1951989-e66e-4ccf-b6ef-fbbe978093da"
    },
    {
        "author": "趙蕃",
        "paragraphs": [
            "中壘西京儒士，魏唐變作文章。",
            "源委祇今安在，蕭灘灘水深長。"
        ],
        "title": "送劉公求還廬陵兼屬張元亨五首  其二",
        "id": "b3a9f4e3-c6c0-4a08-a90b-0b04ac259198"
    },
    {
        "author": "趙蕃",
        "paragraphs": [
            "得見雖能數日，晤言每恨匆匆。",
            "曷日竹齋重過，更期汗簡同功。"
        ],
        "title": "送劉公求還廬陵兼屬張元亨五首  其三",
        "id": "6848598d-7901-4e1f-b1db-f72a5e76873a"
    },
    {
        "author": "趙蕃",
        "paragraphs": [
            "雪後梅增炯炯，風前柳政徐徐。",
            "道上有詩堪寫，人回不用空書。"
        ],
        "title": "送劉公求還廬陵兼屬張元亨五首  其四",
        "id": "dacf68cc-2ec5-4ddb-a14f-650b6a7386b6"
    },
    {
        "author": "趙蕃",
        "paragraphs": [
            "張子雖習舊識，近來乃讀新篇。",
            "寄謝青原白鷺，何當共刺江船。"
        ],
        "title": "送劉公求還廬陵兼屬張元亨五首  其五",
        "id": "d64c731a-c3b6-4f3a-b107-0fabc5ebb45c"
    },
    {
        "author": "趙蕃",
        "paragraphs": [
            "汎汎嚴陵艇子，蕭蕭衡嶽籃輿。",
            "絕歎長年作客，重逢此歲將除。"
        ],
        "tags": [
            "衡山"
        ],
        "title": "衡山道中遇雪四首  其一",
        "id": "288ee8f4-c82d-4ffd-ab87-f692e5ce2149"
    },
    {
        "author": "趙蕃",
        "paragraphs": [
            "驟落真成點綴，旋風已復模糊。",
            "莫擬丹青圖畫，且看造物工夫。"
        ],
        "tags": [
            "衡山"
        ],
        "title": "衡山道中遇雪四首  其二",
        "id": "324eb2af-e437-48ad-85fd-2ecbdef6fea8"
    },
    {
        "author": "趙蕃",
        "paragraphs": [
            "老樹才能半白，遠山已沒全青。",
            "勝踐頗思朋盍，獨行定誰汝令。"
        ],
        "tags": [
            "衡山"
        ],
        "title": "衡山道中遇雪四首  其三",
        "id": "a53394ad-b400-488e-b02d-995902c4342f"
    },
    {
        "author": "趙蕃",
        "paragraphs": [
            "急雪幾欲塞路，奔流更逢絕杭。",
            "慘慘不堪龜折，踆踆況度羊腸。"
        ],
        "tags": [
            "衡山"
        ],
        "title": "衡山道中遇雪四首  其四",
        "id": "a98eda8d-8d81-4e14-9b00-003f53e9cc53"
    },
    {
        "author": "趙蕃",
        "paragraphs": [
            "漫道詩能陶冶，絕知酒可浮沉。",
            "行值田間積淖，住逢溪上愁陰。"
        ],
        "title": "留衢州王彥博周欽止徐審知  其一",
        "id": "c1fd4b58-b69e-4a41-9e90-ee77a0ff86e9"
    },
    {
        "author": "趙蕃",
        "paragraphs": [
            "風前柳欲千尺，雨後梅纔一斑。",
            "邂逅紛紛桃李，飄零在在溪山。"
        ],
        "title": "留衢州王彥博周欽止徐審知  其二",
        "id": "e454d090-97ce-4ee3-a359-b0ac11d0ad3d"
    },
    {
        "author": "趙蕃",
        "paragraphs": [
            "風日端可舉酒，溪山盡堪賦詩。",
            "有懷爾山中友，應念我天之涯。"
        ],
        "title": "留衢州王彥博周欽止徐審知  其三",
        "id": "946bb8b0-5930-4fb7-b302-22f89cae1306"
    },
    {
        "author": "趙蕃",
        "paragraphs": [
            "處士當年配水仙，范公亦儼客星懸。",
            "誰知舊日番君國，颯爽英姿蓋九賢。"
        ],
        "title": "謁顔范祠  其一",
        "id": "4c2875c8-34ea-4af8-a31e-17e4a09fe0a0"
    },
    {
        "author": "趙蕃",
        "paragraphs": [
            "義氣常於翰墨看，凜然今日拜衣冠。",
            "去年已失臨川郡，及爾能來愧始安。"
        ],
        "title": "謁顔范祠  其二",
        "id": "0f5c4921-6e2f-42fd-b1e1-b2cfe6b6d7c8"
    },
    {
        "author": "趙蕃",
        "paragraphs": [
            "爲政當知政所先，政先孰愈祀先賢。",
            "可憐顔范祠堂下，草蔓不鋤階甃穿。"
        ],
        "title": "謁顔范祠  其三",
        "id": "59c3782a-dc3b-460c-9b15-13f432a581c2"
    },
    {
        "author": "趙蕃",
        "paragraphs": [
            "南山白塔高何許，弄日摩穹相與曾。",
            "放歌直下清溪去，落日半銜漁木燈。"
        ],
        "title": "懷玉山舊遊寄王彥博徐審知  其一",
        "id": "ba34b255-8805-401a-b141-f23dc12a80de"
    },
    {
        "author": "趙蕃",
        "paragraphs": [
            "何人作亭山半道，頗解發舒山掩藏。",
            "幾度携筇挽君去，月高人寂尚繩牀。"
        ],
        "title": "懷玉山舊遊寄王彥博徐審知  其二",
        "id": "85bf4dfc-315d-4774-83d2-8c39e1ee135a"
    },
    {
        "author": "趙蕃",
        "paragraphs": [
            "下湖堤上青青柳，曾爲行人繫馬鞍。",
            "落魄還成一春事，料應飛絮也漫漫。"
        ],
        "title": "懷玉山舊遊寄王彥博徐審知  其三",
        "id": "03b8e2f7-0f0b-4c42-ac4d-d103c7fa3c2f"
    },
    {
        "author": "趙蕃",
        "paragraphs": [
            "王郎家近石田溪，溪上行人古路迷。",
            "王郎家苦了無事，自溝溪水灌蔬畦。"
        ],
        "title": "懷玉山舊遊寄王彥博徐審知  其四",
        "id": "c84b3aa3-198a-474c-986a-4869ce779c0e"
    },
    {
        "author": "趙蕃",
        "paragraphs": [
            "已辦知津送去舟，重臨快閣亦悠悠。",
            "黄知橘柚江行好，此去況經龍霧洲。"
        ],
        "title": "己亥十月送成父弟絜兩戶幼累歸玉山五首  其一",
        "id": "b1ffb2ee-01fd-45e9-a8d3-960a19a05240"
    },
    {
        "author": "趙蕃",
        "paragraphs": [
            "去歲歸營丘嫂葬，今年那復以家行。",
            "挽鬚無用祇嗔喝，念我只兒同短檠。"
        ],
        "title": "己亥十月送成父弟絜兩戶幼累歸玉山五首  其二",
        "id": "2f83aa27-54d6-4523-a2f6-a7955f0bb39d"
    },
    {
        "author": "趙蕃",
        "paragraphs": [
            "造物知君時欲進，江山佳處遣頻回。",
            "霜風日夜摧摇落，面目端須見本來。"
        ],
        "title": "己亥十月送成父弟絜兩戶幼累歸玉山五首  其三",
        "id": "6ae5d56d-e14b-4751-a9af-d3c8dffef900"
    },
    {
        "author": "趙蕃",
        "paragraphs": [
            "誤身何必歎儒冠，粗糲須甘苜蓿盤。",
            "瓜地可耕歸獨負，未應真坐縛微官。"
        ],
        "title": "己亥十月送成父弟絜兩戶幼累歸玉山五首  其四",
        "id": "24cf1215-1313-4062-9316-6681b62c82e0"
    },
    {
        "author": "趙蕃",
        "paragraphs": [
            "十月江行多北風，打頭不用怨天公。",
            "清音堂下換船處，想見掛帆灘已空。"
        ],
        "title": "己亥十月送成父弟絜兩戶幼累歸玉山五首  其五",
        "id": "8790b2e8-677c-4286-9acd-9c3855639f62"
    },
    {
        "author": "趙蕃",
        "paragraphs": [
            "雨後翛然遂欲秋，登臨正爾要詩流。",
            "君行端復何所往，但道東之一舸遊。"
        ],
        "title": "在伯教授爲考試之行不知其地漫成五詩送之  其一",
        "id": "57cba532-6cbf-4fcd-9ad4-29c28b655abc"
    },
    {
        "author": "趙蕃",
        "paragraphs": [
            "已孤萬古中秋月，爲約黄花九日杯。",
            "但得交情常舊雨，不辭尊酒理新醅。"
        ],
        "title": "在伯教授爲考試之行不知其地漫成五詩送之  其二",
        "id": "206b6506-2373-4320-98a8-a1595850248b"
    },
    {
        "author": "趙蕃",
        "paragraphs": [
            "君行不到武昌下，別駕西京劉更生。",
            "但想新知作傾倒，莫聞高論吐崢嶸。"
        ],
        "title": "在伯教授爲考試之行不知其地漫成五詩送之  其三",
        "id": "7ce69407-7c43-40dc-9c81-5dc0f36acfbd"
    },
    {
        "author": "趙蕃",
        "paragraphs": [
            "平生未識荆州牧，詩卷記評王進之。",
            "鈴閣縱談詢保社，幸無過語恐遭嗤。"
        ],
        "title": "在伯教授爲考試之行不知其地漫成五詩送之  其四",
        "id": "05717b87-e02a-4409-a666-0bbbfe1281f1"
    },
    {
        "author": "趙蕃",
        "paragraphs": [
            "峽州使君我所親，書去猶新報未聞。",
            "此士如今爲第一，見之煩爲致慇懃。"
        ],
        "title": "在伯教授爲考試之行不知其地漫成五詩送之  其五",
        "id": "a957392f-c5b5-4467-a1a3-2e55692112a4"
    },
    {
        "author": "趙蕃",
        "paragraphs": [
            "舊來絕歎茶山竹，今日重悲南澗泉。",
            "儒雅風流真不愧，兩賢真可作三賢。"
        ],
        "title": "寄韓仲止主簿  其一",
        "id": "6c4baf0c-2cb8-4afd-98e1-169214861fd1"
    },
    {
        "author": "趙蕃",
        "paragraphs": [
            "海內知名長少公，在今誰復可同風。",
            "可憐籍湜今頭白，空復掛名家集中。"
        ],
        "title": "寄韓仲止主簿  其二",
        "id": "21d9ca1c-1931-4934-b573-0c45b51b2168"
    },
    {
        "author": "趙蕃",
        "paragraphs": [
            "介室於余亦外家，二年朝夕向長沙。",
            "聞君往會臨川葬，我不及前空歎嗟。"
        ],
        "title": "寄韓仲止主簿  其三",
        "id": "c149fde7-71b7-4b1f-b184-6251a2ec85d2"
    },
    {
        "author": "趙蕃",
        "paragraphs": [
            "病卧凄然寂寞濱，既親且故幾何人。",
            "如君父子風流似，寧復可疎當可親。"
        ],
        "title": "寄韓仲止主簿  其四",
        "id": "e7465fdb-3a89-45e3-9d77-00f8412f1256"
    },
    {
        "author": "趙蕃",
        "paragraphs": [
            "雪裏同登我有詩，可憐同去阻同歸。",
            "扶疎夏木渾如許，還想吾廬晝掩扉。"
        ],
        "title": "有懷成父",
        "id": "69a96803-fee7-4101-9860-9b219f33f842"
    },
    {
        "author": "趙蕃",
        "paragraphs": [
            "沙如星射水流光，憶著南山步石梁。",
            "秋興日來知幾首，可無南落雁成行。"
        ],
        "title": "是夕有懷斯遠二首  其一",
        "id": "77c2e5e1-d8e9-4afc-9716-bf4168de11aa"
    },
    {
        "author": "趙蕃",
        "paragraphs": [
            "塞郭衣冠匪乏人，步能送我獨情真。",
            "幾思覓句相料理，風月溪山不易親。"
        ],
        "title": "是夕有懷斯遠二首  其二",
        "id": "d13e0da1-d0cc-4945-8065-c25551c45413"
    },
    {
        "author": "趙蕃",
        "paragraphs": [
            "溪山得意竟忘歸，歲月飄零兩鬢稀。",
            "祇有裴回與搜句，老無筆力愧傳衣。"
        ],
        "title": "餘干登眺有懷  其一",
        "id": "7c1d16cb-d837-475c-b14f-8930359283da"
    },
    {
        "author": "趙蕃",
        "paragraphs": [
            "溪山雖好政須人，終日倀倀此水濱。",
            "試並欄干一回首，祇餘鷗鳥似相親。"
        ],
        "title": "餘干登眺有懷  其二",
        "id": "739286c9-0022-46df-8a31-0f8d85545eab"
    },
    {
        "author": "趙蕃",
        "paragraphs": [
            "木落山空君未歸，我行江山幾依依。",
            "山空木落有佳處，政爾待君相發揮。"
        ],
        "title": "在伯考試未歸有懷  其一",
        "id": "92e6a676-d60c-4a49-876d-a5a9598f1b67"
    },
    {
        "author": "趙蕃",
        "paragraphs": [
            "相逢共問別來詩，作計君能似我癡。",
            "佳月中秋已無及，菊花十月未爲遲。"
        ],
        "title": "在伯考試未歸有懷  其二",
        "id": "84d5bcd8-64f2-46d3-baf2-690c23a36409"
    },
    {
        "author": "趙蕃",
        "paragraphs": [
            "行路悠悠自有詩，君行況乃暮秋時。",
            "復萌鄙吝疎黄憲，都盡利名親紫芝。"
        ],
        "title": "在伯考試未歸有懷  其三",
        "id": "e365c904-531f-4fb1-969d-cfe37426aad3"
    },
    {
        "author": "趙蕃",
        "paragraphs": [
            "菊花粲粲懷元亮，薏苡纍纍念伏波。",
            "莫歎讒人未投畀，祇須濁酒到無何。"
        ],
        "title": "道傍多薏苡菊花有感",
        "id": "c9c11218-9519-4933-994b-74979fbf8550"
    },
    {
        "author": "趙蕃",
        "paragraphs": [
            "朱絃昔日被歌聲，歲月頻更感易生。",
            "唯有錦江橋下水，相逢不改舊時清。"
        ],
        "title": "至邑有感二首  其一",
        "id": "1d042bc9-25d3-47b6-814b-7b7daf7826d0"
    },
    {
        "author": "趙蕃",
        "paragraphs": [
            "老稚歡呼南北街，爭看前日令君來。",
            "看花不比玄都觀，盡是當時手自栽。"
        ],
        "title": "至邑有感二首  其二",
        "id": "1fe7ab49-d5e0-4eeb-b438-f47f548b6d0a"
    },
    {
        "author": "趙蕃",
        "paragraphs": [
            "一水中分南北市，插天蒙末有佳山。",
            "太平官府元無事，聊放衰翁一日閒。"
        ],
        "title": "登縣樓有感二首  其一",
        "id": "8ef0489d-52bf-42c3-9afb-cc7d19d780e5"
    },
    {
        "author": "趙蕃",
        "paragraphs": [
            "見說南樓秋氣多，夜涼槐竹影婆娑。",
            "滿樓風月成辜負，奈此青州從事何。"
        ],
        "title": "登縣樓有感二首  其二",
        "id": "af9689d2-3e04-409d-b4ae-ffd00d81f935"
    },
    {
        "author": "趙蕃",
        "paragraphs": [
            "幾年惆悵荔枝紅，婦薦孫擎壽媼翁。",
            "我亦得歸無此樂，弟兄相對小燈籠。"
        ],
        "title": "送何叔信三首  其一",
        "id": "f1152851-9d51-4907-95d7-d5287b0159b8"
    },
    {
        "author": "趙蕃",
        "paragraphs": [
            "情均骨肉謂堯民，我輩相仍敢不敦。",
            "越人可笑盟車笠，四海要知皆弟昆。"
        ],
        "title": "送何叔信三首  其二",
        "id": "af0f01b8-e244-40d8-9381-4408b88e8670"
    },
    {
        "author": "趙蕃",
        "paragraphs": [
            "貴溪亦復謂三山，去我冰溪一水間。",
            "舴艋篷籠不難買，有時乘興泊鷗灣。"
        ],
        "title": "送何叔信三首  其三",
        "id": "cfc6241e-e3d2-4236-aba0-50b0426f0d7b"
    },
    {
        "author": "趙蕃",
        "paragraphs": [
            "寺後溪亭我所開，春風應已長莓苔。",
            "南州高士如臨賦，爲把新詩寫寄來。"
        ],
        "title": "送智門祥師便呈斯遠兄",
        "id": "2a56e1cd-6071-4c84-a60a-9a0fdef67152"
    },
    {
        "author": "趙蕃",
        "paragraphs": [
            "衢信相望百里間，從來疎闊若爲顔。",
            "與君既親亦有故，他日當期數往還。"
        ],
        "title": "送陳慶伯三首  其一",
        "id": "570833ce-3adb-4dde-9756-cd8c8fb9529f"
    },
    {
        "author": "趙蕃",
        "paragraphs": [
            "聞道君行欲轉江，江行此路不勝長。",
            "雖然不患無歸遺，收拾江山一錦囊。"
        ],
        "title": "送陳慶伯三首  其二",
        "id": "27b3d718-1263-40cf-a848-d7659410d43e"
    },
    {
        "author": "趙蕃",
        "paragraphs": [
            "君到江南梅正開，折梅稱壽亦佳哉。",
            "平安儻遇重湖便，爲把新詩寫寄來。"
        ],
        "title": "送陳慶伯三首  其三",
        "id": "c3b5a7d8-ed6e-46d7-9c5c-61b3a044c5b2"
    },
    {
        "author": "趙蕃",
        "paragraphs": [
            "正學堂堂呂紫微，有孫端的爲傳衣。",
            "祇今一派金華是，戴路年來汝所依。"
        ],
        "title": "逸再爲婺女之行既別出郭矣夜不能寐成六絕句追送  其一",
        "id": "21269cde-f032-4754-8c47-6c6209cdf2c7"
    },
    {
        "author": "趙蕃",
        "paragraphs": [
            "體能中格號時文，能料科場可策勳。",
            "此外更資爲學在，木須根立乃凌雲。"
        ],
        "title": "逸再爲婺女之行既別出郭矣夜不能寐成六絕句追送  其二",
        "id": "8736e634-a95b-4eb2-a6bd-8155e21c63bb"
    },
    {
        "author": "趙蕃",
        "paragraphs": [
            "茲行爲謝時衡嶽，併與傳聲呂法曹。",
            "汝解事賢其自勉，我因求友不妨高。"
        ],
        "title": "逸再爲婺女之行既別出郭矣夜不能寐成六絕句追送  其三",
        "id": "be02df8c-e4cd-45bf-8b59-dc7705fb6c78"
    },
    {
        "author": "趙蕃",
        "paragraphs": [
            "去歲諸公祖敬之，我曾同席共委蛇。",
            "相逢儻復蒙相問，爲道東歸鬢益絲。"
        ],
        "title": "逸再爲婺女之行既別出郭矣夜不能寐成六絕句追送  其四",
        "id": "ed50ad22-764c-43a8-afe1-fe7aafde2dad"
    },
    {
        "author": "趙蕃",
        "paragraphs": [
            "我歸猶爾未還家，送汝令人重嘆嗟。",
            "送汝嘆嗟猶自可，最思阿慶語咿啞。"
        ],
        "title": "逸再爲婺女之行既別出郭矣夜不能寐成六絕句追送  其五",
        "id": "eb5c86d5-c451-45c4-92e1-7fc5c75c37c3"
    },
    {
        "author": "趙蕃",
        "paragraphs": [
            "歲事將窮老所悲，念將留汝亦奚爲。",
            "新年事業能增進，絕勝衰殘守舊詩。"
        ],
        "title": "逸再爲婺女之行既別出郭矣夜不能寐成六絕句追送  其六",
        "id": "f66265df-347f-47cd-879c-de920ebfac32"
    },
    {
        "author": "趙蕃",
        "paragraphs": [
            "登臨長病獨成吟，連壁相依照映深。",
            "寄謝青山無偃蹇，好聽絕唱亂清音。"
        ],
        "title": "重送處州斯遠三首  其一",
        "id": "a5a319cc-2d02-4aad-82ec-8b571c12a6ae"
    },
    {
        "author": "趙蕃",
        "paragraphs": [
            "萬木蒼蒼古釣臺，白雲樓觀隔溪開。",
            "賦成赤壁後無對，好與驅從筆下來。"
        ],
        "title": "重送處州斯遠三首  其二",
        "id": "115940c5-cda0-42a2-99c8-2ca4c7bf99d9"
    },
    {
        "author": "趙蕃",
        "paragraphs": [
            "文字投盟不計官，古人能爾在今難。",
            "使君於此自爲德，我輩因留後代看。"
        ],
        "title": "重送處州斯遠三首  其三",
        "id": "1ddf1231-93d5-4e8f-932e-a7196fda6a7b"
    },
    {
        "author": "趙蕃",
        "paragraphs": [
            "是家風節在峨岷，仍見諸孫文字貧。",
            "聞道江南有蜀士，不辭犇走犯蕭晨。"
        ],
        "title": "送曾耆英持胡端殿書謁張袁州四首  其一",
        "id": "c60c518d-1e00-41ad-9803-353c94119317"
    },
    {
        "author": "趙蕃",
        "paragraphs": [
            "君知龍門不易陟，頗欲乞書南郡胡。",
            "一幅斜行半年得，費君趼足幾工夫。"
        ],
        "title": "送曾耆英持胡端殿書謁張袁州四首  其二",
        "id": "a14d9a52-005e-428d-87de-658593b3dcec"
    },
    {
        "author": "趙蕃",
        "paragraphs": [
            "袁州張侯吾所聞，政事不減大馮君。",
            "如云已召符節令，行矣君其無憚勤。"
        ],
        "title": "送曾耆英持胡端殿書謁張袁州四首  其三",
        "id": "ee791585-9dc2-4cda-b5cf-9f664116744a"
    },
    {
        "author": "趙蕃",
        "paragraphs": [
            "我聞諸侯一朝享，可作寒士終年儲。",
            "張家衣被及四海，不但一州歌袴襦。"
        ],
        "title": "送曾耆英持胡端殿書謁張袁州四首  其四",
        "id": "8969343f-03d9-4b2a-a304-af0cd0c57882"
    },
    {
        "author": "趙蕃",
        "paragraphs": [
            "驛使相看合寄梅，日邊消息幾時回。",
            "平生所積故已厚，九萬不須風更培。"
        ],
        "title": "送劉克昌文顯二首  其一",
        "id": "fda30667-490f-4cde-8192-7fcb2589b4b8"
    },
    {
        "author": "趙蕃",
        "paragraphs": [
            "柳暗知津君送我，江臨快閣我辭君。",
            "君行過我南山塔，爲道長懷日暮雲。"
        ],
        "title": "送劉克昌文顯二首  其二",
        "id": "95b3173a-0913-4cb9-ab14-3852c03207f9"
    },
    {
        "author": "趙蕃",
        "paragraphs": [
            "出門政覺病軀難，已分春風負牡丹。",
            "送花載酒能俱至，愧爾交情殊未闌。"
        ],
        "title": "從禮折花携具見過且賦二詩  其一",
        "id": "a8cd472d-935d-4344-b647-fa435f996ecb"
    },
    {
        "author": "趙蕃",
        "paragraphs": [
            "花好千金未當價，只宜屏隠繡芙蓉。",
            "調笑頗似年少日，妄心今已退重重。"
        ],
        "title": "從禮折花携具見過且賦二詩  其二",
        "id": "c4041fd2-b230-4783-9ae9-33b7c3d18b71"
    },
    {
        "author": "趙蕃",
        "paragraphs": [
            "好事風流有鄭莊，買園栽菊待重陽。",
            "儻能憐我耽佳句，爲遣秋根到草堂。"
        ],
        "title": "從鄭秀才覓菊二首  其一",
        "id": "272f049f-a08d-464d-b2a8-69199e0d8db4"
    },
    {
        "author": "趙蕃",
        "paragraphs": [
            "漫從僧舍移甘菊，清蘂重陽摘未堪。",
            "徑欲過君籬下看，二兒端可爲輿籃。"
        ],
        "title": "從鄭秀才覓菊二首  其二",
        "id": "90c5b9d0-02aa-43cb-8a3f-5e087b39d51a"
    },
    {
        "author": "趙蕃",
        "paragraphs": [
            "園亭種菊只須多，名實相求半已訛。",
            "紫蔓弱莖真此物，顧埋林莽雜蓬萊。"
        ],
        "title": "賦道傍菊  其一",
        "id": "ed56657e-8594-4950-aa44-82ce5153a2f9"
    },
    {
        "author": "趙蕃",
        "paragraphs": [
            "世無元亮亦無詩，菊亦凄涼孰汝知。",
            "問我無詩寧愛菊，落英聞道可充饑。"
        ],
        "title": "賦道傍菊  其二",
        "id": "bb4bb8b7-c60b-4398-8402-8c60f7618e11"
    },
    {
        "author": "趙蕃",
        "paragraphs": [
            "山行漸欲墮荆榛，夾道黄花獨爾新。",
            "野外籬邊非失所，尚能寒眼動詩人。"
        ],
        "title": "賦道傍菊  其三",
        "id": "da68ace5-b7a6-4a70-bf66-848c3c205df7"
    },
    {
        "author": "趙蕃",
        "paragraphs": [
            "三逕雖荒菊尚存，江東書到每傷神。",
            "七盤八疊辰州路，頼爾相看作故人。"
        ],
        "title": "賦道傍菊  其四",
        "id": "1ad9f6a8-a956-4c83-a603-660623514a62"
    },
    {
        "author": "趙蕃",
        "paragraphs": [
            "日和猶有采花蜂，日冷凄然難爲容。",
            "不以無人廢芳事，政應蘭薏與同宗。"
        ],
        "title": "賦道傍菊  其五",
        "id": "be4286bf-6b95-4901-8522-e44ffbfff237"
    },
    {
        "author": "趙蕃",
        "paragraphs": [
            "黄菊花中黄蝶飛，似憐節晚悵餘暉。",
            "春風桃李明年事，十月清霜何處歸。"
        ],
        "title": "賦道傍菊  其六",
        "id": "8d1bf664-e0cf-4c7c-80b0-ce8145169bd2"
    },
    {
        "author": "趙蕃",
        "paragraphs": [
            "昔日曾升君子堂，祇今蕭艾與俱長。",
            "可憐冷蝶無時態，盡日伶俜爲汝忙。"
        ],
        "title": "道傍菊有感",
        "id": "9eed0f89-7738-4b31-a818-caa6db95a902"
    },
    {
        "author": "趙蕃",
        "paragraphs": [
            "種花本欲娛行客，客子逢花特地悲。",
            "忽忽重陽今半月，依然青蘂網蛛絲。"
        ],
        "title": "道店菊",
        "id": "5514a2d0-d5ee-48b4-9b5b-52b5af9f6e09"
    },
    {
        "author": "趙蕃",
        "paragraphs": [
            "屢廢招呼定可人，豈嫌昏暮叩門頻。",
            "不來醉我傾家釀，反更分渠飣坐珍。"
        ],
        "title": "招仲威不至反辱惠梨",
        "id": "39ba433d-fba8-4670-a258-aa7bf9add497"
    },
    {
        "author": "趙蕃",
        "paragraphs": [
            "誰道春風未發生，杞苗試摘已堪羹。",
            "莫將口腹爲人累，竹瘦殊勝豕腹亨。"
        ],
        "title": "食枸杞",
        "id": "7e88ec08-85fe-4982-9a9d-dfc5987f182f"
    },
    {
        "author": "趙蕃",
        "paragraphs": [
            "故憐枉作近南官，南果何曾上客盤。",
            "橄欖忽來蕉作裹，欣然却作近鄉看。"
        ],
        "title": "倪秀才惠橄欖二首  其一",
        "id": "f5b5ba91-a658-4981-8a56-bab99f279411"
    },
    {
        "author": "趙蕃",
        "paragraphs": [
            "直道堪嗟故不容，更持諫味欲誰從。",
            "昏昏度日惟貪睡，茗椀聊充午後供。"
        ],
        "title": "倪秀才惠橄欖二首  其二",
        "id": "561017d3-2caf-411b-aa1a-e12ac35a3eab"
    },
    {
        "author": "趙蕃",
        "paragraphs": [
            "山藥本爲林下享，筠籃那得致兵厨。",
            "傳擔雲月併持與，長夜讀書應所須。"
        ],
        "title": "以山藥茶送沈宜之兄",
        "id": "18ab4b9e-b3ae-4b98-986a-dd83beaa5f21"
    },
    {
        "author": "趙蕃",
        "paragraphs": [
            "蟻浮猶臘要酥同，長恨中州信不通。",
            "忽得吳中所持寄，急令分減報鄉風。"
        ],
        "title": "以湖州酥秀州木犀面油太和石本觀音像送莫萬安三首  其一",
        "id": "bcba4682-19dd-43aa-b67d-e0324d88a920"
    },
    {
        "author": "趙蕃",
        "paragraphs": [
            "天教桂蘂擅秋分，只道非秋無復存。",
            "底事蘭開梅落際，忽於膏飾見追魂。"
        ],
        "title": "以湖州酥秀州木犀面油太和石本觀音像送莫萬安三首  其二",
        "id": "701a9378-15cf-4fed-b89d-e1df24205fea"
    },
    {
        "author": "趙蕃",
        "paragraphs": [
            "涪翁昔作白下宰，遺墨到今多鴈書。",
            "盡說補陀存相好，更傳雷火護持餘。"
        ],
        "title": "以湖州酥秀州木犀面油太和石本觀音像送莫萬安三首  其三",
        "id": "4fedbb70-4c28-4468-86d2-581de7350566"
    },
    {
        "author": "趙蕃",
        "paragraphs": [
            "怪來米盡鼠忘遷，嚼齧侵尋到簡編。",
            "珍重令君憐此意，不勞魚聘乞銜蟬。"
        ],
        "title": "謝彭沅陵送貓",
        "id": "5c4e1fd5-9101-40ec-bc2f-21660114d202"
    },
    {
        "author": "趙蕃",
        "paragraphs": [
            "道人惠我南山蕨，頗带齋厨法醤香。",
            "聞道城中少蔬供，急令健步走傾筐。"
        ],
        "title": "送蕨與成父",
        "id": "bc522e03-47a0-4dcc-a403-2abc0237afcc"
    },
    {
        "author": "趙蕃",
        "paragraphs": [
            "平生結得楮生緣，覓句抄書日費捐。",
            "只有夜窗宜暫舍，也須包裹伴幽眠。"
        ],
        "title": "初寒無衾買紙被以紓急作四絕  其一",
        "id": "5f323ad4-2003-486f-b97b-c33fec600383"
    },
    {
        "author": "趙蕃",
        "paragraphs": [
            "瑟縮從渠體尚生，不妨欹擁度天明。",
            "書生活計能消底，太息牛衣王仲卿。"
        ],
        "title": "初寒無衾買紙被以紓急作四絕  其二",
        "id": "f246c519-b7fb-4983-ae5a-094e88c3c759"
    },
    {
        "author": "趙蕃",
        "paragraphs": [
            "度夕陰風吹扊扅，布衾如鐵念嬌兒。",
            "夜來例拜奇溫賜，但覺安眠曉不知。"
        ],
        "title": "初寒無衾買紙被以紓急作四絕  其三",
        "id": "25375d18-333b-4f77-bfdc-4f3552aa4e80"
    },
    {
        "author": "趙蕃",
        "paragraphs": [
            "識字誰令勝爛奚，自應無褐更無衣。",
            "宵安亦念明朝計，兒報屋簷生早暉。"
        ],
        "title": "初寒無衾買紙被以紓急作四絕  其四",
        "id": "c7f0eb8a-9415-43a7-890e-79a91a79ed85"
    },
    {
        "author": "趙蕃",
        "paragraphs": [
            "文字何關達與窮，悵君一尉已龍鍾。",
            "過君舊邑求君集，行橐蕭然足慰儂。"
        ],
        "title": "閻伯善以孟東野集見惠二首  其一",
        "id": "812ca868-db0b-41ef-9306-af7f01ba1478"
    },
    {
        "author": "趙蕃",
        "paragraphs": [
            "幾度相從酌酒深，向來相識未如今。",
            "臨分念我亦窮者，乞與郊詩俾細吟。"
        ],
        "title": "閻伯善以孟東野集見惠二首  其二",
        "id": "06cd097e-e1ea-4e96-95bd-8aac221dc388"
    },
    {
        "author": "趙蕃",
        "paragraphs": [
            "太玄適足覆醤瓿，舊藁乃獲塓酒尊。",
            "從來事有幸不幸，一笑掀髯誰與論。"
        ],
        "title": "小釀告熟童子索覆瓶紙坼舊藁與之",
        "id": "c6f9d0d9-e5e2-483e-a437-b20f2b0d28a9"
    },
    {
        "author": "趙蕃",
        "paragraphs": [
            "茗椀不能驅睡魔，漫携詩冊向庭柯。",
            "世人祇愛高官職，孰與公家兄弟過。"
        ],
        "title": "讀謝幼槃集  其一",
        "id": "7fdd0f7d-2fc9-4c74-a4e7-d73b31bb8f4d"
    },
    {
        "author": "趙蕃",
        "paragraphs": [
            "自汲清泉除硯垢，樹陰微息晚涼初。",
            "箇中得意誰知我，筆下忘言我羨渠。"
        ],
        "title": "讀謝幼槃集  其二",
        "id": "1cbf9de0-eb94-481c-8fc4-c4e8a916f2b3"
    },
    {
        "author": "趙蕃",
        "paragraphs": [
            "縱有絲綸不暇施，癡魚吞月自驚疑。",
            "旁觀莫作風波想，比著人間未是危。"
        ],
        "title": "題船子和尚圖",
        "id": "7421ae35-5e74-4845-bdf3-1f3861860ba3"
    },
    {
        "author": "趙蕃",
        "paragraphs": [
            "甕子灘頭百丈牽，此其小小大猶前。",
            "命輕人鮓曾聞說，楚蜀懸知險並然。"
        ],
        "title": "自桃川至辰州絕句四十有二  其一",
        "id": "8f4a0766-46bf-4826-93cd-2aec0ca784ad"
    },
    {
        "author": "趙蕃",
        "paragraphs": [
            "過了磯頭尚有湋，長江萬里此爲稀。",
            "悵予何可數乘此，宜爾山禽頻勸歸。"
        ],
        "tags": [
            "长江"
        ],
        "title": "自桃川至辰州絕句四十有二  其二",
        "id": "b7807e73-063e-4d1d-9b65-f69dbf194d9a"
    },
    {
        "author": "趙蕃",
        "paragraphs": [
            "上得磯來勢已危，忽然纜斷不能支。",
            "驚心釣渚河邊石，值爾應當應手糜。"
        ],
        "title": "自桃川至辰州絕句四十有二  其三",
        "id": "e0873122-2c28-4c19-afbb-67b4cc8a690d"
    },
    {
        "author": "趙蕃",
        "paragraphs": [
            "釣石疑爲借石低，月岩穿石兩空梯。",
            "逃虛尚說聞人喜，況此依然面目迷。"
        ],
        "title": "自桃川至辰州絕句四十有二  其四",
        "id": "b8da6af1-06e7-4709-8d00-bd23907b2cea"
    },
    {
        "author": "趙蕃",
        "paragraphs": [
            "草屋竹門江岸旁，三三兩兩競携將。",
            "爾曹應念宦游好，不念西來道阻長。"
        ],
        "title": "自桃川至辰州絕句四十有二  其五",
        "id": "237eb478-0bed-4576-93c4-edbc93b1e4e4"
    },
    {
        "author": "趙蕃",
        "paragraphs": [
            "夷望山前幾釣篷，不惟能雨又能風。",
            "吾身故作魏王瓠，愛此沿洄敏似鴻。"
        ],
        "title": "自桃川至辰州絕句四十有二  其六",
        "id": "f3510cec-ab7f-4290-abdb-d262882e88b1"
    },
    {
        "author": "趙蕃",
        "paragraphs": [
            "曉雨濛濛山欲空，少晴還覺練摇風。",
            "扁舟十日夫何事，只有看山不負公。"
        ],
        "title": "自桃川至辰州絕句四十有二  其七",
        "id": "4f661116-77a9-45b7-aca9-d53c3155ba06"
    },
    {
        "author": "趙蕃",
        "paragraphs": [
            "水勢纔收一丈餘，曉來雷雨又何如。",
            "天民天卹應堪恃，我自多憂雪滿梳。"
        ],
        "title": "自桃川至辰州絕句四十有二  其八",
        "id": "b5c55512-8331-479b-bc68-fae92e5edbdf"
    },
    {
        "author": "趙蕃",
        "paragraphs": [
            "山鳥初鳴麂度灘，少焉還叫火炎山。",
            "僕來告我爲晴候，穴雨巢風不可刪。"
        ],
        "title": "自桃川至辰州絕句四十有二  其九",
        "id": "0ba557ce-aeac-4b8d-9f14-0c583c2d356e"
    },
    {
        "author": "趙蕃",
        "paragraphs": [
            "試手灘頭水亂流，鐵鎗崖下晚維舟。",
            "兩階舞羽方閒暇，何事茲名有佩牛。"
        ],
        "title": "自桃川至辰州絕句四十有二  其一○",
        "id": "06715f48-2fec-4288-be2c-2ef8fd2875a5"
    },
    {
        "author": "趙蕃",
        "paragraphs": [
            "灧澦瞿唐昔未行，狼頭鹿角舊聞名。",
            "辰州甕子灘頭路，夷險不知誰弟兄。"
        ],
        "title": "自桃川至辰州絕句四十有二  其一一",
        "id": "28381aa6-5118-4d28-b5d9-b85893134931"
    },
    {
        "author": "趙蕃",
        "paragraphs": [
            "明月山前明月池，兩崖壁立類磨治。",
            "浯溪未識應相似，好刻中興第二碑。"
        ],
        "title": "自桃川至辰州絕句四十有二  其一二",
        "id": "c8da42f7-3dd8-4763-b7db-59383f68a149"
    },
    {
        "author": "趙蕃",
        "paragraphs": [
            "巨壁撐空不可干，小山亦復四巑岏。",
            "猶言水後渾無石，不爾應當行路難。"
        ],
        "title": "自桃川至辰州絕句四十有二  其一三",
        "id": "2815ce69-96d2-4312-9fe5-18ffa0d477ac"
    },
    {
        "author": "趙蕃",
        "paragraphs": [
            "一篙真可百灘空，贛水辰溪大畧同。",
            "我乃漲餘方逆上，終朝歌笑愧篙工。"
        ],
        "title": "自桃川至辰州絕句四十有二  其一四",
        "id": "1229fc85-1888-4a32-b626-d5c2e226697e"
    },
    {
        "author": "趙蕃",
        "paragraphs": [
            "誰道蠻州異故園，夏來草木亦蒼然。",
            "扶疎遶屋平生句，有愧青山啼杜鵑。"
        ],
        "title": "自桃川至辰州絕句四十有二  其一五",
        "id": "81176cb0-02b6-4463-82cd-199aa592c0bc"
    },
    {
        "author": "趙蕃",
        "paragraphs": [
            "風頭日日望西南，雨脚懸知不與參。",
            "昨夜北風今日冷，又驚數點落毿毿。"
        ],
        "title": "自桃川至辰州絕句四十有二  其一六",
        "id": "abc8ba7a-bc9e-4f44-9037-b8eb2cfeec1e"
    },
    {
        "author": "趙蕃",
        "paragraphs": [
            "患難嗟予已素行，今朝灘裏挽仍撐。",
            "心乎詎敢懷尤怨，命爾何能計死生。"
        ],
        "title": "自桃川至辰州絕句四十有二  其一七",
        "id": "4e747617-2388-42e3-9aed-f31fd08f0e86"
    },
    {
        "author": "趙蕃",
        "paragraphs": [
            "無策資身每自嗤，始謀不善悔何追。",
            "行乎患難寧今日，何暇更論淹速期。"
        ],
        "title": "自桃川至辰州絕句四十有二  其一八",
        "id": "31859a3e-2e84-4829-929c-584629278956"
    },
    {
        "author": "趙蕃",
        "paragraphs": [
            "飛流濺沫瀑爭礲，電擊雷驚江落洪。",
            "盡日喧喧不能息，誦書妨我課兒童。"
        ],
        "title": "自桃川至辰州絕句四十有二  其一九",
        "id": "eff8ebd6-3e6a-43af-b704-e3afbb02177c"
    },
    {
        "author": "趙蕃",
        "paragraphs": [
            "望極千山不見村，忽逢三兩僅崖根。",
            "幾年生聚才如此，信是荒寒不足論。"
        ],
        "title": "自桃川至辰州絕句四十有二  其二○",
        "id": "0bca38c4-3df9-4498-a8f0-44f6c45e3b7a"
    },
    {
        "author": "趙蕃",
        "paragraphs": [
            "美玉曾聞種得生，精金此地亦陶成。",
            "不知造物須生此，何似嘉禾令土平。"
        ],
        "title": "自桃川至辰州絕句四十有二  其二一",
        "id": "e38282d5-7db2-4646-bd2b-57efe08a6d35"
    },
    {
        "author": "趙蕃",
        "paragraphs": [
            "灘裏驚濤怖殺人，潭中浄綠數浮鱗。",
            "如何咫尺能懸隔，物外區中信莫倫。"
        ],
        "title": "自桃川至辰州絕句四十有二  其二二",
        "id": "9015ee66-a1f6-4d92-a8ac-76dcc67749b0"
    },
    {
        "author": "趙蕃",
        "paragraphs": [
            "雨墮初看珠顆圓，風來忽散縠絲牽。",
            "青山四合江如瀉，憶著桐江江上船。"
        ],
        "title": "自桃川至辰州絕句四十有二  其二三",
        "id": "d18aba82-fa6a-4d11-8e45-c39f04ebe772"
    },
    {
        "author": "趙蕃",
        "paragraphs": [
            "脫粟粗供朝暮餐，也求魚菜强充盤。",
            "魚今絕市菜無有，欲問居人啖馬蘭。"
        ],
        "title": "自桃川至辰州絕句四十有二  其二四",
        "id": "f3343f7c-9721-47e2-8530-db26fa73cd3c"
    },
    {
        "author": "趙蕃",
        "paragraphs": [
            "摘得青梅江岸邊，兒童競食也堪憐。",
            "山青指問紅何樣，說是石榴花欲然。"
        ],
        "title": "自桃川至辰州絕句四十有二  其二五",
        "id": "e36e0ecd-250b-4eba-8bd9-83d532dfee06"
    },
    {
        "author": "趙蕃",
        "paragraphs": [
            "不但投林雀閙枝，沙禽水宿亦爭涯。",
            "不然故欲相呼喚，恨我形單影自隨。"
        ],
        "title": "自桃川至辰州絕句四十有二  其二六",
        "id": "6eb1b792-85a9-465b-904a-0a1669ee3295"
    },
    {
        "author": "趙蕃",
        "paragraphs": [
            "一月山行意未厭，晚晴仍對雨纖纖。",
            "回思浪湧濤翻際，寧有於今安且恬。"
        ],
        "title": "自桃川至辰州絕句四十有二  其二七",
        "id": "aa523139-5482-4960-8754-6c6f050016ef"
    },
    {
        "author": "趙蕃",
        "paragraphs": [
            "新綠深深嫩更黄，非花非草定何香。",
            "故山草木皆余愛，最愛抽梢竹過牆。"
        ],
        "title": "自桃川至辰州絕句四十有二  其二八",
        "id": "3861f6d1-7687-46b1-8502-708d9869749f"
    },
    {
        "author": "趙蕃",
        "paragraphs": [
            "性有耽山且畫看，陰晴朝暮若能殫。",
            "天公似病詩才窄，乞與西來眼界寬。"
        ],
        "title": "自桃川至辰州絕句四十有二  其二九",
        "id": "962a1737-39ee-40de-9b6f-a4bd751fe25f"
    },
    {
        "author": "趙蕃",
        "paragraphs": [
            "細雨冥冥梅欲黄，故憐時節似江鄉。",
            "有書不讀高成束，蒸敗蠹侵誰與防。"
        ],
        "title": "自桃川至辰州絕句四十有二  其三○",
        "id": "a3359c91-39a9-47ad-b0f5-74d6e3e2977d"
    },
    {
        "author": "趙蕃",
        "paragraphs": [
            "雨來山色暗成愁，雨後波光翠欲浮。",
            "山色水光元自好，宦情羈思苦悠悠。"
        ],
        "title": "自桃川至辰州絕句四十有二  其三一",
        "id": "4129c514-7658-4d4f-846b-a141b9103684"
    },
    {
        "author": "趙蕃",
        "paragraphs": [
            "一春多雨夏當慳，今歲還防似去年。",
            "玉曆檢來知小滿，又愁陰久礙蠶眠。"
        ],
        "title": "自桃川至辰州絕句四十有二  其三二",
        "id": "bedf9ce8-d3c8-404a-b4aa-4c63e67c5754"
    },
    {
        "author": "趙蕃",
        "paragraphs": [
            "山禽嘲哳意都迷，滑滑仍愁叫竹雞。",
            "側帽歷聽如有感，數聲何處囀黄鸝。"
        ],
        "title": "自桃川至辰州絕句四十有二  其三三",
        "id": "ae4a7f93-b465-43e1-8e03-d7429d1cac6b"
    },
    {
        "author": "趙蕃",
        "paragraphs": [
            "前有天隨後老坡，杞糧仍欲壽西河。",
            "吾今何意更思此，但喜杯羹風味多。"
        ],
        "title": "自桃川至辰州絕句四十有二  其三四",
        "id": "61d090a0-502c-4056-9435-5feb5ec37608"
    },
    {
        "author": "趙蕃",
        "paragraphs": [
            "咫尺青山曉未分，旋開還吐尚紛紛。",
            "烟雲變態有如此，安得斯奇付大文。"
        ],
        "title": "自桃川至辰州絕句四十有二  其三五",
        "id": "90b2900a-797a-4a34-b7be-00505f159b19"
    },
    {
        "author": "趙蕃",
        "paragraphs": [
            "昨日江清可濯纓，今朝潢潦忽能盈。",
            "發洪想有山崩處，一雨安能作許生。"
        ],
        "title": "自桃川至辰州絕句四十有二  其三六",
        "id": "5f218e39-08b3-456f-b586-5996f9f3e5af"
    },
    {
        "author": "趙蕃",
        "paragraphs": [
            "坐對蒼然暮色侵，忽驚螢燭度枝深。",
            "少年嗜學猶餘志，安得茅檐把卷臨。"
        ],
        "title": "自桃川至辰州絕句四十有二  其三七",
        "id": "d5385ec7-1ee6-4e22-852b-18a7bdcab73d"
    },
    {
        "author": "趙蕃",
        "paragraphs": [
            "江漲皆云牽路漫，又云江漲苦無灘。",
            "割晴耕雨難均得，造物於茲良亦難。"
        ],
        "title": "自桃川至辰州絕句四十有二  其三八",
        "id": "4042c471-a8ba-46ae-beff-b4f193bf21ff"
    },
    {
        "author": "趙蕃",
        "paragraphs": [
            "安流倏忽起犇湍，非雨非風勢使然。",
            "盡道川流能險惡，不知世有險於川。"
        ],
        "title": "自桃川至辰州絕句四十有二  其三九",
        "id": "0ef7c313-f9b8-4a1c-985f-76c88a358879"
    },
    {
        "author": "趙蕃",
        "paragraphs": [
            "反照入江雷殷然，直疑飛雨墮談間。",
            "不知吹落何方去，突兀猶餘雲湧山。"
        ],
        "title": "自桃川至辰州絕句四十有二  其四○",
        "id": "dea44cfe-918e-4969-b88e-9769a9c87370"
    },
    {
        "author": "趙蕃",
        "paragraphs": [
            "大麥雖黄草與長，趁春只用野生桑。",
            "爲生可歎微如是，應坐人稀地力荒。"
        ],
        "title": "自桃川至辰州絕句四十有二  其四一",
        "id": "83b0979a-0647-4a3e-8f77-cd8900fd18c2"
    },
    {
        "author": "趙蕃",
        "paragraphs": [
            "牂牁何處莫窮源，萬折千磯劇迅奔。",
            "寸寸上來良亦苦，不知斷却幾番魂。"
        ],
        "title": "自桃川至辰州絕句四十有二  其四二",
        "id": "b8d3200a-4db7-497f-a368-31302dfeda2c"
    },
    {
        "author": "趙蕃",
        "paragraphs": [
            "山青雲白晚能佳，中有仙人舊隠家。",
            "彈壓政須煩健筆，頡頏誰與佩飛霞。"
        ],
        "title": "望金華山絕句四首  其一",
        "id": "22df95ac-a369-4a57-88ee-3c0ef9ff976f"
    },
    {
        "author": "趙蕃",
        "paragraphs": [
            "雲蔽雲開山祇然，畫無能事著詩傳。",
            "扁舟盡日無多厭，信手拈來亦漫編。"
        ],
        "title": "望金華山絕句四首  其二",
        "id": "0e0b5b78-007f-4cbe-83ed-d8c17d7e53d0"
    },
    {
        "author": "趙蕃",
        "paragraphs": [
            "一溪屈曲幾彎環，贏得金華四面看。",
            "雨黛欲收晴翠滴，忽然雲起又漫漫。"
        ],
        "title": "望金華山絕句四首  其三",
        "id": "fbcd3074-ff24-4e80-870d-33f8d9ac0ff8"
    },
    {
        "author": "趙蕃",
        "paragraphs": [
            "九陌紛紛翳吾目，是間冰熨一塵無。",
            "十日五日一水石，造次著詩那得摹。"
        ],
        "title": "望金華山絕句四首  其四",
        "id": "50433de9-3938-4bb7-83eb-56de128ec5ec"
    },
    {
        "author": "趙蕃",
        "paragraphs": [
            "雲中不改蒼蒼色，春後寧同濯濯姿。",
            "欲爲渠儂下轉語，筆無潮力强題詩。"
        ],
        "title": "復遊東湖題盧石",
        "id": "b530d81d-9cfe-462d-8769-20981b2609e5"
    },
    {
        "author": "趙蕃",
        "paragraphs": [
            "欲知正直不余欺，請禱應聞韓退之。",
            "旱昔不災今病雨，我雖非職敢陳詩。"
        ],
        "title": "謁仰山寺",
        "id": "e7249a80-d9ae-480d-a888-72fcff49eca3"
    },
    {
        "author": "趙蕃",
        "paragraphs": [
            "行到湖邊却筍輿，眼中渾似畫屏紆。",
            "梅花又作臨風笑，亦有高人似舊無。"
        ],
        "tags": [
            "西湖"
        ],
        "title": "西湖雪後",
        "id": "ba8d6602-ac36-413c-b8a8-0cedc625a1ab"
    },
    {
        "author": "趙蕃",
        "paragraphs": [
            "竹徑參差人不知，窈然終日坐題詩。",
            "我來欲去仍遺恨，不見蕭蕭風雨時。"
        ],
        "title": "聽雨堂二首  其一",
        "id": "5e81aab5-ac48-4d6d-9523-1453b1a8ae17"
    },
    {
        "author": "趙蕃",
        "paragraphs": [
            "曾見宋公及可公，自應詩句有家風。",
            "不因避疾小盤礴，那得清談半日同。"
        ],
        "title": "聽雨堂二首  其二",
        "id": "830adcf3-b1d9-45ea-ae58-afd1b0a8b74b"
    },
    {
        "author": "趙蕃",
        "paragraphs": [
            "到處江山非不佳，不歸佛屋即仙家。",
            "南山自好不歸去，落魄賦詩天一涯。"
        ],
        "title": "題新宮",
        "id": "1ec51851-6cc6-41aa-b55b-827b320bbb65"
    },
    {
        "author": "趙蕃",
        "paragraphs": [
            "新宮改作幾何年，像設於今尚儼然。",
            "薜荔綠垂山木槁，長春開盡草芊芊。"
        ],
        "title": "題舊宮",
        "id": "f88387b5-8d13-4a42-83d3-6b1a883a8003"
    },
    {
        "author": "趙蕃",
        "paragraphs": [
            "隔岸看山自足佳，背山仍有碧雲遮。",
            "我來政值崚嶒際，却恨林端已暮鴉。"
        ],
        "title": "晚過彥真山亭並呈允升季儀兼屬照鄰二首  其一",
        "id": "cc8e3dd4-6b4a-4bda-95db-1c2382497590"
    },
    {
        "author": "趙蕃",
        "paragraphs": [
            "寤寐詩名歲月過，日來方喜和羊何。",
            "秋風奈我當歸去，湘水湘山餘恨多。"
        ],
        "title": "晚過彥真山亭並呈允升季儀兼屬照鄰二首  其二",
        "id": "233ee6ee-3cba-487f-8c84-5c2bc2381fbc"
    },
    {
        "author": "趙蕃",
        "paragraphs": [
            "寒泉百尺幾秋春，祠禱流傳信若神。",
            "何事古先殊昧此，爲霖顧取築巖人。"
        ],
        "title": "經孺子亭觀龍井",
        "id": "c0991343-07ad-4d13-9371-c686be66a680"
    },
    {
        "author": "趙蕃",
        "paragraphs": [
            "瓦室人家茅屋邊，瓦囷亦與草囷連。",
            "池塘過雨尚浮濁，楊柳新栽已带烟。"
        ],
        "title": "城下道中二首  其一",
        "id": "1737a1ec-f2cc-4820-9861-afa105c915f4"
    },
    {
        "author": "趙蕃",
        "paragraphs": [
            "溪上橋危亭亦高，柳陰直下有魚舠。",
            "夜來雨足洪初漲，突岸衝磯聲怒號。"
        ],
        "title": "城下道中二首  其二",
        "id": "1e854e1e-dda4-4f8d-abe8-0fd20fa92caa"
    },
    {
        "author": "趙蕃",
        "paragraphs": [
            "籬落桃花小破紅，野田細雨又微風。",
            "莫嗤款段行難進，正要尋詩漠漠中。"
        ],
        "title": "正月二十二日晚過袁父",
        "id": "fbf15844-6db5-40e2-ad4d-822a37f9226e"
    },
    {
        "author": "趙蕃",
        "paragraphs": [
            "米倉山寨雪連雲，不見椒盤見賊塵。",
            "今日江城聞爆竹，莫嫌杯酒不沾唇。"
        ],
        "title": "丁卯除夕寓瀘南獨坐舟中有感去歲此夕",
        "id": "fc3de830-aac3-4850-be02-d34941a47f94"
    },
    {
        "author": "趙蕃",
        "paragraphs": [
            "涪翁逍遥果安在，玉局清都今何如。",
            "遺蹤羽化不可問，朗誦二詩行遶除。"
        ],
        "title": "宿清都觀",
        "id": "3b8a4d36-acbf-4eee-858d-9750cd7d7860"
    },
    {
        "author": "趙蕃",
        "paragraphs": [
            "路落林灣得小庵，軒窗都在萬松間。",
            "茲遊不爲尋僧至，更擬緣雲度一山。"
        ],
        "title": "遊思庵",
        "id": "2001fa85-e21c-408e-922b-d2c6bf64b158"
    },
    {
        "author": "趙蕃",
        "paragraphs": [
            "風帆十幅空百灘，布衾高卧寧知寒。",
            "連明風雨曉增劇，歎我山行逢路難。"
        ],
        "title": "永和道中懷成父",
        "id": "f811ad7a-6fe0-4756-a3d4-c812db5ff9f3"
    },
    {
        "author": "趙蕃",
        "paragraphs": [
            "祇思借榻尋僧屋，不悟山行亦已深。",
            "異日重來應記路，斷塍窮處轉松林。"
        ],
        "title": "宿應庵次季承韵",
        "id": "608be336-8a66-4297-9a15-f44703177c76"
    },
    {
        "author": "趙蕃",
        "paragraphs": [
            "百里風帆日未中，惠山紫翠忽重重。",
            "姑蘇城外楓林寺，夜半已過聞曉鐘。"
        ],
        "title": "午過無錫明日五更到平江門外",
        "id": "f6db5b46-73b8-4ba8-9ea7-af152cc8c839"
    },
    {
        "author": "趙蕃",
        "paragraphs": [
            "桃李成陰麥有花，筍輿咿啞我還家。",
            "謬恭莫望臨邛令，雨後東陵宜種瓜。"
        ],
        "title": "常山道中  其一",
        "id": "c0911590-26da-467e-b05a-dc6d9fff3cba"
    },
    {
        "author": "趙蕃",
        "paragraphs": [
            "烟雨濛濛鷄犬聲，道長人寂掩柴荆。",
            "漫山桃李渾無數，歸近何妨細作程。"
        ],
        "title": "常山道中  其二",
        "id": "93399ffc-f5eb-4c1b-aad8-c3602ba5c076"
    },
    {
        "author": "趙蕃",
        "paragraphs": [
            "玉聚梅花殊未開，不妨烟雨雪飛來。",
            "僕夫怪我行何速，要趁佳時同一杯。"
        ],
        "title": "將至溧陽示宗父",
        "id": "d5fb21a3-b401-4874-9bc1-05962260e3c4"
    },
    {
        "author": "趙蕃",
        "paragraphs": [
            "七郎堂下渡船開，豈料今晨又再來。",
            "吳水越山看未足，未妨兄弟與銜杯。"
        ],
        "title": "再來江下示成父",
        "id": "cff208ee-7351-4827-b75c-25c7ea49029c"
    },
    {
        "author": "趙蕃",
        "paragraphs": [
            "近山慘澹連深塢，遠水蒼茫接暮雲。",
            "語似篙師徐繫纜，莫教驚動白鷗羣。"
        ],
        "title": "宿桐溪灣",
        "id": "9468e213-986c-4288-b258-95829d41efb0"
    },
    {
        "author": "趙蕃",
        "paragraphs": [
            "使君令尹各能文，政亦及民俱好春。",
            "考廢祠賢端有以，後人當復嗣前塵。"
        ],
        "title": "謁雷潭寺韓文公祠",
        "id": "4daf07b3-6fec-4a69-b0dc-2213d7287531"
    },
    {
        "author": "趙蕃",
        "paragraphs": [
            "孤鴈哀哀叫曉霜，客衾如水待天光。",
            "不緣杜宇催歸去，未信寒猿解斷腸。"
        ],
        "title": "孤鴈三首  其一",
        "id": "72bd3c25-334c-4869-82bc-4686e7c03488"
    },
    {
        "author": "趙蕃",
        "paragraphs": [
            "孤鴈哀哀叫晚雲，半年爲客歎離羣。",
            "丁東幽佩別來久，斷續清砧遠不聞。"
        ],
        "title": "孤鴈三首  其二",
        "id": "ace2a241-cd25-40fd-bb62-7e70d7692ec6"
    },
    {
        "author": "趙蕃",
        "paragraphs": [
            "孤鴈哀哀叫晚洲，水長山遠政悠悠。",
            "凶年未必稻粱足，巧中更防罹繳憂。"
        ],
        "title": "孤鴈三首  其三",
        "id": "34dfdffc-d98f-4c34-81e8-87e4d972d285"
    },
    {
        "author": "趙蕃",
        "paragraphs": [
            "出山已與曉寒衝，下馬頻欣束縕逢。",
            "已見南山行更鈍，到時山寺已昏鐘。"
        ],
        "title": "孫季章無愧鄭季奕徐斯遠以僕留智門載酒見過坐中雪作三詩  其一",
        "id": "4ca28664-9341-403c-b7db-91709d5e9982"
    },
    {
        "author": "趙蕃",
        "paragraphs": [
            "明知喜我出山來，占此僧窗共酒杯。",
            "重愧子雲孤好事，絕勝安道不空回。"
        ],
        "title": "孫季章無愧鄭季奕徐斯遠以僕留智門載酒見過坐中雪作三詩  其二",
        "id": "ce8f1582-220e-42de-bc4d-ff8f45dcf275"
    },
    {
        "author": "趙蕃",
        "paragraphs": [
            "黄公亭上雪飛時，去歲相同此賦詩。",
            "邂逅出山還雪作，端如來赴去年期。"
        ],
        "title": "孫季章無愧鄭季奕徐斯遠以僕留智門載酒見過坐中雪作三詩  其三",
        "id": "f04f1541-26c6-412a-beb7-6b0aaf9a8904"
    },
    {
        "author": "趙蕃",
        "paragraphs": [
            "霰雪纖纖晚倍寒，梅花清瘦不禁看。",
            "小園準擬尋詩去，少待侵苔屐齒乾。"
        ],
        "title": "正月九日微雪二首  其一",
        "id": "0c3217ef-01b7-4f92-9bd8-5aec595bce77"
    },
    {
        "author": "趙蕃",
        "paragraphs": [
            "小雨因風凍作花，冰梢爭競出槎牙。",
            "携筇偶作巡簷去，徙倚微吟低帽紗。"
        ],
        "title": "正月九日微雪二首  其二",
        "id": "e05de80c-1d25-4146-be7c-e6878e9a61f6"
    },
    {
        "author": "趙蕃",
        "paragraphs": [
            "卯飲君家江上樓，坐中風雪暗前洲。",
            "世間矰繳無空巧，我自歸心沒白鷗。"
        ],
        "title": "臘月十九日飲於周氏無盡藏雪作",
        "id": "bfb28b85-f98c-4bd6-8c88-6e158704d0f8"
    },
    {
        "author": "趙蕃",
        "paragraphs": [
            "江天買得總輸君，我亦當年作記人。",
            "珍重平生一杯酒，又孤洲渚綠生春。"
        ],
        "title": "懷明叔",
        "id": "d0cb2b75-cec5-4b4e-82ba-3df93a4e5a1e"
    },
    {
        "author": "趙蕃",
        "paragraphs": [
            "有魚可漉酒可沽，爾更未知山水娛。",
            "今晨繫纜纔須臾，異日回頭看畫圖。"
        ],
        "title": "題新市酒家",
        "id": "6213a351-778d-473b-8ca9-d281181a6048"
    },
    {
        "author": "趙蕃",
        "paragraphs": [
            "火蠶較早冷蠶遲，晏飯忘眠敢嘆疲。",
            "繰車響罷促機杼，蓋體到頭無一絲。"
        ],
        "title": "蠶婦",
        "id": "e12c5885-c7fb-4f1a-b531-6a6a489628a9"
    },
    {
        "author": "趙蕃",
        "paragraphs": [
            "閨中月是天涯月，照妾遥知亦照君。",
            "月解令人千里共，人能似月兩頭分。"
        ],
        "title": "對月贈答二首  其一",
        "id": "d35d3845-6bf5-4f05-9721-f6570b1596ca"
    },
    {
        "author": "趙蕃",
        "paragraphs": [
            "焚香拜月君懷我，對月停杯我憶君。",
            "莫羨月圓圓又缺，會看人合合無分。"
        ],
        "title": "對月贈答二首  其二",
        "id": "1d5df2a5-4661-4807-a5a0-22136d397b18"
    },
    {
        "author": "趙蕃",
        "paragraphs": [
            "夜闌羣物久已息，胡獨決起飛仍號。",
            "江湖雖寬矰繳在，幸勿中機漁獵曹。"
        ],
        "title": "中夜聞鴈",
        "id": "319b9c6c-11e8-40d7-8749-8e95703b300b"
    },
    {
        "author": "趙蕃",
        "paragraphs": [
            "古寺僧容客寓居，客行仍許借藏書。",
            "老無眼力書慵看，憶著竹根泉潄渠。"
        ],
        "title": "懷祖印",
        "id": "2f81305e-f7f9-4fe6-b3fa-b9bc57b7b89a"
    },
    {
        "author": "趙蕃",
        "paragraphs": [
            "雨過中秋明月時，病孤九日菊花期。",
            "絕憐佳處有如此，亦勸斯人共和之。"
        ],
        "title": "九日懷在伯",
        "id": "42f41021-cbd9-4f86-ba77-c8321da67e28"
    },
    {
        "author": "趙蕃",
        "paragraphs": [
            "薔薇雖是後人栽，一度春風一度開。",
            "絕憐東野歸何處，無復花前把酒來。"
        ],
        "title": "唐興寺懷孟東野",
        "id": "9dc19af2-6be1-4e3a-855d-fb2d54d3b788"
    },
    {
        "author": "趙蕃",
        "paragraphs": [
            "碧天湧出爛銀盤，萬里顛風落樹端。",
            "懶復持杯向渠問，徑思飛步躡翔鸞。"
        ],
        "title": "十五夜看月",
        "id": "79f634fa-dbd5-42ab-bb9b-a5f396c9b948"
    },
    {
        "author": "趙蕃",
        "paragraphs": [
            "萬頃蒼波月一鈎，鷺鷗棲穩雁悠悠。",
            "老夫於此興不淺，無奈凜乎何可留。"
        ],
        "title": "月  其一",
        "id": "16f2f619-de89-435c-a1a9-7c62f1240447"
    },
    {
        "author": "趙蕃",
        "paragraphs": [
            "水鳥飛鳴自往還，蒼然暝色暗林巒。",
            "離家又見磨鐮月，九月誰憐絺綌寒。"
        ],
        "title": "月  其二",
        "id": "a1dddecb-384b-4266-aeb5-2d33f8013747"
    },
    {
        "author": "趙蕃",
        "paragraphs": [
            "桃花未發李生花，裝點林居亦自佳。",
            "但恨無人領張徹，乘雲共到玉川家。"
        ],
        "title": "對李花懷斯遠併屬無愧季奕",
        "id": "94a648b2-f61a-4efd-b059-af79584b0447"
    },
    {
        "author": "趙蕃",
        "paragraphs": [
            "翠篠蕭騷入屋寒，欻驚平地起風湍。",
            "馴除饑雀低飛去，弱羽毰毸似畏彈。"
        ],
        "title": "驟雨記所見",
        "id": "078888a8-6361-4951-9200-b8860f465cef"
    },
    {
        "author": "趙蕃",
        "paragraphs": [
            "往時聽說嚴州水，試向經行覓舊痕。",
            "尚有浮槎棲古木，可憐萬壑勢并吞。"
        ],
        "title": "往時",
        "id": "ceba4fd3-1812-4911-9e49-d462e2f45bbb"
    },
    {
        "author": "趙蕃",
        "paragraphs": [
            "清虛亭上晚憑欄，正我扁舟墮險艱。",
            "舉酒縱君能酬我，未聞流水有西還。"
        ],
        "title": "與慶伯廣聲別後有懷  其一",
        "id": "b2559b74-2db2-4723-9a41-57918924f61c"
    },
    {
        "author": "趙蕃",
        "paragraphs": [
            "萬壑分爭洶洶來，扁舟寸上亦難哉。",
            "晚晴只有山堪看，望極還憂遠思哀。"
        ],
        "title": "與慶伯廣聲別後有懷  其二",
        "id": "f2b5df5e-4569-4333-aa25-eec6cdfbc0ab"
    },
    {
        "author": "趙蕃",
        "paragraphs": [
            "晚向窮岡訪竹亭，竹間忽有打禾聲。",
            "凶年獨使詩人飽，可見天公非世情。"
        ],
        "title": "晚過劉伯山",
        "id": "5b8ec2fa-5180-4652-a6b3-0885b6cdbf0c"
    },
    {
        "author": "趙蕃",
        "paragraphs": [
            "門外春風吹倒人，過門寧惜滯車輪。",
            "君能勸我杯中物，我亦揮君壁上塵。"
        ],
        "title": "夜過王兆明",
        "id": "5d05e801-5555-4ca5-ab13-a6aa12496a68"
    },
    {
        "author": "趙蕃",
        "paragraphs": [
            "天氣欲陰還欲晴，病多愁絕兩關情。",
            "梅花已是飄零盡，底事春風恨未平。"
        ],
        "title": "悶坐  其一",
        "id": "26ded8a5-76f9-43af-ae3c-aad96793fd02"
    },
    {
        "author": "趙蕃",
        "paragraphs": [
            "天氣欲晴還欲陰，强扶頭起更岑岑。",
            "睡魔欲遣茶料理，政恐蔬腸不易禁。"
        ],
        "title": "悶坐  其二",
        "id": "12c48c34-f04f-425c-9134-131d6917c197"
    },
    {
        "author": "趙蕃",
        "paragraphs": [
            "雨落餘雷風罷狂，二更江月照蒼涼。",
            "蓬窗白髮醒無寐，感此蟲鳴草岸旁。"
        ],
        "title": "二十夜起對月懷斯遠成父  其一",
        "id": "90b679d5-5bcd-4c78-82a2-1349894d6991"
    },
    {
        "author": "趙蕃",
        "paragraphs": [
            "蟲鳴切切故關聽，重感跳丸去不停。",
            "不足有餘空歲計，書來吾友愧丁寧。"
        ],
        "title": "二十夜起對月懷斯遠成父  其二",
        "id": "42da8fb4-ab13-40f7-b02f-a5370ae812f0"
    },
    {
        "author": "趙蕃",
        "paragraphs": [
            "昨朝執熱扇慵揮，今夕涼生寢益衣。",
            "想見山房聽風竹，悵余何日定成歸。"
        ],
        "title": "二十夜起對月懷斯遠成父  其三",
        "id": "62d70ad5-665e-44b5-8711-b464e02df4bc"
    },
    {
        "author": "趙蕃",
        "paragraphs": [
            "徐郎已渡浙江潮，王子還從折簡招。",
            "平日往還惟二士，去余何以慰亡聊。"
        ],
        "title": "懷遠父斯遠成父  其一",
        "id": "d191ec4d-d0b3-47f8-8177-136cc81f051a"
    },
    {
        "author": "趙蕃",
        "paragraphs": [
            "春風吹雨晝成昏，蕭寺蕭條早閉門。",
            "坐久行人更蕭瑟，定傾老酒向何村。"
        ],
        "title": "懷遠父斯遠成父  其二",
        "id": "4fdb854e-5da1-4795-b1b7-0986884aeb34"
    },
    {
        "author": "趙蕃",
        "paragraphs": [
            "驅去復來仍此都，豈惟人誚鬼揶揄。",
            "顧防未免罹矰繳，却使高人賦鴈奴。"
        ],
        "title": "次韵斯遠去秋八月十三日午睡既醒登山遠望見懷  其一",
        "id": "e463f4d2-ba48-43c2-8af1-ceac2cd57aa1"
    },
    {
        "author": "趙蕃",
        "paragraphs": [
            "數行書裏兩章詩，坐誦行哦晝屢移。",
            "賦當疎雨梧桐日，題就扶疎夏木時。"
        ],
        "title": "次韵斯遠去秋八月十三日午睡既醒登山遠望見懷  其二",
        "id": "0f907335-f82e-495e-8f6e-3c5d42d90476"
    },
    {
        "author": "趙蕃",
        "paragraphs": [
            "老樹槎牙凍不枯，雪花初集更敷腴。",
            "懸崖斗峻人蹤絕，漠漠荒祠落社烏。"
        ],
        "title": "舟行遇雪二首  其一",
        "id": "81c48093-0dfd-4df5-8ff1-05f8e696c161"
    },
    {
        "author": "趙蕃",
        "paragraphs": [
            "沙嘴縈分直更紆，望中不盡渺愁予。",
            "晚來一雨便成雪，翠巘修林同一如。"
        ],
        "title": "舟行遇雪二首  其二",
        "id": "e7cb8155-dff7-44fa-a926-2869c716d00a"
    },
    {
        "author": "趙蕃",
        "paragraphs": [
            "時時聞說故人死，日日自悲垂老身。",
            "白髮不生應不得，青山長在屬何人。"
        ],
        "title": "聞李處州亡",
        "id": "657bca53-c2a2-4f43-b030-780ff5e39d8d"
    },
    {
        "author": "趙蕃",
        "paragraphs": [
            "晦日書來四月收，報余新失趙湖州。",
            "祇今交友如渠幾，一展來書一淚流。"
        ],
        "title": "哀文鼎  其一",
        "id": "596546da-db8d-42f1-9612-f96788aa49ec"
    },
    {
        "author": "趙蕃",
        "paragraphs": [
            "海內忘形獨漢中，幾回日暮憶江東。",
            "不惟吾子傷形影，我亦交遊不太窮。"
        ],
        "title": "哀文鼎  其二",
        "id": "aea40261-1836-411c-9874-49e6662da614"
    },
    {
        "author": "趙蕃",
        "paragraphs": [
            "頻年哭友不勝哀，不待年侵老自來。",
            "未保此身長健在，與君茅屋卧蒼苔。"
        ],
        "title": "哀文鼎  其三",
        "id": "f8d492f7-dcd1-4c1a-8be6-ae2efcbc866a"
    },
    {
        "author": "趙蕃",
        "paragraphs": [
            "疎籬半倒竹脩脩，下有冰泉斷復流。",
            "此地著梅故差勝，杖藜何惜屢經丘。"
        ],
        "title": "梅花十絕句  其一",
        "id": "fc81dd3b-1515-4e73-9d2c-a5790054b489"
    },
    {
        "author": "趙蕃",
        "paragraphs": [
            "寒雀蕭蕭凍不喧，背人緣底過頹垣。",
            "似矜玉粒堪充飽，啄破霜包無迺冤。"
        ],
        "title": "梅花十絕句  其二",
        "id": "7e9e8647-b2cf-4397-b06e-5df33c036842"
    },
    {
        "author": "趙蕃",
        "paragraphs": [
            "斷崖脩竹是吾廬，亦有梅花手自鋤。",
            "歲晚平安久無報，不知春到又何如。"
        ],
        "title": "梅花十絕句  其三",
        "id": "2d1cd872-a145-41e0-b150-3188c577853f"
    },
    {
        "author": "趙蕃",
        "paragraphs": [
            "風月懸知非俗物，與梅相對却成三。",
            "是中故有無窮意，曲几團蒲須細參。"
        ],
        "title": "梅花十絕句  其四",
        "id": "64c3d5b9-e4be-4e12-af19-5796505deec8"
    },
    {
        "author": "趙蕃",
        "paragraphs": [
            "桃李紛紛倚市門，豈知幽谷有佳人。",
            "莫嗟玉粒終無偶，人物誰知溫太真。"
        ],
        "title": "梅花十絕句  其五",
        "id": "a3f1ecc5-22c5-42a4-bec6-790f9a5ccd7d"
    },
    {
        "author": "趙蕃",
        "paragraphs": [
            "江上人家烟雨間，意行曾憶犯榛菅。",
            "祇今冷落人誰問，輸與白鷗相對閒。"
        ],
        "title": "梅花十絕句  其六",
        "id": "d5dbc8dc-1a31-4ddb-bac0-9d908b83a34e"
    },
    {
        "author": "趙蕃",
        "paragraphs": [
            "雨薄梅花似有情，定應憐我太饑生。",
            "不同玉屑和朝露，且效夕餐收落英。"
        ],
        "title": "梅花十絕句  其七",
        "id": "f2c6c108-2b43-4ac1-814b-b61da63a8e26"
    },
    {
        "author": "趙蕃",
        "paragraphs": [
            "十里荆溪溪上梅，故人幾日寄詩來。",
            "相應載酒裴回次，憶我去年同此杯。"
        ],
        "title": "梅花十絕句  其八",
        "id": "fd513e5e-7284-4cc5-9a47-78ccd806b34a"
    },
    {
        "author": "趙蕃",
        "paragraphs": [
            "梅花佳處是孤影，月落參橫真見之。",
            "幾欲煩我爲摹寫，却愁才盡不能支。"
        ],
        "title": "梅花十絕句  其九",
        "id": "4bb20969-113b-412e-81fc-c9d7168feebf"
    },
    {
        "author": "趙蕃",
        "paragraphs": [
            "松風亭下盛開時，曾辱蘇仙與賦詩。",
            "今日折花懷此老，端如嗅菊念東籬。"
        ],
        "title": "梅花十絕句  其一○",
        "id": "5a43bc8d-6177-4e17-89a8-5727f96463ab"
    },
    {
        "author": "趙蕃",
        "paragraphs": [
            "起步寒梢百尺長，驟驚觸目盡琳琅。",
            "直疑霜月能爲幻，作意檻之還有香。"
        ],
        "title": "梅花絕句五首要明叔仲威同作  其一",
        "id": "2b75e8e4-4080-4300-bf41-ceda0f4c1e01"
    },
    {
        "author": "趙蕃",
        "paragraphs": [
            "誰能當此風霜面，政要渠儂鐵石心。",
            "我亦苦吟羞不足，願從千古覓遺香。"
        ],
        "title": "梅花絕句五首要明叔仲威同作  其二",
        "id": "be7b15b0-47c4-47b6-b2ee-46b354a55cf5"
    },
    {
        "author": "趙蕃",
        "paragraphs": [
            "木犀猶假菊爲裳，蘭也仍須紫作章。",
            "不似梅花最高潔，溫然全是玉之良。"
        ],
        "title": "梅花絕句五首要明叔仲威同作  其三",
        "id": "fc1fa976-ed44-49b8-9bb3-11e798f66edf"
    },
    {
        "author": "趙蕃",
        "paragraphs": [
            "傍觀怪我底多病，不奈俗塵來敗人。",
            "故人寄我山中信，竹故歲寒梅告春。"
        ],
        "title": "梅花絕句五首要明叔仲威同作  其四",
        "id": "6e072f4e-9c2a-44e4-8c6f-1915ecdeb0be"
    },
    {
        "author": "趙蕃",
        "paragraphs": [
            "陳君胸中殊不麤，胡子臞甚語則腴。",
            "梅花佳處我不識，付與二妙煩追摹。"
        ],
        "title": "梅花絕句五首要明叔仲威同作  其五",
        "id": "7da79dbb-e3e3-40d4-b938-29874c4baf04"
    },
    {
        "author": "趙蕃",
        "paragraphs": [
            "迺翁里居時，曾上廬山牘。",
            "懷賢訪其孤，今值詞人牧。",
            "我嘗愛臨川，韓草刊於陸。",
            "爾侯古雅趣，與陸堪並躅。",
            "而翁詞翰佳，世亦思在目。",
            "爾其持此詩，勿憚拜僕僕。",
            "侯寧謂我易，未遂嗔爾瀆。",
            "峩峩兮西山，光燄那久伏。"
        ],
        "tags": [
            "庐山"
        ],
        "title": "贈雲卿",
        "id": "8f0c20e0-919b-404f-a412-caede2452f33"
    },
    {
        "author": "趙蕃",
        "paragraphs": [
            "貧賤可余置，死生無彼拋。",
            "遺書曾不博，斗粟與枝巢。"
        ],
        "title": "祝游子泉劉叔通二家孤寡",
        "id": "f7f1e581-9d18-4d42-8707-6e760dc2bb9f"
    },
    {
        "author": "趙蕃",
        "paragraphs": [
            "周漢歷歷上下秦，侯王將相史疊陳。",
            "辱斯榮斯仁不仁，桃源鹿門商山人。",
            "南磵遠孫澗之濱，所以三人入呻吟。",
            "桃源本是耕稼民，鹿門商山抱經綸。",
            "一世雖屈九原伸，所以絕筆於獲麟。",
            "我之擬賦非厥倫，感公語我淚沾巾。"
        ],
        "title": "跋韓澗泉詩",
        "id": "4e3aea12-4273-4b64-b4bc-366d239ad89e"
    },
    {
        "author": "趙蕃",
        "paragraphs": [
            "何謂雪名寮，應同立積腰。",
            "要爲膏以潤，不作晛而消。",
            "園小鋤斯食，書多復不枵。",
            "青雲附能顯，況乃白雲招。"
        ],
        "title": "賦山居",
        "id": "6bf785c5-be1c-40e8-bba3-4f39f57f88de"
    },
    {
        "author": "趙蕃",
        "paragraphs": [
            "何人詠出韓家府，是我建陽劉叔通。",
            "盡道唐人工樂府，罕能褒貶似渠工。"
        ],
        "title": "跋劉溪翁題韓府詩  其一",
        "id": "f6e0ed15-5220-4bad-ba24-31e66dd6b7ca"
    },
    {
        "author": "趙蕃",
        "paragraphs": [
            "誰詠韓家府，建陽劉叔通。",
            "是爲聞以戒，斯可謂之風。",
            "妄矣彼侂胄，哀哉吾魏公。",
            "向來歌頌者，豈但劇秦雄。"
        ],
        "title": "跋劉溪翁題韓府詩  其二",
        "id": "897acf79-4bc6-4d7b-97c5-9ea5e246f94b"
    },
    {
        "author": "趙蕃",
        "paragraphs": [
            "誰道江南春有寒，未經社日衣能單。",
            "桑麻過雨日夜長，桃李因風高下殘。",
            "舊說中州政如此，了知瘴氣不能干。",
            "天公似憫斯民病，故體淳熙詔令寬。"
        ],
        "title": "暖甚去綿衣",
        "id": "d5476ed0-35e9-4d27-84d8-23f95ccafc67"
    },
    {
        "author": "趙蕃",
        "paragraphs": [
            "疎籬樹樹李花雪，野寺條條楊柳絲。",
            "春風收雨雨收後，白日變晴晴變時。",
            "有餘不足無盡景，截長補短何限詩。",
            "烟霞痼疾句成僻，老矣折肱真得醫。"
        ],
        "title": "出郭",
        "id": "e7230f24-db34-43e6-a65d-42876ce3b8ac"
    },
    {
        "author": "趙蕃",
        "paragraphs": [
            "滄浪一夜起鳴雷，雨陣因之續續來。",
            "所病農家成久旱，未論花事有新開。",
            "書生狂妄常憂國，聖代飄零豈棄才。",
            "儒館尉曹俱國士，好爲詩賦詠康哉。"
        ],
        "title": "二月十日喜雨呈李純教授去非尉曹",
        "id": "531f4372-0340-4007-b69b-c98c5d2a80dc"
    },
    {
        "author": "趙蕃",
        "paragraphs": [
            "學語渾似學參禪，要保心傳與耳傳。",
            "秋菊春蘭寧易地，清風明月本同天。"
        ],
        "title": "詩一首",
        "id": "2e5fc7a1-1195-4531-a1b8-94485e16c51a"
    },
    {
        "author": "趙蕃",
        "paragraphs": [
            "有水可爲湖，栽松欲以呼。",
            "不貪魚鱉數，無取芰荷都。",
            "老杜論能擬，陶翁興不孤。",
            "風吟與雪釣，曾有畫圖無。"
        ],
        "title": "松湖和曾文清公韵",
        "id": "e7a31eec-4e87-461e-ba80-f95789c34a9d"
    },
    {
        "author": "趙蕃",
        "paragraphs": [
            "瓦礫何所知，說法猶咄咄。",
            "況此空洞中，孰能無啟發。"
        ],
        "title": "成父居於普寧寺鐘樓之下闢以爲齋舊名坎止近易榜曰發深省衡州舅氏書之僕爲賦四小詩以發深省齋爲韵  其一",
        "id": "9a026dfa-91fe-4e26-8767-cdba64c6ce95"
    },
    {
        "author": "趙蕃",
        "paragraphs": [
            "危岑百尺高，下有溪流深。",
            "高深日相激，合此無盡音。"
        ],
        "title": "成父居於普寧寺鐘樓之下闢以爲齋舊名坎止近易榜曰發深省衡州舅氏書之僕爲賦四小詩以發深省齋爲韵  其二",
        "id": "5f1863c3-d79b-4a74-afc3-182b78f4e869"
    },
    {
        "author": "趙蕃",
        "paragraphs": [
            "人行冥昧中，遇坎輒自省。",
            "聞是微妙音，安得忘所警。"
        ],
        "title": "成父居於普寧寺鐘樓之下闢以爲齋舊名坎止近易榜曰發深省衡州舅氏書之僕爲賦四小詩以發深省齋爲韵  其三",
        "id": "4754904a-622f-4590-bea2-f657172f1a90"
    },
    {
        "author": "趙蕃",
        "paragraphs": [
            "我有嗜睡癖，衾枕長與偕。",
            "晨昏要無失，曷日住君齋。"
        ],
        "title": "成父居於普寧寺鐘樓之下闢以爲齋舊名坎止近易榜曰發深省衡州舅氏書之僕爲賦四小詩以發深省齋爲韵  其四",
        "id": "e2a02a8f-fd26-4da5-9955-c2c48c2c5d70"
    },
    {
        "author": "趙蕃",
        "paragraphs": [
            "瀟湘艮玉質，淺黛拂修眉。",
            "倚竹無人問，碧雲添一涯。"
        ],
        "title": "謝答嚴用韵送綠萼梅",
        "id": "b01c2938-27ec-40d8-abb3-313e878b2d34"
    },
    {
        "author": "趙蕃",
        "paragraphs": [
            "江梅未醒如凍蠅，蠟梅先折能寧馨。",
            "江梅既開瘦欲絕，蠟梅吐香方未歇。",
            "幾思覓句攄襟期，嫌如蔬筍傷肝脾。",
            "君詩與花辱俱見，却悔臨淵祇癡羨。",
            "君因此花詩再題，過讀快若垢得篦。",
            "從渠見者不著目，亦勝長安紛市鬻。"
        ],
        "title": "次韵何叔信二月蠟梅猶盛之作",
        "id": "d5efcadc-d162-4066-8d14-7f2fc35f5613"
    },
    {
        "author": "趙蕃",
        "paragraphs": [
            "蠟梅初看十日前，黄深紫鮮香欲然。",
            "要充銅瓶頓棐几，欲折罷折還加憐。",
            "蠟梅重看十日後，黄淡紫蔫香欲覆。",
            "是當雪砌與霜檐，欲開未開咸未就。",
            "山叟山居山徑荒，祇有竹樹參天長。",
            "浮花不省著老眼，此物未免搜枯腸。",
            "雪消霜熟冬行莫，凜日凝天應有數。",
            "蠟梅引破春風路，紅潔緗繁看樹樹。"
        ],
        "title": "詠蠟梅",
        "id": "1a89988b-1537-45cb-851f-685a5a901400"
    },
    {
        "author": "趙蕃",
        "paragraphs": [
            "綠竹人家近小塘，暮秋村釀熟村場。",
            "我行甚亟忘休歇，孤負木犀來往香。"
        ],
        "title": "朱村道中",
        "id": "abbf3196-61a7-4f54-8928-33fe57303201"
    },
    {
        "author": "趙蕃",
        "paragraphs": [
            "誠能得初心，何必返初服。",
            "有以固中扃，不須防外逐。"
        ],
        "title": "爲龍泉令趙舜徒題",
        "id": "c8ad739c-7875-48e0-b5b9-61224ee0610a"
    },
    {
        "author": "趙蕃",
        "paragraphs": [
            "所思終不見，渺渺政愁余。",
            "試向江頭釣，怕逢雙鯉魚。"
        ],
        "title": "獨行五首  其一",
        "id": "fd844ce6-4129-4722-a8ca-438c1465733d"
    },
    {
        "author": "趙蕃",
        "paragraphs": [
            "烹魚得素書，欲讀字半漫。",
            "上如說相思，下如祝加餐。"
        ],
        "title": "獨行五首  其二",
        "id": "b9feaac9-0fd7-467c-ac58-6508c1f24d09"
    },
    {
        "author": "趙蕃",
        "paragraphs": [
            "細雨微風湖上亭，柳深荷密競青青。",
            "生平漫與形神接，客裏孤游耳目醒。",
            "題詠紛紜幾詩板，畫圖零落半幽屏。",
            "像祠只在荒墩外，小復輿籃更一經。"
        ],
        "tags": [
            "滕王阁"
        ],
        "title": "初八日人事少閒命車出遊因以尋詩首訪滕王閣紛然屠沽思爲之敗已過東湖得孺子亭亭閣幽邃乃陳阜卿復作者一時詩板甚多擇數知名句錄之又東數步得孺子祠有像設及曾公衮書南豐所作祠堂記及沈持要重立歲月壁崩糞積殊異敬事迤邐避雨入總持寺謁澹臺子羽墓閲雷公祠墓有大篆立於其前祠有樂章無盡所作雨止絕南昌縣徑還艤舟之地作五詩",
        "id": "99c2e956-e3c5-472a-87db-8592d5c685b8"
    },
    {
        "author": "趙蕃",
        "paragraphs": [
            "宿雨洗清秋，行行早放舟。",
            "團團正林杪，隠隠半巖幽。",
            "永謝妖蟆食，寧須玉斧修。",
            "少微并婺女，何事獨名州。"
        ],
        "title": "過貴溪數里望月巖作",
        "id": "6f30678e-3906-4231-990d-e2a7093d86b6"
    },
    {
        "author": "趙蕃",
        "paragraphs": [
            "我裾未洗閩山土，君駕柴車過茅宇。",
            "相從僅作一夕留，冒雨衝風何自苦。",
            "如君人才豈終滯，瑚璉要爲清廟器。",
            "宜黄玉山俱作客，近湜何殊遠居易。",
            "我貧不得爲君謀，恐君遠適關我憂。",
            "作詩寄示三徑蔣，併簡平生顧曲周。"
        ],
        "title": "公擇客於玉山簿尉之館忽有挽爲宜黄之行者公擇過余謀之作詩呈公擇兼簡簿尉",
        "id": "b0abcb06-1b20-4de4-add0-f92cc345602e"
    },
    {
        "author": "趙蕃",
        "paragraphs": [
            "晨起猶如欲雪天，晚來旋覺散晴煙。",
            "傳聞隘郭沸燈火，想見當筵雜管絃。",
            "鐵馬春冰期異日，賣薪買酒看今年。",
            "誰憐病叟寒窗底，獨擁殘灰整舊編。"
        ],
        "title": "聞邑中燈夕頗盛作詩呈子肅",
        "id": "a4557d6d-0646-49a1-b08d-093235f4d55d"
    },
    {
        "author": "趙蕃",
        "paragraphs": [
            "松菊猶存歲晚期，五株柳樹復奚爲。",
            "風流不在春風日，要看秋風摇落時。"
        ],
        "title": "柳",
        "id": "9c76898a-372c-41bf-8407-3f69616298e0"
    },
    {
        "author": "趙蕃",
        "paragraphs": [
            "王家碧香釀，劉尹建安詩。"
        ],
        "title": "句  其一",
        "id": "bf2fe195-e6e9-465b-b13a-27ca74256358"
    },
    {
        "author": "趙蕃",
        "paragraphs": [
            "青雲道遠龍媒老，白雪詞高鬼膽寒。"
        ],
        "title": "句  其二",
        "id": "9109da59-7009-4020-961f-969c9690a7d8"
    },
    {
        "author": "孫子肅",
        "paragraphs": [
            "揖仙亭上觀秋漲，坐我吳江雲水鄉。"
        ],
        "title": "句",
        "id": "954e6cb1-8553-45ba-8025-b2e25953753a"
    },
    {
        "author": "孫子進",
        "paragraphs": [
            "酒祿嗟予薄。"
        ],
        "title": "句",
        "id": "9c4f24fb-331a-48b1-87d1-34857e72d565"
    },
    {
        "author": "某教授",
        "paragraphs": [
            "作法孰爲凉。"
        ],
        "title": "句",
        "id": "b5ca4f80-94c1-494c-89fb-a8a3b7108923"
    },
    {
        "author": "章少隠",
        "paragraphs": [
            "片片梅花隨雨脫，渾疑春雪墮林梢。"
        ],
        "title": "句",
        "id": "d40a49cd-76ab-4d1a-ac17-c16fd7225026"
    }
]