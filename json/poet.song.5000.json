[
    {
        "author": "董循",
        "paragraphs": [
            "子陵垂釣逐江流，相與登臺作共遊。",
            "紅葉黄花三峽雨，高風亮節一天秋。",
            "四圍黛色迷青眼，滿幅煙雲鎖綠洲。",
            "誰到嚴灘同玩賞，往來七里聽漁謳。"
        ],
        "title": "嚴子陵釣臺和友人韻",
        "id": "ca6cfd83-81c3-4109-a2ad-ed1ca0bc0faf"
    },
    {
        "author": "畢世長",
        "paragraphs": [
            "非才最忝預高年，分務由來近挂冠。",
            "敢造鉅賢論軌躅，幸依都府得盤桓。",
            "篇章捧和慚風雅，眷待優隆荷歲寒。",
            "儻許衰容參盛列，願憑繪事永傳看。"
        ],
        "title": "睢陽五老圖詩",
        "id": "6d1fd47a-0954-404e-9089-00ec63c3e446"
    },
    {
        "author": "釋遵式",
        "paragraphs": [
            "見聞獲安隠，莫不信向心。",
            "是故我歸依，願普如世尊。",
            "甚深浄戒聚，功德難思議。",
            "受者獲安隠，福慧日夜生。",
            "諸佛常護念，萬行漸滿盈。",
            "六度四等意，普度諸羣盲。",
            "手足初莫犯，節言慎所行。",
            "常樂在定意，是真優婆塞。",
            "質直離諂曲，常與賢聖俱。",
            "愛衆猶養己，是名真菩薩。"
        ],
        "title": "禮佛迴向偈",
        "id": "c8056fda-d0fb-40f5-90ef-c766ec4fa050"
    },
    {
        "author": "釋遵式",
        "paragraphs": [
            "我今稱念阿彌陀，真實功德佛名號。",
            "惟願慈悲垂攝受，證知懺悔及所願。",
            "我昔所造諸惡業，皆由無始貪嗔癡。",
            "從身□意之所生，一切我今皆懺悔。",
            "願我臨欲命終時，盡除一切諸障礙。",
            "面見彼佛阿彌陀，即得往生安樂剎。",
            "彼佛衆會咸清浄，我時於勝蓮華生。",
            "親見如來無量光，現前授我菩提記。",
            "蒙彼如來授記已，化身無數百俱胝。",
            "知力廣大徧十方，普利一切衆生界。"
        ],
        "title": "每日念佛懺悔發願文",
        "id": "251a706d-5696-4426-9d02-46a66a1d805f"
    },
    {
        "author": "釋遵式",
        "paragraphs": [
            "我比丘某甲，今爲傍生類。",
            "發佛大慈悲，懺彼六情根。",
            "無始業障海，眼根著諸色。",
            "耳界聞亂聲，鼻染一切香。",
            "舌生諸惡刺，身如機關主。",
            "六賊游戲中，心想如猿猴。",
            "無有暫停時。",
            "如此等六法，名爲六情根。",
            "一切業因緣，皆從妄想起。",
            "妄想如幻焰，亦若空中花。",
            "迷倒不覺知，爲諸惑業縛。",
            "永墮三途界，沒在衆苦中。",
            "不聞正法音，何曾知懺悔。",
            "惟願十方佛，菩薩衆大師。",
            "慈力與冥加，令其知發露。",
            "無始一切惡，今日悉消除。",
            "畢故不造新，常當修梵行。",
            "未脫傍生難，餘命願安樂。",
            "筌網及虞羅，願不相值遇。",
            "飲啄隨時足，饑渴永不逢。",
            "相見起慈心，願不相吞噉。",
            "當承三寶力，誓脫衆塵勞。",
            "畢此苦類身，願生諸佛國。",
            "彌陀廣慈願，不捨一切生。",
            "觀音慈願深，常游五道界。",
            "願舒五色臂，拔我出輪迴。",
            "儻若命終時，願垂親接引。",
            "救我厄難者，菩薩大檀那。",
            "憫我臨湯火，捨財贖我命。",
            "須彌與大海，徒自謂高深。",
            "檀那今日恩，高深不可比。",
            "現生增福壽，眷屬悉團圓。",
            "來世受身時，願同生佛國，和南賢聖衆。"
        ],
        "title": "放生慈濟法門",
        "id": "75453e32-abdc-455e-a1c6-93b1f995a57d"
    },
    {
        "author": "釋遵式",
        "paragraphs": [
            "南無佛法僧，大慈三寶海。",
            "我今欲依教，普勸諸衆生。",
            "莫殺莫食肉，同藴仁慈行。",
            "無病保長齡，未來成佛道。",
            "諸佛大菩薩，常爲救衆生。",
            "捨頭目身命，不計河沙數。",
            "代鴿棄王身，全螘委龍命。",
            "流水濟枯魚，薩埵充饑虎。",
            "歷劫徧行慈，慈善力成就。",
            "佛無一切心，唯有慈心在。",
            "若有行慈者，不殺不食肉。",
            "仰願佛威神，世世常加護。",
            "殺生佛所說，即殺自父母。",
            "亦殺自妻女，兄弟及姊妹。",
            "一切男女攝，皆曾爲父母。",
            "生生所受胎，從之稟遺體。",
            "受一畜生形，骨血如山海。",
            "一一類中身，生生不可計。",
            "輪迴六道間，展轉爲親屬。",
            "故食諸衆生，名食父母肉。",
            "又觀一切身，悉是我本體。",
            "自肉及他肉，其實是一肉。",
            "如舍前後住，亦名爲我舍。",
            "當知食肉人，即食自身肉。",
            "佛觀如來藏，佛界衆生界。",
            "一界無二界，一切肉一肉。",
            "伎兒暫變易，元是一人身。",
            "若欲殺衆生，當起諸佛想。",
            "獵師屠兒輩，及捕魚鳥人。",
            "衆生遥見者，皆生必死怖。",
            "謂此惡心人，貪利及肉味。",
            "手持利刀箭，念欲殺我身。",
            "飛翔及潛竄，驚怖而遠避。",
            "常與諸衆生，起大冤對想。",
            "一切惜身命，人畜等無殊。",
            "若欲食衆生，先試割身肉。",
            "死是極大苦，誰能不畏之。",
            "但當自觀身，云何食他肉。",
            "爲利剎衆生，以財網諸肉。",
            "二俱得殺業，死墮叫喚獄。",
            "汝聽殺生者，死墮地獄處。",
            "鐵城高八萬，四千由旬量。",
            "長廣亦復然，滿中猛火炎。",
            "表裏皆洞赤，猘狗守四門。",
            "獄卒聲雷震，兩眼如電光。",
            "驅汝殺生人，入中而受苦。",
            "力士執鐵矛，矛身長一丈。",
            "利刃闊八寸，望胸撞罪人。",
            "胸入背上出，苦痛不堪聞。",
            "千萬億歲中，受斯極大苦。",
            "汝聽食肉人，死墮阿鼻獄。",
            "鐵屋亦高廣，八萬由旬量。",
            "四門猛火炎，南北皆交徹。",
            "鐵牆鐵羅網，鐵枷鐵杻械。",
            "一一火燒之，皆令其洞赤。",
            "食肉受斯苦，億百千萬歲。",
            "汝聽煮肉人，墮鑊湯地獄。",
            "一萬有二千，深廣由旬量。",
            "晝夜猛火然，涌涌湯常沸。",
            "於中受大苦，一萬七千歲。",
            "汝聽炙肉人，墮熱鐵牀獄。",
            "其獄有八千，縱廣由旬量。",
            "牀下猛火燒，罪人卧其上。",
            "心肝肉焦爛，一萬二千歲。",
            "汝聽切肉人，死墮斫剉獄。",
            "五百大力士，利刀斬罪人。",
            "萬段至微塵，業風吹更活。",
            "如是終復始，一萬二千歲。",
            "汝聽養羣雞，爲貪肥肉者。",
            "一雞於一日，計食五百蟲。",
            "主人當半罪，同雞墮地獄。",
            "其獄盛熱糞，八萬由旬量。",
            "人雞俱入中，滿五千萬歲。",
            "汝聽捕獵人，安鏘及設𣚦。",
            "罥索安陷穽，利刃放鷹犬。",
            "四邊競圍合，逼逐殺衆生。",
            "死墮鐵軸獄，方丈一萬釘。",
            "驅上輪一帀，徧體萬釘刺。",
            "舉身悉交徹，苦痛不可忍。",
            "百千萬歲中，受斯對報苦。",
            "殺生食肉者，從諸地獄出。",
            "受餓羅剎身，師子豺虎狼。",
            "貓狸鴟梟鷲，唯捕新血肉。",
            "衆生各藏護，不令其得便。",
            "饑火常燒心，念念思他肉。",
            "由是惡熏習，大慈種永斷。",
            "設得生人中，殘疾命短促。",
            "愚癡謗因果，死還墮地獄。",
            "佛說此語時，無量諸羅剎。",
            "悲號誓斷肉，及護斷肉人。",
            "汝今聞此經，云何不改過。",
            "徒勞生爲人，不及食人鬼。",
            "慎莫燒山野，慎莫破堤塘。",
            "莫伐有巢樹，莫燒含蠹薪。",
            "若見殺衆生，方便常救護。",
            "南無十方佛，大智德世尊。",
            "我欲勸衆生，捨酒求明慧。",
            "如佛之所說，飲酒多過患。",
            "八萬塵勞門，三十五種失。",
            "悉以酒爲本，汝等應諦觀。",
            "酒酣心眩亂，六識盡昏迷。",
            "君臣乖儀節，父子絕尊卑。",
            "母女亂其風，禮檢不能制。",
            "如舍婆提國，有鴦掘摩羅。",
            "酒醉淫泆母，因慈殺其父。",
            "母復通外情，將刀復害之。",
            "亦如莎伽陀，神通大羅漢。",
            "因游支提國，漸到跋陀村。",
            "彼有大毒龍，字菴婆羅提。",
            "其龍甚暴惡，侵害彼村人。",
            "羅漢神通力，降伏毒龍已。",
            "村人思報恩，多設蘇乳糜。",
            "有女設糜已，憂其發冷病。",
            "遂取水色酒，奉上大羅漢。",
            "羅漢謂是水，飲已酒力發。",
            "迷酒到寺門，衣鉢棄餘處。",
            "醒時用神力，能伏大毒龍。",
            "醉後如死人，不能伏蝦蟆。",
            "世尊命羅漢，及諸比丘衆。",
            "至彼羅漢所，因茲制酒戒。",
            "正法念經說，閻羅責置人。",
            "將驅入地獄，先說如是偈。",
            "酒能亂人心，令人如羊等。",
            "不知作不作，如是應捨酒。",
            "若酒醉之人，如死人無異。",
            "若欲常不死，彼人應捨酒。",
            "酒是諸過處，常能不饒益。",
            "一切惡道階，黑闇所在處。",
            "飲酒到地獄，亦到餓鬼處。",
            "行於畜生業，是酒過所誑。",
            "酒爲毒中毒，地獄中地獄。",
            "病中之大病，是佛之所說。",
            "若人飲酒者，無因緣歡喜。",
            "無因緣而瞋，無因緣作惡。",
            "於佛所生癡，壞世出世事。",
            "燒解脫如火，所謂酒一法。",
            "若人能捨酒，正行於法戒。",
            "彼到第一處，無死無生處。",
            "莫飲無明酒，能爲衆苦因。",
            "聲聞住明脫，猶是醉歸人。",
            "若是病苦時，應當觀病本。",
            "從癡有愛生，習業招病果。",
            "耆婆盡道術，尚不能救療。",
            "豈有世藥酒，而能瘥我病。",
            "酒爲放逸根，不飲閉惡道。",
            "寧捨百千身，不毀犯酒戒。",
            "寧使身乾枯，終不飲此酒。",
            "假使毀犯戒，壽命滿百年。",
            "不如護禁戒，即時身磨滅。",
            "决定能使瘥，我猶故不飲。",
            "況今不定知，爲瘥爲不瘥。",
            "作是决定心，心生大歡喜。",
            "即獲見真諦，所患即消除。",
            "汝聽釀酒家，死墮醎糟獄。",
            "亦墮沸灰中，一萬八千歲。",
            "汝聽沽清酒，死墮酒池獄。",
            "滿中如洋銅，入其中受苦。",
            "汝聽飲酒人，死墮灌口獄。",
            "手自酌銅汁，晝夜灌其口。",
            "汝聽人將酒，逼勸持戒人。",
            "死入冰池獄，八千萬歲苦。",
            "皮肉皆破裂，日夜百死生。",
            "然後五百生，生輒無兩臂。",
            "汝聽或强力，或時因戲笑。",
            "持酒與僧尼，强伏令其飲。",
            "死墮截膝獄，六百萬歲中。",
            "五百大力士，常截其兩膝。",
            "乃至過酒器，五百世無手。",
            "常作螘蝨形，曲蛆及蠅蚋。",
            "癡執無知蟲，一一五百世。",
            "汝聽吉陀婆，沽酒梳墮井。",
            "羅漢飲其水，八萬聖皆醉。",
            "由是惱聖人，死墮鋸床獄。",
            "八萬大劫中，常受鋸解苦。",
            "後出得爲人，其身長三尺。",
            "顔貌青黑色，耳鼻孔閉塞。",
            "無眼脣褰縮，手足無十指。",
            "何況破戒心，持酒逼他飲。",
            "多見世愚人，逼他食酒肉。",
            "自不能清浄，都無羞耻心。",
            "復將不浄食，凌逼破他戒。",
            "寧可斷人命，莫破他善心。",
            "殺命一死生，未必至三趣。",
            "破戒失人天，及失解脫法。",
            "汝聽斷酒肉，所得福德利。",
            "有人持七寶，國城妻子施。",
            "不如斷酒肉，千萬分之一。",
            "乃至滿大千，七寶持布施。",
            "不如斷酒肉，千萬分之一。",
            "假使爲求福，鍛金以爲人。",
            "其數百千萬，持用廣布施。",
            "不如斷酒肉，千萬分之一。",
            "假使有佛子，造幡華寶蓋。",
            "滿三千大千，持用供養佛。",
            "不如斷酒肉，千萬分之一。",
            "犯之罪即重，持之福亦深。",
            "善惡長形對，苦樂鎮相尋。",
            "及健速迴首，早計各悛心。",
            "莫待無常到，如瓶滿自沈。",
            "勉哉須努力，同侍七寶林。"
        ],
        "title": "誡酒肉慈慧法門",
        "id": "3d6c400b-02a4-4d26-90df-517b015a02f3"
    },
    {
        "author": "釋遵式",
        "paragraphs": [
            "五辛佛所說，障道定無疑。",
            "梵網招輕垢，楞伽損大慈。",
            "人天猶尚失，浄土固難期。",
            "生啖增瞋念，熟食發淫思。",
            "講經十二部，天仙悉捨離。",
            "善神不守護，惡鬼得便宜。",
            "薜荔唼脣吻，魔羅現佛儀。",
            "福德因消滅，業障更彌滋。",
            "地獄銅兼鐵，輪迴網復羈。",
            "無端耽草味，殃禍大堪悲。"
        ],
        "title": "戒五辛頌",
        "id": "a2378e6e-8dda-4771-8c57-a13da6bf452d"
    },
    {
        "author": "釋遵式",
        "paragraphs": [
            "鬼神隨處有，諂誑世間人。",
            "祭鬼都無福，空增殺業因。"
        ],
        "title": "改祭修齋决疑頌 第一疑：有鬼無鬼，能禍能福耶？頌曰：",
        "id": "eb6c3889-33bd-4b15-a81a-86ab2b1abac2"
    },
    {
        "author": "釋遵式",
        "paragraphs": [
            "正信天龍護，邪神豈奈何。",
            "但知常念佛，災怪自消磨。"
        ],
        "title": "改祭修齋决疑頌 第二疑：現見世人病患，祭祀獲安，何言無福耶？頌曰：",
        "id": "193a0a1b-c2a2-47b6-82a3-e5b52a64128d"
    },
    {
        "author": "釋遵式",
        "paragraphs": [
            "人死隨前業，升沉六道殊。",
            "如何純祭祀，須道世人愚。"
        ],
        "title": "改祭修齋决疑頌 第三疑：家眷死後祭祀，得食不得食耶？頌曰：",
        "id": "621fa665-cfc1-4cd0-a6a5-52d240bcd97f"
    },
    {
        "author": "釋遵式",
        "paragraphs": [
            "殺牛慚禴祭，黍稷本非馨。",
            "齋誦真明德，何勞執禮經。"
        ],
        "title": "改祭修齋决疑頌 圓丘方澤，上下神明，國之常典。云何勸令斷祭，奈太傷國風乎？頌曰：",
        "id": "c5dc1e88-72be-4950-9723-bb9ac81b1cf8"
    },
    {
        "author": "釋遵式",
        "paragraphs": [
            "殺他還自殺，影響逐形聲。",
            "鬼飽都無福，空招墮火坑。"
        ],
        "title": "改祭修齋决疑頌 第五疑：祭祀之家，及彼師巫，得何罪報耶？頌曰：",
        "id": "b41a2d0c-2e0a-4829-a5dc-9e12d1acd29c"
    },
    {
        "author": "釋遵式",
        "paragraphs": [
            "迴邪生正信，臭草出栴檀。",
            "逢難須堅固，安居志好攀。"
        ],
        "title": "改祭修齋决疑頌 第六疑：今若改祭，自古已來，還有報驗耶？頌曰：",
        "id": "a2e3421d-7c67-45a5-ad7f-7299c7dc7e6e"
    },
    {
        "author": "釋遵式",
        "paragraphs": [
            "專持菩薩號，八部護君身。",
            "急難隨聲應，唯除不信人。"
        ],
        "title": "改祭修齋决疑頌 第七疑：改祭之後，忽遇災禍，既已捨神，求誰救護耶？頌曰：",
        "id": "6df38dd7-5c2c-4099-bcff-ddd745881fa3"
    },
    {
        "author": "釋遵式",
        "paragraphs": [
            "法寶真良藥，衆生自不嘗。",
            "書持并供養，世世上天堂。"
        ],
        "title": "改祭修齋决疑頌 第八疑：自來殺生祭祀，所有罪業作何功德而得消滅耶？頌曰：",
        "id": "ea90b877-3276-43bc-9c94-22c44502c6d4"
    },
    {
        "author": "釋遵式",
        "paragraphs": [
            "作福常迴施，天龍善鬼神。",
            "威光常覆護，使汝免災迍。"
        ],
        "title": "改祭修齋决疑頌 第九疑：凡修齋福，并讀誦經典，當迴向家宅何等神明，凡有幾位耶？頌曰：",
        "id": "a5c6ba74-37ea-47a0-9fc7-328127213af1"
    },
    {
        "author": "釋遵式",
        "paragraphs": [
            "鬼道常饑渴，當生憐愍心。",
            "能蠲口中食，佛賛福田深。"
        ],
        "title": "改祭修齋决疑頌 第十疑：既不許祭祀，或家眷死亡墮在鬼趣，云何施其飲食耶？頌曰：",
        "id": "687d27df-2a9e-4460-ac25-577dcf2d111d"
    },
    {
        "author": "釋遵式",
        "paragraphs": [
            "三界無別法，一切唯心造。",
            "是故於日夜，當自勤觀心。",
            "心欲起諸惡，速滅如救然。",
            "心欲起諸善，愛護如珍寶。",
            "行惡雖少頃，未來受苦長。",
            "爲善向菩提，永證常樂果。"
        ],
        "title": "地獄界偈",
        "id": "68bd812e-7677-4a1b-8097-29d1656b6141"
    },
    {
        "author": "釋遵式",
        "paragraphs": [
            "無象無名杳莫尋，强將名象測幽深。",
            "憑斯會解還相背，捨此他求轉自沉。",
            "鷲嶺殷勤親付囑，龍門愷悌好知音。",
            "仍聞挂在高堂上，誤殺來人錯認心。"
        ],
        "title": "上王丞相十界心圖頌",
        "id": "168da845-4cea-4a25-a2ed-3fdef6996291"
    },
    {
        "author": "釋遵式",
        "paragraphs": [
            "南無十方三世佛，南無本師大牟尼。",
            "南無西方安樂剎，阿彌陀佛十力尊。",
            "南無過去無數劫，彼世世燈觀世音。",
            "諸佛慧眼第一凈，以不二相觀三界。",
            "如實見我歸命禮，成就大願護衆生。",
            "南無一切法寶海，無邊無盡解脫門。",
            "南無總持功德藏，三世十方諸佛印。",
            "消除三障無諸惡，五眼具足成菩提。",
            "未來際劫誓修行，普使衆生獲無畏。",
            "南無文殊普賢尊，一切智行圓滿海。",
            "金剛藏及金剛手，得大勢等諸大士。",
            "聲聞辟支賢聖衆，願以慈眼普瞻視。",
            "我今南無讚三寶，爲欲深遊大悲海。",
            "南無大悲救厄者，昔曾值佛觀世音。",
            "入彼如來所入門，故佛授與同名號。",
            "從聞解脫六塵縛，如聲度垣不能礙。",
            "由斯徧入微塵國，普現微塵自在身。",
            "一一身宣總持句，施與衆生無畏法。",
            "是故娑婆世界中，皆號爲施無畏者。",
            "我昔經中值密言，能除三障名消伏。",
            "佛稱功德難思議，故我常持不敢忘。",
            "誓向當來大劫海，徧將此句救諸苦。",
            "爲求大士加持力，故造栴檀持呪形。",
            "爍迦羅首金色容，具足七數端嚴相。",
            "母陀羅臂百千福，次第有六捉持異。",
            "貝多葉經并寶印，華果澡鑵及楊枝。",
            "無隙白檀雕所成，一一皆合契經造。",
            "及狀我身長跪地，頂戴吉祥安樂人。",
            "觀世音名依定實，必聞我今發大願。",
            "牟尼經像比丘僧，願住世間常不滅。",
            "護持國土與衆生，普令攝取菩提願。",
            "三寶神呪天龍等，大悲感應大誓力。",
            "一切同護聖尊儀，猶若金剛常不壞。",
            "如是成就十四願，悉爲菩提及含識。",
            "南無聞名救厄者，南無世間慈悲父。",
            "南無施我無畏力，南無令我滿諸願。",
            "聞名見身心念者，南無一切無空過。",
            "我今次第說所願，尊應一一徧垂聽。"
        ],
        "title": "大悲觀音栴檀像",
        "id": "21d79b3a-387a-457c-b6ad-4400686e37ae"
    },
    {
        "author": "釋遵式",
        "paragraphs": [
            "稽首西方安樂剎，彌陀世主大慈尊。",
            "我依種種修多羅，成就往生决定信。",
            "住大乘者清凈心，十念念彼無量壽。",
            "臨終夢佛定往生，大寶積經如是說。",
            "五逆地獄衆火現，值善知識發猛心。",
            "十念稱佛即往生，十六觀經如是說。",
            "若有歡喜信樂心，下至十念即往生。",
            "若不爾者不成佛，四十八願如是說。",
            "諸有聞名生至心，一念迴向即往生。",
            "唯除五逆謗正法，無量壽經如是說。",
            "臨終不能觀及念，但作生意知有佛。",
            "此人氣絕即往生，大法鼓經如是說。",
            "一日一夜懸繒蓋，專念往生心不斷。",
            "卧中夢佛即往生，無量壽經如是說。",
            "晝夜一日稱佛名，殷勤精進不斷絕。",
            "展轉相勸同往生，大悲經中如是說。",
            "一日二日若七日，執持名號心不亂。",
            "佛現其前即往生，阿彌陀經如是說。",
            "若人聞彼阿彌陀，一日二日若過等。",
            "繫念現前即往生，般舟經中如是說。",
            "十日十夜六時中，五體禮佛念不斷。",
            "現見彼佛即往生，鼓音王經如是說。",
            "十日十夜持齋戒，懸繒幡蓋然香燈。",
            "繫念不斷得往生，無量壽經如是說。",
            "若人專念一方佛，或行或坐七七日。",
            "現身見佛即往生，大集經中如是說。",
            "若人自誓常經行，九十日中不坐卧。",
            "三昧中見阿彌陀，佛立經中如是說。",
            "若人端坐正西向，九十日中常念佛。",
            "能成三昧生佛前，文殊般若如是說。",
            "我於衆經頌少分，如是說者無窮盡。",
            "願同聞者生正信，佛語真實無欺誑。"
        ],
        "title": "依修多羅立往生正信偈",
        "id": "1bf591cf-2dee-4ab7-a78a-2d1d269badb8"
    },
    {
        "author": "釋遵式",
        "paragraphs": [
            "又放光明名見佛，此光覺悟將終者。",
            "令隨悟念見如來，命終得生其凈土。"
        ],
        "title": "釋大方廣佛華嚴經賢首菩薩讚佛偈  其一",
        "id": "ffcb1022-e29a-4556-a742-b17a96aae58f"
    },
    {
        "author": "釋遵式",
        "paragraphs": [
            "見有臨終勸念佛，及示尊像令瞻敬。",
            "俾於佛所深歸仰，是故得成此光明。"
        ],
        "title": "釋大方廣佛華嚴經賢首菩薩讚佛偈  其二",
        "id": "5cd2ee26-81f1-416a-9c96-ed1e7d1f505f"
    },
    {
        "author": "釋遵式",
        "paragraphs": [
            "韋提重禮請能仁，願說西方凈報因。",
            "十六觀兼三凈業，修之即得往生身。"
        ],
        "title": "十六觀經頌",
        "id": "29453c2f-a300-44cf-860e-d7a9957de05c"
    },
    {
        "author": "釋遵式",
        "paragraphs": [
            "正坐面西想日輪，見日欲沒如懸鼓。",
            "見已閉目開目間，皆令明了心堅住。"
        ],
        "title": "十六觀經頌 日觀第一",
        "id": "20222416-7cf2-45bc-bbd8-acdf30d849db"
    },
    {
        "author": "釋遵式",
        "paragraphs": [
            "次作水想見西方，一切皆爲凈土水。",
            "既見水已想成冰，皎然映徹琉璃地。"
        ],
        "title": "十六觀經頌 水觀第二",
        "id": "7f18c418-0a7a-4611-b677-fd6225a3b35f"
    },
    {
        "author": "釋遵式",
        "paragraphs": [
            "琉璃寶地正觀時，諦了分明極樂國。",
            "八種清風鼓樂音，苦空無我無常曲。"
        ],
        "title": "十六觀經頌 地觀第三",
        "id": "328df7a2-5ee7-4784-8530-4bf9c5f35418"
    },
    {
        "author": "釋遵式",
        "paragraphs": [
            "四觀寶樹七重行，寶葉華敷妙宮殿。",
            "寶幢幡蓋影重重，十方佛國於中現。"
        ],
        "title": "十六觀經頌 樹觀第四",
        "id": "160c6c0b-f4df-46c1-9803-7616d246a123"
    },
    {
        "author": "釋遵式",
        "paragraphs": [
            "五想凈土七寶池，池中水有八功德。",
            "宣流念佛法僧名，妙寶蓮華千萬億。"
        ],
        "title": "十六觀經頌 池觀第五",
        "id": "7866b44f-024b-4474-9fc2-413c4c599aa0"
    },
    {
        "author": "釋遵式",
        "paragraphs": [
            "衆寶國土寶樓閣，寶樹更兼池間錯。",
            "此箇總觀若成時，名爲粗見彼極樂。"
        ],
        "title": "十六觀經頌 總觀第六",
        "id": "01ee3819-967f-431e-ab68-242ed09e92fa"
    },
    {
        "author": "釋遵式",
        "paragraphs": [
            "七想蓮華妙臺座，廣大彌陀願力成。",
            "作此想時心不亂，定當極樂國中生。"
        ],
        "title": "十六觀經頌 華座觀第七",
        "id": "dc4a682a-7645-42b8-85bb-d06d9553a8e4"
    },
    {
        "author": "釋遵式",
        "paragraphs": [
            "諸佛如來法界身，徧入衆生一切想。",
            "智者當觀此想心，是心即佛菩薩像。"
        ],
        "title": "十六觀經頌 佛菩薩像觀第八",
        "id": "e105ecf5-291b-4c33-a460-f9c296fc4643"
    },
    {
        "author": "釋遵式",
        "paragraphs": [
            "無量壽佛金色身，光明普照羣生類。",
            "勤修智者繫心觀，諸佛現前同授記。"
        ],
        "title": "十六觀經頌 無量壽佛身觀第九",
        "id": "c1676012-c09c-4b75-bc07-fdbe2a9c4a36"
    },
    {
        "author": "釋遵式",
        "paragraphs": [
            "觀音菩薩紫金身，眉間毫相七寶色。",
            "流出光明滿十方，光中化佛無數億。"
        ],
        "title": "十六觀經頌 觀音觀第十",
        "id": "fbb7312e-9c75-4ad3-9583-2a88837c4412"
    },
    {
        "author": "釋遵式",
        "paragraphs": [
            "次觀勢至菩薩身，量等觀音無有異。",
            "但於肉髻寶缾中，盛衆光明現佛事。"
        ],
        "title": "十六觀經頌 勢至觀第十一",
        "id": "4786b7db-e0e2-447f-a009-fa59e23e5540"
    },
    {
        "author": "釋遵式",
        "paragraphs": [
            "端想身生極樂界，蓮華合閉身居內。",
            "華開見佛滿虛空，水鳥樹林宣法偈。"
        ],
        "title": "十六觀經頌 普往生觀第十二",
        "id": "a46ebdd6-25c8-498b-8624-71efa5a316ce"
    },
    {
        "author": "釋遵式",
        "paragraphs": [
            "重想彌陀二菩薩，神通變現事如前。",
            "雜沓觀成無量福，定生安養奉金僊。"
        ],
        "title": "十六觀經頌 雜往生觀第十三",
        "id": "a37640c1-1bc4-4e8a-a658-96342a1e1a85"
    },
    {
        "author": "釋遵式",
        "paragraphs": [
            "慈心不殺持衆戒，讀誦大乘方等經。",
            "修行六念迴向願，臨終化佛悉來迎。"
        ],
        "title": "十六觀經頌 上品上生觀第十四",
        "id": "9ab30be4-4a69-47ae-887b-1cf92f33f764"
    },
    {
        "author": "釋遵式",
        "paragraphs": [
            "不必受持方等經，解第一義明因果。",
            "紫金臺現命終時，自見身於臺上坐。"
        ],
        "title": "十六觀經頌 上品中生",
        "id": "d2a71b76-a1c5-4a29-bf12-872654fa4904"
    },
    {
        "author": "釋遵式",
        "paragraphs": [
            "深信因果奉大乘，但發無上菩提意。",
            "以此功德迴願生，生已當住歡喜地。"
        ],
        "title": "十六觀經頌 上品下生",
        "id": "3f8524ac-7336-4ad4-b7a2-9810f0bb4006"
    },
    {
        "author": "釋遵式",
        "paragraphs": [
            "受持五戒八戒齋，修行諸戒迴向願。",
            "命終生彼聞法音，應時即得阿羅漢。"
        ],
        "title": "十六觀經頌 中品上生觀第十五",
        "id": "404148cb-932f-4bd1-b6de-34a37d88fc15"
    },
    {
        "author": "釋遵式",
        "paragraphs": [
            "若人至心一日夜，持戒持齋無破缺。",
            "以此功德迴願生，七日華敷成記莂。"
        ],
        "title": "十六觀經頌 中品中生",
        "id": "531c4e68-067d-4a4c-94a7-1d35ff35203b"
    },
    {
        "author": "釋遵式",
        "paragraphs": [
            "孝養父母行仁義，臨終復遇善知識。",
            "廣說彌陀大願因，屈伸臂頃生彼國。"
        ],
        "title": "十六觀經頌 中品下生",
        "id": "53e3879f-15e2-4c6e-b1b7-a03ad48880ed"
    },
    {
        "author": "釋遵式",
        "paragraphs": [
            "若人雖不謗尊經，造衆惡業無慚愧。",
            "臨終遇勸念彌陀，生彼十劫得初地。"
        ],
        "title": "十六觀經頌 下品上生觀第十六",
        "id": "55f7734f-7531-4f81-a030-479030f8e988"
    },
    {
        "author": "釋遵式",
        "paragraphs": [
            "若有衆生犯衆戒，盜取僧祇三寶物。",
            "臨終遇勸念彌陀，一念頃間生彼國。"
        ],
        "title": "十六觀經頌 下品中生",
        "id": "4359e024-f973-4d46-bc35-7796ac555ae2"
    },
    {
        "author": "釋遵式",
        "paragraphs": [
            "有作五逆十惡業，應墮地獄受諸苦。",
            "臨終遇勸念彌陀，决定超生於彼土。"
        ],
        "title": "十六觀經頌 下品下生",
        "id": "5f610a32-fa4b-4c8c-84b0-30799405868d"
    },
    {
        "author": "釋遵式",
        "paragraphs": [
            "萬感外形骸，儼然虛堂寂。",
            "明毫冠羣彩，幽神資始績。",
            "妙象非夙預，俗覽豈良覿。",
            "析之會入微，清玩心無懌。"
        ],
        "title": "念佛三昧詩  其一",
        "id": "85239586-49ed-4151-a0d5-70bf44ec621f"
    },
    {
        "author": "釋遵式",
        "paragraphs": [
            "金肌昧真見，八音愚正聞。",
            "玄空了無託，至涉寧有勳。",
            "森羅會都寂，長空銷積氛。",
            "良哉此達觀，局士安與云。"
        ],
        "title": "念佛三昧詩  其二",
        "id": "a50d387b-4b7f-408e-b875-9bb61e33a21a"
    },
    {
        "author": "釋遵式",
        "paragraphs": [
            "融抱迴曲照，熙如鑑中象。",
            "諦覽無遺心，虛求非滯想。",
            "追夢忘始終，通幽宛如往。",
            "藉此會神姿，逍遥期西賞。"
        ],
        "title": "念佛三昧詩  其三",
        "id": "75dbca7b-3d53-44ed-85b2-2dec96b21b3b"
    },
    {
        "author": "釋遵式",
        "paragraphs": [
            "鑑極玄想孤，動靜如爲區。",
            "大象詎形儀，大方誰廉隅。",
            "正賞不隠括，妙踐無迴迂。",
            "心澄徧知海，粲粲黄金軀。"
        ],
        "title": "念佛三昧詩  其四",
        "id": "005209cf-8042-49c2-836d-828e9e8e198d"
    },
    {
        "author": "釋遵式",
        "paragraphs": [
            "稽首十方佛，彌陀聖中尊。",
            "方等修多羅，一切法寶藏。",
            "觀音及勢至，大地菩薩僧。",
            "我以誠信心，刻板并印造。",
            "阿彌陀經卷，及以正信偈。",
            "旋造各一萬，施四衆受持。",
            "偈以發信心，經以資讀誦。",
            "若有每日中，至少誦三卷。",
            "年誦千八十，十年萬八百。",
            "況復多誦者，及歷多年數。",
            "如是積功德，自然生佛前。",
            "我此萬卷經，隨所流布處。",
            "極少得一人，誦持生凈土。",
            "我願承此力，决定生彼國。",
            "況復於多人，人亡經復在。",
            "展轉相傳授，是名無盡燈。",
            "燈燈相照耀，破生死長夜。",
            "顯出佛菩提，究竟悉同生。",
            "常寂光凈土，持此清凈福。",
            "迴向奉君親，我國聖帝王。",
            "及聖后聖位，仁壽各萬年。",
            "覆育羣氓類，我父母眷屬。",
            "怨親非怨親，咸承勝善根，同生安養國。"
        ],
        "title": "爲檀越寫彌陀經正信偈發願文",
        "id": "9cd64c53-44dd-46e3-be43-f368f3f2a1d5"
    },
    {
        "author": "釋遵式",
        "paragraphs": [
            "古觀春山下，尋幽似有期。",
            "瀑清冥坐久，峰好獨歸遲。",
            "客嘯巢禽識，仙蹤藥叟知。",
            "我來無別趣，禪性盡相宜。"
        ],
        "title": "遊天台觀",
        "id": "4bc788b5-64ea-4e95-b180-a392a22811b7"
    },
    {
        "author": "釋遵式",
        "paragraphs": [
            "禪家真隠處，翠谷倚城隍。",
            "海近雲歸早，山孤鳥去長。",
            "石當泉脈潤，風度柏枝香。",
            "此地容吾否，中霄去意狂。"
        ],
        "title": "寄題丹丘梵才上人山居",
        "id": "f4e6be88-ef71-4346-9cb8-14c3ac1fd570"
    },
    {
        "author": "釋遵式",
        "paragraphs": [
            "小固山前一道人，不言生死不言真。",
            "茅堂靜有朝端客，草履爛無門外塵。",
            "銀漏滴殘猶在定，石花開盡始知春。",
            "相思未得相尋去，空恨江頭多病身。"
        ],
        "title": "寄丹丘鴻上人不出寺",
        "id": "7c2799d6-6872-43ec-a777-608e718880da"
    },
    {
        "author": "釋遵式",
        "paragraphs": [
            "鳥外清閒極，誰能更似君。",
            "山光晴後見，瀑響夜深聞。",
            "拾句書幽石，收茶踏亂雲。",
            "江頭待無事，終學棄人羣。"
        ],
        "title": "酬伉上人",
        "id": "d33b0d3e-9971-4773-bb53-fe3d0653a37c"
    },
    {
        "author": "釋遵式",
        "paragraphs": [
            "溪竹擁疏簾，溪雲冷不厭。",
            "千巖唯虎伴，一講許詩兼。",
            "煮茗敲冰柱，看經就雪簷。",
            "有時開靜戶，寒日下峰尖。"
        ],
        "title": "贈智倫弟",
        "id": "f4d4b637-df99-41aa-9fa0-abaea9ff3f9e"
    },
    {
        "author": "釋遵式",
        "paragraphs": [
            "五六百年內，金軀亦化塵。",
            "方知新塚上，盡是古人身。",
            "白髮爭名急，青山送骨頻。",
            "除師靈塔外，一一好沾巾。"
        ],
        "title": "隋觀法師塔",
        "id": "e27e4c87-9071-4502-8b20-dd22fa370f26"
    },
    {
        "author": "釋遵式",
        "paragraphs": [
            "官滿載琴書，乘春入上都。",
            "煙波離遠岸，桃李發中途。",
            "俸薄尊常淺，詩清道太孤。",
            "登朝無恨晚，未有白髭鬚。"
        ],
        "title": "送苗推官",
        "id": "9c68b2ea-56b1-4e72-9673-640cf18f5148"
    },
    {
        "author": "釋遵式",
        "paragraphs": [
            "一徑千峰裏，何人更往還。",
            "無爲無事者，白首白雲閒。",
            "釀酒擔寒瀑，尋猿過別山。",
            "豈知名利客，鞭馬向秦關。"
        ],
        "title": "隠者",
        "id": "d2c7311c-e2f3-4583-bbd6-a7195c5afc99"
    },
    {
        "author": "釋遵式",
        "paragraphs": [
            "度月阻相尋，應爲苦雨吟。",
            "井渾茶味失，地潤屐痕深。",
            "鳥背長湖色，門閒古樹陰。",
            "想君慵更甚，華髮晝方簪。"
        ],
        "title": "寄劉處士",
        "id": "414856e0-4ff4-41a4-962c-2bbf2ac38541"
    },
    {
        "author": "釋遵式",
        "paragraphs": [
            "無累無機祇任緣，一齋長掩古松邊。",
            "寒垂白髮過深雪，不下青林知幾年。",
            "木葉當薪燒更暖，薑苗爲屨著難穿。",
            "竟何人問東林社，時引清流灌碧蓮。"
        ],
        "title": "寄悟和尚",
        "id": "33eb6b5d-b89a-4444-be00-7142bfa0c834"
    },
    {
        "author": "釋遵式",
        "paragraphs": [
            "雨餘殘景照漁家，漁子鳴榔徹郡衙。",
            "今夜相呼好垂釣，晚來新雨漲蒹葭。"
        ],
        "tags": [
            "西湖"
        ],
        "title": "酬蘇屯田西湖韻",
        "id": "b5a20e16-1db6-4488-a844-367ea7e85d24"
    },
    {
        "author": "釋遵式",
        "paragraphs": [
            "乾坤持中樞，動運非物圖。",
            "欝欝彼靈鷲，飄飄如飛鳬。",
            "層空累怪石，古木生其膚。",
            "仁虎終安棲，白猿時號呼。",
            "錢源注鮫室，謝月揚天衢。",
            "曩喆多遺塵，清風來四隅。"
        ],
        "title": "五峰合澗詩 飛來峰",
        "id": "25d61ba5-6d7c-4b24-8592-27d1edb7b0e9"
    },
    {
        "author": "釋遵式",
        "paragraphs": [
            "青瑛麗芙蕖，造化工且奇。",
            "輝彩向星河，結根在天池。",
            "臨飈無馨香，禦雨不離披。",
            "朝靄發翠華，暮雲生碧姿。",
            "鼎湖幾榮落，華嶽何盛衰。",
            "獨爾謝羣芳，自將天地期。"
        ],
        "tags": [
            "华山"
        ],
        "title": "五峰合澗詩 蓮華峰",
        "id": "fd779651-70c0-4d78-8d21-c8eedcd045eb"
    },
    {
        "author": "釋遵式",
        "paragraphs": [
            "武林神仙宅，代有隠者遊。",
            "谷靜雲性閑，源長水涵幽。",
            "吾居餘十年，自足忘百憂。",
            "豈嚼不死草，夙陪無生儔。",
            "道慚情未損，身與世爲讎。",
            "安得會昔人，竹枝歌中秋。"
        ],
        "title": "五峰合澗詩 稽留峰",
        "id": "4ea8d403-a729-41c0-ad95-a76f91b886e2"
    },
    {
        "author": "釋遵式",
        "paragraphs": [
            "嫦娥戲仙桂，擲子落人寰。",
            "秀穎發矯林，芳馨騰遠山。",
            "兔邊甘百上，鳥外誰一攀。",
            "月裏催人老，雲根伴余閑。",
            "餘霞照海甸，高翠暖湖關。",
            "康樂不在哉，猿來空庭間。"
        ],
        "title": "五峰合澗詩 月桂峰",
        "id": "b14189da-6709-4397-86fe-d2134480559f"
    },
    {
        "author": "釋遵式",
        "paragraphs": [
            "靈峰天竺寺，水向南北流。",
            "源遠無竭時，石渠平且修。",
            "潭潔照臺館，岸滋蔚松楸。",
            "晚霽起長虹，夜寒吟潛虬。",
            "余居山水中，炎夏長如秋。",
            "飛梁會一瀉，清響出林邱。"
        ],
        "title": "五峰合澗詩 合澗",
        "id": "f2f04ccc-50f0-4551-baae-dcf2c1d61fb6"
    },
    {
        "author": "釋遵式",
        "paragraphs": [
            "人死猿亦亡，碧峰空崔嵬。",
            "六龍馭圓景，巨壑流紅埃。",
            "今亦看誠古，後還思悲哀。",
            "茲山俯南澗，水潔影如頹。",
            "春篠生嫩筠，秋蘭變枯荄。",
            "方新林下寺，吟此心悠哉。"
        ],
        "title": "五峰合澗詩 白猿峰",
        "id": "5dd097cb-b575-4a74-8cab-50e5fb13691a"
    },
    {
        "author": "釋遵式",
        "paragraphs": [
            "真空是選場，大覺爲官位。"
        ],
        "title": "句  其一",
        "id": "5b34d494-1d3c-4f4f-bb7f-6371f9312b6e"
    },
    {
        "author": "釋遵式",
        "paragraphs": [
            "翔空迹自絕，不在青青山。"
        ],
        "title": "句  其二",
        "id": "a428c8e3-9ea9-45c7-b434-5ac974722e12"
    },
    {
        "author": "釋遵式",
        "paragraphs": [
            "梅有和羹實，龍無爲雨心。"
        ],
        "title": "句  其三",
        "id": "b59fe43c-a5c0-4ee3-86b9-59a392b0f1b6"
    },
    {
        "author": "釋遵式",
        "paragraphs": [
            "天上無雙月，人間只一僧。"
        ],
        "title": "句  其四",
        "id": "abf219d2-d3f0-4f7f-af21-cc7cee50d299"
    },
    {
        "author": "楊侃",
        "paragraphs": [
            "泛舟秋水一湖平，入觀松風數里清。",
            "丹井有泉仙跡在，玉書藏穴禹功成。",
            "步虛夜月千峰靜，投簡春霖萬壑盈。",
            "述記賀知章手筆，題詩元相國聲名。",
            "結廬野客前谿住，採朮幽人絕頂行。",
            "杉檜影侵山殿冷，星辰光逼醮壇明。",
            "降仙臺畔看雲過，射的潭邊聽鶴鳴。",
            "樵客多聞逢異事，洞天都不遠重城。",
            "林閒窗戶塵難到，衣上煙嵐暮自生。",
            "不待照湖天子賜，欲將長往換浮榮。"
        ],
        "title": "遊龍瑞觀",
        "id": "01798c89-dac9-49f4-9897-34e75a9bad7f"
    },
    {
        "author": "楊侃",
        "paragraphs": [
            "出郭塵路斷，登舟鷲嶺通。",
            "樓臺花嶼上，鐘梵水天中。",
            "石磴班春蘚，松門韻晚風。",
            "蓴絲惹輕檝，雲錦散遥空。",
            "竹逕連茶塢，山亭對藥叢。",
            "却輸湖畔叟，朝夕訪支公。"
        ],
        "title": "遊梅山寺",
        "id": "5052c5db-5906-4b1f-b245-94c36d15e80e"
    },
    {
        "author": "楊侃",
        "paragraphs": [
            "忽憶幽棲地，千峰秀海濆。",
            "歸心挂飛瀑，高迹指浮雲。",
            "塵世宜深遯，詩名畏遠聞。",
            "猶嗟石橋畔，凡聖路岐分。"
        ],
        "title": "送梵才上人歸天台",
        "id": "eaf71bdf-5355-410d-ac99-0657c91a3e0d"
    },
    {
        "author": "楊侃",
        "paragraphs": [
            "馬困炎天蠻嶺路，棹衝秋霧瘴江流。",
            "辛勤爲國親求病，百越中無不治州。"
        ],
        "title": "送陳堯叟",
        "id": "63f26166-a9f7-4094-b600-4b5d716d4db4"
    },
    {
        "author": "梅詢",
        "paragraphs": [
            "十五年前忝一麾，公餘嘗得預言詩。",
            "玉階步武爲霖早，雲路風波得志遲。",
            "浴鳳池深春蕩蕩，觀魚臺古草離離。",
            "重來故老休相問，請揭紗籠看舊碑。"
        ],
        "title": "寄呂許公",
        "id": "4b1a9806-a5d8-4759-a9a3-a23bcdd244e7"
    },
    {
        "author": "梅詢",
        "paragraphs": [
            "鳳池初下陟孱顔，虎寺重遊啟舊關。",
            "金鉞傳呼投釣渚，寶天輝映讀書山。",
            "卧龍昔日曾三顧，遼鶴千年始一還。",
            "應爲蒼生須再起，草堂蘿幄詎容閑。"
        ],
        "title": "虎丘",
        "id": "d06ed004-e3a4-449f-9ac3-eab58ad3fff4"
    },
    {
        "author": "梅詢",
        "paragraphs": [
            "晴雲唳鶴幾千里，隔水野梅三四株。",
            "欲問陸機當日宅，而今何處不荒蕪。"
        ],
        "title": "華亭道中",
        "id": "5d0cb8c4-518a-4023-b0ba-f244449bbc2d"
    },
    {
        "author": "梅詢",
        "paragraphs": [
            "岸傍高士陸龜蒙，羌雁曾徵戀釣筒。",
            "船戶平居兩山下，圖經分載幾州中。"
        ],
        "tags": [
            "太湖"
        ],
        "title": "吳江太湖笠澤虹橋",
        "id": "6568665c-e6d5-4515-b0c9-6a0bcd5eb98f"
    },
    {
        "author": "梅詢",
        "paragraphs": [
            "武陵風景都然改，谷口桃花鎮長在。",
            "自從改賜鼎州名，轉覺桃源仙氣靈。"
        ],
        "title": "桃源",
        "id": "30a80b6c-2578-4c95-9849-cc84c93ad5ad"
    },
    {
        "author": "梅詢",
        "paragraphs": [
            "郢國當時唱，猶傳白雪真。",
            "問今非昔日，和者幾何人。"
        ],
        "title": "送蒙寺丞赴郡",
        "id": "852e2100-f3af-433a-b9d6-685635bbc110"
    },
    {
        "author": "梅詢",
        "paragraphs": [
            "君恩兼喜拜維桑，路入家山道更光。",
            "春色殿前初脫白，秋風隴上見焚黄。",
            "偏留名紙呼先輩，喜著藍袍到故鄉。",
            "科第孝思俱已遂，却經劍棧莫凄凉。"
        ],
        "title": "送楊可及第還鄉",
        "id": "ff64d2e8-65c2-465d-b534-39f08998ee9e"
    },
    {
        "author": "梅詢",
        "paragraphs": [
            "昔見虎眈眈，今爲佛子巖。",
            "雲寒不出寺，劍浄求離潭。",
            "幽步蘿隨徑，高禪雪閉庵。",
            "吳都十萬戶，烟瓦亙東南。"
        ],
        "title": "吳王墓",
        "id": "2e999d2e-9c37-4a08-a1b9-0e0ba0acd75c"
    },
    {
        "author": "梅詢",
        "paragraphs": [
            "竺慧指此峰，飛來自靈鷲。",
            "猿鳥曾未知，烟嵐尚依舊。",
            "興亡謾千古，天地豈關紐。",
            "祇恐舟壑移，他年却西走。"
        ],
        "title": "武林山十詠 飛來峰",
        "id": "0a412cf0-799b-4ad2-b71d-a03c39ca1f0d"
    },
    {
        "author": "梅詢",
        "paragraphs": [
            "巨石如芙蕖，天然匪雕飾。",
            "盤礴峰頂邊，嬋娟秋江側。",
            "涉川試誰探，作礪當自惜。",
            "坐與榮落同，正心未嘗易。"
        ],
        "title": "武林山十詠 蓮花峰",
        "id": "cdc62d77-38c8-4f84-b9cd-060b17b0b351"
    },
    {
        "author": "梅詢",
        "paragraphs": [
            "古澗飛白猿，寂歷不知處。",
            "風激石上泉，僧疑月中樹。",
            "微茫認松雪，髣髴橫樵路。",
            "寫望增爾思，蒼蒼奈烟霧。"
        ],
        "title": "武林山十詠 呼猿洞",
        "id": "c7200402-cced-4f15-ab77-21823f71d206"
    },
    {
        "author": "梅詢",
        "paragraphs": [
            "矯矯淵下龍，潛神在靈府。",
            "雲卧雖有時，泥沙可長處。",
            "陰崖寒氣腥，峭壁烟痕古。"
        ],
        "title": "武林山十詠 龍泓洞",
        "id": "fa0ddd17-4a21-4ba1-82cb-d84150e0e1b6"
    },
    {
        "author": "梅詢",
        "paragraphs": [
            "仙翁道未成，棲神在巖石。",
            "酌彼山下泉，窮年煉金液。",
            "洞陰春始綠，苔甃秋涵碧。",
            "緬慕不可期，憑欄望鳬舄。"
        ],
        "title": "武林山十詠 煉丹井",
        "id": "83344153-b96f-449c-aecd-4d780a705596"
    },
    {
        "author": "梅詢",
        "paragraphs": [
            "古竇鳴幽泉，蒼崖結虛宇。",
            "六月期客遊，披襟苦徂暑。",
            "開窗弄清淺，吹鬢疑風雨。",
            "不見白使君，烟蘿爲誰語。"
        ],
        "title": "武林山十詠 冷泉亭",
        "id": "60cce2d3-a18a-4d7b-9831-5472d22d36a1"
    },
    {
        "author": "梅詢",
        "paragraphs": [
            "千峰凌紫烟，中有梵宮闕。",
            "靈眄極幽棲，塵心自超越。",
            "松篁發春靄，桂實墜秋月。",
            "爭得謝世人，茲焉老華髮。"
        ],
        "title": "武林山十詠 靈隠寺",
        "id": "5b6e0ebd-25ca-4d20-8e15-bd2164a44a35"
    },
    {
        "author": "梅詢",
        "paragraphs": [
            "鶴髮山中人，疏泉鑿幽石。",
            "如憑青玉案，分遞白雲液。",
            "泠泠濺雕俎，瑟瑟穿吟席。",
            "醉坐三伏中，煩襟自消釋。"
        ],
        "title": "武林山十詠 水臺盤",
        "id": "8484bcd3-5611-4adc-85e4-83b498b817d8"
    },
    {
        "author": "梅詢",
        "paragraphs": [
            "靈運曾此臺，冥心住幽寂。",
            "重繹葉上書，深藏林中跡。",
            "遺文傳竹素，野蔓侵苔壁。",
            "登覽殊未休，蒼山日將夕。"
        ],
        "title": "武林山十詠 翻經臺",
        "id": "f1697ac7-4375-4789-8ae9-c0c671533d8c"
    },
    {
        "author": "梅詢",
        "paragraphs": [
            "高塔列遠岑，亭亭幾百載。",
            "鈴聲答夜風，輪影落滄海。",
            "閑雲伴危級，曙日平烟彩。",
            "欲下生暮愁，千山閉輕靄。"
        ],
        "title": "武林山十詠 高峰塔",
        "id": "01137e9e-9561-4fa6-a4e6-37ab661e629c"
    },
    {
        "author": "梅詢",
        "paragraphs": [
            "龍虎相驅逐，干戈事戰爭。",
            "千重漢圍合，一夜楚歌聲。",
            "凄凉七十戰，散漫八千兵。",
            "失道欺田父，窮途遇灌嬰。",
            "天亡終不悟，覽古亦傷情。"
        ],
        "title": "陰陵",
        "id": "1e7fe5db-86c7-4544-b79b-5d1ae0c54c7c"
    },
    {
        "author": "梅詢",
        "paragraphs": [
            "謝公城上謝公樓，百尺闌干挂斗牛。",
            "碧瓦萬家烟樹密，蒼崖一檻瀑泉流。",
            "波光灧灧前溪滿，剎影亭亭古寺幽。",
            "此地近除新太守，綠窗明月爲君留。"
        ],
        "title": "疊嶂樓",
        "id": "401411f8-0535-425b-a086-eafcb044d26f"
    },
    {
        "author": "梅詢",
        "paragraphs": [
            "鳳剎岧嶢挂斷霓，鳬雲渚洳暗窗扉。",
            "江風曉定釣人出，山月夜高禪客歸。",
            "牆外蔓藤移過密，院中杉子落來稀。",
            "老僧獨坐蒲團穩，自枉晴簷補衲衣。"
        ],
        "title": "遊齊山寺",
        "id": "7ef82d2d-1886-423f-945d-24465b6cf35e"
    },
    {
        "author": "梅詢",
        "paragraphs": [
            "南北舟行互擲梭，長淮混混接天河。",
            "石梁景絕虹垂渚，桐柏春深雪作波。",
            "四望空明無俗翳，數聲欵乃有漁歌。",
            "誰言此地殊幽僻，自我今來風味多。"
        ],
        "title": "濠州四望亭閒眺",
        "id": "9ea4c22d-c2e4-4e82-a9ac-ec741c1b6484"
    },
    {
        "author": "梅詢",
        "paragraphs": [
            "愁烟暗鼎湖，龍馭入清都。",
            "陟降紅雲陛，陪歆赤帝雲。",
            "亮陰真聖嗣，遺詔盡嘉謨。",
            "尚見孤臣泣，蒙知直殿廬。"
        ],
        "title": "真廟挽辭",
        "id": "6d3d43b5-8b14-41b1-8553-4314d03ae7d6"
    },
    {
        "author": "梅詢",
        "paragraphs": [
            "潮落蚌耕洲，霞天雨盡收。",
            "月來山寺候，雲駐海間秋。",
            "野鶩馴舟遶，紅魚逐餌遊。",
            "欣然乘此興，呼酒醉高樓。"
        ],
        "title": "江樓晚眺",
        "id": "2364e14c-b839-4418-a176-e1af7a0d1872"
    },
    {
        "author": "梅詢",
        "paragraphs": [
            "亂山幽藹隔招提，祇許相邀入剡迷。",
            "山樹風泉爲誰響，春城一夜到鳴雞。"
        ],
        "title": "題竹山寺",
        "id": "7578139d-e3cf-4a0d-a903-9cd0ce9b187f"
    },
    {
        "author": "梅詢",
        "paragraphs": [
            "野闊多桑柘，湖平溉沃田。",
            "採蓮花樣女，載酒葉兒船。",
            "黄犢青山下，垂楊古道邊。",
            "行行頻北望，戀闕意懸懸。"
        ],
        "title": "吳興道中",
        "id": "683c4666-72d4-4b79-93e9-db49f919127a"
    },
    {
        "author": "梅詢",
        "paragraphs": [
            "丹墀曾獨繹絲綸，御札親題第一人。",
            "鶑喜上遷張筆力，馬諳西討仗威靈。",
            "亞夫金鼓從天降，韓信旌旗背水陳。",
            "耆致爾功還奏闕，圖形仍許上麒麟。"
        ],
        "title": "送夏子喬招討西夏",
        "id": "04570ff9-7cab-4e45-9aef-8680161492df"
    },
    {
        "author": "梅詢",
        "paragraphs": [
            "楚之襄王問宋玉，玉時對以郢中歌，歌爲白雪陽春曲。",
            "始唱千人和，再唱百人逐。",
            "至此和者纔數人，乃知高調難隨俗。"
        ],
        "title": "詩一首",
        "id": "71fae860-8177-47df-a690-b0b1645a2c58"
    },
    {
        "author": "梅詢",
        "paragraphs": [
            "先帝遺弓劍，排雲上紫清。",
            "同時受顧託，今日見昇平。"
        ],
        "title": "句  其一",
        "id": "f768d299-9035-429a-b5b0-b3856bd9c4b2"
    },
    {
        "author": "梅詢",
        "paragraphs": [
            "我有集仙經始在，勞君一到爲重脩。"
        ],
        "title": "句  其二",
        "id": "2483390c-512d-4b6f-ba02-ff565ce6bcd1"
    },
    {
        "author": "梅詢",
        "paragraphs": [
            "茶煮鴉山雪滿甌。"
        ],
        "title": "句  其三",
        "id": "b907b48d-8699-481b-81b8-f78cd5224533"
    },
    {
        "author": "梅詢",
        "paragraphs": [
            "鶴樓試望晴霞斷，鸚渚行吟綠蕙春。"
        ],
        "title": "句  其四",
        "id": "00f520b6-a626-4852-85f1-400ee9a72e12"
    },
    {
        "author": "李拱",
        "paragraphs": [
            "犬眠花影地，牛牧雨聲坡。"
        ],
        "title": "句  其一",
        "id": "b7f0f294-5229-476e-a1d8-aa203f82f390"
    },
    {
        "author": "李拱",
        "paragraphs": [
            "琴彈終日得古調，印鎖經秋带蘚痕。"
        ],
        "title": "句  其二",
        "id": "8eea043d-8cd0-43f5-b24c-d3c990719db1"
    },
    {
        "author": "李拱",
        "paragraphs": [
            "雨後有人耕綠野，月明無犬吠花村。"
        ],
        "title": "句  其三",
        "id": "66338306-de34-4430-a238-1e8d226f6954"
    },
    {
        "author": "葉參",
        "paragraphs": [
            "帝俞荒址創毗耶，茂嶺烟篁占一涯。",
            "僧入定中觀水月，客來空際辯天花。",
            "宸章飛動凌奎彩，瀑溜清凉漲井華。",
            "不省永和年景趣，飫聞虛座演三車。"
        ],
        "title": "入天章道中",
        "id": "e15b63a6-41b2-4917-a8f3-5305e91a291c"
    },
    {
        "author": "張士遜",
        "paragraphs": [
            "閑遊靈沼送春回，關吏何須苦見猜。",
            "八十衰翁無品秩，昔曾三到鳳池來。"
        ],
        "title": "晚春遊金明抵暮入宜秋門閽兵捧門牌請官位因書一闋",
        "id": "c7a71cc3-a421-4f21-b4c1-2bbfcb8509a8"
    },
    {
        "author": "張士遜",
        "paragraphs": [
            "西庵深入西山裏，算得當年少客遊。",
            "密密石叢盤小徑，涓涓雲竇瀉寒流。",
            "松皆有節誰青蓋，僧盡無心也白頭。",
            "欲刷粉牌書姓字，調卑官冗不堪留。"
        ],
        "title": "題西庵寺",
        "id": "d6f6ba08-2837-4bd6-bd31-ca558bd541f9"
    },
    {
        "author": "張士遜",
        "paragraphs": [
            "身爲冠冕留，心是雲泉客。",
            "每到雲泉中，便擬忘歸跡。",
            "況茲寶蓋巖，天造清凉宅。",
            "稅車官道邊，誰知願言適。"
        ],
        "title": "題寶蓋巖寺",
        "id": "bb463cde-79d5-49f8-a33a-97cc242235fa"
    },
    {
        "author": "張士遜",
        "paragraphs": [
            "金谷花時醉幾場，舊游無日不思量。",
            "誰知萬水千山裏，枉被人言過洛陽。"
        ],
        "title": "題建寧縣洛陽村寺",
        "id": "b290ee82-8793-4357-bb63-b1fcddd2bcc6"
    },
    {
        "author": "張士遜",
        "paragraphs": [
            "著撰煩鴻筆，均勞利建侯。",
            "僧隨天際棹，郡冠浙東州。",
            "山影四明接，溪聲萬壑流。",
            "謝家風月在，公外稱冥搜。"
        ],
        "title": "送高學士知越",
        "id": "2a46b511-fbf0-4a60-b19a-b9f5a9bb6ee3"
    },
    {
        "author": "張士遜",
        "paragraphs": [
            "稽山巖壑深復高，思之誰妙丹青毫。",
            "霜縑若得一千幅，伻圖何必乘蘭舠。"
        ],
        "title": "憶越州  其一",
        "id": "0a834b1d-adba-4ad8-aeb5-7f54159a8005"
    },
    {
        "author": "張士遜",
        "paragraphs": [
            "平湖八百里多奇，君曾縱賞無餘遺。",
            "不知風月誰爲主，夷猶未必如當時。"
        ],
        "title": "憶越州  其二",
        "id": "230c8212-38e9-42e2-8f36-5e031cfb5e8e"
    },
    {
        "author": "張士遜",
        "paragraphs": [
            "赭案當年並命時，蒹葭衰颯倚瓊枝。",
            "皇恩乞與桑榆老，鴻自高冥鳳在池。"
        ],
        "title": "寄陳文惠",
        "id": "ad3bd15a-fb24-4b2d-89cf-3d518b61a0f5"
    },
    {
        "author": "張士遜",
        "paragraphs": [
            "八十光陰有二年，烟蘿門戶喜開關。",
            "近來無奈山內相，頻寄書來許綴班。"
        ],
        "title": "答陳文惠",
        "id": "cab8ee01-28a6-436a-be9f-e7ff523b9d99"
    },
    {
        "author": "張士遜",
        "paragraphs": [
            "乞靈曾爇一爐烟，言下霶沱救旱田。",
            "今日解龜留數字，要教來者更恭虔。"
        ],
        "title": "知邵武縣禱雨大有感應任滿作詩紀其事",
        "id": "990a9eb4-a477-491b-9f49-a156d5daba35"
    },
    {
        "author": "張士遜",
        "paragraphs": [
            "一言已了忘筌誼，諸祖休傳壞色衣。",
            "隻履遠過葱嶺去，片雲高傍石橋歸。",
            "海宮有請盃慵度，塵劫無涯錫倦飛。",
            "元帥香燈持百載，又從樞府發清輝。"
        ],
        "title": "送僧歸護國寺",
        "id": "2eedab62-d64c-462d-afb0-e00cdfb1f279"
    },
    {
        "author": "張士遜",
        "paragraphs": [
            "桐枝手植有桐孫，二紀重來愧此身。",
            "三匹衣魚聯貴仕，十洲軒冕接清塵。",
            "耕桑雖喜多新隴，耆艾堪嗟少故人。",
            "蕭寺前題粉壁在，又書丁巳對壬辰。"
        ],
        "title": "雍熙中植桐于蕭寺壬辰登科後告老來寺留題",
        "id": "4305970b-2c4e-42ec-91ad-8b16b564709f"
    },
    {
        "author": "張士遜",
        "paragraphs": [
            "百越迴轅度翠微，全家還憩白雲扉。",
            "白雲知我帝鄉去，旋拂征鞍也要歸。"
        ],
        "title": "雲峰寺",
        "id": "6479768c-1a0c-4d2b-8e39-ecf9f02b5844"
    },
    {
        "author": "張士遜",
        "paragraphs": [
            "靈蹤遺幾載，卓錫在高岑。",
            "妙法歸何地，清泉流至今。",
            "苔花生細細，雲葉映沈沈。",
            "桂魄皎清夜，分明六祖心。"
        ],
        "title": "錫杖泉",
        "id": "b750b535-8e79-4a20-a07d-a79aa962ce73"
    },
    {
        "author": "張士遜",
        "paragraphs": [
            "一萬餘家留戀意，二三十里管絃聲。",
            "惠加潼水流難盡，鞭指金門望轉清。"
        ],
        "title": "送柴大諫赴闕",
        "id": "d0d3a184-89b5-4a5f-ad5a-c631cd02c253"
    },
    {
        "author": "張士遜",
        "paragraphs": [
            "梓潼江口涪江上，深僻還如樗杜村。",
            "獨坐翠光噴釣艇，萬家寒影落吟軒。"
        ],
        "title": "寄唐山人",
        "id": "79371fff-9063-44a5-9f8d-fc17cd0c8a5e"
    },
    {
        "author": "張士遜",
        "paragraphs": [
            "一載涪江上，轉添山野情。",
            "手携僧共出，筆放吏歸耕。"
        ],
        "title": "官舍書事二首  其一",
        "id": "390e6306-f24b-43c3-bfe7-a9243cb124d5"
    },
    {
        "author": "張士遜",
        "paragraphs": [
            "官舍如僧舍，翛然萬慮清。",
            "等閑無客到，容易有苔生。"
        ],
        "title": "官舍書事二首  其二",
        "id": "b84d298d-2480-4c3b-9715-c81d217faf57"
    },
    {
        "author": "張士遜",
        "paragraphs": [
            "峽寺一停橈，新秋暑乍消。",
            "幽懷徒易釋，肥遁固難招。",
            "翠擬千峰活，紅分數葉凋。",
            "優遊虛歲月，何以報清朝。"
        ],
        "title": "峽山寺",
        "id": "4bd9cf3f-ac0b-4734-a0ce-fff234881ba4"
    },
    {
        "author": "張士遜",
        "paragraphs": [
            "結友尋真重駐留，行行渾似近蓬邱。",
            "人擎綠玉簡齊立，水带碧桃花亂流。",
            "松蓋幾層須自老，芝英三秀又誰收。",
            "坐中忽見紅雲起，疑是仙姑訪舊遊。"
        ],
        "title": "麻姑山",
        "id": "b42f28a9-a460-41b6-b9db-84685060d754"
    },
    {
        "author": "張士遜",
        "paragraphs": [
            "曾此焚香動聖容。"
        ],
        "title": "句  其一",
        "id": "d62053a5-eb29-4193-bb25-f2d9916eb87b"
    },
    {
        "author": "張士遜",
        "paragraphs": [
            "李成謝世范寬死，唯有長安許道寧。"
        ],
        "title": "句  其二",
        "id": "17db1666-348a-4ef2-998e-2c6d0e780dc7"
    },
    {
        "author": "張士遜",
        "paragraphs": [
            "白浪分吳國，青山隔楚天。"
        ],
        "title": "句  其三",
        "id": "bf4967a3-02ab-429d-895c-19aa55af659c"
    },
    {
        "author": "張士遜",
        "paragraphs": [
            "蘚壁留詩志何大，可憐太華老圖南。"
        ],
        "title": "句  其四",
        "id": "719f9664-1956-4dbf-9ad4-5dcb41ec3fdd"
    },
    {
        "author": "張士遜",
        "paragraphs": [
            "人家飛鳥外，官舍翠屏中。"
        ],
        "title": "句  其五",
        "id": "6a2f55de-9978-4b9e-89a5-dfbe2da3ff62"
    },
    {
        "author": "陳象輿",
        "paragraphs": [
            "孝弟揚芳累世傳，書齋雲鎖碧峰前。",
            "軒窗翠滴松筠接，砌檻清涵水石連。",
            "旌表華門誠積善，褒崇合族慤敦賢。",
            "義高管鄭徽猷遠，名重曾顔德行全。",
            "弟姪登科當景運，公卿記美會佳篇。",
            "華林勝概終尋訪，舊約依依已數年。"
        ],
        "title": "題義門胡氏華林書院",
        "id": "d0880f4a-1c28-43cd-8c70-811e32f5b381"
    },
    {
        "author": "楊允元",
        "paragraphs": [
            "聞說宮花滿鬢紅，上林絲管侍重瞳。",
            "蓬萊咫尺無由到，始信仙凡迥不同。"
        ],
        "title": "寄館中諸公",
        "id": "12c804ca-df37-43ae-9c22-68af666ea06a"
    },
    {
        "author": "黎仲吉",
        "paragraphs": [
            "昔人鸞鳳色沖天，吳芮遺祠在洞前。",
            "氣勢徒知凌宇宙，干戈無力問神仙。",
            "謾輕龜玉傳王業，空得松杉接洞烟。",
            "一等辛勤鑿巖穴，禹門千古事仍傳。"
        ],
        "title": "留題金精山",
        "id": "1d209d34-f654-42eb-a80c-d3a7444ceda1"
    },
    {
        "author": "張定千",
        "paragraphs": [
            "況說龍沙最邊陲，關河阻隔遠明時。",
            "蕃戎把隘當路坐，何日申奏聖人知。",
            "今遇司空來宣問，枯林滋潤再生枝。",
            "四面六蕃多圍繞，伏恐尋常失朝儀。",
            "若不遠仗天威力，只怕河隍陷戎夷。",
            "請須司空奏論事，封冊加官莫改移。",
            "比至今秋新恩澤，山林草木總光輝。",
            "塞上艱莘無說處，一心目斷望龍墀。"
        ],
        "title": "詩一首",
        "id": "feff2495-a0e7-44ac-b363-d6801d4e2e83"
    },
    {
        "author": "凌景陽",
        "paragraphs": [
            "名園封植幾經春，露濕煙梢畫不真。",
            "多謝許昌傳雅什，蜀都曾未識詩人。"
        ],
        "title": "海棠",
        "id": "aeb9da9e-e789-41b7-846c-7da25e1aaa7a"
    },
    {
        "author": "田霖",
        "paragraphs": [
            "燕口龍泓氣象清，錢真此處有遺靈。",
            "仙兄去後師猶在，女弟回時戶已扃。",
            "雲片尚如披白練，泉聲長似誦黄庭。",
            "碧桃花發菖蒲紫，留與人間作畫屏。"
        ],
        "title": "燕口洞",
        "id": "7677f3e5-aa65-4fb2-bc02-c3d6d6d0be77"
    },
    {
        "author": "李堪",
        "paragraphs": [
            "雲門十里長，殿塔明朝陽。",
            "半夜風雨至，滿山松桂香。",
            "清猿嘯遠壑，好鳥鳴虛廊。",
            "塵土斯可濯，胡爲語滄浪。"
        ],
        "title": "烏目山五題 興福寺",
        "id": "275bccee-3af0-4f0c-b447-11f7c7df1d8e"
    },
    {
        "author": "李堪",
        "paragraphs": [
            "蘭桂遶禪關，半春香滿山。",
            "風移金磬遠，雲伴玉龍閑。",
            "樹暗猿吟外，花開僧定間。",
            "塵心自然洗，流水日潺潺。"
        ],
        "title": "烏目山五題 延福院",
        "id": "665fa189-7d62-449a-96a7-dce7157742c5"
    },
    {
        "author": "李堪",
        "paragraphs": [
            "入門松桂深，清氣生人心。",
            "霞影迷窗綺，花光照地金。",
            "微風起層閣，初月升高林。",
            "終夜魂自健，滿堂鐘磬音。"
        ],
        "title": "烏目山五題 浄居院",
        "id": "722ede0d-6b2e-43c2-8a01-2c1ec3e5446c"
    },
    {
        "author": "李堪",
        "paragraphs": [
            "巖扉開早凉，谷鳥紛遠翔。",
            "花氣溼幽徑，磬聲清上方。",
            "雲生松澗底，泉落蘚池傍。",
            "我有遺榮意，移時坐石牀。"
        ],
        "title": "烏目山五題 永慶寺",
        "id": "30dd81df-a0a6-43c7-a537-d7ac1c1bb9a0"
    },
    {
        "author": "李堪",
        "paragraphs": [
            "林下金仙地，苔門揜夕陽。",
            "花飛殿塔頂，地照雲霞光。",
            "松老鶴仍在，洞閑龍已翔。",
            "中宵動清衆，清磬發虛堂。"
        ],
        "title": "烏目山五題 龍院",
        "id": "bdcbbe55-22a9-492d-a782-80dad14a95b3"
    },
    {
        "author": "李堪",
        "paragraphs": [
            "古寺有遠名，欲游先夢生。",
            "飛猿澗底嘯，靈鳥雲間鳴。",
            "影密樓臺衆，香繁草樹榮。",
            "何年照佛火，燦燦長光明。"
        ],
        "title": "慧聚寺",
        "id": "2e83b468-bc97-47c7-b5fc-0fe2bec4a8d1"
    },
    {
        "author": "李堪",
        "paragraphs": [
            "石林高月生，蘚閣踈磬鳴。",
            "宿鳥夢難就，定僧魂更清。",
            "香風動花影，巖瀑飛玉聲。",
            "遥夜坐來短，但餘天外情。"
        ],
        "title": "宿慧聚寺",
        "id": "a3c126a8-bf90-4b70-a209-59a2277c3d72"
    },
    {
        "author": "李堪",
        "paragraphs": [
            "尋源探雲霞，中有金仙家。",
            "綺疏晃飛翬，雕欄燦朱華。",
            "珍禽棲不去，靈液流無涯。",
            "晴旭起風篁，空香送天花。",
            "春雷會社鼓，寒煙聚海茶。",
            "奇峰媚如削，芳樹一何嘉。",
            "且將翠閣齊，絕與紅塵賒。",
            "終然謝朝紱，此地營丹砂。"
        ],
        "title": "仙樓道院",
        "id": "a0361790-da06-485b-acc5-3feee5b8e390"
    },
    {
        "author": "李堪",
        "paragraphs": [
            "空門出白雲，梵宇依蒼岫。",
            "天色湛瑶光，春花結野秀。",
            "簷間綺羅被，池底星珠漏。",
            "香沉烟篆餘，文兼雨碑舊。",
            "恬智靜可養，寂寞誰復扣。",
            "逍遥隠葉猿，盤薄穿花溜。",
            "團團草露晞，瑟瑟空香逗。",
            "層臺太虛半，雙壑瀑泉透。",
            "苔空綠錢死，松老清陰瘦。",
            "獨鶴倏飛騫，深蘿苦紛構。",
            "歸涔待沃洲，芥子觀靈鷲。",
            "凈土人不來，塵寰廓然晝。"
        ],
        "title": "極樂寺",
        "id": "27845f43-8262-4c67-8945-e3012f85584d"
    },
    {
        "author": "李堪",
        "paragraphs": [
            "翠屏山下雨霏霏，雲掩岡巒草樹微。",
            "一段丹青誰解寫，畫家惟有米元暉。"
        ],
        "title": "玉田八景 翠屏朝雨",
        "id": "09708241-42eb-4fff-98fe-769fba38bb0b"
    },
    {
        "author": "李堪",
        "paragraphs": [
            "西山岌岌倚層霄，爽氣恒多瘴氣消。",
            "誰道閩中無雨雪，年年絕頂見璚瑶。"
        ],
        "title": "玉田八景 西山晴雪",
        "id": "d0904171-af3b-4869-bb17-acf0bea932b6"
    },
    {
        "author": "李堪",
        "paragraphs": [
            "鳴玉灘頭片月生，波光掩映釣舟橫。",
            "何人隔岸吹長笛，一曲凉州恰二更。"
        ],
        "title": "玉田八景 玉灘夜月",
        "id": "8c777e60-a07c-4f35-828a-e3def27af66a"
    },
    {
        "author": "李堪",
        "paragraphs": [
            "何處栖真遠世紛，五華高頂絕人氛。",
            "仙翁自有餐霞法，謾使人間望彩雲。"
        ],
        "title": "玉田八景 華頂秋容",
        "id": "32b57b4e-1601-4e7f-95ae-f572263c50f7"
    },
    {
        "author": "李堪",
        "paragraphs": [
            "金仙洞頭樵子多，負薪出山行且歌。",
            "仙家棋局無心看，只恐歸時爛斧柯。"
        ],
        "title": "玉田八景 仙嶺樵歌",
        "id": "f54f145b-183a-4484-9ca9-20945a9cf5f0"
    },
    {
        "author": "李堪",
        "paragraphs": [
            "玉邑東南第一峰，銛錐穎脫亂山中。",
            "夕陽影裏分明見，五色文章耀筆鋒。"
        ],
        "title": "玉田八景 文筆夕照",
        "id": "c87ab9b6-a427-445d-bb32-11424ef23e2e"
    },
    {
        "author": "李堪",
        "paragraphs": [
            "洞門不閉日空虛，雲去雲來何定居。",
            "看到虛中生白處，恰如混沌未分初。"
        ],
        "title": "玉田八景 藍洞歸雲",
        "id": "1d1e18ac-7223-4695-9fbc-6984162e548e"
    },
    {
        "author": "李堪",
        "paragraphs": [
            "水過雲津勢漸平，雙溪匯作劍溪清。",
            "漁舟往來無人見，隔竹時聞欵乃聲。"
        ],
        "title": "玉田八景 劍溪漁唱",
        "id": "5b9a3f08-0b6e-4e3d-b76b-5dc91bd19672"
    },
    {
        "author": "李堪",
        "paragraphs": [
            "舞雩臺上春風起，魯國先生講始開。",
            "欲解陶潛印歸去，心思吾道重徘徊。"
        ],
        "title": "舞雩臺",
        "id": "b1f6f033-60a0-4225-a8cc-7be2b280641d"
    },
    {
        "author": "李堪",
        "paragraphs": [
            "桐鄉留語葬，銘路在生悲。"
        ],
        "title": "句  其一",
        "id": "ef6fc882-0cf5-453a-826b-8770a9ddd5e8"
    },
    {
        "author": "李堪",
        "paragraphs": [
            "海月隨帆落，溪花繞驛流。"
        ],
        "title": "句  其二",
        "id": "61fc3968-3e7e-4383-901e-f7b7a432d588"
    },
    {
        "author": "李堪",
        "paragraphs": [
            "雷風有約春虯起，霜露無情紫蕙枯。"
        ],
        "title": "句  其三",
        "id": "cc808c87-e178-44c3-a27a-46912fcbee26"
    },
    {
        "author": "李堪",
        "paragraphs": [
            "雨密絲桐潤，潮平釣石沈。"
        ],
        "title": "句  其四",
        "id": "f8734830-cac6-45c2-afbb-22c5c831c86e"
    },
    {
        "author": "李堪",
        "paragraphs": [
            "海月隨帆落，溪花遶驛流。"
        ],
        "title": "句  其五",
        "id": "245d4f73-8f50-409d-9e41-a27d00d68f8a"
    },
    {
        "author": "朱台符",
        "paragraphs": [
            "通籍懸車不待年，綵衣歸去奉晨昏。",
            "倚門且慰慈親望，戀闕空銜聖主恩。",
            "天上芝泥新誥敕，海邊蕪沒舊田園。",
            "會須引退追高躅，宦路悠悠豈足論。"
        ],
        "title": "贈淳于公歸養",
        "id": "25ddf65d-9941-4a9d-8faf-6a77d4be3945"
    },
    {
        "author": "朱台符",
        "paragraphs": [
            "白雲深處舊生涯，東指名都百里賒。",
            "萬卷詩書惟曲檻，四方賓客到儒家。",
            "峰巒卓立多奇石，草木叢芳半異花。",
            "勝概無由一尋訪，只憑幽夢繞煙霞。"
        ],
        "title": "詠華林書院",
        "id": "ab976f95-23d2-43de-9838-711ff46124ec"
    },
    {
        "author": "李宗諤",
        "paragraphs": [
            "仙華玉壽夜沉沉，三閣齊雲複道深。",
            "平昔金鋪空廢苑，于今瓊樹有遺音。",
            "珠簾映寢方成夢，麝壁飄香未稱心。",
            "惆悵雷塘都幾日，吟魂醉魄已相尋。"
        ],
        "title": "南朝",
        "id": "e40b697a-3fc4-475e-9ae3-c6328b2b8b65"
    },
    {
        "author": "李宗諤",
        "paragraphs": [
            "霧鸞曉影忽參差，雲雨陽臺役夢思。",
            "自是膠絃無續日，不同珪月有圓時。",
            "洞房斗帳承新愛，河漢星橋隔後期。",
            "綺榭凝塵斷消息，抒情空擬四愁詩。"
        ],
        "title": "代意",
        "id": "4062475c-41bd-4109-8c9d-c0df440e9ee7"
    },
    {
        "author": "李宗諤",
        "paragraphs": [
            "建章宮闕鬰岧嶢，露掌脩莖倚泬寥。",
            "平樂館中觀角觝，單于臺上懾天驕。",
            "蓬萊望氣滄波闊，太一祈年紫府遥。",
            "西母不來東朔去，茂陵松柏冷蕭蕭。"
        ],
        "title": "漢武",
        "id": "c9328794-93ac-4e09-bb24-eda8db31d176"
    },
    {
        "author": "李宗諤",
        "paragraphs": [
            "雨過新聲出苑牆，烟輕餘韻度回塘。",
            "短亭疏柳臨官道，平野西風更夕陽。",
            "八斗陳思饒賦詠，二毛潘岳易悲凉。",
            "感時偏動騷人思，不問天涯與帝鄉。"
        ],
        "title": "館中新蟬",
        "id": "6faf4629-2c65-4915-9b18-d580cf8c4592"
    },
    {
        "author": "李宗諤",
        "paragraphs": [
            "都門祖軷綺筵張，舉白無由訴羽觴。",
            "石室紬書勤亦至，金貂換酒醉何妨。",
            "甕間吏部寧須問，席上車公不可忘。",
            "應念朝來猶眊矂，解酲誰用蔗爲漿。"
        ],
        "title": "勸石集賢飲",
        "id": "66145f06-760a-407d-8fa7-9a6f0c597f97"
    },
    {
        "author": "李宗諤",
        "paragraphs": [
            "東城南陌盡遊人，陌上香車起暗塵。",
            "歷歷星榆光奪晝，煌煌火樹豔爭春。",
            "章溝五鼓催行樂，衛尉千廬罷徼巡。",
            "應念鼇山方併宿，紫泥封後獨頻伸。"
        ],
        "title": "燈夕寄獻內翰虢略公",
        "id": "a363b395-8a1e-41e4-bc8e-9a7cac974ac6"
    },
    {
        "author": "李宗諤",
        "paragraphs": [
            "閒館方迴暑，商飈乍應金。",
            "天高初起籟，松澹更宜琴。",
            "汾棹傳歌遠，班詩託興深。",
            "東陽仁自布，西顥氣還侵。",
            "太液翻晴旭，靈和亂翠陰。",
            "舟輕飛燕袂，臺逈楚王襟。",
            "阮嘯經時盡，齊蟬度日吟。",
            "愁生孤戍角，響續暮城砧。",
            "空靜銷雲鏤，庭虛轉蕙心。",
            "賢哉吉甫頌，千載有遺音。"
        ],
        "title": "清風十韻",
        "id": "fa0f37e9-4530-420a-9c4e-832d8b03f7b7"
    },
    {
        "author": "李宗諤",
        "paragraphs": [
            "戴了宮花賦了詩，不容重睹赭黄衣。",
            "無聊獨出金門去，恰似當年下第歸。"
        ],
        "title": "絕句",
        "id": "43f687ec-9903-423c-9979-5e548b2c8469"
    },
    {
        "author": "李宗諤",
        "paragraphs": [
            "師住天台寺，天台水石幽。",
            "眼前皆勝境，門下盡名流。",
            "法號君恩賜，精藍國力修。",
            "渡杯來鳳闕，振錫謁珠旒。",
            "內殿從容對，神都委曲游。",
            "高僧類雲鶴，歸思在林丘。",
            "御札全編得，宸毫幾處收。",
            "遥思到時節，煙樹赤城秋。"
        ],
        "title": "送僧歸天寧萬年禪院",
        "id": "22d042d5-e2a3-4064-ba74-4b0622f17ebd"
    },
    {
        "author": "李宗諤",
        "paragraphs": [
            "三省郎曹素髮垂，兩朝頻賜五時衣。",
            "一麾又守江城去，千騎方從澤國歸。",
            "釃酒河梁秋草闊，卸舟湖岸暝烟微。",
            "宜陽郡客多才子，誰伴山公醉夕暉。"
        ],
        "title": "送何水部蒙出牧袁州",
        "id": "835f74ce-2cf6-4608-a8a0-273669b47ec2"
    },
    {
        "author": "李宗諤",
        "paragraphs": [
            "銅魚四明守，竹馬十年兄。",
            "摻袂河梁別，鳴橈澤國行。",
            "登樓知日近，傍海見潮生。",
            "郡政應多暇，新詩幾首成。"
        ],
        "title": "詩送士龍腹兄",
        "id": "d74de122-d7bf-4ec3-884d-1e38d46cce63"
    },
    {
        "author": "李宗諤",
        "paragraphs": [
            "華林有胡氏，孝義共知名。",
            "宅對千峰秀，家傳雙桂榮。",
            "書樓藏六籍，講席聚諸生。",
            "官序新春拜，門閭往歲旌。",
            "兒孫多力學，兄弟亦躬耕。",
            "一院松篁影，滿山猿鶴聲。",
            "傍溪挑蕨煮，就樹采茶烹。",
            "客戀琴樽樂，僧依水石清。",
            "官途空擾擾，塵世自營營。",
            "他日林泉約，何當遂此情。"
        ],
        "title": "詠華林書院",
        "id": "f7ce6bc0-2dce-48cb-81b1-1d346242a552"
    },
    {
        "author": "李宗諤",
        "paragraphs": [
            "一溪曉綠浮鸂鶒，萬樹春紅叫杜鵑。"
        ],
        "title": "句  其一",
        "id": "688ae49b-6e67-42db-a9c7-f87d535dc6e5"
    },
    {
        "author": "李宗諤",
        "paragraphs": [
            "金鑾後記人爭寫，玉署新碑帝自書。"
        ],
        "title": "句  其二",
        "id": "4ab98db7-cb3c-4c88-b801-5dfd60ac6c98"
    },
    {
        "author": "李宗諤",
        "paragraphs": [
            "上饒多勝景，樽酒不應空。"
        ],
        "title": "句  其三",
        "id": "9ee2a79c-6a53-42be-b4c6-9aeacb2abfea"
    },
    {
        "author": "李宗諤",
        "paragraphs": [
            "門外溪山荆渚路，馬前梅杏漢江春。"
        ],
        "title": "句  其四",
        "id": "52656083-bf1a-4696-b248-a0fe98ce7c97"
    },
    {
        "author": "李垂",
        "paragraphs": [
            "園池氣象明，池沼春波平。",
            "東匯有朝勢，北源無滯聲。",
            "臨流好鼓瑟，待月堪浮觥。",
            "濯足思餘綠，洗心思雲清。",
            "篆溝合遠派，布竇垂高城。",
            "我願化飛雨，使君將勸耕。"
        ],
        "title": "觀德堂",
        "id": "f9b4cba5-3efe-4722-a88b-9c53902bbe69"
    },
    {
        "author": "釋法周",
        "paragraphs": [
            "地因培客土，凡草有時生。"
        ],
        "title": "句",
        "id": "65f54a44-3603-4634-be2b-b1e08ec3f0e1"
    },
    {
        "author": "魯宗道",
        "paragraphs": [
            "倏來倏去本無心，舊國王家念正深。",
            "猶喜大緣逢景運，不辭千里答嘉音。",
            "人間話道經三伏，島外棲禪指二林。",
            "留別皇都有新偈，苦將泡幻喻升沈。"
        ],
        "title": "送僧歸護國寺",
        "id": "c7029e31-e787-4e95-9f6f-5e368883ece8"
    },
    {
        "author": "魯宗道",
        "paragraphs": [
            "黄山勝地煙霞明，朱砂泉暖肌膚醒。",
            "鳥聲不斷山不壞，今人古人徒營營。",
            "暫來誰更辭磽确，抖擻塵纓聊澣濯。",
            "靈泉去病功績深，無人復創爲高閣。"
        ],
        "title": "題湯泉院壁",
        "id": "02cb8142-e5b4-485c-a0a9-2dcdcc3d4a9a"
    },
    {
        "author": "魯宗道",
        "paragraphs": [
            "採得千年藥，臨流凈洗藏。",
            "至今源裏水，猶带舊時香。"
        ],
        "title": "洗藥源",
        "id": "624fa9c5-697f-454e-89f4-0757ba0c634f"
    },
    {
        "author": "魯宗道",
        "paragraphs": [
            "三十六峰凝翠靄，數千餘仞鎖嵐煙。",
            "軒皇去後無消息，白鹿青牛何處眠。"
        ],
        "title": "登黄山",
        "id": "c8381efe-893e-43d6-997a-16ec608e4c7b"
    },
    {
        "author": "魯宗道",
        "paragraphs": [
            "花開十丈照峰頭，露褪紅衣爛不收。",
            "太乙真人多逸興，穩眠一葉泛中流。"
        ],
        "title": "蓮花源",
        "id": "24097649-238b-4ec3-bbba-985fe80b8e63"
    },
    {
        "author": "丁謂",
        "paragraphs": [
            "玦带珊瑚珮解瓊，楚雲無定好傷情。",
            "臨邛已誤通瑟意，金谷難尋辯玉聲。",
            "微警單棲盤露重，密含幽思畹蘭平。",
            "明珠百琲將何當，悵望輕軀病欲成。"
        ],
        "title": "代意",
        "id": "156ab702-0de1-4e8d-9080-79c0c95aaceb"
    },
    {
        "author": "丁謂",
        "paragraphs": [
            "相倚秋風立，蘭言似有無。",
            "未饒霜女俊，不愛月娥孤。",
            "力弱烟被素，心危露泣珠。",
            "剪裁隨楚思，幽怨寄吳歈。",
            "半坼香囊解，微傾醉弁扶。",
            "涉江如可採，百琲答輕軀。"
        ],
        "title": "荷花",
        "id": "fc32a81f-2164-494f-b6b6-4a08db8fb2dc"
    },
    {
        "author": "丁謂",
        "paragraphs": [
            "彼美秋江上，塵埃耻託根。",
            "笑傾行雨國，香返夢蘭魂。",
            "蛺蝶無媒妁，鴛鴦見子孫。",
            "徧窺思兩槳，深鎖憶重門。",
            "怯徇風波性，慚留月露痕。",
            "枉將金試步，千古怨東昏。"
        ],
        "title": "再賦",
        "id": "fc740575-f917-4d4f-9e90-adbfd0815df1"
    },
    {
        "author": "丁謂",
        "paragraphs": [
            "夢散高唐夜正遥，楚天何處不無憀。",
            "秋風似會荆王意，露渚烟汀養細腰。"
        ],
        "title": "又贈一絕",
        "id": "790e88e4-002b-478d-b1bb-da04aca020e8"
    },
    {
        "author": "丁謂",
        "paragraphs": [
            "摇摇繁實弄秋光，曾伴青椑薦武皇。",
            "玄圃雲腴滋紺質，上林風馭獵清香。",
            "尋芳尚憶瓊爲樹，蠲渴因知玉有漿。",
            "多少好枝誰最見，冒霜頰丹倚隣牆。"
        ],
        "title": "梨",
        "id": "0c087eb5-e855-4d7e-b432-1cb3fac28452"
    },
    {
        "author": "丁謂",
        "paragraphs": [
            "欺天行當吾何有，立地機關子太乖。",
            "五百青蚨兩家闕，白洪崖打赤洪崖。"
        ],
        "title": "戲答白稹",
        "id": "e9afa6cd-f13b-470d-a373-f032e866a2ce"
    },
    {
        "author": "丁謂",
        "paragraphs": [
            "黑水溪旁聊駐馬，奈何岸上試回頭。",
            "高崖昏處是陰獄，須信人生到此休。"
        ],
        "title": "陰獄",
        "id": "57b27854-fb0c-4721-bc8e-1e5841cf1e22"
    },
    {
        "author": "丁謂",
        "paragraphs": [
            "偶向嚴堂弔子陵，布衣携手遠相迎。",
            "乍親冠蓋談諧少，久住林泉骨自清。"
        ],
        "title": "贈方江二君  其一",
        "id": "54eabe6e-28e6-4aee-9792-648b147555a8"
    },
    {
        "author": "丁謂",
        "paragraphs": [
            "正好辛勤緣齒少，最難遭遇是時平。",
            "李頻鄉黨玄英裔，皆合工詩取盛名。"
        ],
        "title": "贈方江二君  其二",
        "id": "daf66970-2d68-4705-8aa1-abe50672b465"
    },
    {
        "author": "丁謂",
        "paragraphs": [
            "白麻初降紫宸中，簪組相驚帝澤豐。",
            "驟陟將壇知運偶，久塵台席愧材庸。",
            "桑榆便覺人間別，旌戟猶疑夢裏逢。",
            "已是都城聳榮觀，更頒天唱耀戎容。"
        ],
        "title": "次韻和進真宗七言四韻",
        "id": "3aa37d82-fd67-4e0d-8f80-ed87f79f38db"
    },
    {
        "author": "丁謂",
        "paragraphs": [
            "叨竊逢嘉會，孤單荷曲成。",
            "高車陪上宰，密座厠羣英。",
            "步武清華地，優游侍從榮。",
            "勤劬期薄效，忠謹誓明誠。",
            "方畏官箴失，俄驚寵命行。",
            "冒恩心易感，戀聖意難平。",
            "未副宵衣念，寧安晝錦情。",
            "摇摇千里棹，眷眷九重城。",
            "茜旆輝登路，瓊章耀去程。",
            "子牟牽望處，金闕玉爲京。"
        ],
        "title": "又五言十韻",
        "id": "b05001a2-27ac-467a-9a58-cd2b0805cbeb"
    },
    {
        "author": "丁謂",
        "paragraphs": [
            "久塵黄閣侍威顔，忽擁高牙出帝關。",
            "玉佩乍辭文石陛，錦衣重到虎丘山。",
            "仙飈時傍潺湲起，珍羽多從杳靄還。",
            "官大寵深難得暇，林泉懷舊是偷閑。"
        ],
        "title": "虎丘",
        "id": "79dd5384-dcea-4bda-bc10-77d836a655b7"
    },
    {
        "author": "丁謂",
        "paragraphs": [
            "密緘龍焙火前春，翠字紅綃熨眼新。",
            "品味至高誰合得，雙林樹下上乘人。"
        ],
        "title": "以詩送宣賜進奉紅綃封龍字茶與璉禪師",
        "id": "6345c680-a163-4815-b312-5b05a1865fa4"
    },
    {
        "author": "丁謂",
        "paragraphs": [
            "峒口清香徹海濱，四時芬馥四時春。",
            "山多綠桂憐同氣，谷有幽蘭讓後塵。",
            "草解忘憂憂底事，花能含笑笑何人。",
            "爭如彼美欽天壙，長薦芳香奉百神。"
        ],
        "title": "山居",
        "id": "7ab495ae-8302-4974-93a2-6159f0e164ad"
    },
    {
        "author": "丁謂",
        "paragraphs": [
            "北苑龍茶者，甘鮮的是珍。",
            "四方惟數此，萬物更無新。",
            "纔吐微茫綠，初沾少許春。",
            "散尋縈樹遍，急採上山頻。",
            "宿葉寒猶在，芳芽冷未伸。",
            "茅茨溪口焙，籃籠雨中民。",
            "長疾勾萌併，開齊分兩均。",
            "带烟蒸雀舌，和露疊龍鱗。",
            "作貢勝諸道，先嘗祇一人。",
            "緘封瞻闕下，郵傳渡江濱。",
            "特旨留丹禁，殊恩賜近臣。",
            "啜爲靈藥助，用與上罇親。",
            "頭進英華盡，初烹氣味醇。",
            "細香勝却麝，淺色過於筠。",
            "顧渚慚投木，宜都愧積薪。",
            "年年號供御，天産壯甌閩。"
        ],
        "title": "北苑焙新茶",
        "id": "4b38b2d2-4650-42b4-98fa-b4b84c1523d8"
    },
    {
        "author": "丁謂",
        "paragraphs": [
            "不逐蒲輪至，惟尋蕙帳還。",
            "冥鴻思物外，遼鶴別人間。",
            "心與冠纓遠，身將日月閑。",
            "放歸銜帝澤，賜對仰天顔。",
            "逸躅淩風馭，高文炳象環。",
            "瓊臺刻宸藻，千古耀名山。"
        ],
        "title": "送張無夢歸天台山",
        "id": "6a4356b5-e128-49e6-a4bd-5f3311b6ba58"
    },
    {
        "author": "丁謂",
        "paragraphs": [
            "少室久傳西祖印，京華時不等閑尋。",
            "黄樞慕道飛書密，紫禁知名示寵深。",
            "一法徧垂春雨潤，羣生皆悟海潮音。",
            "南歸八桂禪庭在，後夜僧懷立雪心。"
        ],
        "title": "送僧歸護國寺",
        "id": "2f3af2ff-a163-4074-aac2-12294ff2a1b9"
    },
    {
        "author": "丁謂",
        "paragraphs": [
            "宿月鷗鳬立淺沙，落花蘆荻露人家。",
            "天寒夜靜長無物，一片清江浸九華。"
        ],
        "tags": [
            "九华山"
        ],
        "title": "九華山",
        "id": "7cb44580-b5cd-40bb-8457-f4b2c159b3a6"
    },
    {
        "author": "丁謂",
        "paragraphs": [
            "渚宮形勝地，從古冠荆湖。",
            "依劉開幕府，吊屈俯滄浪。"
        ],
        "title": "江陵",
        "id": "90a663d0-fc69-43a4-89c7-3ca9dc0e527d"
    },
    {
        "author": "丁謂",
        "paragraphs": [
            "出城數里即青山，路入青松白石間。",
            "只合步行尋石徑，不宜呵喝入松關。"
        ],
        "title": "廣利",
        "id": "e06138a8-ee0d-456f-ab02-19717df7f4b0"
    },
    {
        "author": "丁謂",
        "paragraphs": [
            "香於梔子細於梅，柳絮梨花過後開。",
            "搔首預愁經惡雨，傷心初見落蒼苔。",
            "丹青得到須名手，題詠今疏信不才。",
            "莫怪主公相看好，舉家新自洞庭來。"
        ],
        "tags": [
            "洞庭湖"
        ],
        "title": "橘花",
        "id": "43ba2138-4a57-4013-ad64-557a47de8dff"
    },
    {
        "author": "丁謂",
        "paragraphs": [
            "雨驚魚食釣翁歸，手把絲綸下蘚磯。",
            "家在渡頭衝濕去，碎聲繁點逐蓑衣。"
        ],
        "title": "江上雨",
        "id": "2cda4283-a5ce-473b-b776-fd43a2d7a73b"
    },
    {
        "author": "丁謂",
        "paragraphs": [
            "聞得鄉人說刺桐，葉先花發始年豐。",
            "我今到此憂民切，只愛青青不愛紅。"
        ],
        "title": "詠泉州刺桐",
        "id": "bb5a9a05-a85c-4e7d-a64b-148a1021b38e"
    },
    {
        "author": "丁謂",
        "paragraphs": [
            "翠影人疏度，波光瑟瑟凝。",
            "帝家金掌露，仙署玉壺冰。",
            "曉井侵星汲，宵厨向月澄。",
            "豈惟蠲肺渴，灌頂助三乘。"
        ],
        "title": "過武陵甘泉寺留題",
        "id": "d0f5b8cf-ed88-4329-8a8f-5cfba62361c8"
    },
    {
        "author": "丁謂",
        "paragraphs": [
            "今到崖州事可嗟，夢中常若在京華。",
            "程途何啻一萬里，戶口都無三百家。",
            "夜聽猿啼孤樹遠，曉看潮上瘴烟斜。",
            "吏人不見中朝禮，麋鹿時時到縣衙。"
        ],
        "title": "有感",
        "id": "91918261-c815-4ad7-b757-1327ed192c84"
    },
    {
        "author": "丁謂",
        "paragraphs": [
            "山木無陰驛路長，海風吹熱透蕉裳。",
            "渴思西漢金莖露，困憶南朝石步廊。",
            "江上竹竿輸散誕，林間冠褐負清凉。",
            "下程欲選披襟處，滿眼赭桐兼佛桑。"
        ],
        "title": "途中盛暑",
        "id": "1b52ac62-2158-4148-8665-c5e6a2b7dfb4"
    },
    {
        "author": "丁謂",
        "paragraphs": [
            "數峰回抱隔烟林，一簇招提十里深。",
            "祇合步行尋石徑，不宜呵喝入松陰。",
            "遥分畫手援毫意，暗起詩人得句心。",
            "梅嶺笙歌上高處，孤猿幽鳥減清音。"
        ],
        "title": "游東山",
        "id": "7be501b9-9463-42cb-a03e-5876d0812971"
    },
    {
        "author": "丁謂",
        "paragraphs": [
            "四兩玄參三兩松，麝香半分蜜和同。",
            "丸如彈子金爐爇，還似花心噴曉風。"
        ],
        "title": "清真香歌",
        "id": "3d58291c-0459-4ebd-b22c-2f9cefe8b34e"
    },
    {
        "author": "丁謂",
        "paragraphs": [
            "綠楊垂線草鋪茵，觸處烟光舉眼新。",
            "一品也須妨白髮，千金莫惜買青春。",
            "鶑聲圓滑堪清耳，花豔鮮明欲照身。",
            "獨向此時爲俗吏，風流知是不如人。"
        ],
        "title": "公舍春日",
        "id": "d42ff481-0fbf-4025-b3b5-632ff2935dde"
    },
    {
        "author": "丁謂",
        "paragraphs": [
            "開緘試雨前，須汲遠山泉。",
            "自遶風爐立，誰聽石碾眠。",
            "輕微緣入麝，猛沸却如蟬。",
            "羅細烹還好，鐺新味更全。",
            "花隨僧箸破，雲逐客甌圓。",
            "痛惜藏書篋，堅留待雪天。",
            "睡醒思滿啜，吟困憶重煎。",
            "祇此消塵慮，何須作酒仙。"
        ],
        "title": "煎茶",
        "id": "b6a4d74a-9518-4670-bcf8-9b1e81b87aeb"
    },
    {
        "author": "丁謂",
        "paragraphs": [
            "悠悠風物四時新，苒苒山屏萬古春。",
            "多少江山人不看，却來江上看行人。"
        ],
        "title": "垂虹亭",
        "id": "34f33761-fb0c-4b4a-aa7a-f745ad1610ff"
    },
    {
        "author": "丁謂",
        "paragraphs": [
            "嫩雲零落樹參差，忽見千峰豁所思。",
            "酷愛似看名手畫，難題却憶古人詩。"
        ],
        "title": "山",
        "id": "a6cf7e8c-4a30-4b6e-9f80-09c1f7ae508d"
    },
    {
        "author": "丁謂",
        "paragraphs": [
            "日長春老職司閒，縱轡因尋負郭山。",
            "花氣半飄青靄外，泉聲多在白雲間。",
            "香燈肅肅嚴僧事，鐘梵蕭蕭爽客顔。",
            "坐有詩人樽有酒，擬拋城市宿禪關。"
        ],
        "title": "遊卧龍山",
        "id": "d5e6d913-6ae5-46fc-98cf-990b19e12ab7"
    },
    {
        "author": "丁謂",
        "paragraphs": [
            "八桂提封接九疑，寶坊遊覽負心期。",
            "栴檀未睹生天像，琬琰空傳置寺碑。",
            "白玉毫光應照我，黄金色相竟留誰。",
            "靈川他日香雲裏，莫道凡夫見佛遲。"
        ],
        "title": "桂林資聖寺",
        "id": "e45c5d9a-ead7-4b1e-bb40-c21cc99c41cb"
    },
    {
        "author": "丁謂",
        "paragraphs": [
            "壞衲相過羽服迎，可憐□靜□營營。",
            "我思江上忘身計，師出山中乞寺名。",
            "振錫迴還心未住，布金圓□意方平。",
            "零陵泉石三湘最，莫踏□□□□□。"
        ],
        "title": "癸酉仲夏自□道□華嚴山主正師上人□□相遇今忽至止且云□□□□□□携酒□□□□□□□□□□□□□□",
        "id": "805204c4-7ce3-4b04-8a71-340ca9a16e94"
    },
    {
        "author": "丁謂",
        "paragraphs": [
            "盛禮尊元服，嘉名重進賢。",
            "窮奢譏鵔鵲，極品貴貂蟬。",
            "就列峨章甫，瞻顔仰邃延。",
            "誰知遠遊制，寵錫自高天。"
        ],
        "title": "冠",
        "id": "c27db332-121e-4659-8703-8f82f9edcd74"
    },
    {
        "author": "丁謂",
        "paragraphs": [
            "詘直明懷讓，球魚示有章。",
            "對敭資指畫，受命助心藏。",
            "慎重傳三世，榮華置滿牀。",
            "賢哉段太尉，爲國擊豺狼。"
        ],
        "title": "笏",
        "id": "1aa7355b-ea33-465b-a0af-767b704f9f1c"
    },
    {
        "author": "丁謂",
        "paragraphs": [
            "山玄水蒼重，進揖退揚清。",
            "靜有如圭德，行無變玉聲。",
            "韋弦非中度，蘭蕙欠鏘鳴。",
            "幾憶陪朝會，交相間九成。"
        ],
        "title": "珮",
        "id": "e22281c0-c431-48d9-9363-bba6463c0a54"
    },
    {
        "author": "丁謂",
        "paragraphs": [
            "至寶不自獻，韜藏亦英華。",
            "餘香被草木，秀擢幽巖花。"
        ],
        "title": "玉佩",
        "id": "8796b106-9f5b-4247-a2c5-a2f70fe8f864"
    },
    {
        "author": "丁謂",
        "paragraphs": [
            "莫羨雙南美，休貪九牧珍。",
            "入懷寧讓粟，攫市不防人。",
            "越冶模良弼，燕臺禮上賓。",
            "徒誇滿堂富，永勝一經貧。"
        ],
        "title": "金",
        "id": "f87a944a-b5ec-4d3f-8627-919630a82e31"
    },
    {
        "author": "丁謂",
        "paragraphs": [
            "誰負連城美，須思韞櫝藏。",
            "輝山知稟異，被褐喻韜光。",
            "呂釣時終至，虞求禍是防。",
            "寧爲田父棄，莫作楚人傷。"
        ],
        "title": "玉",
        "id": "3924fe45-0f84-4c02-97d3-86e00ff31b39"
    },
    {
        "author": "丁謂",
        "paragraphs": [
            "寶氣媚長潯，明光法大陰。",
            "探龍殊九品，剖蚌盡千金。",
            "漢女飛昇跡，鮫人感泣心。",
            "任輕從彈雀，魚目莫相侵。"
        ],
        "title": "珠",
        "id": "8e1f630a-f2ef-4aeb-b252-5459b4352486"
    },
    {
        "author": "丁謂",
        "paragraphs": [
            "淥蟻含柔旨，清醇泛烈芳。",
            "帝樽甘露醴，天宴碧霞漿。",
            "千釀富難敵，萬錢酬亦當。",
            "宜遵三爵禮，莫羨百壺章。"
        ],
        "title": "酒",
        "id": "f4641b93-d1f3-4237-adc3-1457e4680c1d"
    },
    {
        "author": "丁謂",
        "paragraphs": [
            "真上堪修貢，甘泉代飲醇。",
            "劉崑求愈疾，陸納用延賓。",
            "顧渚傳芳久，灉湖擅價新。",
            "唐賢經譜內，未識建溪春。"
        ],
        "title": "茶",
        "id": "c9e212db-2f24-4a96-aebc-a5d01eb1a3df"
    },
    {
        "author": "丁謂",
        "paragraphs": [
            "君子憐無改，詩人賦有喬。",
            "輕舟隨檜楫，深澗映山苗。",
            "偃蓋秦官遠，凌霜夏社遥。",
            "鶴棲知得地，柏悅見干霄。"
        ],
        "title": "松",
        "id": "53c8c8f7-f868-41c5-b3bc-681d8cafb522"
    },
    {
        "author": "丁謂",
        "paragraphs": [
            "青紫間朱丹，三湘五嶺間。",
            "充庖資爽口，泛酒助𨠑□。",
            "種色思圓月，叢生憶小山。",
            "郄枝曾入手，招隠更聊攀。"
        ],
        "title": "桂",
        "id": "070e8f94-5ef6-410d-b4c1-05e27883871e"
    },
    {
        "author": "丁謂",
        "paragraphs": [
            "託質朝陽地，含芳改火時。",
            "錫圭裁細葉，栖鳳養深枝。",
            "雙樹憐銀井，孤生稱檿絲。",
            "龍門高百尺，梓漆讓華滋。"
        ],
        "title": "桐",
        "id": "4231fc50-eefb-47ad-bcd4-8b4fb07c8056"
    },
    {
        "author": "丁謂",
        "paragraphs": [
            "楊柳鬰氤氳，金堤總翠氛。",
            "庭前花類雪，樓際葉如雲。",
            "列宿分龍影，芳池寫鳳文。",
            "短簫何以奏，攀折爲思君。"
        ],
        "title": "柳  其一",
        "id": "abed1bd6-c8c5-47fb-8b04-69a12508e753"
    },
    {
        "author": "丁謂",
        "paragraphs": [
            "客舍青青亂，名園鬰鬰斜。",
            "舊栽彭澤署，新植武昌家。",
            "翠幄隋堤密，金絲蜀道賒。",
            "狂夫少樊圃，有菀興無涯。"
        ],
        "title": "柳  其二",
        "id": "1907d485-6c60-4a0b-ba3a-d943c44899ff"
    },
    {
        "author": "丁謂",
        "paragraphs": [
            "彼羨南陔子，其誰粉署郎。",
            "渥丹承露彩，紺綠泛風光。",
            "屢結騷人佩，時飄鄭國香。",
            "何須尋九畹，十步即芬芳。"
        ],
        "title": "蘭",
        "id": "8abdb373-b096-4fb7-a81e-393dce798589"
    },
    {
        "author": "丁謂",
        "paragraphs": [
            "陶令重時芳，鍾繇帝賫霶。",
            "清香宜桂酒，冷艷壓萸房。",
            "羽客長生助，騷人夕落傷。",
            "郊原多似是，甘苦冀情詳。"
        ],
        "title": "菊",
        "id": "e44c117d-10fe-4147-a83d-8b4cf447755d"
    },
    {
        "author": "丁謂",
        "paragraphs": [
            "未展蓁蓁葉，先開灼灼華。",
            "武陵迷境域，御宿接煙霞。",
            "投我疇爲報，偷兒孰是家。",
            "春風南北起，別有洛陽花。"
        ],
        "title": "桃",
        "id": "1a77286e-f970-44e4-b3f2-5d18433846c1"
    },
    {
        "author": "丁謂",
        "paragraphs": [
            "桃徑共無言，整冠防未然。",
            "折枝如薺苦，沉水若朱研。",
            "東苑瓊芳細，南居玉質堅。",
            "高穹指爲姓，合冠百嘉先。"
        ],
        "title": "李",
        "id": "fd80ad4c-3040-4e18-ac9f-bca2520e3ffb"
    },
    {
        "author": "丁謂",
        "paragraphs": [
            "瓊葉宮闈飾，瑶華樂府詞。",
            "和羹資倚相，止渴濟全師。",
            "七實連三實，南枝對北枝。",
            "同心將紫蔕，長恐失芳時。"
        ],
        "title": "梅",
        "id": "cbc96cba-830a-4672-be27-4659e280aa7e"
    },
    {
        "author": "丁謂",
        "paragraphs": [
            "真定如拳大，靈關爽口清。",
            "甘香朱蜜冷，脆破玉霜鳴。",
            "工苑司官屬，交枝播頌聲。",
            "誰知洛陽樹，海內佔先名。"
        ],
        "title": "梨",
        "id": "55191ff3-cd20-4093-8d75-cd65629dcf96"
    },
    {
        "author": "丁謂",
        "paragraphs": [
            "魚戲煙莖細，龜巢粉蕊新。",
            "縫裳憐遠客，開幕想嘉賓。",
            "千葉松風畔，雙花柳渚瀕。",
            "翠芳天宴得，誰假涉江人。"
        ],
        "title": "蓮",
        "id": "f88d8a43-08f1-4cf7-ad6f-f176a66930c1"
    },
    {
        "author": "丁謂",
        "paragraphs": [
            "好植蓬萊樹，無凝枳棘姿。",
            "鷄心藏密葉，羊角出高枝。",
            "外炳丹朱彩，中含石蜜滋。",
            "何當如尹令，見食玉文時。"
        ],
        "title": "棗",
        "id": "dabe1fde-d383-4ef6-939b-8962c9fee46a"
    },
    {
        "author": "丁謂",
        "paragraphs": [
            "綠枳憐同氣，黄橙共我鄉。",
            "厥包堪任土，其實可憐霜。",
            "天宴交枝異，君門並蔕祥。",
            "湘人無菲陋，曾用薦陶唐。"
        ],
        "title": "橘",
        "id": "8a6d1463-0e04-470c-b182-fbbbfb41d110"
    },
    {
        "author": "丁謂",
        "paragraphs": [
            "綿瓞憐同蔕，鋤耰莫誤芸。",
            "浮泉滋紺質，巾綌透清芬。",
            "積石三年熟，瑶池五色文。",
            "靜思空洞美，寧問邵平君。"
        ],
        "title": "瓜",
        "id": "0302ff3a-2525-4bc9-81fd-83a2c8c31a05"
    },
    {
        "author": "丁謂",
        "paragraphs": [
            "葭茁迎春早，山芮得地高。",
            "堪書同細带，入詠似青袍。",
            "弱力綿綿葛，微香蓼蓼莪。",
            "王孫何處在，楚思徧江皋。"
        ],
        "title": "草",
        "id": "85bba339-30b6-4484-930a-fbf0d5f53623"
    },
    {
        "author": "丁謂",
        "paragraphs": [
            "材妙嶧陽枝，絃調野繭絲。",
            "清音飛雉操，雅曲白駒詩。",
            "屬意山水際，寄聲鸞鳳時。",
            "南薰如在御，忠義必傾思。"
        ],
        "title": "琴",
        "id": "da94670a-0213-4043-81ad-5f8303cf3600"
    },
    {
        "author": "丁謂",
        "paragraphs": [
            "軒后更張妙，羲和舊制存。",
            "絙絃參廟樂，疏越薦犧樽。",
            "趙女宣孤憤，湘靈寫斷魂。",
            "仲由無雅吹，何必鼓丘門。"
        ],
        "title": "瑟",
        "id": "f2cf37dc-0743-478e-b0d8-765e86a93a24"
    },
    {
        "author": "丁謂",
        "paragraphs": [
            "莊籟知天理，虞韶見帝心。",
            "輕清楊柳曲，和樂鳳凰音。",
            "翼展編筠密，中虛鏤玉深。",
            "吳門休鼓腹，仙侶好追尋。"
        ],
        "title": "簫",
        "id": "379e6ea7-0ccc-4f93-b9a9-66978212fbbe"
    },
    {
        "author": "丁謂",
        "paragraphs": [
            "煙篠裁圓直，霜匏鏤密深。",
            "雅將鏞間奏，清與磬同音。",
            "隋作工何妙，媧傳制可尋。",
            "師夔如審曲，知我發生心。"
        ],
        "title": "嵩嶽聞笙",
        "id": "dbc92892-391a-40a3-8ed4-d8c080f30e2e"
    },
    {
        "author": "丁謂",
        "paragraphs": [
            "衡陽裁翠簳，夢澤剪霜柯。",
            "妙制非丘仲，知音賞列和。",
            "賦因懷舊得，曲爲寫情多。",
            "三弄青溪側，風流奈爾何。"
        ],
        "title": "笛",
        "id": "2b57e953-0f62-4407-8aef-6b972d398708"
    },
    {
        "author": "丁謂",
        "paragraphs": [
            "未辨吳宮鷺，誰收駱越銅。",
            "抑揚三今內，和樂五音中。",
            "美玉隨天仗，靈夔集帝功。",
            "雷門休冒布，方叔笑愚聾。"
        ],
        "title": "鼓",
        "id": "ab6fdc7a-9392-4466-b395-6f5a2e9dd5d7"
    },
    {
        "author": "丁謂",
        "paragraphs": [
            "不假分曹進，非同博塞游。",
            "謝安方料敵，祖納正忘憂。",
            "窺豹仙枰晝，迷風石海秋。",
            "金門誰國手，一局賭宣州。"
        ],
        "title": "棋",
        "id": "e3d14441-2b06-4080-80e6-6158663a5a0a"
    },
    {
        "author": "丁謂",
        "paragraphs": [
            "妙製剡溪人，多名錦水春。",
            "卷疑方絮重，開覺露桃新。",
            "左氏三都貴，張芝徑寸珍。",
            "謝公如就乞，九萬一纖塵。"
        ],
        "title": "紙",
        "id": "f7947c05-6e23-45d4-bc5c-124a267c5a65"
    },
    {
        "author": "丁謂",
        "paragraphs": [
            "霜距金犀利，煙毫枳棘銛。",
            "綠沉裁鏤管，翠羽飾雕奩。",
            "几格朱黄雜，臺牀竹素兼。",
            "古今資日用，錯綜盡洪纖。"
        ],
        "title": "筆",
        "id": "8238bcbb-80eb-4d23-a617-0435330aafdc"
    },
    {
        "author": "丁謂",
        "paragraphs": [
            "積羽貽深戒，爲梁藉衆材。",
            "採菱浮苑囿，鳴鶴泛池臺。",
            "雲映孤篷去，潮隨兩槳回。",
            "南風鸜鵒艗，知是故人來。"
        ],
        "title": "船",
        "id": "b550f718-1f1a-4fe2-a351-ab0ef7187860"
    },
    {
        "author": "丁謂",
        "paragraphs": [
            "任重材惟美，多工制不僭。",
            "七香參鶴駕，五色間鸞軒。",
            "沙路茱萸輞，香風翡翠轅。",
            "莫矜流水妙，須畏叔孫言。"
        ],
        "title": "車",
        "id": "e7e5ab3a-0df0-4069-b882-290e25656184"
    },
    {
        "author": "丁謂",
        "paragraphs": [
            "天道弛張中，爲箕學有宗。",
            "六材皆妙物，三制盡良工。",
            "招我見詩意，遺人觀禮容。",
            "弨兮辭且美，帝賚示疇庸。"
        ],
        "title": "弓",
        "id": "e5624b58-f008-4940-b63d-8f316ebb663e"
    },
    {
        "author": "丁謂",
        "paragraphs": [
            "五善貴和容，榮觀萃澤宮。",
            "循聲知得禮，上列見多功。",
            "盡志三正內，矜能一發中。",
            "無輕秉籌者，百中出羣公。"
        ],
        "title": "射",
        "id": "0d6db83e-3d72-4764-a737-d2c1f62b68ac"
    },
    {
        "author": "丁謂",
        "paragraphs": [
            "漢室千金重，耶溪百鍊精。",
            "干星彰利器，出水示神兵。",
            "斬佞朱雲志，留亡季札情。",
            "何須麾晉鄭，自有倚天名。"
        ],
        "title": "劍",
        "id": "51b2b955-809f-421e-9eef-e29ce8c637ac"
    },
    {
        "author": "丁謂",
        "paragraphs": [
            "庖刀多餘地，鉛銛信可嗟。",
            "割雞譏邑政，買犢勵田家。",
            "鞞䩬窮華妙，龍熊辨等差。",
            "學操言可復，呂贈意無涯。"
        ],
        "title": "刀",
        "id": "76a998ac-92e4-4caf-ab80-fb5ada2ba4b5"
    },
    {
        "author": "丁謂",
        "paragraphs": [
            "示信流千古，頒榮徧萬方。",
            "帝緘金縷細，天印玉文長。",
            "雀馬嚴君政，龜蛇辨國章。",
            "何當携棗篆，回首謝銀黄。"
        ],
        "title": "印",
        "id": "21308704-3e40-461d-a8c4-c8df4880a0c1"
    },
    {
        "author": "丁謂",
        "paragraphs": [
            "南楚佳名舊，西都妙製稀。",
            "風輕摇美璧，香細透明機。",
            "翠羽翻羅幄，龍文壓錦帷。",
            "蘭宮將桂殿，日用覺光輝。"
        ],
        "title": "詠簾",
        "id": "c88e59f7-ddec-43e5-bce4-96c78a19a8b8"
    },
    {
        "author": "丁謂",
        "paragraphs": [
            "著位時專絕，鋪筵罄恪恭。",
            "魯堂曾子避，漢殿戴憑重。",
            "黼繡矜華靡，莞茅助禮容。",
            "軒皇膺帝錫，瑶彩映昂顒。"
        ],
        "title": "詠席",
        "id": "04e95957-28d9-4d43-bc14-391be468d4bd"
    },
    {
        "author": "丁謂",
        "paragraphs": [
            "妙盡三才象，精皆九貢金。",
            "克商遷洛邑，興漢出汾陰。",
            "郜賂慙非道，秦求愧醜心。",
            "觀銘知考甫，傴僂戒何深。"
        ],
        "title": "鼎",
        "id": "dd80ccf8-8c36-4920-9273-a062c75407de"
    },
    {
        "author": "丁謂",
        "paragraphs": [
            "外寫龍鸞質，中含日月輝。",
            "帝家金錯重，人世玉榮稀。",
            "掩匣隋珠秘，開奩趙璧歸。",
            "不須矜百鍊，軒鑑洞幽微。"
        ],
        "title": "鏡",
        "id": "6cecb7f0-f947-4d6f-8947-90eeb01cb356"
    },
    {
        "author": "丁謂",
        "paragraphs": [
            "雲母功無比，蒲葵用有餘。",
            "九華曹植賦，六角右軍書。",
            "皎皎蟾輪薄，蕭蕭雉尾疏。",
            "曾窺五明伏，鶴羽映鸞車。"
        ],
        "title": "扇",
        "id": "b7193796-c846-45ae-aa11-659520cf7147"
    },
    {
        "author": "丁謂",
        "paragraphs": [
            "影抱銅芝直，光摇鑄鳳圓。",
            "叢花生木蓼，凝蜜墮金蓮。",
            "積貨徒供爨，當官竟不燃。",
            "曾窺司烜氏，明燧奉高天。"
        ],
        "title": "燭",
        "id": "ff5a9a14-e538-450c-a740-d8265af77a39"
    },
    {
        "author": "丁謂",
        "paragraphs": [
            "著象本沉潛，成形莫我厭。",
            "秉陰彰至信，厚載示流謙。",
            "右轉羣生遂，東頃萬壑兼。",
            "寰區今底定，不用八龍占。"
        ],
        "title": "地",
        "id": "268a60cd-3bba-406c-aa77-cf5bbfb0fa87"
    },
    {
        "author": "丁謂",
        "paragraphs": [
            "鞭石滔滔遠，填烏歲歲新。",
            "七星橫巨浸，半月映長津。",
            "永固騫崩勢，終無揭厲因。",
            "時逢題柱客，不見脫輈人。"
        ],
        "title": "橋",
        "id": "74e6dd3e-bb5c-4031-9187-04d2445f0129"
    },
    {
        "author": "丁謂",
        "paragraphs": [
            "不起纖塵讓，寧辭一簣勞。",
            "始從拳石大，終致極天高。",
            "蓮頂觀歸馬，蓬壺見負鼇。",
            "器車呈上瑞，繩檢秘崇褒。"
        ],
        "title": "山",
        "id": "9758364d-56f3-468a-b540-86193be30587"
    },
    {
        "author": "丁謂",
        "paragraphs": [
            "楚望爲南紀，岷源始濫觴。",
            "雙流沿蜀道，九派出潯陽。",
            "桃葉行歌遠，芙蓉摘採長。",
            "衝風休破浪，靜練正交光。"
        ],
        "title": "江",
        "id": "5634d73d-e326-4476-991a-3edf4304da81"
    },
    {
        "author": "丁謂",
        "paragraphs": [
            "擘華鑿龍傾，長源接杳冥。",
            "潤應逾九里，清必契千齡。",
            "箭浪奔霆電，滎光焰日星。",
            "聖皇圖奧事，真祖有祥經。"
        ],
        "title": "河",
        "id": "db021d7e-36e1-41e5-b1b5-c08edeb684f3"
    },
    {
        "author": "丁謂",
        "paragraphs": [
            "積潤容零露，無涯任酌蠡。",
            "浮空長浴日，表聖不揚波。",
            "江漢源流衆，蕃夷島嶼多。",
            "客槎如可泛，咫尺是星河。"
        ],
        "title": "海",
        "id": "0af2e36d-b75a-4e83-9d53-da2393af7653"
    },
    {
        "author": "丁謂",
        "paragraphs": [
            "自保猗猗綠，誰憐冉冉根。",
            "紫花含鳳實，繡籜抱龍孫。",
            "掃月仙壇靜，摇風雪霧昏。",
            "彤竿思化杖，紺葉想開樽。"
        ],
        "title": "竹",
        "id": "be02d4bb-0138-42b6-a0d3-ac52e28dfac8"
    },
    {
        "author": "丁謂",
        "paragraphs": [
            "舞穴標祥異，巢阿表盛明。",
            "靈音諧律本，綵羽應陽精。",
            "去必翔千仞，來皆叶九成。",
            "上林堪飲啄，竹密醴泉清。"
        ],
        "title": "鳳",
        "id": "ce95b40c-f6de-4815-a664-b4016427f346"
    },
    {
        "author": "丁謂",
        "paragraphs": [
            "警露青冥外，沖天食息間。",
            "金衣游太液，玉羽下緱山。",
            "松見千年偃，丹知九轉還。",
            "雲心在蓬閬，枝粒不相關。"
        ],
        "title": "鶴",
        "id": "30601aad-30eb-49f5-9000-9699ac14aaf9"
    },
    {
        "author": "丁謂",
        "paragraphs": [
            "刷羽幽棲地，啼春上苑間。",
            "金衣何睍睆，簧舌苦綿蠻。",
            "百囀情無及，遷喬迥莫攀。",
            "可憐求友意，出谷便關關。"
        ],
        "title": "鶑",
        "id": "ea01d066-5a6b-40d6-8144-873ac18be50f"
    },
    {
        "author": "丁謂",
        "paragraphs": [
            "受署司分氏，開祥簡狄心。",
            "風簾雖易偶，巢幕亦難任。",
            "兩兩差池羽，翩翩下上音。",
            "曲江何感憤，託意動微吟。"
        ],
        "title": "燕",
        "id": "b3667751-4005-4d18-bb8b-c9e8db17e739"
    },
    {
        "author": "丁謂",
        "paragraphs": [
            "飲啄遶藩籬，無聲乏羽儀。",
            "銜環誠可念，穿屋奈終卑。",
            "鴻鵠非予忖，鸞皇不汝欺。",
            "莫輕蟬飲露，挾彈鎮相隨。"
        ],
        "title": "雀",
        "id": "37f0dfed-1d98-411a-9e35-5769417c841e"
    },
    {
        "author": "丁謂",
        "paragraphs": [
            "仁里徊翔久，層巢返哺頻。",
            "九雛依百峙，三足託重輪。",
            "聲爲空營樂，心因止屋馴。",
            "夜啼休度曲，丹白瑞無倫。"
        ],
        "title": "烏",
        "id": "cf8603ac-b1da-45c6-8f4b-0b1d87474d5b"
    },
    {
        "author": "丁謂",
        "paragraphs": [
            "匣照光芒裏，熏爐想像間。",
            "營巢登大歲，採粟上仙山。",
            "玉璞驚心起，星河盡力還。",
            "上林無限樹，枯枿莫登攀。"
        ],
        "title": "鵲",
        "id": "7e0bc8ff-3f70-4220-a4ba-13746561de48"
    },
    {
        "author": "丁謂",
        "paragraphs": [
            "心極鵬摶遠，形將鶚立孤。",
            "尚慙同隼擊，寧肯截鴛雛。",
            "六翮風雷疾，雙骹枳棘枯。",
            "大蒐如展禮，聊用助三驅。"
        ],
        "title": "鷹",
        "id": "98544079-64ab-4a85-94e6-1ee7199f8726"
    },
    {
        "author": "丁謂",
        "paragraphs": [
            "避繳非無意，隨陽自有期。",
            "飛霜聯伯仲，叫月應壎箎。",
            "小雅宣王什，登歌武帝辭。",
            "青冥時矯翼，燕雀爾焉知。"
        ],
        "title": "雁",
        "id": "2816fe32-d9b9-4ded-b082-42e77664acba"
    },
    {
        "author": "丁謂",
        "paragraphs": [
            "雉操揚琴奏，名翬拂扇塵。",
            "其文伊洛地，厥貢越裳人。",
            "幾爲郎官集，還因今邑馴。",
            "山梁時飲啄，媒翳莫朝親。"
        ],
        "title": "雉",
        "id": "02398e67-927d-4ab2-a55d-adf07e7cb86b"
    },
    {
        "author": "丁謂",
        "paragraphs": [
            "戒旦知霄漏，棲塒識晚陽。",
            "花冠誠可愛，芥羽亦難防。",
            "祝祝時求友，咬咬獨擅場。",
            "自當陳玉質，寧止化陳倉。"
        ],
        "title": "雞",
        "id": "23efc215-b187-447f-864b-c64bd95e5fcc"
    },
    {
        "author": "丁謂",
        "paragraphs": [
            "魯史標嘉瑞，周詩頌太平。",
            "屢遊靈畤地，數立紀年名。",
            "矩步規行跡，含仁抱義情。",
            "盛時期在囿，五緯想儲精。"
        ],
        "title": "麟",
        "id": "b76360d3-4bd3-4bea-8f63-eecf8bbef1bb"
    },
    {
        "author": "丁謂",
        "paragraphs": [
            "高山多蟄獸，爾族載聲詩。",
            "趙夢膺天命，周畋得帝師。",
            "當前忠至矣，碎掌果於斯。",
            "好俟東胡獻，神靈錫祐時。"
        ],
        "title": "熊",
        "id": "ca99c485-65d8-414e-9c8e-e2f7880df1b3"
    },
    {
        "author": "丁謂",
        "paragraphs": [
            "雄文彰炳變，麟史載於菟。",
            "莫負編鬚勇，須懷履尾虞。",
            "恥將豺共棄，忍與兕爲徒。",
            "嘯谷非威怒，風從懾萬夫。"
        ],
        "title": "虎",
        "id": "80ee0740-5312-491f-b679-3422bca1ff7f"
    },
    {
        "author": "丁謂",
        "paragraphs": [
            "出必彰明盛，來當表慶隆。",
            "野心知楚子，疐尾見周公。",
            "仲德牽衣惠，烏孫飼乳功。",
            "金行鍾粹白，冬獻莫雷同。"
        ],
        "title": "狼",
        "id": "918d885f-076a-45c1-8f53-aca0dfbf58f9"
    },
    {
        "author": "丁謂",
        "paragraphs": [
            "炳蔚西方美，羣居即谷陰。",
            "人文窮燮妙，將略取名深。",
            "飾用千金直，韜藏七日心。",
            "會當窺落落，莫向管中尋。"
        ],
        "title": "豹",
        "id": "a7201af8-f58d-4072-a267-c29ba1f6ecad"
    },
    {
        "author": "丁謂",
        "paragraphs": [
            "教戰誠無敵，充庭實可嘉。",
            "指蹤知拜處，服習認葩花。",
            "遠視慙剛鬣，深藏惜素牙。",
            "十牛雖此夭，可奈可巴蛇。"
        ],
        "title": "象",
        "id": "f2ce737c-5f19-4651-88fa-2d06bb6c92c9"
    },
    {
        "author": "丁謂",
        "paragraphs": [
            "食野甘榆棘，乘流接海鯨。",
            "駭雞稱國寶，辟水得天名。",
            "巴浦千年跡，黄支萬里程。",
            "至循來禁籞，六擾莫心驚。"
        ],
        "title": "犀",
        "id": "0204bfff-c627-4b7f-8fd1-25783a66c971"
    },
    {
        "author": "丁謂",
        "paragraphs": [
            "行不傷田畝，饑無壞果林。",
            "渡雲連臂飲，宿月擁條吟。",
            "愈疾知調氣，消憂學定心。",
            "沐猴多損物，遠矣莫相侵。"
        ],
        "title": "猿",
        "id": "d50456ea-1cb5-453a-a5c4-9918002d8ce4"
    },
    {
        "author": "丁謂",
        "paragraphs": [
            "賦命斯千載，登仙託五雲。",
            "發祥呈玉質，標異冠星文。",
            "食薦時鳴野，遊林或命羣。",
            "白環何日至，真祖有前聞。"
        ],
        "title": "鹿",
        "id": "c3338aae-6803-4831-82b1-76819974fb2c"
    },
    {
        "author": "丁謂",
        "paragraphs": [
            "三窟同蜫蟄，平岡若電驅。",
            "爰爰依枳棘，肅肅避罝罦。",
            "已得思烹犬，其亡尚守株。",
            "何當華桂畔，宿月翫雲衢。"
        ],
        "title": "兔",
        "id": "508cc884-0784-4e9b-8bba-576f7cb8647e"
    },
    {
        "author": "丁謂",
        "paragraphs": [
            "安問謝張綱，依憑恃堞長。",
            "獲三當戰狩，用一勝千羊。",
            "冰渡憂濡尾，風嗥樂在梁。",
            "莫言無粹白，九尾薦佳祥。"
        ],
        "title": "狐",
        "id": "565fe529-5557-4b30-b78b-a7b75c73819a"
    },
    {
        "author": "丁謂",
        "paragraphs": [
            "服箱譏睆彼，其耳動來思。",
            "不負葭芻惠，終成稼穡資。",
            "瑩蹄知愛矣，騂角肯忘之。",
            "好放桃林野，銷兵是此時。"
        ],
        "title": "牛",
        "id": "779c10f8-7be3-4c6b-9a37-73162b0a7e22"
    },
    {
        "author": "丁謂",
        "paragraphs": [
            "蹀躞追風足，權奇汗血軀。",
            "沙丘逢駿骨，澣海得名駒。",
            "天驥千金直，龍媒萬里途。",
            "王良如在銜，下駟敢前驅。"
        ],
        "title": "馬",
        "id": "7c11013c-3d10-4d8a-aa04-b4037dab9c3f"
    },
    {
        "author": "丁謂",
        "paragraphs": [
            "千足比侯封，矜矜莫可窮。",
            "觸藩難進退，荷箠易西東。",
            "鄭伯牽降辱，初平叱化功。",
            "律和當薦瑞，願牧上林中。"
        ],
        "title": "羊",
        "id": "04dbcf15-d4c3-47d8-bc00-f3861bce8301"
    },
    {
        "author": "丁謂",
        "paragraphs": [
            "不操千金寶，思觀九色虯。",
            "負圖鍾上聖，銜燭照窮幽。",
            "但仰飛天大，寧聞戰野憂。",
            "沃焦須霈澤，莫道我無求。"
        ],
        "title": "龍",
        "id": "1f81bfcb-992c-44a6-a5d6-60dd88bd330a"
    },
    {
        "author": "丁謂",
        "paragraphs": [
            "戲葉復依蒲，登龍是去途。",
            "何煩垂翡翠，未肯畏鵜鶘。",
            "已負吞舟大，終無涸轍虞。",
            "濠梁寧足樂，相忘在江湖。"
        ],
        "title": "魚  其一",
        "id": "b37d97d6-ef6b-49e0-9870-57de77b714eb"
    },
    {
        "author": "丁謂",
        "paragraphs": [
            "江湖各相忘，魚蝦同一波，樂哉樂哉。",
            "莫貪釣上餌，去□鼎中羹，戎哉戎哉。"
        ],
        "title": "魚  其二",
        "id": "bd761371-305c-4b4f-8a52-7128726911d5"
    },
    {
        "author": "丁謂",
        "paragraphs": [
            "居蔡推神物，巢蓮表聖君。",
            "膺期千歲色，垂世九疇文。",
            "惠向銜珠辨，靈從顧印分。",
            "自諳宮沼樂，錫貢任江濱。"
        ],
        "title": "龜",
        "id": "93bb1cd9-e0c4-47fd-af0c-435cde962219"
    },
    {
        "author": "丁謂",
        "paragraphs": [
            "起蟄良時在，鳴風異稟存。",
            "大能吞巨象，長可遶崑崙。",
            "出笥彰嘉慶，銜珠報厚恩。",
            "由來稟龍質，靈化出山門。"
        ],
        "title": "蛇",
        "id": "3a4ecb7d-24ec-4b24-b74c-5eef356a36da"
    },
    {
        "author": "丁謂",
        "paragraphs": [
            "蘭畹炎飈息，莎階霽景凉。",
            "宵征循屋漏，晝伏避陽光。",
            "具體微雨顯，餘輝有若亡。",
            "惟憐資學者，熠燿滿紗囊。"
        ],
        "title": "螢",
        "id": "7c6a87bc-e579-49e2-9acf-752c4a73d83e"
    },
    {
        "author": "丁謂",
        "paragraphs": [
            "熠耀非吾族，蠨蛸莫我知。",
            "韓憑飛處妬，莊叟夢時疑。",
            "瓊玉含芳細，絲篁度曲遲。",
            "自當同羽化，蟬范任冠緌。"
        ],
        "title": "蝶",
        "id": "ed90bab4-095c-4430-9ebb-8db30f67632b"
    },
    {
        "author": "丁謂",
        "paragraphs": [
            "齊女幽憂後，幽時興詠中。",
            "曉寒初飲露，夕燥正含風。",
            "翼若裁綃薄，心如鼓橐空。",
            "貂冠如見用，清白勵王公。"
        ],
        "title": "蟬",
        "id": "ea93fd95-32ba-4e4e-8e1b-008225b5f64e"
    },
    {
        "author": "丁謂",
        "paragraphs": [
            "幾集元規會，曾留子建題。",
            "東南當日出，西北與雲齊。",
            "帝里五百尺，仙家十二梯。",
            "吹簫多感激，丹鳳竟相携。"
        ],
        "title": "樓",
        "id": "ceb472ec-7da4-48e7-8036-f5bbd18fd3b0"
    },
    {
        "author": "丁謂",
        "paragraphs": [
            "不效燕昭置，終貽子罕羞。",
            "吳都矜四達，楚國炫三休。",
            "好卜登春樂，無增累卵憂。",
            "玄都有瓊構，何日從真遊。"
        ],
        "title": "臺",
        "id": "7478141a-9d76-40f7-bcd6-4a2136dfa2bb"
    },
    {
        "author": "丁謂",
        "paragraphs": [
            "玉女潛窺久，偷兒竊覘頻。",
            "綺疏環禁掖，青瑣近嚴宸。",
            "靜聽翰音異，遥觀列岫新。",
            "好開虛白室，雲母若冰輪。"
        ],
        "title": "窗",
        "id": "0aa17390-ba61-4814-aeac-b246067a60b1"
    },
    {
        "author": "丁謂",
        "paragraphs": [
            "始向龜圖妙，爰從鳥跡成。",
            "偃波如制妙，例薤更難精。",
            "蔡表崩雲重，曹章綴露輕。",
            "憶曾思刻玉，瓊簡鏤金英。"
        ],
        "title": "書",
        "id": "c12961e1-6864-483f-9229-c591deba8ddb"
    },
    {
        "author": "丁謂",
        "paragraphs": [
            "鷹鶻騰雙眼，龍蛇繞四肢。"
        ],
        "title": "句  其一",
        "id": "c4846e70-27b5-4032-9da4-dc7ae1d5034a"
    },
    {
        "author": "丁謂",
        "paragraphs": [
            "背裝花屈膝，白打大廉斯。",
            "進前行兩步，蹺後立多時。"
        ],
        "title": "句  其二",
        "id": "7afee660-8401-4c70-9e4f-61754a8c4f38"
    },
    {
        "author": "丁謂",
        "paragraphs": [
            "珊瑚新筆架，雲母舊屏風。"
        ],
        "title": "句  其三",
        "id": "c36f989e-8268-438c-ac74-a063590445a0"
    },
    {
        "author": "丁謂",
        "paragraphs": [
            "梅花過嶺路，桃葉渡江船。"
        ],
        "title": "句  其四",
        "id": "f79fbc35-f12c-4138-bfdc-cc78d60d77d1"
    },
    {
        "author": "丁謂",
        "paragraphs": [
            "泣珠泉客通關市，種玉仙翁寄版圖。"
        ],
        "title": "句  其五",
        "id": "3de03e32-dd16-470f-a0d8-b8473e09cf8d"
    },
    {
        "author": "丁謂",
        "paragraphs": [
            "楚子夢雲鈴閣密，郢人歌雪射堂開。"
        ],
        "title": "句  其六",
        "id": "224fedd6-4f07-404d-9343-ab0f6875002a"
    },
    {
        "author": "丁謂",
        "paragraphs": [
            "九萬里鵬重出海，一千年鶴再歸巢。"
        ],
        "title": "句  其七",
        "id": "38698f69-a57a-4abc-b88d-83454de0df0e"
    },
    {
        "author": "丁謂",
        "paragraphs": [
            "千金家累非良寶，一品高官是强名。"
        ],
        "title": "句  其八",
        "id": "9fb154a8-f260-454c-a347-c2470012625b"
    },
    {
        "author": "丁謂",
        "paragraphs": [
            "內翰拜時髭擊地。"
        ],
        "title": "句  其九",
        "id": "21b7fdbc-db9d-4af6-8bba-f5bf9efe327e"
    },
    {
        "author": "丁謂",
        "paragraphs": [
            "吾皇寬大容尸素，乞與江城不計年。"
        ],
        "title": "句  其一○",
        "id": "0e41c560-b775-4aca-ae01-da4b7be51346"
    },
    {
        "author": "丁謂",
        "paragraphs": [
            "物華如陣筆如鋒，沈謝曹劉是七雄。"
        ],
        "title": "句  其一一",
        "id": "367ed232-3724-4a33-b8c0-1636b312893f"
    },
    {
        "author": "丁謂",
        "paragraphs": [
            "鶑驚鳳輦穿花去，魚畏龍顔上釣遲。"
        ],
        "title": "句  其一二",
        "id": "036b20d7-e507-4f83-8e1d-87f7b80a8f88"
    },
    {
        "author": "丁謂",
        "paragraphs": [
            "戴歸雙綵勝，就賜五辛盤。"
        ],
        "title": "句  其一三",
        "id": "22b04694-b289-4f2f-aa41-ebac982a3dc5"
    },
    {
        "author": "丁謂",
        "paragraphs": [
            "四序開新曆，三光肇載陽。"
        ],
        "title": "句  其一四",
        "id": "0763c990-87a4-42c1-bb2b-923f88ce6ece"
    },
    {
        "author": "丁謂",
        "paragraphs": [
            "即席椒花頌，延年柏葉觴。"
        ],
        "title": "句  其一五",
        "id": "8ffb032d-187f-4796-bc41-8581dbd41a19"
    },
    {
        "author": "丁謂",
        "paragraphs": [
            "天和無爄惡，何用磔雞禳。"
        ],
        "title": "句  其一六",
        "id": "923f1329-75a9-4bf5-a6f1-784c5241eb12"
    },
    {
        "author": "丁謂",
        "paragraphs": [
            "稱觴一之日，祝聖萬斯年。"
        ],
        "title": "句  其一七",
        "id": "54f0e623-8499-4117-bcc6-4c322b380a71"
    },
    {
        "author": "丁謂",
        "paragraphs": [
            "氣候靈臺上，書觀雲闕前。"
        ],
        "title": "句  其一八",
        "id": "796158fc-01fa-4453-92cb-50c64d9d25ca"
    },
    {
        "author": "丁謂",
        "paragraphs": [
            "遥聞甘似醴，不特在金莖。"
        ],
        "title": "句  其一九",
        "id": "38a0b976-5e97-46a2-9719-f50b0bb2b7e1"
    },
    {
        "author": "丁謂",
        "paragraphs": [
            "朝朝薦天酒，寧讓服雲牙。"
        ],
        "title": "句  其二○",
        "id": "9eef5a99-9450-4b8b-a3c0-317ee7a0dae8"
    },
    {
        "author": "丁謂",
        "paragraphs": [
            "瑞露零宵極，仙盤奉帝家。"
        ],
        "title": "句  其二一",
        "id": "7988b52c-9556-4e8d-ba96-5d6379d3b4d0"
    },
    {
        "author": "丁謂",
        "paragraphs": [
            "帝奬甘露醴，天宴碧霞漿。"
        ],
        "title": "句  其二二",
        "id": "4ff5b0c5-0ae4-462d-a8d9-4570bd1a2db3"
    },
    {
        "author": "丁謂",
        "paragraphs": [
            "白雪芬芳玉有香。"
        ],
        "title": "句  其二三",
        "id": "fccb0870-700e-411f-978e-a9522e3a0035"
    },
    {
        "author": "丁謂",
        "paragraphs": [
            "遊聲裊裊尋將遍。"
        ],
        "title": "句  其二四",
        "id": "be0d2e86-621c-4b69-8b82-92bae3aee8c9"
    },
    {
        "author": "丁謂",
        "paragraphs": [
            "鶑栖清艷魂應爽，蝶醉穠香舞更顛。"
        ],
        "title": "句  其二五",
        "id": "29ad3a68-5eab-41b1-973d-461e2e7c5135"
    },
    {
        "author": "丁謂",
        "paragraphs": [
            "自然堪下淚，何必更殘陽。"
        ],
        "title": "句  其二六",
        "id": "f038027c-d448-4058-984d-0dafbf744483"
    },
    {
        "author": "丁謂",
        "paragraphs": [
            "子美集開詩世界。"
        ],
        "title": "句  其二七",
        "id": "494e0a85-1a93-4ec1-99cd-c97efa4b0cdc"
    },
    {
        "author": "丁謂",
        "paragraphs": [
            "天門九重開，終當掉臂入。"
        ],
        "title": "句  其二八",
        "id": "4477291a-e6a9-41f6-b55d-947bd74fea4e"
    },
    {
        "author": "丁謂",
        "paragraphs": [
            "綠楊垂手舞，黄鳥緩聲歌。"
        ],
        "title": "句  其二九",
        "id": "8e33440e-dd66-481a-9203-7dc1fbba2f7c"
    },
    {
        "author": "丁謂",
        "paragraphs": [
            "幾處園林蕭索裏。"
        ],
        "title": "句  其三○",
        "id": "109bd3e2-440a-40ee-acb6-e57c8a108aa2"
    },
    {
        "author": "丁謂",
        "paragraphs": [
            "逐朵檀心巧勝栽。"
        ],
        "title": "句  其三一",
        "id": "3f9dad2f-30a5-4853-98f3-a30e9ccf60ac"
    },
    {
        "author": "丁謂",
        "paragraphs": [
            "吹開吹落任東風。"
        ],
        "title": "句  其三二",
        "id": "1d479d3b-9c66-4609-b266-2e4df145b6f2"
    },
    {
        "author": "丁謂",
        "paragraphs": [
            "清香誰許比荼蘼。"
        ],
        "title": "句  其三三",
        "id": "31e5b1a9-8d47-4933-bd53-8e720aa4f667"
    },
    {
        "author": "丁謂",
        "paragraphs": [
            "水邊遥見久停橈。"
        ],
        "title": "句  其三四",
        "id": "c4227b29-00ec-4828-9458-2596227544dc"
    },
    {
        "author": "薛奎",
        "paragraphs": [
            "照湖方干吟格高，搜清研奇含爛毫。",
            "天中無雲水中月，虛明晶曜忘迴舠。"
        ],
        "title": "憶越州  其一",
        "id": "877c249c-5ef0-4709-acaa-37bd2aa22f7e"
    },
    {
        "author": "薛奎",
        "paragraphs": [
            "千巖萬壑爭清奇，天地靈秀應無遺。",
            "吟舟恐在碧霄上，湖心澄波涵月時。"
        ],
        "title": "憶越州  其二",
        "id": "735fbd87-aa87-4085-9dc8-bb1755b3442e"
    },
    {
        "author": "薛奎",
        "paragraphs": [
            "僧中憶藝本超羣，釋氏蒙求見討論。",
            "儒行合爲文暢侶，詩名雅作貫休孫。",
            "心燈久已傳宗意，命服仍嘗錫帝恩。",
            "宴坐栴檀消篆字，眼前闤闠任囂喧。"
        ],
        "title": "寄金繩院正因大師",
        "id": "8fff985b-e65e-45c0-bf3a-66700a0964c0"
    },
    {
        "author": "薛奎",
        "paragraphs": [
            "囊書空自負，早晚達明君。"
        ],
        "title": "句  其一",
        "id": "86559fbc-a417-464a-aa5a-e65dfbdfda06"
    },
    {
        "author": "薛奎",
        "paragraphs": [
            "千林如有喜，一氣自無私。"
        ],
        "title": "句  其二",
        "id": "6ed002c6-f90c-40aa-9671-d188304509eb"
    },
    {
        "author": "劉遁",
        "paragraphs": [
            "屢在仙遊亭上醉，仙遊洞裏杳無人。",
            "他時鳴鶴歸滄海，同看蓬萊島上春。"
        ],
        "title": "仙遊亭詩贈丁晉公",
        "id": "d7ab4b06-4be5-4929-8066-0011be7697ed"
    },
    {
        "author": "高紳",
        "paragraphs": [
            "古寺清江上，維舟夕照前。",
            "山根盤到海，塔影直侵天。",
            "蘿月空禪石，霜鐘落客船。",
            "秋風懶回首，送目入雲煙。"
        ],
        "title": "遊峽山飛來寺",
        "id": "807e2d1e-28cf-4188-b546-2903786b96a8"
    },
    {
        "author": "高紳",
        "paragraphs": [
            "元秀峰前累世居，聖朝旌表振門閭。",
            "四方來客多登第，一邑爲儒喜讀書。",
            "詩閣夜聞吟木狖，水亭晴見戲荷魚。",
            "石嬌華表溪山裏，晚景寒烟盡不如。"
        ],
        "title": "詠華林書院",
        "id": "413181e0-4d03-45f0-9773-e08b2d62747b"
    },
    {
        "author": "李南陽",
        "paragraphs": [
            "朝馮玉几言猶在，夜啟金縢事已非。"
        ],
        "title": "句",
        "id": "e206c19a-fbaf-4168-a365-e513cdf5d9d9"
    },
    {
        "author": "李湛",
        "paragraphs": [
            "詩題：永慶寺首句：巖扉開早凉。"
        ],
        "title": "存目  其一",
        "id": "0276b5b2-5c51-4757-a958-a170f78618f3"
    },
    {
        "author": "李湛",
        "paragraphs": [
            "詩題：遊頂破二山凈居院首句：入門松桂深。"
        ],
        "title": "存目  其二",
        "id": "0f57a9a6-968f-4f39-8025-dcf1d9dd505b"
    },
    {
        "author": "李湛",
        "paragraphs": [
            "詩題：破山興福寺首句：雲門十里長。"
        ],
        "title": "存目  其三",
        "id": "f8b8916a-6d9e-4e13-8269-a4b9bfe3973d"
    },
    {
        "author": "王挺之",
        "paragraphs": [
            "欲呼雲雨沃焦田，裊裊籃輿入翠煙。",
            "萬仞孤高隨鳥道，一潭澄碧快龍眠。",
            "浮丘黄帝真成道，漢武秦皇謾學僊。",
            "但願甘霖慰枯槁，豈知衰朽得神憐。"
        ],
        "title": "至道初元六月不雨爲民冒暑乞靈龍湫投辭未竟雲氣已作雷雨繼之",
        "id": "edea50b7-014e-4488-b541-c6bf0894208e"
    },
    {
        "author": "王挺之",
        "paragraphs": [
            "疊巘障南國，攢峰頂半空。",
            "朝昏長見日，晴晦預知風。",
            "樹枿千年在，嵐光四面通。",
            "名山今日睹，奇秀兩無窮。"
        ],
        "title": "題黄山二首  其一",
        "id": "daa7bbe8-8c51-42f4-872e-8b837e039cc6"
    },
    {
        "author": "王挺之",
        "paragraphs": [
            "地靈通十洞，山邃宅諸僊。",
            "怪似龍逢霹，高疑劍倚天。",
            "巖端鎖丹竈，石罅逗溫泉。",
            "却憶登樓堞，徒能見巨然。"
        ],
        "title": "題黄山二首  其二",
        "id": "c51f4f2e-70c7-4e31-a5e5-3390e3f93d61"
    },
    {
        "author": "李夷庚",
        "paragraphs": [
            "生公曾說法，聽石尚孱頑。",
            "雁塔晴觀海，松門夜閉山。",
            "林喧羣。"
        ],
        "title": "句",
        "id": "b34d67d9-8a53-48c1-8023-29c7f7205c26"
    },
    {
        "author": "釋修己",
        "paragraphs": [
            "羊腸鳥道無人到，寂寞雲中一箇人。"
        ],
        "title": "句",
        "id": "ed6b3352-1b19-48a9-b53d-ab670d78aba1"
    },
    {
        "author": "姚鉉",
        "paragraphs": [
            "上苑烟花迥不同，漢皇何必幸回中。",
            "花枝冷濺昭陽雨，釣線斜牽太液風。",
            "綺萼惹衣朱檻近，錦鱗隨手玉波空。",
            "小臣侍宴驚凡目，知是蓬萊第幾宮。"
        ],
        "title": "賞花釣魚侍宴應制",
        "id": "477c37af-fd45-4bff-b3ce-737edfc578f1"
    },
    {
        "author": "姚鉉",
        "paragraphs": [
            "簫鼓聲中浪渺瀰，古楓陰砌蘚封碑。",
            "行人到此自恭肅，不似巫山雲雨祠。"
        ],
        "title": "曹娥廟碑",
        "id": "4aa4c983-7275-4a80-9992-d797f309ee54"
    },
    {
        "author": "姚鉉",
        "paragraphs": [
            "康樂悟玄機，寂寥此棲息。",
            "經翻貝葉文，臺近蓮華石。"
        ],
        "title": "翻經臺",
        "id": "450313b8-7a10-4566-aaf4-9d5b434502aa"
    },
    {
        "author": "姚鉉",
        "paragraphs": [
            "句吳奇勝絕無儔，更見松江八月秋。",
            "震澤波光連別派，洞庭山影落中流。",
            "汀蘆擁雪藏魚市，岸橘風香趁客舟。",
            "清興不窮聊一望，烟空雲霽倚層樓。"
        ],
        "tags": [
            "洞庭湖"
        ],
        "title": "過松江",
        "id": "44de3b75-0399-47b8-b1f1-804ac857a457"
    },
    {
        "author": "姚鉉",
        "paragraphs": [
            "水石一欄桿，僧歸四山靜。",
            "携琴譜澗泉，月浸夜深冷。"
        ],
        "title": "冷泉亭",
        "id": "b0918ca7-3899-4397-bf29-7ffef4e1622c"
    },
    {
        "author": "姚鉉",
        "paragraphs": [
            "疏鐘天竺曉，一鴈海門秋。"
        ],
        "title": "句",
        "id": "f924ca6e-8d5a-4611-bff8-b5d4be038a6d"
    },
    {
        "author": "宋真宗",
        "paragraphs": [
            "每歲沉檀來遠裔，累朝珠玉實皇居。",
            "今辰內府初開處，充牣尤宜史筆書。"
        ],
        "title": "內香藥庫詩贊",
        "id": "e8c22951-22f3-4acf-ac8b-c47d32ecaeb7"
    },
    {
        "author": "宋真宗",
        "paragraphs": [
            "七閔山水多才俊，三歲奇童出盛時。",
            "家世應傳清白訓，嬰兒自得老成資。",
            "初嘗學步來朝謁，方及能言解誦詩。",
            "更勵孜孜圖進益，青雲千里有前期。"
        ],
        "title": "賜神童蔡伯禧",
        "id": "3bf77262-fcaa-4f24-978e-3716cb14b379"
    },
    {
        "author": "宋真宗",
        "paragraphs": [
            "瑣闥往年司制誥，共嘉藻思類相如。",
            "蓬山今日詮墳史，還仰多聞過仲舒。",
            "報政列城歸覲後，疏恩高閣拜官初。",
            "諸生濟濟彌瞻望，鉛槧諮詢辨魯魚。"
        ],
        "title": "賜楊億判秘監",
        "id": "1fc327d9-4d78-4b3c-b4c6-4bc1e8e867fe"
    },
    {
        "author": "宋真宗",
        "paragraphs": [
            "承明近侍究儒玄，苦學勞心疾已痊。",
            "善保興居調飲食，副予前席待多賢。"
        ],
        "title": "批楊億謝表",
        "id": "e6202e0e-79c4-478d-aa6c-28e742d0194c"
    },
    {
        "author": "宋真宗",
        "paragraphs": [
            "盡日臨流看水色，有時隠几聽松聲。",
            "徧遊萬壑成嘉遁，偶出千峰翫治平。"
        ],
        "title": "賜道人鄭隠歸山",
        "id": "7e609eb9-91ce-42f9-950c-e27b4977c019"
    },
    {
        "author": "宋真宗",
        "paragraphs": [
            "懿辭碩畫播朝中，造膝詢謀禮遇豐。",
            "文石延登彰順美，高牙前導表疇庸。",
            "書生仗鉞今尤貴，舊里分符古罕逢。",
            "晝錦買臣安敢比，黄樞早日接從容。"
        ],
        "title": "賜丁謂",
        "id": "0879c492-852d-483b-be41-92811c77980c"
    },
    {
        "author": "宋真宗",
        "paragraphs": [
            "踐歷功皆著，諮詢務必成。",
            "懿才符曩彥，佳器貫時英。",
            "俾展經綸業，旋陞輔弼榮。",
            "嘉亨忻盛遇，盡瘁罄純誠。",
            "均逸明恩洽，疇勞茂典行。",
            "白麻三殿曉，紅斾九衢平。",
            "雖輟凝嚴任，尤增倚注情。",
            "擁旄辭帝闕，頓轡望都城。",
            "風景高秋月，煙波幾舍程。",
            "想卿懷感意，常是夢神京。"
        ],
        "title": "又",
        "id": "a3408255-9ef5-4b43-9dcc-83eb82454564"
    },
    {
        "author": "宋真宗",
        "paragraphs": [
            "止觀心地法，色相本皆空。",
            "禪慧明宗性，超然萬法中。"
        ],
        "title": "賜僧義澄",
        "id": "d05d5db2-0846-420a-9813-51ff9073c877"
    },
    {
        "author": "宋真宗",
        "paragraphs": [
            "禮闈選士古稱難，都爲陞沉咫尺間。",
            "較藝清時公道在，掄材應得惠人寰。"
        ],
        "title": "賜知貢舉晁迥",
        "id": "3b517a31-235c-46f5-bd10-603656dd0b3f"
    },
    {
        "author": "宋真宗",
        "paragraphs": [
            "盛時選士貢闈開，殿宇聞風獻藝來。",
            "心似權衡求實效，勿教蓬蓽有遺才。"
        ],
        "title": "又",
        "id": "fdb56707-b188-4669-ba81-52ee20f22b4f"
    },
    {
        "author": "宋真宗",
        "paragraphs": [
            "寅奉昌圖紹慶基，選掄多士叶前規。",
            "鄉閭薦拔期無濫，草澤搜羅詎有遺。",
            "德舉況逢全盛日，計偕咸造廣場時。",
            "春官任職當求善，宗伯掄材務得宜。",
            "侍從名儒當委任，藝文公道辯妍媸。",
            "佇伸衡鑑裁深念，允協菁莪樂育詩。"
        ],
        "title": "賜知貢舉錢惟演",
        "id": "1d8b0957-6795-4ab1-8bc7-b26b3e457e58"
    },
    {
        "author": "宋真宗",
        "paragraphs": [
            "四海爲家寶緒隆，旁求文雅振儒風。",
            "命鄉隨計來多士，較藝掄材有澤宮。",
            "簪紱近臣當顯任，絲綸深旨論丹衷。",
            "旰宵汲汲予存念，夙夜孜孜爾徇公。",
            "名實豈惟衡鑑內，賢能皆萃網羅中。",
            "佇觀翹楚登時用，布政分憂協庶功。"
        ],
        "title": "又將放榜",
        "id": "049795ee-dd14-4ad9-90ee-799c2772d376"
    },
    {
        "author": "宋真宗",
        "paragraphs": [
            "早自外朝登近侍，克符昌運振嘉名。",
            "一參黄閣推良畫，再陟鴻樞顯至榮。",
            "該博古今堂獻納，勤勞夙夜每專精。",
            "石渠撰述多文備，日觀封崇大禮成。",
            "宰府調元心匪懈，真宮兼職望彌清。",
            "龍樓進秩恩尤異，熊軾爲藩任不輕。",
            "二浙奧區期惠化，三吳佳致悅高情。",
            "重重山水舟中見，處處壺漿陌上迎。",
            "既肅邇遐安外域，更分宵旰撫黎氓。",
            "予衷側席方毗倚，佇有甘棠播頌聲。"
        ],
        "title": "賜王欽若除太子太保判杭州十韻",
        "id": "e5256b5b-3245-4c40-b398-7d7abd6598e2"
    },
    {
        "author": "宋真宗",
        "paragraphs": [
            "混元爲教合醇精，視之無迹聽無聲。",
            "唯有達人臻此理，逍遥物外事沈冥。",
            "浮雲舒卷絕常勢，流水方圓靡定形。",
            "乘興偶然辭澗戶，談真俄爾謁王庭。",
            "順風已是聞宗旨，枕石還期適性情。",
            "玉帛簪纓非所重，長歌聊復寵歸程。"
        ],
        "title": "送張無夢歸天台山",
        "id": "f1eec377-ba1c-4bf3-8f38-625e2d0e2feb"
    },
    {
        "author": "宋真宗",
        "paragraphs": [
            "海霞照灼散青烟，歷歷星榆在曉天。",
            "松韻寒烟絕世態，鶴翔高頂應鳴絃。"
        ],
        "title": "賜古藏用",
        "id": "d5610a03-269f-4259-8ab0-6795efe61b41"
    },
    {
        "author": "宋真宗",
        "paragraphs": [
            "春律行將半，繁枝忽競芳。",
            "霏霏含宿霧，灼灼艷朝陽。",
            "戲蝶棲輕蕊，遊蜂逐遠香。",
            "物華留賦詠，非獨務雕章。"
        ],
        "title": "海棠  其一",
        "id": "f1959edd-c689-4e63-8c2c-f402d56a11ff"
    },
    {
        "author": "宋真宗",
        "paragraphs": [
            "翠萼凌晨綻，清香逐處飄。",
            "高低臨曲檻，紅白間纖條。",
            "潤比攢溫玉，繁如簇絳綃。",
            "盡堪圖畫取，名筆在僧繇。"
        ],
        "title": "海棠  其二",
        "id": "3327e13b-ccd6-4186-a597-047658c69f84"
    },
    {
        "author": "宋真宗",
        "paragraphs": [
            "四靈之長惟虬龍，虬龍變化故難同。",
            "三茅福地羣仙宅，靈物潛形在此中。",
            "池內仙人馴擾得，至今隠現誰能測。",
            "乘雲蠢動獨標奇，行雨嘉生皆荷力。",
            "常人競取暫從心，才出山楹兮無處尋。",
            "中使勤求深有意，欲獻明庭兮陳上瑞。",
            "初獻一龍朝魏闕，偶挹二龍離洞穴。",
            "人心龍心若符契，一去一住何神異。",
            "我睹真龍幸不驚，至誠祝龍龍好聽。",
            "但祈風雨年年順，庶使倉箱處處盈。"
        ],
        "title": "觀龍歌",
        "id": "dc933540-6c51-4b51-8106-5b402f018e17"
    },
    {
        "author": "宋真宗",
        "paragraphs": [
            "西方大聖號迦文，接物垂慈世所尊。",
            "常願進修增妙果，庶期饒益在黎元。"
        ],
        "title": "佛牙讚",
        "id": "2c4b8201-fe62-47db-8f90-1f2009ba907a"
    },
    {
        "author": "宋真宗",
        "paragraphs": [
            "銳旅懷忠節，群胡竄北荒。",
            "堅冰銷巨浪，輕吹集隹祥。",
            "繼好安邊境，和同樂小康。"
        ],
        "title": "北征回鑾詩",
        "id": "c9fd1054-a1a7-4e49-a19c-74f17199cbf0"
    },
    {
        "author": "宋真宗",
        "paragraphs": [
            "文苑垂清譽，朝端仰盛才。",
            "嘉猷毗萬路，奇遇列三台。",
            "勤職興居爽，辭榮奏疏來。",
            "疇咨登百揆，異數冠中臺。",
            "巨屏揚旌去，名藩晝錦回。",
            "君臣相厚意，瞻望兩徘徊。"
        ],
        "title": "賜陳堯叟謝病歸濟源",
        "id": "8b8cc626-9121-4e41-8fe0-40c19bb688f1"
    },
    {
        "author": "宋真宗",
        "paragraphs": [
            "名閱誇詹氏，新居古五雲。",
            "擢科魁衆士，拔萃喜超羣。",
            "禮肅人畏敬，臚傳世共聞。",
            "好將多錦繡，五色耀龍文。"
        ],
        "title": "賜詹騤",
        "id": "04c5134b-6f95-451c-93db-613cbb6b4ee2"
    },
    {
        "author": "宋真宗",
        "paragraphs": [
            "一門三刺史，四代五尚書。",
            "他族未聞有，朕今止見胡。"
        ],
        "title": "贊胡家",
        "id": "0c1e03dd-7607-48e6-92d9-9e5c8581184d"
    },
    {
        "author": "宋真宗",
        "paragraphs": [
            "該明聖典通今古，發啟沖年曉典常。"
        ],
        "title": "句  其一",
        "id": "21dafa47-3bfb-42b2-adf0-81240f4ad35a"
    },
    {
        "author": "宋真宗",
        "paragraphs": [
            "酣醉皮裘思晦跡，行高終自有人知。"
        ],
        "title": "句  其二",
        "id": "0935d3de-aacc-4713-b023-283b7c0a0071"
    },
    {
        "author": "宋真宗",
        "paragraphs": [
            "臣守但當守公法，馳騖苟進何可取。"
        ],
        "title": "句  其三",
        "id": "c9ea7027-a069-4278-8618-21a3491392aa"
    },
    {
        "author": "錢昆",
        "paragraphs": [
            "築臺拜日恩雖厚，躡足封時慮已深。",
            "隆準早知同鳥喙，將軍應起五湖心。"
        ],
        "title": "題淮陰侯廟",
        "id": "0d27885c-fe44-40f6-ae59-cb33d85a3cdc"
    },
    {
        "author": "錢昆",
        "paragraphs": [
            "水繞門牆竹繞堂，滿窗春綠更山光。",
            "坐來苔蘚侵衣潤，吟處松花落硯香。",
            "汀鷺雙雙翻亂石，溪風裊裊弄修篁。",
            "遊人暫得幽閑趣，時带茶烟下上方。"
        ],
        "title": "宿延慶院",
        "id": "c5cd83c7-4611-434d-8688-d950e41dedc0"
    },
    {
        "author": "錢昆",
        "paragraphs": [
            "晴紅烟綠襯虛亭，公退因來得野情。",
            "落日東風懶歸去，擬將薄祿換溪聲。"
        ],
        "title": "遊鐵岸",
        "id": "9f05eb12-07a9-494e-8f53-dca566d76ff1"
    },
    {
        "author": "錢易",
        "paragraphs": [
            "越布縫單衾，燈青月黄淺。",
            "精魂度江水，適去無近遠。",
            "濕沙平朔天，宿鳥踏古篆。",
            "巨潮淹積石，瘦白澀無蘚。",
            "櫓響期西陵，蒼岑屏曲展。",
            "夙齡賤登臨，今日生健羨。",
            "汀洲逢故妾，振袂指吳苑。",
            "向人呼舊官，血泣慚孤蹇。"
        ],
        "title": "夢越州小江",
        "id": "b0a35694-cafc-448f-bcab-eb8318f72eed"
    },
    {
        "author": "錢易",
        "paragraphs": [
            "莫學江淹擬惠休，碧雲才調已難酬。",
            "懷君知有關山夢，開卷如逢水石秋。",
            "不得歸來作都講，自慚名宦正悠悠。"
        ],
        "title": "覽越僧詩集有寄",
        "id": "f0cefce3-e5d4-424f-b3ca-70c0de3e046d"
    },
    {
        "author": "錢易",
        "paragraphs": [
            "祓禊標春巳，歌時慶魯雩。",
            "禁園宣密宴，玉饌賜天厨。",
            "班序參三殿，衣冠盛兩都。",
            "雲罍傾上席，寶馬鬧長衢。",
            "帝澤恩何重，春風節已徂。",
            "歸來白虎殿，微詠共操觚。"
        ],
        "title": "上巳至玉津園賜宴",
        "id": "0d0bb5cd-5321-4b30-af18-b57f22d943bc"
    },
    {
        "author": "錢易",
        "paragraphs": [
            "抱病經清暑，空庭掃紫苔。",
            "花籬妨蝶過，桐井引禽來。",
            "徒有文園渴，更有漳浦才。",
            "可憐餘滯骨，無復動心灰。"
        ],
        "title": "初夏病中",
        "id": "b56b0422-08c6-4ecf-a047-ff79c8ed3e6c"
    },
    {
        "author": "錢易",
        "paragraphs": [
            "朱華始沈泉，池塘恰雨天。",
            "鷺頭飄雪暗，荷腹蕩珠圓。",
            "風遞誰家笛，聲衝幾里烟。",
            "拂波輕重起，隔樹往來傳。",
            "瀝瀝雖侵漢，遥遥已雜□。",
            "天龍吟轉樂，石韻更相連。",
            "謾讀襄王賦，虛誇子晉仙。",
            "寧同向散騎，腸斷向漪漣。"
        ],
        "title": "和人首夏池上雨中聞笛",
        "id": "04758a4c-b79e-4cf6-9b3f-1c88468e1e76"
    },
    {
        "author": "錢易",
        "paragraphs": [
            "天上人間重此宵，新情舊恨兩迢迢。",
            "漢宮露密罘罳冷，秦殿燈深羯鼓焦。",
            "香粉溟濛篩綺席，蛛絲千萬絡煙霄。",
            "牽牛何事勞烏鵲，不使虹蜺駕作橋。"
        ],
        "title": "七夕作",
        "id": "26542c41-7d36-4009-ab92-0cf825110bcf"
    },
    {
        "author": "錢易",
        "paragraphs": [
            "秋氣元清切，明蟾千里心。",
            "金盤上河側，玉水浸樓陰。",
            "閨怨有消歇，客愁無淺深。",
            "關山今夜裏，星斗共沉沉。"
        ],
        "title": "中秋夜守讓南廳玩月",
        "id": "04a2b7e7-f9a6-40f6-b221-53a2651c4ed9"
    },
    {
        "author": "錢易",
        "paragraphs": [
            "天慘嚴霜厚，神清宿雨微。",
            "枝空蟬擬脫，巢冷燕謀歸。",
            "白日蓮塘夢，紅紗水國衣。",
            "錦書知未了，軋軋弄鳴機。"
        ],
        "title": "中秋",
        "id": "81cf72ee-f669-410c-befc-921a5541c3af"
    },
    {
        "author": "錢易",
        "paragraphs": [
            "薛九三十侍中郎，蘭香花態生春堂。",
            "龍盤王氣變秋霧，淮聲哭月浮秋霜。",
            "宜城酒煙濕羈腹，與君强舞當時曲。",
            "玉樹遺辭莫重聽，黄塵染鬢無前綠。",
            "我聞襄陽白銅鞮，荒情古艷傳幽悲。",
            "淒凉不抵亡國恨，塵中苦淚飛柔絲。",
            "洛陽公子擎銀觴，跪奴和曲生輝光。",
            "茂陵旅夢無春草，彤管含羞裁短章。"
        ],
        "title": "嵇康小舞詞",
        "id": "bb8f25cb-743d-4721-be9d-011edc310e25"
    },
    {
        "author": "錢易",
        "paragraphs": [
            "花銷秋老白日短，敗紅荒綠迷空館。",
            "擬將清血灑昭陵，幽谷蛇啼半山晚。",
            "十年辭家勤獻書，王孫不許延公車。",
            "江頭祖廟祭無血，重門生草寒離離。",
            "我有黄金三尺劍，姦骨無痕古波艷。",
            "佩入函關無故人，玉握凋零七星暗。"
        ],
        "title": "西遊曲",
        "id": "b169bd2b-80cd-4ae8-b258-ddb1bfef8ced"
    },
    {
        "author": "錢易",
        "paragraphs": [
            "悲哉天寶時，帝耄政不修。",
            "寵幸尊婦人，陰極陽已柔。",
            "外戚盛本枝，櫛比封列侯。",
            "丞相大將軍，備位甚悠悠。",
            "天下安既久，積漸力不周。",
            "車服金玉煥，黎庶饑寒愁。",
            "驪山溫泉宮，晝幸與夜遊。",
            "一遊百司備，萬費一日休。",
            "雖能心自快，化作神稷憂。",
            "國忠恣吞噬，林甫懷姦偷。",
            "胡雛據太原，鐘鼓無計收。",
            "黄塵滿長安，慘黷九廟羞。",
            "唐天未使絕，返正知疾瘳。",
            "自茲遊賞地，荆棘生荒秋。",
            "舊物悉已廢，蜘蛛挂重樓。",
            "覽者咸寒心，一過三迴頭。",
            "因知帝王業，堅固宣鴻猷。",
            "豈可信嗜欲，侮弄生瘡疣。",
            "雕牆峻宇誡，簡牘況有由。",
            "翻思黍離章，續之應可仇。"
        ],
        "title": "溫泉詩",
        "id": "e64bd685-f72a-4a0f-8e9f-5e6538874fb0"
    },
    {
        "author": "錢易",
        "paragraphs": [
            "曾見南兵苦，征遼事亦如。",
            "金瘡寒長肉，紙甲雨生蛆。",
            "山小虀霜骨，河枯臛腐魚。",
            "黎元無處哭，丁戶日相疏。"
        ],
        "title": "南兵",
        "id": "105458b7-f480-4d96-ad4b-862849940b66"
    },
    {
        "author": "錢易",
        "paragraphs": [
            "清風習池上，落日峴山西。",
            "使君來問俗，聽唱白銅鞮。"
        ],
        "title": "習家池大堤",
        "id": "8f079c79-707e-49e9-b2e5-85e5a0b97748"
    },
    {
        "author": "錢易",
        "paragraphs": [
            "暫謁明光拂斗槎，杖蔾歸去赤城霞。",
            "琳宮重啟仙人室，金闕新辭太帝家。",
            "祇自運心奔白日，何須擲米作丹砂。",
            "雲章賜重崆峒遠，還向懸岑鍊五芽。"
        ],
        "title": "送張無夢歸天台",
        "id": "b9f047a8-3ccb-4850-82e4-42519f0a545c"
    },
    {
        "author": "錢易",
        "paragraphs": [
            "拂衣台嶺舊林泉，命服蘭芽奪目鮮。",
            "一念不居常在定，十分無悶盡安禪。",
            "霜含庭栢依稀老，月到經窗暗澹圓。",
            "蠛枕沈迷難話別，半橋衰柳鎖寒烟。"
        ],
        "title": "送僧歸護國寺",
        "id": "1297c638-7c7c-4286-9f29-cd453b9291bd"
    },
    {
        "author": "錢易",
        "paragraphs": [
            "午橋莊上千竿竹，綠野堂中白日春。",
            "富貴極來唯歎老，功名高後轉輕身。",
            "嚴更未報皇城裏，勝賞時遊洛水濱。",
            "昨日庭趨三節度，淮西曾是執戈人。"
        ],
        "title": "擬張籍上裴晉公",
        "id": "6aee7888-a696-4afa-9063-ed31f4fed680"
    },
    {
        "author": "錢易",
        "paragraphs": [
            "門前飛楊花，屋後惡水鳴青蛙。",
            "案上兩卷書，堯典與舜典，留與添丁作生涯。"
        ],
        "title": "擬盧仝詩",
        "id": "0e9d0f0d-c222-4c6e-adac-326c08f52d7b"
    },
    {
        "author": "錢易",
        "paragraphs": [
            "旌表華林盛，儒官寄翠微。",
            "科名新伯仲，孝行舊光輝。",
            "雲影陰書幌，松花濕道衣。",
            "自慚方試吏，爭得去忘機。"
        ],
        "title": "詠華林書院",
        "id": "bbbf4680-21e6-4fbd-b459-81a2960b87ea"
    },
    {
        "author": "錢易",
        "paragraphs": [
            "深溪高岸罩秋烟，颯颯江風向暮天。",
            "凝潔月華臨靜夜，一叢叢蓋釣魚船。"
        ],
        "title": "蘆花",
        "id": "c3135109-2878-4a3d-8b91-64627d7b9746"
    },
    {
        "author": "錢易",
        "paragraphs": [
            "莫歎鬢如雪，且教心似灰。"
        ],
        "title": "句  其一",
        "id": "e7f9eee7-a222-41ff-868d-3811027d7538"
    },
    {
        "author": "錢易",
        "paragraphs": [
            "世上何人號最忙，紫微失去張君房。"
        ],
        "title": "句  其二",
        "id": "a220655e-2ab2-4df6-8e8c-322a63723454"
    },
    {
        "author": "錢易",
        "paragraphs": [
            "雙蜂上簾額，獨鵲裊庭柯。"
        ],
        "title": "句  其三",
        "id": "933773e5-acfb-40a6-9965-c3ae601d2b8c"
    },
    {
        "author": "錢易",
        "paragraphs": [
            "綠章封事緘初啟，青鳳求凰尾乍開。"
        ],
        "title": "句  其四",
        "id": "810e1cfb-5f78-4736-bc24-070f7b90b8fa"
    },
    {
        "author": "錢易",
        "paragraphs": [
            "子美無情甚，都官著意頻。"
        ],
        "title": "句  其五",
        "id": "031cb5af-8772-49fe-9ee8-20225a8b0d56"
    },
    {
        "author": "錢易",
        "paragraphs": [
            "好開今日太平基，萬里山河歸掌握。"
        ],
        "title": "句  其六",
        "id": "739623ba-f8e7-4924-af44-dabe3974d7d2"
    },
    {
        "author": "林逋",
        "paragraphs": [
            "湖水混空碧，憑闌凝睇勞。",
            "夕寒山翠重，秋凈鳥行高。",
            "遠意極千里，浮生輕一毫。",
            "叢林數未遍，杳靄隔漁舠。"
        ],
        "title": "湖樓晚望",
        "id": "82c3e1ca-fb1f-4305-9db6-90d0c80833a5"
    },
    {
        "author": "林逋",
        "paragraphs": [
            "水氣并山影，蒼茫已作秋。",
            "林深喜見寺，岸靜惜移舟。",
            "疏葦先寒折，殘虹带夕收。",
            "吾廬在何處，歸興起漁謳。"
        ],
        "tags": [
            "西湖"
        ],
        "title": "秋日西湖閒泛",
        "id": "bf4c0de2-7c07-4bfe-b687-7507eaadf522"
    },
    {
        "author": "林逋",
        "paragraphs": [
            "平皋望不極，雲樹遠依依。",
            "及向扁舟泊，還尋下瀨歸。",
            "青山連石埭，春水入柴扉。",
            "多謝提壺鳥，留人到落暉。"
        ],
        "title": "上湖閒泛艤舟石函因過下湖小墅",
        "id": "0f7fe8c9-154d-473a-b89a-36c8de00090a"
    },
    {
        "author": "林逋",
        "paragraphs": [
            "浩蕩彌空闊，霏霏接水濆。",
            "舟移忽自却，山近未全分。",
            "凍軫間清泛，溫鑪接薄薰。",
            "悠然詠招隠，何許嘆離羣。"
        ],
        "tags": [
            "西湖"
        ],
        "title": "西湖舟中值雪",
        "id": "870a0780-649f-40ea-a4e2-17077f812f2c"
    },
    {
        "author": "林逋",
        "paragraphs": [
            "弭棹危橋外，霜村乍夕陰。",
            "田園向野水，樵採語空林。",
            "白鳥歸飛遠，青山重複深。",
            "那堪遲新月，誰復賞微吟。"
        ],
        "title": "西村晚泊",
        "id": "a9f4e8c0-9de4-4bd6-ac7b-b92a8ced2c4d"
    },
    {
        "author": "林逋",
        "paragraphs": [
            "滄洲白鳥飛，山影落晴暉。",
            "映竹犬初吠，弄舡人合歸。",
            "水波隨月動，林翠带烟微。",
            "寺近疏鐘起，蕭然還掩扉。"
        ],
        "title": "湖村晚興",
        "id": "a073b50f-2343-4119-a69a-61e004fa39df"
    },
    {
        "author": "林逋",
        "paragraphs": [
            "猿鳥清絕，林蘿擁翠微。",
            "步穿僧徑出，肩搭道衣歸。",
            "水墅香菰熟，烟崖早笋肥。",
            "功名無一點，何要更忘機。"
        ],
        "title": "湖山小隠  其一",
        "id": "6c37f390-62fa-4318-a2f5-94f4911e2241"
    },
    {
        "author": "林逋",
        "paragraphs": [
            "園井夾蕭森，紅芳墮翠陰。",
            "晝岩松鼠靜，春塹竹鷄深。",
            "歲課非無秫，家藏獨有琴。",
            "顔原遺事在，千古壯閑心。"
        ],
        "title": "湖山小隠  其二",
        "id": "af2b5bd0-a5d1-4fce-a77e-03331be66073"
    },
    {
        "author": "林逋",
        "paragraphs": [
            "衡門鄰晚島，環堵背寒崗。",
            "片月通蘿徑，幽雲在石床。",
            "客遊拋鄠杜，漁事擬滄浪。",
            "管樂非吾尚，昂頭肯自方。"
        ],
        "title": "湖山小隠  其三",
        "id": "f4073940-fdd1-482a-b845-6357346c8b5a"
    },
    {
        "author": "林逋",
        "paragraphs": [
            "竹樹繞吾廬，清深趣有餘。",
            "鶴閒臨水久，蜂懶採花疏。",
            "酒病妨開卷，春陰入荷鋤。",
            "嘗憐古圖畫，多半寫樵漁。"
        ],
        "title": "小隠自題",
        "id": "abd7fe67-5106-4181-b307-21337ae8413e"
    },
    {
        "author": "林逋",
        "paragraphs": [
            "門徑獨蕭然，山林屋舍邊。",
            "水風清晚釣，花日重春眠。",
            "苒苒苔衣滑，磷磷石子圓。",
            "人寰諸洞府，應合署閒仙。"
        ],
        "title": "小隠",
        "id": "f3cd1fa8-7675-4055-9216-af7271931a8c"
    },
    {
        "author": "林逋",
        "paragraphs": [
            "晚來山北景，圖畫亦應非。",
            "村路飄黄葉，人家濕翠微。",
            "樵當雲外見，僧向水邊歸。",
            "一曲誰橫笛，蒹葭白鳥飛。"
        ],
        "title": "北山晚望",
        "id": "8fef5566-d7d3-4d58-8389-fae3ae77d59a"
    },
    {
        "author": "林逋",
        "paragraphs": [
            "中峰一徑分，盤折上幽雲。",
            "夕照前村見，秋濤隔嶺聞。",
            "長松含古翠，衰藥動微薰。",
            "自愛蘇門嘯，懷賢思不羣。"
        ],
        "title": "中峰",
        "id": "564e6e6a-79b4-41d7-828f-c79ef78be7c3"
    },
    {
        "author": "林逋",
        "paragraphs": [
            "岸幘倚微風，柴籬春色中。",
            "草長團粉蝶，林暖墜青蟲。",
            "載酒爲誰子，移花獨乃翁。",
            "於陵偕隠事，清尚未相同。"
        ],
        "title": "小圃春日",
        "id": "5edb9fdd-f42d-43d5-8234-f47387258152"
    },
    {
        "author": "林逋",
        "paragraphs": [
            "屐齒徧庭深，時爲擁鼻吟。",
            "微風引竹籟，斜月轉花陰。",
            "靜賞應難極，孤懷自不禁。",
            "蒼然小池上，烟露達青岑。"
        ],
        "title": "春夕閒詠",
        "id": "c1689b63-8180-4dfc-92f1-186f60f01d7e"
    },
    {
        "author": "林逋",
        "paragraphs": [
            "衡宇日蕭寂，高舂猶掩扉。",
            "春風似有舊，社燕亦重歸。",
            "覽照老已具，開樽人向稀。",
            "頹然此心曲，持底屬芳菲。"
        ],
        "title": "春日感懷",
        "id": "1bfecd7c-9b7b-429c-813e-fc3fcb3ee4c7"
    },
    {
        "author": "林逋",
        "paragraphs": [
            "柴門鮮人事，氛垢頗相忘。",
            "愛彼林間靜，復茲池上凉。",
            "託心時散帙，遲客復携觴。",
            "況有陶籬趣，歸禽語夕陽。"
        ],
        "title": "郊園避暑",
        "id": "d96c3e53-e840-4a10-b6ab-503147256375"
    },
    {
        "author": "林逋",
        "paragraphs": [
            "蘭杜裛衰香，開扉趣自長。",
            "寒烟宿墟落，清月上林塘。",
            "意想殊爲適，形骸固可忘。",
            "援琴有餘興，聊復寄吟觴。"
        ],
        "title": "園廬秋夕",
        "id": "b7f1675c-3c93-41b8-907f-faea5b25431a"
    },
    {
        "author": "林逋",
        "paragraphs": [
            "衡茅林麓下，春色已微茫。",
            "雪竹低寒翠，風梅落晚香。",
            "樵期多獨往，茶事不全忙。",
            "雙鷺有時起，橫飛過野塘。"
        ],
        "title": "山村冬暮",
        "id": "ae7f6a7a-72c6-47bb-9263-497a8391741a"
    },
    {
        "author": "林逋",
        "paragraphs": [
            "殘雪照籬落，空山無俗諠。",
            "雞寒懶下樹，人晏獨開門。",
            "廢圃春榮動，回塘霧氣昏。",
            "誰家歲酒熟，輟棹憶西村。"
        ],
        "title": "山中冬日",
        "id": "40a60da9-423e-4093-a660-d29bf5810cd5"
    },
    {
        "author": "林逋",
        "paragraphs": [
            "垂成歸不得，危坐對滄浪。",
            "病葉驚秋色，殘蟬怕夕陽。",
            "可堪疏舊計，寧復更剛腸。",
            "的的孤峰意，深宵一夢狂。"
        ],
        "title": "旅館寫懷",
        "id": "abc133e7-c151-43fd-b709-ba03f26640be"
    },
    {
        "author": "林逋",
        "paragraphs": [
            "詩懷動歎嗟，馿立帽陰斜。",
            "雨濼生新鹻，茅叢夾舊槎。",
            "午烟昏獨店，岡路透誰家。",
            "幾日江南興，扁舟泊岸沙。"
        ],
        "title": "出曹川",
        "id": "61e3fa2b-935f-44a6-ac60-d293b5b360cc"
    },
    {
        "author": "林逋",
        "paragraphs": [
            "下傍盱眙縣，山崖露寺門。",
            "疏鐘過淮口，一徑入雲根。",
            "竹老生虛籟，池清見古源。",
            "高僧拂經榻，茶話到黄昏。"
        ],
        "title": "盱眙山寺",
        "id": "2e499724-6ef8-41b6-936e-80a024be6cc3"
    },
    {
        "author": "林逋",
        "paragraphs": [
            "兼琴枕鶴經，盡日卧林亭。",
            "啼鳥自相語，幽人誰欲聽。",
            "半闌花籍白，一徑草盤青。",
            "何必對樽酒，此中堪獨醒。"
        ],
        "title": "留題李頡林亭",
        "id": "6fa9dd9f-e2ae-40ae-b530-bcfda5c6c0ed"
    },
    {
        "author": "林逋",
        "paragraphs": [
            "亭在江干寺，清凉更翠微。",
            "秋階響松子，雨壁上苔衣。",
            "絕境長難得，浮生不擬歸。",
            "旅懷何計是，西崦入斜暉。"
        ],
        "title": "翠微亭",
        "id": "356efd77-9045-459a-9888-a6146c399beb"
    },
    {
        "author": "林逋",
        "paragraphs": [
            "金井前朝事，林僧問不知。",
            "綠苔欺破閣，白鳥占閒池。",
            "清楚曾經晉，荒唐直到隋。",
            "南廊一聲磬，斜照獨凝思。"
        ],
        "title": "臺城寺水亭",
        "id": "40bbfa60-3c65-4736-8022-942b3bcc0263"
    },
    {
        "author": "林逋",
        "paragraphs": [
            "馿僕劍裝輕，尋河早早行。",
            "孤烟開道店，平野喝農耕。",
            "老木迴堤暗，初陽出浪明。",
            "羈遊事無盡，塵土拂吾纓。"
        ],
        "title": "汴岸曉行",
        "id": "725476ce-2bed-4cb1-bfdf-a81b0866853c"
    },
    {
        "author": "林逋",
        "paragraphs": [
            "幾許摇鞭興，淮天晚景中。",
            "樹林兼雨黑，草實著霜紅。",
            "膽氣誰憐俠，衣裝自笑戎。",
            "寒威敢相掉，獵獵酒旗風。"
        ],
        "title": "淮甸南遊",
        "id": "950b1731-f061-4043-a9f7-385c493f9aaf"
    },
    {
        "author": "林逋",
        "paragraphs": [
            "高鴻多北向，極目雨餘天。",
            "春滿吳山樹，人登汴水船。",
            "吟生千里月，醉盡一囊錢。",
            "肯便懷鄉邑，時清復少年。"
        ],
        "title": "聞葉初秀才東歸",
        "id": "ca1d06b4-d2fe-4bf8-947e-10b48ca12741"
    },
    {
        "author": "林逋",
        "paragraphs": [
            "老去已多病，況當梅雨時。",
            "山空門自掩，晝永枕頻移。",
            "晚燕巢猶濕，新篁籜未披。",
            "若非求仲至，誰復問棲遲。"
        ],
        "title": "病中謝馮彭年見訪",
        "id": "20f0cef6-d5aa-43f2-bc4e-43abea4587e8"
    },
    {
        "author": "林逋",
        "paragraphs": [
            "冷話復長吟，俱非俗者心。",
            "空齋留並宿，幾度夢相尋。",
            "鳥亂槐枝折，烟微雪氣侵。",
            "如何急前去，羸馬萬山深。"
        ],
        "title": "冬日衛樞至",
        "id": "bd342299-c540-4d90-b945-d334b67521a4"
    },
    {
        "author": "林逋",
        "paragraphs": [
            "閒看是斯文，無秦擬自焚。",
            "病來兼萬事，休去負深雲。",
            "直語時多忌，幽腸俗不分。",
            "如何麋與鹿，猶此傍人羣。"
        ],
        "title": "偶書",
        "id": "7acc4f01-3798-4b76-8f20-e733d0ee167a"
    },
    {
        "author": "林逋",
        "paragraphs": [
            "拂石玩林壑，曠然空色秋。",
            "歸雲带層巘，疏葦際滄洲。",
            "固自堪長往，何爲難久留。",
            "庶將濠上想，聊作剡中遊。"
        ],
        "title": "中峰行樂却望北山因而成詠",
        "id": "504f3503-ac0d-41c2-9a66-87ae1453f1dc"
    },
    {
        "author": "林逋",
        "paragraphs": [
            "酒酣相向坐，別泪濕吟衣。",
            "半夜月欲落，千山人憶歸。",
            "亂塵終古在，長瀑倚雲飛。",
            "明日重携手，前期易得違。"
        ],
        "title": "將歸四明夜坐話別任君",
        "id": "2ec35cb7-7e5e-4dc7-8773-3c7af168d446"
    },
    {
        "author": "林逋",
        "paragraphs": [
            "湖上玩佳雪，相將惟道林。",
            "早烟村意遠，春漲岸痕深。",
            "地僻過三徑，人閑試五禽。",
            "歸橈有餘興，寧復比山陰。"
        ],
        "title": "和梅聖俞雪中同虛白上人來訪",
        "id": "6facc741-8aeb-48f3-8aec-5ebfc4ab00ca"
    },
    {
        "author": "林逋",
        "paragraphs": [
            "積水凝懸館，船寬或結樓。",
            "一窗方寄傲，二巷忽同遊。",
            "怨慕採菱曲，蒼茫拾翠洲。",
            "微風起蘋末，歸路滿清愁。"
        ],
        "title": "和黄亢與季父見訪",
        "id": "97a4732c-c40c-4d9d-a8df-eeaf05ae4872"
    },
    {
        "author": "林逋",
        "paragraphs": [
            "門對遠岑青，常時亦懶扃。",
            "久貧慚嗜酒，多病負窮經。",
            "鶴迹秋偏靜，松陰午欲亭。",
            "蜀莊何足問，惟解事沉冥。"
        ],
        "title": "和史宮贊",
        "id": "d78cefbb-fe86-49e2-89a8-afd680be2e5d"
    },
    {
        "author": "林逋",
        "paragraphs": [
            "林表飛來色，猶憐久卜鄰。",
            "沿洄一水路，夢想五天人。",
            "謝絕空園草，沉冥滿几塵。",
            "暮雲如有得，寧謝寄聲頻。"
        ],
        "title": "和天竺慈雲大師",
        "id": "063883d3-ece3-4093-b6ed-1306bde252be"
    },
    {
        "author": "林逋",
        "paragraphs": [
            "歸路過東關，行行一錫間。",
            "破林霜後月，孤寺水邊山。",
            "頂笠衝殘葉，腰裝歇暮灣。",
            "香燈舊吟社，清思逐師還。"
        ],
        "title": "和朱仲方送然社師無爲還歷陽",
        "id": "77c5e462-118f-4842-8a00-604fa352c01f"
    },
    {
        "author": "林逋",
        "paragraphs": [
            "弭蓋入衡宇，相看情獨深。",
            "蕭疏秋樹色，老大故人心。",
            "佳話頻移晷，清飆幾拂襟。",
            "寥然長卿壁，題此比兼金。"
        ],
        "title": "和酬杜從事題壁",
        "id": "e7a22c4c-e4a3-4bc2-a749-bde497dd5a57"
    },
    {
        "author": "林逋",
        "paragraphs": [
            "午日猛如焚，清凉愛寺軒。",
            "鶴毛橫蘚陣，蟻穴入莎根。",
            "社信題茶角，樓衣笐酒痕。",
            "中餐不勞問，筍菊凈盤罇。"
        ],
        "title": "夏日寺居和酬葉次公",
        "id": "e51007b4-5da4-40c7-b9f2-9cb55b4c5417"
    },
    {
        "author": "林逋",
        "paragraphs": [
            "一院掩蕭森，晨凉又夕陰。",
            "鶴應輸靜立，蟬合伴清吟。",
            "著壁雲衣重，通簾竹翠深。",
            "卧屏來看否，天姥雪千尋。"
        ],
        "title": "僧院夏日和酬朱仲方",
        "id": "afea3499-d736-4c69-b8d8-29bcfcdd4eff"
    },
    {
        "author": "林逋",
        "paragraphs": [
            "囊集暮雲篇，行行肯廢禪。",
            "青山買未暇，朱闕去隨緣。",
            "茗試幽人井，香焚賈客船。",
            "淮流遲新月，吟玩想忘眠。"
        ],
        "title": "送長吉上人",
        "id": "83f60bb2-3cb1-4fc5-9ab4-486ffc02c0a2"
    },
    {
        "author": "林逋",
        "paragraphs": [
            "青山日已遠，香裓漸多塵。",
            "應愛淮流上，聊逢月色新。",
            "孤禪安逆旅，警句語誰人。",
            "復有傷離客，中林病過春。"
        ],
        "title": "懷長吉上人北遊",
        "id": "925b8184-9397-41b7-9f51-a7ac1608ec9f"
    },
    {
        "author": "林逋",
        "paragraphs": [
            "春潮上海門，歸雁遠行分。",
            "千里倦行客，片帆還送君。",
            "酒波欺碧草，歌疊裊晴雲。",
            "來歲東堂桂，聊酬一戰勛。"
        ],
        "title": "春日送袁成進士北歸",
        "id": "e03d2a12-b285-4167-b957-55dd9c4b9332"
    },
    {
        "author": "林逋",
        "paragraphs": [
            "相送不覺遠，離亭寒日斜。",
            "川途分野色，僮御想京華。",
            "背水當公戰，凌雲屬賦家。",
            "前春得意處，酣燕上林花。"
        ],
        "title": "送茂才馮彭年赴舉",
        "id": "d66df61e-508b-4bd5-89f7-dfcd78fcca1d"
    },
    {
        "author": "林逋",
        "paragraphs": [
            "馬援疏蠻邑，銅標何可窮。",
            "人烟時亦有，海色自如空。",
            "髭髮梅分白，旌旗瘴減紅。",
            "惟應蒔藥罷，都在酒醪中。"
        ],
        "title": "送史殿省典封州",
        "id": "318154c4-8f54-4552-8c3e-0423003ec3a9"
    },
    {
        "author": "林逋",
        "paragraphs": [
            "上閣還旌節，明廷覲冕旒。",
            "清溪傾綺席，蠹簡壓歸舟。",
            "遠俗今無訟，閑田亦有秋。",
            "公期論爵賞，當拜富民侯。"
        ],
        "title": "送王舍人罷兩浙憲赴闕",
        "id": "3a916860-30af-4852-8bf2-32d7a2581d60"
    },
    {
        "author": "林逋",
        "paragraphs": [
            "同載闔閭人，衣囊覆氎巾。",
            "新烟赤岸暝，融雪太湖春。",
            "鐘遠移齋候，香遲上定身。",
            "當知舉如意，寶地雨花頻。"
        ],
        "tags": [
            "太湖"
        ],
        "title": "送昱師赴請姑蘇",
        "id": "ce7a81e1-bf66-40db-b713-9f34c92c5024"
    },
    {
        "author": "林逋",
        "paragraphs": [
            "林間久離索，忽忽望西陵。",
            "靜戶初聞扣，歸舟又說登。",
            "野烟含樹色，春浪疊沙稜。",
            "幸謝雲門路，同尋苦未能。"
        ],
        "title": "送皎師歸越",
        "id": "63e41a3e-de30-4f41-b738-b750f77d73f0"
    },
    {
        "author": "林逋",
        "paragraphs": [
            "越中分治罷，山水別來初。",
            "詩景多留石，船痕半載書。",
            "野程江樹遠，公宴郡樓虛。",
            "看塞嚴徐召，清風滿直廬。"
        ],
        "title": "送越倅楊屯田赴闕",
        "id": "4d99210f-502c-44dd-808c-47acf43b50a4"
    },
    {
        "author": "林逋",
        "paragraphs": [
            "林嶺藹春暉，程程入翠微。",
            "泉聲落坐石，花氣上行衣。",
            "詩正情懷澹，禪高論語稀。",
            "蕭閑水西寺，駐錫莫忘歸。"
        ],
        "title": "送思齊上人之宣城",
        "id": "63bde417-986b-4b06-82e9-292c9298b67a"
    },
    {
        "author": "林逋",
        "paragraphs": [
            "康樂遺蹤地，言歸已有期。",
            "江流富春闊，山沓括蒼危。",
            "錫潤飛晴靄，羅寒濾曉澌。",
            "東巖有幽石，應許折松枝。"
        ],
        "title": "送僧機素還東嘉",
        "id": "efd405d7-6dea-4947-8ce1-207643968771"
    },
    {
        "author": "林逋",
        "paragraphs": [
            "金錫指歸鴻，田衣獵曉風。",
            "春江片席遠，松月一房空。",
            "新句別離後，舊山魂夢中。",
            "到京當袖刺，館閣盡名公。"
        ],
        "title": "送僧休復之京師",
        "id": "78a8bfff-28fc-4fb7-a535-3b3eccd35fa8"
    },
    {
        "author": "林逋",
        "paragraphs": [
            "被請閶門寺，扁舟積水遥。",
            "幾程衝臘雪，一飯泊村橋。",
            "岑色晴空映，檀烟遠吹飄。",
            "公臺悉餘鎮，講罷即相招。"
        ],
        "title": "送僧之姑蘇",
        "id": "4d32beef-9774-4e5b-b7bf-359de4d09e64"
    },
    {
        "author": "林逋",
        "paragraphs": [
            "渺渺大江流，沿洄過幾州。",
            "登艫忽此別，振錫未嘗遊。",
            "九子尋真界，千兵見假侯。",
            "松枝談妙字，鈴閣想遲留。"
        ],
        "title": "送聞義師謁池陽郡守",
        "id": "56c16d6b-cf66-4924-a692-473051d84314"
    },
    {
        "author": "林逋",
        "paragraphs": [
            "松下中峰路，懷師日日行。",
            "靜鐘浮野水，深寺隔春城。",
            "閣掩茶烟晚，廊迴雪溜清。",
            "當期相就宿，詩外話無生。"
        ],
        "title": "寄思齊上人",
        "id": "4245b8f1-9268-44b3-95fe-a600d5aaed01"
    },
    {
        "author": "林逋",
        "paragraphs": [
            "肄業寄僧房，暑天湖上凉。",
            "竹風過枕簟，梅雨潤巾箱。",
            "引步青山影，供吟白鳥行。",
            "明年重訪舊，身带桂枝香。"
        ],
        "title": "寄吳肅秀才",
        "id": "0bb96c9f-9f5f-4a93-8f82-9af86944af92"
    },
    {
        "author": "林逋",
        "paragraphs": [
            "晞髮起初晨，中丘謝病身。",
            "空持白雲意，遥贈紫微人。",
            "畫轂坊門遠，蒼苔掖署春。",
            "元和舊文體，當許繼清塵。"
        ],
        "title": "寄錢紫微",
        "id": "2aa5b64c-aa44-418e-a4c2-cd88dd6ca53b"
    },
    {
        "author": "林逋",
        "paragraphs": [
            "前時春雪晴，林壑趣彌清。",
            "幾憶山陰講，兼忘谷口耕。",
            "樹叢歸夕鳥，湖影浸寒城。",
            "還肯重相訪，柴門掩杜蘅。"
        ],
        "title": "寄清曉闍梨",
        "id": "eaee53b6-b51b-457c-91e2-925e262bfec3"
    },
    {
        "author": "林逋",
        "paragraphs": [
            "憶著胡居士，長看古佛書。",
            "衡門惟老母，一飯共寒蔬。",
            "墨迹多圖鶴，山名愛畫廬。",
            "幾回曾會宿，風雪滿庭除。"
        ],
        "title": "寄胡介",
        "id": "916d0fb7-72af-47f0-8c60-b0b4677a2922"
    },
    {
        "author": "林逋",
        "paragraphs": [
            "低折滄洲簿，無書整兩春。",
            "馬從同事借，妻怕罷官貧。",
            "道僻收閒藥，詩高笑古人。",
            "仍聞長吏奏，表乞鎖廳頻。"
        ],
        "title": "寄孫仲簿公",
        "id": "4a545075-b5dc-48b4-b4f8-20a13e5dea2b"
    },
    {
        "author": "林逋",
        "paragraphs": [
            "家近太行居，西歸壓一馿。",
            "同儕多及第，高論獨知書。",
            "名迹收藏遍，公卿扣謁疏。",
            "離愁不可寫，蟬噪夕陽初。"
        ],
        "title": "寄和昌符",
        "id": "6cc5ec48-db2a-43b2-9004-454589852568"
    },
    {
        "author": "林逋",
        "paragraphs": [
            "天竺秋重入，招提隔翠林。",
            "幾回聞桂子，無復隔山陰。",
            "峰曉雲衣破，溪寒石色深。",
            "捫蘿諸勝概，孤病負同尋。"
        ],
        "title": "聞越僧靈皎遊天竺山因而有寄",
        "id": "8dbe759f-0429-475d-bc3f-ff1faec9f15c"
    },
    {
        "author": "林逋",
        "paragraphs": [
            "關門却坐忘，一燼隠居香。",
            "午瀨懷泉瀑，秋耕負曉岡。",
            "道深玄草在，貧久褐衣荒。",
            "料得心交者，微吟爲楚狂。"
        ],
        "title": "寄曹南任懶夫",
        "id": "e0fcd897-542b-41b2-8707-99ba896ddaeb"
    },
    {
        "author": "林逋",
        "paragraphs": [
            "極目半秋色，此情聊慘悽。",
            "行人古道上，落日破村西。",
            "劍飲無高會，驢遊困解携。",
            "祇因風與月，吾子有新題。"
        ],
        "title": "途中回寄閭丘秀才",
        "id": "09b9e0fa-6cfe-4004-907b-4b086db5d6a5"
    },
    {
        "author": "林逋",
        "paragraphs": [
            "擾擾非吾事，深居斷俗情。",
            "石莎無雨瘦，秋竹共蟬清。",
            "劍在慵閑拂，詩難憶細評。",
            "寥然獨搘枕，淮月上山城。"
        ],
        "title": "淮甸城居寄任刺史",
        "id": "ea2f1c8a-4395-4a54-b0f9-37c1e6df19d7"
    },
    {
        "author": "林逋",
        "paragraphs": [
            "禁寺諸供奉，如師藝學稀。",
            "粉輕昏古本，羅重拆秋衣。",
            "凈鹻生缾暈，連陰長竹圍。",
            "算應支遁馬，毛骨苦無肥。"
        ],
        "title": "寄輦下傳神法相大師",
        "id": "b6e94697-fc30-49d2-8e6a-a2b6e9282524"
    },
    {
        "author": "林逋",
        "paragraphs": [
            "遠宦風波隔，歸期歲月頻。",
            "天形孤鳥晚，烟色大江春。",
            "驛路向山郭，船檣留估人。",
            "高臺望不極，空使鬢華新。"
        ],
        "title": "寄臨川司理趙時校書",
        "id": "6b5ae861-40a7-4cfb-9976-870e75085e8e"
    },
    {
        "author": "林逋",
        "paragraphs": [
            "懷想與君勞，區區未劇曹。",
            "深心頼黄卷，垂老愧青袍。",
            "臨事終存道，爲詩轉近騷。",
            "廬江五畝宅，歸去亦蓬蒿。"
        ],
        "title": "寄祝長官",
        "id": "0a8323c1-87db-4f03-92ef-045ffe4c614c"
    },
    {
        "author": "林逋",
        "paragraphs": [
            "異代甘泉賦，誰當頌太微。",
            "無如摛藻妙，所惜賞音稀。",
            "漸遠江關樹，方單客子衣。",
            "扁舟艤何許，霰雪暮霏霏。"
        ],
        "title": "寄茂才馮彭年",
        "id": "bf2e5e4d-3cf1-466c-b705-039475ee10f4"
    },
    {
        "author": "林逋",
        "paragraphs": [
            "襟掩皂貂斜，晴鼙響水涯。",
            "箭翎沉白雪，貼暈破微霞。",
            "氣爲傍觀壯，言因决勝誇。",
            "細釵金捍彀，更憶五侯家。"
        ],
        "title": "射弓次寄彭城四君",
        "id": "26dde30b-9377-4cfc-abdf-af6f5b07350c"
    },
    {
        "author": "林逋",
        "paragraphs": [
            "高社似東林，修行歲月深。",
            "講多刪舊抄，齋早喚幽禽。",
            "上國名流重，諸方學者尋。",
            "長因對清話，山閣轉松陰。"
        ],
        "title": "贈金陵明上人",
        "id": "d10020d0-5819-450d-b62a-4b53a2848c9a"
    },
    {
        "author": "林逋",
        "paragraphs": [
            "賢才負聖朝，終日掩衡茅。",
            "尚靜師高道，甘貧絕俗交。",
            "晒碑看壁蠹，蒸朮拾鄰梢。",
            "却憶楊夫子，勞勞事解嘲。"
        ],
        "title": "贈崔少微",
        "id": "bb455ab7-7596-4683-9df3-10cccd66e1b5"
    },
    {
        "author": "林逋",
        "paragraphs": [
            "未肯求科第，深坊且隠居。",
            "勝遊携野客，高卧看兵書。",
            "點藥醫閑馬，分泉灌晚蔬。",
            "漢廷無得意，誰擬薦相如。"
        ],
        "title": "贈任懶夫",
        "id": "e1bb8c58-97a5-4793-8622-da4cf7f99a1f"
    },
    {
        "author": "林逋",
        "paragraphs": [
            "惠愛復公清，三年報政成。",
            "絃歌敦雅俗，桃李藹春榮。",
            "縣治嘗遊刃，朝趨久彯纓。",
            "相門如有相，他日願持衡。"
        ],
        "title": "知縣李太博得替",
        "id": "18210227-01d5-4089-a4ae-e30d23c6e36c"
    },
    {
        "author": "林逋",
        "paragraphs": [
            "高亢近誰同，心閑愛子慵。",
            "居深避俗客，睡起聽鄰鐘。",
            "紙軸敲晴響，茶鐺煮晚濃。",
            "南齋屢招宿，幽話數諸峰。"
        ],
        "title": "贈蔣公明",
        "id": "0e4144ae-2ebe-4fbb-8785-2cd41ebff0d4"
    },
    {
        "author": "林逋",
        "paragraphs": [
            "肄業十年初，蕭然此飯蔬。",
            "何期桂枝客，來訪竹林居。",
            "香炷看新誥，塵痕拂舊書。",
            "回軒應睠睠，將與嶺雲疏。"
        ],
        "title": "喜馬先輩及第後見訪",
        "id": "7af178ea-1c05-43ba-8e25-61143c0284fa"
    },
    {
        "author": "林逋",
        "paragraphs": [
            "妻兒終擬棄，舊識盡名賢。",
            "高節嫌趨世，常流笑學仙。",
            "金方燒易得，星度算來玄。",
            "祇說尋山去，相期已數年。"
        ],
        "title": "贈胡人",
        "id": "739839e3-9cf7-4f85-83a4-e2ec4a7e82ba"
    },
    {
        "author": "林逋",
        "paragraphs": [
            "風騷推上將，千古聳威名。",
            "子美嘗登拜，昌齡合按行。",
            "籠紗疑旆影，擊鉢認金聲。",
            "唱和知誰敵，長驅勢已成。"
        ],
        "title": "贈張繪秘教九題 詩將",
        "id": "4731c333-d0a4-45c5-be19-ed2da33dc424"
    },
    {
        "author": "林逋",
        "paragraphs": [
            "風月騷人業，相傳能幾家。",
            "清心長有慮，幽事更無涯。",
            "隠奧誰知到，陵夷即自嗟。",
            "千篇如可構，聊擬當豪華。"
        ],
        "title": "贈張繪秘教九題 詩家",
        "id": "2dcc1698-026c-4304-aeea-8c926199efe7"
    },
    {
        "author": "林逋",
        "paragraphs": [
            "詩流有匠手，萬象片心通。",
            "山落分題月，花摇刻句風。",
            "勞形忘底滯，巧思出樊籠。",
            "唐律如刪正，斯人合立功。"
        ],
        "title": "贈張繪秘教九題 詩匠",
        "id": "75e251ba-4aa0-4d93-8d7d-befd4626d8f0"
    },
    {
        "author": "林逋",
        "paragraphs": [
            "青鏤墨淋漓，珊瑚架最宜。",
            "靜援花影轉，孤卓漏聲遲。",
            "題柱吾無取，如椽彼一時。",
            "風騷兼草隸，千古有人知。"
        ],
        "title": "贈張繪秘教九題 詩筆",
        "id": "e6ac1b82-1011-4e7e-afac-f0b135f52ea6"
    },
    {
        "author": "林逋",
        "paragraphs": [
            "岸幘都旁若，窮搜無遁形。",
            "寫嫌僧閣窄，吟怕酒船停。",
            "絕頂寒曾上，閑門夜不扃。",
            "興闌猶拍髀，毫末視青冥。"
        ],
        "title": "贈張繪秘教九題 詩狂",
        "id": "45bb6c70-9cd0-4a9f-bd35-b37dd8a45c6f"
    },
    {
        "author": "林逋",
        "paragraphs": [
            "花露濕晴春，秋燈落燼頻。",
            "祇緣吟有味，不覺坐勞神。",
            "寄遠情無極，搜奇事轉新。",
            "此魔降不得，珍重五天人。"
        ],
        "title": "贈張繪秘教九題 詩魔",
        "id": "4ade863c-3599-4fd5-ac96-59664fe5809f"
    },
    {
        "author": "林逋",
        "paragraphs": [
            "矗方標勝概，讀處即忘歸。",
            "靜壁懸虛白，危樓釘翠微。",
            "清銜時亦有，絕唱世還稀。",
            "一片題誰作，吾廬水石圍。"
        ],
        "title": "贈張繪秘教九題 詩牌",
        "id": "a9bcebcd-3abf-4794-a728-76efac27db30"
    },
    {
        "author": "林逋",
        "paragraphs": [
            "唐賢存雅製，詩筆仰防閑。",
            "遞去權應緊，封迴債已還。",
            "带班猶恐俗，和節不妨山。",
            "酒篋將書簏，誰言季孟間。"
        ],
        "title": "贈張繪秘教九題 詩筒",
        "id": "33b8f03b-f418-45c8-a3df-0a4c31add9eb"
    },
    {
        "author": "林逋",
        "paragraphs": [
            "數題留粉堵，還勝在屏風。",
            "坐讀棋慵下，眠看酒恰中。",
            "僧房秋色冷，山驛晚陽紅。",
            "更有栖遲句，家徒一畝宮。"
        ],
        "title": "贈張繪秘教九題 詩壁",
        "id": "0fbb889d-2d36-45c5-9a7e-6a72dccdf32b"
    },
    {
        "author": "林逋",
        "paragraphs": [
            "顧我丘壑人，煩師與之寫。",
            "北山終日懸，風調一何野。",
            "林僧忽焉至，欲揖頃方罷。",
            "復有條上猿，驚窺未遑下。"
        ],
        "title": "閔師見寫陋容以詩奉答",
        "id": "1381924f-8c83-4c34-974d-e4c5f7fb7925"
    },
    {
        "author": "林逋",
        "paragraphs": [
            "塵事久謝絕，園廬方晏陰。",
            "鏗然郢中唱，伸玩清人心。",
            "況復對樽酒，百慮安能侵。",
            "何以比交情，松桂寒蕭森。"
        ],
        "title": "監郡太博惠酒及詩",
        "id": "1edacb47-bd9b-44a1-bbad-fd0e544eaadd"
    },
    {
        "author": "林逋",
        "paragraphs": [
            "之子詠陟岡，別我歲時晏。",
            "後夜失羣鶴，高天著行雁。",
            "楚山遠近出，江樹青紅間。",
            "尊酒無足辭，離愁滿行盼。"
        ],
        "title": "送牛秀才之山陽省兄",
        "id": "3f835e1d-fba6-47b4-a3d0-5e210a4e5f5d"
    },
    {
        "author": "林逋",
        "paragraphs": [
            "湖水入籬山繞舍，隠居應與世相違。",
            "閑門自掩蒼苔色，來客時驚白鳥飛。",
            "賣藥比嘗嫌有價，灌園終亦愛無機。",
            "如何天竺林間路，猶到秋深夢翠微。"
        ],
        "title": "湖上隠居",
        "id": "b323186e-999c-4dd2-8803-ca6c45ee34ef"
    },
    {
        "author": "林逋",
        "paragraphs": [
            "道著權名便絕交，一峰春翠濕衡茅。",
            "莊生已憤鴟鳶赫，楊子休譏蝘蜓嘲。",
            "潏潏藥泉來石竇，霏霏茶藹出松梢。",
            "琴僧近借南薰譜，且併閑工子細抄。"
        ],
        "title": "湖山小隠  其一",
        "id": "766eb8e9-ef79-4c53-ac48-e128ce9a5cb9"
    },
    {
        "author": "林逋",
        "paragraphs": [
            "閑搭綸巾擁縹囊，此心隨分識興亡。",
            "黑頭爲相雖無謂，白眼看人亦未妨。",
            "雲噴石花生劍壁，雨敲松子落琴牀。",
            "清猿幽鳥遥相叫，數筆湖山又夕陽。"
        ],
        "title": "湖山小隠  其二",
        "id": "c35bcd16-79c1-4dc8-85f7-d72e530227a8"
    },
    {
        "author": "林逋",
        "paragraphs": [
            "水天相映淡浟溶，隔水青山無數重。",
            "白鳥背人秋自遠，蒼烟和樹晚來濃。",
            "桐廬道次七里瀨，彭蠡湖間五老峰。",
            "輟棹遲迴比未得，上方精舍動疏鐘。"
        ],
        "tags": [
            "西湖"
        ],
        "title": "西湖泛舟入靈隠寺",
        "id": "3900c5e0-3883-498f-9466-08f2b7555f47"
    },
    {
        "author": "林逋",
        "paragraphs": [
            "卧枕船舷歸思清，望中渾恐是蓬瀛。",
            "橋橫水木已秋色，寺倚雲峰正晚晴。",
            "翠羽濕飛如見避，紅蕖香嫋似相迎。",
            "依稀漸近誅茅地，鷄犬林蘿隠隠聲。"
        ],
        "title": "湖上晚歸",
        "id": "bff597cf-e241-453a-b678-ac91555cdb25"
    },
    {
        "author": "林逋",
        "paragraphs": [
            "梅花開盡臘亦盡，春暖便如寒食天。",
            "氣色半歸湖岸柳，人家多上郭門船。",
            "文禽相並映短草，翠瀲欲生浮嫩煙。",
            "幾處酒旗山影下，細風時已弄繁絃。"
        ],
        "title": "湖上初春偶作",
        "id": "a84693ac-b375-458f-88fe-be0e0a56db5d"
    },
    {
        "author": "林逋",
        "paragraphs": [
            "爭得才如杜牧之，試來湖上輒題詩。",
            "春烟寺院敲齋鼓，夕照樓臺卓酒旗。",
            "濃吐雜芳薰巘崿，濕飛雙翠破漣漪。",
            "人間幸有蓑兼笠，且上漁舟作釣師。"
        ],
        "tags": [
            "西湖"
        ],
        "title": "西湖春日",
        "id": "4f179cd9-89a3-488c-8bf6-89b1a4005b40"
    },
    {
        "author": "林逋",
        "paragraphs": [
            "一池春水綠於苔，水上花枝竹間開。",
            "芳草得時依舊長，文禽無事等閑來。",
            "年顔近老空多感，風雅含情苦不才。",
            "獨有浴沂遺想在，使人終日此徘徊。"
        ],
        "title": "池上春日",
        "id": "3cc63423-4651-4f66-baf9-d558115156f1"
    },
    {
        "author": "林逋",
        "paragraphs": [
            "鴛鴦如綺杜蘅肥，鸂鶒夷猶翠瀲微。",
            "但據汀洲長並宿，莫衝煙靄輒驚飛。",
            "已輸謝客清吟了，未忍山翁爛醉歸。",
            "釣艇自橫絲雨霽，更從蒲篠媚斜暉。"
        ],
        "title": "池上春日即事",
        "id": "4e603302-4c43-4500-aeb0-452b84b0a3de"
    },
    {
        "author": "林逋",
        "paragraphs": [
            "草烟橫碧露華微，乘興春園懶欲歸。",
            "聚散有情輸蛺蝶，淺深無色比薔薇。",
            "浮名莫惜千鍾貴，急景須防百歲稀。",
            "一事不堪身衣褐，且偷閑眼看芳菲。"
        ],
        "title": "小園春日",
        "id": "ca877716-0c77-48a1-bd26-e3605d80fc4c"
    },
    {
        "author": "林逋",
        "paragraphs": [
            "蓮香如綺細濛濛，翡翠窺魚裊水葓。",
            "卷箔未生單簟月，凭欄初過一襟風。",
            "橫欹片石安琴薦，獨倚新篁看鶴籠。",
            "沉李凍醪無寄與，可憐瀟洒興誰同。"
        ],
        "title": "夏日池上",
        "id": "37e3f669-a85c-425c-833a-226c1a210b0a"
    },
    {
        "author": "林逋",
        "paragraphs": [
            "蕙帳蕭閑掩弊廬，子真巖石坐來初。",
            "爲驚野鳥巢間乳，懶過隣僧竹裏居。",
            "新溜迸凉侵靜語，晚雲浮潤上殘書。",
            "何煩彊捉白團扇，一柄青松自有餘。"
        ],
        "title": "西巖夏日",
        "id": "d854ec26-c646-4711-99bf-193f0de3d177"
    },
    {
        "author": "林逋",
        "paragraphs": [
            "石枕凉生菌閣虛，已應梅潤入圖書。",
            "不辭齒髮多衰病，所喜林泉有隠居。",
            "粉竹亞梢垂宿露，翠荷差影聚遊魚。",
            "北窗人在羲皇上，時爲淵明一起予。"
        ],
        "title": "夏日即事",
        "id": "eea8d791-81cb-4c8b-ad10-f28eb75380f8"
    },
    {
        "author": "林逋",
        "paragraphs": [
            "行藥歸來即杜門，嘯臺秋色背人羣。",
            "幽蟲傍草晚相映，遠水著烟寒未分。",
            "高亢可能稱獨行，窮空猶擬頼斯文。",
            "過從好事今誰是，自笑何如楊子雲。"
        ],
        "title": "隠居秋日",
        "id": "1c0d624e-24ed-4e75-98e5-c3081b1e4b5b"
    },
    {
        "author": "林逋",
        "paragraphs": [
            "水痕秋落蟹螯肥，閑過黄公酒舍歸。",
            "魚覺船行沉草岸，犬聞人語出柴扉。",
            "蒼山半带寒雲重，丹葉疏分夕照微。",
            "却憶清谿謝太傅，當時未解惜蓑衣。"
        ],
        "title": "秋日湖西晚歸舟中書事",
        "id": "2bb687e5-c11d-4afc-9e33-a563096f4d0b"
    },
    {
        "author": "林逋",
        "paragraphs": [
            "一門深掩得閑權，純白遺風要獨全。",
            "强接俗庸中反道，敢嫌貧病是欺天。",
            "圍形古寺諳尋鶴，照蘚秋廊擬疏玄。",
            "從此免慚巖下者，子真高興未蕭然。"
        ],
        "title": "城中書事",
        "id": "21bbc80d-520f-4b26-8b54-81981b9d1ac4"
    },
    {
        "author": "林逋",
        "paragraphs": [
            "隠居松籟細錚然，何獨微之重碧蘚。",
            "已被遠峰擎𡾼𡾼，更禁初月吐娟娟。",
            "門庭靜極霖苔露，籬援凉生裊菊煙。",
            "中有病夫披白搭，瘦行清坐詠遺篇。"
        ],
        "title": "深居雜興六首  其一",
        "id": "52db3510-b33f-4e63-a2de-032ca01bc3bb"
    },
    {
        "author": "林逋",
        "paragraphs": [
            "四壁垣衣釣具腥，已甘衡泌號沉冥。",
            "伶倫近日無侯白，奴僕當時有衛青。",
            "花月病懷看酒譜，雲蘿幽信寄茶經。",
            "茅君使者蕭閑甚，獨理叢毛向戶庭。"
        ],
        "title": "深居雜興六首  其二",
        "id": "ffce1359-d3a7-4747-b727-1ae629ea915c"
    },
    {
        "author": "林逋",
        "paragraphs": [
            "薄夫何苦事姦姦，一室琴書自解顔。",
            "峰後月明秋嘯去，水邊林影晚樵還。",
            "文章敢道長於古，光景渾疑剩却閑。",
            "多少烟霞好魚鳥，令人惆悵謝東山。"
        ],
        "title": "深居雜興六首  其三",
        "id": "1820f894-e278-4fc1-9e1b-97d663c9fdb1"
    },
    {
        "author": "林逋",
        "paragraphs": [
            "冉冉秋雲抱嘯臺，一兵松竹是閑媒。",
            "誰聞濟北傳兵略，枉說山東出相才。",
            "樵褐短長披搕膝，丹爐高下壘懸胎。",
            "三千功行無圭角，可望虛皇九錫來。"
        ],
        "title": "深居雜興六首  其四",
        "id": "b839b314-0d05-4dae-a7f6-d942be2455dd"
    },
    {
        "author": "林逋",
        "paragraphs": [
            "上書可有三千牘，下筆曾無一百函。",
            "閒卷孤懷背塵世，獨營幽事傍雲巖。",
            "僧分乳食來陰洞，鶴觸茶薪落蠹杉。",
            "未似周顒少貞勝，北山應免略相銜。"
        ],
        "title": "深居雜興六首  其五",
        "id": "e3a634fe-2c0e-4510-b171-571a55425276"
    },
    {
        "author": "林逋",
        "paragraphs": [
            "松竹封侯尚未尊，石爲公輔亦云云。",
            "清華自合論閑客，玄默何妨事靜君。",
            "鶴料免慚尸厚祿，茶功兼擬策元勛。",
            "幽人不作山中相，且擁圖書卧白雲。"
        ],
        "title": "深居雜興六首  其六",
        "id": "5af51b28-87fa-4364-a6a9-1527eedd5f63"
    },
    {
        "author": "林逋",
        "paragraphs": [
            "短褐蕭蕭頂幅巾，擁書纔罷即嚬呻。",
            "耕樵可似居山者，飲饌長如病酒人。",
            "閉戶不無慵答客，焚香除是靜朝貞。",
            "前賢風概聊希擬，一刺偏多井大春。"
        ],
        "title": "雜興四首  其一",
        "id": "8c7b3cc4-1e6a-48cc-b629-cc558bb81543"
    },
    {
        "author": "林逋",
        "paragraphs": [
            "散帙揮毫總不忺，病懷愁緒坐相兼。",
            "苔痕作意生秋壁，樹影無端上古簾。",
            "一壑等閑甘汩汩，五門平昔避炎炎。",
            "惟應數刻清凉夢，時曲顔肱興未厭。"
        ],
        "title": "雜興四首  其二",
        "id": "a8274f37-a7ca-4789-ae91-440a8b276fe6"
    },
    {
        "author": "林逋",
        "paragraphs": [
            "湖上山林畫不如，霜天時候屬園廬。",
            "梯斜晚樹收紅柿，筒直寒流得白魚。",
            "石上琴尊苔野凈，籬陰鷄犬竹叢疏。",
            "一關兼是和雲掩，敢道門無卿相車。"
        ],
        "title": "雜興四首  其三",
        "id": "d83104ad-5ea9-4129-a503-a6de1ad5bc03"
    },
    {
        "author": "林逋",
        "paragraphs": [
            "掉臂何妨入隠淪，高賢應總貴全真。",
            "次山有以稱聱叟，魯望兼之傳散人。",
            "拂水遠天孤榜晚，夾村微雨一犂春。",
            "不知圖畫誰名手，狀取江湖太古民。"
        ],
        "title": "雜興四首  其四",
        "id": "7c8fe3ec-48d9-4439-989b-8b94178e975b"
    },
    {
        "author": "林逋",
        "paragraphs": [
            "水墨屏風狀總非，作詩除是謝玄暉。",
            "溪橋裊裊穿黄葉，樵斧丁丁斫翠微。",
            "返照未沉僧獨往，長煙如淡鳥橫飛。",
            "南峰有客鋤園罷，閑倚籬門忘却歸。"
        ],
        "title": "孤山後寫望",
        "id": "c1be7ae9-ccc2-4be0-819b-529cef3832bb"
    },
    {
        "author": "林逋",
        "paragraphs": [
            "底處憑闌思眇然，孤山塔後閣西偏。",
            "陰沉畫軸林間寺，零落棋枰葑上田。",
            "秋景有時飛獨鳥，夕陽無事起寒烟。",
            "遲留更愛吾廬近，祇待重來看雪天。"
        ],
        "tags": [
            "写景",
            "抒情",
            "秋天",
            "隐居"
        ],
        "title": "孤山寺端上人房寫望",
        "id": "f85a343f-f9b3-4b83-b1da-deffd50df233"
    },
    {
        "author": "林逋",
        "paragraphs": [
            "遶舍青山看未足，故穿林表架危軒。",
            "但將松籟延佳客，常带嵐霏認遠村。",
            "吳榜自能凌晚汰，湘纍何苦屬芳蓀。",
            "餘生多病期怡養，聊此棲遲一避喧。"
        ],
        "title": "山閣偶書",
        "id": "9af95c3c-d8d1-4e9a-8834-8354d09928f3"
    },
    {
        "author": "林逋",
        "paragraphs": [
            "雲峰水樹南朝寺，祇隔叢篁作並鄰。",
            "破殿靜披虀臼古，齋房閑試酪奴春。",
            "白公睡閣幽如畫，張祜詩牌妙入神。",
            "乘興醉來拖木突，翠苔蒼蘚石磷磷。"
        ],
        "title": "孤山寺",
        "id": "4fa9050d-c674-48ea-8779-601b70e37359"
    },
    {
        "author": "林逋",
        "paragraphs": [
            "混元神巧本無形，匠出西湖作畫屏。",
            "春水凈於僧眼碧，晚山濃似佛頭青。",
            "欒櫨粉堵摇魚影，蘭杜煙叢閣鷺翎。",
            "往往鳴榔與橫笛，細風斜雨不堪聽。"
        ],
        "tags": [
            "西湖"
        ],
        "title": "西湖",
        "id": "dc641793-b90a-4edf-8c5d-3ce0fcee3dce"
    },
    {
        "author": "林逋",
        "paragraphs": [
            "有甚餘閑得解嘲，高慵時把几桯敲。",
            "卑孜晚鳥沉幽語，歷剌烟篁露病梢。",
            "草野交遊披褐見，神仙書史點朱抄。",
            "皇朝不是甘逃遁，爭向心如許與巢。"
        ],
        "title": "平居遣興",
        "id": "70ed8fbd-834f-4120-b345-085a86613783"
    },
    {
        "author": "林逋",
        "paragraphs": [
            "纔入禪林便懶還，衆峰深壑共孱顔。",
            "樓臺冷簇雲蘿外，鐘磬晴敲水石間。",
            "茶版手擎童子凈，錫枝肩倚老僧閑。",
            "獨孤房相碑文在，幾認題名拂蘚斑。"
        ],
        "title": "山谷寺",
        "id": "4e5d465c-4dca-45a4-908d-750c1fa4db1a"
    },
    {
        "author": "林逋",
        "paragraphs": [
            "長淮如練楚山青，禹鑿招提甲畫屏。",
            "數崦林蘿攢野色，一崖樓閣貯天形。",
            "燈驚獨鳥迴晴塢，鐘送遥帆落晚汀。",
            "不會剃頭無事者，幾人能老此禪扃。"
        ],
        "title": "峽石寺",
        "id": "5154445a-2fc8-4c8f-851d-5450696410fa"
    },
    {
        "author": "林逋",
        "paragraphs": [
            "數家村店簇山旁，下馬危橋已夕陽。",
            "驚鳥忽衝谿靄破，暗花閑墮塹風香。",
            "時間盤泊心猶戀，日後尋思興必狂。",
            "可惜迴頭一聲笛，酒旗斜曳出疏篁。"
        ],
        "title": "池陽山店",
        "id": "0422cf2b-e5a0-4af6-b705-6708b56c11ec"
    },
    {
        "author": "林逋",
        "paragraphs": [
            "浩然巾杖立秋鐘，院舍門門細徑通。",
            "柏子有芽生塔地，鶴毛無響墮廊風。",
            "閑棲已合稱高士，清論除非對遠公。",
            "不厭浮塵擬何了，片心難舍此緣中。"
        ],
        "title": "寺居",
        "id": "5597882c-f4d0-41b8-80db-e3595eace67f"
    },
    {
        "author": "林逋",
        "paragraphs": [
            "危閣閑登日漸曛，整屏晴雨枕江濆。",
            "秋稜瘦出無多寺，古翠濃連一半雲。",
            "坐卧不拋輸釣叟，往來長見屬鷗羣。",
            "翻然却怪宣城守，是甚移將李白墳。"
        ],
        "title": "采石山",
        "id": "39210c12-ea1b-4374-8f07-54b831b14a81"
    },
    {
        "author": "林逋",
        "paragraphs": [
            "湖水江灣隔數峰，籬門和竹夾西東。",
            "閑來此地行無厭，又共吾廬看不同。",
            "靈隠路歸秋色裏，招賢菴在鳥行中。",
            "屏風若欲相攙見，合把巉巖與畫工。"
        ],
        "title": "易從上人山亭",
        "id": "265e4aa2-19df-46ba-87bd-4aeeb974a50e"
    },
    {
        "author": "林逋",
        "paragraphs": [
            "一徑衡門數畝池，平湖分張草含滋。",
            "微風幾入扁舟意，新霽難忘獨繭期。",
            "島上鶴毛遺野迹，岸旁花影動春枝。",
            "東嘉層構名今在，獨愧憑闌負碧漪。"
        ],
        "title": "園池",
        "id": "53bc3001-ed7b-4d87-a1df-d293d1c5305b"
    },
    {
        "author": "林逋",
        "paragraphs": [
            "入夜跏趺多待月，移時箕踞爲看山。",
            "苔生晚片應知靜，雲動秋根合見閑。",
            "瘦鶴獨隨行藥後，高僧相對試茶間。",
            "疏篁百本松千尺，莫怪頻頻此往還。"
        ],
        "title": "林間石",
        "id": "9a5086dd-d409-4f1f-b146-bcd414ab5bfa"
    },
    {
        "author": "林逋",
        "paragraphs": [
            "黄家莊畔一維舟，總是沿流好宿頭。",
            "野興幾多尋竹徑，風情些小上茶樓。",
            "遥村雨暗鳴寒犢，淺溆沙平下晚鷗。",
            "更有錦帆荒蕩事，茫茫隨分起詩愁。"
        ],
        "title": "黄家莊",
        "id": "082e2b1c-2d0b-4d13-9977-1cfe2d50d674"
    },
    {
        "author": "林逋",
        "paragraphs": [
            "詩中長愛杜池州，說著蕪湖是勝遊。",
            "山掩縣城當北起，渡衝官道向西流。",
            "風稍檣碇綱初下，雨擺魚薪市未收。",
            "更好兩三僧院舍，松衣石髮鬭山幽。"
        ],
        "title": "過蕪湖縣",
        "id": "de20a580-95f0-4d0c-a7d3-e7da18057cb1"
    },
    {
        "author": "林逋",
        "paragraphs": [
            "掩映軍城隔水鄉，人煙景物共蒼蒼。",
            "酒家樓閣摇風旆，茶客舟船簇雨檣。",
            "殘笛遠砧聞野墅，老苔寒檜看僧房。",
            "狎鷗更有江湖興，珍重江頭白一行。"
        ],
        "title": "無爲軍",
        "id": "b00719fd-c011-4eae-8a44-dcc456a375b0"
    },
    {
        "author": "林逋",
        "paragraphs": [
            "曉城寒水共蕭蕭，濕碧吹青路一條。",
            "煙靄濃間出山驛，林蘿深裏過溪橋。",
            "閑情謾會吟兼畫，隠事猶輸釣與樵。",
            "多謝孤村人落外，酒旗風急更相招。"
        ],
        "title": "出泉水驛",
        "id": "9cfdc282-0d79-47ff-b077-28a2fe8c1bc5"
    },
    {
        "author": "林逋",
        "paragraphs": [
            "幽勝程程擬徧尋，不妨淮楚入搜吟。",
            "蘚莎籬落谿莊靜，松竹樓臺塢寺深。",
            "數抹晚霞憐野笛，一篩寒水羨沙禽。",
            "腰間組綬誰能愛，時得閑遊是此心。"
        ],
        "title": "淮甸南遊",
        "id": "ccb32146-289e-4089-bea1-fd96c55abf2c"
    },
    {
        "author": "林逋",
        "paragraphs": [
            "環迴幾合似江干，刺眼詩幽盡狀難。",
            "沙嘴半平春晚濕，水痕無底照秋寬。",
            "老霜蒲葦交千刃，怕雨鳬鷗著一攢。",
            "擬就孤峰寄蓑笠，舊鄉漁業久凋殘。"
        ],
        "title": "耿濟口舟行",
        "id": "ec0913f5-b634-4442-9aba-2875833a0855"
    },
    {
        "author": "林逋",
        "paragraphs": [
            "俗口喧喧利與名，到君風品即難憑。",
            "曾將五老關秋夢，只愛南薰是正聲。",
            "鳥戀藥棚長獨立，樹欺詩壁半旁生。",
            "公車便不能徵出，搔首吾皇負聖明。"
        ],
        "title": "留題李休山居",
        "id": "ef5d7f01-5f2d-44c7-9815-b548bc75587d"
    },
    {
        "author": "林逋",
        "paragraphs": [
            "柴關寒井對蕭辰，自愛棲遲近古人。",
            "閑草徧庭終勝俗，好書堆案轉甘貧。",
            "橋邊野水通漁路，籬外青山見寺鄰。",
            "懶爲躬耕詠梁甫，吾生已是太平民。"
        ],
        "title": "園廬",
        "id": "4c2c274f-de65-4609-81bf-bdd00cbb1f65"
    },
    {
        "author": "林逋",
        "paragraphs": [
            "詩景紛拏且按鞭，壞橋危磴已鳴泉。",
            "雲根道店多沽酒，山崦人家亦種田。",
            "谷鳥驚啼衝宿雨，野梅愁絕閉寒煙。",
            "玉梁閣皂堪行徧，回得臨江即上船。"
        ],
        "title": "安福縣途中作",
        "id": "d8594583-cb54-4140-ab3d-6946accacaad"
    },
    {
        "author": "林逋",
        "paragraphs": [
            "瓦溝如粉疊樓腰，高會誰能解酒貂。",
            "清夾曉林初落索，冷和春雨轉飄蕭。",
            "堪憐雀避來閑地，最愛僧衝過短橋。",
            "獨有閉關孤隠者，一軒貧病在顔瓢。"
        ],
        "title": "雪三首  其一",
        "id": "1d96e2c1-defe-48b3-869a-a78c8fd0bec2"
    },
    {
        "author": "林逋",
        "paragraphs": [
            "濕飄乾墮著谿林，陣猛花尖聚砌陰。",
            "曉沫平隨茶筯薄，凍痕全共藥鋤深。",
            "慵多只好披詩看，狂甚無如叩几吟。",
            "更想天山兩三騎，臂鷹拳蹬簇駸駸。"
        ],
        "title": "雪三首  其二",
        "id": "e53da81c-3b6a-422b-b8d7-d8b45b620b15"
    },
    {
        "author": "林逋",
        "paragraphs": [
            "皓然窗戶曉來新，畫軸碑廳絕點塵。",
            "洛下高眠應有道，山陰清興更無人。",
            "寒連水石鳴漁墅，猛共松篁壓寺鄰。",
            "酒渴已醒時味薄，獨援詩筆得天真。"
        ],
        "title": "雪三首  其三",
        "id": "cd505916-fe7f-442f-8afc-7480553c59e3"
    },
    {
        "author": "林逋",
        "paragraphs": [
            "似雨非晴意思深，宿酲牽引卧春陰。",
            "苦憐燕子寒相並，生怕梨花晚不禁。",
            "薄薄簾幃欺欲透，遥遥歌管壓來沉。",
            "北園南陌狂無數，只有芳菲會此心。"
        ],
        "title": "春陰",
        "id": "f7e84425-eb7a-428a-a282-9281967180db"
    },
    {
        "author": "林逋",
        "paragraphs": [
            "惠連初擬賦秋懷，病束慵纏幾未諧。",
            "濕葉墮丹明晚塹，破雲拖粉露晴崖。",
            "先甘衰落歸雙髩，已覺清凉入百骸。",
            "試枕離騷校閑品，竹烟杉籟滿蕭齋。"
        ],
        "title": "秋懷",
        "id": "b092e66f-6bbb-4d01-a871-9e867aa647fb"
    },
    {
        "author": "林逋",
        "paragraphs": [
            "衆芳摇落獨暄妍，占盡風情向小園。",
            "疏影橫斜水清淺，暗香浮動月黄昏。",
            "霜禽欲下先偷眼，粉蝶如知合斷魂。",
            "幸有微吟可相狎，不須檀板共金尊。"
        ],
        "title": "山園小梅二首  其一",
        "id": "6a6849d9-2aaa-41fc-8246-4a789766616f"
    },
    {
        "author": "林逋",
        "paragraphs": [
            "剪綃零碎點酥乾，向背稀稠畫亦難。",
            "日薄從甘春至晚，霜深應怯夜來寒。",
            "澄鮮衹共鄰僧惜，冷落猶嫌俗客看。",
            "憶著江南舊行路，酒旗斜拂墮吟鞍。"
        ],
        "title": "山園小梅二首  其二",
        "id": "9d4ad6ba-208f-4a48-82bc-a93246afe699"
    },
    {
        "author": "林逋",
        "paragraphs": [
            "數年閑作園林主，未有新詩到小梅。",
            "摘索又開三兩朵，團欒空繞百千迴。",
            "荒鄰獨映山初盡，晚景相禁雪欲來。",
            "寄語清香少愁結，爲君吟罷一銜杯。"
        ],
        "title": "又詠小梅",
        "id": "47675ef1-79ee-47ff-9649-ffb6d4851378"
    },
    {
        "author": "林逋",
        "paragraphs": [
            "吟懷長恨負芳時，爲見梅花輒入詩。",
            "雪後園林纔半樹，水邊籬落忽橫枝。",
            "人憐紅艷多應俗，天與清香似有私。",
            "堪笑胡雛亦風味，解將聲調角中吹。"
        ],
        "title": "梅花  其一",
        "id": "ba3c54f5-c84b-4752-bb88-042495fffa3d"
    },
    {
        "author": "林逋",
        "paragraphs": [
            "幾回山脚又江頭，繞著孤芳看不休。",
            "一味清新無我愛，十分孤靜與伊愁。",
            "任教月老須微見，却爲春寒得少留。",
            "終共公言數來者，海棠端的免包羞。"
        ],
        "title": "梅花  其二",
        "id": "1f4452dd-f19a-4c59-9038-bd818ccc864c"
    },
    {
        "author": "林逋",
        "paragraphs": [
            "小園烟景正凄迷，陳陣寒香壓麝臍。",
            "湖水倒窺疏影動，屋簷斜入一枝低。",
            "畫工空向閒時看，詩客休徵故事題。",
            "慚愧黄鸝與蝴蝶，只知春色在桃溪。"
        ],
        "title": "梅花  其三",
        "id": "b3252422-9e33-4741-9809-e5f1cc0d80ef"
    },
    {
        "author": "林逋",
        "paragraphs": [
            "蓓蕾枝梢血點乾，粉紅腮頰露春寒。",
            "不禁烟雨輕欺著，只好亭臺愛惜看。",
            "隈柳旁桃斜欲墜，等鶑期蝶猛成團。",
            "京師巷陌新晴後，賣得風流更一端。"
        ],
        "title": "杏花",
        "id": "644ea61e-ed7a-4627-8ec5-b46a9fa99d12"
    },
    {
        "author": "林逋",
        "paragraphs": [
            "柳墜梅飄半月初，小園孤榭更庭除。",
            "任應雨杏情無別，最與烟篁分不疏。",
            "比並合饒皮博士，形相偏屬薛尚書。",
            "薄紅深茜尖尖葉，亦有愁腸未負渠。"
        ],
        "title": "桃花",
        "id": "8bb9c629-d866-4d60-8aa1-a514ab8be33c"
    },
    {
        "author": "林逋",
        "paragraphs": [
            "麝香眠後露檀勻，繡在羅衣色未真。",
            "斜倚細叢如有恨，冷摇疏朵欲生春。",
            "階前紅藥推詞客，籬下黄花重古人。",
            "今日含毫與題品，可憐殊不愧清新。"
        ],
        "title": "山舍小軒有石竹二叢鬨然秀發因成二章  其一",
        "id": "8f94843d-19a9-498b-957e-da0f955f63a9"
    },
    {
        "author": "林逋",
        "paragraphs": [
            "青簾有酒不妨賒，素壁無詩未足誇。",
            "所重晚芳猶在日，可關秋色易爲花。",
            "深枝苒苒粧溪翠，碎片英英剪海霞。",
            "莫管金錢好行市，寂寥相對是山家。"
        ],
        "title": "山舍小軒有石竹二叢鬨然秀發因成二章  其二",
        "id": "50bd6925-a7b7-497c-9ac9-5b41582916b1"
    },
    {
        "author": "林逋",
        "paragraphs": [
            "粉環勻束綠沉槍，裊露差烟𡾼𡾼長。",
            "卷箔乍驚雙眼健，倚闌尋覺百毛凉。",
            "齊披古錦圍山閣，背迸寒犀過寺牆。",
            "堪笑數根蒼翠者，强顔如立少年場。"
        ],
        "title": "新竹",
        "id": "7f4598cd-339d-4b40-997e-d870875b1e25"
    },
    {
        "author": "林逋",
        "paragraphs": [
            "種莎池館久淹留，品格堪憐絕比儔。",
            "春靜棋邊窺野客，雨寒廊底夢滄洲。",
            "清形已入僊經說，冷格曾爲古畫偷。",
            "數啄稻粱無事外，報言雞雀懶迴頭。"
        ],
        "title": "榮家鶴",
        "id": "313829c6-11df-4670-8d37-827b04d42ba5"
    },
    {
        "author": "林逋",
        "paragraphs": [
            "柳條初重草初肥，煙濕園林晚未晞。",
            "百種堪憐巧言語，一般惟久好毛衣。",
            "欺凌紅杏從頭宿，諷刺黄鸝趁背飛。",
            "誰道關關便多事，更能緘默送芳菲。"
        ],
        "title": "百舌",
        "id": "92bf5cdd-cc54-46b4-ac45-df3b271a5623"
    },
    {
        "author": "林逋",
        "paragraphs": [
            "細眉雙聳敵秋毫，冉冉芳園日幾遭。",
            "清宿露花應自得，暖爭風絮欲相高。",
            "情人歿後魂猶在，傲吏齊來夢亦勞。",
            "閑掩遺編苦堪恨，不并香草入離騷。"
        ],
        "title": "蝶",
        "id": "70530f22-31ef-4aae-88dc-85dad827d75d"
    },
    {
        "author": "林逋",
        "paragraphs": [
            "坐釣行樵那不倦，尋雲看月亦應勞。",
            "煩襟入夜權宜減，瘦格乘秋斗頓高。",
            "猿下任窺煎藥鼎，客來慵動碾茶槽。",
            "牀頭卧架直閑却，免有情憀揭悼騷。"
        ],
        "title": "病中  其一",
        "id": "3b902b72-c63c-42e5-94d5-ec3a282812d3"
    },
    {
        "author": "林逋",
        "paragraphs": [
            "遺編坐罷披三豕，小軸行當倦伍禽。",
            "廉肆有徵常遇困，刀圭無狀爲攻深。",
            "長卿痟渴應難奈，玄晏清羸已不禁。",
            "約縛隠囊聊閣膝，忘懷未得是微吟。"
        ],
        "title": "病中  其二",
        "id": "015a0ba2-49d2-4566-baf6-84de3d16ef8f"
    },
    {
        "author": "林逋",
        "paragraphs": [
            "林中蕭寂款吾廬，亹亹猶欣接緒餘。",
            "去棹看當辨江樹，離尊聊爲摘園蔬。",
            "馬卿才大常能賦，梅福官卑數上書。",
            "黼座垂精正求治，何時條對召公車。"
        ],
        "title": "送范寺丞",
        "id": "a4c9bfe9-bb93-40f3-b819-e6ad48560708"
    },
    {
        "author": "林逋",
        "paragraphs": [
            "炎方將命選朝倫，治行何嘗下古人。",
            "擁旆肯辭臨遠郡，登艫還喜奉慈親。",
            "水連芳草江南地，煙隔寒梅嶺上春。",
            "若過中途值歸雁，慰懷能與致音塵。"
        ],
        "title": "送史殿丞之任封州",
        "id": "f648486e-cf82-4555-ae19-c109670e6a1e"
    },
    {
        "author": "林逋",
        "paragraphs": [
            "杜若萋萋天似水，一檣風信快吟懷。",
            "春坊冠蓋還朝籍，寶婺谿山別縣齋。",
            "訪舊約僧登北固，破程乘月宿清淮。",
            "東南出宰才居最，疇爲言揚向玉階。"
        ],
        "title": "送史宮贊蘭溪解印歸闕",
        "id": "940571d2-d3dc-43df-b9d5-6ba78d7de2ac"
    },
    {
        "author": "林逋",
        "paragraphs": [
            "酒酣無復耿離腸，一路之官盡水鄉。",
            "公廨寒生對廬阜，客帆風定泊潯陽。",
            "波涵洲渚初收潦，露浥蒹葭未作霜。",
            "到日何人先刺謁，二林開士在琴堂。"
        ],
        "title": "送馬程知江州德安",
        "id": "10107495-9267-4020-a34c-0bd5b313d662"
    },
    {
        "author": "林逋",
        "paragraphs": [
            "嚴君將命之邛蜀，令子和家且侍行。",
            "洛汭好山歸別業，江南芳草動離情。",
            "詩題寺壁雲根潤，書檢松窗野色明。",
            "他日林間無所望，只求金榜看嘉名。"
        ],
        "title": "送楚執中隨侍入蜀",
        "id": "c3d8bccf-b8d7-44aa-a1f5-877bb827f9ec"
    },
    {
        "author": "林逋",
        "paragraphs": [
            "空色青蒼寒日明，遲遲携手出柴荆。",
            "長貧少得交游者，漸老不禁離索情。",
            "去路浦帆當晚落，到官江草已春生。",
            "州監縣尹多才識，當念吾宗負大名。"
        ],
        "title": "送馬程員外之任烏江",
        "id": "00bb1ad5-05f3-4c2e-9c87-c43ffea4ef40"
    },
    {
        "author": "林逋",
        "paragraphs": [
            "南國古來風物好，早時游覽熟登臨。",
            "青山滿路人家遠，丹橘隔江秋色深。",
            "官况暫應勞折獄，病懷終自重分襟。",
            "三年解罷當求試，多草新文慰我心。"
        ],
        "title": "送趙時校書之任臨川司理",
        "id": "0b652eaf-cd4b-49f3-a42f-7dd8c6f636f2"
    },
    {
        "author": "林逋",
        "paragraphs": [
            "一戰詞場定策勛，麻衣西笑仕紛紛。",
            "風神已負青雲氣，藝業兼携白地文。",
            "輦下春華期縱轡，野中林色惜離羣。",
            "明年新榜看看見，第甲嘉名且認君。"
        ],
        "title": "送吳秀才赴舉",
        "id": "47db5ff7-81a0-4c0c-bd85-b902910c92a3"
    },
    {
        "author": "林逋",
        "paragraphs": [
            "淮天時節少春寒，幾蒂梅花雪欲殘。",
            "水次軍城囊劍入，雨餘村塢鐙馿看。",
            "名緣未出知誰異，道爲深窮却自難。",
            "第一京師早西入，廟廊題字可無韓。"
        ],
        "title": "送陳縱之無爲軍",
        "id": "e532f739-5c32-41e6-a903-464698852753"
    },
    {
        "author": "林逋",
        "paragraphs": [
            "天姥山深摇錫杖，野芳春翠共葳蕤。",
            "松門過水無重數，石壁看霞到盡時。",
            "閑避鳥啼應作觀，忽聞人迹自留詩。",
            "秦中河朔嘗遊覽，莫恨此方行脚遲。"
        ],
        "title": "送文光師遊天台",
        "id": "659c79bc-7158-4bc1-ab76-cb297f85dc2d"
    },
    {
        "author": "林逋",
        "paragraphs": [
            "一琴牢落倚松窗，孤澹天君得趣長。",
            "謁廟有時封縣版，坐衙終日著公裳。",
            "爲收牌印教村僕，偶檢圖書見古方。",
            "微足稅糧人更靜，却搘吟策立秋廊。"
        ],
        "title": "贈胡明府",
        "id": "645a5a56-aab8-4700-abc2-7a62b0987db7"
    },
    {
        "author": "林逋",
        "paragraphs": [
            "甚與時流道不同，南朝臺閣是家風。",
            "高閑几格圖書畔，冷澹門庭樹石中。",
            "因寄詩牌尋勝景，擬投文卷數名公。",
            "榮登顯達他年後，應笑冥冥弋者鴻。"
        ],
        "title": "贈當塗朱仲敏",
        "id": "c8727917-6e54-41be-96d1-793fc80d71b1"
    },
    {
        "author": "林逋",
        "paragraphs": [
            "竹深淮寺雪蕭騷，一壁寒燈伴寂寥。",
            "瘦盡骨毛終騕褭，蝕來鋒刃轉豪曹。",
            "宦情冷落詩中見，談態軒昂酒後高。",
            "莫爲無辜惜才術，聖明求治正焦勞。"
        ],
        "title": "舒城僧舍呈贈李仲宣文學",
        "id": "f8dc8c03-b684-4e53-8a64-7299f0f6845e"
    },
    {
        "author": "林逋",
        "paragraphs": [
            "幾萬人家山水中，爲官古雅少人同。",
            "疏簾衙退卷花軸，曲檻客來憑竹風。",
            "唯道簿書多傍俗，自憐琴酒未妨公。",
            "等閑呵出郭門近，輕棹繞湖尋佛宮。"
        ],
        "title": "贈錢唐邑長高秘校",
        "id": "c1edcae9-48b4-473a-bf9e-111924afb9ae"
    },
    {
        "author": "林逋",
        "paragraphs": [
            "金錫鏘然款蠹關，雲膏濃渚對跳巒。",
            "清如霜月三五夕，瘦似煙篁一兩竿。",
            "舊社久拋魂夢破，近詩纔舉骨毛寒。",
            "池軒夜靜且留宿，往往自將秋籟彈。"
        ],
        "title": "喜皎然師見訪書贈",
        "id": "e8745582-36c5-49b8-bca3-eb4fa88ae146"
    },
    {
        "author": "林逋",
        "paragraphs": [
            "解梁賢守古難同，張蓋垂鞭自士風。",
            "館職久銜疏舊地，郡符重剖枉名公。",
            "印廳孤坐琴尊外，鈴閣清談易老中。",
            "聞演絲綸徵詔近，相如文學動天聰。"
        ],
        "title": "寄解州李學士",
        "id": "2e2ed983-36eb-4c81-bec2-ebd35dc4eb1c"
    },
    {
        "author": "林逋",
        "paragraphs": [
            "飛徵偶未下天衢，古郡寬閑且寄居。",
            "曾許布衣通一刺，每留蔬食看羣書。",
            "高齋已想閑丹竈，清夢誰同話直廬。",
            "江外敢知無別計，只携琴鶴聽新除。"
        ],
        "title": "寄薛學士",
        "id": "6872bd7d-4b65-432f-8691-11ccfd5c1165"
    },
    {
        "author": "林逋",
        "paragraphs": [
            "葛蔓煙枯束六經，高廉渾與昔賢停。",
            "黄牙稚子跨牛犢，白眼山人識劍形。",
            "寒睡草旁林酒壯，曉思河曲雨槎腥。",
            "傳聞曾說平生事，不要清朝夢武丁。"
        ],
        "title": "寄傅霖",
        "id": "8f7bac73-37c7-4eb3-b8a2-0c0814d7c771"
    },
    {
        "author": "林逋",
        "paragraphs": [
            "久辜才術向吾朝，公罪應該洗雪條。",
            "佐邑舊曾居府寺，轉官新合入京僚。",
            "門庭冷落閑中住，僮僕生疏賤價招。",
            "別後交遊定相憶，酒燈棋雨幾清宵。"
        ],
        "title": "寄岑迪",
        "id": "cf8abc90-eed2-4c11-8f9c-bd7d5a833563"
    },
    {
        "author": "林逋",
        "paragraphs": [
            "退隠無山進乏媒，杜門芳草與蒼苔。",
            "貧爲吾道應關命，達似他途亦是才。",
            "人靜合尋衙北寺，野凉還上郭西臺。",
            "江干昨夜情多少，風雨吹燈一夢迴。"
        ],
        "title": "寄耏門梁進士",
        "id": "92909f2b-e7a5-4c6d-9dc7-90cb1b795bf0"
    },
    {
        "author": "林逋",
        "paragraphs": [
            "交結文章盡世驚，城中幽隠更無營。",
            "敢將古道爲吾事，耻對常流語子名。",
            "秋思病彈曾獨聽，太玄閑寫待誰評。",
            "清朝故實蒲輪在，合爲高賢下帝京。"
        ],
        "title": "曹州寄任獨復",
        "id": "c1bd4895-0cd9-4ffb-b685-5aa34f0ec1fa"
    },
    {
        "author": "林逋",
        "paragraphs": [
            "夜鶴曉猿時復聞，寥寥長似耿離羣。",
            "月中未要恨丹桂，嶺上且來看白雲。",
            "棋子不妨臨水著，詩題兼好共僧分。",
            "新憂他日榮名後，難得幽栖事靜君。"
        ],
        "title": "山中寄招葉秀才",
        "id": "d311cb13-beda-4b8a-bd39-726d718107d7"
    },
    {
        "author": "林逋",
        "paragraphs": [
            "白雲峰下兩槍新，膩綠長鮮穀雨春。",
            "靜試恰如湖上雪，對嘗兼憶剡中人。",
            "瓶懸金粉師應有，筯點瓊花我自珍。",
            "清話幾時搔首後，願和松色勸三巡。"
        ],
        "title": "嘗茶次寄越僧靈皎",
        "id": "8b8e659e-43e2-4f7b-bc00-1ae113027ba3"
    },
    {
        "author": "林逋",
        "paragraphs": [
            "春水涵波綠渺瀰，江南芳草又離離。",
            "謝家元住青山郭，郄氏近攀丹桂枝。",
            "衣下香囊非爾好，床頭詩卷愧吾癡。",
            "中林獨處仍多病，早晚能來慰所思。"
        ],
        "title": "寄宣城宗言姪",
        "id": "4f27972a-3b38-4b13-a55f-a1fe2bfef0b0"
    },
    {
        "author": "林逋",
        "paragraphs": [
            "天竺山深桂子丹，白猿啼在白雲間。",
            "死生不出千門事，坐卧無如一室閑。",
            "誰伴錫痕過寂歷，自憑茶色對孱顔。",
            "忘機亦有龐居士，園井蕭疏病掩關。"
        ],
        "title": "寄西山勤道人",
        "id": "44641daa-211e-4fde-bc8f-99522456d551"
    },
    {
        "author": "林逋",
        "paragraphs": [
            "君棲枳棘官將滿，我住蓬蒿歲正窮。",
            "駟馬交遊從此少，一瓢生事不勝空。",
            "衡門但枕盈盈水，羣木方摇摵摵風。",
            "若念故人兼久病，公餘無惜寄詩筒。"
        ],
        "title": "寄呈張元禮",
        "id": "bd93ac38-6f26-4127-b0e1-6e09ed133667"
    },
    {
        "author": "林逋",
        "paragraphs": [
            "子雲遺構住丹房，天鼓時聞數叩霜。",
            "真景截波尋鐵柱，怪書披月看銅牆。",
            "氳氳顥氣朝胎息，熠熠辰輝夜步綱。",
            "大靜入來諸事罷，靈蕪盤穗卷良常。"
        ],
        "title": "寄玉梁施道士",
        "id": "b553f8c1-9b22-4b89-8ff8-0d396837b36b"
    },
    {
        "author": "林逋",
        "paragraphs": [
            "顔如童子髮如黳，卜築深當太白西。",
            "身上祇衣粗直掇，馬前長带古偏提。",
            "鵾鵬懶擊三千水，龍虎閑封六一泥。",
            "幾度枕肱人迹外，半窗松雪論天倪。"
        ],
        "title": "寄太白李山人",
        "id": "cadcb6df-85d0-49e9-ae45-4d8e1dfd388d"
    },
    {
        "author": "林逋",
        "paragraphs": [
            "蘚暈莎叢古石房，寺和松竹背秋岡。",
            "騷吟未斷雲生褐，梵偈重開月照香。",
            "五老舊遊應悄默，六朝閑事肯悲凉。",
            "西州獨客心摇甚，抹碧江天鳥一行。"
        ],
        "title": "歷陽寄金陵衍上人",
        "id": "76b2af18-9072-4a4c-87b2-c884eb94028b"
    },
    {
        "author": "林逋",
        "paragraphs": [
            "桃花枝重肉紅垂，萱草抽苗抹綠肥。",
            "正語暖鶑風細細，著雙寒燕雨稀稀。",
            "亭臺物景兼飄絮，宅院時情漸夾衣。",
            "指背挾肩行樂事，不甘離索向芳菲。"
        ],
        "title": "春日寄錢都使",
        "id": "0952d873-2756-4446-b00c-846970432cda"
    },
    {
        "author": "林逋",
        "paragraphs": [
            "構得幽居近郭西，水軒風景獨難齊。",
            "烟含晚樹人家遠，雨濕春蒲燕子低。",
            "紅燭酒醒多聚會，粉牋詩敵幾招携。",
            "旅遊今日堪搔首，摇落山城困馬蹄。"
        ],
        "title": "寄題歷陽馬仲文水軒",
        "id": "71982a72-1630-4b10-843d-e2f3185563c8"
    },
    {
        "author": "林逋",
        "paragraphs": [
            "跌蕩情懷每事同，十年曹社醉春風。",
            "彈弓園圃陰森下，棋子廳堂寂靜中。",
            "赤脚我猶無一婢，黑頭君合作三公。",
            "江湖今日還勞結，目送歸飛點點鴻。"
        ],
        "title": "暮春寄懷曹南通任寺丞",
        "id": "84aa6623-1727-485d-b084-c66af0878a74"
    },
    {
        "author": "林逋",
        "paragraphs": [
            "竹下經房號白蓮，社師高行出人天。",
            "一齋巾拂晨鐘次，數禮香燈夜像前。",
            "瞑目幾閑松下月，凈頭時動石盆泉。",
            "西湖舊侶因吟寄，憶著深峰萬萬年。"
        ],
        "tags": [
            "西湖"
        ],
        "title": "和西湖霽上人寄然社師",
        "id": "ba6140ac-0975-4483-8a9d-45d0db3354de"
    },
    {
        "author": "林逋",
        "paragraphs": [
            "瘦靠闌干搭梵襟，綠荷階面雨花深。",
            "迢迢海寺浮杯興，杳杳秋空放鶴心。",
            "齋磬冷摇松吹雜，定燈孤坐竹風侵。",
            "鏘然更有金書偈，祇許龍神聽靜吟。"
        ],
        "title": "和陳湜贈希社師",
        "id": "415e660c-faf8-4e23-8e99-c8322b2e88b4"
    },
    {
        "author": "林逋",
        "paragraphs": [
            "碧蒲紅蓼白蓮房，一片欒櫨撼水光。",
            "海岸空聞有孤絕，山中休道更清凉。",
            "驚飛翡翠當軒鳥，裊過旃檀別院香。",
            "最愛晚天吟枕上，好雲遥聳數峰長。"
        ],
        "title": "追和彭城太尉夏月寄題湖上湛源大師房",
        "id": "06470445-1480-4248-9264-3245325e9e36"
    },
    {
        "author": "林逋",
        "paragraphs": [
            "清絕門牆冷似冰，野人懷刺昔曾登。",
            "新題對雨分蕭寺，舊夢經秋說杜陵。",
            "貧典郡符資月給，老持臺憲減霜稜。",
            "開元文字鍾王筆，惆悵臨風一燼燈。"
        ],
        "title": "集賢李建中工部嘗以七言長韻見寄感存懷沒因用追和",
        "id": "9ede27a4-58f0-4425-9727-d39ab02e93a9"
    },
    {
        "author": "林逋",
        "paragraphs": [
            "治世誰能弔屈平，且披湘帙散幽經。",
            "春陽盡吐芊芊草，霄極長垂兩兩星。",
            "半壁烟嵐圖太華，一筇風雪訪支硎。",
            "雅吟爲惠將何比，明月珊瑚海氣腥。"
        ],
        "title": "和酬周啟明賢良見寄",
        "id": "9f03ebd4-8d0b-4e9d-8be2-0dc532462ab6"
    },
    {
        "author": "林逋",
        "paragraphs": [
            "笛聲風暖野梅香，湖上憑闌日漸長。",
            "一樣樓臺圍佛寺，十分煙雨簇漁鄉。",
            "鷗橫殘葑多成陣，柳映危橋未著行。",
            "終約吾師指芳草，靜吟閑步岸華陽。"
        ],
        "tags": [
            "西湖"
        ],
        "title": "酬晝師西湖春望",
        "id": "c7f4b740-1543-4d08-a713-d341971621a5"
    },
    {
        "author": "林逋",
        "paragraphs": [
            "本無高亮似陽城，但愛松風入耳聲。",
            "五畝自開林下隠，一尊聊敵世間名。",
            "交談不遠樵農客，弄翰慵誇子墨卿。",
            "異日青冥肯迴顧，夫君門族舊和羹。"
        ],
        "title": "虢略秀才以七言四韻詩爲寄輒敢酬和幸惟采覽",
        "id": "c484f7b9-b701-4674-ba4e-7791f757f377"
    },
    {
        "author": "林逋",
        "paragraphs": [
            "楚山重疊矗淮濆，堪與王維立畫勳。",
            "白鳥一行天在水，綠蕪千陣野平雲。",
            "孤崖拂閣晴光見，極浦漁舟曉未分。",
            "吟罷騷然略回首，歷陽詩社久離羣。"
        ],
        "title": "壽陽城南寫望懷歷陽故友",
        "id": "0e727893-4b33-4a9a-b118-6246b478faff"
    },
    {
        "author": "林逋",
        "paragraphs": [
            "蒼莽江灣盡入深，數家村塢在山陰。",
            "烟橫落木寒初靜，水带微陽晚未沉。",
            "極覽定非他輩事，不來終負此生心。",
            "鱸魚斫鱠松醪酒，曾屬詩人兩日吟。"
        ],
        "title": "玉梁峽口懷朱嚴從事之官嶺外兩夕舟次于此",
        "id": "3e29dbfc-b0cf-4fe4-9898-ed94ff864a0e"
    },
    {
        "author": "林逋",
        "paragraphs": [
            "畫圖行李是隨緣，立別江頭雨霽天。",
            "鐵甕獨歸三月寺，銅瓶輕掛兩潮船。",
            "吟焚篆籀香初竭，老擁雲霞衲已穿。",
            "昨夜西梁山下月，爲師懷想幾凄然。"
        ],
        "title": "西梁山下泊船懷別潤州杲上人",
        "id": "2a535325-9f54-48a2-84f3-021da83352ab"
    },
    {
        "author": "林逋",
        "paragraphs": [
            "昔年行樂伴王孫，事盡清狂是後園。",
            "一榻竹風橫懶架，半軒花月到頑盆。",
            "佳人暗引鶑言語，芳草閑迷蝶夢魂。",
            "今日凄凉舊春色，可堪烟雨近黄昏。"
        ],
        "title": "春日懷歷陽後園遊兼寄宣城天使",
        "id": "f40a1b94-e148-4694-a7d0-fc398f00f269"
    },
    {
        "author": "林逋",
        "paragraphs": [
            "兩槍未試泠泠水，五鬣長閑淅淅風。",
            "清會幾時搔首後，病懷無復曲肱中。",
            "寒雲片段浮重巘，白鳥橫斜入遠空。",
            "一帙逍遥不能解，牛頭焚盡待支公。"
        ],
        "title": "招思齊上人",
        "id": "4b18af71-1df0-4379-9d83-01937349d18a"
    },
    {
        "author": "林逋",
        "paragraphs": [
            "天師蒼翠橫金錫，地藏清凉掩竹扉。",
            "千里白雲隨野步，一湖明月上秋衣。",
            "詩尋靜語應無極，琴弄寒聲轉入微。",
            "我亦孤山有泉石，肯來松下共忘機。"
        ],
        "title": "聞靈皎師自信州歸越以詩招之",
        "id": "5ee959f2-20f0-456a-b5a1-8ef3aa8b94e5"
    },
    {
        "author": "林逋",
        "paragraphs": [
            "畫共藥材懸屋壁，琴兼茶具入船扉。",
            "秋花挹露如紅粉，水鳥衝烟濕翠衣。",
            "石磴背穿林寺近，竹烟橫點海山微。",
            "百千幽勝無人見，說向吾師是洩機。"
        ],
        "title": "復賡前韻且以陋居幽勝詫而誘之",
        "id": "7d925a37-4f6b-43cf-ae75-0c4a22230e29"
    },
    {
        "author": "林逋",
        "paragraphs": [
            "莫因公薦偶失意，便擬飄蓬作旅人。",
            "志壯任存題柱事，病多爭向倚門親。",
            "危堤柳色休傷別，上苑杏花長自春。",
            "況有西湖好山水，歸來且濯錦衣塵。"
        ],
        "tags": [
            "西湖"
        ],
        "title": "詩招南陽秀才",
        "id": "4c50b094-9528-41ae-ba91-85f4b793e7b6"
    },
    {
        "author": "林逋",
        "paragraphs": [
            "數幅丹霞夾白雲，封題何事寄幽人。",
            "虧君視草禁中客，乞我浣花谿上春。",
            "且與巾箱爲玩好，更無篇什寫清新。",
            "我來卧病還多感，一筆蛛絲滿硯塵。"
        ],
        "title": "謝馬程先輩惠蜀牋",
        "id": "8b943665-2923-4bb6-a375-d31c6135bad5"
    },
    {
        "author": "林逋",
        "paragraphs": [
            "坐吟行看對清秋，懶架仍移近枕頭。",
            "放達有唐惟白傅，縱橫吾宋是黄州。",
            "左遷商嶺題無數，三入承明興未休。",
            "紅藥紫薇千一古，又添楊子伴牢愁。"
        ],
        "title": "讀王黄州詩集",
        "id": "8b980e4b-f912-417b-bc43-69fd40787989"
    },
    {
        "author": "林逋",
        "paragraphs": [
            "舊草閑看即自卑，聖朝空道苦於詩。",
            "高才眩望如明逸，新句無因似謂之。",
            "淮甸月華欹枕靜，秣陵春色按鞭遲。",
            "邯鄲獨步西施笑，落得星星兩鬢絲。"
        ],
        "title": "讀种先生丁密諫詩",
        "id": "042cc6ed-5ab4-4faa-a6d5-afcbb948a463"
    },
    {
        "author": "林逋",
        "paragraphs": [
            "新榜傳聞事可驚，單平於爾一何榮。",
            "玉階已忝登高第，金口仍教改舊名。",
            "聞喜宴遊秋色雅，慈恩題記墨行清。",
            "巖扉掩罷無他意，但爇靈蕪感盛明。"
        ],
        "title": "喜姪宥及第",
        "id": "fd8126df-993f-4d2d-b4c8-677ab0ee72e9"
    },
    {
        "author": "林逋",
        "paragraphs": [
            "吏散門牆轉寂然，疏狂投分向生前。",
            "苦無名位高今世，空有文章出古賢。",
            "遺傳得誰修闕下，孤墳應祇客江邊。",
            "池陽渺渺堪垂睫，奠罷秋枝一叫蟬。"
        ],
        "title": "傷白積殿丞",
        "id": "9e4ab872-2e5a-4a6f-8d7a-5c75a4cd2e71"
    },
    {
        "author": "林逋",
        "paragraphs": [
            "妻女飄零五嶺頭，爲君南望涕橫流。",
            "浮榮暫得衣朱紱，遠宦尋聞喪白州。",
            "天與聲名還自折，瘴侵編什有誰收。",
            "朝中交舊知多少，應惜無兒似鄧攸。"
        ],
        "title": "傷朱寺丞",
        "id": "e581487e-fc57-4c16-a9cb-6058ed63a39d"
    },
    {
        "author": "林逋",
        "paragraphs": [
            "未第身魂歿帝京，東還長欠奠幽靈。",
            "遺文盡合編家傳，高行誰堪撰墓銘。",
            "談柄寂寥塵久暗，墨池荒廢草空青。",
            "三招不見山巾濕，擬畫軒昂太白星。"
        ],
        "title": "弔薛公孟",
        "id": "640f6cf9-dec8-461f-9055-c551259c9d8f"
    },
    {
        "author": "林逋",
        "paragraphs": [
            "斵石自何許，枕之懷赤城。",
            "空廬復蕙帳，旦暮白雲生。"
        ],
        "title": "閔師自天台見寄石枕",
        "id": "4aa4cfdc-1be7-4213-b641-1b39d120250f"
    },
    {
        "author": "林逋",
        "paragraphs": [
            "秋山與湖水，遠近如相送。",
            "後府宿扁舟，知師有歸夢。"
        ],
        "tags": [
            "西湖"
        ],
        "title": "西湖與性上人話別",
        "id": "cdad01f0-6fac-4b20-bc63-69dc2934445e"
    },
    {
        "author": "林逋",
        "paragraphs": [
            "試吏才未申，食貧同古人。",
            "何以贈行色，一酌湖上春。"
        ],
        "title": "送謝尉",
        "id": "beb033c3-8c9d-4dcf-9a80-29be0889b67d"
    },
    {
        "author": "林逋",
        "paragraphs": [
            "行草得三昧，林間嘗與語。",
            "秋風忽捲衣，別我之何所。"
        ],
        "title": "贈中師草聖",
        "id": "e79c664a-bc8c-45e3-a316-0e5cc591b32f"
    },
    {
        "author": "林逋",
        "paragraphs": [
            "皇城十二衢，埃塵滿香裓。",
            "何以待歸期，山中桂花色。"
        ],
        "title": "送僧之京師",
        "id": "4b1775bc-d6e9-460b-9200-0fdeda6c05bd"
    },
    {
        "author": "林逋",
        "paragraphs": [
            "山水未深猿鳥少，此生猶擬別移居。",
            "直過天竺溪流上，獨樹爲橋小結廬。"
        ],
        "title": "孤山隠居書壁",
        "id": "ae0a8ba8-f520-49a0-a09a-5331039164a1"
    },
    {
        "author": "林逋",
        "paragraphs": [
            "巾子峰頭烏臼樹，微霜未落已先紅。",
            "憑闌高看復低看，半在石池波影中。"
        ],
        "title": "水亭秋日偶書",
        "id": "0896506c-1579-40f1-b8bf-5a9b2307287d"
    },
    {
        "author": "林逋",
        "paragraphs": [
            "日於詩雅轉沉迷，尤愛凭闌此構題。",
            "飄蕩楊花春意晚，黄鸝飛過水東西。"
        ],
        "title": "水軒",
        "id": "6bb715fe-f816-495f-8254-374167a73135"
    },
    {
        "author": "林逋",
        "paragraphs": [
            "簇簇菰蒲映蓼花，水痕天影蘸秋霞。",
            "分明似箇屏風上，飛起鵁鶄一道斜。"
        ],
        "title": "池上作",
        "id": "7422d85d-3f9b-4cc0-9960-803876bfa136"
    },
    {
        "author": "林逋",
        "paragraphs": [
            "霜子落秋筇卓破，雨釵堆地屐拖平。",
            "不知呵止長安客，肯愛深穿冷翠行。"
        ],
        "title": "松徑",
        "id": "a238ca4b-ed70-424c-9b43-8a914cfef5ee"
    },
    {
        "author": "林逋",
        "paragraphs": [
            "寺籬斜夾千梢翠，山徑深穿萬籜乾。",
            "却憶貴家廳館裏，粉牆時畫數莖看。"
        ],
        "title": "竹林",
        "id": "4bb22c79-1731-4094-8dab-79262bba8e1f"
    },
    {
        "author": "林逋",
        "paragraphs": [
            "含機綠錦翻新葉，滿匣青銅瑩古花。",
            "最愛晚來鷗與鷺，宿烟翹雨便爲家。"
        ],
        "title": "菱塘",
        "id": "26b6baea-5234-40e4-a066-d86623ea84ee"
    },
    {
        "author": "林逋",
        "paragraphs": [
            "楚妃皋女一何多，裳似芙蓉衣芰荷。",
            "幾夕霏霏烟靄裏，競窺清淺弄重波。"
        ],
        "title": "蓮蕩",
        "id": "c2b894a5-7849-4a44-a3b8-0970ebf4d075"
    },
    {
        "author": "林逋",
        "paragraphs": [
            "淤泥肥黑稻秧青，闊蓋深流旋旋生。",
            "擬倩湖君書版籍，水仙今佃老農耕。"
        ],
        "title": "葑田",
        "id": "e8c09225-b224-438b-9cb4-db185ab151f9"
    },
    {
        "author": "林逋",
        "paragraphs": [
            "泉石年來偶結廬，冷挨松雪瞰西湖。",
            "高僧好事仍多藝，已共孤山入畫圖。"
        ],
        "tags": [
            "西湖"
        ],
        "title": "僧有示西湖墨本者就孤山左側林蘿秘邃間狀出衡茅之所且題云林山人隠居謹書二韻以承之",
        "id": "88cb0045-3d04-47d4-801b-6d7d7115fc92"
    },
    {
        "author": "林逋",
        "paragraphs": [
            "璚樹瑶岑掠眼新，鮮飆時復颺珠塵。",
            "此中自是蓬萊闕，何處更尋姑射人。"
        ],
        "title": "孤山雪中寫望寄呈景山仙尉",
        "id": "bf9ce281-6384-4a5c-98b0-45737f642469"
    },
    {
        "author": "林逋",
        "paragraphs": [
            "空階重疊上垣衣，白晝初長社燕歸。",
            "落盡海棠人卧病，東風時復動柴扉。"
        ],
        "title": "春日齋中",
        "id": "42eff6c1-8cf9-4065-bf22-fd2250a9ea2b"
    },
    {
        "author": "林逋",
        "paragraphs": [
            "方塘波綠杜蘅青，布穀提壺已足聽。",
            "有客新嘗寒具罷，據梧慵復散幽經。"
        ],
        "title": "山中寒食  其一",
        "id": "9e0c1612-4d93-4ef5-9c44-7eba4fcc3cbc"
    },
    {
        "author": "林逋",
        "paragraphs": [
            "氣象纔過一百五，且持春酒養衰年。",
            "中林不是不禁火，其奈山櫻發欲然。"
        ],
        "title": "山中寒食  其二",
        "id": "56f3dbf4-f0d6-4bdd-97e6-15e1aff67dd7"
    },
    {
        "author": "林逋",
        "paragraphs": [
            "林表秋山白鳥飛，此中幽致亦還稀。",
            "西村渡口人烟晚，坐見漁舟兩兩歸。"
        ],
        "title": "易從師山亭",
        "id": "247078d5-51b4-4664-8659-8e7a46c31c9b"
    },
    {
        "author": "林逋",
        "paragraphs": [
            "蒼茫沙嘴鷺鷥眠，片水無痕浸碧天。",
            "最愛蘆花經雨後，一篷烟火飯魚舡。"
        ],
        "tags": [
            "写景",
            "咏物",
            "咏物诗",
            "花",
            "写花"
        ],
        "title": "秋江寫望",
        "id": "8013fdf0-2250-41db-b4ad-b9b9fd6ba122"
    },
    {
        "author": "林逋",
        "paragraphs": [
            "晚峰橫碧樹梢紅，數榜漁罾水影中。",
            "憶得江南曾看著，鉅然名畫在屏風。"
        ],
        "title": "乘公橋作",
        "id": "ceb6c020-9ffe-4138-abfe-b452a70b5245"
    },
    {
        "author": "林逋",
        "paragraphs": [
            "常愛人間此會稀，話長終夕重開扉。",
            "孤山猿鳥西湖上，懶對寒燈詠式微。"
        ],
        "tags": [
            "西湖"
        ],
        "title": "宿姑蘇凈惠大師院",
        "id": "edd27e4d-bef5-4e69-bad0-d2672146a82b"
    },
    {
        "author": "林逋",
        "paragraphs": [
            "一任塵欺古鹿盧，聖經窮爛更何圖。",
            "磻溪老叟能閑氣，八十封侯不似無。"
        ],
        "title": "偶書",
        "id": "0131e5bd-ba6f-4767-8cff-438716957387"
    },
    {
        "author": "林逋",
        "paragraphs": [
            "江南秋兔老毫疏，數字鍾王尚賈餘。",
            "因讀退之毛穎傳，可憐今日不中書。"
        ],
        "title": "予頃得宛陵葛生所茹筆十餘筒其中復得精妙者二三焉每用之如麾百勝之師橫行於紙墨間所向無不如意惜其日久且弊作詩二篇以錄其功  其一",
        "id": "b991feaa-5c7b-4898-b20a-c846c4cc6628"
    },
    {
        "author": "林逋",
        "paragraphs": [
            "神鋒雖缺力終存，架琢珊瑚欠策勛。",
            "日暮閑窗何所似，灞陵憔悴故將軍。"
        ],
        "title": "予頃得宛陵葛生所茹筆十餘筒其中復得精妙者二三焉每用之如麾百勝之師橫行於紙墨間所向無不如意惜其日久且弊作詩二篇以錄其功  其二",
        "id": "2fa1c835-c60f-445c-b572-a8519fb90a9a"
    },
    {
        "author": "林逋",
        "paragraphs": [
            "郊翰秋勁愈於錐，筠管溫溫上玉輝。",
            "聊爲夫君一栖閣，老來駑緩久知非。"
        ],
        "title": "清河茂才以良筆并詩爲惠次韻奉答",
        "id": "fd576577-2782-4309-ad9a-3d941fe3f2d6"
    },
    {
        "author": "林逋",
        "paragraphs": [
            "乳雀啁啾日氣濃，雉來交影日重重。",
            "秧田百畝鵝黄大，橫策溪村屬老農。"
        ],
        "title": "初夏",
        "id": "8e5a86b7-30fe-4287-a593-9751925b35d8"
    },
    {
        "author": "林逋",
        "paragraphs": [
            "村落人家總入詩，下馿盤薄立多時。",
            "霜陂一掬清於鑑，漱著牙根便憶歸。"
        ],
        "title": "秋日含山道中迴寄歷陽希然山人",
        "id": "dbfe7b4e-89cd-43a5-90b0-e4cd682c52f5"
    },
    {
        "author": "林逋",
        "paragraphs": [
            "頭上酒巾爲長物，據梧微詠意無涯。",
            "人生行樂知能幾，但見春風滿路花。"
        ],
        "title": "晚春寄示茂才馮彭年",
        "id": "ec73dc98-b2b7-4e99-b52b-00cf27886f67"
    },
    {
        "author": "林逋",
        "paragraphs": [
            "幾日無緣見叔度，令人鄙吝不能忘。",
            "新篁繞閣薰風細，還肯時來納晚凉。"
        ],
        "title": "山閣夏日寄黄大茂才",
        "id": "cb9088c1-d90f-40f1-99c9-0ffadaa6d496"
    },
    {
        "author": "林逋",
        "paragraphs": [
            "仙人多在麗譙居，況對西山爽氣餘。",
            "若向湖濱屬佳句，莫忘秋水落芙蕖。"
        ],
        "title": "錢塘仙尉謝君詠物樓成寄題二韻",
        "id": "a0baca29-e22a-4d4e-8678-c8591d14bff1"
    },
    {
        "author": "林逋",
        "paragraphs": [
            "專席頃嘗居憲府，擁旄尋亦別明庭。",
            "金陵土著多蒙頼，分野三迴見福星。"
        ],
        "title": "寄上金陵馬右丞  其一",
        "id": "cf8d9f6d-5dc1-4334-a133-e69665cecfe9"
    },
    {
        "author": "林逋",
        "paragraphs": [
            "惠愛如春威似霜，神明佳政藹餘杭。",
            "集賢庭畔依依柳，無限行人比頌棠。"
        ],
        "title": "寄上金陵馬右丞  其二",
        "id": "d2bd433a-4840-4546-817a-53b462a03e6f"
    },
    {
        "author": "林逋",
        "paragraphs": [
            "盡道次公當入相，江湖那肯久遲徊。",
            "西湖春物空凝意，猶望方舟賞勝來。"
        ],
        "tags": [
            "西湖"
        ],
        "title": "寄上金陵馬右丞  其三",
        "id": "f218ff83-cc69-46be-a834-29c928d2676b"
    },
    {
        "author": "林逋",
        "paragraphs": [
            "騷人新遺畔牢詞，隠几微吟愧所知。",
            "幾欲罇前論款密，可能林下訪栖遲。"
        ],
        "title": "和唐異見寄",
        "id": "21c2c901-750b-45aa-9fd4-35d3567321a0"
    },
    {
        "author": "林逋",
        "paragraphs": [
            "俗外多將雲作裝，花前惟以醉爲鄉。",
            "瑶華伸玩情何極，高絕猶如登百常。"
        ],
        "title": "和才上人春日見寄",
        "id": "3fbe4ae4-a153-4562-8910-69ff97de035e"
    },
    {
        "author": "林逋",
        "paragraphs": [
            "岑寂寶坊清夜月，幾移疏影上跏趺。",
            "更憐齋罷閑看處，一日還應不可無。"
        ],
        "title": "寄題僧院庭竹",
        "id": "be7b10c5-0e82-4d17-ae00-52278d5ff039"
    },
    {
        "author": "林逋",
        "paragraphs": [
            "溪上紅蘭露泫華，谿波浮動長人衙。",
            "公餘即有扁舟興，幾弄潺湲到日斜。"
        ],
        "title": "寄蘭溪邑長史宮贊",
        "id": "61ec1b7c-0ae2-4f17-baaa-e29e639de0b2"
    },
    {
        "author": "林逋",
        "paragraphs": [
            "君家先祖隠吳門，即日追遊往事存。",
            "若向明時奏飛牘，併將康濟息元元。"
        ],
        "title": "寄梅室長",
        "id": "119cd8f5-9aa9-4ad2-af93-099f432f915d"
    },
    {
        "author": "林逋",
        "paragraphs": [
            "閒颺粉絲荷葦外，數聲惟欠叫秋陰。",
            "虛堂隠几時懸看，增得滄洲趣更深。"
        ],
        "title": "閔上人以鷺鷥二軸爲寄因成二韻",
        "id": "1420a1cb-d6fa-4069-b39e-4b1adb92c81d"
    },
    {
        "author": "林逋",
        "paragraphs": [
            "平昔常聞溪口路，重山複水去無窮。",
            "禪餘試問舟人看，幾宿還能到剡中。"
        ],
        "title": "寄聞義闍梨",
        "id": "ebcbce62-dfb6-47f8-81ed-6a300fc0b429"
    },
    {
        "author": "林逋",
        "paragraphs": [
            "編松爲箑寄山中，兼得紫微詩一通。",
            "入手凉生殊自慰，耳頻長聽隠居風。"
        ],
        "title": "李翰林寄松扇及詩乃答之",
        "id": "3da2a547-cb1e-48ca-aa2a-a52ba4b83fe4"
    },
    {
        "author": "林逋",
        "paragraphs": [
            "李杜風騷少得朋，將壇高築竟誰登。",
            "林蘿寂寂湖山好，月下敲門只有僧。"
        ],
        "title": "和皓文二絕  其一",
        "id": "a89260d3-1d82-4dfb-a217-43a367a83d57"
    },
    {
        "author": "林逋",
        "paragraphs": [
            "芳草誰能夢謝池，但將心地喻摩尼。",
            "千巖萬壑時相憶，明月清風兩自知。"
        ],
        "title": "和皓文二絕  其二",
        "id": "fb60fcf9-27f9-4e14-8cdb-43f11e5ccd12"
    },
    {
        "author": "林逋",
        "paragraphs": [
            "千兵款戶迂紅旆，四壁留題拂紫苔。",
            "他日北山傳故事，願將猿鶴比雲來。"
        ],
        "title": "和王給事同諸官留題",
        "id": "82187477-89d0-405c-a848-bfe2cbeee76e"
    },
    {
        "author": "林逋",
        "paragraphs": [
            "開尊且醉聖賢酒，理棹時乘旦暮風。",
            "懶爲躬耕詠梁甫，敢將高卧敵隆中。"
        ],
        "title": "和蒙尉見寄",
        "id": "281581f9-3970-44b6-8189-ed94a097754e"
    },
    {
        "author": "林逋",
        "paragraphs": [
            "門橫野水席凝塵，束縕誰能問乞鄰。",
            "除是千廬貴游客，中林時復訪幽人。"
        ],
        "title": "和酬周寺丞",
        "id": "9a37778e-91b6-4073-aab5-1eb4adfeb031"
    },
    {
        "author": "林逋",
        "paragraphs": [
            "岑寂衡門題鳳處，嶺雲庭樹似無依。",
            "湖濱佇立應相望，一信樵風晚未歸。"
        ],
        "title": "和安秀才次晉昌居士留題壁石",
        "id": "9064cdfd-76ff-4b09-8af8-95ed823c1194"
    },
    {
        "author": "林逋",
        "paragraphs": [
            "表裏湖山極目春，據鞍時此避埃塵。",
            "蒼蒼烟樹悠悠水，除却王維少畫人。"
        ],
        "tags": [
            "西湖"
        ],
        "title": "和謝秘校西湖馬上",
        "id": "ab9e47d3-c636-4b91-9c71-6f33a20a47f1"
    },
    {
        "author": "林逋",
        "paragraphs": [
            "展轉匡牀乍起來，縹缸湘帙亦慵開。",
            "三年一尉湖東住，誰識神仙本姓梅。"
        ],
        "title": "又和病起",
        "id": "4b3734d8-c54b-4eac-a283-8672ec447411"
    },
    {
        "author": "林逋",
        "paragraphs": [
            "牢愁漫散空階雨，羈宦閒傷落日春。",
            "未似青青河畔草，客亭長短送離人。"
        ],
        "title": "答謝尉得替",
        "id": "e5b6c0b2-ec57-444e-8315-3460c275ed02"
    },
    {
        "author": "林逋",
        "paragraphs": [
            "庭柯雪壓已如春，乘興山陰亦少人。",
            "岑寂園廬何所對，酒中賢聖藥君臣。"
        ],
        "title": "答潘司理",
        "id": "5a44e93d-2d5f-45cb-b654-2acef774ad45"
    },
    {
        "author": "林逋",
        "paragraphs": [
            "官曹久已稱廉吏，田里時來顧散人。",
            "文戰談圍棋局外，絳侯何事號功臣。"
        ],
        "title": "載答",
        "id": "f8a2b789-dede-46d1-ab3d-62b962609fd6"
    },
    {
        "author": "林逋",
        "paragraphs": [
            "石梁天絕赤城深，影落蒼冥幾萬尋。",
            "金策若迴聊爲說，慰予終老愛山心。"
        ],
        "title": "送僧遊天台",
        "id": "e8091570-7318-4a53-9726-8936c6d52adc"
    },
    {
        "author": "林逋",
        "paragraphs": [
            "閒却清尊掩縹囊，病來無故亦凄凉。",
            "江南春草舊行路，因送歸人更斷腸。"
        ],
        "title": "送陳日章秀才",
        "id": "1510562f-a7af-4cfa-977b-4f13b581ea90"
    },
    {
        "author": "林逋",
        "paragraphs": [
            "中林昨夜待微月，因想謝公池上樓。",
            "何意師言石門路，一缾還自上歸舟。"
        ],
        "title": "送僧還東嘉",
        "id": "55bb196e-f958-44cd-ae6f-844fc51795b0"
    },
    {
        "author": "林逋",
        "paragraphs": [
            "鬰鬰蒲茸染水田，渡淮閒寄賈人船。",
            "知師一枕清秋夢，多爲林間放鶴天。"
        ],
        "title": "送慈師北遊",
        "id": "bc00c4ff-9b06-4559-916d-aeb53ad1e7aa"
    },
    {
        "author": "林逋",
        "paragraphs": [
            "孑孑歸檣五兩翻，香林禪石抱雲根。",
            "單囊憩罷還微笑，却是青山不出門。"
        ],
        "title": "復送慈公還虎丘山",
        "id": "a852fecc-1d6c-482c-8a5a-dbae34e33faf"
    },
    {
        "author": "林逋",
        "paragraphs": [
            "與君未別且酣飲，別後令人空倚樓。",
            "一點風帆若爲望，海門平闊鷺濤秋。"
        ],
        "title": "即席送江夏茂才",
        "id": "ad651f01-74a6-4083-8795-b809f9bc078e"
    },
    {
        "author": "林逋",
        "paragraphs": [
            "吟卷田衣歲向殘，孤舟夜泊大江寒。",
            "前巖百本長松色，及早回來带雪看。"
        ],
        "title": "送易從師還金華",
        "id": "d1d4e5ef-7ac5-493f-ad6a-71bb9d1d8f14"
    },
    {
        "author": "林逋",
        "paragraphs": [
            "有似東浮滄海君，乘槎泛泛逐歸雲。",
            "蛟綃市得能爲寄，擬寫清真隠秘文。"
        ],
        "title": "送丁秀才歸四明",
        "id": "3b60dcb2-0dd9-4525-a935-aecdbd573697"
    },
    {
        "author": "林逋",
        "paragraphs": [
            "清邵才高雲與機，林間文會忽相違。",
            "南中草木正黄落，或羨冥鴻兩兩飛。"
        ],
        "title": "送謝氏昆仲歸閩中",
        "id": "dd315546-82b5-4b50-98e1-b5b5ceef459c"
    },
    {
        "author": "林逋",
        "paragraphs": [
            "貝葉松枝想暫閒，半囊乘興幾時還。",
            "船窗月上滄洲遠，應有詩題憶舊山。"
        ],
        "title": "送遂良師遊天台",
        "id": "43a3cafa-acac-4db4-9731-c54a5cc5565e"
    },
    {
        "author": "林逋",
        "paragraphs": [
            "杯渡當過白鷺灘，石城春氣尚微寒。",
            "公台謁罷如乘興，試訪南朝事迹看。"
        ],
        "title": "送遵式師謁金陵王相國  其一",
        "id": "0f53d200-2dd4-4b6f-aa62-ac336c23ed52"
    },
    {
        "author": "林逋",
        "paragraphs": [
            "高牙熊軾隠鈴齋，棠樹陰濃長綠苔。",
            "丞相望尊賓謁少，清言應喜道人來。"
        ],
        "title": "送遵式師謁金陵王相國  其二",
        "id": "56c3d6aa-66c7-4ae7-ae79-ea8a6fabc9c4"
    },
    {
        "author": "林逋",
        "paragraphs": [
            "天竺孱顔暫掩扉，講香浮穗上行衣。",
            "白猿聲裏生公石，莫遣移文怨晚歸。"
        ],
        "title": "送遵式師謁金陵王相國  其三",
        "id": "16ba8d59-38dc-4645-ada7-c1d337fe2061"
    },
    {
        "author": "林逋",
        "paragraphs": [
            "四明山水別多時，老病心閒事事違。",
            "夢想西湖古蘭若，又和秋色送僧歸。"
        ],
        "tags": [
            "西湖"
        ],
        "title": "送善中師歸四明",
        "id": "3b6ae23f-ecca-40ed-ad5b-f2d8435af29b"
    },
    {
        "author": "林逋",
        "paragraphs": [
            "水烟霜樹矗層巒，點破江心一簇寒。",
            "見說天多剩得月，爲予間上上方看。"
        ],
        "title": "送人遊金山",
        "id": "a92f034a-ca76-4ab8-8633-f898fbb83a31"
    },
    {
        "author": "林逋",
        "paragraphs": [
            "囊携琴譜與詩稿，寄卧船窗一榻深。",
            "莫向雲中認江樹，等閒驚起故園心。"
        ],
        "title": "送然上人南還",
        "id": "1a41d8eb-0d26-4409-8c7a-e7e74724b594"
    },
    {
        "author": "林逋",
        "paragraphs": [
            "側身南望但依依，片席乘風去似飛。",
            "莫謂蒼梧在天末，帝鄉看逐白雲歸。"
        ],
        "title": "送人之蒼梧",
        "id": "3e2ee8e9-8ff9-44ea-a6d2-6e258861734d"
    },
    {
        "author": "林逋",
        "paragraphs": [
            "濾羅閒佩氎巾輕，秋籟隨身指去程。",
            "輦下大僚多好事，退朝誰著道衣迎。"
        ],
        "title": "送有交師輦下",
        "id": "03d7530a-22c3-40fa-bb28-be3747ec1c0b"
    },
    {
        "author": "林逋",
        "paragraphs": [
            "渺渺江天白鳥飛，石城秋色送僧歸。",
            "長干古寺經行了，爲到清凉看翠微。"
        ],
        "title": "送大方師歸金陵",
        "id": "ecd9ba4f-26f7-4caf-9b1c-67e48c994dac"
    },
    {
        "author": "林逋",
        "paragraphs": [
            "犀利鋒鋩敵五兵，夢中青鏤未爲靈。",
            "空山日午南窗暖，擬寫黄庭內景經。"
        ],
        "title": "監郡吳殿丞惠以筆墨建茶各吟一絕謝之 筆",
        "id": "f13d5ac9-45fd-4d54-9abe-693fd3105456"
    },
    {
        "author": "林逋",
        "paragraphs": [
            "青暈時磨半硯雲，更將書帖拂秋塵。",
            "衰羸自顧空多感，不是臨池苦學人。"
        ],
        "title": "監郡吳殿丞惠以筆墨建茶各吟一絕謝之 墨",
        "id": "bba39465-daf2-40b1-b000-263ce9264bdd"
    },
    {
        "author": "林逋",
        "paragraphs": [
            "石輾輕飛瑟瑟塵，乳花烹出建溪春。",
            "世間絕品人難識，閒對茶經憶古人。"
        ],
        "title": "監郡吳殿丞惠以筆墨建茶各吟一絕謝之 茶",
        "id": "e6f56f6a-50eb-44c8-986b-09762050f7f9"
    },
    {
        "author": "林逋",
        "paragraphs": [
            "三三兩兩自相隨，檀頸回看{發色}赩衣。",
            "野水無波秋色凈，不知何事忽驚飛。"
        ],
        "title": "鳧",
        "id": "79a5d3f1-ba17-4667-baef-c6a7dcb78292"
    },
    {
        "author": "林逋",
        "paragraphs": [
            "纖鈎時得小溪魚，飽卧花陰興有餘。",
            "自是鼠嫌貧不到，莫慚尸素在吾廬。"
        ],
        "title": "貓兒",
        "id": "e546482f-55d7-46af-aafa-af683f2e6170"
    },
    {
        "author": "林逋",
        "paragraphs": [
            "皋禽名祇有前聞，孤引圓吭夜正分。",
            "一唳便驚寥泬破，亦無閒意到青雲。"
        ],
        "title": "鳴皋",
        "id": "309f32d1-2bdb-47ca-84c4-b38b6d4a4d5e"
    },
    {
        "author": "林逋",
        "paragraphs": [
            "深林摵摵分行響，淺葑茸茸疊浪痕。",
            "春雪滿山人起晚，數聲低叫喚籬門。"
        ],
        "title": "呦呦",
        "id": "2deb3089-8566-44bd-a968-6886753d0878"
    },
    {
        "author": "林逋",
        "paragraphs": [
            "舷低冷戛荷千柄，底𦨖斜穿月半輪。",
            "一笠一蓑人穩坐，晚風蕭颯弄青蘋。"
        ],
        "title": "小舟",
        "id": "36218fec-6881-40ee-8fd8-eb7d2abdc9c8"
    },
    {
        "author": "林逋",
        "paragraphs": [
            "入手輕乾是古槐，幾聲清響徹池臺。",
            "椎餘魚網如脂滑，時寫新詩肯寄來。"
        ],
        "title": "槐木紙椎",
        "id": "23a8016b-fde3-493b-8081-482b89d009d3"
    },
    {
        "author": "林逋",
        "paragraphs": [
            "湖上青山對結廬，墳頭秋色亦蕭疏。",
            "茂陵他日求遺稿，猶喜曾無封禪書。"
        ],
        "title": "自作壽堂因書一絕以誌之",
        "id": "b4a75304-3f18-4687-9984-fd9fa356d078"
    },
    {
        "author": "林逋",
        "paragraphs": [
            "山壑氣相合，旦暮生秋陰。",
            "松門韵虛籟，錚若鳴瑶琴。",
            "舉目羣狀動，傾耳百慮沉。",
            "按部既優游，時此振衣襟。",
            "泓澄冷泉色，寫我清曠心。",
            "飄颻白猿聲，答我雅正吟。",
            "經臺復丹井，捫蘿常遍臨。",
            "鶴蓋青霞映，玉趾蒼苔侵。",
            "溫顔煦槁木，真性馴幽禽。",
            "所以仁惠政，及物一一深。",
            "洒翰嶙峋壁，返駕旃檀林。",
            "回睨窣堵峰，天半千萬尋。"
        ],
        "title": "和運使陳學士遊靈隠寺寓懷",
        "id": "6be1dcb7-e408-4025-9bf3-118195aa838b"
    },
    {
        "author": "林逋",
        "paragraphs": [
            "天竺橫分景色寬，孤山背後泊船看。",
            "林藏野路秋偏靜，水映漁家晚自寒。",
            "拂拂烟雲初淡蕩，蕭蕭蘆葦半衰殘。",
            "舂鋤數點誰驚起，書破晴雲粉字乾。"
        ],
        "tags": [
            "西湖"
        ],
        "title": "西湖孤山寺後舟中寫望",
        "id": "b11da5bc-89c8-409f-ae27-dca24b210a93"
    },
    {
        "author": "林逋",
        "paragraphs": [
            "魯望無來已百年，又生吾輩在林泉。",
            "誰知隠遁爲高尚，敢道文章到聖賢。",
            "月界曉窗琴嶽潤，竹摇秋機墨雲鮮。",
            "南塘一霎霏微雨，更擁漁蓑上釣船。"
        ],
        "title": "小隠",
        "id": "16fd56f7-fe7a-4369-bd88-cb1ab79df3ca"
    },
    {
        "author": "林逋",
        "paragraphs": [
            "宿靄相粘凍雪殘，一枝深映竹叢寒。",
            "不辭日日旁邊立，長願年年末上看。",
            "蕊訝粉綃裁太碎，蒂疑紅蠟綴初乾。",
            "香蒭獨酌聊爲壽，從此羣芳興亦闌。"
        ],
        "title": "梅花二首  其一",
        "id": "0b0eb7fe-5f7b-44ac-80af-77f2368d1404"
    },
    {
        "author": "林逋",
        "paragraphs": [
            "孤根何事在柴荆，村色仍將臘候并。",
            "橫隔片烟爭向靜，半粘殘雪不勝清。",
            "等閑題詠誰爲愧，子細相看似有情。",
            "搔首壽陽千載後，可堪青草雜芳英。"
        ],
        "title": "梅花二首  其二",
        "id": "06a965ff-9341-41e0-8afa-7c235f20fedd"
    },
    {
        "author": "林逋",
        "paragraphs": [
            "片山兼水繞，晴雪復漫漫。",
            "一徑何人到，中林盡日看。",
            "遠分樵載重，斜壓葦叢乾。",
            "樓閣嚴城寺，疏鐘動晚寒。"
        ],
        "title": "孤山雪中寫望",
        "id": "199e472e-016d-4be2-a32e-2d7ab5426939"
    },
    {
        "author": "林逋",
        "paragraphs": [
            "大滌山相向，華陽路暗通。",
            "風霜唐碣久，草木漢祠空。",
            "劍石苔花碧，丹池水氣紅。",
            "幽人天柱側，茅屋灑松風。"
        ],
        "title": "洞霄宮",
        "id": "1b324b75-eb45-4c3e-87de-7487f8d96ef8"
    },
    {
        "author": "林逋",
        "paragraphs": [
            "秋山不可盡，秋思亦無根。",
            "碧澗流紅葉，青林點白雲。",
            "凉陰一鳥下，落日亂蟬分。",
            "此夜芭蕉雨，何人枕上聞。"
        ],
        "title": "宿洞霄宮",
        "id": "d941601d-130d-4ce7-9117-454aa484ce3f"
    },
    {
        "author": "林逋",
        "paragraphs": [
            "霏霏煙雨拂西窗，緗帙披殘卧縹缸。",
            "林木細分山去削，水波微動鶴丁樁。",
            "凉沈欲睡何妨縱，靜壯詩魔未易降。",
            "搔首舊遊堪入畫，一檣如練下澄江。"
        ],
        "title": "秋懷",
        "id": "ca45bf5f-d4fb-4d41-85df-13473f3d4d9c"
    },
    {
        "author": "林逋",
        "paragraphs": [
            "湛盧生澀鞘秋塵，方冊誰談禮樂因。",
            "兩地貴遊無舊識，五天清會有高人。",
            "泉關茶井當猶惜，火養丹爐看獨頻。",
            "揚袂公車莫相調，浮名應未似身親。"
        ],
        "title": "和酬泉南陳賢良見贈",
        "id": "b8b00512-7b76-43be-9e87-513d485a3a10"
    },
    {
        "author": "林逋",
        "paragraphs": [
            "犀圍古暗革靴鳴，楚楚衣裾白苧輕。",
            "節概平時長獨立，文章近日合雙行。",
            "且看輦轂千蹄曉，復憶溪山數峰晴。",
            "一第臨臨杏花宴，滿都春色叫遷鶑。"
        ],
        "title": "寄輦下莫降秀才",
        "id": "8722f52f-e4d4-490e-b571-8836128e5531"
    },
    {
        "author": "林逋",
        "paragraphs": [
            "平昔常聞風水洞，重山復水去無窮。",
            "因緣偶入雲泉路，林下先聞接客鐘。"
        ],
        "title": "風水洞",
        "id": "4b798ab3-9efd-4245-a62f-a5f1bc6978e6"
    },
    {
        "author": "林逋",
        "paragraphs": [
            "華陽山雨拂輕塵，獨步煙霞訪隠真。",
            "笑傲太平雲外客，安閒清世夢中身。",
            "金章名重人稱貴，布褐才高道不貧。",
            "吟罷洞天風正淡，自知凡骨定逢人。"
        ],
        "title": "華陽洞",
        "id": "14efef3d-190d-4794-83fc-16c479cff0db"
    },
    {
        "author": "林逋",
        "paragraphs": [
            "抱關隨俗本無能，却掩深居避愛憎。",
            "兩岸解驚秋釣石，風窗花落夜棋燈。",
            "穿雲寄藥多山叟，刻竹留詩半野僧。",
            "吟閣晚凉堪共望，遠峰蒼翠勢層層。"
        ],
        "title": "村居書事兼簡陳賢良",
        "id": "1f2ae42b-5120-4943-9153-f7ae89521254"
    },
    {
        "author": "林逋",
        "paragraphs": [
            "草泥行郭索，雲木叫鉤輈。"
        ],
        "title": "句  其一",
        "id": "a7cccd62-0086-4e03-aa13-2893e499d52e"
    },
    {
        "author": "林逋",
        "paragraphs": [
            "珠繁楊氏果，翠耀孔家禽。"
        ],
        "title": "句  其二",
        "id": "50d58d00-68d0-4655-bf73-7b5107940fe5"
    },
    {
        "author": "林逋",
        "paragraphs": [
            "陰沉天氣連翩醉，摘索花枝料峭寒。"
        ],
        "title": "句  其三",
        "id": "58dc5dfe-4827-4540-a750-bd1e770f33b2"
    },
    {
        "author": "林逋",
        "paragraphs": [
            "隠非秦甲子，病有晉春秋。"
        ],
        "title": "句  其四",
        "id": "a000d0be-596b-401b-8cd8-215647fcf7c1"
    },
    {
        "author": "林逋",
        "paragraphs": [
            "水天雲黑白，霜野樹青紅。"
        ],
        "title": "句  其五",
        "id": "cbf47667-5315-423b-a43a-daaa7e22a593"
    },
    {
        "author": "林逋",
        "paragraphs": [
            "風回時带笛，烟遠忽藏村。"
        ],
        "title": "句  其六",
        "id": "c897c981-2180-40c9-8eb7-e32cae8b2ed0"
    },
    {
        "author": "林逋",
        "paragraphs": [
            "巉巉孤棹起。"
        ],
        "title": "句  其七",
        "id": "3b05c9cc-987b-4bad-9360-33b31a2acb31"
    },
    {
        "author": "林逋",
        "paragraphs": [
            "已作歸心即自寬。"
        ],
        "title": "句  其八",
        "id": "2dc00b66-9556-41cf-a333-865a9bd801ef"
    },
    {
        "author": "林逋",
        "paragraphs": [
            "秋聲動羣木，暮色起千山。"
        ],
        "title": "句  其九",
        "id": "8b327939-a2ff-4b07-ad54-6377c300ca42"
    },
    {
        "author": "林逋",
        "paragraphs": [
            "印文生綠經旬合，硯匣留塵盡日封。"
        ],
        "title": "句  其一○",
        "id": "e597e37e-b033-4ada-8094-fbe06aa20c9b"
    },
    {
        "author": "林逋",
        "paragraphs": [
            "算吟千萬首，方得兩三聯。"
        ],
        "title": "句  其一一",
        "id": "b9ff439f-053b-4a2e-a07f-36dfef999d7a"
    },
    {
        "author": "林逋",
        "paragraphs": [
            "天寒絡緯悲向壁，秋高風露聲入懷。"
        ],
        "title": "句  其一二",
        "id": "ce490b06-5a59-4b8e-937b-5ad700bfd586"
    },
    {
        "author": "林逋",
        "paragraphs": [
            "詩題：酒首句：溫如春色爽如秋。"
        ],
        "title": "存目  其一",
        "id": "00553b74-40cf-44d9-a940-7caa751ce7f7"
    },
    {
        "author": "林逋",
        "paragraphs": [
            "詩題：殘詩二句首句：巢由不願仕，堯舜豈遺人。"
        ],
        "title": "存目  其二",
        "id": "dac7de79-957c-4193-98e2-9a71b8df7357"
    },
    {
        "author": "盛度",
        "paragraphs": [
            "深藏西竹寺，寒擁北譙城。",
            "石字贊皇古，泉銘庶子清。"
        ],
        "title": "庶子泉",
        "id": "28c66d86-ca6d-4ad2-99e6-c47e51055d2f"
    },
    {
        "author": "盛度",
        "paragraphs": [
            "文昌郎位改清資，乞領魚符賦式微。",
            "雉省月寒慵夜直，隼旟風細喜秋歸。",
            "宜春酒助新開宴，侍史香餘舊賜衣。",
            "客向西山思井舊，莫教漚鳥見人飛。"
        ],
        "title": "送何水部蒙出牧袁州",
        "id": "98541462-ae1d-416d-864c-b6cabe7dc18e"
    },
    {
        "author": "盛度",
        "paragraphs": [
            "我來小小郡，愛此高高臺。",
            "前對蒼筤竹，萬竿球琳材。"
        ],
        "title": "修竹臺",
        "id": "cc102a27-c234-41f1-823f-ac4410232e9d"
    },
    {
        "author": "盛度",
        "paragraphs": [
            "我來佩竹使，方且憩熊轓。"
        ],
        "title": "句  其一",
        "id": "96e4b0bb-c7b8-4a84-b994-c856884ac162"
    },
    {
        "author": "盛度",
        "paragraphs": [
            "南國松楸舊，東湖水石凉。"
        ],
        "title": "句  其二",
        "id": "dc2b0eb7-89e7-47cb-8a54-5556b7905ef1"
    },
    {
        "author": "田從易",
        "paragraphs": [
            "櫻桃真小子，龍眼是凡姿。",
            "橄欖爲下輩，枇杷作客兒。"
        ],
        "title": "寄荔枝與盛參政",
        "id": "49a43644-6487-413c-b3e9-3c2e71b4d7ad"
    },
    {
        "author": "馮彭年",
        "paragraphs": [
            "先生教子作通儒，詩禮親闈伯鯉趨。",
            "亭構義方名昔著，詔頒封爵語今符。",
            "榮因慈孝家聲振，默契絲綸寵數殊。",
            "善慶誰能肩懿躅，賢哉奮達美相須。"
        ],
        "title": "賦新繁周表權如詔亭",
        "id": "a2a472e5-e94e-418f-8a55-0901fdaad3da"
    },
    {
        "author": "李若谷",
        "paragraphs": [
            "結庵嵩少深，高道恐難偏。",
            "苦海好求寶，天花莫著身。",
            "一心俱已了，五字更應新。",
            "誰謂孤雲跡，名曾達紫宸。"
        ],
        "title": "寄嵩嶽吉上人",
        "id": "10864f5c-3eab-49ef-ba37-075952eeeb68"
    },
    {
        "author": "李若谷",
        "paragraphs": [
            "世占桐江籍，君真處士家。",
            "風騷傳旨趣，林⿰木養是生涯。",
            "垂釣嚴灘近，求名帝里賒。",
            "扁舟我相訪，遠岸日初斜。"
        ],
        "title": "題方干舊隠  其一",
        "id": "803f5186-cfa7-4dad-8704-c59dcdab0aea"
    },
    {
        "author": "李若谷",
        "paragraphs": [
            "奇峰重復疊，宅在翠屏間。",
            "僧到偏憐靜，雲留自共閑。",
            "巖前樵徑接，門外釣舟還。",
            "老約爲鄰並，須求一畝山。"
        ],
        "title": "題方干舊隠  其二",
        "id": "2a4a7055-60d6-44cc-a01b-0b4312573ca2"
    },
    {
        "author": "郎簡",
        "paragraphs": [
            "湖上訪高士，徑深行綠苔。",
            "應聞山犬吠，知是野人來。",
            "岸幘出相接，柴門自爲開。",
            "林閒清話久，薄暮榜舟回。"
        ],
        "title": "訪徐沖晦",
        "id": "6214ee00-080a-48c3-82ea-69ea841087a8"
    },
    {
        "author": "郭賁",
        "paragraphs": [
            "雙屐衝煙上泰臺，欲將老眼傍天開。",
            "春深疊嶂晴看雪，雨後飛泉夜聽雷。",
            "玉節攢蒼烟浩渺，羣山裂翠壁崔嵬。",
            "目前齊魯何須問，千古登封只草萊。"
        ],
        "title": "登太山",
        "id": "02761a30-779c-496d-bbec-22c86767f997"
    },
    {
        "author": "樂黄庭",
        "paragraphs": [
            "巍峨山半寺，幽景獨牽吟。",
            "雲鎖定僧室，鹿眠庭檜陰。",
            "石峰岑隠隠，金殿氣森森。",
            "到即無他念，令人有道心。"
        ],
        "title": "雲峰寺",
        "id": "2b06d82f-cf71-427d-83b4-1654ccc1a5d0"
    },
    {
        "author": "安鴻漸",
        "paragraphs": [
            "端州石硯宣城管，王屋松煙紫兔毫。",
            "更得孤卿老書札，人間無此五般高。"
        ],
        "title": "題楊凝式書",
        "id": "cb33e435-5f0c-4342-bab7-b3de18851c24"
    },
    {
        "author": "李慶孫",
        "paragraphs": [
            "軸裝曲譜金書字，樹記花名玉篆牌。"
        ],
        "title": "句  其一",
        "id": "9f5f2e81-385e-4f94-b04a-a7975a50d04b"
    },
    {
        "author": "李慶孫",
        "paragraphs": [
            "四夷妙賦無人誦，三酌酸文舉世傳。"
        ],
        "title": "句  其二",
        "id": "582a17ff-e11c-4a70-9983-67c02887fde8"
    },
    {
        "author": "黄宗旦",
        "paragraphs": [
            "一缾一鉢是生涯，來扣樞扉带礪家。",
            "寵服降從丹鳳闕，禪房歸掩赤城霞。",
            "五芝巖下傳心印，八桂峰前散雨花。",
            "還伴白雲重到此，會看恩館築堤沙。"
        ],
        "title": "送僧歸護國寺",
        "id": "b5258b03-0b0c-4ec3-8db8-ba25605ed0f5"
    },
    {
        "author": "黄宗旦",
        "paragraphs": [
            "就中喜有龍門客，躍出洪波只待雷。"
        ],
        "title": "句",
        "id": "ef8e37a7-1926-4e28-abae-d5205dab0c24"
    },
    {
        "author": "于九流",
        "paragraphs": [
            "高城連水石，對景未能還。",
            "白日臨流坐，清風伴我閒。",
            "縱心移棹去，半醉入花間。",
            "未必逢僧語，蓮香已解顔。"
        ],
        "tags": [
            "西湖"
        ],
        "title": "和陳倅遊西湖",
        "id": "55d7565f-bf8a-4316-be21-92a9224807f1"
    },
    {
        "author": "錢丕",
        "paragraphs": [
            "白首名郎有幾人，雙旌晝錦不如君。",
            "楚江萍暖烘朝日，玉女衣輕挂曉雲。",
            "極浦仙舟煙澹澹，高秘郡閣葉紛紛。",
            "政成更與他州別，從古宜陽重藝文。"
        ],
        "title": "送何水部蒙出牧袁州",
        "id": "63f3fd15-6ae5-468a-893e-4d0e646502c8"
    },
    {
        "author": "孫僅",
        "paragraphs": [
            "儒家無外事，招客勘青編。",
            "筆墨東西置，朱黄次第研。",
            "頻憂傷點竄，細恐誤流傳。",
            "改易文辭正，增加字數全。",
            "目因繁處倦，心向注中專。",
            "端坐窮今古，披襟見聖賢。",
            "疲勞時舉白，遊息或談玄。",
            "得興忘昏旭，題名記歲年。",
            "棲毫思確論，廢卷恨忘篇。",
            "魚魯皆刊定，誰人敢間然。"
        ],
        "title": "勘書",
        "id": "dbc0b826-031b-442a-b442-1c5efcfc3141"
    },
    {
        "author": "孫僅",
        "paragraphs": [
            "雄文英概比君難，二十高名滿世間。",
            "飛詔幾回來北闕，草玄終不出南山。",
            "詩篇落處風雷動，筆力停時造化閑。",
            "仙術每將丹訣解，史才曾把逸書刪。",
            "家僮只有猿隨從，坐客唯聞鶴往還。",
            "兩制詞臣求識面，九重天子望祇顔。",
            "處士星孤輕世俗，大夫松好賤官班。",
            "棋殘夜石秦雲斷，琴徹秋巖蜀月彎。",
            "朝議蒲輪看再降，肯教從此老柴關。"
        ],
        "title": "贈种徵君放",
        "id": "d46a894b-6fc4-49cb-b09c-35259f348486"
    },
    {
        "author": "孫僅",
        "paragraphs": [
            "孤城深鎖亂雲間，城上雲開面面山。",
            "負郭惠泉誰共訪，衛公詩碣綠苔班。"
        ],
        "title": "蒙泉",
        "id": "5bec1e5f-d181-43fe-92a4-860de86fa832"
    },
    {
        "author": "孫僅",
        "paragraphs": [
            "勢參吳楚分，作鎮向同安。",
            "地勝塵寰隔，天深洞府寬。",
            "位將衡嶽敵，根與霍山盤。",
            "塵見千年白，霞生萬仞丹。",
            "崖秋爭峭拔，峰霽間巑岏。",
            "日轉香爐煖，風生玉照寒。",
            "石棲平郡堞，天柱倚雲端。",
            "絕頂人遊少，高空鳥度難。",
            "風雷生別壑，星斗繞層巒。",
            "寒暑巖間異，方隅嶺際觀。",
            "爲霖同海內，倒影壓平阡。",
            "砂印猿蹤跡，池飄鶴羽翰。",
            "烟蘿交密蔭，瀑布落飛端。",
            "磴道莓苔滑，松根霹靂乾。",
            "石奇疑虎伏，湫險認龍蟠。",
            "勝好當春賞，幽宜带雪看。",
            "氣蒸茶蕊嫩，香老菊花殘。",
            "青擢凌霄幹，紅垂受露蘭。",
            "禪鄰祖師塔，仙接左慈壇。",
            "幾客歌維嶽，何人詠考槃。",
            "元宗曾立廟，武帝亦鳴鸞。",
            "聖代從何極，靈祠輯未闌。",
            "青詞馳長吏，法服降中官。",
            "千古圖經裏，高名定不刊。"
        ],
        "title": "題潛山",
        "id": "baa979e9-6082-42cb-a531-b27fa75e8bbf"
    },
    {
        "author": "孫僅",
        "paragraphs": [
            "抱懷寧獨固難窮，自與山林逸興同。",
            "白馬豈能分辨客，青牛還會識仙翁。",
            "凝神宅古河聲裏，望氣臺荒野色中。",
            "試上高原長一嘯，斷蓬衰草掩秋風。"
        ],
        "title": "步虛臺",
        "id": "008a175e-c4fa-4869-9be2-baa7c88a53f2"
    },
    {
        "author": "孫僅",
        "paragraphs": [
            "火雲猶未斂奇峰，欹枕初驚一葉風。",
            "幾處園林蕭瑟裏，誰家砧杵寂寥中。"
        ],
        "title": "秋",
        "id": "32e35c75-4e28-48df-b952-f2744d26a0c8"
    },
    {
        "author": "孫僅",
        "paragraphs": [
            "閒如雲鶴散如仙，逸士聲名處處傳。",
            "詩自會來輕物象，道從高後小林泉。",
            "謀身只置煎茶鼎，積貨惟收賣藥錢。",
            "見說新居更幽僻，爲憂徵詔到門前。"
        ],
        "title": "詩一首",
        "id": "bf83f465-247f-47fa-b115-4891cbb98c41"
    },
    {
        "author": "孫僅",
        "paragraphs": [
            "刑人一旦起幽深，功業煌煌照古今。"
        ],
        "title": "句  其一",
        "id": "6c51ad7c-9e96-48b1-89b9-5c475f0aed13"
    },
    {
        "author": "孫僅",
        "paragraphs": [
            "朱衣吏引上驪山。"
        ],
        "title": "句  其二",
        "id": "bbf7b1b1-231c-489c-8c10-0b6323b70b60"
    },
    {
        "author": "孫僅",
        "paragraphs": [
            "秦帝墓成陳勝起，明皇宮就祿山來。"
        ],
        "title": "句  其三",
        "id": "0f502c6c-b0df-4063-bca9-280f4ce62731"
    },
    {
        "author": "孫僅",
        "paragraphs": [
            "汾水冷光摇畫戟，蒙山秋色鎖層樓。"
        ],
        "title": "句  其四",
        "id": "8c38db5f-d825-41d1-96d6-14a49f223e90"
    },
    {
        "author": "孫僅",
        "paragraphs": [
            "巴陵山水冠南中，送陳生歸岳州詩。"
        ],
        "title": "句  其五",
        "id": "c63398c2-df3d-450d-ada3-1f6422f5a775"
    },
    {
        "author": "孫僅",
        "paragraphs": [
            "江路北來通漢水，土風南去接荆蠻。"
        ],
        "title": "句  其六",
        "id": "9a92e340-1a5a-438c-9b27-914947b101c4"
    },
    {
        "author": "孫僅",
        "paragraphs": [
            "春來何事謫蓬瀛。"
        ],
        "title": "句  其七",
        "id": "fc9941cb-818c-4e71-af49-61814b4e9a9b"
    },
    {
        "author": "孫僅",
        "paragraphs": [
            "僧寺聚觀刊石處，人家傳寫掛牌時。"
        ],
        "title": "句  其八",
        "id": "2aabbafe-28e4-4a9d-9099-1728bffb7393"
    },
    {
        "author": "孫僅",
        "paragraphs": [
            "轉戰風騷如甲胄，平分才學過權衡。"
        ],
        "title": "句  其九",
        "id": "a5a24df5-7615-4b6a-97cd-cb695c6465af"
    },
    {
        "author": "孫僅",
        "paragraphs": [
            "庭梧影薄晨霜落，籬菊香寒晚吹生。"
        ],
        "title": "句  其一○",
        "id": "76368c7f-2ef4-44bf-be0b-82cfb7378648"
    },
    {
        "author": "王逸",
        "paragraphs": [
            "他年館閣同遊處，榮路方蹤繼二孫。"
        ],
        "title": "句",
        "id": "27b46d85-eaa9-4113-91c8-0fb450c64bd0"
    },
    {
        "author": "陳知微",
        "paragraphs": [
            "會稽新命剖魚符，又向蓬山鎖直廬。",
            "林壑縈迴多洞府，人煙高下半樓居。",
            "知音好採柯亭竹，博物應探禹穴書。",
            "公暇仙舟宜案部，鑑湖晴色照鄉閭。"
        ],
        "title": "送高學士知越",
        "id": "8d69ed29-0039-4493-b4a2-57ed2a38b6fe"
    },
    {
        "author": "陳知微",
        "paragraphs": [
            "千重浪裏平安過，百尺竿頭穩下來。"
        ],
        "title": "句",
        "id": "7332bafe-642c-41a5-9265-0e9a3a0f526e"
    },
    {
        "author": "陳從易",
        "paragraphs": [
            "山稱孤獨字，廟塑女郎形。",
            "過客雖知誤，行人但乞靈。"
        ],
        "title": "小孤山",
        "id": "f3e546ba-453d-4fc3-a3f7-2365b735a751"
    },
    {
        "author": "陳從易",
        "paragraphs": [
            "聞道荆王廢池館，化爲徐湛好亭臺。",
            "江山形勝周遭見，花木芬芳次第開。"
        ],
        "title": "題北海",
        "id": "38c6657a-647d-4597-9ce4-ff0e04211080"
    },
    {
        "author": "陳從易",
        "paragraphs": [
            "世居江表卧烟霞，致政官資美莫加。",
            "聖代旌門崇孝義，御書堆閣絕生涯。",
            "衣冠濟濟皆稽古，兒侄熙熙盡克家。",
            "我忝轉輸巡按暇，因留詩句記榮華。"
        ],
        "title": "題華林書院",
        "id": "1a2e8935-748d-4b5a-ab61-490516e0fbcb"
    },
    {
        "author": "富言",
        "paragraphs": [
            "聞說靈巖境最幽，乘閒艤棹共追遊。",
            "飛泉翠滴半空雨，古樹陰連萬壑秋。",
            "縹緲香煙籠梵榻，嵯峨山勢枕江流。",
            "登臨眺望關河遠，惹起鄉思戀國愁。"
        ],
        "title": "遊靈巖",
        "id": "f1d89879-4ad1-4e2b-808b-cfe5d8807ab1"
    },
    {
        "author": "林渭夫",
        "paragraphs": [
            "分携何必恨依依，三載無私得意歸。",
            "煙雨乍隨孤棹去，鴛鴻重入九霄飛。",
            "舊題詩句刻文石，新創儒宮在翠微。",
            "後夜月明回首處，汀風蕭颯動行衣。"
        ],
        "title": "送交代秘丞歸闕",
        "id": "6f9e7211-61be-4db9-9565-682979816074"
    },
    {
        "author": "陳絳",
        "paragraphs": [
            "勸君莫辭滿酌酒，瑶林瓊木皆良友。",
            "就中此會難暫忘，一年兩經九月九。",
            "茱萸含香又滿頭，黄菊飄英再盈手。",
            "清歡未見玉山頹，高空任待金烏走。",
            "落帽聲名何足取，孟嘉一會登龍首。",
            "梅僊耳熱遺我詩，詩筆如椽膽如斗。"
        ],
        "title": "登高",
        "id": "7b453d39-f3d1-43d9-904e-10fb23aa2252"
    },
    {
        "author": "張景",
        "paragraphs": [
            "桃花謾說武陵源，誤教劉郎不得仙。",
            "爭似蓮花峰下客，栽成紅杏上青天。"
        ],
        "title": "題董真人",
        "id": "8ec9accb-3334-4cf0-ac5d-522a4c639106"
    },
    {
        "author": "張景",
        "paragraphs": [
            "跨蹇度溪橋，處處尋春信。",
            "青枝攤蓓蕾，喚僕頻頻認。"
        ],
        "title": "探梅",
        "id": "928ca8c4-c0a1-4704-813c-a35463f272bb"
    },
    {
        "author": "張景",
        "paragraphs": [
            "我非東方兒，不是牛耕土。",
            "欲識我蹤跡，一氣萬物母。"
        ],
        "title": "詩一首",
        "id": "a7aebac2-4c46-4317-b752-58fd2d96ea27"
    },
    {
        "author": "張景",
        "paragraphs": [
            "兩岸綠楊遮虎渡，一番青草覆龍洲。"
        ],
        "title": "句  其一",
        "id": "13e47c4e-6062-4b64-8580-4eeb6bef43d2"
    },
    {
        "author": "張景",
        "paragraphs": [
            "新粟米炊魚子飯，嫩冬瓜煮鱉魚裙。"
        ],
        "title": "句  其二",
        "id": "350cf5e4-7537-48d2-bbb3-d2195f2d5b23"
    },
    {
        "author": "張景",
        "paragraphs": [
            "若以山形比人骨，此池應合似泥洹。"
        ],
        "title": "句  其三",
        "id": "f65846fe-7b50-494a-b237-7cdb2c6308ad"
    },
    {
        "author": "劉元載妻",
        "paragraphs": [
            "南枝向暖北枝寒，一種春風有兩般。",
            "憑仗高樓莫吹笛，大家留取倚闌干。"
        ],
        "title": "早梅",
        "id": "1e24dd2f-000c-421b-ac30-f857e40a1e4c"
    },
    {
        "author": "詹茂光妻",
        "paragraphs": [
            "錦江江上探春回，銷盡寒冰落盡梅。",
            "爭得兒夫似春色，一年一度一歸來。"
        ],
        "title": "寄遠",
        "id": "d06b58df-5d0d-4ef6-8ddc-97be526acbc6"
    },
    {
        "author": "趙晟母",
        "paragraphs": [
            "暖有花枝冷有冰，佳人後會却無憑。",
            "預愁離別苦相對，挑盡漁陽一夜燈。"
        ],
        "title": "惜別",
        "id": "061cc464-ef96-460b-8be2-1dbd3d475038"
    },
    {
        "author": "柳紳",
        "paragraphs": [
            "獨出諸峰表，周圍一丈圓。",
            "千尋雄鎮地，萬仞上擎天。",
            "湖浪動星際，荷花生日邊。",
            "終當駕雲鶴，絕頂會神仙。"
        ],
        "title": "仙都山",
        "id": "c42c5ac2-b724-43bc-ba19-11a43117c9a7"
    },
    {
        "author": "釋咸潤",
        "paragraphs": [
            "飛泉成五級，一級一龍湫。",
            "削出萬仞秀，詎讓蓬萊丘。"
        ],
        "title": "五泄山三學院十題 五泄",
        "id": "8a4dd2fd-a5ce-4e3e-a0d7-3a48041041d3"
    },
    {
        "author": "釋咸潤",
        "paragraphs": [
            "造化鑿紳維，千巖鬭空碧。",
            "有時雲雨開，殘陽落幽石。"
        ],
        "title": "五泄山三學院十題 西源",
        "id": "e29ca441-8ccd-4f1d-af5c-4220e49df7d9"
    },
    {
        "author": "釋咸潤",
        "paragraphs": [
            "一徑數里間，巉巖鎮幽谷。",
            "中夾清溪流，白雲長斷續。"
        ],
        "title": "五泄山三學院十題 夾巖",
        "id": "aa2811a8-ce9a-4ce0-839d-4cd6fcc10de6"
    },
    {
        "author": "釋咸潤",
        "paragraphs": [
            "寒井深無極，人謂藏虬龍。",
            "嘗聞救炎旱，絲雨灑長空。"
        ],
        "title": "五泄山三學院十題 龍井",
        "id": "358c50ec-3816-44f1-a431-764e6ba2f7e0"
    },
    {
        "author": "釋咸潤",
        "paragraphs": [
            "巨石平如掌，天然狀鼙鼓。",
            "擊之還有聲，分明含太古。"
        ],
        "title": "五泄山三學院十題 石鼓",
        "id": "09425912-4065-4e74-a59b-e972c41ba816"
    },
    {
        "author": "釋咸潤",
        "paragraphs": [
            "雙峰起雲際，髣髴五侯門。",
            "烟霞鎖不開，曾無車馬奔。"
        ],
        "title": "五泄山三學院十題 石門",
        "id": "8231c40d-4f9e-43c2-a5ca-a59a42098e2f"
    },
    {
        "author": "釋咸潤",
        "paragraphs": [
            "峭石狀危屏，截斷諸峰青。",
            "白雲觸不飛，仙掌空遺名。"
        ],
        "title": "五泄山三學院十題 石屏",
        "id": "68f21ece-26fa-4127-9090-78c2e5eaf4c2"
    },
    {
        "author": "釋咸潤",
        "paragraphs": [
            "昔人持此咒，巖坐歲寒深。",
            "梵言不復聞，雅名流至今。"
        ],
        "title": "五泄山三學院十題 俱胝巖",
        "id": "72a8b473-8c25-4afd-9cbd-202b43f76e1b"
    },
    {
        "author": "釋咸潤",
        "paragraphs": [
            "嘗聞越邑民，禱雨碧巖畔。",
            "神龍如有期，爲霖通旱暵。"
        ],
        "title": "五泄山三學院十題 禱雨潭",
        "id": "191943ec-c9ba-47c8-9ab6-242abc434e82"
    },
    {
        "author": "釋咸潤",
        "paragraphs": [
            "捫蘿梯峭石，直上青雲端。",
            "咫尺星斗光，冷射人心寒。"
        ],
        "title": "五泄山三學院十題 摘星巖",
        "id": "52d25e0a-33c1-43ec-9338-40c01f3b025f"
    },
    {
        "author": "劉筠",
        "paragraphs": [
            "良弼論思暇，英才視草餘。",
            "西清承密旨，東觀類羣書。",
            "左氏先經日，征南發例初。",
            "編年終顯德，歷帝自凡蘧。",
            "一覽無前古，三長豈後予。",
            "宏綱提要妙，至論絕籧篨。",
            "訛繆刊三豕，公乎喜衆狙。",
            "菁英咸采掇，疣贅盡銷除。",
            "組織千章合，研窮萬象虛。",
            "胡爲參也魯，亦造仲尼居。",
            "處末加駢拇，於中或輔車。",
            "乘軒思衛鶴，努力效劉馿。",
            "見彈曾求炙，臨川復羨魚。",
            "孰云貂可續，自愧鶚難如。",
            "早入希東郭，先知服子輿。",
            "直非頭似筆，智謝里名樗。",
            "蝸舍遊從寡，鶉衣禮貌疏。",
            "寸陰嗟荏苒，十駕敢躊躇。",
            "天祿楊雄閣，承明嚴助廬。",
            "時陪折俎宴，頓異带經鋤。",
            "繫日親函丈，他門絕曳裾。",
            "卓錐然有地，擔石尚無儲。",
            "獵犬方勞指，神龜可避漁。",
            "屠門誇大嚼，鼠壤鄙餘蔬。",
            "闕里辭難措，漳濱病且祛。",
            "學勤徒力爾，性拙奈天歟。",
            "大道今興起，先生意卷舒。",
            "正爲王者瑞，何羨使君旟。",
            "暗室欣觀火，頹波頼决渠。",
            "當仁如退讓，末跡定淪胥。"
        ],
        "title": "受詔修書述懷感事三十韻",
        "id": "04890eb4-24c6-48e4-95a6-ee69f0c984ac"
    },
    {
        "author": "劉筠",
        "paragraphs": [
            "華林酒滿勸長星，青漆樓高未稱情。",
            "麝壁燈迴偏照晝，雀航波漲欲浮城。",
            "鐘聲但恐嚴粧晚，衣带那知敵國輕。",
            "千古風流佳麗地，盡供哀思與蘭成。"
        ],
        "title": "南朝",
        "id": "469a518c-3973-49ba-bfed-58f2447de42d"
    },
    {
        "author": "劉筠",
        "paragraphs": [
            "羽葉籠盤石，虬枝拂畫堂。",
            "夜聲含素瑟，曉影逼扶桑。",
            "好借鸞爲瑞，無容麝損香。",
            "寧知千載後，祇美召公棠。"
        ],
        "title": "禁中庭樹",
        "id": "ad7199e6-c0af-4e50-9456-884ff2f3b26f"
    },
    {
        "author": "劉筠",
        "paragraphs": [
            "䡾䡾風檐乳燕翔，浴蘭衣綌簟流黄。",
            "雲容倐變千峰險，草色相沿百带長。",
            "旋製紫荷供橐筆，暗移神蔡忍搘床。",
            "思君祇欲傾家釀，待警同誰賦栢梁。"
        ],
        "title": "休沐端居有懷希聖少卿學士",
        "id": "7bbca60b-0eb5-40ff-88f6-3d5095501685"
    },
    {
        "author": "劉筠",
        "paragraphs": [
            "紫霧函燈檠，彤霞逼綺寮。",
            "吳宮何薄命，楚夢不終朝。",
            "半被曾羞問，鄰牆却悔招。",
            "莫移風雨怨，更囑鵲爲橋。"
        ],
        "title": "槿花",
        "id": "31dd3ce8-f666-433b-8a38-3f1ec6a4973b"
    },
    {
        "author": "劉筠",
        "paragraphs": [
            "華池阿閣不相容，濁水清塵恨莫窮。",
            "明月自新班女扇，行雲無柰楚王風。",
            "乳鶑啼曉銷蘭炷，媚蝶傷春失蕙叢。",
            "縱使多才如子建，祇能援筆賦驚鴻。"
        ],
        "title": "代意",
        "id": "e6ed3f77-2c31-494f-90b7-4302639d1cb2"
    },
    {
        "author": "劉筠",
        "paragraphs": [
            "漢武高臺切絳河，半涵非霧鬰嵯峨。",
            "桑田欲看他年變，瓠子先成此日歌。",
            "夏鼎幾遷空象物，秦橋未就已沉波。",
            "相如作賦徒能諷，却助飄飄逸氣多。"
        ],
        "title": "漢武",
        "id": "33af3d90-ef03-4987-8944-57a3b5887298"
    },
    {
        "author": "劉筠",
        "paragraphs": [
            "庭中嘉樹發華滋，可要螳螂共此時。",
            "翼薄乍舒宮女鬢，蛻輕全解羽人尸。",
            "風來玉女烏先轉，露下金莖鶴未知。",
            "日永聲長兼夜思，肯容潘岳到秋悲。"
        ],
        "title": "館中新蟬",
        "id": "8db152b0-ec77-4585-b426-52af3093970a"
    },
    {
        "author": "劉筠",
        "paragraphs": [
            "玳押風簾薄，金徒漏箭長。",
            "食魚齊上客，置醴漢元王。",
            "蒟醤辛初和，蓱齏冷乍嘗。",
            "巢笙傳曲沃，摻鼓發漁陽。",
            "吟燭惟憂盡，杯籌豈易防。",
            "齒犀融晏雪，袍麝薦荀香。",
            "笑逐呼盧勝，歌隨解佩狂。",
            "遺簪兼墮珥，流眄復回腸。",
            "綵鳳尋仙史，班騅待陸郎。",
            "主歡殊未已，投轄在銀床。"
        ],
        "title": "夜讌",
        "id": "9d33e2cb-dec8-49f5-a864-ed0eab708fe6"
    },
    {
        "author": "劉筠",
        "paragraphs": [
            "碧樹陰濃釦砌平，華亭歸夢曉頻驚。",
            "仙經若未標奇相，琴操何因寄恨聲。",
            "養氣自憐雞善勝，全身却許雁能鳴。",
            "芝田玉水春雲伴，可得乘軒是所榮。"
        ],
        "title": "鶴",
        "id": "ca5f9a2c-9c5c-47ed-8ed7-b434d949c1dc"
    },
    {
        "author": "劉筠",
        "paragraphs": [
            "油壁春車隔渭橋，黄山路遠苦相邀。",
            "行庖爨蠟雕胡熟，永埒鋪金汗血驕。",
            "別館橫陳張靜婉，期門長揖霍嫖姚。",
            "注鉤握槊曾無憚，綠桂膏濃曉未銷。"
        ],
        "title": "公子",
        "id": "5ad24153-3051-4ba0-8c12-c47ddf70f38c"
    },
    {
        "author": "劉筠",
        "paragraphs": [
            "丈八蛇矛戰血乾，子孫今已列材官。",
            "青烟碧瓦開新第，白草黄雲廢舊壇。",
            "勞薄可甘先藺舌，爵高還許戴劉冠。",
            "秋來從獵長楊榭，矍鑠猶能一據鞍。"
        ],
        "title": "舊將",
        "id": "3a2d6f6d-29cf-4039-8ca4-65e4410a7458"
    },
    {
        "author": "劉筠",
        "paragraphs": [
            "八月收民算，三千異典章。",
            "天機從此淺，國艷或非良。",
            "玉戶銅爲沓，羅幬象作床。",
            "驪姬初悔泣，飛燕近專房。",
            "蓮小纔承步，梅新競試粧。",
            "盡知春可樂，終歎夜何長。",
            "取酒臨邛遠，吞聲息國亡。",
            "難銷守宮血，易斷舞鸞腸。",
            "百草兼花鬭，雙鈎映燭藏。",
            "金人須手鑄，虎圈更身當。",
            "步輦回長樂，飛除接未央。",
            "琳珉飾漢館，藻繡裛周牆。",
            "厭火雙魚尾，鳴弦小雁行。",
            "雲甍澄顥氣，綺井激回光。",
            "路有斯須隔，憂難頃刻忘。",
            "新聲來樂府，別寢近溫湯。",
            "虹跨層臺晚，螢飛下苑凉。",
            "錦帷迎七夕，蓬餌薦重陽。",
            "九畹蘭承露，三江橘带霜。",
            "方資裂繒笑，可要蕩舟狂。",
            "並釣池魚小，重衾穴鳳翔。",
            "珊瑚分碧樹，火齊列清防。",
            "背枕多幽怨，登樓更遠傷。",
            "下陳無自愧，人彘劇豺狼。"
        ],
        "title": "宣曲二十二韻",
        "id": "8df24ed3-3f95-4e7a-96a6-654c164c72f1"
    },
    {
        "author": "劉筠",
        "paragraphs": [
            "芒熛盛德正渾儀，休問探湯向小兒。",
            "盡日羽陵開蠹簡，幾人河朔引芳巵。",
            "堯厨萐莆頻摇處，漢殿相風未轉時。",
            "爭得琴高借雙鯉，暫遊姑射對冰姿。"
        ],
        "title": "赤日",
        "id": "cfb95a40-faff-4036-8a62-b807c7c61a9e"
    },
    {
        "author": "劉筠",
        "paragraphs": [
            "歲歲南山見壽星，百蠻迴首奉威靈。",
            "梨園法部兼胡部，玉輦長亭復短亭。",
            "河鼓暗期隨日轉，馬嵬恨血染塵腥。",
            "西歸重按凌波舞，故老相看但涕零。"
        ],
        "title": "明皇",
        "id": "1729d7c1-f6fe-4392-8cbb-eef7139fcd3d"
    },
    {
        "author": "劉筠",
        "paragraphs": [
            "感概復風流，交通徧五侯。",
            "鳴鐘平樂宴，擊鞠茂陵游。",
            "狡兔方多穴，蒼鷹始下韝。",
            "鈴奴藏廣柳，劍騎騁長楸。",
            "雲際尋橦技，花間笑躄樓。",
            "害先除白額，夢已應黄頭。",
            "燕酒惟增氣，秦箏漫送愁。",
            "鴻毛輕一死，祇待報私讎。"
        ],
        "title": "別墅",
        "id": "5549f165-57c9-474c-9fd4-54a55fe8658e"
    },
    {
        "author": "劉筠",
        "paragraphs": [
            "走馬章臺冒雨歸，後門猶歎滯前期。",
            "荷心出水終無定，蘿蔓從風莫自持。",
            "複帳麝輕難辟惡，曲房蠶懶不成絲。",
            "漸漸壠麥藏鳴雉，更恨如皋一箭遲。"
        ],
        "title": "無題三首  其一",
        "id": "d7ad1c93-7b0e-4486-bc67-429056277147"
    },
    {
        "author": "劉筠",
        "paragraphs": [
            "簾聲竹影浪多疑，仙穀何能爲解迷。",
            "藻井風高蛛壞網，杏梁春晚燕爭泥。",
            "更看山遠惟凝黛，縱許犀靈祇駭雞。",
            "枉裂霜繒幾千尺，紅蘭終夕露珠啼。"
        ],
        "title": "無題三首  其二",
        "id": "acf9266e-5f84-4f27-843c-738c6ed9c744"
    },
    {
        "author": "劉筠",
        "paragraphs": [
            "麝裂初難和，烏驚每易傷。",
            "蕩舟殊不禁，奔月可能防。",
            "洛浦多遺翠，秦樓滯采桑。",
            "飛蛾攢釦燭，綠鴨鬭銀塘。",
            "夜合花含霧，宜男草带霜。",
            "琅玕餘舊貫，須要鳳求皇。"
        ],
        "title": "無題三首  其三",
        "id": "dd79dc01-364c-4389-bb12-d3d38a4d5db8"
    },
    {
        "author": "劉筠",
        "paragraphs": [
            "水國開良宴，霞天湛晚暉。",
            "凌波宓妃至，盪槳莫愁歸。",
            "粧淺休啼臉，香清願襲衣。",
            "即時聞鼓瑟，他日問支機。",
            "繡騎翩翩過，珍禽兩兩飛。",
            "牢收交甫佩，莫遣此心違。"
        ],
        "title": "荷花",
        "id": "c289eedd-9371-49c2-b396-07d7cfda0d99"
    },
    {
        "author": "劉筠",
        "paragraphs": [
            "暮雨過湘渚，微凉滿楚宮。",
            "濺裙無限水，障袂幾多風。",
            "浪跡嫌萍實，塵勞笑菊叢。",
            "氣清防麝損，信密待魚通。",
            "游女歌爭發，騷人思未窮。",
            "休傳江北意，月冷魏池空。"
        ],
        "title": "再賦",
        "id": "8dce93fa-6012-40e0-98c0-a6be8f412fe2"
    },
    {
        "author": "劉筠",
        "paragraphs": [
            "紉蘭爲佩桂爲舟，北渚雲飛發櫂謳。",
            "已有萬絲能結怨，不須千蓋强障羞。",
            "金隄勃窣誰同上，翠帟繽紛客自留。",
            "欲選浣紗傾敵國，越王更起近江樓。"
        ],
        "title": "再賦七言",
        "id": "a8c8af3a-05c4-4b7f-9b07-f477fcec2677"
    },
    {
        "author": "劉筠",
        "paragraphs": [
            "粉白朱紅翡翠翹，漢宮等級不相饒。",
            "風波若未乖前約，一死何辭更抱橋。"
        ],
        "title": "又贈一絕",
        "id": "f9a9a393-2c08-4e19-acae-85350c9c118a"
    },
    {
        "author": "劉筠",
        "paragraphs": [
            "玄光仙樹阻丹梯，御宿嘉名近可齊。",
            "真定早寒霜葉薄，樊川初曉露枝低。",
            "先時櫻熟煩羊酪，遠信梅酸損瓠犀。",
            "宋玉有情終未識，蔗漿無柰楚魂迷。"
        ],
        "title": "梨",
        "id": "3a06ced0-18d2-4f6b-b665-7cb43732b6ac"
    },
    {
        "author": "劉筠",
        "paragraphs": [
            "雍門琴罷已浪浪，更上牛山半夕陽。",
            "楚澤雲迷千里目，薊門歌斷九迴腸。",
            "寒梅带雨飄離席，尺素停燈作報章。",
            "湘水乾未終未盡，豈徒萬點寄疏篁。"
        ],
        "title": "淚二首  其一",
        "id": "7f775de2-c8cf-4afd-be31-32a75cc39bb2"
    },
    {
        "author": "劉筠",
        "paragraphs": [
            "含酸茹歎幾傷神，嗚咽交流忽滿巾。",
            "建業江山非故國，灞陵風雨又殘春。",
            "虞歌决別知亡楚，宴酒初酣待報秦。",
            "欲斷青天銷積恨，月娥孀獨更愁人。"
        ],
        "title": "淚二首  其二",
        "id": "eb3c7258-e2f8-4f80-96c7-3aceb2ea7c09"
    },
    {
        "author": "劉筠",
        "paragraphs": [
            "靈匹迢迢駕七襄，暫陳雲幄對星潢。",
            "已看素魄過三讓，何用華燈更九光。",
            "玉腕雙絲輕宛轉，霞衣雜佩暗丁當。",
            "誰言巧意能勝拙，祇見鳩閑鵲自忙。"
        ],
        "title": "七夕",
        "id": "a9fd0578-f637-4c9b-b4fd-23501d6ea0f9"
    },
    {
        "author": "劉筠",
        "paragraphs": [
            "鏤膚剽俗恣遊遨，可得蹲鴟號富饒。",
            "井絡共知天與險，蠶叢無柰世興妖。",
            "杜鵑積恨花如血，諸葛遺靈柏半燒。",
            "才似文園何足道，一生琴意祇成痟。"
        ],
        "title": "成都",
        "id": "0d777f62-f6ad-4156-bb25-54a36a971cec"
    },
    {
        "author": "劉筠",
        "paragraphs": [
            "瑶席留歡友，金波對廣庭。",
            "重簾和霧卷，六幕極天青。",
            "屬玉東西館，琉璃左右屏。",
            "梁園休賦雪，隋苑漫飛螢。",
            "蟾滴全供硯，牛津不見星。",
            "綺窗分皎皎，苔閣共亭亭。",
            "已喪應劉魄，誰通鮑謝靈。",
            "欲銷千里恨，魯酒薄還醒。"
        ],
        "title": "秋夜對月",
        "id": "20d1a718-a6b6-40be-92da-297810d8f590"
    },
    {
        "author": "劉筠",
        "paragraphs": [
            "垂柳陰岑院，游絲曠蕩春。",
            "蘅皋誰駐馬，羅襪自生塵。",
            "四姓良家子，三年賦客鄰。",
            "折腰行太緩，連瑣語何頻。",
            "倭墮雲爭媚，便娟月鬭新。",
            "滅瘢難辨玉，約指不勝銀。",
            "電笑投壺勝，江澄擣練勻。",
            "東南勞鶴望，西北限牛津。",
            "寶唾凝蘭氣，鳴黄咽絳脣。",
            "籠禽思隴樹，洞犬謝秦人。",
            "詠絮才無對，聞琴意始真。",
            "長安足輕薄，慎勿走瓊輪。"
        ],
        "title": "前檻十二韻",
        "id": "2b71d2e5-a7bd-4018-b759-0bb97679abd9"
    },
    {
        "author": "劉筠",
        "paragraphs": [
            "枳落莎渠急夜蟲，翛然平子四愁中。",
            "栗林忽感雕陵鵲，雲表初過代嶺鴻。",
            "阮籍卧惟疏鑒月，馬融橫笛遠含風。",
            "郎潛吏隠前賢事，猶勝楊岐泣斷蓬。"
        ],
        "title": "小園秋夕",
        "id": "9b725ed4-8e16-4184-86af-476a86b6d0fe"
    },
    {
        "author": "劉筠",
        "paragraphs": [
            "利觜由來得擅場，盡遷豪富入咸陽。",
            "屬車夜出迷雲雨，峻令朝行劇虎狼。",
            "前殿建旗凌紫極，東門立石見扶桑。",
            "從臣嘉頌徒虛美，不柰盧生讖國亡。"
        ],
        "title": "始皇",
        "id": "faafcc73-46d5-4a2f-a8c0-a1f792fd8bad"
    },
    {
        "author": "劉筠",
        "paragraphs": [
            "秋陰凄淡隔重城，一畝居仍近禁營。",
            "漢苑樓臺沉暮影，謝家鼓吹發新聲。",
            "烟昏露井殘桃墜，葉下凉波獨鳥驚。",
            "節物變衰吟更苦，可堪漳浦卧劉楨。"
        ],
        "title": "初秋屬疾",
        "id": "69ab9c36-a7f5-45f8-99b7-819792ee9004"
    },
    {
        "author": "劉筠",
        "paragraphs": [
            "石渠仙署久離羣，抗跡丹臺世絕倫。",
            "楊子不甘嘲尚白，漆園終許自全真。",
            "紫烟深處鸞雙舞，朱髓成來鳥共伸。",
            "若向雲中見雞犬，可能渾忘姓劉人。"
        ],
        "title": "寄靈仙觀舒職方學士",
        "id": "95d8fdce-eff1-49f6-9b7c-66a44c11d22e"
    },
    {
        "author": "劉筠",
        "paragraphs": [
            "楚國驕荒日已深，山川朝暮劇登臨。",
            "曾傷積毀亡師道，祇託微辭蕩主心。",
            "江草東西多恨色，峽雲高下結層陰。",
            "潘郎千載聞遺韻，又說經秋思不任。"
        ],
        "title": "宋玉",
        "id": "deacb244-2a69-4e62-9a60-8977e5ad3faf"
    },
    {
        "author": "劉筠",
        "paragraphs": [
            "青門祖帳曙烟微，片席乘流鳥共飛。",
            "曲岸馬嘶風嫋嫋，短亭人散柳依依。",
            "灞陵目斷猶回望，楚水魂銷爲送歸。",
            "祇自河梁傳怨曲，洛塵千古化征衣。"
        ],
        "title": "送客不及  其一",
        "id": "b22bf136-3d85-4079-9600-382a744f7ef8"
    },
    {
        "author": "劉筠",
        "paragraphs": [
            "日上旗亭第五重，百壺春釀與誰同。",
            "黄山遠隔奔霽騎，紫塞孤飛避弋鴻。",
            "湘竹幾時休染淚，楚旌終日自摇風。",
            "此情不及歌楊柳，一尺魚書萬水中。"
        ],
        "title": "送客不及  其二",
        "id": "889cc3f1-c29b-4ed2-b2ef-f12e27508c9e"
    },
    {
        "author": "劉筠",
        "paragraphs": [
            "夕陽堪極目，況復近秋殘。",
            "塞逈橫烟紫，江清照葉丹。",
            "伍胥嗟路遠，潘子念行難。",
            "更有蕪城恨，城空逼夜寒。"
        ],
        "title": "夕陽",
        "id": "41307203-1aa1-4df1-894b-e8a2598a45a8"
    },
    {
        "author": "劉筠",
        "paragraphs": [
            "東閣留嘉客，寒葩艷晚光。",
            "秋風自蕭瑟，台座對熒煌。",
            "麗奪雙南價，清含九畹香。",
            "嵰州霜薦味，太液鵠分裳。",
            "已助蜂成蜜，還隨蟻泛觴。",
            "俯臨輝艾綬，佩服間萸房。",
            "節物傳荆俗，詩情掩謝塘。",
            "更期松偃蓋，永奉太清方。"
        ],
        "title": "樞密王左丞宅新菊",
        "id": "63bc7c75-5ea9-4181-9b1f-0c426c503fb1"
    },
    {
        "author": "劉筠",
        "paragraphs": [
            "鷄人肅唱發章溝，漢殿重重虎戟稠。",
            "綷羽欲棲溫室樹，金波先上結麟樓。",
            "風來太液聞鳴鶴，霧卷銀河見飲牛。",
            "萬國表章頻奏瑞，手批天語思如流。"
        ],
        "title": "直夜",
        "id": "03e19f2a-db1d-479d-8cc9-1e778c7d420f"
    },
    {
        "author": "劉筠",
        "paragraphs": [
            "百尺青樓大道邊，五陵遊騎驍翩翩。",
            "不思夜魄過三五，祇問春醪賞十千。",
            "密鎖香雲深處戶，亂飄梨雪晚來天。",
            "愁眉豈待歌成慘，咫尺河陽信未傳。"
        ],
        "title": "洞戶",
        "id": "b569a270-fde2-4b3a-b51a-cd21cb002362"
    },
    {
        "author": "劉筠",
        "paragraphs": [
            "半減依依學轉蓬，班騅無柰恣西東。",
            "平沙千里經春雪，廣陌三條盡日風。",
            "北斗城高連蠛蠓，甘泉樹密蔽青葱。",
            "漢家舊苑眠應足，豈覺黄金萬縷空。"
        ],
        "title": "柳絮",
        "id": "e0b917ed-7a8a-4d56-8abe-a7200e8857bd"
    },
    {
        "author": "劉筠",
        "paragraphs": [
            "秦痔從來易得車，郄枝今比我何如。",
            "垂天借喻齊諧志，握火尋盟越絕書。",
            "旭日西清雲幄密，朔風南陌葦衣疏。",
            "故山夜鶴空多怨，金屋人爭誦子虛。"
        ],
        "title": "與客啟明",
        "id": "14d5fe89-f930-42e6-91ad-16d79b9a3d28"
    },
    {
        "author": "劉筠",
        "paragraphs": [
            "漢夢通西域，逍遥廣舊園。",
            "竺乾方演教，金粟豈忘言。",
            "硯滴寒蟾吐，臺香瑞獸噴。",
            "揮毫花滿裓，隠几雪盈門。",
            "大士清歌發，南宗密印存。",
            "縱橫十二部，慧日破重昏。"
        ],
        "title": "譯經光梵大師",
        "id": "41b6b5ba-f09f-426a-a7ec-fdee1b65b0e1"
    },
    {
        "author": "劉筠",
        "paragraphs": [
            "霜曉月仍殘，桐疏鳳更單。",
            "已傷春寂寂，還踏夜漫漫。",
            "凍合仙槎路，薰餘侍史蘭。",
            "那知荀奉倩，體薄不勝寒。"
        ],
        "title": "霜月",
        "id": "791c4dff-a8c4-4df5-96fa-f97b041fe30e"
    },
    {
        "author": "劉筠",
        "paragraphs": [
            "南州石黛有遺妍，目極危梯月上弦。",
            "一水相忘空脈脈，雙金何路致拳拳。",
            "仙源日永桃無援，客館春輕柳未眠。",
            "欲寫微詞託歸雁，風高嶺闊又經年。"
        ],
        "title": "此夕",
        "id": "c8cd66a8-96ab-432e-81bb-07448e6a515a"
    },
    {
        "author": "劉筠",
        "paragraphs": [
            "撫枕凄然掩北軒，漢庭誰問馬文園。",
            "風簷鴟嘯厨烟絕，月樹烏驚藥杵喧。",
            "戲習五禽成妙術，學虧一簣阻微言。",
            "不因九奏清塵耳，天露應迷簡子魂。"
        ],
        "title": "劉校理屬疾",
        "id": "55ef82ec-6b5a-488c-8a03-5c316beb5b73"
    },
    {
        "author": "劉筠",
        "paragraphs": [
            "豪家抱甕擅風流，更燎薰鑪白雪樓。",
            "魯筆休分科斗字，蜀都且換鷫鸘裘。",
            "仰天拊髀真爲樂，倒載穿腸肯易愁。",
            "欲鱠長鯨置雕俎，願迴北斗挹東流。"
        ],
        "title": "勸石集賢飲",
        "id": "cd15dcd7-25fd-4c86-9205-8f4dc670c87b"
    },
    {
        "author": "劉筠",
        "paragraphs": [
            "地僻無車轍，心灰欲坐忘。",
            "疾雷徒破柱，幽草不迎凉。",
            "日烈蟬遺蛻，花休蜜滿房。",
            "覆觴知已久，寧有次公狂。"
        ],
        "title": "即日",
        "id": "d539d304-5dd6-4857-a961-3d8125b2ac5d"
    },
    {
        "author": "劉筠",
        "paragraphs": [
            "千輪佛火照層城，九陌香車擊迅霆。",
            "簡子最知天帝樂，孟家惟信紫姑靈。",
            "金徒抱箭催壺水，玉宇來風滿砌蓂。",
            "簾卷交疏蓮燭密，通中枕上獨聞鈴。"
        ],
        "title": "燈夕寄獻內翰虢略公",
        "id": "3f6a63b0-2823-4241-9b7c-4e9e1e89b497"
    },
    {
        "author": "劉筠",
        "paragraphs": [
            "卿靄重重覆璧門，獨揮鴻筆坐西垣。",
            "誠明自有中和氣，潤色還多郁穆言。",
            "內苑朱櫻兼酪賜，前階紅藥任風翻。",
            "紫絲新履徊翔地，應笑東方避世喧。"
        ],
        "title": "李舍人獨直",
        "id": "b615909b-49f4-4c77-bb87-ee122defc26e"
    },
    {
        "author": "劉筠",
        "paragraphs": [
            "曾許千金答浣紗，越溪浪淺不通槎。",
            "曉樓簾卷還凝霧，外院牆低却映花。",
            "滿目離愁頻駐馬，一春幽夢祇驚鴉。",
            "柔桑蔽日南城路，懊惱羅敷自有家。"
        ],
        "title": "無題二首  其一",
        "id": "bb7e5a2a-ecbd-4c3f-bccf-43cab1b0023a"
    },
    {
        "author": "劉筠",
        "paragraphs": [
            "昱爚銀鞍狹路逢，長裙連带任流風。",
            "身輕近識吳宮燕，目斷還驚洛浦鴻。",
            "未許香囊安肘後，獨憐丹枕在房中。",
            "南園蝴蝶飛無限，一一雌隨一一雄。"
        ],
        "title": "無題二首  其二",
        "id": "f77f1f4e-3d5f-4ac0-83cc-831b0f051e79"
    },
    {
        "author": "劉筠",
        "paragraphs": [
            "毛竹千叢蔽野亭，曉猨驚後亂峰青。",
            "漢庭已奏三千牘，周室仍繙十二經。",
            "紫殿深沉頻視草，緇帷寂寞自飛螢。",
            "振衣本爲蒼生起，肯向荀家祇聚星。"
        ],
        "title": "懷舊居",
        "id": "126f6e64-abbe-4daa-ba0c-17203d761b4f"
    },
    {
        "author": "劉筠",
        "paragraphs": [
            "不才甘客難，多病豈旬休。",
            "可待乘軒寵，終慚舐痔求。",
            "渚蘭薰露夕，江橘富霜秋。",
            "養拙寧無地，千波一葉舟。"
        ],
        "title": "偶懷",
        "id": "413f89f4-3e23-4636-babf-95360de1939c"
    },
    {
        "author": "劉筠",
        "paragraphs": [
            "欲折瑶華向綠疇，風光滿目盡離愁。",
            "茂林修竹多嘉客，萬壑千巖憶舊遊。",
            "漢詔已聞求泛駕，禰狂無自屈岑牟。",
            "荆山待價何憂晚，龜手猶期裂地酬。"
        ],
        "title": "許洞歸吳中",
        "id": "40ff1f99-59b6-48ed-b71e-2f48c075a672"
    },
    {
        "author": "劉筠",
        "paragraphs": [
            "需雲分渥澤，禊飲恣歡游。",
            "緹幕侵晨設，蘭泉對席流。",
            "蕙肴清萐莆，玉醴湛金甌。",
            "春服萋萋盛，光風灧灧浮。",
            "桐華穠競發，鶑語巧相求。",
            "妙曲新聲合，斜陽醉未休。"
        ],
        "title": "上巳玉津園賜宴",
        "id": "3e81e1b0-ff49-45ca-b92e-e87110617ddd"
    },
    {
        "author": "劉筠",
        "paragraphs": [
            "紫館天神貴，綸闈地望清。",
            "齋心奉蠲潔，攝事罄誠明。",
            "殿翼如軒翥，壇垓類削成。",
            "直官琳札密，太宰繡衣輕。",
            "薜荔羅芳席，虹蜺曳綵旌。",
            "星陳五帝佐，體薦一元牲。",
            "蒼駟回風馭，珍禽驚露聲。",
            "丹霞升曉氣，若木競新英。",
            "挹袂寧無友，凌霄自放情。",
            "受釐宣室對，賈傅異諸生。"
        ],
        "title": "致齋太一宮",
        "id": "5c883783-1b08-4ce0-9b96-1f0b1b3ea2ad"
    },
    {
        "author": "劉筠",
        "paragraphs": [
            "瓊蘂滋晨飲，青縑擁夜衾。",
            "萬年宮省樹，五色帝家禽。",
            "詔草裁蕂角，薰爐燼水沉。",
            "浴堂還獨對，鳴佩有清音。"
        ],
        "title": "直夜二首  其一",
        "id": "6b9162f9-94c8-4426-9c74-1e2e8e4a47c9"
    },
    {
        "author": "劉筠",
        "paragraphs": [
            "嘉木清陰接綺窗，謫仙風骨凜冰霜。",
            "堯厨萐莆分珍膳，漢廟含桃和酪漿。",
            "磴道神行通碣石，井幹雲構俯瑶光。",
            "金釭璧月相輝映，獸口時飄侍史香。"
        ],
        "title": "直夜二首  其二",
        "id": "276a194a-fe04-4ea2-a0e8-b3a086e10013"
    },
    {
        "author": "劉筠",
        "paragraphs": [
            "赤水分珠樹，薰風送麥秋。",
            "蜀都春氣早，漢苑夏陰稠。",
            "廟薦清和候，恩頒侍從流。",
            "楚昭萍已剖，韓嫣彈爭投。",
            "沆瀣滋芳液，醍醐助品羞。",
            "玉盤光宛轉，全擬付歌喉。"
        ],
        "title": "櫻桃",
        "id": "196e9a82-7b8d-4bbc-9300-c344257dc3e3"
    },
    {
        "author": "劉筠",
        "paragraphs": [
            "石渠岌嶪亙宛虹，玄蔭清流接桂宮。",
            "玉女壺欹天未笑，羲和轡緩日方中。",
            "孝先便腹寧無誚，痀僂承蜩敢衒功。",
            "蠲渴欲來飛雪散，南昌世胄有仙風。"
        ],
        "title": "暑詠寄梅集賢",
        "id": "05c82af3-8745-4132-94bd-fcad568e0818"
    },
    {
        "author": "劉筠",
        "paragraphs": [
            "六幕雲收萬籟沉，結瑶千尺倦登臨。",
            "七盤妙舞頻揮汗，五色嘉瓜冷鎮心。",
            "極目嶺梅寧止渴，拂波宮柳漫垂陰。",
            "祇憂火解神仙骨，頼有泉聲發素琴。"
        ],
        "title": "苦熱",
        "id": "7d7c6f4b-dc7a-466c-b046-ce41f8151aa4"
    },
    {
        "author": "劉筠",
        "paragraphs": [
            "暫困秦王痔，無疑廣客蛇。",
            "職清唐內相，宅僻魯東家。",
            "行藥虹梁闊，披襟蕙徑斜。",
            "香凝虛白室，露泫紫微花。",
            "冰飲何嘗熱，瓊餐益自嘉。",
            "熊經仙有術，龜息壽無涯。",
            "珍簟裁湘竹，輕巾覆越紗。",
            "逍遥成雅詠，屬和肯容巴。"
        ],
        "title": "屬疾",
        "id": "45c19d0d-8de5-455a-8994-b3c049f89bad"
    },
    {
        "author": "劉筠",
        "paragraphs": [
            "閶闔重門啟，飛簾別館深。",
            "歊蒸全已却，雅興可能任。",
            "雲起汾河詠，旌摇楚國心。",
            "過簫添爽籟，拂野蕩層陰。",
            "夕勁淮陽桂，晨凄越鄂衾。",
            "登高從落帽，安寢任吹襟。",
            "珠網疏難掩，銅鑄冷易侵。",
            "急翻池上葉，遥送月前砧。",
            "舞袖更回態，歌梁極緒音。",
            "最憐鵰鶚意，瞬息度千岑。"
        ],
        "title": "清風十韻",
        "id": "cac7a111-1538-4e91-bd80-7512091717f3"
    },
    {
        "author": "劉筠",
        "paragraphs": [
            "伯勞東翥燕西飛，又報黄姑織女期。",
            "天帝聘錢還得否，晉人求富是虛辭。"
        ],
        "title": "戊申年七夕五絕  其一",
        "id": "e8b6ae1f-1b8a-4263-a275-077e4c4e70bd"
    },
    {
        "author": "劉筠",
        "paragraphs": [
            "華寢星陳夜未央，明河奕奕度神光。",
            "一年暫得停機杼，不柰秋蟲促織忙。"
        ],
        "title": "戊申年七夕五絕  其二",
        "id": "10593994-34d9-4f14-8b74-b504be823251"
    },
    {
        "author": "劉筠",
        "paragraphs": [
            "吹笙何處伴乘鸞，窺牖誰人見阿環。",
            "便有唐家今夕意，月和風露滿驪山。"
        ],
        "title": "戊申年七夕五絕  其三",
        "id": "71fbc56c-3810-4dd1-b848-66c21b3bbb04"
    },
    {
        "author": "劉筠",
        "paragraphs": [
            "淅淅風微素月新，鵲橋橫絕飲牛津。",
            "豈惟蜀客知蹤跡，更問庭中曬腹人。"
        ],
        "title": "戊申年七夕五絕  其四",
        "id": "14ea3eb2-73f6-471c-bbf7-5bac90715cd7"
    },
    {
        "author": "劉筠",
        "paragraphs": [
            "琥車芝駕儼清秋，微雨侵宵助涕流。",
            "人世莫嗟離恨苦，却應天上更悠悠。"
        ],
        "title": "戊申年七夕五絕  其五",
        "id": "e6ff5620-1ea7-48b4-b693-9279fd5ebaf8"
    },
    {
        "author": "劉筠",
        "paragraphs": [
            "殺青和墨度流年，飽食無功鬢颯然。",
            "却憶侯封安邑棗，不能兄事魯褒錢。",
            "千峰月白猿啼樹，六幕風高鶚在天。",
            "招隠詩成誰擊節，願傾家釀載漁船。"
        ],
        "title": "偶作",
        "id": "b9e432e4-7388-42d9-b72f-36626f565de6"
    },
    {
        "author": "劉筠",
        "paragraphs": [
            "荒郊多腐草，故苑近清秋。",
            "棘密何勝數，囊輕莫盡收。",
            "月高疑爝息，天遠認星流。",
            "紫桂風微急，紅蘭露徧浮。",
            "已能穿永巷，更欲拂高樓。",
            "滅燭方無寐，鳴蛩相薦愁。"
        ],
        "title": "螢",
        "id": "a4b8db84-7682-40b5-86c4-efa84fb65742"
    },
    {
        "author": "劉筠",
        "paragraphs": [
            "行行極目天無柱，渺渺橫流浪有花。",
            "客子方思舟下碇，陰虬自喜海爲家。",
            "村遥樹列秦川霽，岸闊牛分觸氏蝸。",
            "鳶嘯風高良可畏，此情難論坎中蛙。"
        ],
        "title": "淮水暴漲舟中有作",
        "id": "297377d6-b9ab-4f3b-9810-f49e4a34fa7e"
    },
    {
        "author": "劉筠",
        "paragraphs": [
            "久厭侯鯖靜室來，卜居鄰近釣魚臺。",
            "舊山鶴怨無錢買，新竹僧同借宅栽。",
            "斗酒誰從楊子學，扁舟空訪戴逵回。",
            "抽毫有污東陽望，但惜明時老澗才。"
        ],
        "title": "題林處士肥上新屋壁",
        "id": "47146af8-01b0-4083-b9ee-817184a42295"
    },
    {
        "author": "劉筠",
        "paragraphs": [
            "優詔將州任，視政纔旬時。",
            "田畯訴炎暵，坐虞多稼萎。",
            "雲將掉頭去，波臣涸轍危。",
            "行部殊未及，隨車杳難期。",
            "往慚神父化，徒令旱母嗤。",
            "諸曹白事者，雩典舉舊規。",
            "郡北岐棘山，上有三湫池。",
            "衙吏潔齋往，汲水置縹瓷。",
            "朝服領巫覡，詰旦迓諸岐。",
            "舁以結綵輿，奉以五龍祠。",
            "自是率賓介，寅午款于斯。",
            "紛敷薦楮鏹，浸漬灑楊枝。",
            "瓦鑪松香髓，匏樽黍酌醨。",
            "四壁繪神變，正筵塑靈儀。",
            "悕若葉公牖，怪甚葛仙陂。",
            "老覡十數輩，勃屑頭如魌。",
            "童巫及伶倡，貌寢語嘍囇。",
            "但多甕盎質，曾乏婉孌姿。",
            "交手操鈴拂，合譟屢僛僛。",
            "喧塵著蓬髮，穢汗落粉頤。",
            "一問且一嘔，掩鼻以帨褵。",
            "朝隮蔚旋敗，成震巽散之。",
            "巽風暮欲息，竅行呼復來。",
            "慢黷固已甚，誕妄相憑隨。",
            "如是者浹日，僅得沾服滋。",
            "嗟予政無狀，百拜胡敢辭。",
            "矧夫民習俗，姑用慰齎咨。",
            "抑聞古人言，天鑒本無私。",
            "神道貴得一，何乃托邪師。",
            "遽俾送湫勺，撤役勤蠒絲。",
            "申明恤刑詔，梃重捨輕疑。",
            "從此四三日，油霈洽封圻。",
            "又聞堯湯世，水旱軫君慈。",
            "振救自有術，斂散適所宜。",
            "元元無菜色，九載尚熙熙。",
            "周禮地官職，皇舞雖有祈。",
            "道經蒞天下，傷民誠弗爲。",
            "惟神稟聰正，遠鬼務肅祗。",
            "願守有常德，可戒興妖思。"
        ],
        "title": "赴郡之初尋屬愆亢有議舉舊典取湫水徵巫覡以致禱而涉旬靡應農事方急遣罷去越翊日漸獲優洽",
        "id": "0efced7e-0eb4-4a7d-a4f9-5938126a0899"
    },
    {
        "author": "劉筠",
        "paragraphs": [
            "一辭鑾署守英蕃，兩見廬峰媚翠罇。",
            "政懦每憐民若子，歲豐還喜稻成孫。",
            "離愁且飲閑人酒，密對須求長者言。",
            "入奉清朝同一德，晨趨豈歎鬢霜繁。"
        ],
        "title": "召入翰林別同僚",
        "id": "1b63b139-64ad-4de1-bae0-640d57c94295"
    },
    {
        "author": "劉筠",
        "paragraphs": [
            "浩蕩辭波潤鼠鬚，風流談柄藹栟櫚。",
            "漢臺厭卧郎官錦，禹穴思探上世書。",
            "鶴蓋成陰爭出餞，鵾絃促調歎離居。",
            "由來方任推名輩，藻思江山助起予。"
        ],
        "title": "送高學士知越",
        "id": "6a9feeb6-6392-4086-b24e-51c44cd18b55"
    },
    {
        "author": "劉筠",
        "paragraphs": [
            "病入新年起甲寅，軻心不動五侯春。",
            "史曹非據慚書法，衮職無虧濫諍臣。",
            "荏苒未除金馬籍，蹣跚空笑玉樓人。",
            "窮簷抱影時相吊，一指南禪四大身。"
        ],
        "title": "新年",
        "id": "082bd472-fca6-4225-ac67-61af130414d3"
    },
    {
        "author": "劉筠",
        "paragraphs": [
            "黄圖標清館，紫詔戒鯫臣。",
            "祗祓先三日，精明奉列真。",
            "緹帷嚴宴室，琅菜盛齏珍。",
            "鵠浴薰湯潔，龜存踵息勻。",
            "金胥傳漏箭，雲襡換朝紳。",
            "霞接浮丘袂，星瞻太乙神。",
            "九光龍檠密，百和鵲罇新。",
            "磬度松間籟，歌飄海底塵。",
            "中天鳴素瑟，五鼓下瓊輪。",
            "祝冊精衷道，沈榆拜席陳。",
            "殿趨鳬舄急，廊轉羽旋頻。",
            "薦幣冰紋滑，升樽玉液醇。",
            "樓居排逈漢，歘駕返清晨。",
            "習習靈風遠，欣欣瑞木春。",
            "祥氛披輦道，遲景上城闉。",
            "宣室如垂問，鴻禧永庇民。"
        ],
        "title": "奉詔立春日祝太乙宮書事",
        "id": "36ce496c-5917-4f8c-bac1-28fcec411fb0"
    },
    {
        "author": "劉筠",
        "paragraphs": [
            "漢典久傳祠太乙，竺墳亦說會夫人。",
            "蟾蜍吐耀祥輪滿，菡萏凝華寶檠新。",
            "風轉相竽來帝樂，香焚夾道雜車塵。",
            "承平多慶羣歡洽，益見嚴宸奉紫旻。"
        ],
        "title": "上元日",
        "id": "91572830-776f-4629-84cd-0a95e3dc0f2a"
    },
    {
        "author": "劉筠",
        "paragraphs": [
            "瑞莢盈端月，神燈燦寶輝。",
            "執金停徼騎，坐狄敞朝扉。",
            "激徵清歌歇，晞陽醉客歸。",
            "可封家自樂，不獨在輕肥。"
        ],
        "title": "奉和聖製上元",
        "id": "74467cb3-9995-4f18-9806-e1696e5ba1b8"
    },
    {
        "author": "劉筠",
        "paragraphs": [
            "載陽臨仲序，初吉協嘉名。",
            "國授民時正，天資植物榮。",
            "草薰翔澤雉，風暖度林鶑。",
            "堯思存稽古，洋洋播頌聲。"
        ],
        "title": "奉和御製中和節",
        "id": "b13cedab-0545-46e5-a4d1-72c92d65156e"
    },
    {
        "author": "劉筠",
        "paragraphs": [
            "垣禁申嚴日，餘萌盡達初。",
            "踏青游騎遠，浮棗禊波舒。",
            "餳市喧簫吹，雞場隘酒車。",
            "俗康春更樂，綺榭煥晴虛。"
        ],
        "title": "奉和聖製寒食五七言二首  其一",
        "id": "007fc550-374e-4385-8f40-d55dd15e2812"
    },
    {
        "author": "劉筠",
        "paragraphs": [
            "黍盤交薦藏煙日，絲雨微沾解禊辰。",
            "家有鞦韆憐月夕，戶垂楊柳慶芳春。",
            "波浮素卵祥蘭馥，壟戲名翬瑞麥新。",
            "千里神畿多勝賞，熙熙胥會可封民。"
        ],
        "title": "奉和聖製寒食五七言二首  其二",
        "id": "2ad200d2-94da-485c-9dc6-eeeafb93c5ff"
    },
    {
        "author": "劉筠",
        "paragraphs": [
            "舜栢森森拂絳霄，薰風瑟瑟動雲璈。",
            "琳房遍設沉榆席，金檠齊燃綠桂膏。",
            "秘冊十行開鳳檢，靈輝三燭駐霓旄。",
            "香飄員嶠空歌歇，北斗闌干月殿高。"
        ],
        "title": "立夏奉祀太一宮",
        "id": "ff339461-2df9-4fe9-ae69-986a8bf7cb6e"
    },
    {
        "author": "劉筠",
        "paragraphs": [
            "朱駕開炎序，瓊科舉舊儀。",
            "恭承宣室詔，肅奉列真祠。",
            "地接蘢葱氣，人多綽約姿。",
            "珍叢羅寶槭，嘉樹蔭文榱。",
            "仙饌豐青𩝊，齋房飾紫帷。",
            "潔誠專在祀，將事竚迎禧。",
            "谷應空歌韻，神聽祝冊辭。",
            "蘭蒸芬靜品，桂醑灧華彝。",
            "煙達徐梵幣，風靈自轉旗。",
            "雲衣纔半解，鳴鳳遡晨曦。"
        ],
        "title": "立夏奉祀太一宮五言十韻",
        "id": "322653e7-81e3-45f8-a32f-49d10e646a84"
    },
    {
        "author": "劉筠",
        "paragraphs": [
            "七年綸掖濫敷言，八奉齋祠蔭寶軒。",
            "上士半同猿鶴老，病身猶與蟪蛄存。",
            "飯蔬力弱防冠墜，枕杫神寧喜席溫。",
            "櫻序清和芳意歇，淡然畢竟絕朝喧。"
        ],
        "title": "天禧戊午歲立夏奉祀太一宮齋宿有感",
        "id": "8031caa4-62ba-4805-a671-02c61289a275"
    },
    {
        "author": "劉筠",
        "paragraphs": [
            "美服斯勤驗國徑，里民單出慶秋成。",
            "時羞饜飫盤中味，神鼓喧闐野水聲。",
            "爽氣方高疏雨霽，清輝微動遠波平。",
            "堯章濬發由庚詠，京庾連雲萬億盈。"
        ],
        "title": "奉和聖製社日七言四韻",
        "id": "e8f1be46-35f6-4809-b30c-367819578f3d"
    },
    {
        "author": "劉筠",
        "paragraphs": [
            "餘歡驚社過，獨直奈宵長。",
            "月向蓬山滿，風來桂殿凉。",
            "睡輕同警鶴，吟苦伴啼螿。",
            "耿耿迷遥思，殘星下建章。"
        ],
        "title": "中秋館宿",
        "id": "59a526c5-7b42-4118-a30a-ba7359ab308c"
    },
    {
        "author": "劉筠",
        "paragraphs": [
            "野趣風流屬此辰，帝臺高會敞重茵。",
            "絳囊爲佩仙萸密，綠醖飛觴壽菊新。",
            "兼豆豐盈堯箑饌，雅歌清壯漢營人。",
            "年來多病歡遊阻，溫玉蒼葭豈易親。"
        ],
        "title": "九日赴宴不及簡館中同僚",
        "id": "de77d44a-fb8a-4256-803a-edf699a275ac"
    },
    {
        "author": "劉筠",
        "paragraphs": [
            "抗節在叢霄，談玄屢對堯。",
            "風迴列子馭，霞建赤城標。",
            "白石泥丹竈，紅泉滌酒瓢。",
            "天章耀行色，鶴態自逍遥。"
        ],
        "title": "送張無夢歸天台",
        "id": "9e440a00-80dc-4255-83bf-cbe7a07b6fc7"
    },
    {
        "author": "劉筠",
        "paragraphs": [
            "暫寄長安寺，時聞寶偈傳。",
            "南歸宗派盛，外護帝臣賢。",
            "桂色陵庵雪，芝腴助茗泉。",
            "離懷杳何許，鳳剎際霞天。"
        ],
        "title": "送僧歸護國寺",
        "id": "d3ce7358-e198-4aba-b6fc-bc9938b2c273"
    },
    {
        "author": "劉筠",
        "paragraphs": [
            "遲景烘初綻，鮮風惜未飄。",
            "蝶魂迷密徑，鶑語近新條。",
            "芳蕙薰宮錦，丹漿暈海綃。",
            "惟時奉宸唱，賡奉愧咎繇。"
        ],
        "title": "奉和真宗御製後苑雜花海棠",
        "id": "7a1a5dde-e5b4-4489-b5ac-bda101d2509a"
    },
    {
        "author": "劉筠",
        "paragraphs": [
            "華林家聲世不渝，雲仍次第秉魚須。",
            "烏衣門大容高蓋，蝌蚪書多聚碩儒。",
            "里巷當今爲甲族，風煙從古是仙都。",
            "豈惟一榻留徐孺，食客三千兼鱠鱸。"
        ],
        "title": "題義門胡氏華林書院",
        "id": "29557316-8589-4d79-bd8c-c206665a9c54"
    },
    {
        "author": "劉筠",
        "paragraphs": [
            "極目關河高倚漢，順風鵰鶚遠凌秋。"
        ],
        "title": "句  其一",
        "id": "27e04bfe-e690-48b8-a8f9-84177e44a8d1"
    },
    {
        "author": "劉筠",
        "paragraphs": [
            "雨勢宮城闊，秋聲禁樹多。"
        ],
        "title": "句  其二",
        "id": "707121cd-4a9b-406f-9f15-25034e725a0a"
    },
    {
        "author": "劉筠",
        "paragraphs": [
            "角逈含秋氣，橋長斷洛塵。"
        ],
        "title": "句  其三",
        "id": "b25024be-d0c0-405e-904f-f2d0666afe4d"
    },
    {
        "author": "劉筠",
        "paragraphs": [
            "崎嶇一乘傳，憔悴五羊皮。"
        ],
        "title": "句  其四",
        "id": "78c93305-096a-4576-ac91-271d12af7fc0"
    },
    {
        "author": "劉筠",
        "paragraphs": [
            "渝舞氣豪傳漢俗，丙魚味美敵吳鄉。"
        ],
        "title": "句  其五",
        "id": "e888789c-fd95-4268-88e6-f7254a0a72c4"
    },
    {
        "author": "劉筠",
        "paragraphs": [
            "惟月卿曹重，占星使者賢。"
        ],
        "title": "句  其六",
        "id": "8ae1b0f2-3de0-4b98-b9b0-1db1d61b9589"
    },
    {
        "author": "劉筠",
        "paragraphs": [
            "捲衲城鐘斷，搘筇岳雨寒。"
        ],
        "title": "句  其七",
        "id": "7c166ceb-1356-4b54-a312-6b6b9a68e9e8"
    },
    {
        "author": "劉筠",
        "paragraphs": [
            "醉令難同社，仙鵝肯換書。"
        ],
        "title": "句  其八",
        "id": "5055e2b4-f3fe-49db-9bb9-8f9698ff0881"
    },
    {
        "author": "劉筠",
        "paragraphs": [
            "柔桑蔽野鳴雛雉，高柳含風變早蟬。"
        ],
        "title": "句  其九",
        "id": "c914be17-15f5-468f-aa99-432ad80d901a"
    },
    {
        "author": "劉筠",
        "paragraphs": [
            "坐席久虛溫樹老，心旌無奈楚風辰。"
        ],
        "title": "句  其一○",
        "id": "75cea2c9-fce4-4c7e-ac34-4622c5ba3d2c"
    },
    {
        "author": "劉筠",
        "paragraphs": [
            "沙禽兩兩穿鈴閣，江草依依接射堂。"
        ],
        "title": "句  其一一",
        "id": "6ed22d66-a8c1-4d01-92dd-dd80d4bdb2b4"
    },
    {
        "author": "劉筠",
        "paragraphs": [
            "溪牋未破冰生硯，爐酒新燒雪滿天。"
        ],
        "title": "句  其一二",
        "id": "039046c6-bc81-4ad9-a0bf-0e877ac06db6"
    },
    {
        "author": "劉筠",
        "paragraphs": [
            "春風亂鶑囀，夕霧一鴻冥。"
        ],
        "title": "句  其一三",
        "id": "17f5ddd2-f615-4884-a1bc-fcd7da18c589"
    },
    {
        "author": "劉筠",
        "paragraphs": [
            "山月愁𤟤子，風濤怒鱷魚。"
        ],
        "title": "句  其一四",
        "id": "ed24042b-953a-475a-a542-13686ad7aee0"
    },
    {
        "author": "劉筠",
        "paragraphs": [
            "龍駕昌明御，天旗太乙神。"
        ],
        "title": "句  其一五",
        "id": "98d0db49-0222-492e-b7ac-757b3d3387bc"
    },
    {
        "author": "劉筠",
        "paragraphs": [
            "大野幾星分婺女，清風萬古感顔烏。"
        ],
        "title": "句  其一六",
        "id": "9db9c7c4-8cfd-4678-9f89-51432275a973"
    },
    {
        "author": "劉筠",
        "paragraphs": [
            "嶺雲夏變梅蒸早，越雨秋藏桂蠹多。"
        ],
        "title": "句  其一七",
        "id": "d184b9cf-7b33-474f-a230-d33b43db5f14"
    },
    {
        "author": "劉筠",
        "paragraphs": [
            "滎河带繞中天閣，空樂星懸大士居。"
        ],
        "title": "句  其一八",
        "id": "93969c95-e296-4fd7-8698-bcb628d76e9b"
    },
    {
        "author": "劉筠",
        "paragraphs": [
            "劉伶醉席梅花地，海客仙槎粉水天。"
        ],
        "title": "句  其一九",
        "id": "0045993d-99f8-4477-bbe3-027c1e3c7850"
    },
    {
        "author": "劉筠",
        "paragraphs": [
            "鴟蹲野芋誰爲尹，雪積泉鹽久置官。"
        ],
        "title": "句  其二○",
        "id": "bcadf2ce-fab4-496a-9e25-52b77f028469"
    },
    {
        "author": "劉筠",
        "paragraphs": [
            "鶴伴鳴琴公事晚，烏驚調角戍城秋。"
        ],
        "title": "句  其二一",
        "id": "11271154-10ca-40b6-af89-2093cceaf0e0"
    },
    {
        "author": "劉筠",
        "paragraphs": [
            "朱飾兩番巡屬邑，案留雙筆在中臺。"
        ],
        "title": "句  其二二",
        "id": "8b7471f8-feb7-4087-ae12-57504dc1528b"
    },
    {
        "author": "劉筠",
        "paragraphs": [
            "三壤月臨承露掌，九鶵烏繞守宮槐。"
        ],
        "title": "句  其二三",
        "id": "0f9b8715-79c0-4f56-ac82-89b28b18eca2"
    },
    {
        "author": "劉筠",
        "paragraphs": [
            "酒供硯滴濡毫冷，火守更籌添漏長。"
        ],
        "title": "句  其二四",
        "id": "decd9f48-d09d-4259-9ebf-330d83a047b6"
    },
    {
        "author": "劉筠",
        "paragraphs": [
            "已回鄰面三年粉，又結寒絲幾許冰。"
        ],
        "title": "句  其二五",
        "id": "db92aea4-0b68-4bb1-b497-06c4a134820a"
    },
    {
        "author": "劉筠",
        "paragraphs": [
            "鼓音記里繩阡遠，舞節鳴鸞玉步隨。"
        ],
        "title": "句  其二六",
        "id": "1df19388-1753-4c58-8607-c507e7ba0b3b"
    },
    {
        "author": "劉筠",
        "paragraphs": [
            "桃葉橫波人共醉，劍光衝斗獄常空。"
        ],
        "title": "句  其二七",
        "id": "a422da4d-63d0-45dd-8cc2-49eaa25349ee"
    },
    {
        "author": "劉筠",
        "paragraphs": [
            "右墄獨登溫樹密，前旌雙抗嶺雲高。"
        ],
        "title": "句  其二八",
        "id": "f3dc5a1e-e9f6-4848-9e51-3376931de557"
    },
    {
        "author": "劉筠",
        "paragraphs": [
            "洛田荒二頃，楚浪漲三篙。"
        ],
        "title": "句  其二九",
        "id": "cdd832ab-f808-4cf5-97bd-587a50893501"
    },
    {
        "author": "劉筠",
        "paragraphs": [
            "吟餘雲散葉，坐久麈遺毛。"
        ],
        "title": "句  其三○",
        "id": "cfbd8392-af07-4b59-909e-864d799d38b8"
    },
    {
        "author": "劉筠",
        "paragraphs": [
            "惠和官尚小，師達祿須干。"
        ],
        "title": "句  其三一",
        "id": "98c97abe-ca57-415e-8465-094821ce1165"
    },
    {
        "author": "劉筠",
        "paragraphs": [
            "空呈厚貌臨官道，更有人從捷徑過。"
        ],
        "title": "句  其三二",
        "id": "29061746-7bd6-4da9-a530-53bca35c16ad"
    },
    {
        "author": "劉筠",
        "paragraphs": [
            "聞說上饒風物好，錢郎詩思奈春何。"
        ],
        "title": "句  其三三",
        "id": "fc15099d-611e-4be8-8ec6-612ab22d4f4f"
    },
    {
        "author": "劉筠",
        "paragraphs": [
            "峭帆橫渡官橋柳，疊鼓驚飛海岸鷗。"
        ],
        "title": "句  其三四",
        "id": "38051434-7321-450d-9888-9d247a62e8fe"
    },
    {
        "author": "劉筠",
        "paragraphs": [
            "蟠桃三竊成何味，上盡鼇頭迹轉孤。"
        ],
        "title": "句  其三五",
        "id": "c2b40c5c-908d-4017-b5cd-b193d25e4203"
    },
    {
        "author": "劉筠",
        "paragraphs": [
            "天媛貪忙爲靈匹，幾時留巧向人間。"
        ],
        "title": "句  其三六",
        "id": "9ce83c80-b1f7-4564-8099-b7e026aea4f9"
    },
    {
        "author": "劉筠",
        "paragraphs": [
            "蘭夜沉沉鵠漏長。"
        ],
        "title": "句  其三七",
        "id": "1394110f-1b0c-4d1c-8604-742eed9a6810"
    },
    {
        "author": "劉筠",
        "paragraphs": [
            "詩題：黔中九首句：澤國秋殘已可傷。"
        ],
        "title": "存目  其一",
        "id": "62cbf6c8-a67b-40a1-bfc3-a11aaa6fb039"
    },
    {
        "author": "劉筠",
        "paragraphs": [
            "詩題：九日登屏障山首句：屏障山頭酒百鍾。"
        ],
        "title": "存目  其二",
        "id": "6533b8d9-7cb8-4e72-b5bb-c4a30255d0eb"
    },
    {
        "author": "劉筠",
        "paragraphs": [
            "詩題：次韻和縣樓九日首句：紅葉青峰輳目圍。"
        ],
        "title": "存目  其三",
        "id": "1b5ac421-5d01-4686-a1c3-6fd0cd19734a"
    },
    {
        "author": "劉筠",
        "paragraphs": [
            "詩題：九日蕺山戒珠寺作首句：秦望山前曉雁斜。"
        ],
        "title": "存目  其四",
        "id": "b4a21963-ca4a-43eb-9387-6a85c1726a7e"
    },
    {
        "author": "劉筠",
        "paragraphs": [
            "詩題：九日首句：節物驚心兩鬢華。"
        ],
        "title": "存目  其五",
        "id": "154d74ba-c651-4623-9432-6e750677ce8e"
    },
    {
        "author": "劉筠",
        "paragraphs": [
            "詩題：九日首句：旅棹出江湖。"
        ],
        "title": "存目  其六",
        "id": "f149498d-bf35-43d2-862a-8596867c0a1a"
    },
    {
        "author": "劉筠",
        "paragraphs": [
            "詩題：九日懷舍弟首句：重陽陶令節。"
        ],
        "title": "存目  其七",
        "id": "c3521061-6841-48f3-8715-fbdb78f46029"
    },
    {
        "author": "劉筠",
        "paragraphs": [
            "詩題：九日獨酌首句：登高無老伴。"
        ],
        "title": "存目  其八",
        "id": "1150fada-974f-4863-9517-ac70f2e9a753"
    },
    {
        "author": "劉筠",
        "paragraphs": [
            "詩題：九日登堯山書事首句：滿頭黄菊鬢毛斑。"
        ],
        "title": "存目  其九",
        "id": "f0c44d1a-347c-4fda-9d7a-db75ccf75901"
    },
    {
        "author": "劉筠",
        "paragraphs": [
            "詩題：九日三首首句：霜冷風清九月九，陶家籬落菊花開。"
        ],
        "title": "存目  其一○",
        "id": "50d11811-bf9c-40ea-9dcc-d565bd998fee"
    },
    {
        "author": "劉筠",
        "paragraphs": [
            "詩題：重陽雨中獨酌首句：蹋泥作客應狼籍。"
        ],
        "title": "存目  其一一",
        "id": "cdd3d170-15e0-4181-a7ee-0a2fbf7d0ebd"
    },
    {
        "author": "劉筠",
        "paragraphs": [
            "詩題：和景初九日登高不見菊首句：從來秋菊不曾栽。"
        ],
        "title": "存目  其一二",
        "id": "5e9c6cf7-0c42-483d-8b72-e593e5b3d0f4"
    },
    {
        "author": "劉筠",
        "paragraphs": [
            "詩題：九日集句首句：高秋寓目更徘徊。"
        ],
        "title": "存目  其一三",
        "id": "b3c134b7-69ba-4bd8-9034-3b924e34c5d8"
    },
    {
        "author": "劉筠",
        "paragraphs": [
            "詩題：和燕勉道九日首句：年年載病客天涯。"
        ],
        "title": "存目  其一四",
        "id": "f3f00a0f-5d1e-4a10-8e59-3f3c338c3365"
    },
    {
        "author": "劉筠",
        "paragraphs": [
            "詩題：九日首句：采采堂前衣。"
        ],
        "title": "存目  其一五",
        "id": "6b8b575b-cc9a-45cf-892c-efb4fe625366"
    },
    {
        "author": "劉筠",
        "paragraphs": [
            "詩題：客中九日首句：漸入黄花路。"
        ],
        "title": "存目  其一六",
        "id": "a7f619d5-6b73-4089-8da4-23fb477922d8"
    },
    {
        "author": "劉筠",
        "paragraphs": [
            "詩題：九日寄湛文之首句：今日喜九日。"
        ],
        "title": "存目  其一七",
        "id": "96dc90b5-2b51-4257-b7e5-4adb72d14d12"
    },
    {
        "author": "劉筠",
        "paragraphs": [
            "詩題：九日作首句：日暮鴻雁急。"
        ],
        "title": "存目  其一八",
        "id": "daff4949-981a-43dc-89c1-c9cbbc9e0630"
    },
    {
        "author": "劉筠",
        "paragraphs": [
            "詩題：九日招友人首句：萬點黄花薦壽杯。"
        ],
        "title": "存目  其一九",
        "id": "47d2105f-aaac-48a2-8915-93e5b3e7cff1"
    },
    {
        "author": "劉筠",
        "paragraphs": [
            "詩題：重九舟次太湖惜此佳時無菊可以自慰呼兒取綵菊戴之首句：綵花染出鬰金黄。"
        ],
        "tags": [
            "太湖"
        ],
        "title": "存目  其二○",
        "id": "78cf6080-13e4-4902-a3da-31c26718e731"
    },
    {
        "author": "劉筠",
        "paragraphs": [
            "詩題：九日與蔡伯世兄弟城上采菊伯世誦居仁九日絕句因用其韻首句：老頭未易見清香。"
        ],
        "title": "存目  其二一",
        "id": "e4bf1b99-e717-4933-8d20-6d64830d3b73"
    },
    {
        "author": "劉筠",
        "paragraphs": [
            "詩題：宋玉首句：章華清宴重遊陪。"
        ],
        "title": "存目  其二二",
        "id": "6b6d0966-7c2b-4d33-a94e-c3348d5ddc79"
    },
    {
        "author": "方仲荀",
        "paragraphs": [
            "海湧起平田，禪扉古木間。",
            "出城先見塔，入寺始登山。",
            "堂靜參徒散，巢喧乳鶴還。",
            "祖龍求寶劍，曾此鑿孱顔。"
        ],
        "title": "虎丘",
        "id": "2b96b6ef-7b10-4b78-8f72-96d6df021686"
    },
    {
        "author": "方慎言",
        "paragraphs": [
            "偶宿天台白石房，夜深清話月移光。",
            "宦遊難作重來約，一枕泉聲老不忘。"
        ],
        "title": "題靈巖弄月池",
        "id": "47ac92a4-d85c-4bbf-90c3-f762ecff830f"
    },
    {
        "author": "方慎言",
        "paragraphs": [
            "借問城中推妙手，誰能寫得使君心。"
        ],
        "title": "句",
        "id": "8f09ec5b-2935-458c-a923-cb17b914ed59"
    },
    {
        "author": "許洞",
        "paragraphs": [
            "潘逍遥，平生才氣如天高。",
            "倚天大笑無所懼，天公嗔汝口呶呶。",
            "罰教臨老頭補衲，歸中條。",
            "我願中條山，山神鎮長在。",
            "驅雷叱電，依前趕出這老怪。"
        ],
        "title": "贈潘閬",
        "id": "0d7d24b1-fcb3-4f2b-9091-fcc254305d51"
    },
    {
        "author": "許洞",
        "paragraphs": [
            "寺裏掇齋饑老鼠，林間咳嗽病獼猴。",
            "豪民遺物鵝伸頸，好客臨門鱉縮頭。"
        ],
        "title": "嘲林和靖",
        "id": "de895e13-ba0d-4563-a5fc-50cf4b062aca"
    },
    {
        "author": "許洞",
        "paragraphs": [
            "金釭焰短風幕斜，棲烏啼月聲鴉鴉。",
            "玉人寶瑟掩不弄，背窗紅淚飄蘭花。",
            "錦機挑字相思意，欲託南風到遼水。",
            "黄龍夢斷春意勞，渺邈音容隔千里。"
        ],
        "title": "詩一首",
        "id": "ec386b50-f228-466c-a607-17825560ddc4"
    },
    {
        "author": "許洞",
        "paragraphs": [
            "霜靄清九衢，霞光照雙闕。"
        ],
        "title": "句  其一",
        "id": "d1b5b01c-5225-46e3-ac12-2947065a4acd"
    },
    {
        "author": "許洞",
        "paragraphs": [
            "梅花開一枝。"
        ],
        "title": "句  其二",
        "id": "87b46b8a-c708-430b-905b-da8cd23a4060"
    },
    {
        "author": "許式",
        "paragraphs": [
            "語言全不滯，高躡祖師蹤。",
            "夜坐連雲石，春栽带雨松。",
            "鑑分金殿燭，山答月樓鐘。",
            "有問西來意，虛堂對遠峰。"
        ],
        "title": "寄洞山聰禪師",
        "id": "d47377d0-2313-445e-b9f5-2a4a3e375e22"
    },
    {
        "author": "聶致堯",
        "paragraphs": [
            "諸峰回合處，古木抱松林。",
            "月占秋廊靜，雲侵晝殿陰。",
            "有泉通石眼，不火沸池心。",
            "洗浄多生垢，天風更梵音。"
        ],
        "title": "祥符寺",
        "id": "ba08f6cb-c6ed-461c-b656-e68d5643472b"
    },
    {
        "author": "聶致孫",
        "paragraphs": [
            "講餘衣袂受風輕，來與闌干共晚晴。",
            "山倚南雲屏迤邐，江迎西月錦鮮明。",
            "道心千古飛鳶接，秋意一樓賓雁橫。",
            "老栢上頭天尺五，莫歌金石出商聲。"
        ],
        "title": "秀文樓",
        "id": "37eef2e9-7586-4c5b-abe2-f7735a9b8051"
    },
    {
        "author": "聶致孫",
        "paragraphs": [
            "渺渺桑田注白波，幽幽花洞憶真多。",
            "丹成已在風烟上，鶴返其如城郭何。",
            "月下清池明老劍，雲凝碧落聽笙歌。",
            "五陵王氣龍沙近，儻乞飛霞侍玉珂。"
        ],
        "title": "登碧落堂",
        "id": "68a37dc4-1269-42a7-b624-77d4b82cac91"
    },
    {
        "author": "吳世範",
        "paragraphs": [
            "治民因得道，浮世學應難。",
            "自是神仙骨，非干龍虎丹。",
            "松篁排洞罅，樓閣倚雲端。",
            "此日朝真去，慚爲五品官。"
        ],
        "title": "廖仙巖",
        "id": "b3384a50-2eef-4c7d-8f1d-7d23949d2652"
    },
    {
        "author": "吳世範",
        "paragraphs": [
            "靈壇古蹟自來誇，四望峰巒錦簇花。",
            "白鶴何來歸洞府，青山竟日鎖烟霞。",
            "言尋庭下燒丹竈，爭羨天邊返斗槎。",
            "我欲離塵換凡骨，願隨風馭到仙家。"
        ],
        "title": "白鶴山",
        "id": "c8366492-cee7-44ce-a993-baef3d68093e"
    },
    {
        "author": "梁頠",
        "paragraphs": [
            "門外落將三市隔，此中人是幾生修。",
            "千尋古木含雲翠，一派寒泉繞檻流。"
        ],
        "title": "題靈洞天福院",
        "id": "50b23f20-d078-4cfe-9d43-3074f455b581"
    },
    {
        "author": "胡用莊",
        "paragraphs": [
            "謝家池館遇芳菲，破綠抽心一片緋。",
            "恰似九衢三二月，綠羅叢裏著朱衣。"
        ],
        "title": "詠紅蕉",
        "id": "6f6d3de4-b947-4076-aced-ffd3b19b075c"
    },
    {
        "author": "周薰",
        "paragraphs": [
            "金精山高絕塵俗，中通洞天石削玉。",
            "仙家庭院晝不扃，草色迷階秋雨綠。",
            "香爐峰前青可掬，石鼓壇邊翠如沐。",
            "道人采藥青牛還，鐵笛聲穿山鬼哭。"
        ],
        "title": "金精山",
        "id": "5891dc42-0437-48b8-98ed-c4493561425c"
    },
    {
        "author": "王羽",
        "paragraphs": [
            "石岸盤危磴，煙和曉日濃。",
            "長桐應待鳳，占水必藏龍。",
            "老樹籐多附，層崖路莫從。",
            "平磯看浪沒，峭壁任苔封。",
            "簫韻生羣籟，嵐光簇衆峰。",
            "何時有達士，棲此信疏慵。"
        ],
        "title": "朝陽巖二首  其一",
        "id": "f6604ffb-03ba-48cf-a8a5-21d2e500c617"
    },
    {
        "author": "王羽",
        "paragraphs": [
            "東向水西阿，無時景物和。",
            "松陰不映戶，曉日在煙蘿。",
            "人跡如行少，山禽似語多。",
            "清高知隠者，塵慮自銷磨。"
        ],
        "title": "朝陽巖二首  其二",
        "id": "ec6ea5d4-0b30-4b2b-99d7-cb2bb9207049"
    },
    {
        "author": "李迪",
        "paragraphs": [
            "南指嵩高北太行，大河中出貫靈長。",
            "君王不恃金湯險，自有仁恩結萬方。"
        ],
        "title": "題河陽後城平嵩閣",
        "id": "79df350b-e69d-4bda-9d6d-6f28486f074d"
    },
    {
        "author": "李迪",
        "paragraphs": [
            "靈巖山勢異，金地景難窮。",
            "塔影遮層漢，鐘聲落半空。",
            "千峰羅雉堞，萬仞聳屏風。",
            "飛鶴來清竇，刳魚掛古桐。",
            "名曾參四絕，封合亞三公。",
            "勢徹河壖遠，形差嶽鎮雄。",
            "僊閭鄰峻極，日觀伴穹崇。",
            "邃洞連蓬島，重巒鑿梵宮。",
            "望應銷俗慮，登喜出塵籠。",
            "獻壽嵩衡竝，分茅海岱同。",
            "艮方標出震，午位對升中。",
            "嵐滴晴煙碧，崖鋪夕照紅。",
            "巍峨齊太華，奇勝敵崆峒。",
            "鍊句共詩客，模真怯畫工。",
            "天孫分怪狀，神化結全功。",
            "吟賞慵回首，雲泉興愈隆。"
        ],
        "title": "靈巖",
        "id": "9ee282c4-7ff8-4eba-a54b-8285a8b9505b"
    },
    {
        "author": "刁湛",
        "paragraphs": [
            "自別高居二紀餘，今朝重到懶踟躕。",
            "山川勝景依然在，屈指交親一半無。"
        ],
        "title": "題方干舊隠",
        "id": "24a070a0-e2af-47d1-a0a9-8b0c55e790e3"
    },
    {
        "author": "王惟正",
        "paragraphs": [
            "聳峻疊寒翠，森森廟木秋。",
            "崇功封應聖，褒德鎮中州。",
            "輔宋來御署，興唐占上游。",
            "義旗初有力，未足答神休。"
        ],
        "title": "霍嶽廟",
        "id": "c0392135-cff2-488a-bf33-bf4c09c9452f"
    },
    {
        "author": "王惟正",
        "paragraphs": [
            "嶺外歸來者，曾爲外計臣。",
            "無功能報國，抱疾亦憂民。",
            "乞雨祈諸廟，焚香禱衆真。",
            "精誠達天地，霶霈果均勻。"
        ],
        "title": "應禱詩留天聖觀",
        "id": "31da3797-3e7b-42a3-a3af-1ff595289c6a"
    },
    {
        "author": "王惟正",
        "paragraphs": [
            "雲谿水雲鄉。"
        ],
        "title": "句",
        "id": "116378ce-3c63-46b4-b20d-c773388ec3b8"
    },
    {
        "author": "韓億",
        "paragraphs": [
            "黄金綴菊鈴，兖地獨馳名。",
            "細蘂浮杯雅，香筩貯露清。",
            "風休沈夜警，雨碎入寒聲。",
            "自此傳仙種，秋芳冠玉京。"
        ],
        "title": "重九席上觀金鈴菊",
        "id": "b693b640-a499-4850-88af-cecd719b8401"
    },
    {
        "author": "韓億",
        "paragraphs": [
            "紫菊披香碎曉霞，年年霜晚賞奇葩。",
            "嘉名自合開仙府，麗色何妨奪錦砂。",
            "雨徑蕭疏凌蘚暈，露叢芬馥敵蘭芽。",
            "孤標只取當筵重，不似尋常泛酒花。"
        ],
        "title": "和崔象之紫菊",
        "id": "f8b02a13-e51b-4749-b532-67ac91f70e63"
    }
]