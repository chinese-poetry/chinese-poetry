[
    {
        "author": "劉禹錫",
        "paragraphs": [
            "傲士更逢酒，樂天仍對花。",
            "文章管星曆，情興占年華。",
            "宦達翻思退，名高却不誇。",
            "惟存浩然氣，相共賞煙霞。"
        ],
        "title": "和令狐相公尋白閣老見留小飲因贈",
        "id": "5fb59324-2136-41f0-82a7-a517efa537b2"
    },
    {
        "author": "劉禹錫",
        "paragraphs": [
            "好雪動高情，心期在玉京。",
            "人披鶴氅出，馬踏象筵行。",
            "照耀樓臺變，淋漓松桂清。",
            "玄都留五字，使入步虛聲。"
        ],
        "title": "酬令狐相公雪中遊玄都見憶",
        "id": "5aeb8ff1-73e4-49a5-b67c-e91b98a5d350"
    },
    {
        "author": "劉禹錫",
        "paragraphs": [
            "重門不下關，樞務有餘閑。",
            "上客同看雪，高亭盡見山。",
            "瑞呈霄漢外，興入笑言間。",
            "知是平陽會，人人帶酒還。"
        ],
        "title": "和令狐相公以司空裴相見招南亭看雪四韻",
        "id": "e0ee9fcf-9538-4402-9fe5-14f63b7e4016"
    },
    {
        "author": "劉禹錫",
        "paragraphs": [
            "朱門退公後，高興對花枝。",
            "望闕無窮思，看書欲盡時。",
            "含芳朝競發，凝豔晚相宜。",
            "人意殷勤惜，狂風豈得知。"
        ],
        "title": "和鄆州令狐相公春晚對花",
        "id": "3449103e-496f-47f2-aa5b-b81e3c7fd38b"
    },
    {
        "author": "劉禹錫",
        "paragraphs": [
            "前陪看花處，鄰里近王昌。",
            "今想臨戎地，旌旗出汶陽。",
            "營飛柳絮雪，門耀戟枝霜。",
            "東望清河水，心隨艑上郎。"
        ],
        "title": "酬令狐相公春日言懷見寄",
        "id": "c880958c-a496-4906-bce3-fb6d1960e0d7"
    },
    {
        "author": "劉禹錫",
        "paragraphs": [
            "遠守宦情薄，故人書信來。",
            "共曾花下別，今獨雪中回。",
            "紙尾得新什，眉頭還暫開。",
            "此時同鴈鶩，池上一徘徊。"
        ],
        "title": "途次大梁雪中奉天平令狐相公書問兼示新什因思曩歲從此拜辭形於短篇以申仰謝",
        "id": "fc2ca839-a75e-419b-b10b-48aa5b39df86"
    },
    {
        "author": "劉禹錫",
        "paragraphs": [
            "寂寞蟬聲靜，差池燕羽回。",
            "秋風憐越絕，朔氣想臺駘。",
            "相去數千里，無因同一杯。",
            "殷勤望飛鴈，新自塞垣來。"
        ],
        "title": "酬令狐相公秋懷見寄",
        "id": "cc3a7980-f399-4fa0-af1e-a5adc1d5b7a1"
    },
    {
        "author": "劉禹錫",
        "paragraphs": [
            "書信來天外，瓊瑤滿匣中。",
            "衣冠南渡遠，旌節北門雄。",
            "鶴唳華亭月，馬嘶榆塞風。",
            "山川幾千里，惟有兩心同。"
        ],
        "title": "酬[太]原令狐相公見寄",
        "id": "7db3cfe0-60e9-4dd0-82fc-32046acb82a0"
    },
    {
        "author": "劉禹錫",
        "paragraphs": [
            "別侶孤鶴怨，沖天威鳳歸。",
            "容光一以間，夢想是耶非。",
            "芳訊遠彌重，知音老更稀。",
            "不如湖上鴈，北向整毛衣。"
        ],
        "title": "酬令狐相公歲暮遠懷見寄",
        "id": "b0614f11-4d88-4c60-ac6c-82a31f577cca"
    },
    {
        "author": "劉禹錫",
        "paragraphs": [
            "荀令園林好，山公遊賞頻。",
            "豈無花下侶，遠望眼中人。",
            "斜日漸移影，落英紛委塵。",
            "一吟相思曲，惆悵江南春。"
        ],
        "title": "酬令狐相公親仁郭家花下即事見寄",
        "id": "dea7fe90-dc97-4928-bccb-93cbf47eb991"
    },
    {
        "author": "劉禹錫",
        "paragraphs": [
            "蕙草芳未歇，綠槐陰已成。",
            "金罍唯獨酌，瑤瑟有離聲。",
            "翔泳各殊勢，篇章空寄情。",
            "應憐三十載，未變使君名。"
        ],
        "title": "酬令狐相公首夏閑居書懷見寄",
        "id": "b2bc6a4c-5762-41fb-823c-8ef063558d4a"
    },
    {
        "author": "劉禹錫",
        "paragraphs": [
            "數叢如雪色，一旦冒霜開。",
            "寒蘂差池落，清香斷續來。",
            "思深含別怨，芳謝惜年催。",
            "千里難同賞，看看又早梅。"
        ],
        "title": "酬令狐相公庭前白菊花謝偶書所懷見寄",
        "id": "e4417fb7-c663-4f78-a4c5-ff279a5a5579"
    },
    {
        "author": "劉禹錫",
        "paragraphs": [
            "壇下雪初霽，南城凍欲生。",
            "齋心祠上帝，高步領名卿。",
            "沐浴含芳澤，周旋聽佩聲。",
            "猶憐廣平守，寂寞竟何成。"
        ],
        "title": "酬令狐相公季冬南郊宿齋見寄",
        "id": "9fa51844-e14e-4b31-9f86-d56b660b009c"
    },
    {
        "author": "劉禹錫",
        "paragraphs": [
            "曾作關中客，頻經伏毒巖。",
            "晴煙沙苑樹，晚日渭川帆。",
            "昔是青春貌，今悲白雪髯。",
            "郡樓空一望，含意卷高簾。"
        ],
        "title": "貞元中侍郎舅氏牧華州時余再忝科第前後由華覲謁陪登伏毒寺屢焉亦曾賦詩題於梁棟今典馮詡暇日登樓南望三峰浩然生思追想昔年之事因成篇題舊寺",
        "id": "a3c13747-6de4-4110-92dc-114999ae6cae"
    },
    {
        "author": "劉禹錫",
        "paragraphs": [
            "年年曲江望，花發即經過。",
            "未飲心先醉，臨風思倍多。",
            "三春看又盡，兩地欲如何。",
            "日望長安道，空成勞者歌。"
        ],
        "title": "酬令狐相公杏園花下飲有懷見寄",
        "id": "201c5d1c-900e-4772-950b-7462b0927cdf"
    },
    {
        "author": "劉禹錫",
        "paragraphs": [
            "金牛蜀樓遠，玉樹帝城春。",
            "榮耀生華館，逢迎欠主人。",
            "簾前疑小雪，牆外麗行塵。",
            "來去皆回首，情深是德鄰。"
        ],
        "title": "令狐相公見示題洋州崔侍郎宅雙木瓜花頃接侍郎同舍陪宴樹下吟翫來什輒成和章",
        "id": "f4613fb0-ddac-4218-8e28-73ff327fee9d"
    },
    {
        "author": "劉禹錫",
        "paragraphs": [
            "柳動御溝清，威遲堤上行。",
            "城隅日未過，山色雨初晴。",
            "鶯避傳呼起，花臨府署明。",
            "簿書盈几案，要自有高情。"
        ],
        "title": "和令狐相公春早朝回鹽鐵使院中作",
        "id": "62c3f011-7cbc-4ff2-a87c-95486d6b391a"
    },
    {
        "author": "劉禹錫",
        "paragraphs": [
            "茲地回鑾日，皇家禪聖時。",
            "路無胡馬跡，人識漢官儀。",
            "天子旌旗度，法王龍象隨。",
            "知懷去家歎，經此益遲遲。"
        ],
        "title": "和令狐僕射相公題龍回寺",
        "id": "1f3d32bb-da81-4169-b71f-62f9c2144551"
    },
    {
        "author": "劉禹錫",
        "paragraphs": [
            "軍城臨漢水，旌斾起春風。",
            "遠思見江草，歸心看塞鴻。",
            "野花沿古道，新葉映行宮。",
            "惟有詩兼酒，朝朝兩不同。"
        ],
        "title": "令狐相公頻示新什早春南望遐想漢中因抒短章以寄情愫",
        "id": "9d9d35f7-b9dc-44cd-9a31-30d7fabfab49"
    },
    {
        "author": "劉禹錫",
        "paragraphs": [
            "蜀國花已盡，越桃今已開。",
            "色疑瓊樹倚，香似玉京來。",
            "且賞同心處，那憂別葉催。",
            "佳人如擬詠，何必待寒梅。"
        ],
        "title": "和令狐相公詠梔子花",
        "id": "2d7b793a-4237-41b6-b357-b3448d6f37ac"
    },
    {
        "author": "劉禹錫",
        "paragraphs": [
            "相去三千里，聞蟬同此時。",
            "清吟曉露葉，愁噪夕陽枝。",
            "忽爾弦斷絕，俄聞管參差。",
            "洛橋碧雲晚，西望佳人期。"
        ],
        "title": "詶令狐相公新蟬見寄",
        "id": "918f6ea4-5bec-49fb-ab5d-5ff4b8971153"
    },
    {
        "author": "劉禹錫",
        "paragraphs": [
            "散誕向陽眠，將閑敵地仙。",
            "詩情茶助爽，藥力酒能宣。",
            "風碎竹間日，露明池底天。",
            "同年未同隱，緣欠買山錢。"
        ],
        "title": "詶樂天閑臥見寄",
        "id": "df15aeb6-d2f4-47a9-a294-fc080f860c03"
    },
    {
        "author": "劉禹錫",
        "paragraphs": [
            "寒夜陰雲起，疎林宿鳥驚。",
            "斜風閃燈影，迸雪打窗聲。",
            "竟夕不能寐，同年知此情。",
            "漢皇無奈老，何況本書生。"
        ],
        "title": "詶樂天小亭寒夜有懷",
        "id": "0fae33d9-b8de-436c-a742-b769de12af9a"
    },
    {
        "author": "劉禹錫",
        "paragraphs": [
            "祖帳臨伊水，前旌指渭河。",
            "風煙里數少，雲雨別情多。",
            "重疊受恩久，邅回如命何。",
            "東山與東閣，終異再經過。"
        ],
        "title": "將之官留辭裴令公留守",
        "id": "929aa3d8-e82f-4905-81fa-2842256e9863"
    },
    {
        "author": "劉禹錫",
        "paragraphs": [
            "舊託松心契，新交竹使符。",
            "行年同甲子，筋力羨丁夫。",
            "別後詩成帙，攜來酒滿壺。",
            "今朝停五馬，不獨爲羅敷。"
        ],
        "title": "詶喜相遇同州與樂天替代",
        "id": "946dc59e-313f-4094-80e1-4edd39a8215f"
    },
    {
        "author": "劉禹錫",
        "paragraphs": [
            "案頭開縹帙，肘後檢青囊。",
            "唯有達生理，應無治老方。",
            "減書存眼力，省事養心王。",
            "君酒何時熟，相攜入醉鄉。"
        ],
        "title": "閒坐憶樂天以詩問酒熟未",
        "id": "664a1587-6f6d-4d23-aa2b-14193018d5a3"
    },
    {
        "author": "劉禹錫",
        "paragraphs": [
            "暑服宜秋著，清琴入夜彈。",
            "人情皆向菊，風意欲摧蘭。",
            "歲稔貧心泰，天涼病體安。",
            "相逢取次第，却甚少年歡。"
        ],
        "title": "秋中暑退贈樂天",
        "id": "7037f3d3-652f-48d9-ba29-dd44893ea77e"
    },
    {
        "author": "劉禹錫",
        "paragraphs": [
            "池館今正好，主人何寂然。",
            "白蓮方出水，碧樹未鳴蟬。",
            "靜室宵聞磬，齋廚晚絕煙。",
            "蕃僧如共載，應不是神仙。"
        ],
        "title": "樂天池館夏景方妍白蓮初開綵舟空泊唯邀緇侶因以戲之",
        "id": "0a96850c-2e49-4c26-879d-a84eae5d8b9e"
    },
    {
        "author": "劉禹錫",
        "paragraphs": [
            "庭晚初辨色，林秋微有聲。",
            "槿衰猶強笑，蓮逈却多情。",
            "簷燕歸心動，韝鷹俊氣生。",
            "閑人占閑景，酒熟且同傾。"
        ],
        "title": "詶樂天感秋涼見寄",
        "id": "207b8904-f16a-48db-84db-6659d74aa2f7"
    },
    {
        "author": "劉禹錫",
        "paragraphs": [
            "雨歇晚霞明，風調夜景清。",
            "月高微暈散，雲薄細鱗生。",
            "露草百蟲思，秋林千葉聲。",
            "相望一步地，脉脉萬重情。"
        ],
        "title": "秋晚新晴夜月如練有懷樂天",
        "id": "0e34f769-0796-4076-a958-9a10f3962202"
    },
    {
        "author": "劉禹錫",
        "paragraphs": [
            "月露發光彩，此時方見秋。",
            "夜涼金氣應，天靜火星流。",
            "蛩響偏依井，螢飛直過樓。",
            "相知盡白首，清景復追遊。"
        ],
        "title": "新秋對月寄樂天",
        "id": "3848e473-6f18-469a-be75-1b1cc4dfc9fb"
    },
    {
        "author": "劉禹錫",
        "paragraphs": [
            "小臺堪遠望，獨上清秋時。",
            "有酒無人勸，看山秖自知。",
            "幽禽囀新竹，孤蓮落靜池。",
            "高門勿遽掩，好客無前期。"
        ],
        "title": "詶樂天小臺晚坐見憶",
        "id": "3934e725-f7e9-4639-9677-0e9abd8fbd0d"
    },
    {
        "author": "劉禹錫",
        "paragraphs": [
            "夜雲起河漢，朝雨灑高林。",
            "梧葉先風落，草蟲迎濕吟。",
            "簟涼扇恩薄，室靜琴思深。",
            "且喜炎前別，安能懷寸陰。"
        ],
        "title": "早秋雨後寄樂天",
        "id": "7108fd3d-d932-4c04-b672-95a23970fee8"
    },
    {
        "author": "劉禹錫",
        "paragraphs": [
            "耳虛多聽遠，展傳晨雞鳴。",
            "一室背燈臥，中宵掃葉聲。",
            "蘭芳經雨敗，鶴病得秋輕。",
            "肯踏衡門草，唯應是友生。"
        ],
        "title": "秋晚病中樂天以詩見問力疾奉酬",
        "id": "030c6a82-4216-4e52-b1b8-15b91b764680"
    },
    {
        "author": "劉禹錫",
        "paragraphs": [
            "九轉欲成就，百神應主持。",
            "嬰啼鼎上去，老貌鏡前悲。",
            "却顧空丹竈，回心向酒巵。",
            "醺然耳熱後，暫似少年時。"
        ],
        "title": "和樂天燒藥不成命酒獨醉",
        "id": "9d784de3-ecc1-42d9-889c-404ff5302614"
    },
    {
        "author": "劉禹錫",
        "paragraphs": [
            "漸入有年數，喜逢新歲來。",
            "震方天籟動，寅位帝車回。",
            "門巷掃殘雪，林園驚早梅。",
            "與君同甲子，壽酒讓先杯。"
        ],
        "title": "元日樂天見過因舉酒爲賀",
        "id": "c4e45aca-6a1a-4cdb-a334-f95d7cbfe76e"
    },
    {
        "author": "劉禹錫",
        "paragraphs": [
            "泥沙難振拔，誰復問窮通。",
            "莫訝提壺贈，家傳枕麴風。",
            "成謠獨酌後，深意片言中。",
            "不進終無已，應須荀令公。"
        ],
        "title": "詶馬大夫以愚獻通草茇葜酒感通拔二字因而寄別之作",
        "id": "550bc038-417f-4cb7-b36f-9583aa468185"
    },
    {
        "author": "劉禹錫",
        "paragraphs": [
            "譚笑在巖廊，人人盡所長。",
            "儀形見山立，文字動星光。",
            "日運丹青筆，時看赤白囊。",
            "佇聞戎馬息，入賀領鴛行。"
        ],
        "title": "奉和司空裴相公中書即事通簡舊僚之作",
        "id": "cc26a82f-14b4-4928-89ed-cc9b47c5b173"
    },
    {
        "author": "劉禹錫",
        "paragraphs": [
            "今日油幢引，他年黃紙追。",
            "同爲三楚客，獨有九霄期。",
            "宿草恨長在，傷禽飛尚遲。",
            "武昌應已到，新柳映紅旗。"
        ],
        "title": "微之鎮武昌中路見寄藍橋懷舊之作悽然繼和兼寄安平",
        "id": "7630b188-5b47-4f80-83cd-7f1066c4b876"
    },
    {
        "author": "劉禹錫",
        "paragraphs": [
            "歲杪風物動，雪餘宮苑晴。",
            "兔園賓客至，金谷管弦聲。",
            "洛水故人別，吳宮新燕迎。",
            "越郎憂不淺，懷袖有瓊英。"
        ],
        "title": "將赴蘇州途出洛陽留守李相公累申宴餞寵行話舊形於篇章謹抒下情以申仰謝",
        "id": "2bb83070-1196-4468-8e88-f7076973c04e"
    },
    {
        "author": "劉禹錫",
        "paragraphs": [
            "別墅洛城外，月明村野通。",
            "光輝滿地上，絲管發舟中。",
            "堤豔菊花露，島涼松葉風。",
            "高情限清禁，寒漏滴深宮。"
        ],
        "title": "牛相公留守見示城外新墅有溪竹秋月親情多往宿遊恨不得去因成四韻兼簡洛中親故之什兼命同作",
        "id": "6bc87011-6c1e-4b95-9c3b-d905d6210560"
    },
    {
        "author": "劉禹錫",
        "paragraphs": [
            "飛雨過池閣，浮光生草樹。",
            "新竹開粉奩，初蓮爇香注。",
            "野花無時節，水鳥自來去。",
            "若問知境人，人間第一處。"
        ],
        "title": "牛相公林亭雨後偶成",
        "id": "e08df5bb-2624-4182-907c-90bca0177c84"
    },
    {
        "author": "劉禹錫",
        "paragraphs": [
            "一入石渠署，三聞宮樹蟬。",
            "丹霄未得路，白髮又添年。",
            "雙節外臺貴，孤簫中禁傳。",
            "徵黃在旦夕，早晚發南燕。"
        ],
        "title": "詶滑州李尚書秋日見寄",
        "id": "648e9ce0-1c9e-4fc0-8139-b6284232ae34"
    },
    {
        "author": "劉禹錫",
        "paragraphs": [
            "木落漢川夜，西湖懸玉鈎。",
            "旌旗環水次，舟檝泛中流。",
            "目極想前事，神交如共遊。",
            "瑤琴久已絕，松韻自悲秋。"
        ],
        "tags": [
            "西湖"
        ],
        "title": "和西川李尚書漢州微月遊房太尉西湖",
        "id": "9ad03d65-0953-4326-8d85-9e69bb02b4de"
    },
    {
        "author": "劉禹錫",
        "paragraphs": [
            "林端落照盡，湖上遠嵐清。",
            "水榭芝蘭室，仙舟魚鳥情。",
            "人琴久寂寞，煙月若平生。",
            "一泛釣璜處，再吟鏘玉聲。"
        ],
        "title": "和重題",
        "id": "dea59950-cccb-4045-9d92-68d5fdecbb74"
    },
    {
        "author": "劉禹錫",
        "paragraphs": [
            "鞏樹煙月上，清光含碧流。",
            "且無三已色，猶泛五湖州。",
            "鵬息風還起，鳳歸林正秋。",
            "雖攀小山桂，此地不淹留。"
        ],
        "title": "酬李相公喜歸鄉國自鞏縣夜泛洛水見寄",
        "id": "10c8d216-301d-46e2-b91c-1d660e31f920"
    },
    {
        "author": "劉禹錫",
        "paragraphs": [
            "家山見初月，林壑悄無塵。",
            "幽境此何夕，清光如爲人。",
            "潭空破鏡入，風動翠蛾嚬。",
            "會向瑣窗望，追思伊洛濱。"
        ],
        "title": "和李相公平泉潭上喜見初月",
        "id": "4ea737f1-64a6-450b-9fec-1e8dc45a551a"
    },
    {
        "author": "劉禹錫",
        "paragraphs": [
            "暫別明庭去，初隨優詔還。",
            "曾爲鵬鳥賦，喜過鑿龍山。",
            "新墅煙火起，野程泉石間。",
            "巖廊人望在，只得片時閑。"
        ],
        "title": "和李相公初歸平泉過龍門南嶺遙望山居即事",
        "id": "2d616ff7-6752-47e6-913d-b14d7240724c"
    },
    {
        "author": "劉禹錫",
        "paragraphs": [
            "業繼韋平後，家依崑閬間。",
            "恩華辭北第，瀟灑愛東山。",
            "滿室圖書在，入門松菊閑。",
            "垂天雖暫息，一舉出人寰。"
        ],
        "title": "和李相公以平泉新墅獲方外之名因爲詩以報洛中士君子兼見寄之什",
        "id": "3fc2ef47-7eb6-4a85-90fd-29bf2499b691"
    },
    {
        "author": "劉禹錫",
        "paragraphs": [
            "獨宿望海樓，夜深珍木冷。",
            "僧房已閉戶，山月方出嶺。",
            "碧池涵劒彩，寶剎搖星影。",
            "却憶郡齋中，虛眠此時景。"
        ],
        "title": "發蘇州後登武丘寺望海樓",
        "id": "e33f2321-34c7-4328-99cc-99e0ad299663"
    },
    {
        "author": "劉禹錫",
        "paragraphs": [
            "吳越古今路，滄波朝夕流。",
            "從來別離地，能使管弦愁。",
            "江草帶煙暮，海雲含雨秋。",
            "知君五陵客，不樂石門遊。"
        ],
        "title": "松江送處州奚使君",
        "id": "14ae1987-b0e2-4b19-a5c0-4357d11b1d4b"
    },
    {
        "author": "劉禹錫",
        "paragraphs": [
            "雲外支硎寺，名聲敵虎丘。",
            "石文留馬跡，峰勢聳牛頭。",
            "泉眼潛通海，松門預帶秋。",
            "遲回好風景，王謝昔曾遊。"
        ],
        "title": "題報恩寺",
        "id": "f7532cc0-cfc6-45f3-bc59-19fd20dae9fa"
    },
    {
        "author": "劉禹錫",
        "paragraphs": [
            "幾歲悲南國，今朝賦北征。",
            "歸心渡江勇，病體得秋輕。",
            "海闊石門小，城高粉堞明。",
            "金山舊遊寺，過岸聽鐘聲。"
        ],
        "title": "罷郡姑蘇北歸渡楊子津 一",
        "id": "fbc554bf-3f39-417a-8dfc-13df26ea897d"
    },
    {
        "author": "劉禹錫",
        "paragraphs": [
            "故國荒臺在，前臨震澤波。",
            "綺羅隨世盡，麋鹿古時多。",
            "築用金鎚力，摧因石鼠窠。",
            "昔年雕輦路，唯有采樵歌。"
        ],
        "title": "罷郡姑蘇北歸渡楊子津 二",
        "id": "504c8b34-934f-4cf4-825e-7c21367cc600"
    },
    {
        "author": "劉禹錫",
        "paragraphs": [
            "仙子東南秀，泠然善馭風。",
            "笙歌五雲裏，天地一壺中。",
            "受籙金華洞，焚香玉帝宮。",
            "我來君閉戶，應是向崆峒。"
        ],
        "title": "尋汪道士不遇",
        "id": "b14970ed-be35-4978-a51a-2d7b2d2b1e0f"
    },
    {
        "author": "劉禹錫",
        "paragraphs": [
            "常時同硯席，寄硯感離羣。",
            "清越敲寒玉，參差疊碧雲。",
            "烟嵐馀斐亹，水墨兩氛氳。",
            "好與陶貞白，松窻寫紫文。"
        ],
        "title": "謝柳子厚寄疊石硯",
        "id": "fbcc4fc7-4bd6-4797-8c43-9fecb5e3d344"
    },
    {
        "author": "劉禹錫",
        "paragraphs": [
            "振蟄春潛至，湘南人未歸。",
            "身加一日長，心覺去年非。",
            "燎火委虛燼，兒童衒彩衣。",
            "異鄉無舊識，車馬到門稀。"
        ],
        "tags": [
            "节日",
            "春天"
        ],
        "title": "元日感懷",
        "id": "612e9207-ea91-44c1-aa45-1eeae0285734"
    },
    {
        "author": "劉禹錫",
        "paragraphs": [
            "浮雲金絡膝，昨日別朱輪。",
            "銜草如懷戀，嘶風尚意頻。",
            "曾將此君子，不是換佳人。",
            "從此西歸路，應容躡後塵。"
        ],
        "title": "謝宣州崔相公賜馬",
        "id": "960c39b7-c199-40df-8d25-e782c8a7b85b"
    },
    {
        "author": "劉禹錫",
        "paragraphs": [
            "君書問風俗，此地接炎州。",
            "淫祀多青鬼，居人少白頭。",
            "旅情偏在夜，鄉思豈唯秋。",
            "每羨朝宗水，門前盡日流。"
        ],
        "title": "南中書來",
        "id": "fc74e687-ef60-4bba-a32c-2563eb75dab6"
    },
    {
        "author": "劉禹錫",
        "paragraphs": [
            "隱士遺塵在，高僧精舍開。",
            "地形臨渚斷，江勢觸山回。",
            "楚野花多思，南禽聲例哀。",
            "殷勤最高頂，閑即望鄉來。"
        ],
        "title": "題招隱寺",
        "id": "74e89e85-382e-46c4-9fa8-f7e49bd13d8f"
    },
    {
        "author": "劉禹錫",
        "paragraphs": [
            "蕭條對秋色，相憶在雲泉。",
            "木落病身死，潮平歸思懸。",
            "涼鐘山頂寺，暝火渡頭船。",
            "此地非吾土，閑留又一年。"
        ],
        "title": "思歸寄山中友人",
        "id": "1ae3b53e-bcc3-4734-b9d1-3db497fff9c7"
    },
    {
        "author": "劉禹錫",
        "paragraphs": [
            "死且不自覺，其餘安可論。",
            "昨宵鳳池客，今日雀羅門。",
            "騎吏塵未息，銘旌風已翻。",
            "平生紅粉愛，惟解哭黃昏。"
        ],
        "title": "有感",
        "id": "7ee01859-bb0e-4169-8606-97d76c221205"
    },
    {
        "author": "劉禹錫",
        "paragraphs": [
            "昔日股肱守，朱輪茲地遊。",
            "繁華日已謝，章句此空留。",
            "蔓草佳城閉，故林棠樹秋。",
            "今來重垂淚，不忍過西州。"
        ],
        "title": "途次敷水驛伏覩華州舅氏昔日行縣題詩處潸然有感",
        "id": "439a098e-5c3d-4b0d-a1d1-c1805d631c28"
    },
    {
        "author": "劉禹錫",
        "paragraphs": [
            "採擷黃薑蘂，封題青瑣闈。",
            "共聞調膳日，正是退朝歸。",
            "響爲纖筵發，情隨綵翰飛。",
            "故將天下寶，萬里與光輝。"
        ],
        "title": "奉和鄭相公以考功十弟山薑花俯賜篇詠",
        "id": "0b24c2da-6ef2-4bd7-860f-73eace37d8be"
    },
    {
        "author": "劉禹錫",
        "paragraphs": [
            "生爲齊贅壻，死作楚先賢。",
            "應以客卿葬，故臨官道邊。",
            "寓言本多興，放意能合權。",
            "我有一石酒，置君墳樹前。"
        ],
        "title": "題淳于髠墓",
        "id": "7364c048-390a-4738-8531-784ad5f1214e"
    },
    {
        "author": "劉禹錫",
        "paragraphs": [
            "昨來樓上迎春處，今日登樓又送歸。",
            "蘭蘂殘妝含露泣，柳條長袖向風揮。",
            "佳人對鏡容顏改，楚客臨江心事違。",
            "萬古至今同此恨，無如一醉盡忘機。"
        ],
        "title": "送春詞",
        "id": "e67c329e-9b04-4df6-8da3-e1dcdcf0a7df"
    },
    {
        "author": "劉禹錫",
        "paragraphs": [
            "南徐報政入文昌，東郡須才別建章。",
            "視草名高同蜀客，擁旄年少勝荀郎。",
            "黃河一曲當城下，緹騎千重照路傍。",
            "自古相門還出相，如今人望在巖廊。"
        ],
        "tags": [
            "黄河"
        ],
        "title": "送李尚書鎮滑州",
        "id": "58c193c7-8a99-4873-a2a6-7511c329a47c"
    },
    {
        "author": "劉禹錫",
        "paragraphs": [
            "鳳銜新詔降恩華，又見旌旗出渾家。",
            "故吏來辭辛屬國，精兵願逐李輕車。",
            "氈裘君長迎風馭，錦帶酋豪踏雪衙。",
            "其奈明年好春日，無人喚看牡丹花。"
        ],
        "title": "送渾大夫赴豐州",
        "id": "98df5092-0327-4427-a188-19cc9decf46a"
    },
    {
        "author": "劉禹錫",
        "paragraphs": [
            "相門才子稱華簪，持節東行捧德音。",
            "身帶霜威辭鳳闕，口傳天語到雞林。",
            "煙開鰲背千尋碧，日浴鯨波萬頃金。",
            "想見扶桑受恩處，一時西拜盡傾心。"
        ],
        "title": "送源中丞充新羅冊立使",
        "id": "0ebfb8a6-9d9f-4150-bd83-ee21e72141c4"
    },
    {
        "author": "劉禹錫",
        "paragraphs": [
            "暫輟清齋出太常，空攜詩卷赴甘棠。",
            "府公既有朝中舊，司馬應容酒後狂。",
            "案牘來時唯署字，風煙入興便成章。",
            "兩京大道多遊客，每遇詞人戰一場。"
        ],
        "title": "送王司馬之陝州",
        "id": "d77c5ac8-e977-4729-b491-8399d1702c86"
    },
    {
        "author": "劉禹錫",
        "paragraphs": [
            "洛陽秋日正淒淒，君去西秦更向西。",
            "舊學三冬今轉富，曾傷六翮養初齊。",
            "王城曉入窺丹鳳，蜀路晴來見碧雞。",
            "早識臥龍應有分，不妨從此躡丹梯。"
        ],
        "title": "洛中送楊處厚入關便遊蜀",
        "id": "09a848fe-755b-4938-81e5-9fa442d45d35"
    },
    {
        "author": "劉禹錫",
        "paragraphs": [
            "君思郢上吟歸去，故自渝南擲郡章。",
            "野戍岸邊留畫舸，綠蘿陰下到山莊。",
            "池荷雨後依香起，庭草春深綬帶長。",
            "只恐鳴騶催上道，不容待得晚菘嘗。"
        ],
        "title": "送周使君罷渝州歸郢州別墅",
        "id": "6806f014-1b0c-45a7-a647-684b3a42a7ab"
    },
    {
        "author": "劉禹錫",
        "paragraphs": [
            "建節東行是舊遊，歡聲喜氣滿吳州。",
            "郡人重得黃丞相，童子爭迎郭細侯。",
            "詔下初辭溫室樹，夢中先到景陽樓。",
            "自憐不識平津閣，遙望旌旗汝水頭。"
        ],
        "title": "奉送浙西李僕射相公赴鎮",
        "id": "68febad0-9314-4bea-b54b-45487325eba4"
    },
    {
        "author": "劉禹錫",
        "paragraphs": [
            "江北萬人看玉節，江南千騎引金鐃。",
            "鳳從池上遊滄海，鶴到遼東識舊巢。",
            "城下清波含百谷，窻中遠岫列三茅。",
            "碧雞白馬回翔久，却憶朱方是樂郊。"
        ],
        "title": "重送浙西李相公頃廉問江南已經七載後歴滑臺劍南兩鎮遂入相今復領舊地新加旌旄",
        "id": "77827c6e-9ac8-4050-8a45-0bfcfe22948d"
    },
    {
        "author": "劉禹錫",
        "paragraphs": [
            "耳聞戰鼓帶經鋤，振發聲名自里閭。",
            "已是世間能賦客，更攻窻下絕編書。",
            "朱門達者誰能識，絳帳書生盡不如。",
            "幸遇天官舊丞相，知君無翼上空虛。"
        ],
        "title": "送前進士蔡京赴學究科",
        "id": "ad9f94e9-3bfc-4ef1-912c-efd6fe4b7567"
    },
    {
        "author": "劉禹錫",
        "paragraphs": [
            "暫辭鴛鷺出蓬瀛，忽擁貔貅鎮粤城。",
            "閩嶺夏雲迎皂蓋，建溪秋樹映紅旌。",
            "山川遠地由來好，富貴當年別有情。",
            "了却人間婚嫁事，復歸朝右作公卿。"
        ],
        "title": "送唐舍人出鎮閩中",
        "id": "246a2fc7-2c76-4d6d-93ba-86e6ff082352"
    },
    {
        "author": "劉禹錫",
        "paragraphs": [
            "緹騎朱旗入楚城，士林皆賀振家聲。",
            "兒童但喜迎賓守，故吏猶應記姓名。",
            "萬頃水田連郭秀，四時烟月映淮清。",
            "憶君初得崑山玉，同向揚州攜手行。"
        ],
        "title": "送李中丞赴楚州",
        "id": "be954dd8-282b-4452-8240-6869382e5008"
    },
    {
        "author": "劉禹錫",
        "paragraphs": [
            "昔年內署振雄詞，今日東都結去思。",
            "宮女猶傳洞簫賦，國人先詠衮衣詩。",
            "華星却復文昌位，別鶴重歸太乙池。",
            "想到金閨待通籍，一時驚喜見風儀。"
        ],
        "title": "奉送李戶部侍郎自河南尹再除本官歸闕",
        "id": "daf11f65-5c4a-43d7-96e1-8e48646e9475"
    },
    {
        "author": "劉禹錫",
        "paragraphs": [
            "楚關蘄水路非賒，東望雲山日夕佳。",
            "薤葉照人呈夏簟，松花滿盌試新茶。",
            "樓中飲興因明月，江上詩情爲晚霞。",
            "北地交親長引領，早將玄鬢到京華。"
        ],
        "title": "送蘄州李郎中赴任",
        "id": "10e5d9aa-2a60-41f7-897a-1e4fd193492e"
    },
    {
        "author": "劉禹錫",
        "paragraphs": [
            "相門才子高陽族，學省清資五品官。",
            "諫院過時榮棣萼，謝庭歸去踏芝蘭。",
            "山中花帶煙嵐晚，棧底江涵雪水寒。",
            "伯仲到家人盡賀，柳營蓮府遞相歡。"
        ],
        "title": "送國子令狐博士赴興元覲省",
        "id": "f6c50738-bff4-41a3-b593-f22cc276a159"
    },
    {
        "author": "劉禹錫",
        "paragraphs": [
            "家襲韋平身業文，素風清白至今貧。",
            "南宮通籍新郎吏，西候從戎舊主人。",
            "城外草黃秋有雪，烽頭煙靜虜無塵。",
            "鼎門爲別霜天曉，賸把離殤三五巡。"
        ],
        "title": "送李二十九兄員外赴邠寧使幕",
        "id": "e364378d-e457-45b4-80c5-e76d755915a7"
    },
    {
        "author": "劉禹錫",
        "paragraphs": [
            "蟬鳴官樹引行車，言自成周赴玉除。",
            "遠取南朝貴公子，重修東觀帝王書。",
            "常時載筆窺金匱，暇日登樓到石渠。",
            "若問舊人劉子政，如今白首在南徐。"
        ],
        "title": "送分司陳郎中秖召直史館重修三聖實録",
        "id": "9d1e406b-2674-4099-8478-d8e9ac756c6c"
    },
    {
        "author": "劉禹錫",
        "paragraphs": [
            "昨日東林看講時，都人象馬蹋琉璃。",
            "雪山童子應前世，金粟如來是本師。",
            "一錫言歸九城路，三衣曾拂萬年枝。",
            "休公久別如相問，楚客逢秋心更悲。"
        ],
        "title": "送慧則法師歸上都因呈廣宣上人",
        "id": "bdd10dd8-c113-4f6f-a304-bcb500230553"
    },
    {
        "author": "劉禹錫",
        "paragraphs": [
            "黔江秋水浸雲霓，獨泛慈航路不迷。",
            "猨狖窺齋林葉動，蛟龍聞咒浪花低。",
            "如蓮半偈心常悟，問菊新詩手自攜。",
            "常說摩圍似靈鷲，却將山屐上丹梯。"
        ],
        "title": "送義舟師却還黔南",
        "id": "1ef50bf2-b4d2-4dce-b23a-188cd3b1d920"
    },
    {
        "author": "劉禹錫",
        "paragraphs": [
            "東林寺裏一沙彌，心愛當時才子詩。",
            "山下偶隨流水出，秋來却赴白雲期。",
            "灘頭躡屐挑沙菜，路上停舟讀古碑。",
            "想到舊房拋錫杖，小松應有過簷枝。"
        ],
        "title": "送景玄師東歸",
        "id": "616a784a-d942-4cf1-b0b3-9a2f98cfad8f"
    },
    {
        "author": "劉禹錫",
        "paragraphs": [
            "漢壽城邊野草春，荒祠古墓對荆榛。",
            "田中牧豎燒芻狗，陌上行人看石麟。",
            "華表半空經霹靂，碑文纔見滿埃塵。",
            "不知何日東瀛變，此地還成要路津。"
        ],
        "title": "漢壽城春望",
        "id": "c9b7f6d9-8bac-4d85-a9bc-ddf7045fa9e7"
    },
    {
        "author": "劉禹錫",
        "paragraphs": [
            "南國山川舊帝畿，宋臺梁館尚依稀。",
            "馬嘶古道行人歇，麥秀空城野雉飛。",
            "風吹落葉填宮井，火入荒陵化寶衣。",
            "徒使詞臣庾開府，咸陽終日苦思歸。"
        ],
        "title": "荆門道懷古",
        "id": "17e143e7-b869-498b-a5ad-a667674afa5d"
    },
    {
        "author": "劉禹錫",
        "paragraphs": [
            "鴛鷺差池出建章，綵旗朱戶蔚相望。",
            "新恩共理犬牙地，昨日同含雞舌香。",
            "白芷江邊分驛路，山桃蹊外接甘棠。",
            "應憐一罷金閨籍，枉渚逢春十度傷。"
        ],
        "title": "朗州竇員外見示與澧州元郎中郡齋贈答長句二篇因以繼和",
        "id": "29053389-2e59-46f7-b7c2-5ff91010224b"
    },
    {
        "author": "劉禹錫",
        "paragraphs": [
            "新賜魚書墨未乾，賢人暫出遠人安。",
            "朝驅旌斾行時令，夜見星辰憶舊官。",
            "梅蘂覆堦鈴閣暖，雪峰當戶戟枝寒。",
            "寧知楚客思公子，北望長吟澧有蘭。"
        ],
        "title": "早春對雪奉寄澧州元郎中",
        "id": "519a0538-e33a-48a5-bb44-85000b3a5c5f"
    },
    {
        "author": "劉禹錫",
        "paragraphs": [
            "鄰境諸侯同舍郎，芷江蘭浦恨無梁。",
            "秋風門外旌旗動，曉露庭中橘柚香。",
            "玉簟微涼宜白晝，金笳入暮應清商。",
            "騷人昨夜聞鶗鴂，不歎流年惜衆芳。"
        ],
        "title": "竇朗州見示與澧州元郎中早秋贈荅命同作",
        "id": "3fc8c4c3-b3a0-459b-a497-3b0f2ecfed57"
    },
    {
        "author": "劉禹錫",
        "paragraphs": [
            "渡頭輕雨灑寒梅，雲際溶溶雪水來。",
            "夢渚草長迷楚望，夷陵土黑有秦灰。",
            "巴人淚應猿聲落，蜀客船從鳥道回。",
            "十二碧峰何處所，永安宮外是荒臺。"
        ],
        "title": "松滋渡望峽中",
        "id": "b235d33a-c1c9-4009-b479-1491a607d9ab"
    },
    {
        "author": "劉禹錫",
        "paragraphs": [
            "爛柯山下舊仙郎，列宿來添婺女光。",
            "遠放歌聲分白紵，知傳家學與青箱。",
            "水朝滄海何時去，蘭在幽林亦自芳。",
            "聞說天台有遺愛，人將琪樹比甘棠。"
        ],
        "title": "衢州徐員外使君遺以縞紵兼竹書箱因成一篇用答佳貺",
        "id": "d70bbc60-e7da-4754-b41f-35a8f9582596"
    },
    {
        "author": "劉禹錫",
        "paragraphs": [
            "端州石硯人間重，贈我因知正草玄。",
            "闕里廟堂空舊物，開方竈下豈天然。",
            "玉蜍吐水霞光靜，綵翰搖風絳錦鮮。",
            "此日傭工記名姓，因君數到墨池前。"
        ],
        "title": "唐秀才贈端州紫石硯以詩答之",
        "id": "4db3331a-9825-49c5-8400-ea554a91180e"
    },
    {
        "author": "劉禹錫",
        "paragraphs": [
            "幾年油幕佐征東，却泛滄浪狎釣童。",
            "欹枕醉眠成戲蝶，抱琴閑望送歸鴻。",
            "文儒自襲膠西相，倚伏能齊塞上翁。",
            "更說扁舟動鄉思，青菰已熟奈秋風。"
        ],
        "title": "覽董評事思歸之什因以詩贈",
        "id": "33c6012b-f14a-46e8-a869-8ed41271c3a1"
    },
    {
        "author": "劉禹錫",
        "paragraphs": [
            "雙檜蒼然古貌奇，含煙吐霧鬱參差。",
            "晚依禪客當金殿，初對將軍映畫旗。",
            "龍象界中成寶蓋，鴛鴦瓦上出高枝。",
            "長明燈是前朝焰，曾照青青年少時。"
        ],
        "title": "謝寺雙檜",
        "id": "9c1b6fde-6b08-458a-89d9-81676dcd6adb"
    },
    {
        "author": "劉禹錫",
        "paragraphs": [
            "風獵紅旗入壽春，滿城歌舞向朱輪。",
            "八公山下清淮水，千騎塵中白面人。",
            "桂嶺雨餘多鶴迹，茗園晴望似龍鱗。",
            "聖朝方用敢言者，次第應須舊諫臣。"
        ],
        "title": "寄楊八壽州",
        "id": "9957348f-3e45-48cb-ac2e-f159fc56a9ba"
    },
    {
        "author": "劉禹錫",
        "paragraphs": [
            "高樓賀監昔曾登，壁上筆蹤龍虎騰。",
            "中國書流尚皇象，北朝文士重徐陵。",
            "偶因獨見空驚目，恨不同時便伏膺。",
            "唯恐塵埃轉磨滅，再三珍重囑山僧。"
        ],
        "title": "洛中寺北樓見賀監草書題詩",
        "id": "cce9f281-cd32-4689-beb4-5357c715bf54"
    },
    {
        "author": "劉禹錫",
        "paragraphs": [
            "零陵香草滿郊坰，丹穴雛飛入翠屏。",
            "孝若歸來成畫讚，孟陽別後有山銘。",
            "蘭陔舊地花纔結，桂樹新枝色更青。",
            "爲報儒林丈人道，如今從此鬢星星。"
        ],
        "title": "聞韓賓擢第歸覲以詩美之兼賀韓十五曹長時韓牧永州",
        "id": "299c9713-fcdd-489e-93b0-24891e497314"
    },
    {
        "author": "劉禹錫",
        "paragraphs": [
            "禮闈新榜動長安，九陌人人走馬看。",
            "一日聲名遍天下，滿城桃李屬春官。",
            "自吟白雪詮詞賦，指示青雲借羽翰。",
            "借問至公誰印可，支郎天眼定中觀。"
        ],
        "title": "宣上人遠寄和禮部王侍郎放榜後詩因而繼和",
        "id": "e8a3e9fe-ed3b-4150-8d31-cda06d9bfae2"
    },
    {
        "author": "劉禹錫",
        "paragraphs": [
            "東嶽真人張鍊師，高情雅淡世間稀。",
            "堪爲列女書青簡，久事元君住翠微。",
            "金縷機中拋錦字，玉清臺上著霓衣。",
            "雲衢不要吹簫伴，只擬乘鸞獨自飛。"
        ],
        "tags": [
            "泰山"
        ],
        "title": "贈東嶽張鍊師",
        "id": "9a7d146f-7fa2-4507-a7d8-420cdee2aaf2"
    },
    {
        "author": "劉禹錫",
        "paragraphs": [
            "麟臺少[監]舊仙郎，洛水橋邊墜馬傷。",
            "塵污腰間青襞綬，風飄掌上紫遊韁。",
            "上車著作應來問，折臂三公定送方。",
            "猶賴德全如醉者，不妨吟詠入篇章。"
        ],
        "title": "秘書山崔少監見示墜馬長句因而和之",
        "id": "a13ae539-59e5-41b2-9271-96901b39efad"
    },
    {
        "author": "劉禹錫",
        "paragraphs": [
            "避地江湖知幾春，今來本郡擁朱輪。",
            "阮郎無復里中舊，楊僕却爲關外人。",
            "各繫一官難命駕，每懷前好易沾巾。",
            "玉城山裏多靈藥，擺落功名且養神。"
        ],
        "title": "寄楊虢州與之舊姻",
        "id": "002063b6-841e-48b8-a1d8-292bb68860b0"
    },
    {
        "author": "劉禹錫",
        "paragraphs": [
            "長愛街西風景閑，到君居處暫開顏。",
            "清光門外一渠水，秋色牆頭數點山。",
            "疎種碧松通月朗，多栽紅藥待春還。",
            "莫言堆案無餘地，認得詩人在此間。"
        ],
        "title": "秋日題竇員外崇德里新居",
        "id": "4b2dd846-576c-4d6d-9222-95b21061da58"
    },
    {
        "author": "劉禹錫",
        "paragraphs": [
            "翔鸞闕下謝恩初，通籍由來在石渠。",
            "暫入南宮判祥瑞，還歸內殿閱圖書。",
            "故人猶在三江外，同病凡經二紀餘。",
            "今日薦君嗟久滯，不惟文體似相如。"
        ],
        "title": "蒙恩轉儀曹郎依前充集賢學士舉韓潮州自代因寄七言",
        "id": "a4f2c1c8-8a89-46c2-a969-1a140915a270"
    },
    {
        "author": "劉禹錫",
        "paragraphs": [
            "城樓四望出風塵，見盡關西渭北春。",
            "百二山河雄上國，一雙旌斾委名臣。",
            "壁中今日題詩處，天上同時草詔人。",
            "莫怪老郎呈濫吹，宦途雖別舊情親。"
        ],
        "title": "途次華州陪錢大夫登城北樓春望因覩李崔令狐三相國唱和之什翰林舊侶繼踵華城山水清高鸞鳳翔集皆忝宿眷遂題此詩",
        "id": "5f171af4-d334-4709-ae5e-8c4dff073dd7"
    },
    {
        "author": "劉禹錫",
        "paragraphs": [
            "昔看黃菊與君別，今聽玄蟬我却回。",
            "五夜颼飀枕前覺，一年顏狀鏡中來。",
            "馬思邊草拳毛動，雕眄青雲睡眼開。",
            "天地肅清堪四望，爲君扶病上高臺。"
        ],
        "tags": [
            "励志",
            "写风",
            "秋天",
            "风"
        ],
        "title": "始聞秋風",
        "id": "8250a2b0-8b01-477c-b2ec-741ab9639f07"
    },
    {
        "author": "劉禹錫",
        "paragraphs": [
            "鳳樓南面控三條，拜表郎官早渡橋。",
            "清洛曉光鋪碧簟，上陽霜葉剪紅綃。",
            "省門簪組初成列，雲路鴛鸞想退朝。",
            "寄謝慇懃九天侶，搶榆水擊各逍遙。"
        ],
        "title": "洛中初冬拜表有懷上京故人",
        "id": "9a00cce8-1114-4504-ada3-659321e53036"
    },
    {
        "author": "劉禹錫",
        "paragraphs": [
            "曾遭飛語十年謫，新受恩光萬里還。",
            "朝服不妨遊洛浦，郊園依舊看嵩山。",
            "竹含天籟清商樂，水遶庭臺碧玉環。",
            "留作功成退身地，如今只是暫時閑。"
        ],
        "title": "尉遲郎中見示自南遷牽復却至洛城東舊居之作因以和之",
        "id": "4a7a16f4-2af8-4e2f-b961-c0fb97cea449"
    },
    {
        "author": "劉禹錫",
        "paragraphs": [
            "潦倒聲名擁腫材，一生多故苦邅迴。",
            "南宮舊籍遙相管，東洛閑門晝未開。",
            "靜對道流論藥石，偶逢詞客與瓊瑰。",
            "怪君近日文鋒利，新向延平看劒來。"
        ],
        "title": "洛中詶福建陳判官見贈",
        "id": "ecb62f6d-a038-4cc9-bfad-209e350bc553"
    },
    {
        "author": "劉禹錫",
        "paragraphs": [
            "清羸隱几望雲空，左掖鴛鸞到室中。",
            "一卷素書消永日，數莖斑髪對秋風。",
            "菱花照後容雖改，蓍草占來命已通。",
            "莫怪人人驚早白，緣君尚是黑頭翁。"
        ],
        "title": "和蘇十郎中謝病閑居時嚴常侍蕭給事同過訪歎初有二毛之作",
        "id": "70b0526c-45fb-4932-b4a7-ebfbc8641ed8"
    },
    {
        "author": "劉禹錫",
        "paragraphs": [
            "揚州從事夜相尋，無限新詩月下吟。",
            "初服已驚玄髪長，高情猶向碧雲深。",
            "語餘時舉一杯酒，坐久方聞四處砧。",
            "不逐繁華訪閑散，知君擺落俗人心。"
        ],
        "title": "酬淮南廖參謀秋夕見過之作",
        "id": "7b333c7c-9d52-40ee-bb01-92b0835a5d41"
    },
    {
        "author": "劉禹錫",
        "paragraphs": [
            "愛君新買街西宅，客到如遊鄠杜間。",
            "雨後退朝貪種樹，申時出省趂看山。",
            "門前巷陌三條近，牆內池亭萬境閑。",
            "見擬移居作鄰里，不論時節請開關。"
        ],
        "title": "題王郎中宣義里新居",
        "id": "6ec78a65-18c4-42cb-9f6c-2529c1488e20"
    },
    {
        "author": "劉禹錫",
        "paragraphs": [
            "昔日居鄰招屈亭，楓林橘樹鷓鴣聲。",
            "一辭御苑青門去，十見蠻江白芷生。",
            "自此曾沾宣室召，如今又守闔閭城。",
            "何人萬里能相憶，同舍仙郎與外兄。"
        ],
        "title": "酬朗州崔員外與任十四兄侍御同過鄙人舊居見懷之什時守吳郡",
        "id": "969c4162-0ee7-494f-a621-e077143fa371"
    },
    {
        "author": "劉禹錫",
        "paragraphs": [
            "千竿竹翠數蓮紅，水閣虛涼玉簟空。",
            "琥珀琖紅疑漏酒，水晶簾瑩更通風。",
            "賜冰滿盌沈朱實，法饌盈盤覆碧籠。",
            "盡日逍遙避煩暑，再三珍重主人翁。"
        ],
        "title": "劉駙馬水亭避暑",
        "id": "3ef5cd66-b496-4c17-b95a-af9b40cfe940"
    },
    {
        "author": "劉禹錫",
        "paragraphs": [
            "南宮幸襲芝蘭後，左輔曾交印綬來。",
            "多病未離清洛苑，新恩已歷望仙臺。",
            "關頭古塞桃林靜，城下長河竹箭回。",
            "聞說隨車有零雨，此時偏動子荆才。"
        ],
        "title": "述舊賀遷寄陝虢孫常侍",
        "id": "1e289182-9ae3-4f90-ba93-4334c439f2cd"
    },
    {
        "author": "劉禹錫",
        "paragraphs": [
            "南荆西蜀大行臺，幕府旌門相對開。",
            "名重三司平水土，威雄八陣役風雷。",
            "彩雲朝望青城起，錦浪秋經白帝來。",
            "不是郢中清唱發，誰當丞相掞天才。"
        ],
        "title": "江陵嚴司空見示與成都武相公唱和因命同作",
        "id": "5403f872-7e74-4c22-b39a-7a94196e9839"
    },
    {
        "author": "劉禹錫",
        "paragraphs": [
            "勢軋枝偏根已危，高情一見與扶持。",
            "忽從顦顇有生意，却爲離披無俗姿。",
            "影入巖廊行樂處，韻含天籟宿齋時。",
            "謝公莫道東山去，待取陰成滿鳳池。"
        ],
        "title": "廟庭偃松詩",
        "id": "1121aee0-197f-40eb-8046-5c60ab4ac301"
    },
    {
        "author": "劉禹錫",
        "paragraphs": [
            "朝服歸來晝錦榮，登科記上更無兄。",
            "壽觴每使曾孫獻，勝境長攜衆妓行。",
            "[矍]鑠據鞍時騁健，殷勤把酒尚多情。",
            "凌寒却向山陰去，衣繡郎君雪裏行。"
        ],
        "title": "贈致仕滕庶子先輩",
        "id": "b6ccd052-5e40-4a04-9ddc-aaad79a695e0"
    },
    {
        "author": "劉禹錫",
        "paragraphs": [
            "一夜霜風凋玉芝，蒼生望絕士林悲。",
            "空懷濟世安人略，不見男婚女嫁時。",
            "遺草一函歸太史，旅墳三尺近要離。",
            "朔方徙歲行當滿，欲爲君刊第二碑。"
        ],
        "title": "哭呂衡州時予方謫居",
        "id": "f6e94fa5-3a8a-4b2b-abbb-50d1755ee354"
    },
    {
        "author": "劉禹錫",
        "paragraphs": [
            "前年曾見兩鬟時，今日驚吟悼妓詩。",
            "鳳管學成知有籍，龍媒欲換歎無期。",
            "空廊月照常行地，後院花開舊折枝。",
            "寂寞魚山青草裏，何人更立智瓊祠。"
        ],
        "title": "夔州竇員外使君見示悼妓詩顧余嘗識之因命同作",
        "id": "080d5239-4ac7-4c20-95b9-b60f78669025"
    },
    {
        "author": "劉禹錫",
        "paragraphs": [
            "鸞聲窈眇管參差，清韻初調衆樂隨。",
            "幽院妝成花下弄，高樓月好夜深吹。",
            "忽驚暮雨飄零盡，唯有朝雲夢想期。",
            "聞道今年寒食日，東山舊路獨行遲。"
        ],
        "title": "竇夔州見寄寒食日憶故姬小紅吹笙因和之",
        "id": "085886a9-c80b-4405-87c3-7b95fac67561"
    },
    {
        "author": "劉禹錫",
        "paragraphs": [
            "俊骨英才氣褎然，策名飛步冠羣賢。",
            "逢時已自致高位，得疾還因倚少年。",
            "天上別歸京兆府，人間空數茂陵阡。",
            "今朝穗帳哭君處，前日見鋪歌舞筵。"
        ],
        "title": "哭龐京兆",
        "id": "1551eb29-69d8-4057-8238-541627f551b4"
    },
    {
        "author": "劉禹錫",
        "paragraphs": [
            "一家何啻十朱輪，諸父雙飛秉大鈞。",
            "曾脫素衣參幕客，却爲精舍讀書人。",
            "離筵雒水侵杯色，征路函關向晚塵。",
            "今日山公舊賓主，知君不負帝城春。"
        ],
        "title": "送李庚先輩赴選",
        "id": "71536ef1-bcdf-4637-9536-47c2467dfdfa"
    },
    {
        "author": "劉禹錫",
        "paragraphs": [
            "漢家都尉舊征蠻，血食如今配此山。",
            "曲蓋幽深蒼檜下，洞簫愁絕翠屏間。",
            "荆巫脉脉傳神語，野老娑娑起醉顏。",
            "日落風生廟門外，幾人連蹋竹歌還。"
        ],
        "title": "陽山廟觀賽神",
        "id": "63e361b2-ef5d-4c55-908b-bccca46c33cc"
    },
    {
        "author": "劉禹錫",
        "paragraphs": [
            "寶書翻譯學初成，振錫如飛白足輕。",
            "彭澤因家凡幾世，靈山預會是前生。",
            "傳燈已悟無爲理，濡露猶懷罔極情。",
            "從此多逢大居士，何人不願解珠瓔。"
        ],
        "title": "送僧元暠東遊",
        "id": "6c784bb2-ed8b-4421-9b8d-21075fafd808"
    },
    {
        "author": "劉禹錫",
        "paragraphs": [
            "浮杯萬里過滄溟，遍禮名山適性靈。",
            "深夜降龍潭水黑，新秋放鶴野田青。",
            "身無彼我那懷土，心會真如不讀經。",
            "爲問中華學道者，幾人雄猛得寧馨。"
        ],
        "title": "赠日本僧智藏",
        "id": "c5c6019d-59f8-49fe-aaf0-6180c3eced96"
    },
    {
        "author": "劉禹錫",
        "paragraphs": [
            "孤雲出岫本無依，勝境名山即是歸。",
            "久向吳門遊好寺，還思越水洗塵機。",
            "浙江濤驚獅子吼，稽嶺峰疑靈鷲飛。",
            "更入天台石橋去，垂珠璀璨拂三衣。"
        ],
        "title": "送元簡上人適越",
        "id": "9d9f9643-c363-413f-8b97-868a4dd77bdd"
    },
    {
        "author": "劉禹錫",
        "paragraphs": [
            "宿習修來得慧根，多聞第一却忘言。",
            "自從七祖傳心印，不要三乘入便門。",
            "東泛滄江尋古跡，西歸紫閣出塵喧。",
            "河南白尹大檀越，好把真經相對翻。"
        ],
        "tags": [
            "送别"
        ],
        "title": "送宗密上人歸南山草堂寺因謁河南尹白侍郎",
        "id": "9abf8f00-28ba-467b-8a5d-735b11898f55"
    },
    {
        "author": "劉禹錫",
        "paragraphs": [
            "西晉樓船下益州，金陵王氣黯然收。",
            "千尋鐵鎖沈江底，一片降旛出石頭。",
            "人世幾回傷往事，山形依舊枕江流。",
            "今逢四海爲家日，故壘蕭蕭蘆荻秋。"
        ],
        "tags": [
            "唐诗三百首",
            "隋・唐・五代",
            "七言律诗",
            "咏史怀古"
        ],
        "title": "西塞山懷古",
        "id": "80beb8cc-8338-44d4-8b96-7f9d32133c97"
    },
    {
        "author": "劉禹錫",
        "paragraphs": [
            "碧雲佳句久傳芳，曾向成都住草堂。",
            "振錫常過長者宅，披衣猶帶令公香。",
            "一時風景添詩思，八部人天入道塲。",
            "吾家本自有柴桑。"
        ],
        "title": "廣宣上人寄在蜀與韋令公唱和詩卷因以令公手扎荅詩示之",
        "id": "05c73555-f579-404f-bdc9-4a2582e2f343"
    },
    {
        "author": "劉禹錫",
        "paragraphs": [
            "錢塘山水有奇聲，暫謫仙官領百城。",
            "女妓還聞名小小，使君誰許喚卿卿。",
            "鼇驚震海風雷起，蜃鬬噓天樓閣成。",
            "莫道騷人在三楚，文星今向斗牛明。"
        ],
        "title": "白舍人自杭州寄新詩有柳色春藏蘇小家之句因而戲酬兼寄浙東元相公",
        "id": "e8d821b6-2576-467b-a3f0-4578331e11b6"
    },
    {
        "author": "劉禹錫",
        "paragraphs": [
            "曾向空門學坐禪，如今萬事盡忘筌。",
            "眼前名利同春夢，醉裏風情敵少年。",
            "野草芳菲紅錦地，遊絲撩亂碧羅天。",
            "心知洛下閑才子，不作詩魔即酒顛。"
        ],
        "title": "春日書懷寄東洛白二十二楊八二庶子",
        "id": "63442237-5430-48e6-a3e6-2efc5e5b1b95"
    },
    {
        "author": "劉禹錫",
        "paragraphs": [
            "雖陪三品散班中，資歷從來事不同。",
            "名姓也曾鐫石柱，詩篇未得上屏風。",
            "甘陵舊黨凋零盡，魏闕新知禮數崇。",
            "煙水五湖如有伴，猶應堪作釣魚翁。"
        ],
        "title": "白舍人見酬拙詩因以寄謝",
        "id": "70109909-89e3-4aa8-aeca-a6b3a41cb013"
    },
    {
        "author": "劉禹錫",
        "paragraphs": [
            "蘇州刺史例能詩，西掖今來替左司。",
            "二八城門開道路，五千兵馬引旌旗。",
            "水通山寺笙歌去，騎過虹橋劒戟隨。",
            "若共吳王鬬百草，不如應是欠西施。"
        ],
        "title": "白舍人曹長寄新詩有遊宴之盛因以戲酬",
        "id": "37d6286a-c1fb-4958-b186-6e862cc8f585"
    },
    {
        "author": "劉禹錫",
        "paragraphs": [
            "莫嗟華髪與無兒，却是人間久遠期。",
            "雪裏高山頭白早，海中仙果子生遲。",
            "于公必有高門慶，謝守何煩曉鏡悲。",
            "幸免如新分非淺，祝君長詠夢熊詩。"
        ],
        "title": "蘇州白舍人寄新詩有歎早白無兒之句因以贈之",
        "id": "488acecf-66b8-4744-8956-adeeaf875a89"
    },
    {
        "author": "劉禹錫",
        "paragraphs": [
            "巴山楚水淒涼地，二十三年棄置身。",
            "懷舊空吟聞篴賦，到鄉翻似爛柯人。",
            "沈舟側畔千帆過，病樹前頭萬木春。",
            "今日聽君歌一曲，暫憑杯酒長精神。"
        ],
        "tags": [
            "贬谪",
            "哲理",
            "八年级下册(课内)",
            "初中古诗",
            "励志"
        ],
        "title": "酬樂天揚州初逢席上見贈",
        "id": "9c955427-5806-4e78-949e-0cff513bc8e7"
    },
    {
        "author": "劉禹錫",
        "paragraphs": [
            "自到山陽不許辭，高齋日夜有佳期。",
            "管弦正合看書院，語笑方酣各詠詩。",
            "銀漢雪晴褰翠幕，清淮月影落金巵。",
            "洛陽歸客明朝去，容趂城東花發時。"
        ],
        "title": "罷郡歸洛途次山陽留辭郭中丞使君",
        "id": "641ed438-78bc-4b61-a023-7fe34fed2ef4"
    },
    {
        "author": "劉禹錫",
        "paragraphs": [
            "僧房藥樹依寒井，井有香泉樹有靈。",
            "翠黛葉生籠石甃，殷紅子熟照銅瓶。",
            "枝繁本是仙人杖，根老新成瑞犬形。",
            "上品功能甘露味，還知一勺可延齡。"
        ],
        "title": "楚州開元寺北院枸杞臨井繁茂可觀羣賢賦詩因以繼和",
        "id": "601bbaae-8b53-4ae8-aa24-deec5f03defb"
    },
    {
        "author": "劉禹錫",
        "paragraphs": [
            "養來鸚鵡觜初紅，宜在朱樓繡戶中。",
            "頻學喚人緣性慧，偏能識主爲情通。",
            "歛毛睡足難銷日，嚲翅愁時願見風。",
            "誰遣聰明好顏色，事須安置入深籠。"
        ],
        "title": "和樂天鸚鵡",
        "id": "2965e4a0-84db-4909-975e-50a1ef0e0ae4"
    },
    {
        "author": "劉禹錫",
        "paragraphs": [
            "曾經謝病各遊梁，今日相逢憶孝王。",
            "少有一身兼將相，更能四面占文章。",
            "開顏坐上催飛盞，廻首庭中看舞槍。",
            "借問風前兼月下，不知何客對胡牀。"
        ],
        "title": "洛中逢白監同話遊梁之樂因寄宣武令狐相公",
        "id": "94b593ad-722b-4c80-a3a8-3a1d9be89f68"
    },
    {
        "author": "劉禹錫",
        "paragraphs": [
            "將星夜落使星來，三省清臣到外臺。",
            "事重各銜天子詔，禮成同把故人盃。",
            "捲簾松竹雪初霽，滿院池塘春欲回。",
            "第一林亭迎好客，殷勤莫惜玉山頹。"
        ],
        "title": "河南王少尹宅燕張常侍白舍人兼呈盧郎中李員外二副使",
        "id": "fe1397dd-d7fb-4869-bed9-17ea0cfd5014"
    },
    {
        "author": "劉禹錫",
        "paragraphs": [
            "新竹翛翛韻曉風，隔囱依砌尚蒙籠。",
            "數間素壁初開後，一段清光入坐中。",
            "欹枕閑看知自適，含毫朗詠與誰同。",
            "此君若欲長相見，政事堂東有舊叢。"
        ],
        "title": "和宣武令狐相公郡齋對新竹",
        "id": "d82dbecf-289e-427b-8f98-26016acc7b1f"
    },
    {
        "author": "劉禹錫",
        "paragraphs": [
            "昨日看成送鶴詩，高籠提出白雲司。",
            "朱門乍入應迷路，玉樹容棲莫揀枝。",
            "雙舞庭中花落處，數聲池上月明時。",
            "三山碧海不歸去，且向人間呈羽儀。"
        ],
        "title": "和樂天送鶴上裴相公別鶴之作",
        "id": "c4f56f54-865b-497a-b0f3-f78f5b863ddf"
    },
    {
        "author": "劉禹錫",
        "paragraphs": [
            "禁漏晨鐘聲欲絕，旌旗組綬影相交。",
            "殿含佳氣當龍首，閣倚晴天見鳳巢。",
            "山色葱籠丹檻外，霞光泛灧翠松梢。",
            "多慙再入金門籍，不敢爲文學解嘲。"
        ],
        "title": "闕下待傳點呈諸同舍",
        "id": "cf9fc808-ee9a-464d-ba02-b59163cc8086"
    },
    {
        "author": "劉禹錫",
        "paragraphs": [
            "把取菱花百鍊鏡，換他竹葉十旬杯。",
            "嚬眉厭老終難去，蘸甲須歡便到來。",
            "妍醜太分迷忌諱，松喬俱傲絕嫌猜。",
            "校量功力相千萬，好去從空白玉臺。"
        ],
        "title": "和樂天以鏡換酒",
        "id": "98ce42a0-d71c-4604-b9bc-90a1f6d73752"
    },
    {
        "author": "劉禹錫",
        "paragraphs": [
            "可憐五馬風流地，暫輟金貂侍從才。",
            "閣上掩書劉向去，門前修刺孔融來。",
            "崤陵路靜寒無雨，洛水橋長晝起雷。",
            "共羨府中棠棣好，先於城外百花開。"
        ],
        "title": "同樂天送河南馮尹學士",
        "id": "abf46c97-4770-4e6b-bd01-b4c4ad49c552"
    },
    {
        "author": "劉禹錫",
        "paragraphs": [
            "愛名之世忘名客，多事之時無事身。",
            "古老相傳見來久，歲年雖變貌常新。",
            "飛章上達三清路，受籙平交五嶽神。",
            "笑聽鼕鼕朝暮鼓，只能催得市朝人。"
        ],
        "title": "同白二十二贈王山人",
        "id": "a86e1f74-25be-409e-bc40-23c5c588d7db"
    },
    {
        "author": "劉禹錫",
        "paragraphs": [
            "鳳池西畔圖書府，玉樹玲瓏景氣閑。",
            "長聽餘風送天樂，時登高閣望人寰。",
            "青山雲繞欄干外，紫殿香來步武間。",
            "曾是先賢翔集地，每看壁記一慙顏。"
        ],
        "title": "題集賢閣",
        "id": "137bed02-ce9e-4354-aa9b-8aa64f003a01"
    },
    {
        "author": "劉禹錫",
        "paragraphs": [
            "凌雲羽翮掞天才，揚歷中樞與外臺。",
            "相印昔辭東閣去，將星還拱北辰來。",
            "殿庭捧日彯纓入，閣道看山曳履回。",
            "口不言功心自適，吟詩釀酒待花開。"
        ],
        "title": "和令狐相公初歸京國賦詩言懷",
        "id": "280be731-30c8-49ab-bbd1-784133f1ae61"
    },
    {
        "author": "劉禹錫",
        "paragraphs": [
            "閑步南園煙雨晴，遙聞絲竹出牆聲。",
            "欲拋丹筆三川去，先教清商一部成。",
            "花木手栽偏有興，歌詞自作別生情。",
            "多才遇景皆能詠，當日人傳滿鳳城。"
        ],
        "title": "和樂天南園試小樂",
        "id": "8ad08293-0114-4150-b8dc-b555bcda6d35"
    },
    {
        "author": "劉禹錫",
        "paragraphs": [
            "才子聲名白侍郎，風流雖老尚難當。",
            "詩情逸似陶彭澤，齋日多如周太常。",
            "矻矻將心求淨法，時時偷眼看春光。",
            "知君技癢思歡讌，欲倩天魔破道塲。"
        ],
        "title": "答樂天戲贈",
        "id": "204ea4e4-ee44-4d7a-8466-9530131e9c7c"
    },
    {
        "author": "劉禹錫",
        "paragraphs": [
            "尚書劒履出明光，居守旌旗赴洛陽。",
            "世上功名兼將相，人間聲價是文章。",
            "衙門曉闢分天仗，賓幕初開辟省郎。",
            "從發坡頭向東望，春風處處有甘棠。"
        ],
        "title": "同樂天送令狐相公赴東都留守",
        "id": "d2713cdb-0b94-4cc2-9673-567c21766154"
    },
    {
        "author": "劉禹錫",
        "paragraphs": [
            "鼎食華軒到眼前，拂衣高謝豈徒然。",
            "九霄路上辭朝客，四皓叢中作少年。",
            "他日臥龍終得雨，今朝放鶴且沖天。",
            "洛陽舊有衡茆在，亦擬抽身伴地仙。"
        ],
        "title": "刑部白侍郎謝病長告改賓客分司以詩贈別",
        "id": "41c270ce-4044-47ff-8562-7628ee3711f1"
    },
    {
        "author": "劉禹錫",
        "paragraphs": [
            "麥隴和風吹樹枝，商山逸客出關時。",
            "身無拘束起長晚，路足交親行自遲。",
            "官拂象筵終日待，私將雞黍幾人期。",
            "君來不用飛書報，萬戶先從紙貴知。"
        ],
        "title": "和留守令狐相公答白賓客",
        "id": "04ef203f-e582-4ac6-ad7a-2b1c73d1debe"
    },
    {
        "author": "劉禹錫",
        "paragraphs": [
            "詞人各在一涯居，聲味雖同跡自疎。",
            "佳句傳因多好事，尺題稀爲不便書。",
            "已通戎略逢黃石，仍占星文耀碧虛。",
            "聞說朝天在來歲，霸陵春色待行車。"
        ],
        "title": "酬鄆州令狐相公官舍言懷見寄兼呈樂天",
        "id": "fb0c278e-28be-4192-b9eb-0403efeb7fbf"
    },
    {
        "author": "劉禹錫",
        "paragraphs": [
            "吟君苦調我霑纓，能使無情盡有情。",
            "四望車中心未釋，千秋亭下賦初成。",
            "庭梧已有棲雛處，池鶴今無子和聲。",
            "從此期君比瓊樹，一枝吹折一枝生。"
        ],
        "title": "吟白樂天哭崔兒二篇愴然寄贈",
        "id": "c3f1653d-075b-44a3-b213-feac85e3c0e4"
    },
    {
        "author": "劉禹錫",
        "paragraphs": [
            "衙前有樂饌常精，宅內連池酒任傾。",
            "自是官高無狎客，不論年長少歡情。",
            "驪龍頷被探珠去，老蚌胚還應月生。",
            "莫羨三春桃與李，桂花成實向秋榮。"
        ],
        "title": "答樂天所寄詠懷且釋其枯樹之歎",
        "id": "4067dec0-483d-47cc-b14c-db0545be278a"
    },
    {
        "author": "劉禹錫",
        "paragraphs": [
            "吳郡魚書下紫宸，長安廄吏送朱輪。",
            "二南風化承遺愛，八詠聲名躡後塵。",
            "梁氏夫妻爲寄客，陸家兄弟是州民。",
            "江城春日追遊處，共憶東歸舊主人。"
        ],
        "title": "赴蘇州酬別樂天",
        "id": "feb122e4-3555-4678-a0ca-e5d43c72e6b7"
    },
    {
        "author": "劉禹錫",
        "paragraphs": [
            "龍門賓客會龍宮，東去旌旗駐上東。",
            "二八笙歌雲幕下，三千世界雪花中。",
            "離堂未暗排紅燭，別曲含淒颺晚風。",
            "才子從今一分散，便將詩詠向吳儂。"
        ],
        "title": "福先寺雪中酬別樂天",
        "id": "fabcd3b0-ac3e-4199-9592-cd1d59ba92b0"
    },
    {
        "author": "劉禹錫",
        "paragraphs": [
            "吟君新什慰蹉跎，屈指同登耳順科。",
            "鄧禹功成三紀事，孔融書就八年多。",
            "已經將相誰能爾，拋却丞郎爭奈何。",
            "獨恨長洲數千里，且隨魚鳥泛煙波。"
        ],
        "title": "和樂天耳順吟兼寄敦詩",
        "id": "9e488f48-94e4-4141-abb9-04d4d8f8c546"
    },
    {
        "author": "劉禹錫",
        "paragraphs": [
            "十萬天兵貂錦衣，晉城風日斗生輝。",
            "行臺僕射深恩重，從事中郎舊路歸。",
            "疊鼓蹙成汾水浪，閃旗驚斷塞鴻飛。",
            "邊庭自此無烽火，擁節還來坐紫微。"
        ],
        "title": "和白侍郎送令狐相公鎮太原",
        "id": "9d460f1e-1f99-418e-be2c-fa8bc51b7e20"
    },
    {
        "author": "劉禹錫",
        "paragraphs": [
            "元君後輩先零落，崔相同年不少留。",
            "華屋坐來能幾日，夜臺歸去便千秋。",
            "背時猶自居三品，得老終須卜一丘。",
            "若使吾徒還早達，亦應簫鼓入松楸。"
        ],
        "title": "酬樂天見寄",
        "id": "b53e5527-17d7-44c9-b4fb-17cc910ceafe"
    },
    {
        "author": "劉禹錫",
        "paragraphs": [
            "風雲變化饒年少，光景蹉跎屬老夫。",
            "秋隼得時凌汗漫，寒龜飲氣受泥塗。",
            "東隅有失誰能免，北叟之言豈便無。",
            "振臂猶堪呼一擲，爭知掌下不成盧。"
        ],
        "title": "樂天寄重和晚達冬青一篇因成再答",
        "id": "df67ae37-52c4-4ada-b878-7d25be62e47a"
    },
    {
        "author": "劉禹錫",
        "paragraphs": [
            "幾年侍從作名臣，却向青雲索得身。",
            "朝士忽爲方外士，主人仍是眼中人。",
            "雙鸞遊處天京好，五馬行時海嶠春。",
            "遙羨光陰不虛擲，肯令絲竹暫生塵。"
        ],
        "title": "河南白尹有喜崔賓客歸洛兼見懷長句因而繼和",
        "id": "e4dc9fac-1160-45b6-8182-51829ac15f72"
    },
    {
        "author": "劉禹錫",
        "paragraphs": [
            "見學胡琴見藝成，今朝追想幾傷情。",
            "撚弦花下呈新曲，放撥燈前謝改名。",
            "但是好花皆易落，從來尤物不長生。",
            "鸞臺夜直衣衾冷，雲雨無因入禁城。"
        ],
        "title": "和楊師臯給事傷小姬英英",
        "id": "e24c31b7-e6cb-4d9b-9046-02856aa0506c"
    },
    {
        "author": "劉禹錫",
        "paragraphs": [
            "舊相臨戎非稱意，詞人作尹本多情。",
            "從容自使邊塵靜，談笑不聞桴鼓聲。",
            "章句新添塞下曲，風流舊占洛陽城。",
            "昨來亦有吳趨詠，惟寄東都與北京。"
        ],
        "title": "和樂天洛下醉吟寄太原令狐相公兼見懷長句",
        "id": "267ee733-10b5-4a73-86da-c9b7f2b9f366"
    },
    {
        "author": "劉禹錫",
        "paragraphs": [
            "謾讀圖書三十車，年年爲郡老天涯。",
            "一生不得文章力，百口空爲飽煖家。",
            "綺季衣冠稱鬢面，吳公政事副詞華。",
            "還思謝病吟歸去，同醉城東桃李花。"
        ],
        "title": "郡齋書懷寄江南白尹兼簡分司崔賓客",
        "id": "5263a0dc-06dc-431c-9cfe-cd9fc6b8dfa1"
    },
    {
        "author": "劉禹錫",
        "paragraphs": [
            "樹繞荒臺葉滿池，簫聲一絕草蟲悲。",
            "鄰家猶學宮人髻，園客爭偷御果枝。",
            "馬埒蓬蒿藏狡兔，鳳樓煙雨嘯愁鴟。",
            "何郎獨在無恩澤，不似當初傅粉時。"
        ],
        "title": "題于家公主舊宅",
        "id": "cb7adcbc-17c9-4fb4-8bca-b22c64894652"
    },
    {
        "author": "劉禹錫",
        "paragraphs": [
            "久學文章含白鳳，却因政事賜金魚。",
            "郡人未識聞謠詠，天子知名與詔書。",
            "珍重賀詩呈錦繡，願言歸計竝園廬。",
            "舊來詞客多無位，金紫同遊誰得如。"
        ],
        "title": "酬樂天貽賀金紫之什",
        "id": "5231b666-804b-4db2-a24d-3a6e4e0dfaae"
    },
    {
        "author": "劉禹錫",
        "paragraphs": [
            "吟君歎逝雙絕句，使我傷懷奏短歌。",
            "世上空驚故人少，集中惟覺祭文多。",
            "芳林新葉催陳葉，流水前波讓後波。",
            "萬古到今同此恨，聞琴淚盡欲如何。"
        ],
        "tags": [
            "哲理",
            "抒怀",
            "友情"
        ],
        "title": "樂天見示傷微之敦詩晦叔三君子皆有深分因成是詩以寄",
        "id": "4ad777ea-a470-4adc-9af3-a9f6bb22cc10"
    },
    {
        "author": "劉禹錫",
        "paragraphs": [
            "柘枝本出楚王家，玉面添嬌舞態奢。",
            "鬆鬢改梳鸞鳳髻，新衫別識鬬雞紗。",
            "鼓催殘拍腰身軟，汗透羅衣雨點花。",
            "畫筵曲罷辭歸去，便隨王母上煙霞。"
        ],
        "title": "和樂天柘枝",
        "id": "271f81bf-71b9-4571-8b98-1fa9f6e82467"
    },
    {
        "author": "劉禹錫",
        "paragraphs": [
            "薝蔔林中黃土堆，羅襦繡黛已成灰。",
            "芳魂雖死人不怕，蔓草逢春花自開。",
            "幡蓋向風疑舞袖，鏡燈臨曉似妝臺。",
            "吳王嬌女墳相近，一片行雲應往來。"
        ],
        "title": "和樂天題真娘墓",
        "id": "1a680d46-3a13-42c1-9e08-83b4b8beea86"
    },
    {
        "author": "劉禹錫",
        "paragraphs": [
            "天下咽喉今大寧，軍城喜氣徹青冥。",
            "庭前劒戟朝迎日，筆底文章夜應星。",
            "三省壁中題姓字，萬人頭上見儀形。",
            "汴州忽復承平事，正月看燈戶不扃。"
        ],
        "title": "客有話汴州新政書事寄令狐相公",
        "id": "3b6cb900-0574-4d96-a0f9-4b95d87736d6"
    },
    {
        "author": "劉禹錫",
        "paragraphs": [
            "兩首新詩百字餘，朱弦玉磬韻難如。",
            "漢家丞相重徵後，梁苑仁風一變初。",
            "四面諸侯瞻節制，八方通貨溢河渠。",
            "自從却縠爲元帥，大將歸來盡把書。"
        ],
        "title": "令狐相公見示河中楊少尹贈答兼命繼之",
        "id": "c563fc3a-402f-4955-848e-c344c03b0bcf"
    },
    {
        "author": "劉禹錫",
        "paragraphs": [
            "銀璫謁者引蜺旌，霞帔仙官到赤城。",
            "白鶴迎來天樂動，金龍擲下海神驚。",
            "元君伏奏歸中禁，武帝親齋禮上清。",
            "何事夷門請詩送，梁王文字上聲名。"
        ],
        "title": "和令狐相公送趙常盈鍊師與中貴人同拜嶽及天台投龍畢却赴京",
        "id": "7f6710f4-2571-48cb-9be7-7b07744d788e"
    },
    {
        "author": "劉禹錫",
        "paragraphs": [
            "越聲長苦有誰聞，老向湘山與楚雲。",
            "海嶠新辭永嘉守，夷門重見信陵君。",
            "田園松菊今迷路，霄漢鴛鴻久絕羣。",
            "幸遇甘泉尚詞賦，不知何客薦雄文。"
        ],
        "title": "酬令狐相公贈別",
        "id": "0664da46-e8c9-4188-9319-202172487d77"
    },
    {
        "author": "劉禹錫",
        "paragraphs": [
            "邅廻二紀重爲郎，洛下遙分列宿光。",
            "不見當關呼早起，曾無侍史與焚香。",
            "三花秀色通春幌，十字清波遶宅牆。",
            "白髮青衫誰比數，相憐只是有梁王。"
        ],
        "title": "酬令狐相公寄賀遷拜之什",
        "id": "d29a2c26-d43c-498f-bfd2-031fe83c9888"
    },
    {
        "author": "劉禹錫",
        "paragraphs": [
            "長憶梁王逸興多，西園花盡興如何。",
            "近來溽暑侵亭館，應覺清談勝綺羅。",
            "境入篇章高韻發，風穿號令衆心和。",
            "承明欲謁先相報，願拂朝衣逐曉珂。"
        ],
        "title": "夏日寄宣武令狐相公",
        "id": "9b280d97-b3f7-479d-a32f-20af06f06aee"
    },
    {
        "author": "劉禹錫",
        "paragraphs": [
            "仙院文房隔舊宮，當時盛事盡成空。",
            "墨池半在頹垣下，書帶猶生蔓草中。",
            "巡內因經九重苑，裁詩又繼二南風。",
            "爲兄手寫殷勤句，遍歷三台各一通。"
        ],
        "title": "酬令狐留守巡內至集賢院見寄",
        "id": "a72b456c-821f-4e84-871a-35f0111fb922"
    },
    {
        "author": "劉禹錫",
        "paragraphs": [
            "章句慙非第一流，世間才子昔陪遊。",
            "吳宮已歎芙蓉死，邊月空悲蘆管秋。",
            "任向洛陽稱傲吏，苦教河上領諸侯。",
            "石渠甘對圖書老，關外楊公安穩不。"
        ],
        "title": "和令狐相公言懷寄河中楊少尹",
        "id": "71226e9d-622d-4c06-86fc-3c916c9bbe9e"
    },
    {
        "author": "劉禹錫",
        "paragraphs": [
            "北都留守將天兵，出入香街宿禁扃。",
            "鼙鼓夜聞驚朔鴈，旌旗曉動拂參星。",
            "孔璋舊檄家家有，叔度新歌處處聽。",
            "夷落遙知真漢相，爭來屈膝看儀刑。"
        ],
        "title": "令狐相公自天平移鎮太原以詩申賀",
        "id": "fa80cfd3-946e-4c04-adaf-2a6eb47c6da2"
    },
    {
        "author": "劉禹錫",
        "paragraphs": [
            "邊烽寂寂盡收兵。",
            "宮樹蒼蒼靜掩扃，戎羯歸心如內地。",
            "天狼無角比凡星，新成麗句開緘後。",
            "便入清歌滿坐聽，吳苑晉祠遙望處。",
            "可憐南北太相形。"
        ],
        "title": "重酬前寄",
        "id": "223db032-430d-496f-ae7d-8f67efdcf712"
    },
    {
        "author": "劉禹錫",
        "paragraphs": [
            "飛蓬卷盡塞雲寒，戰馬閑嘶漢地寬。",
            "萬里胡天無警急，一籠烽火報平安。",
            "燈前妓樂留賓宴，雪後山河出獵看。",
            "珍重新詩遠相寄，風情不似四登壇。"
        ],
        "title": "令狐相公自太原累示新詩因以酬寄",
        "id": "d9815a1d-03a0-4a0b-bc06-43fe3fd2519b"
    },
    {
        "author": "劉禹錫",
        "paragraphs": [
            "清淮南岸家山樹，黑水東邊第一栽。",
            "影近畫梁迎曉日，香隨綠酒入金杯。",
            "根留本土依江潤，葉起寒稜映月開。",
            "早晚陰城比梧竹，九霄還放綵雛來。"
        ],
        "title": "酬令狐相公使宅別齋初栽桂樹見懷之作",
        "id": "68ed7633-dcd0-4e67-a738-f866cd945145"
    },
    {
        "author": "劉禹錫",
        "paragraphs": [
            "才兼文武播雄名，遺愛芳塵滿洛城。",
            "身在行臺爲僕射，書來甪里訪先生。",
            "閑遊占得嵩山色，醉臥高聽洛水聲。",
            "千里相思難命駕，七言詩裏寄深情。"
        ],
        "title": "酬令狐相公見寄",
        "id": "530fc885-8391-4349-ae49-5e7bb5378c89"
    },
    {
        "author": "劉禹錫",
        "paragraphs": [
            "功成頻獻乞身章，擺落襄陽鎮洛陽。",
            "萬乘旌旗分一半，八方風雨會中央。",
            "兵符今奉黃公略，書殿曾隨翠鳳翔。",
            "心寄華亭一雙鶴，曰陪高步繞池塘。"
        ],
        "title": "郡內書情獻裴侍中留守",
        "id": "c28e9e75-5bb1-4058-aec3-e7c63be76a99"
    },
    {
        "author": "劉禹錫",
        "paragraphs": [
            "酒法衆傳吳米好，舞衣偏尚越羅輕。",
            "動搖浮蟻香濃甚，裝束輕鴻意態生。",
            "閱曲定知能自適，舉杯應歎不同傾。",
            "終朝相憶終年別，對景臨風無限情。"
        ],
        "title": "酬樂天衫酒見寄",
        "id": "08e6af46-ffa6-477c-a1c5-fa7b9fe5bb7c"
    },
    {
        "author": "劉禹錫",
        "paragraphs": [
            "新恩通籍在龍樓，分務神都近舊丘。",
            "自有園公紫芝侶，仍追少傅赤松遊。",
            "華林霜葉紅霞晚，伊水晴光碧玉秋。",
            "更接東山文酒會，始知江左未風流。"
        ],
        "title": "自左馮歸洛下酬樂天兼呈裴令公",
        "id": "7a4908a5-c491-4b93-9704-5f8a18b0d769"
    },
    {
        "author": "劉禹錫",
        "paragraphs": [
            "空齋寂寂不生塵，藥物方書繞病身。",
            "纖草數莖勝靜地，幽禽忽至似佳賓。",
            "世間憂喜雖無定，釋氏銷磨盡有因。",
            "同向洛陽閑度日，莫教風景屬他人。"
        ],
        "title": "秋齋獨坐寄樂天兼呈吳方之大夫",
        "id": "f60c816b-3acb-474b-9be8-c930f14a1ea5"
    },
    {
        "author": "劉禹錫",
        "paragraphs": [
            "常修清淨去繁華，人識王城長者家。",
            "案上香煙鋪貝葉，佛前燈焰透蓮花。",
            "持齋已滿招閑客，理曲先聞命小娃。",
            "明日若過方丈室，還應問爲法來邪。"
        ],
        "title": "和樂天齋戒月滿夜對道場偶懷詠",
        "id": "1a6eec81-a0c4-4cb7-a777-8840be55be57"
    },
    {
        "author": "劉禹錫",
        "paragraphs": [
            "閑門共寂任張羅，靜室同虛養太和。",
            "塵世歡娛開意少，醉鄉風景獨遊多。",
            "散金疏傅尋常樂，枕麴劉生取次歌。",
            "計會雪中爭挈榼，鹿裘鶴氅遞相過。"
        ],
        "title": "吳方之見示獨酌小醉首篇樂天續有詶答皆含戲謔極至風流兩篇之中竝蒙見屬輒呈濫吹益美來章",
        "id": "47eff951-59c2-4c6f-bd0e-d3025cf15ac3"
    },
    {
        "author": "劉禹錫",
        "paragraphs": [
            "一月道場齋戒滿，今朝華幄管弦迎。",
            "銜杯本自多狂態，事佛無妨有佞名。",
            "酒力半酣愁已散，文鋒未鈍老猶爭。",
            "平陽不獨容賓醉，聽取喧呼吏舍聲。"
        ],
        "title": "酬樂天齋滿日裴令公置宴席上戲贈",
        "id": "b3ff17ef-526a-4563-9d76-787965ea4d5f"
    },
    {
        "author": "劉禹錫",
        "paragraphs": [
            "從君勇斷拋名後，世路榮枯見幾回。",
            "門外紅塵人自走，甕頭清酒我初開。",
            "三冬學任胸中有，萬戶侯須骨上來。",
            "何幸相招同醉處，洛陽城裏好池臺。"
        ],
        "title": "酬樂天偶題酒甕見寄",
        "id": "bc622dc2-bead-4741-a807-dc8640173cff"
    },
    {
        "author": "劉禹錫",
        "paragraphs": [
            "高名大位能兼有，恣意遨遊是特恩。",
            "二室煙霞成步障，三川風物是家園。",
            "晨窺苑樹韶光動，晚度河橋春思繁。",
            "弦管常調客常滿，但逢花處即開樽。"
        ],
        "title": "酬樂天請裴令公開春加宴",
        "id": "a58a0828-9669-4171-ad0c-ce6ae0fad3b1"
    },
    {
        "author": "劉禹錫",
        "paragraphs": [
            "淒涼同到故人居，門枕寒流古木疎。",
            "向秀心中嗟棟宇，蕭何身後散圖書。",
            "本營歸計非無意，唯算生涯尚有餘。",
            "忽憶前言更惆悵，丁寧相約速懸車。"
        ],
        "title": "樂天示過敦詩舊宅有感一篇吟之泫然追想昔事因成繼和以寄苦懷",
        "id": "dfed425d-bd3d-438a-86d2-3932ee7bba21"
    },
    {
        "author": "劉禹錫",
        "paragraphs": [
            "太華蓮峰降嶽靈，兩川棠樹接郊坰。",
            "政同兄弟人人樂，曲奏塤篪處處聽。",
            "楊葉百穿榮會府，芝泥五色耀天庭。",
            "各拋筆硯誇旄鉞，莫遣文星讓將星。"
        ],
        "title": "寄和東川楊尚書慕巢兼寄西川繼之二公近從弟兄情分偏睦早忝遊舊因成是詩",
        "id": "8886c089-8837-4faa-a4ef-ca293307dcc5"
    },
    {
        "author": "劉禹錫",
        "paragraphs": [
            "洛城無事足杯盤，風雪相和歲欲蘭。",
            "樹上因依見寒鳥，坐中收拾盡閑官。",
            "笙歌要請頻何爽，笑語忘機拙更歡。",
            "遙想兔園今日會，瓊林滿眼映旂竿。"
        ],
        "title": "和樂天洛下雪中宴集寄汴州李尚書",
        "id": "50dddeca-2601-4924-8a34-12b1df6931ad"
    },
    {
        "author": "劉禹錫",
        "paragraphs": [
            "城外園林初夏天，就中野趣在西偏。",
            "薔薇亂發多臨水，鸂鶒雙遊不避船。",
            "水底遠山雲似雪，橋邊平岸草如煙。",
            "白家唯有杯觴興，欲把頭盤打少年。"
        ],
        "title": "和牛相公遊南莊醉後寓言戲贈樂天兼見示",
        "id": "ad9c4a44-e929-4e25-9680-7099ac93da17"
    },
    {
        "author": "劉禹錫",
        "paragraphs": [
            "少年曾醉酒旗下，同輩黃衣頷亦黃。",
            "蹴踏青雲尋入仕，蕭條白髮且飛觴。",
            "令徵古事歡生雅，客喚閑人興任狂。",
            "猶勝獨居荒草院，蟬聲聽盡到寒螿。"
        ],
        "title": "樂天以愚相訪沽酒致歡因成七言聊以奉答",
        "id": "8fc1b3ff-50cc-4767-814f-541e521d38ae"
    },
    {
        "author": "劉禹錫",
        "paragraphs": [
            "丞相新家伊水頭，智囊心匠日增修。",
            "化成池沼無痕跡，奔走清波不自由。",
            "臺上看山徐舉酒，潭中見月慢回舟。",
            "從來天下推尤物，合屬人間第一流。"
        ],
        "title": "和思黯憶南莊見示",
        "id": "138347e2-4451-4bbf-a3da-0abb3194d570"
    },
    {
        "author": "劉禹錫",
        "paragraphs": [
            "拋却人間第一官，俗情驚怪我方安。",
            "兵府相印無心戀，洛水嵩雲恣意看。",
            "三足鼎中知味久，百尋竿上擲身難。",
            "追呼故舊連宵飲，直到天明興未闌。"
        ],
        "title": "酬思黯見示小飲四韻",
        "id": "f13210ea-a534-49e0-8f95-f4b2999549dc"
    },
    {
        "author": "劉禹錫",
        "paragraphs": [
            "官曹崇重難頻入，第宅清閑且獨行。",
            "階蟻相逢如偶語，園蜂速去恐違程。",
            "人於紅藥惟看色，鶯到垂楊不惜聲。",
            "東洛池臺怨拋擲，移文非久會應成。"
        ],
        "title": "和僕射牛相公春日閑坐見懷",
        "id": "d7265b1f-1a37-4d58-b6ef-e3396a291aa2"
    },
    {
        "author": "劉禹錫",
        "paragraphs": [
            "碧玉孤根生在林，美人相贈比雙金。",
            "初開郢客緘封後，想見巴山冰雪深。",
            "多節本懷端直性，露青猶有歲寒心。",
            "何時策馬同歸去，關樹扶疎敲鐙吟。"
        ],
        "title": "酬元九侍御贈璧竹鞭長句",
        "id": "95818c9a-fb02-49b8-a75a-90d4aee426ca"
    },
    {
        "author": "劉禹錫",
        "paragraphs": [
            "楚鄉寒食橘花時，野渡臨風駐綵旗。",
            "草色連雲人去住，水紋如縠燕差池。",
            "朱輪尚憶羣飛雉，青綬初縣左顧龜。",
            "非是湓城舊司馬，水曹何事與新詩。"
        ],
        "title": "酬竇員外使君寒食日途次松滋渡先寄示四韻",
        "id": "d0617c77-dfcb-41e1-b2eb-ea4402c7d9b5"
    },
    {
        "author": "劉禹錫",
        "paragraphs": [
            "聞君前日獨庭爭，漢帝偏知白馬生。",
            "忽領簿書遊太學，寧勞侍從厭承明。",
            "洛陽本自宜才子，海內而今有直聲。",
            "爲謝同僚老博士，范雲來歲即公卿。"
        ],
        "title": "寄楊八拾遺",
        "id": "8bd180ce-c455-4411-9886-058b27a93216"
    },
    {
        "author": "劉禹錫",
        "paragraphs": [
            "分憂餘刃又從公，白羽胡牀嘯詠中。",
            "綵筆諭戎矜倚馬，華堂留客看驚鴻。",
            "渚宮油幕方高步，澧浦甘棠有幾叢。",
            "若問騷人何處所，門臨寒水落江楓。"
        ],
        "title": "酬竇員外郡齋宴客偶命柘枝因見寄兼呈張十一院長元九侍御",
        "id": "18a4c844-9986-4fff-b071-00d2e154a39f"
    },
    {
        "author": "劉禹錫",
        "paragraphs": [
            "新秋十日澣朱衣，鈴閣無聲公吏歸。",
            "風韻漸高梧葉動，露光初重槿花稀。",
            "四時苒苒催容鬢，三爵油油忘是非。",
            "更報明朝池上酌，人知太守字玄暉。"
        ],
        "title": "謝竇員外旬休早涼見示詩",
        "id": "5a439825-ff4c-49ee-866d-84586386b57d"
    },
    {
        "author": "劉禹錫",
        "paragraphs": [
            "漢家旄節付雄才，百越南溟統外臺。",
            "身在絳紗傳六藝，腰懸青綬亞三臺。",
            "連天浪靜長鯨息，映日帆多寶舶來。",
            "聞道楚氛猶未滅，終須旌斾掃雲雷。"
        ],
        "title": "南海馬大夫遠示著述兼酬拙詩輒著微誠再有長句時蔡戎未弭故見於篇末",
        "id": "5a7da397-197d-437e-9fc7-88fe96d648c4"
    },
    {
        "author": "劉禹錫",
        "paragraphs": [
            "忽驚金印駕枝轓，遂別鳴珂聽曉猿。",
            "碧落仙來雖暫謫，赤泉侯在是深恩。",
            "玉環慶遠瞻台坐，銅柱勳高壓海門。",
            "一詠瓊瑤百憂散，何勞更樹北堂萱。"
        ],
        "title": "和南海馬大夫聞楊侍郎出守郴州因有寄上之作",
        "id": "c55f56eb-431d-4e73-97ec-8f067a5ef5c7"
    },
    {
        "author": "劉禹錫",
        "paragraphs": [
            "憶逐羊車凡幾時，今來舊府統戎師。",
            "象筵照室會詞客，銅鼓臨軒舞海夷。",
            "百越酋豪稱故吏，十洲風景助新詩。",
            "秣陵從事何年別，一見瓊章如素期。"
        ],
        "title": "馬大夫見示浙西王侍御贈答詩因命同作",
        "id": "f72834f8-270d-419c-92c1-603720ce7d3a"
    },
    {
        "author": "劉禹錫",
        "paragraphs": [
            "淮安古地擁州師，畫角金鐃旦夕吹。",
            "淺草遙迎鷫鸘馬，春風亂颭辟邪旗。",
            "謫仙年月今應滿，戇諫聲名衆所知。",
            "何況遷喬舊同伴，一雙先入鳳凰池。"
        ],
        "title": "寄唐州楊八歸厚",
        "id": "3e72e0e6-b329-41f0-a061-f709c5fa3737"
    },
    {
        "author": "劉禹錫",
        "paragraphs": [
            "暫別瑤墀鴛鷺行，綵旗雙引到沅湘。",
            "城邊流水桃花過，簾外春風杜若香。",
            "史筆枉將書紙尾，朝纓不稱濯滄浪。",
            "雲臺公業家聲在，徵詔何時出建章。"
        ],
        "title": "寄朗州溫右史曹長",
        "id": "8b9665d2-057e-44a6-8f9f-d91b6f3c6552"
    },
    {
        "author": "劉禹錫",
        "paragraphs": [
            "辟雍流水近靈臺，中有詩篇絕世才。",
            "渤海歸人將集去，棃園弟子請詞來。",
            "瓊枝未識魂空斷，寶匣初臨手自開。",
            "莫道專城管雲雨，其如心似不然灰。"
        ],
        "title": "詶楊司業巨源見寄",
        "id": "10d07bec-a51c-4474-b05f-ff7fc018c4f4"
    },
    {
        "author": "劉禹錫",
        "paragraphs": [
            "健筆高科早絕倫，後來無不揖芳塵。",
            "遍看今日乘軒客，多是昔年呈卷人。",
            "胄子執經瞻講坐，郎官共食接華茵。",
            "煩君遠寄相思曲，慰問天南一逐臣。"
        ],
        "title": "詶國子崔博士立之見寄",
        "id": "25eeaa0b-dad0-4164-bb62-1896bdb82443"
    },
    {
        "author": "劉禹錫",
        "paragraphs": [
            "南宮詞客寄新篇，清似湘靈促柱弦。",
            "京邑舊遊勞夢想，歷陽秋色正澄鮮。",
            "雲銜日脚成山雨，風駕潮頭入渚田。",
            "對此獨吟還獨酌，知音不見思愴然。"
        ],
        "title": "張郎中籍遠寄長句開緘之日已及新秋因舉目前仰酬高韻",
        "id": "27f11984-b48d-411c-a8ed-100684a6f731"
    },
    {
        "author": "劉禹錫",
        "paragraphs": [
            "稽山自與岐山別，何事連年鸑鷟飛。",
            "百辟商量舊相入，九天祗候老臣歸。",
            "平湖晚泛窺清鏡，高閣晨開掃翠微。",
            "今日看書最惆悵，爲聞梅雨損朝衣。"
        ],
        "title": "浙東元相公書歎梅雨鬱蒸之候因寄七言",
        "id": "9f57b2df-7f47-4600-a68a-a3efb709ff40"
    },
    {
        "author": "劉禹錫",
        "paragraphs": [
            "九天雨露傳青詔，八舍郎官換綠衣。",
            "初佩銀魚隨仗入，宜乘白馬退朝歸。",
            "彫盤賀喜開瑤席，綵筆題詩出鎖闈。",
            "聞道水曹偏得意，霞朝霧夕有光輝。"
        ],
        "title": "酬嚴給事賀加五品兼簡同制水部李郎中",
        "id": "a90a8d61-6303-4c53-b681-db94090369ce"
    },
    {
        "author": "劉禹錫",
        "paragraphs": [
            "草玄門戶少塵埃，丞相幷州寄馬來。",
            "初自寒垣銜苜蓿，忽行幽徑破莓苔。",
            "尋花緩轡威遲去，帶酒垂鞭躞蹀回。",
            "不與王侯與詞客，知輕富貴重清才。"
        ],
        "title": "裴相公大學士見示答張秘書謝馬詩幷羣公屬和因命追作",
        "id": "e767e376-1ab0-435f-97cc-2479f2e90729"
    },
    {
        "author": "劉禹錫",
        "paragraphs": [
            "金貂曉出鳳池頭，玉節前臨南雍州。",
            "暫輟洪鑪觀劍戟，還將大筆注春秋。",
            "管弦席上留高韻，山水途中入勝遊。",
            "峴首風煙看未足，便應重拜富民侯。"
        ],
        "title": "奉和裴侍中將赴漢南留別座上諸公",
        "id": "8d7f4579-c049-4917-8d35-e18b42f9e357"
    },
    {
        "author": "劉禹錫",
        "paragraphs": [
            "漳濱臥起恣閑遊，宣室徵還未白頭。",
            "舊隱來尋通德里，新篇寫出畔牢愁。",
            "池看科斗成文字，鳥聽提壺憶獻酬。",
            "同學同年又同舍，許君雲路並華輈。"
        ],
        "title": "和蘇郎中尋豐安里舊居寄主客張郎中",
        "id": "7b7e7ffb-56ef-43fe-a140-b4a7a3d12cef"
    },
    {
        "author": "劉禹錫",
        "paragraphs": [
            "越中藹藹繁華地，秦望峰前禹穴西。",
            "湖草初生邊鴈去，山花半謝杜鵑啼。",
            "青油晝卷臨高閣，紅斾晴翻繞古堤。",
            "明日漢庭徵舊德，老人爭出若耶溪。"
        ],
        "title": "詶浙東李侍郎越州春晚即事長句",
        "id": "97e74ab5-16ae-4acf-b0b1-9329ebce61fe"
    },
    {
        "author": "劉禹錫",
        "paragraphs": [
            "少年曾忝漢庭臣，晚歲空餘老病身。",
            "初見相如成賦日，尋爲丞相掃門人。",
            "追思往事咨嗟久，喜奉清光笑語頻。",
            "猶有登朝舊冠冕，待公三入拂埃塵。"
        ],
        "title": "詶淮南牛相公述舊見貽",
        "id": "cdea5f37-42c5-40e2-ad6c-f4531aaa4cba"
    },
    {
        "author": "劉禹錫",
        "paragraphs": [
            "坐鎮清朝獨殷然，閑徵故事數前賢。",
            "用才同踐鈞衡地，稟氣終分大小年。",
            "威鳳本池思泛泳，仙查舊路望回旋。",
            "猶憐綺季深山裏，唯有松風與石田。"
        ],
        "title": "和僕射牛相公追感韋裴六相登庸皆四十餘未五十薨歿豈早榮枯之義今年將六十猶粗强健因親故勸酒率然成篇幷見寄之作",
        "id": "8d6b6e0a-c870-4e53-9f3c-00b4ea5e8129"
    },
    {
        "author": "劉禹錫",
        "paragraphs": [
            "久辭龍闕擁紅旗，喜見天顏拜赤墀。",
            "三省英寮非舊侶，萬年芳樹長新枝。",
            "交朋接武居仙院，幕客追風入鳳池。",
            "雲母屏風即施設，可憐榮耀冠當時。"
        ],
        "title": "和僕射牛相公以離闕庭七年班行親故亡歿十無一人再覩龍顏喜慶雖極感歎風燭能不愴然因成四韻幷示集賢中書二相公所和",
        "id": "21a115d0-fda4-4d59-82d5-61c7735fe2b4"
    },
    {
        "author": "劉禹錫",
        "paragraphs": [
            "靜得天和興自濃，不緣宦達性靈慵。",
            "大鵬六月有閑意，仙鶴千年無躁容。",
            "流輩盡來多歎息，官班高後少過從。",
            "唯應加築露臺上，賸見終南雲外峰。"
        ],
        "title": "和僕射牛相公見示長句",
        "id": "737a7344-0f92-49ce-8839-52edc58da95a"
    },
    {
        "author": "劉禹錫",
        "paragraphs": [
            "金火交爭正抑揚，蕭蕭飛雨助清商。",
            "曉看紈扇恩情薄，夜覺紗燈刻數長。",
            "樹上早蟬才發響，庭中百草已無光。",
            "當年富貴亦惆悵，何況悲翁髮似霜。"
        ],
        "title": "和牛相公雨後寓懷見示",
        "id": "db4fa5f6-b1b2-4a62-9904-608fe6415473"
    },
    {
        "author": "劉禹錫",
        "paragraphs": [
            "寥廓高翔不可追，風雲失路蹔相隨。",
            "方同洛下書生詠，又見軍前大將旗。",
            "雪裏命賓開玉帳，飲中請號駐金巵。",
            "竹林一自王戎去，嵇阮雖貧興未衰。"
        ],
        "title": "和陳許王尚書酬白少傅侍郎長句因通簡汝洛舊遊之什",
        "id": "b05d236a-d968-40de-857e-66615ef6d98b"
    },
    {
        "author": "劉禹錫",
        "paragraphs": [
            "兩度竿頭立定誇，回眸舉袖拂青霞。",
            "盡拋今日貴人樣，復振前朝名相家。",
            "御史定來休直宿，尚書依舊趂參衙。",
            "具瞻尊重誠無敵，猶憶洛陽千樹花。"
        ],
        "title": "和僕射牛相公寓言二首 一",
        "id": "0ea4bb85-cbb9-4cc0-8743-4141422fc5fc"
    },
    {
        "author": "劉禹錫",
        "paragraphs": [
            "心如止水鑒常明，見盡人間萬物情。",
            "鵰鶚騰空猶逞俊，驊騮嚙足自無驚。",
            "時來未覺權爲祟，貴了方知退是榮。",
            "只恐重重世緣在，事須三度副蒼生。"
        ],
        "title": "和僕射牛相公寓言二首 二",
        "id": "0b26cbe9-324d-4de8-bc54-4b4beb2e7a3c"
    },
    {
        "author": "劉禹錫",
        "paragraphs": [
            "家聲烜赫冠前賢，時無穹崇鎮北邊。",
            "身上官銜如座主，幕中譚笑取同年。",
            "幽幷俠少趨鞭弭，燕趙佳人奉管弦。",
            "仍把天兵書號筆，遠題長句寄山川。"
        ],
        "title": "詶太原狄尚書見寄",
        "id": "66a7dae5-359f-43b0-a186-ee91402f5b8f"
    },
    {
        "author": "劉禹錫",
        "paragraphs": [
            "白衣曾拜漢尚書，今日恩光到敝廬。",
            "再入龍樓稱綺季，應緣狗監說相如。",
            "中郎南鎮權方重，內史高齋興有餘。",
            "遙想敬亭春欲暮，百花飛盡柳花初。"
        ],
        "title": "詶宣州崔大夫見寄",
        "id": "c986bb0e-352c-4c43-b6b9-762c0736b336"
    },
    {
        "author": "劉禹錫",
        "paragraphs": [
            "雨餘獨坐卷簾帷，便得詩人喜霽詩。",
            "搖落從來長年感，慘舒偏是病身知。",
            "掃開雲霧呈光景，流盡潢汙見路岐。",
            "何況菊香新酒熟，神州司馬好狂時。"
        ],
        "title": "詶皇甫十少尹暮秋久雨喜晴有懷見示",
        "id": "bd7d13c2-5405-4500-8b69-7e72e724070a"
    },
    {
        "author": "劉禹錫",
        "paragraphs": [
            "去國十年同赴召，渡湘千里又分岐。",
            "重臨事異黃丞相，三黜名慙柳士師。",
            "歸目併隨回鴈盡，愁腸正遇斷猿時。",
            "桂江東過連山下，相望長吟有所思。"
        ],
        "tags": [
            "友情"
        ],
        "title": "再授連州至衡陽酬柳柳州贈別",
        "id": "7a11fbb0-0fa3-436a-a778-a2095d3fb85e"
    },
    {
        "author": "劉禹錫",
        "paragraphs": [
            "何代提戈去不還，獨留形影白雲間。",
            "肌膚銷盡雪霜色，羅綺點成苔蘚斑。",
            "江燕不能傳遠信，野花空解妒愁顏。",
            "近來豈少征人婦，笑採蘼蕪上北山。"
        ],
        "title": "望夫山",
        "id": "8038adf6-235d-4ad7-bec5-ad311f918d66"
    },
    {
        "author": "劉禹錫",
        "paragraphs": [
            "玉釵重合兩無緣，魚在深潭鶴在天。",
            "得意紫鸞休舞鏡，能言青鳥罷銜牋。",
            "金盆已覆難收水，玉軫長拋不續弦。",
            "若向蘼蕪山下過，遙將紅淚灑窮泉。"
        ],
        "title": "懷妓 一",
        "id": "89f1cd0f-88d7-42bb-ab45-e3a1acf3bf79"
    },
    {
        "author": "劉禹錫",
        "paragraphs": [
            "鸞飛遠樹棲何處，鳳得新巢想稱心。",
            "紅壁尚留香漠漠，碧雲初斷信沈沈。",
            "情知點污投泥玉，猶自經營買笑金。",
            "從此山頭似人石，丈夫形狀淚痕深。"
        ],
        "title": "懷妓 二",
        "id": "77dfc220-7dd8-443d-a125-e7a0358d2631"
    },
    {
        "author": "劉禹錫",
        "paragraphs": [
            "但曾行處遍尋看，雖是生離死一般。",
            "買笑樹邊花已老，畫眉窗下月猶殘。",
            "雲藏巫峽音容斷，路隔星橋過往難。",
            "莫怪詩成無淚滴，盡傾東海也須乾。"
        ],
        "title": "懷妓 三",
        "id": "66570a4c-477c-42eb-a646-e01a06b89a5f"
    },
    {
        "author": "劉禹錫",
        "paragraphs": [
            "三山不見海沈沈，豈有仙蹤更可尋。",
            "青鳥去時雲路斷，姮娥歸處月宮深。",
            "紗窗遙想春相憶，書幌誰憐夜獨吟。",
            "料得夜來天上鏡，只應偏照兩人心。"
        ],
        "title": "懷妓 四",
        "id": "fdf3590b-e5ba-4bef-ac00-2e332ddf8069"
    },
    {
        "author": "劉禹錫",
        "paragraphs": [
            "東陽本是佳山水，何況曾經沈隱侯。",
            "化得邦人解吟詠，如今縣令亦風流。",
            "新開譚洞疑仙境，遠寫丹青到雍州。",
            "落在尋常畫師手，猶能三伏凜生秋。"
        ],
        "title": "荅東陽于令寒碧圖詩",
        "id": "22570e9e-e054-45fa-b91f-c383e8df2fba"
    },
    {
        "author": "劉禹錫",
        "paragraphs": [
            "曾遊仙蹟見豐碑，除却麻姑更有誰。",
            "雲蓋青山龍臥處，日臨丹洞鶴歸時。",
            "霜凝上界花開晚，月冷中天果熟遲。",
            "人到便須拋世事，稻田還儗種靈芝。"
        ],
        "title": "麻姑山",
        "id": "a1bd43e7-6c89-4d49-a597-4b4fa2bb2ab4"
    },
    {
        "author": "劉禹錫",
        "paragraphs": [
            "三千三百西江水，自古如今要路津。",
            "月夜歌謠有漁父，風天氣色屬商人。",
            "沙村好處多逢寺，山葉紅時覺勝春。",
            "行到南朝征戰地，古來名將盡爲神。"
        ],
        "tags": [
            "长江"
        ],
        "title": "自江陵沿流道中",
        "id": "f0982c5f-6245-45bb-9a7a-21e07a0c4622"
    },
    {
        "author": "劉禹錫",
        "paragraphs": [
            "三年楚國巴城守，一去揚州揚子津。",
            "青帳聯延喧驛步，白頭俯傴到江濱。",
            "巫山暮色常含雨，峽水秋來不恐人。",
            "惟有九歌詞數首，里中留與賽蠻神。"
        ],
        "title": "別夔州官吏",
        "id": "8f8b2289-5900-415a-bf1d-534118dcac56"
    },
    {
        "author": "劉禹錫",
        "paragraphs": [
            "扁舟盡室貧相逐，白髮藏冠鑷更加。",
            "遠水自澄終日綠，晴林長落過春花。",
            "客情浩蕩逢鄉語，詩意留連重物華。",
            "風檣好住貪程去，斜日青帘背酒家。"
        ],
        "title": "魚復江中",
        "id": "950ce4d5-d7b9-47ab-aee8-3a72de4c4143"
    },
    {
        "author": "劉禹錫",
        "paragraphs": [
            "巫山十二鬱蒼蒼，片石亭亭號女郎。",
            "曉霧乍開疑卷幔，山花欲謝似殘妝。",
            "星河好夜聞清佩，雲雨歸時帶異香。",
            "何事神仙九天上，人間來就楚襄王。"
        ],
        "title": "巫山神女廟",
        "id": "a4bf89a1-d3e1-418c-abdd-25129c326348"
    },
    {
        "author": "劉禹錫",
        "paragraphs": [
            "飄颺南陌起東鄰，漠漠濛濛暗度春。",
            "花巷暖隨輕舞蝶，玉樓晴拂豔妝人。",
            "縈迴謝女題詩筆，點綴陶公漉酒巾。",
            "何處好風偏似雪，隋河堤上古江津。"
        ],
        "title": "柳絮",
        "id": "df3d125a-e9b0-46d1-8d69-a2585824a34e"
    },
    {
        "author": "劉禹錫",
        "paragraphs": [
            "明州長史外臺郎，憶昔同年翰墨場。",
            "一自分襟多歲月，相逢滿眼是淒涼。",
            "推賢有愧韓安國，論舊唯存盛孝章。",
            "所歎謬遊東閣下，看君無計出恓惶。"
        ],
        "title": "贈同年陳長史員外",
        "id": "d7ad5829-d0c0-43b7-9d35-971dc706e552"
    },
    {
        "author": "劉禹錫",
        "paragraphs": [
            "宋日營陽內史孫，因家占得九疑村。",
            "童心便有愛書癖，手指今餘把筆痕。",
            "自握蛇珠辭白屋，欲憑雞卜謁金門。",
            "若逢廣坐問羊酪，從此知名在一言。"
        ],
        "title": "送周魯儒赴舉詩",
        "id": "8b1b03d2-e68e-4f17-ae92-f1a92f40551e"
    },
    {
        "author": "劉禹錫",
        "paragraphs": [
            "行盡瀟湘萬里餘，少逢知己憶吾廬。",
            "數間茅屋閒臨水，一盞秋燈夜讀書。",
            "地遠何當隨計吏，策成終自詣公車。",
            "剡中若問連州事，唯有千山畫不如。"
        ],
        "title": "送曹璩歸越中舊隱詩",
        "id": "2e6914b9-8bf8-49ff-a94a-8e547693c129"
    },
    {
        "author": "劉禹錫",
        "paragraphs": [
            "毛羽斒斕白紵裁，馬前擎出不驚猜。",
            "輕拋一點入雲去，喝殺三聲掠地來。",
            "綠玉觜攢雞腦破，玄金爪擘兔心開。",
            "都緣解搦生靈物，所以人人道俊哉。"
        ],
        "title": "白鷹",
        "id": "2842fcb0-0112-40e3-bdf3-554fd0d310eb"
    },
    {
        "author": "劉禹錫",
        "paragraphs": [
            "月窟賓諸夏，雲官降九天。",
            "飾終鄰好重，錫命禮容全。",
            "水咽猶登隴，沙鳴稍極邊。",
            "路因乘驛近，志爲飲冰堅。",
            "毳帳差池見，烏旗搖曳前。",
            "歸來賜金石，榮耀自編年。"
        ],
        "title": "送工部張侍郎入蕃弔祭",
        "id": "17f0836f-c3eb-470c-bcb1-d906e72592ad"
    },
    {
        "author": "劉禹錫",
        "paragraphs": [
            "仙署棣華春，當時已絕倫。",
            "今朝丹闕下，更入白眉人。",
            "重振高陽族，分居要路津。",
            "一門科第足，五府辟書頻。",
            "鷙鳥得秋氣，法星懸火旻。",
            "聖朝寰海靜，所至不埋輪。"
        ],
        "title": "早秋送臺院楊侍御歸朝",
        "id": "d95b17c8-b7f3-4fd2-ac2e-e23045fe1b5c"
    },
    {
        "author": "劉禹錫",
        "paragraphs": [
            "江左重詩篇，陸生名久傳。",
            "鳳城來已熟，羊酪不嫌羶。",
            "歸路芙蓉府，離堂玳瑁筵。",
            "泰山呈臘雪，隋柳布新年。",
            "曾忝揚州薦，因君達短牋。"
        ],
        "tags": [
            "泰山"
        ],
        "title": "送陸侍御歸淮南使府五韻",
        "id": "a891ddeb-0dd1-486f-9ea1-54682101004c"
    },
    {
        "author": "劉禹錫",
        "paragraphs": [
            "夏木正陰成，戎裝出帝京。",
            "沾襟辭闕淚，回首別鄉情。",
            "雲樹褒中路，風煙漢上城。",
            "前旌傳谷去，後騎踏橋聲。",
            "久領鴛行重，無嫌虎綬輕。",
            "終提一麾去，再入福蒼生。"
        ],
        "title": "送令狐相公自僕射出鎮南梁",
        "id": "f0914a95-cdd3-4cec-96b1-6194738960fc"
    },
    {
        "author": "劉禹錫",
        "paragraphs": [
            "星使出關東，兵符賜上公。",
            "山河歸舊國，管籥換離宮。",
            "行色旌旗動，軍聲鼓角雄。",
            "愛棠餘故吏，騎竹見新童。",
            "漢壘三秋靜，胡沙萬里空。",
            "其如天下望，旦夕詠清風。"
        ],
        "title": "奉送裴司徒令公自東都留守再命太原",
        "id": "a7fd02c4-d0a5-4aa0-a74c-c5262963531e"
    },
    {
        "author": "劉禹錫",
        "paragraphs": [
            "近郭看殊境，獨遊常鮮懽。",
            "逢君駐緇錫，觀貌稱林巒。",
            "湖滿景方霽，野香春未闌。",
            "愛泉移席近，聞石輟棊看。",
            "風止松猶韻，花繁露未乾。",
            "橋形出樹曲，巖影落池寒別路千嶂裏，詩情暮雲端。",
            "他年買山處，似此得隳官。"
        ],
        "title": "海陽湖別浩初師",
        "id": "d5e6b9e1-398b-4105-9039-a9076d0431fc"
    },
    {
        "author": "劉禹錫",
        "paragraphs": [
            "漢室賢王後，孔門高第人。",
            "濟時成國器，樂道任天真。",
            "特達圭無玷，堅貞竹有筠。",
            "總戎寬得衆，市義貴能貧。",
            "護塞無南牧，馳心拱北辰。",
            "乞身來闕下，賜告臥漳濱。",
            "榮耀初題劒，清羸已拖紳。",
            "宮星徒列位，隙日不回輪。",
            "自昔追飛侶，今爲侍從臣。",
            "素弦哀已絕，青簡歎猶新。",
            "未遂揮金樂，空悲撤瑟晨。",
            "淒涼竹林下，無復見清塵。"
        ],
        "title": "許給事見示哭工部劉尚書詩因命同作",
        "id": "a901da4c-d0ab-4c7a-a389-1d4ec74d3523"
    },
    {
        "author": "劉禹錫",
        "paragraphs": [
            "西漢開支郡，南朝號戚藩。",
            "四封當列宿，百雉俯清沅。",
            "高岸朝霞合，驚湍激箭奔。",
            "積陰春暗度，將霽霧先昏。",
            "俗尚東皇祀，謠傳義帝冤。",
            "桃花迷隱跡，楝葉慰忠魂。",
            "戶算資漁獵，鄉豪恃子孫。",
            "照山畬火動，踏月俚歌喧。",
            "擁檝舟爲市，連甍竹覆軒。",
            "披沙金粟見，拾羽翠翹翻。",
            "茗折蒼溪秀，蘋生枉渚暄。",
            "禽驚格磔起，魚戲噞喁繁。",
            "沈約臺榭故，李衡墟落存。",
            "湘靈悲鼓瑟，泉客泣酬恩。",
            "露變蒹葭浦，星懸橘柚村。",
            "虎咆空野震，鼉作滿川渾。",
            "鄰里皆遷客，兒童習左言。",
            "炎天無冽井，霜月見芳蓀。",
            "清白家傳遠，詩書志所敦。",
            "列科叨甲乙，從宦出丘樊。",
            "結友心多契，馳聲氣尚吞。",
            "士安曾重賦，元禮許登門。",
            "草檄嫖姚幕，巡兵戊己屯。",
            "築臺先自隗，送客獨留髠。",
            "遂結王畿綬，來觀衢室罇。",
            "鳶飛入鷹隼，魚目儷璵璠。",
            "曉燭羅馳道，朝陽闢帝閽。",
            "王正會夷夏，月朔盛旗旛。",
            "獨立當瑤闕，傳呵步紫垣。",
            "按章清犴獄，視祭潔蘋蘩。",
            "御曆昌期遠，傳家寶祚蕃。",
            "繇文光夏啓，神教畏軒轅。",
            "內禪因天性，雄圖授化元。",
            "繼明懸日月，出震統乾坤。",
            "大孝三朝備，洪恩九族惇。",
            "百川宗渤澥，五岳輔崑崙。",
            "何幸逢休運，微班識至尊。",
            "校緍資筦榷，復土奉山園。",
            "一失貴人意，徒聞太學論。",
            "直廬辭錦帳，遠守愧朱幡。",
            "巢幕方猶燕，搶榆尚笑鯤。",
            "邅迴過荆楚，流落感涼溫。",
            "旅望花無色，愁心醉不惛。",
            "春江千里草，暮雨一聲猿。",
            "問卜安冥數，看方理病源。",
            "帶賒衣改製，塵澀劒成痕。",
            "三秀悲中散，二毛傷虎賁。",
            "來憂禦魑魅，歸願牧雞豚。",
            "就日秦京遠，臨風楚奏煩。",
            "南登無灞岸，旦夕上高原。"
        ],
        "title": "武陵書懷五十韻",
        "id": "6e27c564-356b-4c7b-8594-861f03d55cfc"
    },
    {
        "author": "劉禹錫",
        "paragraphs": [
            "金數已三伏，火星正西流。",
            "樹含秋露曉，閣倚碧天秋。",
            "灰琯應新律，銅壺添夜籌。",
            "商飆從朔塞，爽氣入神州。",
            "蕙草香書殿，槐花點御溝。",
            "山明真色見，水靜濁煙收。",
            "早歲忝華省，再來成白頭。",
            "幸依羣玉府，末路尚瀛洲。"
        ],
        "title": "早秋集賢院即事",
        "id": "5805a4c4-b41a-4876-9fe5-7a2f3affa462"
    },
    {
        "author": "劉禹錫",
        "paragraphs": [
            "文雅關西族，衣冠趙北都。",
            "有聲真漢相，無纇勝隋珠。",
            "當軸龍爲友，臨池鳳不孤。",
            "九天開內殿，百辟看晨趨。",
            "誡滿澄欹器，成功別大罏。",
            "餘芳在公論，積慶是神扶。",
            "步武離台席，徊翔集帝梧。",
            "詮材秉秦鏡，典樂去齊竽。",
            "瀟灑風塵外，逢迎詩酒徒。",
            "唯應待華誥，更食萬錢廚。"
        ],
        "title": "奉和吏部楊尚書太常李卿二相公策免後即事述懷贈答十韻",
        "id": "05e0a730-a944-41ec-bccd-5c9169cda69a"
    },
    {
        "author": "劉禹錫",
        "paragraphs": [
            "星象承烏翼，蠻陬想犬牙。",
            "俚人祠竹節，仙洞閉桃花。",
            "城基歷漢魏，江源自賨巴。",
            "華表廖王墓，菜地黃瓊家。",
            "霜輕菊秀晚，石淺水紋斜。",
            "樵音繞故壘，汲路明寒沙。",
            "清風稍改葉，盧橘始含葩。",
            "野橋過驛騎，叢祠發逈笳。",
            "跳鱗避舉網，倦鳥寄行楂。",
            "路塵高出樹，山火遠連霞。",
            "夕曛轉赤岸，浮靄起蒼葭。",
            "軋軋渡水槳，連連赴林鴉。",
            "呌閽道非遠，賜環期自賒。",
            "孤臣本危涕，喬木在天涯。"
        ],
        "title": "晚歲登武陵城顧望水陸悵然有作",
        "id": "8a9d9842-af13-4e4a-9973-63799a2ff132"
    },
    {
        "author": "劉禹錫",
        "paragraphs": [
            "遠謫年猶少，初歸鬢已衰。",
            "門閑故吏去，室靜老僧期。",
            "不見蜘蛛集，頻爲佝僂欺。",
            "穎微囊未出，寒甚谷難吹。",
            "濩落唯心在，平生有己知。",
            "商歌夜深後，聽者竟爲誰。"
        ],
        "tags": [
            "抒情",
            "感慨",
            "回忆",
            "壮志未酬"
        ],
        "title": "罷郡歸洛陽寄友人",
        "id": "6a6a36c8-34df-416d-bc29-0c07dcf5866f"
    },
    {
        "author": "劉禹錫",
        "paragraphs": [
            "蒙蒙篁竹下，有路上壺頭。",
            "漢壘麏鼯鬬，蠻溪霧雨愁。",
            "懷人敬遺像，閱世指東流。",
            "自負霸王略，安知恩澤侯。",
            "鄉園辭石柱，筋力盡炎洲。",
            "一以功名累，飜思馬少游。"
        ],
        "title": "經伏波神祠",
        "id": "3f74fe9b-46ed-42fd-9d5c-a2c6ec586409"
    },
    {
        "author": "劉禹錫",
        "paragraphs": [
            "受脤新梁苑，和羹舊傅巖。",
            "援毫動星宿，垂釣取韜鈐。",
            "赫奕三川至，歡呼百姓瞻。",
            "綠油貔虎擁，青紙鳳皇銜。",
            "外壘曾無警，中廚亦罷監。",
            "推誠人自服，去殺令逾嚴。",
            "赳赳容皆飾，幡幡口盡鉗。",
            "爲兄憐庾翼，選壻得蕭咸。",
            "鬱倔咽喉地，駢臻水陸兼。",
            "度橋鳴紺幰，入肆颺雲帆。",
            "端月當中氣，東風應遠占。",
            "管弦喧夜景，燈燭掩寒蟾。",
            "酒每傾三雅，書能發百函。",
            "詞人羞布鼓，遠客獻貂襜。",
            "歌榭白團扇，舞筵金縷衫。",
            "旌旗遙一簇，舄履近相攙。",
            "花樹當朱閣，晴河逼翠簾。",
            "衣風飄靉靆，燭淚滴巉巖。",
            "玉斝虛頻易，金爐暖更添。",
            "映鐶窺豔豔，隔袖見纖纖。",
            "謝傅何由接，桓伊定不凡。",
            "應憐郡齋老，旦夕鑷霜䫇。"
        ],
        "title": "和汴州令狐相公到鎮改月偶書所懷",
        "id": "a4e609f3-eab1-4cc7-84fd-f02aae45291b"
    },
    {
        "author": "劉禹錫",
        "paragraphs": [
            "西辭望苑去，東占洛陽才。",
            "度嶺無愁思，看山不懊來。",
            "冥鴻何所慕，遼鶴乍飛廻。",
            "洗竹通新逕，攜琴上舊臺。",
            "塵埃長者撤，風月故人杯。",
            "聞道龍門峻，還因上客開。"
        ],
        "title": "遙賀白賓客分司初到洛中戲呈馮尹",
        "id": "8fc15312-ebe5-4141-8679-e2fa6217eeb0"
    },
    {
        "author": "劉禹錫",
        "paragraphs": [
            "公府有高政，新齋池上開。",
            "再吟佳句後，一似畫圖來。",
            "結搆疎林下，夤緣曲岸隈。",
            "綠波穿戶牖，碧甃疊瓊瓌。",
            "幽異當軒滿，清光繞砌廻。",
            "潭心澄晚鏡，渠口起晴雷。",
            "瑤草緣堤種，松煙上島栽。",
            "遊魚驚撥刺，浴鷺喜毰毸。",
            "爲客烹林笋，因僧採石苔。",
            "酒缾常不罄，書案任成堆。",
            "簷外青雀舫，坐中鸚鵡杯。",
            "蒲根抽九節，蓮萼捧重臺。",
            "芳訊此時到，勝遊何日陪。",
            "共譏吳太守，自占洛陽才。"
        ],
        "title": "白侍郎大尹自河南寄示池北新葺水齋即事招賓十四韻兼命同作",
        "id": "be76d833-412a-44f8-9871-6153103c7b5a"
    },
    {
        "author": "劉禹錫",
        "paragraphs": [
            "珍果出西域，移根到北方。",
            "昔年隨漢使，今日寄梁王。",
            "上相芳緘至，行臺綺席張。",
            "魚鱗含宿潤，馬乳帶殘霜。",
            "染指鉛粉膩，滿喉甘露香。",
            "醞成十日酒，味敵五雲槳。",
            "咀嚼停金盞，稱嗟響畫堂。",
            "慙非末至客，不得一枝嘗。"
        ],
        "title": "和令狐相公謝太原李侍中寄蒲桃",
        "id": "edca8c83-0380-4c83-af64-371da14c6611"
    },
    {
        "author": "劉禹錫",
        "paragraphs": [
            "家家菊盡黃，梁國獨如霜。",
            "瑩靜真琪樹，分明對玉堂。",
            "仙人披雪氅，素女不紅妝。",
            "粉蝶來難見，麻衣拂更香。",
            "向風搖羽扇，含露滴瓊槳。",
            "高豔遮銀井，繁枝覆象牀。",
            "桂叢慙竝發，梅蘂妬先芳。",
            "一入瑤華詠，從茲播樂章。"
        ],
        "title": "和令狐相公玩白菊",
        "id": "8b282727-8bff-446e-8add-a32cfba7671d"
    },
    {
        "author": "劉禹錫",
        "paragraphs": [
            "上國庭前草，移來漢水潯。",
            "朱門雖易地，玉樹有餘陰。",
            "豔彩凝還泛，清香絕復尋。",
            "光華童子佩，柔軟美人心。",
            "惜晚含遠思，賞幽空獨吟。",
            "寄言知音者，一奏風中琴。"
        ],
        "title": "令狐相公見示新栽蕙蘭二草之什兼命同作",
        "id": "047e6adc-a25f-4d4a-93bc-26d6cb1c21b3"
    },
    {
        "author": "劉禹錫",
        "paragraphs": [
            "阮巷久蕪沈，四弦有遺音。",
            "雅聲發蘭室，遠思含竹林。",
            "座絕衆賓語，庭移芳樹陰。",
            "飛觴助真氣，寂聽無流心。",
            "影似白團扇，調諧朱弦琴。",
            "一毫不平意，幽怨古猶今。"
        ],
        "title": "和令狐相公南齋小讌聽阮咸",
        "id": "a4009be3-4a63-477a-be72-0670f45c6757"
    },
    {
        "author": "劉禹錫",
        "paragraphs": [
            "素萼迎寒秀，金英帶露香。",
            "繁華照旄鉞，榮盛對銀黃。",
            "琮璧交輝映，衣裳雜彩章。",
            "晴雲遙蓋覆，秋蝶近悠揚。",
            "空想逢九日，何由陪一觴。",
            "滿叢佳色在，未肯委嚴霜。"
        ],
        "title": "和令狐相公九日對黃白二菊花見懷",
        "id": "8b5741ba-0a9b-4a04-9ea8-fed55e797055"
    },
    {
        "author": "劉禹錫",
        "paragraphs": [
            "前日寢門慟，至今悲有餘。",
            "已嗟萬化盡，方見八行書。",
            "滿紙傳相憶，裁詩怨索居。",
            "危弦音有絕，哀玉韻[猶]虛。",
            "忽歎幽明異，俄驚歲月除。",
            "文章雖不朽，精魂竟焉如。",
            "零淚霑青簡，傷心見素車。",
            "悽涼從此後，無復望雙魚。"
        ],
        "title": "令狐僕射與余投分素深縱山川阻修然音問相繼今年十一月僕射疾不起聞予已承訃書寢門長慟後日有使者兩輩持書幷詩計其日時已是臥疾手筆盈幅翰墨尚新律詞一篇音韻彌切收淚握管以成報章雖廣陵之弦於今絕矣而蓋泉之感猶庶聞焉焚之繐帳之前附于舊編之末",
        "id": "64787797-5a57-48aa-8232-01433784e4e7"
    },
    {
        "author": "劉禹錫",
        "paragraphs": [
            "永日無人事，芳園任興行。",
            "陶廬樹可愛，潘宅雨新晴。",
            "傅粉琅玕節，熏香菡萏莖。",
            "榴花裙色好，桐子藥丸成。",
            "柳蠹枝偏亞，桑空葉再生。",
            "睢盱欲鬬雀，索漠不言鶯。",
            "動植隨四氣，飛沈含五情。",
            "搶榆與水擊，小大強爲名。"
        ],
        "title": "和樂天閑園獨賞八韻前以蜂鶴拙句寄呈今辱蝸蟻妍詞見答因成小巧以取大咍",
        "id": "7bf727ff-362a-4a5f-8578-5897237bb530"
    },
    {
        "author": "劉禹錫",
        "paragraphs": [
            "藹藹鼎門外，澄澄洛水灣。",
            "堂皇臨綠野，坐臥看青山。",
            "位極却忘貴，功成欲愛閑。",
            "官名司管籥，心術去機關。",
            "禁苑凌晨出，園花及露攀。",
            "池塘魚拔刺，竹逕鳥綿蠻。",
            "志在安瀟灑，嘗經歷險艱。",
            "高情方造適，衆意望徵還。",
            "好客交珠履，華筵舞玉顏。",
            "無因隨賀燕，翔集畫梁間。"
        ],
        "title": "奉和裴令公新成綠野堂即書",
        "id": "2dc6bc89-c0b0-4ac9-8ef2-d0719a035bb4"
    },
    {
        "author": "劉禹錫",
        "paragraphs": [
            "洛下今修禊，羣賢勝會稽。",
            "盛筵陪玉鉉，通籍盡金閨。",
            "波上神仙妓，岸旁桃李蹊。",
            "水嬉如鷺振，歌響雜鶯啼。",
            "歷覽風光好，沿洄意思迷。",
            "櫂歌能儷曲，墨客競分題。",
            "翠幄連雲起，香車向道齊。",
            "人誇綾步障，馬惜錦障泥。",
            "塵暗宮牆外，霞明苑樹西。",
            "舟形隨鷁轉，橋影與虹低。",
            "川色晴猶遠，烏聲暮欲棲。",
            "唯餘踏青伴，待月魏王堤。"
        ],
        "title": "三月三日與樂天及河南李尹奉陪裴令公泛洛禊飲各賦十二韻",
        "id": "c6a082c4-3aa9-4c23-9104-38aeef957d55"
    },
    {
        "author": "劉禹錫",
        "paragraphs": [
            "五月長齋戒，深居絕送迎。",
            "不離通德里，便是法王城。",
            "舉目皆僧事，全家少俗情。",
            "精修無上道，結念未來生。",
            "賓閤緇衣占，書堂信鼓鳴。",
            "戲童爲塔象，啼鳥學經聲。",
            "黍用青菰角，葵承玉露烹。",
            "馬家供薏苡，劉氏餉蕪菁。",
            "暗網籠歌扇，流塵晦酒鐺。",
            "不知何次道，作佛幾時成。"
        ],
        "title": "樂天少傅五月長齋廣延緇徒謝絕文友坐成睽間因以戲之",
        "id": "d61a7970-2190-49fe-b455-e005f9e90f5a"
    },
    {
        "author": "劉禹錫",
        "paragraphs": [
            "池榭堪臨泛，翛然散鬱陶。",
            "步因驅鶴緩，吟爲聽蟬高。",
            "林密添新竹，枝低縋晚桃。",
            "酒醅晴易熟，藥圃夏頻薅。",
            "老是班行舊，閑爲鄉里豪。",
            "經過更何處，風景屬吾曹。"
        ],
        "title": "酬樂天晚夏閑居欲相訪先詩見貽",
        "id": "34f4cb4c-c56a-4332-9a5d-d7fe611695e4"
    },
    {
        "author": "劉禹錫",
        "paragraphs": [
            "散誕人間樂，逍遙地上仙。",
            "詩家登逸品，釋氏悟真筌。",
            "制誥留臺閣，歌詞入管弦。",
            "處身於木鴈，任世變桑田。",
            "吏隱情兼遂，儒玄道兩全。",
            "八關齋適罷，三雅興尤偏。",
            "文墨中年舊，松筠晚歲堅。",
            "魚書曾替代，香火有因緣。",
            "欲向醉鄉去，猶爲色界牽。",
            "好吹楊柳曲，爲我舞金鈿。"
        ],
        "title": "酬樂天醉後狂吟十韻",
        "id": "5b3c6981-de13-44c7-8ba8-2e0578a5693b"
    },
    {
        "author": "劉禹錫",
        "paragraphs": [
            "劇韻新篇至，因難始見能。",
            "雨天龍變化，晴日鳳騫騰。",
            "遊海驚何極，聞韶素不曾。",
            "愜心時拊髀，擊節日麾肱。",
            "符彩添隃墨，波瀾起剡藤。",
            "揀金光熠熠，累璧勢層層。",
            "珠媚多藏賈，花撩欲定僧。",
            "封來真寶物，寄與媿交朋。",
            "已老無時疾，長貧望歲登。",
            "雀羅秋寂寂，蟲翅曉薨薨。",
            "羸驥方辭絆，虛舟已絕絙。",
            "榮華甘死別，健羨亦生憎。",
            "玉柱琤瑽韻，金觥雹凸棱。",
            "何時良宴會，促膝對華燈。"
        ],
        "title": "牛相公見示新什謹依本韻次用以抒下情",
        "id": "7dd4b349-2ac3-4ac5-aebf-0667f90a082c"
    },
    {
        "author": "劉禹錫",
        "paragraphs": [
            "暮景中秋爽，陰靈既望圓。",
            "浮精離碧海，分照接虞淵。",
            "迥見孤輪出，高從倚蓋旋。",
            "二儀含皎澈，萬象共澄鮮。",
            "整御當西陸，舒光麗上玄。",
            "從星變風雨，順日助陶甄。",
            "遠近同時望，晶熒此夜偏。",
            "運行調玉燭，潔白應金天。",
            "曲沼疑瑤鏡，通衢若象筵。",
            "逢人盡冰雪，遇景即神仙。",
            "引素吞銀漢，凝清洗綠煙。",
            "臯禽警露下，鄰杵思風前。",
            "水是還珠浦，山成種玉田。",
            "劒沈三尺影，燈罷九枝然。",
            "象外形無迹，寰中影有遷。",
            "稍當雲闕正，未映斗城懸。",
            "靜對揮宸翰，閑臨襞彩牋。",
            "境同牛渚上，宿在鳳池邊。",
            "興掩尋安道，詞勝命仲宣。",
            "從今紙貴後，不復詠陳篇。"
        ],
        "title": "奉和中書崔舍人八月十五日夜翫月二十韻",
        "id": "33a6409a-a879-498e-a47e-3f61119593e6"
    },
    {
        "author": "劉禹錫",
        "paragraphs": [
            "八柱共承天，東西別隱然。",
            "遠夷爭慕化，真相故臨邊。",
            "竝進夔龍位，仍齊龜鶴年。",
            "同心舟已濟，造膝璧常聯。",
            "對領專征寄，遙持造物權。",
            "斗牛添氣色，井絡靜氛煙。",
            "獻可通三略，分甘出萬錢。",
            "漢南趨節制，趙北賜山川。",
            "玉帳觀渝舞，虹旌獵楚田。",
            "步嫌雙綬重，夢入九城偏。",
            "秋雨離情動，新詩樂府傳。",
            "聆音還竊抃，不覺撫么弦。"
        ],
        "title": "奉和淮南李相公早秋即事寄成都武相公",
        "id": "a46c3e01-2dd9-42d0-8d96-13bae11ea2e0"
    },
    {
        "author": "劉禹錫",
        "paragraphs": [
            "蠻水阻朝宗，兵符下渚宮。",
            "前籌得上策，無戰已成功。",
            "漢使星飛入，夷心草偃同。",
            "歌謠開竹棧，拜舞戢桑弓。",
            "就日知冰釋，投人念鳥窮。",
            "網羅三面解，章奏九門通。",
            "卉服聯操袂，雕題盡鞠躬。",
            "降幡秋練白，驛騎晝塵紅。",
            "火號休傳警，機橋罷亙空。",
            "登山不見虜，振斾自生風。",
            "江遠煙波靜，軍回氣色雄。",
            "佇看聞喜後，金石賜元戎。"
        ],
        "title": "元和癸巳歲仲秋詔發江陵偏師問罪蠻徼後命宣慰釋兵歸降凱旋之辰率爾成詠寄荆南嚴司空",
        "id": "fe6658ab-c063-458d-99dc-77ddf76f75ad"
    },
    {
        "author": "劉禹錫",
        "paragraphs": [
            "歎息魯先師，生逢周室卑。",
            "有心律天道，無位救陵夷。",
            "歷聘不能用，領徒空爾爲。",
            "儒風正禮樂，旅象入蓍龜。",
            "西狩非其應，中都安足施。",
            "世衰由我賤，泣下爲人悲。",
            "遺教光文德，興王叶夢期。",
            "土田封後胤，冕服飾虛儀。",
            "鐘鼓膠庠薦，牲牢郡邑祠。",
            "聞君喟然歎，偏在上丁時。"
        ],
        "title": "和李六侍御文宣王廟釋奠作",
        "id": "0bc78975-ade9-4fe2-8c2c-c4b46e62539a"
    },
    {
        "author": "劉禹錫",
        "paragraphs": [
            "漢郡三十六，鬱林東南遙。",
            "人倫選清臣，天外頒詔條。",
            "桂水步秋浪，火山凌霧朝。",
            "分圻辨風物，入境聞謳謠。",
            "莎岸見長亭，煙林隔麗譙。",
            "日落舟益駛，川平旗自飄。",
            "珠浦遠明滅，金沙晴動搖。",
            "一吟道中作，離思懸層霄。"
        ],
        "title": "和竇中丞晚入容江作",
        "id": "fb3d578d-24c9-4cdf-acf2-8ee5ea6ae584"
    },
    {
        "author": "劉禹錫",
        "paragraphs": [
            "紅旗閱五兵，絳帳領諸生。",
            "味道輕鼎食，退公猶筆耕。",
            "青箱傳學遠，金匱納書成。",
            "一瞬見前事，九流當抗行。",
            "編蒲曾苦思，垂竹媿無名。",
            "今日承芳訊，誰言贈衮榮。"
        ],
        "title": "南海馬大夫見惠著述三通勒成四帙上自邃古達于國朝采其菁華至簡如富欽受嘉貺詩以謝之",
        "id": "b849afe9-f7db-4f53-b688-fafa65b264f1"
    },
    {
        "author": "劉禹錫",
        "paragraphs": [
            "旌節下朝臺，分圭從北回。",
            "城頭鶴立處，驛樹鳳栖來。",
            "舊路芳塵在，新恩馹騎催。",
            "里閭風偃草，鼓舞抃成雷。",
            "吏散山禽囀，庭香夏蕊開。",
            "郡齋堪四望，壁記有三台。",
            "人訝徵黃晚，文非弔屈哀。",
            "一吟梁甫曲，知是臥龍才。"
        ],
        "title": "和楊侍郎初至郴州紀事書情題郡齋八韻",
        "id": "11e7048c-4997-4a3d-989a-008e2c88733f"
    },
    {
        "author": "劉禹錫",
        "paragraphs": [
            "今日池塘上，初移造物權。",
            "苞藏成別島，沿濁致清漣。",
            "變化生言下，蓬瀛落眼前。",
            "泛觴驚翠羽，開幕對紅蓮。",
            "遠寫風光入，明含氣象全。",
            "渚煙籠驛樹，波日漾寶筵。",
            "曲岸留緹騎，中流轉綵船。",
            "無因接元禮，共載比神仙。"
        ],
        "title": "和東川王相公新漲驛池八韻",
        "id": "8fb030e1-a5a9-4892-87e9-37a6e15ec01b"
    },
    {
        "author": "劉禹錫",
        "paragraphs": [
            "早遇聖明朝，鴈行登九霄。",
            "文輕傅武仲，酒逼蓋寬饒。",
            "捨矢同瞻鵠，當筵共賽梟。",
            "琢磨三益重，唱和五音調。",
            "臺柏煙常起，池荷香暗飄。",
            "星文辭北極，旗影度東遼。",
            "直道由來黜，浮名豈敢要。",
            "三湘與百越，雨散又雲搖。",
            "遠守慙侯籍，徵還荷詔條。",
            "顇容唯舌在，別恨幾魂銷。",
            "滿眼悲陳事，逢人少舊僚。",
            "煙霞爲老伴，蒲柳任先凋。",
            "虎綬懸新印，龍舼理去橈。",
            "斷腸天北郡，攜手洛陽橋。",
            "幢蓋今雖貴，弓旌會見招。",
            "其如草玄客，空宇久寥寥。"
        ],
        "title": "酬楊八庶子喜韓吳興與余同遷見贈",
        "id": "4fdf8255-c250-4a77-ad9e-7bdf6bd865f6"
    },
    {
        "author": "劉禹錫",
        "paragraphs": [
            "右相歷中臺，移松武庫栽。",
            "紫茸抽組綬，青實長玫瑰。",
            "便有干霄勢，看成搆廈材。",
            "數分天柱半，影逐日輪回。",
            "舊賞台階去，新知谷口來。",
            "息陰常仰望，翫境幾裴回。",
            "翠粒晴懸露，蒼鱗雨起苔。",
            "凝音助瑤瑟，飄蘂泛金罍。",
            "月桂花遙燭，星榆葉對開。",
            "終須似雞樹，榮茂近昭回。"
        ],
        "title": "和兵部鄭侍郎省中四松詩十韻",
        "id": "6a11b0a8-68ea-44f1-ac31-bb371656d4f7"
    },
    {
        "author": "劉禹錫",
        "paragraphs": [
            "朱戶凌晨啓，碧梧含早涼。",
            "人從桔柣至，書到漆沮傍。",
            "抃會因佳句，情深取斷章。",
            "愜心同笑語，入耳勝笙簧。",
            "憶昔三條路，居鄰數仞牆。",
            "學堂青玉案，綵服紫羅囊。",
            "麟角看成就，龍駒見抑揚。",
            "彀中飛一箭，雲際落雙鶬。",
            "甸邑叨前列，天臺媿後行。",
            "鯉庭傳事業，雞樹遂翱翔。",
            "書殿連鳷鵲，神池接鳳凰。",
            "追遊蒙尚齒，惠好結中腸。",
            "鎩翮方擡舉，危根易損傷。",
            "一麾憐棄置，五字借恩光。",
            "汝海崆峒秀，溱流芍藥芳。",
            "風行能偃草，境靜不爭桑。",
            "轉斾趨關右，頒條匝渭陽。",
            "病吟猶有思，老醉已無狂。",
            "塵滿鴻溝道，沙驚白狄鄉。",
            "佇聞黃紙詔，促召紫微郎。"
        ],
        "title": "酬鄭州權舍人見寄十二韻",
        "id": "6a555628-6a30-4939-8803-eafa1d7918de"
    },
    {
        "author": "劉禹錫",
        "paragraphs": [
            "震澤生奇石，沈潛得地靈。",
            "初辭水府出，猶帶龍宮腥。",
            "發自江湖國，來榮卿相庭。",
            "從風夏雲勢，上漢古查形。",
            "拂拭魚鱗見，鏗鏘玉韻聆。",
            "煙波含宿潤，苔蘚助新青。",
            "嵌穴胡雛貌，纖鋩蟲篆銘。",
            "孱顏傲林薄，飛動向雷霆。",
            "煩熱近還散，餘酲見便醒。",
            "凡禽不敢息，浮壒莫能停。",
            "靜稱垂松蓋，鮮宜映鶴翎。",
            "忘憂常目擊，素尚與心冥。",
            "眇小欺湘燕，團圓笑落星。",
            "徒然想融結，安可測年齡。",
            "採取詢鄉耋，搜求按舊經。",
            "垂鉤入空隙，隔浪動晶熒。",
            "有獲人爭賀，歡謠衆共聽。",
            "一州驚閱寶，千里遠揚舲。",
            "覩物洛陽陌，懷人吳御亭。",
            "寄言垂天翼，早晚起滄溟。"
        ],
        "tags": [
            "太湖"
        ],
        "title": "和牛相公題姑蘇所寄太湖石兼寄李蘇州",
        "id": "330863e1-a65d-49ae-a540-191e0293ce67"
    },
    {
        "author": "劉禹錫",
        "paragraphs": [
            "位是才能取，時因際會遭。",
            "羽儀呈鸑鷟，鋩刃試豪曹。",
            "洛下推年少，山東許地高。",
            "門承金鉉鼎，家有玉璜韜。",
            "海浪扶鵬翅，天風引驥髦。",
            "便知蓬閣閟，不識魯衣襃。",
            "興發春塘草，魂交益部刀。",
            "形開猶抱膝，燭盡遽揮毫。",
            "昔仕當初筮，逢時詠載橐。",
            "懷鉛辨蟲蠹，染素學鵝毛。",
            "車騎方休汝，歸來欲效陶。",
            "南臺資謇諤，內署選風騷。",
            "羽化如乘鯉，樓居舊冠鼇。",
            "美香焚濕麝，名果賜乾萄。",
            "議赦蠅棲筆，邀歌蟻泛醪。",
            "代言無所戲，謝表自稱叨。",
            "蘭焰凝芳澤，芝泥瑩玉膏。",
            "對頻聲價出，直久夢魂勞。",
            "草詔令歸馬，批章答獻獒。",
            "銀花懸院牓，翠羽映簾條。",
            "諷諫欣然納，奇觚率爾操。",
            "禁中時諤諤，天下免忉忉。",
            "左顧龜成印，雙飛鵠織袍。",
            "謝賓緣地密，潔己是心豪。",
            "五日思歸沐，三春羨衆邀。",
            "茶爐依綠笋，棊局就紅桃。",
            "溟海桑潛變，陰陽炭暗熬。",
            "仙成脫屣去，臣戀捧弓號。",
            "建節辭烏柏，宣風看鷺濤。",
            "土山京口峻，鐵甕郡城牢。",
            "曲島花千樹，官池水一篙。",
            "鶯來和絲管，雁起拂麾旄。",
            "宛轉傾羅扇，回旋墮玉搔。",
            "罰籌長豎纛，觥盞樣如舠。",
            "山是千重障，江爲四面濠。",
            "臥龍曾得雨，孤鶴尚鳴臯。",
            "劍用熊開匣，弓閑蟄受弢。",
            "鳳姿嘗在竹，鷃羽不離蒿。",
            "吳月分雙鎮，東西接萬艘。",
            "今朝比潘陸，江海更滔滔。"
        ],
        "title": "浙西李大夫述夢四十韻幷浙東元相公酬和斐然繼聲",
        "id": "ba571c1a-7567-479c-a7eb-19b7ade65797"
    },
    {
        "author": "劉禹錫",
        "paragraphs": [
            "早入八元數，嘗承三接恩。",
            "飛鳴天上路，鎮壓海西門。",
            "清望寰中許，高情物外存。",
            "時來誠不讓，歸去每形言。",
            "洛下思招隱，江干壓作藩。",
            "按經修道具，依樣買山村。",
            "開鑿隨人化，幽陰爲律暄。",
            "遠移難得樹，立變舊荒園。",
            "絕塞通潛徑，平泉占上原。",
            "煙霞遙在想，簿領益爲繁。",
            "丹禁虛東閤，蒼生望北轅。",
            "徒令雙白鶴，五里自翩飜。"
        ],
        "title": "和浙西李大夫伊川卜居",
        "id": "97d303a2-b213-4dbe-be84-2d326749da82"
    },
    {
        "author": "劉禹錫",
        "paragraphs": [
            "熙熙春景霽，草綠春光麗。",
            "的歷亂相鮮，葳蕤互虧蔽。",
            "乍疑芊綿裏，稍動丰茸際。",
            "影碎翻崇蘭，浮香轉叢蕙。",
            "含煙絢碧綵，帶露如珠綴。",
            "幸因採掇日，況此臨芳歲。"
        ],
        "title": "省試風光草際浮",
        "id": "84fcd5fc-e632-4f23-bfb4-635e3efdb94a"
    },
    {
        "author": "劉禹錫",
        "paragraphs": [
            "一夕爲湖地，千年列郡名。",
            "霸王迷路處，亞父所封城。",
            "漢置東南尉，梁分肘腋兵。",
            "本吳風俗剽，兼楚語音傖。",
            "沸井今無湧，烏江舊有名。",
            "土臺遊柱史，石室隱彭鏗。",
            "曹操祠猶在，濡須塢未平。",
            "海潮隨月大，江水應春生。",
            "憶昨深山裏，終朝看火耕。",
            "魚書來北闕，鷁首下南荆。",
            "雲雨巫山暗，蕙蘭湘水清。",
            "章華樹已失，鄂渚草來迎。",
            "廬阜香爐出，湓城粉堞明。",
            "鴈飛彭蠡暮，鴉噪大雷晴。",
            "平野分風使，恬和趁夜程。",
            "貴池登陸峻，舂穀渡橋鳴。",
            "駱驛主人問，悲歡故舊情。",
            "幾年方一面，卜晝便三更。",
            "助喜杯盤盛，忘機笑語訇。",
            "管清疑警鶴，弦巧似嬌鶯。",
            "熾炭烘蹲獸，華茵織鬬鯨。",
            "回裾飄霧雨，急節墮瓊英。",
            "斂黛凝愁色，施鈿耀翠晶。",
            "容華本南國，妝束學西京。",
            "日落方收鼓，天寒更炙笙。",
            "促筵交履舄，痛飲倒簪纓。",
            "謔浪容優孟，嬌憐許智瓊。",
            "蔽明添翠帟，命燭拄金莖。",
            "坐久羅衣皺，盃頻粉面騂。",
            "興來從請曲，意墮即飛觥。",
            "令急重須改，歡馮醉盡呈。",
            "詰朝還選勝，來日又尋盟。",
            "道別殷勤惜，邀筵次第爭。",
            "唯聞嗟短景，不復有餘酲。",
            "衆散扃朱戶，相攜話素誠。",
            "晤言猶亹亹，殘漏自丁丁。",
            "出祖千夫擁，行廚五熟烹。",
            "離亭臨野水，別思入哀箏。",
            "接境人情洽，方冬饌具精。",
            "中流爲界道，隔岸數飛甍。",
            "沙浦王渾鎮，滄洲謝脁城。",
            "望夫人化石，夢帝日環營。",
            "半渡趨津吏，緣堤簇郡甿。",
            "場黃堆晚稻，籬碧見冬菁。",
            "里社爭來獻，壺漿各自擎。",
            "鴟夷傾底寫，[粔籹]鬬成。",
            "采石風傳柝，新林暮擊鉦。",
            "繭綸牽撥刺，犀焰照澄泓。",
            "露冕觀原野，前驅抗斾旌。",
            "分庭展賓主，望闕拜恩榮。",
            "比屋惸嫠輩，連年水旱幷。",
            "遐思常後已，下令必先庚。",
            "遠岫低屏列，支流曲帶縈。",
            "湖魚香勝肉，官酒重於餳。",
            "憶昔泉源變，斯須地軸傾。",
            "雞籠爲石顆，龜眼入泥坑。",
            "事繫人風重，官從物論輕。",
            "江春俄澹蕩，樓月幾虧盈。",
            "柳長千絲宛，田塍一線絣。",
            "遊魚將婢從，野雉見媒驚。",
            "波淨攢鳧鵲，洲香發杜蘅。",
            "一鍾菰葑米，千里水葵羹。",
            "受譴時方久，分憂政未成。",
            "比瓊雖碌碌，於鐵尚錚錚。",
            "早忝登三署，曾聞奏六英。",
            "無能甘負弩，不慎在提衡。",
            "口語成中遘，毛衣阻上征。",
            "時聞關利鈍，智亦有聾盲。",
            "昔媿山東妙，今慙海內兄。",
            "後來登甲乙，早已在蓬瀛。",
            "心托秦明鏡，才非楚白珩。",
            "齒衰親藥物，宦薄傲公卿。",
            "捧日皆元老，宣風盡大彭。",
            "好令朝集使，結束赴新正。"
        ],
        "title": "歷陽書事七十韻",
        "id": "03f95638-e26e-4d37-a829-0d141eea7989"
    },
    {
        "author": "劉禹錫",
        "paragraphs": [
            "退朝還公府，騎吹息繁陰。",
            "吏散秋庭寂，烏啼煙樹深。",
            "威生奉白簡，道勝外華簪。",
            "風物清遠目，功名懷寸陰。",
            "雲衢念前侶，綵翰寫沖襟。",
            "涼菊照幽徑，敗荷攢碧潯。",
            "感時江海思，報國松筠心。",
            "空愧壽陵步，芳塵何處尋。"
        ],
        "title": "和武中丞秋日寄懷簡諸僚故",
        "id": "36f4450b-ab48-4dad-8d98-a1f7ae6c66e9"
    },
    {
        "author": "劉禹錫",
        "paragraphs": [
            "芳菲滿雍州，鸞鳳許同遊。",
            "花逕須深入，時光不少留。",
            "色鮮由樹嫩，枝亞爲房稠。",
            "靜對仍持酒，高看特上樓。",
            "晴宜連夜賞，雨便一年休。",
            "共憶秋官處，餘霞曲水頭。"
        ],
        "title": "和令狐相公春日尋花有懷白侍郎閣老",
        "id": "a4027d74-3867-4341-ad57-5248746e36a5"
    },
    {
        "author": "劉禹錫",
        "paragraphs": [
            "渚宮楊柳暗，麥城朝雉飛。",
            "可憐踏青伴，乘暖著輕衣。"
        ],
        "title": "荆州歌二首 一",
        "id": "7809c5ca-acce-4065-b56e-00d6d2f04440"
    },
    {
        "author": "劉禹錫",
        "paragraphs": [
            "今日好南風，商旅相催發。",
            "沙頭檣竿上，始見春江闊。"
        ],
        "title": "荆州歌二首 二",
        "id": "7b3b872e-84da-4a39-9d6f-c4cedab414c3"
    },
    {
        "author": "劉禹錫",
        "paragraphs": [
            "風煙紀南城，塵土荆門路。",
            "天寒多獵騎，走上樊姬墓。"
        ],
        "title": "紀南歌",
        "id": "5657f7fa-ec42-49fc-9d40-5adf6c2e605a"
    },
    {
        "author": "劉禹錫",
        "paragraphs": [
            "常恨言語淺，不如人意深。",
            "今朝兩相視，脈脈萬重心。"
        ],
        "title": "視刀環歌",
        "id": "16cf9703-0040-4bd6-8716-9b79b2da0775"
    },
    {
        "author": "劉禹錫",
        "paragraphs": [
            "貴人三閣上，日晏未梳頭。",
            "不應有恨事，嬌甚却成愁。"
        ],
        "title": "三閣辭四首 一",
        "id": "460d5f85-4d6f-4edb-8834-182b6064f711"
    },
    {
        "author": "劉禹錫",
        "paragraphs": [
            "珠箔曲瓊鉤，仔細見揚州。",
            "北兵那得度，浪話判悠悠。"
        ],
        "title": "三閣辭四首 二",
        "id": "3f936c67-d702-4820-8731-fa25bec2f896"
    },
    {
        "author": "劉禹錫",
        "paragraphs": [
            "沉香帖閣柱，金縷畫門楣。",
            "回首降旛下，已見黍[離]離。"
        ],
        "title": "三閣辭四首 三",
        "id": "cbd4205f-6e75-4989-bb94-12d5fc625915"
    },
    {
        "author": "劉禹錫",
        "paragraphs": [
            "三人出眢井，一身登檻車。",
            "朱門漫臨水，不可見鱸魚。"
        ],
        "title": "三閣辭四首 四",
        "id": "b669a85d-3a74-49db-af17-74af105c8053"
    },
    {
        "author": "劉禹錫",
        "paragraphs": [
            "楊柳鬱青青，竹枝無限情。",
            "周郎一回顧，聽唱紇那聲。"
        ],
        "title": "紇那曲二首 一",
        "id": "560ac8be-9830-400f-9569-ef31c491a116"
    },
    {
        "author": "劉禹錫",
        "paragraphs": [
            "踏曲興無窮，調同詞不同。",
            "願郎千萬壽，長作主人翁。"
        ],
        "title": "紇那曲二首 二",
        "id": "62db1809-bcc5-49ae-a4b0-18e663158eba"
    },
    {
        "author": "劉禹錫",
        "paragraphs": [
            "簇簇淮陰市，竹樓緣岸上。",
            "好日起檣竿，烏飛驚五兩。"
        ],
        "title": "淮陰行五首 一",
        "id": "0a33d7af-ec79-4447-8c97-21a04fb462f7"
    },
    {
        "author": "劉禹錫",
        "paragraphs": [
            "今日轉船頭，金烏指西北。",
            "煙波與春草，千里同一色。"
        ],
        "title": "淮陰行五首 二",
        "id": "f862a9b7-6b53-4e96-821e-d0c2909ea2b4"
    },
    {
        "author": "劉禹錫",
        "paragraphs": [
            "船頭大銅鐶，摩挲光陣陣。",
            "早早使風來，沙頭一眼認。"
        ],
        "title": "淮陰行五首 三",
        "id": "dcdbf767-a7aa-48cf-9064-a732fe532009"
    },
    {
        "author": "劉禹錫",
        "paragraphs": [
            "何物令儂羨，羨郎船尾燕。",
            "銜泥趂檣竿，宿食長相見。"
        ],
        "title": "淮陰行五首 四",
        "id": "bac4ca27-8f3a-411f-aa2b-dc2441c9706d"
    },
    {
        "author": "劉禹錫",
        "paragraphs": [
            "隔浦望行船，頭昂尾幰幰。",
            "無奈晚來時，清淮春浪軟。"
        ],
        "title": "淮陰行五首 五",
        "id": "5c0cbaf4-8183-45e7-a67c-6f6f56c140a9"
    },
    {
        "author": "劉禹錫",
        "paragraphs": [
            "徑尺千餘朵，人間有此花。",
            "今朝見顏色，更不向諸家。"
        ],
        "title": "渾侍中宅牡丹",
        "id": "1bf3519f-97ee-4544-8518-8f8d581a2e1b"
    },
    {
        "author": "劉禹錫",
        "paragraphs": [
            "曉連星影出，晚帶日光懸。",
            "本因遺采掇，翻自保天年。"
        ],
        "title": "詠紅柿子",
        "id": "44797238-71ef-49d0-a17f-7c3f49afa26b"
    },
    {
        "author": "劉禹錫",
        "paragraphs": [
            "文苑振金聲，循良冠百城。",
            "不知今史氏，何處列君名。"
        ],
        "title": "呂八見寄郡內書懷因而戲和",
        "id": "c242837e-7795-4994-a673-ddf5ea863443"
    },
    {
        "author": "劉禹錫",
        "paragraphs": [
            "何處秋風至，蕭蕭送鴈羣。",
            "朝來入庭樹，孤客最先聞。"
        ],
        "tags": [
            "写风",
            "秋天",
            "风",
            "思乡"
        ],
        "title": "秋風引",
        "id": "fef2d7dc-e0bb-4d6f-b683-ffb1db9f8008"
    },
    {
        "author": "劉禹錫",
        "paragraphs": [
            "開從綠條上，散逐香風遠。",
            "故取花落時，悠揚占春晚。"
        ],
        "title": "柳花詞三首 一",
        "id": "5c1c466f-23d2-4a9e-9ad2-6b51fae4e6d0"
    },
    {
        "author": "劉禹錫",
        "paragraphs": [
            "輕飛不假風，輕落不委地。",
            "撩亂舞晴空，發人無限思。"
        ],
        "title": "柳花詞三首 二",
        "id": "841d8979-3f76-460f-909c-17a768bc1c2b"
    },
    {
        "author": "劉禹錫",
        "paragraphs": [
            "晴天闇闇雪，來送青春暮。",
            "無意似多情，千家萬家去。"
        ],
        "title": "柳花詞三首 三",
        "id": "92b4674a-85cc-41a3-adc6-e3581cfc8ae7"
    },
    {
        "author": "劉禹錫",
        "paragraphs": [
            "南山宿雨晴，春入鳳凰城。",
            "處處聞弦管，無非送酒聲。"
        ],
        "title": "路傍曲",
        "id": "c411b555-8584-4ff8-91da-7acd8f6b96d6"
    },
    {
        "author": "劉禹錫",
        "paragraphs": [
            "屬車八十一，此地阻長風。",
            "千載威靈盡，赭山寒水中。"
        ],
        "title": "君山懷古",
        "id": "cfd3aeca-cbaf-40ed-8a0a-4efb2bcda29e"
    },
    {
        "author": "劉禹錫",
        "paragraphs": [
            "露滌鉛粉節，風搖青玉枝。",
            "依依似君子，無地不相宜。"
        ],
        "title": "庭竹",
        "id": "6781768a-f26c-4073-9392-c528811002b9"
    },
    {
        "author": "劉禹錫",
        "paragraphs": [
            "今日花前飲，甘心醉數杯。",
            "但愁花有語，不爲老人開。"
        ],
        "title": "唐郎中宅與諸公同飲酒看牡丹",
        "id": "1f6df256-96a2-42ef-a720-59e62ad61027"
    },
    {
        "author": "劉禹錫",
        "paragraphs": [
            "公館似仙家，池清竹徑斜。",
            "山禽忽驚起，衝落半巖花。"
        ],
        "title": "題壽安甘棠館二首 一",
        "id": "f1fb8df9-266a-4146-801c-3cb02776a109"
    },
    {
        "author": "劉禹錫",
        "paragraphs": [
            "門前洛陽道，門裏桃花路。",
            "塵土與煙霞，其間十餘步。"
        ],
        "title": "題壽安甘棠館二首 二",
        "id": "b9168b8e-f59f-4f31-9646-6ab54280ac84"
    },
    {
        "author": "劉禹錫",
        "paragraphs": [
            "軒后初冠冕，前旒爲蔽明。",
            "安知從複道，然後見人情。"
        ],
        "title": "古詞二首 一",
        "id": "7faf39f5-b4cf-4c5f-9888-f0b8db33d466"
    },
    {
        "author": "劉禹錫",
        "paragraphs": [
            "簿領乃俗士，清談信古風。",
            "吾觀蘇令綽，朱墨一何工。"
        ],
        "title": "古詞二首 二",
        "id": "3ea1f6f2-16f4-403c-9e25-50c5252d6799"
    },
    {
        "author": "劉禹錫",
        "paragraphs": [
            "常談即至理，安事非常情。",
            "寄語何平叔，無爲輕老生。"
        ],
        "title": "寓興二首 一",
        "id": "27d18ead-1bf2-49e3-9128-1c400e3291d0"
    },
    {
        "author": "劉禹錫",
        "paragraphs": [
            "世途多禮數，鵬鷃各逍遙。",
            "何事陶彭澤，拋官爲折腰。"
        ],
        "title": "寓興二首 二",
        "id": "c47a8a8f-4272-404a-81e0-a367224eabd7"
    },
    {
        "author": "劉禹錫",
        "paragraphs": [
            "驃騎非無勢，少卿終不去。",
            "世道劇頹波，我心如砥柱。"
        ],
        "title": "詠史二首 一",
        "id": "5e52d595-e24c-4f7f-8ff0-cb0ce98a252d"
    },
    {
        "author": "劉禹錫",
        "paragraphs": [
            "賈生明王道，衛綰工車戲。",
            "同遇漢文時，何人居貴位。"
        ],
        "title": "詠史二首 二",
        "id": "32e2d87a-ef85-4415-a125-dfc4488c0efa"
    },
    {
        "author": "劉禹錫",
        "paragraphs": [
            "萬里長城壞，荒營野草秋。",
            "秣陵多士女，猶唱白符鳩。"
        ],
        "title": "經檀道濟故壘",
        "id": "9cf3330e-822b-42ea-8555-e4fd139c07a5"
    },
    {
        "author": "劉禹錫",
        "paragraphs": [
            "江海多豪氣，朝廷有直聲。",
            "何言馬蹄下，一旦是佳城。"
        ],
        "title": "傷段右丞",
        "id": "2c05718f-cce1-4446-aebb-68bc3f90cfe5"
    },
    {
        "author": "劉禹錫",
        "paragraphs": [
            "昔別矜年少，今悲喪國華。",
            "遠來同社燕，不見早梅花。"
        ],
        "title": "傷獨孤舍人",
        "id": "107cebee-baee-4a71-935d-b838d464d10c"
    },
    {
        "author": "劉禹錫",
        "paragraphs": [
            "京兆歸何處，章臺空暮塵。",
            "可憐鸞鏡下，哭殺畫眉人。"
        ],
        "title": "再傷龐尹",
        "id": "cc46bfaa-d280-4c0d-93b2-7c1c2631353f"
    },
    {
        "author": "劉禹錫",
        "paragraphs": [
            "淒涼沃州僧，顦顇柴桑宰。",
            "別來二十年，唯餘兩心在。"
        ],
        "title": "敬酬微公見寄二首 一",
        "id": "6a3a2354-337e-48cc-ae99-cddb07909817"
    },
    {
        "author": "劉禹錫",
        "paragraphs": [
            "越江千里鏡，越嶺四時雪。",
            "中有逍遙人，夜深觀水月。"
        ],
        "title": "敬酬微公見寄二首 二",
        "id": "b01e36e6-a1ae-4195-842e-336276c84ca4"
    },
    {
        "author": "劉禹錫",
        "paragraphs": [
            "高檣起行色，促柱動離聲。",
            "欲問江深淺，應如遠別情。"
        ],
        "title": "鄂渚留別李二十一表臣大夫",
        "id": "7f8a74f1-8505-4c21-b92d-8d9abc4adb15"
    },
    {
        "author": "劉禹錫",
        "paragraphs": [
            "昔爲瑤池侶，飛舞集蓬萊。",
            "今作江漢別，風雪一徘徊。"
        ],
        "title": "荅表臣贈別二首 一",
        "id": "5c2657ae-c9f7-48ab-90ff-e44690e1dc03"
    },
    {
        "author": "劉禹錫",
        "paragraphs": [
            "嘶馬立未還，行舟路將轉。",
            "江頭瞑色深，揮袖依稀見。"
        ],
        "title": "荅表臣贈別二首 二",
        "id": "d0d04a92-66e6-425a-83d0-c664905621b8"
    },
    {
        "author": "劉禹錫",
        "paragraphs": [
            "祖帳管弦絕，客帆西風生。",
            "回車已不見，猶聽馬嘶聲。"
        ],
        "title": "始發鄂渚寄表臣二首 一",
        "id": "e7c35451-9619-43bb-8d4b-eca04c472885"
    },
    {
        "author": "劉禹錫",
        "paragraphs": [
            "曉發柳林戍，遙城聞五鼓。",
            "憶與故人眠，此時猶晤語。"
        ],
        "title": "始發鄂渚寄表臣二首 二",
        "id": "815a908b-b7a1-493a-8e50-9ed81d896c53"
    },
    {
        "author": "劉禹錫",
        "paragraphs": [
            "離席一揮杯，別愁今尚醉。",
            "遲遲有情處，却恨江帆駛。"
        ],
        "title": "出鄂州界懷表臣二首 一",
        "id": "32b47b63-2b8c-4946-8301-3bbf80a9c528"
    },
    {
        "author": "劉禹錫",
        "paragraphs": [
            "夢覺疑連榻，舟行忽千里。",
            "不見黃鶴樓，寒沙雪相似。"
        ],
        "tags": [
            "黄鹤楼"
        ],
        "title": "出鄂州界懷表臣二首 二",
        "id": "5837d540-2c92-4be0-a38a-c3b161cbae8d"
    },
    {
        "author": "劉禹錫",
        "paragraphs": [
            "尚有竹間路，永無綦下塵。",
            "一聞流水曲，重憶餐霞人。"
        ],
        "title": "和遊房公舊竹亭聞琴絕句",
        "id": "3bc90c29-6414-4e61-adc2-eaf5d9722231"
    },
    {
        "author": "劉禹錫",
        "paragraphs": [
            "如何贈琴日，已是絕弦時。",
            "無復雙金報，空餘挂劒悲。"
        ],
        "title": "西州李尚書知愚與元武昌有舊遠示二篇吟之泫然因以繼和二首 一",
        "id": "fdfb9a2a-c64d-4f12-83f8-e245a5ca1955"
    },
    {
        "author": "劉禹錫",
        "paragraphs": [
            "寶匣從此閑，朱弦誰復調。",
            "祗應隨玉樹，同向土中銷。"
        ],
        "title": "西州李尚書知愚與元武昌有舊遠示二篇吟之泫然因以繼和二首 二",
        "id": "496bd468-fb3a-4f4b-8dee-cc0a4d0c528d"
    },
    {
        "author": "劉禹錫",
        "paragraphs": [
            "三載爲吳郡，臨岐祖帳開。",
            "雖非謝桀黠，且爲一裴回。"
        ],
        "title": "別蘇州二首 一",
        "id": "6c9ead67-45c7-495c-ba4d-4829f0973a91"
    },
    {
        "author": "劉禹錫",
        "paragraphs": [
            "流水閶門外，秋風吹柳條。",
            "從來送客處，今日自魂銷。"
        ],
        "title": "別蘇州二首 二",
        "id": "35d7fc62-13a8-414a-a9e2-d29590606de0"
    },
    {
        "author": "劉禹錫",
        "paragraphs": [
            "秋水清無力，寒山暮多思。",
            "官閑不計程，徧上南朝寺。"
        ],
        "title": "罷和州遊建康",
        "id": "c032e254-9f25-4a63-94c4-843a81fec27b"
    },
    {
        "author": "劉禹錫",
        "paragraphs": [
            "世路山河險，君門煙霧深。",
            "年年上高處，未省不傷心。"
        ],
        "title": "九日登高",
        "id": "3cd0b787-05ed-4762-86a1-eb5a852451ef"
    },
    {
        "author": "劉禹錫",
        "paragraphs": [
            "年方伯玉早，恨比四愁多。",
            "會待休車騎，相隨出罻羅。"
        ],
        "title": "荅柳子厚",
        "id": "99b1a26d-5044-470d-ac34-62578e2ec35e"
    },
    {
        "author": "劉禹錫",
        "paragraphs": [
            "宮館貯嬌娃，當時意大誇。",
            "豔傾吳國盡，笑入楚王家。"
        ],
        "title": "館娃宮在舊郡西南硯石山前瞰姑蘇臺傍有采香徑梁天監中置佛寺曰靈巖即故宮也信爲絕境因賦二章 一",
        "id": "e6201f3f-509d-4945-8b5c-6c7b843d9f56"
    },
    {
        "author": "劉禹錫",
        "paragraphs": [
            "月殿移椒壁，天花代舜華。",
            "唯餘采香徑，一帶繞山斜。"
        ],
        "title": "館娃宮在舊郡西南硯石山前瞰姑蘇臺傍有采香徑梁天監中置佛寺曰靈巖即故宮也信爲絕境因賦二章 二",
        "id": "657ed90a-14af-4feb-89e5-d0d50862d0c1"
    },
    {
        "author": "劉禹錫",
        "paragraphs": [
            "禪思何妨在玉琴，真僧不見聽時心。",
            "秋堂境寂夜方半，雲去蒼梧湘水深。"
        ],
        "title": "聽琴",
        "id": "0217b3cb-8e36-4be8-b84c-31cf37d4caca"
    },
    {
        "author": "劉禹錫",
        "paragraphs": [
            "日晚長秋簾外報，望陵歌舞在明朝。",
            "添爐欲爇熏衣麝，憶得分時不忍燒。"
        ],
        "title": "魏宮詞二首 一",
        "id": "dfbb0c48-4a48-4310-acec-a8bda8115a3d"
    },
    {
        "author": "劉禹錫",
        "paragraphs": [
            "日映西陵松柏枝，下臺相顧一相思。",
            "朝來樂府長歌曲，唱著君王自作詞。"
        ],
        "title": "魏宮詞二首 二",
        "id": "f2a66ab7-6f2a-4f2a-8e39-eb84bba4ccae"
    },
    {
        "author": "劉禹錫",
        "paragraphs": [
            "迎得春光先到來，淺黃輕綠映樓臺。",
            "只緣嫋娜多情思，更被春風長倩猜。"
        ],
        "title": "楊枝詞二首 一",
        "id": "772f0743-399e-4eeb-b688-43cdeb5bed11"
    },
    {
        "author": "劉禹錫",
        "paragraphs": [
            "巫峽巫山楊柳多，朝雲暮雨遠相和。",
            "因想陽臺無限事，爲君回唱竹枝歌。"
        ],
        "title": "楊枝詞二首 二",
        "id": "db28284e-b9e9-4a71-90a0-b458178cba1d"
    },
    {
        "author": "劉禹錫",
        "paragraphs": [
            "楊柳青青江水平，聞郎江上唱歌聲。",
            "東邊日出西邊雨，道是無晴却有晴。"
        ],
        "title": "竹枝詞二首 一",
        "id": "a5995f7c-d598-4602-870d-87308ab19ea9"
    },
    {
        "author": "劉禹錫",
        "paragraphs": [
            "楚水巴山江雨多，巴人能唱本鄉歌。",
            "今朝北客思歸去，回入紇那披綠羅。"
        ],
        "tags": [
            "思乡",
            "山水"
        ],
        "title": "竹枝詞二首 二",
        "id": "14dc9401-ed9c-48dd-b406-153c71244c12"
    },
    {
        "author": "劉禹錫",
        "paragraphs": [
            "酒旗相望大隄頭，堤下連檣堤上樓。",
            "日暮行人爭渡急，槳聲幽軋滿中流。"
        ],
        "title": "隄上行三首 一",
        "id": "c21ca0ee-7b69-44ed-8f63-5a56bcbccbf1"
    },
    {
        "author": "劉禹錫",
        "paragraphs": [
            "江南江北望煙波，入夜行人相應歌。",
            "桃葉傳情竹枝怨，水流無限月明多。"
        ],
        "title": "隄上行三首 二",
        "id": "8432e9c9-1cd5-4c2f-bb7a-c940bc6765e7"
    },
    {
        "author": "劉禹錫",
        "paragraphs": [
            "春堤繚繞水徘徊，酒舍旗亭次第開。",
            "日晚上樓招估客，軻峨大艑落颿來。"
        ],
        "title": "隄上行三首 三",
        "id": "0324b31a-b787-4a09-9f32-ba9d1ba6b128"
    },
    {
        "author": "劉禹錫",
        "paragraphs": [
            "春江月出大堤平，堤上女郎連袂行。",
            "唱盡新詞歡不見，紅霞映樹鷓鴣鳴。"
        ],
        "tags": [
            "爱情",
            "民歌"
        ],
        "title": "踏歌詞四首 一",
        "id": "9599ff9a-84cb-4e7d-aae3-65c6737c0739"
    },
    {
        "author": "劉禹錫",
        "paragraphs": [
            "桃蹊柳陌好經過，燈下妝成月下歌。",
            "爲是襄王故宮地，至今猶自細腰多。"
        ],
        "title": "踏歌詞四首 二",
        "id": "a12e9754-1480-4615-a8d9-50ba36e4e784"
    },
    {
        "author": "劉禹錫",
        "paragraphs": [
            "新詞宛轉遞相傳，振袖傾鬟風露前。",
            "月落烏啼雲雨散，遊童陌上拾花鈿。"
        ],
        "title": "踏歌詞四首 三",
        "id": "07867c62-2fca-4339-ae72-b14304ae604d"
    },
    {
        "author": "劉禹錫",
        "paragraphs": [
            "日暮江頭聞竹枝，南人行樂北人悲。",
            "自從雪裏唱新曲，直到三春花盡時。"
        ],
        "title": "踏歌詞四首 四",
        "id": "b2aef5e7-edb2-488b-8945-3edd91645277"
    },
    {
        "author": "劉禹錫",
        "paragraphs": [
            "阿母種桃雲海際，花落子成三千歲。",
            "海風吹折最繁枝，跪捧瓊盤獻天帝。"
        ],
        "title": "步虛詞二首 一",
        "id": "8cfe8a30-6a98-494e-914b-243ecdf09b25"
    },
    {
        "author": "劉禹錫",
        "paragraphs": [
            "華表千年一鶴歸，凝丹爲頂雪爲衣。",
            "星星仙語人聽盡，却向五雲翻翅飛。"
        ],
        "title": "步虛詞二首 二",
        "id": "bd451df2-23f3-46e3-ac32-27d8e351a0d5"
    },
    {
        "author": "劉禹錫",
        "paragraphs": [
            "望見葳蕤舉翠華，試開金屋掃庭花。",
            "須臾宮女傳來信，言幸平陽公主家。"
        ],
        "title": "阿嬌怨",
        "id": "00086d39-16dc-44bf-9ab2-2d4d2bbf4321"
    },
    {
        "author": "劉禹錫",
        "paragraphs": [
            "自古逢秋悲寂寥，我言秋日勝春朝。",
            "晴空一鶴排雲上，便引詩情到碧霄。"
        ],
        "tags": [
            "八年级上册(课外)",
            "秋天",
            "初中古诗",
            "悲秋"
        ],
        "title": "秋詞二首 一",
        "id": "aa22a168-1c3f-48e1-b7d4-1aa143d66335"
    },
    {
        "author": "劉禹錫",
        "paragraphs": [
            "山明水淨夜來霜，數樹深紅出淺黃。",
            "試上高樓清入骨，豈如春色嗾人狂。"
        ],
        "title": "秋詞二首 二",
        "id": "3613036b-9f74-4736-ba87-6418d40e1479"
    },
    {
        "author": "劉禹錫",
        "paragraphs": [
            "莫道恩情無重來，人間榮謝遞相催。",
            "當時初入君懷袖，豈念寒爐有死灰。"
        ],
        "title": "秋扇詞",
        "id": "ef99e9e8-c333-447c-8d38-c4e383ee3c75"
    },
    {
        "author": "劉禹錫",
        "paragraphs": [
            "白帝城頭春草生，白鹽山下蜀江清。",
            "南人上來歌一曲，北人莫上動鄉情。"
        ],
        "title": "竹枝詞九首 一",
        "id": "f1d0fdac-b027-46ab-a5a5-f0afa6ffd3a0"
    },
    {
        "author": "劉禹錫",
        "paragraphs": [
            "山桃紅花滿上頭，蜀江春水拍山流。",
            "花紅易衰似郎意，水流無限似儂愁。"
        ],
        "tags": [
            "宋词三百首",
            "桃花",
            "爱情",
            "写景",
            "卷一·唐五代词"
        ],
        "title": "竹枝詞九首 二",
        "id": "5e931e58-5115-4a4b-a376-930db9ca4650"
    },
    {
        "author": "劉禹錫",
        "paragraphs": [
            "江上朱樓新雨晴，瀼西春水縠紋生。",
            "橋東橋西好楊柳，人來人去唱歌行。"
        ],
        "title": "竹枝詞九首 三",
        "id": "f078b071-d234-4871-b020-99072ffea464"
    },
    {
        "author": "劉禹錫",
        "paragraphs": [
            "日出三竿春霧消，江頭蜀客駐蘭橈。",
            "憑寄狂夫書一紙，家住成都萬里橋。"
        ],
        "title": "竹枝詞九首 四",
        "id": "1994e0e7-dffe-4453-9257-d0863fd9fdca"
    },
    {
        "author": "劉禹錫",
        "paragraphs": [
            "兩岸山花似雪開，家家春酒滿銀杯。",
            "昭君坊中多女伴，永安宮外踏青來。"
        ],
        "title": "竹枝詞九首 五",
        "id": "2a981fe6-17c1-4abe-82bc-738e8d837950"
    },
    {
        "author": "劉禹錫",
        "paragraphs": [
            "城西門前灧澦堆，年年波浪不能摧。",
            "懊惱人心不如石，少時東去復西來。"
        ],
        "title": "竹枝詞九首 六",
        "id": "6a372ebf-c266-4409-8e58-291550d96f48"
    },
    {
        "author": "劉禹錫",
        "paragraphs": [
            "瞿塘嘈嘈十二灘，人言道路古來難。",
            "長恨人心不如水，等閑平地起波瀾。"
        ],
        "title": "竹枝詞九首 七",
        "id": "c394eff4-c772-4664-b133-cc74792f5850"
    },
    {
        "author": "劉禹錫",
        "paragraphs": [
            "巫峽蒼蒼煙雨時，清猿啼在最高枝。",
            "個裏愁人腸自斷，由來不是此聲悲。"
        ],
        "title": "竹枝詞九首 八",
        "id": "af717448-7ca6-471b-891a-725e31500b31"
    },
    {
        "author": "劉禹錫",
        "paragraphs": [
            "山上層層桃李花，雲間煙火是人家。",
            "銀釧金釵來負水，長刀短笠去燒畬。"
        ],
        "tags": [
            "山",
            "生活",
            "风俗"
        ],
        "title": "竹枝詞九首 九",
        "id": "5a95f05b-76be-43c6-b2b2-fcb7b01900b9"
    },
    {
        "author": "劉禹錫",
        "paragraphs": [
            "塞北梅花羌笛吹，淮南桂樹小山詞。",
            "請君莫奏前朝曲，聽唱新翻楊柳枝。"
        ],
        "title": "楊柳枝詞九首 一",
        "id": "6adb9a41-3d7b-4a83-94ce-f83484673320"
    },
    {
        "author": "劉禹錫",
        "paragraphs": [
            "南陌東城春早時，相逢何處不依依。",
            "桃紅李白皆誇好，須得垂楊相發揮。"
        ],
        "title": "楊柳枝詞九首 二",
        "id": "c637de43-4919-4b35-8cec-d81725eafcc6"
    },
    {
        "author": "劉禹錫",
        "paragraphs": [
            "鳳闕輕遮翡翠幃，龍池遙望麴塵絲。",
            "御溝春水相輝映，狂殺長安年少兒。"
        ],
        "title": "楊柳枝詞九首 三",
        "id": "c2b5b34d-d4d1-4eea-8948-5935cb5830a5"
    },
    {
        "author": "劉禹錫",
        "paragraphs": [
            "金谷園中鶯亂飛，銅駝陌上好風吹。",
            "城中桃李須臾盡，爭似垂楊無限時。"
        ],
        "title": "楊柳枝詞九首 四",
        "id": "af088d67-df6f-429b-80ed-c4a4111950f2"
    },
    {
        "author": "劉禹錫",
        "paragraphs": [
            "花萼樓前初種時，美人樓上鬬腰肢。",
            "如今拋擲長街裏，露葉如啼欲向誰。"
        ],
        "title": "楊柳枝詞九首 五",
        "id": "ae5e3cbc-9a8f-408d-8d3c-1b6abc07c418"
    },
    {
        "author": "劉禹錫",
        "paragraphs": [
            "煬帝行宮汴水濱，數枝楊柳不勝春。",
            "晚來風起花如雪，飛入宮牆不見人。"
        ],
        "title": "楊柳枝詞九首 六",
        "id": "87c3fc91-0c64-4fb7-b2fd-a16cc02167ff"
    },
    {
        "author": "劉禹錫",
        "paragraphs": [
            "御陌青門拂地垂，千條金縷萬條絲。",
            "如今綰作同心結，將贈行人知不知。"
        ],
        "title": "楊柳枝詞九首 七",
        "id": "bda5af9d-8f84-485a-af43-f396ba111ba2"
    },
    {
        "author": "劉禹錫",
        "paragraphs": [
            "城外春風吹酒旗，行人揮袂日西時。",
            "長安陌上無窮樹，唯有垂楊管別離。"
        ],
        "title": "楊柳枝詞九首 八",
        "id": "e510d91c-2ffa-453d-8a11-8e1589bee761"
    },
    {
        "author": "劉禹錫",
        "paragraphs": [
            "輕盈嫋娜占年華，舞榭妝樓處處遮。",
            "春盡絮花留不得，隨風好去落誰家。"
        ],
        "title": "楊柳枝詞九首 九",
        "id": "ae8387df-26b1-427d-802b-dc20c9095d73"
    },
    {
        "author": "劉禹錫",
        "paragraphs": [
            "九曲黃河萬里沙，浪淘風簸自天涯。",
            "如今直上銀河去，同到牽牛織女家。"
        ],
        "tags": [
            "黄河",
            "生活",
            "田园",
            "五年级下册",
            "向往"
        ],
        "title": "浪淘沙九首 一",
        "id": "b0f61bf4-5c31-4875-a33f-97de1a1560d2"
    },
    {
        "author": "劉禹錫",
        "paragraphs": [
            "洛水橋邊春日斜，碧流清淺見瓊砂。",
            "無端陌上狂風急，驚起鴛鴦出浪花。"
        ],
        "title": "浪淘沙九首 二",
        "id": "f01e5b9e-7577-4eac-8b92-29963022ef7e"
    },
    {
        "author": "劉禹錫",
        "paragraphs": [
            "汴水東流虎眼紋，清淮曉色鴨頭春。",
            "君看渡口淘沙處，渡却人間多少人。"
        ],
        "title": "浪淘沙九首 三",
        "id": "8ac6a6e5-66cc-4b4b-adda-65874ce18197"
    },
    {
        "author": "劉禹錫",
        "paragraphs": [
            "鸚鵡洲頭浪颭沙，青樓春望日將斜。",
            "銜泥燕子爭歸舍，獨自狂夫不憶家。"
        ],
        "title": "浪淘沙九首 四",
        "id": "30df2a91-7606-46b7-927a-0f1c7f2a6de1"
    },
    {
        "author": "劉禹錫",
        "paragraphs": [
            "濯錦江邊兩岸花，春風吹浪正淘沙。",
            "女郎剪下鴛鴦錦，將向中流疋晚霞。"
        ],
        "title": "浪淘沙九首 五",
        "id": "a9a7db27-2e80-4973-8bfb-30430c70e147"
    },
    {
        "author": "劉禹錫",
        "paragraphs": [
            "日照澄洲江霧開，淘金女伴滿江隈。",
            "美人首飾侯王印，盡是沙中浪底來。"
        ],
        "title": "浪淘沙九首 六",
        "id": "82f26fde-fc47-4c9f-b84c-0a53760dcba2"
    },
    {
        "author": "劉禹錫",
        "paragraphs": [
            "八月濤聲吼地來，頭高數丈觸山回。",
            "須臾却入海門去，卷起沙堆似雪堆。"
        ],
        "title": "浪淘沙九首 七",
        "id": "25cc9c38-bca2-4fcb-b3f1-4d9f7c548283"
    },
    {
        "author": "劉禹錫",
        "paragraphs": [
            "莫道讒言如浪深，莫言遷客似沙沉。",
            "千淘萬漉雖辛苦，吹盡狂沙始到金。"
        ],
        "title": "浪淘沙九首 八",
        "id": "10a05f66-355d-4cc8-9a16-50c0fd7d8aac"
    },
    {
        "author": "劉禹錫",
        "paragraphs": [
            "流水淘沙不暫停，前波未滅後波生。",
            "令人忽憶瀟湘渚，回唱迎神三兩聲。"
        ],
        "title": "浪淘沙九首 九",
        "id": "ff4db6be-59c1-48b9-b49c-f741da35d197"
    },
    {
        "author": "劉禹錫",
        "paragraphs": [
            "昔年意氣結羣英，幾度朝回一字行。",
            "海北江南零落盡，兩人相見洛陽城。"
        ],
        "title": "洛中送韓七中丞之吳興口號五首 一",
        "id": "3861b957-d5e8-4378-b18e-b2df91f3c463"
    },
    {
        "author": "劉禹錫",
        "paragraphs": [
            "自從雲散各東西，每日歡娛却慘悽。",
            "離別苦多相見少，一生心事在書題。"
        ],
        "title": "洛中送韓七中丞之吳興口號五首 二",
        "id": "140c0694-f46b-403b-b4f7-7d4091987d83"
    },
    {
        "author": "劉禹錫",
        "paragraphs": [
            "今朝無意訴離杯，何況清弦急管催。",
            "本欲醉中輕遠別，不知翻引酒悲來。"
        ],
        "title": "洛中送韓七中丞之吳興口號五首 三",
        "id": "addc88f8-af29-4f67-b55b-1278aa550eb1"
    },
    {
        "author": "劉禹錫",
        "paragraphs": [
            "駱駝橋上蘋風急，鸚鵡杯中箬下春。",
            "水碧山青知好處，開顏一笑向何人。"
        ],
        "title": "洛中送韓七中丞之吳興口號五首 四",
        "id": "cb347c3d-d86d-4941-9d38-ae4a8a776f97"
    },
    {
        "author": "劉禹錫",
        "paragraphs": [
            "溪中士女出笆籬，溪上鴛鴦避畫旗。",
            "何處人間似仙境，春山攜妓採茶時。"
        ],
        "title": "洛中送韓七中丞之吳興口號五首 五",
        "id": "9d171f79-2daa-4af8-af86-bf7b5512374d"
    },
    {
        "author": "劉禹錫",
        "paragraphs": [
            "九陌逢君又別離，行雲別鶴本無期。",
            "望嵩樓上忽相見，看過花開花落時。"
        ],
        "title": "送廖參謀東遊二首 一",
        "id": "8f625f26-80bb-4d9c-8080-ae4e2dbd01a4"
    },
    {
        "author": "劉禹錫",
        "paragraphs": [
            "繁花落盡君辭去，綠草垂楊引征路。",
            "東道諸侯皆故人，留連必是多情處。"
        ],
        "title": "送廖參謀東遊二首 二",
        "id": "dab42484-7a1a-4ffd-bfce-4c9b5cb5463e"
    },
    {
        "author": "劉禹錫",
        "paragraphs": [
            "樽前花下長相見，明日忽爲千里人。",
            "君過午橋回首望，洛城猶自有殘春。"
        ],
        "title": "洛中春末送杜錄事赴蘄州",
        "id": "f92f8c8a-3448-453e-9fb1-af43970a5d52"
    },
    {
        "author": "劉禹錫",
        "paragraphs": [
            "暫駐旌旗洛水堤，綺筵紅燭醉蘭閨。",
            "美人美酒長相逐，莫怕猿聲發建溪。"
        ],
        "title": "夜燕福建盧侍郎宅因送之鎮",
        "id": "f2ce5e97-8a88-4c26-ae39-ce1ea38d1b0a"
    },
    {
        "author": "劉禹錫",
        "paragraphs": [
            "西北秋風凋蕙蘭，洞庭波上碧雲寒。",
            "茂陵才子江陵住，乞取新詩合掌看。"
        ],
        "tags": [
            "洞庭湖"
        ],
        "title": "重送鴻舉師赴江陵謁馬逢侍御",
        "id": "0ff7ad68-98c9-438e-95e0-2f036a635cd1"
    },
    {
        "author": "劉禹錫",
        "paragraphs": [
            "外道邪山千萬重，真言一發盡摧峰。",
            "有時明月無人夜，獨向昭潭制惡龍。"
        ],
        "title": "贈長沙讚頭陀",
        "id": "d7dddb87-afac-411f-b97c-8dd277ef7df7"
    },
    {
        "author": "劉禹錫",
        "paragraphs": [
            "曲江僧向松江見，又到天台看石橋。",
            "鶴戀故巢雲戀岫，比君猶自不逍遙。"
        ],
        "title": "送霄韻上人遊天台",
        "id": "d12186f8-919b-4f5e-9eee-beac6259aefe"
    },
    {
        "author": "劉禹錫",
        "paragraphs": [
            "清江悠悠王氣沉，六朝遺事何處尋。",
            "宮牆隱嶙圍野澤，鸛鶂夜鳴秋色深。"
        ],
        "title": "臺城懷古",
        "id": "e9c687d1-395c-464c-b931-51b3e77a74e8"
    },
    {
        "author": "劉禹錫",
        "paragraphs": [
            "學道深山許老人，留名萬代不關身。",
            "勸君多買長安酒，南陌東城占取春。"
        ],
        "title": "戲贈崔千牛",
        "id": "7a21f2b2-07df-45f7-928c-ade985b22bea"
    },
    {
        "author": "劉禹錫",
        "paragraphs": [
            "寂寂獨看金燼落，紛紛只見玉山頽。",
            "自羞不是高陽侶，一夜星星騎馬回。"
        ],
        "title": "揚州春夜李端公益張侍御登段侍御平路密縣李少府畼秘書張正字復元同會於水館對酒聯句追刻燭擊銅缽故事遲輒舉觥以飲之逮夜艾羣公沾醉紛然就枕余偶獨醒因題詩於段君枕上以志其事",
        "id": "1565ee71-07ab-4a52-8cf4-4749c9485232"
    },
    {
        "author": "劉禹錫",
        "paragraphs": [
            "廄馬翩翩禁外逢，星槎上漢杳難從。",
            "定知欲報淮南詔，促召王褒入九重。"
        ],
        "title": "逢王十二學士入翰林因以詩贈",
        "id": "b694fdfc-0281-457e-9d6b-831b5e9e97ac"
    },
    {
        "author": "劉禹錫",
        "paragraphs": [
            "綵仗神旗獵曉風，雞人一唱鼓蓬蓬。",
            "銅壺漏水何時歇，如此相催即老翁。"
        ],
        "title": "闕下口號呈柳儀曹",
        "id": "e4d6fe3c-1d4f-4e0d-8822-d4703adb4859"
    },
    {
        "author": "劉禹錫",
        "paragraphs": [
            "西皥司分晝夜平，羲和停午太陰生。",
            "鏗鏘揖讓秋光裏，觀者如雲出鳳城。"
        ],
        "title": "監祠夕月壇書事",
        "id": "ad92f601-058c-42e6-88b6-05dbaa831e97"
    },
    {
        "author": "劉禹錫",
        "paragraphs": [
            "雷雨江山起臥龍，武陵樵客躡仙蹤。",
            "十年楚水楓林下，今夜初聞長樂鐘。"
        ],
        "title": "元和甲午歲詔書盡徵江湘逐客余自武陵赴京宿於都亭有懷續來諸君子",
        "id": "a42d87f4-4427-4933-90d9-d25d0192f409"
    },
    {
        "author": "劉禹錫",
        "paragraphs": [
            "紫陌紅塵拂面來，無人不道看花回。",
            "玄都觀裏桃千樹，盡是劉郎去後栽。"
        ],
        "title": "元和十一年自朗州召至京戲贈看花諸君子",
        "id": "29d444cc-e2a3-467a-a6f9-adfb9465e09e"
    },
    {
        "author": "劉禹錫",
        "paragraphs": [
            "百畝庭中半是苔，桃花淨盡菜花開。",
            "種桃道士歸何處，前度劉郎今又來。"
        ],
        "title": "再遊玄都觀",
        "id": "82833199-92e1-4499-8d37-92a78299f1a4"
    },
    {
        "author": "劉禹錫",
        "paragraphs": [
            "唱得涼州意外聲，舊人唯數米嘉榮。",
            "近來時世輕先輩，好染髭鬚事後生。"
        ],
        "title": "與歌者米嘉榮",
        "id": "65a67416-3820-4312-9cd1-a0e852a6f972"
    },
    {
        "author": "劉禹錫",
        "paragraphs": [
            "終日望夫夫不歸，化爲孤石苦相思。",
            "望來已是幾千載，只似當時初望時。"
        ],
        "tags": [
            "思念",
            "丈夫",
            "妇女"
        ],
        "title": "望夫石",
        "id": "b0826a24-d535-4694-afc4-9818a327c2ab"
    },
    {
        "author": "劉禹錫",
        "paragraphs": [
            "曾隨織女渡天河，記得雲間第一歌。",
            "休唱貞元供奉曲，當時朝士已無多。"
        ],
        "title": "聽舊宮中樂人穆氏唱歌",
        "id": "7734c93d-ef83-4857-abc1-07708e9099b3"
    },
    {
        "author": "劉禹錫",
        "paragraphs": [
            "山圍故國周遭在，潮打空城寂寞回。",
            "淮水東邊舊時月，夜深還過女牆來。"
        ],
        "tags": [
            "咏物",
            "咏史怀古",
            "咏物诗",
            "带有地名",
            "地名"
        ],
        "title": "金陵五題 石頭城",
        "id": "f0e03469-e857-45ba-8d0e-128339365f0f"
    },
    {
        "author": "劉禹錫",
        "paragraphs": [
            "朱雀橋邊野草花，烏衣巷口夕陽斜。",
            "舊時王謝堂前燕，飛入尋常百姓家。"
        ],
        "tags": [
            "唐诗三百首",
            "怀古",
            "七言绝句",
            "带有地名",
            "地名"
        ],
        "title": "金陵五題 烏衣巷",
        "id": "4fa92777-9bd6-45ca-9272-bac30459cf5e"
    },
    {
        "author": "劉禹錫",
        "paragraphs": [
            "臺城六代競豪華，結綺臨春事最奢。",
            "萬戶千門成野草，只緣一曲後庭花。"
        ],
        "title": "金陵五題 臺城",
        "id": "e1f9f0cf-2d5f-45f0-a475-1be8b4270d7d"
    },
    {
        "author": "劉禹錫",
        "paragraphs": [
            "生公說法鬼神聽，身後空堂夜不扃。",
            "高坐寂寥塵漠漠，一方明月可中庭。"
        ],
        "title": "金陵五題 生公講堂",
        "id": "ff9bf148-4fb2-4367-9323-d39047e97b47"
    },
    {
        "author": "劉禹錫",
        "paragraphs": [
            "南朝詞臣北朝客，歸來唯見秦淮碧。",
            "池臺竹樹三畝餘，至今人道江家宅。"
        ],
        "title": "金陵五題 江令宅",
        "id": "c3995427-1981-4fb0-b3fc-a7af7dbccf61"
    },
    {
        "author": "劉禹錫",
        "paragraphs": [
            "將略兵機命世雄，蒼黃鍾室歎良弓。",
            "遂令後代登壇者，每一尋思怕立功。"
        ],
        "title": "韓信廟",
        "id": "39cc8635-f169-488d-b9b2-a43a2b976c3e"
    },
    {
        "author": "劉禹錫",
        "paragraphs": [
            "諫省新登二直臣，萬方驚喜捧絲綸。",
            "則知天子明如日，肯放淮南高臥人。"
        ],
        "title": "李賈二大夫諫拜命後寄楊八壽州",
        "id": "d1c33491-75cd-4fd7-a342-22d945eb7d1d"
    },
    {
        "author": "劉禹錫",
        "paragraphs": [
            "旌旗入境犬無聲，戮盡鯨鯢漢水清。",
            "從此世人開耳目，始知名將出書生。"
        ],
        "title": "美溫尚書鎮定興元以詩寄賀",
        "id": "39d18e2c-d49b-4652-a3c7-88b99f74cb07"
    },
    {
        "author": "劉禹錫",
        "paragraphs": [
            "夜泊湘川逐客心，月明猿苦血沾襟。",
            "湘妃舊竹痕猶淺，從此因君染更深。"
        ],
        "title": "酬瑞州吳大夫夜泊湘川見寄一絕",
        "id": "e1136355-7861-40d0-ade1-d0f22d2e8bd1"
    },
    {
        "author": "劉禹錫",
        "paragraphs": [
            "前者匆匆襆被行，十年憔悴到京城。",
            "南宮舊吏來相問，何處淹留白髮生。"
        ],
        "title": "徵還京師見舊番官馮叔達",
        "id": "284dada0-0eaf-4dea-94a2-bb3289525ff4"
    },
    {
        "author": "劉禹錫",
        "paragraphs": [
            "二十餘年別帝京，重聞天樂不勝情。",
            "舊人唯有何戡在，更與殷勤唱渭城。"
        ],
        "title": "與歌者何戡",
        "id": "cf8c5c2c-22a9-4b63-883e-1e183a57fb74"
    },
    {
        "author": "劉禹錫",
        "paragraphs": [
            "天下能歌御史娘，花前葉底奉君王。",
            "九重深處無人見，分付新聲與順郎。"
        ],
        "title": "與歌童田順郎",
        "id": "dc5387e5-af75-4f80-98eb-e2f83e968af8"
    },
    {
        "author": "劉禹錫",
        "paragraphs": [
            "畫時應遇空亡日，賣處難逢識別人。",
            "唯有多情往來客，強將衫袖拂埃塵。"
        ],
        "title": "燕爾館破屏風所畫至精人多歎賞題之",
        "id": "00378041-9811-47d0-84cd-73975741fd5d"
    },
    {
        "author": "劉禹錫",
        "paragraphs": [
            "庭前芍藥妖無格，池上芙蕖淨少情。",
            "唯有牡丹真國色，花開時節動京城。"
        ],
        "title": "賞牡丹",
        "id": "c9bac657-4da7-41af-ad6a-a3171a828f61"
    },
    {
        "author": "劉禹錫",
        "paragraphs": [
            "秦國功成思稅駕，晉臣名遂歎危機。",
            "無因上蔡牽黃犬，願作丹徒一布衣。"
        ],
        "title": "題欹器圖",
        "id": "ad1e0702-7843-4713-af02-f852033baf63"
    },
    {
        "author": "劉禹錫",
        "paragraphs": [
            "壇邊松在鶴巢空，白鹿閑行舊徑中。",
            "手植紅桃千樹發，滿山無主任春風。"
        ],
        "title": "傷桃源薛道士",
        "id": "05a734dd-b434-428e-ab3f-695ac637d516"
    },
    {
        "author": "劉禹錫",
        "paragraphs": [
            "蒼蒼宰樹起寒煙，尚有威名海內傳。",
            "四府舊聞多故吏，幾人垂淚拜碑前。"
        ],
        "title": "王思道碑堂下作",
        "id": "091fe3c1-8d53-4ad5-b259-a3c04a701c26"
    },
    {
        "author": "劉禹錫",
        "paragraphs": [
            "溪水悠悠春自來，草堂無主燕飛回。",
            "隔簾惟見中庭草，一樹山榴依舊開。"
        ],
        "title": "傷愚溪三首 一",
        "id": "cffe9567-755d-4e51-859f-ca61f0be9195"
    },
    {
        "author": "劉禹錫",
        "paragraphs": [
            "草聖數行留壞壁，木奴千樹屬鄰家。",
            "唯見里門通德牓，殘陽寂寞出樵車。"
        ],
        "title": "傷愚溪三首 二",
        "id": "a8e5751c-db7b-46cc-b873-1912dbf5f4d5"
    },
    {
        "author": "劉禹錫",
        "paragraphs": [
            "柳門竹巷依依在，野草青苔日日多。",
            "縱有鄰人解吹笛，山陽舊侶更誰過。"
        ],
        "title": "傷愚溪三首 三",
        "id": "3e837808-e4c9-4856-a18d-aae3b083f76f"
    },
    {
        "author": "劉禹錫",
        "paragraphs": [
            "貴人淪落路人衰，碧海連天丹旐回。",
            "遙想長安此時節，朱門深巷百花開。"
        ],
        "title": "傷循州渾尚書",
        "id": "1f2a355f-cafd-405a-bfbf-1af7434d4be0"
    },
    {
        "author": "劉禹錫",
        "paragraphs": [
            "寶馬鳴珂踏曉塵，魚文匕首犯車茵。",
            "適來行哭里門外，昨夜華堂歌舞人。"
        ],
        "title": "代靖安佳人怨二首 一",
        "id": "57b06a18-b631-4b5d-a1af-871c804d60b2"
    },
    {
        "author": "劉禹錫",
        "paragraphs": [
            "秉燭朝天遂不回，路人彈指望高臺。",
            "牆東便是傷心地，夜夜流螢飛去來。"
        ],
        "title": "代靖安佳人怨二首 二",
        "id": "aa41a768-2562-4944-b491-a0f8e18bdcb9"
    },
    {
        "author": "劉禹錫",
        "paragraphs": [
            "廊下題詩滿壁塵，塔前松樹已皴鱗。",
            "古來唯有王文度，重見平生竺道人。"
        ],
        "title": "碧澗寺見元九侍御和展上人詩有三生之句因以和",
        "id": "dfa85f01-1d2b-488c-b2b4-b7b204078cb1"
    },
    {
        "author": "劉禹錫",
        "paragraphs": [
            "偶然相遇人間世，合在增城阿姥家。",
            "有此傾城好顏色，天教晚發賽諸花。"
        ],
        "tags": [
            "牡丹",
            "咏物诗",
            "咏物",
            "赞美"
        ],
        "title": "思黯南墅賞牡丹",
        "id": "be7ffddc-7c9c-4ef4-b566-9f90df8ac7dc"
    },
    {
        "author": "劉禹錫",
        "paragraphs": [
            "文昌星象盡東來，油幕朱門次第開。",
            "且上新樓看風月，會乘雲雨一時回。"
        ],
        "title": "和浙西尚書聞常州楊給事製新樓因寄之作",
        "id": "b58af510-727b-41ae-8524-7f361fe57916"
    },
    {
        "author": "劉禹錫",
        "paragraphs": [
            "玉馬朝周從此辭，園陵寂寞對豐碑。",
            "千行宰樹荆州道，暮雨蕭蕭聞子規。"
        ],
        "title": "從梁宣明二帝碑堂下作",
        "id": "c80dc947-2e79-4e9f-abb0-27b28b246b4f"
    },
    {
        "author": "劉禹錫",
        "paragraphs": [
            "高髻雲鬟宮樣妝，春風一曲杜韋娘。",
            "司空見慣渾閑事，斷盡蘇州刺史腸。"
        ],
        "title": "贈李司空妓",
        "id": "bc70b4c3-9de2-474c-a0b9-fe81be854dc5"
    },
    {
        "author": "劉禹錫",
        "paragraphs": [
            "髪鬢梳頭宫様妝，春風一曲杜韋娘。",
            "司空見慣渾閑事，斷盡蘇州刺史腸。"
        ],
        "title": "贈李司空妓",
        "id": "e46cb238-b2e6-4182-93b4-7dcef4037347"
    },
    {
        "author": "劉禹錫",
        "paragraphs": [
            "玉兒已逐金鐶葬，翠羽先隨秋草萎。",
            "唯見芙蓉含曉露，數行紅淚滴清池。"
        ],
        "title": "和西川李尚書傷孔雀及薛濤之什",
        "id": "44e7f2d8-b0ed-4bb4-81d9-a1acba530eb9"
    },
    {
        "author": "劉禹錫",
        "paragraphs": [
            "步步相攜不覺難，九層雲外倚闌干。",
            "忽然笑語半天上，無限遊人舉眼看。"
        ],
        "title": "同樂天登棲靈寺塔",
        "id": "a22fd731-e400-4a31-baef-ec055010aabe"
    },
    {
        "author": "劉禹錫",
        "paragraphs": [
            "步步相㩦不覺難，九霄雲外倚欄杆。",
            "忽然語笑半天上，無限游人舉眼看。"
        ],
        "title": "同樂天登棲靈寺塔",
        "id": "365fea04-14ad-416f-bf79-f64d20cb9441"
    },
    {
        "author": "劉禹錫",
        "paragraphs": [
            "庾令樓中初見時，武昌春柳似腰肢。",
            "相逢相笑盡如夢，爲雨爲雲今不知。"
        ],
        "title": "有所嗟二首 一",
        "id": "98bd726b-3133-4ccc-81f5-286e2f7fb97c"
    },
    {
        "author": "劉禹錫",
        "paragraphs": [
            "鄂渚濛濛煙雨微，女郎魂逐暮雲歸。",
            "只應長在漢陽渡，化作鴛鴦一隻飛。"
        ],
        "title": "有所嗟二首 二",
        "id": "b67e75c4-48ee-4b4d-8723-477181eb3cf7"
    },
    {
        "author": "劉禹錫",
        "paragraphs": [
            "爲愛逍遙第一篇，時時閑步賞風煙。",
            "看花臨水心無事，功業成來二十年。"
        ],
        "title": "和裴相公傍水閑行",
        "id": "91d9b781-8b83-4ef2-ae19-6c5623a6d7f4"
    },
    {
        "author": "劉禹錫",
        "paragraphs": [
            "二十餘年作逐臣，歸來還見曲江春。",
            "遊人莫笑白頭醉，老醉花間有幾人。"
        ],
        "title": "杏園花下酬樂天見贈",
        "id": "e34cd178-ca8f-4df2-9e6c-c6462f95c165"
    },
    {
        "author": "劉禹錫",
        "paragraphs": [
            "新妝面面下朱樓，深鎖春光一院愁。",
            "行到中庭數花朵，蜻蜓飛上玉搔頭。"
        ],
        "tags": [
            "唐诗三百首",
            "孤独",
            "春天",
            "女子",
            "七言绝句"
        ],
        "title": "和樂天春詞",
        "id": "297dd100-6aab-4685-a52d-983fb0999c7a"
    },
    {
        "author": "劉禹錫",
        "paragraphs": [
            "玉女來看玉蘂花，異香先引七香車。",
            "攀枝弄雪時廻顧，驚怪人間日易斜。"
        ],
        "title": "和嚴給事聞唐昌觀玉蘂花下有游仙二絕 一",
        "id": "4f274e16-fb5c-4701-a1c3-e792595f68ee"
    },
    {
        "author": "劉禹錫",
        "paragraphs": [
            "雪蘂瓊絲滿院春，衣輕步步不生塵。",
            "君平簾下徒相問，長伴吹簫別有人。"
        ],
        "title": "和嚴給事聞唐昌觀玉蘂花下有游仙二絕 二",
        "id": "0e142303-aaf5-4140-8862-185ff992ff1f"
    },
    {
        "author": "劉禹錫",
        "paragraphs": [
            "尋常相見意殷勤，別後相思夢更頻。",
            "每遇登臨好風景，羨他天性少情人。"
        ],
        "title": "憶樂天",
        "id": "523565ac-9da4-4234-986d-0041fb103f80"
    },
    {
        "author": "劉禹錫",
        "paragraphs": [
            "洛城洛城何日歸，故人故人今轉稀。",
            "莫嗟雪裏暫時別，終擬雲間相逐飛。"
        ],
        "title": "醉答樂天",
        "id": "d1cd191a-cfcb-4220-9840-bc474fad15aa"
    },
    {
        "author": "劉禹錫",
        "paragraphs": [
            "滻水送君君不還，見君題字虎丘山。",
            "因知早貴兼才子，不得多時在世間。"
        ],
        "title": "虎丘寺見元相公二年前題名愴然有詠",
        "id": "5e0a45d3-6074-47b7-8cee-b604d340fc39"
    },
    {
        "author": "劉禹錫",
        "paragraphs": [
            "花面丫頭十三四，春來綽約向人時。",
            "終須買取名春草，處處將行步步隨。"
        ],
        "title": "寄贈小樊",
        "id": "8242d05f-b07e-4a8d-ad75-710422e89030"
    },
    {
        "author": "劉禹錫",
        "paragraphs": [
            "親友關心皆不見，風光滿眼倍傷神。",
            "洛陽城裏多池館，幾處花開有主人。"
        ],
        "title": "吟樂天自問愴然有作",
        "id": "e6abb45a-382e-4fec-8da5-4afc0d6b7095"
    },
    {
        "author": "劉禹錫",
        "paragraphs": [
            "平章宅裏一欄花，臨到開時不在家。",
            "莫道兩京非遠別，春明門外即天涯。"
        ],
        "title": "和令狐相公別牡丹",
        "id": "6786ee9a-bf68-4f46-93db-a28db6d641dc"
    },
    {
        "author": "劉禹錫",
        "paragraphs": [
            "當初造曲者爲誰，說得思鄉戀闕時。",
            "滄海西頭舊丞相，停杯處分不須吹。"
        ],
        "title": "和令狐相公聞思帝鄉有感",
        "id": "d6ed2896-eee7-4a18-8792-580a028e8844"
    },
    {
        "author": "劉禹錫",
        "paragraphs": [
            "羣玉山頭住四年，每聞笙鶴看諸仙。",
            "何時得把浮丘袖，白日將昇第九天。"
        ],
        "title": "酬令狐相公見寄",
        "id": "66bfa7e9-d235-4299-ac2a-739edb8aec90"
    },
    {
        "author": "劉禹錫",
        "paragraphs": [
            "一紙書封四句詩，芳晨對酒遠相思。",
            "長吟盡日西南望，猶及殘春花落時。"
        ],
        "title": "令狐相公春思見寄",
        "id": "6077890b-6397-4828-b0d1-502a2860e925"
    },
    {
        "author": "劉禹錫",
        "paragraphs": [
            "樓下芳園最占春，年年結侶採花頻。",
            "繁霜一夜相撩治，不似佳人似老人。"
        ],
        "title": "城內花園頗曾遊翫令公居守亦有素期適春霜一夕委謝書實以荅令狐相公見謔",
        "id": "5e0e1597-5f7d-4f21-85c2-d8094c84071a"
    },
    {
        "author": "劉禹錫",
        "paragraphs": [
            "驪龍睡後珠元在，仙鶴行時步又輕。",
            "方寸瑩然無一事，水聲來似玉琴聲。"
        ],
        "title": "奉和裴晉公涼風亭睡覺",
        "id": "6c2d1184-da33-4539-ad6d-2533461a9c7b"
    },
    {
        "author": "劉禹錫",
        "paragraphs": [
            "玉樹瓊樓滿眼新，的知開閤待諸賓。",
            "遲遲未去非無意，擬作梁園坐右人。"
        ],
        "title": "荅裴令公雪中訝白二十二與諸公不相訪之什",
        "id": "247d6876-899a-4ee0-99e0-37fbcb40d56a"
    },
    {
        "author": "劉禹錫",
        "paragraphs": [
            "侯家故吏歌聲發，逸處能高怨處低。",
            "今歲洛中無雨雪，眼前風景是江西。"
        ],
        "title": "吳方之見示聽江西故吏朱幼恭歌三篇頗有懷故林之想吟諷不足因而和之",
        "id": "9ff2f610-cf75-436c-9a08-a5d05aa0514d"
    },
    {
        "author": "劉禹錫",
        "paragraphs": [
            "常奴安得似方回，爭望追風絕足來。",
            "若把翠娥酬騄耳，始知天下有奇才。"
        ],
        "title": "裴令公見示誚樂天寄奴買馬絕句斐言仰和且戲樂天",
        "id": "e33e6019-5068-4775-a82c-93017558495b"
    },
    {
        "author": "劉禹錫",
        "paragraphs": [
            "官冷如漿病滿身，凌寒不易過天津。",
            "少年留取多情興，請待花時作主人。"
        ],
        "title": "酬思黯代書見戲",
        "id": "07201c67-20e9-4f48-b984-270a576a9fca"
    },
    {
        "author": "劉禹錫",
        "paragraphs": [
            "又被時人寫姓名，春風引路入京城。",
            "知君憶得前身事，分付鶯花與後生。"
        ],
        "title": "荅張侍御賈喜再登科後自洛赴上都贈別",
        "id": "bdbac9b7-a27a-42c8-bedb-058acd358421"
    },
    {
        "author": "劉禹錫",
        "paragraphs": [
            "謫在三湘最遠州，邊鴻不到水南流。",
            "如今暫寄罇前笑，明日辭君步步愁。"
        ],
        "title": "赴連州途經洛陽諸公置酒相送張員外賈以詩見贈率爾酬之",
        "id": "087353c5-04ce-4b56-8ff5-53cb393316d7"
    },
    {
        "author": "劉禹錫",
        "paragraphs": [
            "文章似錦氣如虹，宜薦華簪綠殿中。",
            "縱使涼飆生旦夕，猶堪拂拭愈頭風。"
        ],
        "title": "贈元九侍御文石枕以詩獎之",
        "id": "f36a6e25-4b16-4a1b-b233-bdb1e6e7d0c4"
    },
    {
        "author": "劉禹錫",
        "paragraphs": [
            "無事尋花至仙境，等閑栽樹比封君。",
            "金門通籍真多士，黃紙除書每日聞。"
        ],
        "title": "酬元九院長自江陵見寄",
        "id": "cc66bd2e-bfd3-4f97-b7c4-1f4b2714a5ea"
    },
    {
        "author": "劉禹錫",
        "paragraphs": [
            "翔鸞闕底謝皇恩，纓上滄浪舊水痕。",
            "疎傅揮金忽相憶，遠擎長句與招魂。"
        ],
        "title": "酬楊侍郎憑見寄",
        "id": "2beb9853-953e-41d8-bd7e-25063ff7a2dc"
    },
    {
        "author": "劉禹錫",
        "paragraphs": [
            "新辭將印拂朝纓，臨水登山四體輕。",
            "猶念天涯未歸客，瘴雲深處守孤城。"
        ],
        "title": "酬馬大夫登洭口戍見寄",
        "id": "ae51f029-6b26-429a-8b37-002b0326b07d"
    },
    {
        "author": "劉禹錫",
        "paragraphs": [
            "飽霜孤竹聲偏切，帶火焦桐韻本悲。",
            "今日知音一留聽，是君心事不平時。"
        ],
        "title": "荅楊八敬之絕句",
        "id": "606bdb0c-ec97-43a2-b996-b753278b7306"
    },
    {
        "author": "劉禹錫",
        "paragraphs": [
            "對酒臨流奈別何，君今已醉我蹉跎。",
            "分明記取星星鬢，他日相逢應更多。"
        ],
        "title": "重寄表臣二首 一",
        "id": "580191cd-73ba-4ba6-bf15-1b3c9ac7a667"
    },
    {
        "author": "劉禹錫",
        "paragraphs": [
            "世間人事有何窮，過後思量盡是空。",
            "早晚同歸洛陽陌，卜隣須近祝雞翁。"
        ],
        "title": "重寄表臣二首 二",
        "id": "b61b2193-eb61-4161-ad99-2d0d0539fa83"
    },
    {
        "author": "劉禹錫",
        "paragraphs": [
            "淮西既是平安地，鴉路今無羽檄飛。",
            "聞道唐州最清靜，戰場耕盡野花稀。"
        ],
        "title": "重寄絕句",
        "id": "a438183d-15cb-4056-a55c-5e95c4e84630"
    },
    {
        "author": "劉禹錫",
        "paragraphs": [
            "知逐征南冠楚材，遠勞書信到陽臺。",
            "明朝若上君山上，一道巴江自此來。"
        ],
        "title": "酬楊八副使將赴湖南途中見寄一絕",
        "id": "4cb3f2a0-7987-4666-9eb4-38d04290e78a"
    },
    {
        "author": "劉禹錫",
        "paragraphs": [
            "玉人紫綬相輝映，却要霜鬚一兩莖。",
            "其奈無成空老去，每臨明鏡若爲情。"
        ],
        "title": "遙和韓睦州元相公二君子",
        "id": "67dec81a-f8f6-4544-a14c-2d552b86124d"
    },
    {
        "author": "劉禹錫",
        "paragraphs": [
            "一莖炯炯琅玕色，數節重重玳瑁文。",
            "挂到高山未登處，青雲路上願逢君。"
        ],
        "title": "吳興敬郎中見惠斑竹杖兼示一絕聊以謝之",
        "id": "1d3ca14e-2e41-419e-b30a-d58ff94c4f93"
    },
    {
        "author": "劉禹錫",
        "paragraphs": [
            "天下蒼生望不休，東山雖有但時游。",
            "從來海上仙桃樹，肯逐人間風露秋。"
        ],
        "title": "奉和裴令公夜宴",
        "id": "1921fb0d-1d20-418e-831e-29e91b1a3117"
    },
    {
        "author": "劉禹錫",
        "paragraphs": [
            "織女分明銀漢秋，桂枝梧葉共颼飀。",
            "月露滿庭人寂寂，霓裳一曲在高樓。"
        ],
        "title": "秋夜安國觀聞笙",
        "id": "d5543626-4658-4fca-bba0-b768fdcba4d9"
    },
    {
        "author": "劉禹錫",
        "paragraphs": [
            "已嗟池上別魂驚，忽報夢中攜手行。",
            "此夜獨歸還乞夢，老人無睡到天明。"
        ],
        "title": "酬僕射牛相公晉國池上別後至甘棠館忽夢同游因成口號見寄",
        "id": "bd8ac638-7b92-4579-8d9a-53c10c0d0dc4"
    },
    {
        "author": "劉禹錫",
        "paragraphs": [
            "卷盡輕雲月更明，金箆不用且閑行。",
            "若傾家釀招來客，何必池塘春草生。"
        ],
        "title": "裴侍郎大尹雪中遺酒一壺兼示眼疾平一絕有閑行把酒之句斐然仰酬",
        "id": "dc12da6b-c150-4fd6-9140-b33d122be8d2"
    },
    {
        "author": "劉禹錫",
        "paragraphs": [
            "白馬津頭春日遲，沙州歸鴈拂旌旗。",
            "柳營唯有軍中戲，不似江南三月時。"
        ],
        "title": "和滑州李尚書上巳憶江南禊事",
        "id": "64a95c24-a37e-4308-a30a-c61a1d4ea1c3"
    },
    {
        "author": "劉禹錫",
        "paragraphs": [
            "日日臨池弄小雛，還思寫論付官奴。",
            "柳家新樣元和脚，且盡畺芽歛手徒。"
        ],
        "title": "酬柳柳州家雞之贈",
        "id": "3baef3db-7066-4b26-8732-e3756c6fa05b"
    },
    {
        "author": "劉禹錫",
        "paragraphs": [
            "小兒弄筆不能嗔，涴壁書窗且當勤。",
            "聞彼夢熊猶未兆，女中誰是衛夫人。"
        ],
        "title": "荅前篇",
        "id": "e0fbd8da-2fab-4130-8ee1-d38436a12db8"
    },
    {
        "author": "劉禹錫",
        "paragraphs": [
            "昔日慵工記姓名，遠勞辛苦寫西京。",
            "近來漸有臨池興，爲報元常欲抗行。"
        ],
        "title": "荅後篇",
        "id": "f7bb766e-56a6-4911-ab96-cb0370840034"
    },
    {
        "author": "劉禹錫",
        "paragraphs": [
            "弱冠同懷長者憂，臨岐回想盡悠悠。",
            "耦耕若便遺身老，黃髮相看萬事休。"
        ],
        "title": "重荅柳柳州",
        "id": "06243529-9b64-47b1-9e94-327a5e8b34ce"
    },
    {
        "author": "劉禹錫",
        "paragraphs": [
            "潯陽江色潮添滿，彭蠡秋聲鴈送來。",
            "南望廬山千萬仞，共誇新出棟梁材。"
        ],
        "tags": [
            "庐山"
        ],
        "title": "登清暉樓",
        "id": "d45d1a69-5c37-4fed-9a29-b1bbe28861fd"
    },
    {
        "author": "劉禹錫",
        "paragraphs": [
            "武昌山下蜀江東，重向仙舟見葛洪。",
            "又得案前親禮拜，大羅天訣玉函封。"
        ],
        "title": "赴和州於武昌縣再遇毛仙翁十八兄因成一絕",
        "id": "45db64c4-1d26-4999-bab2-030e6b238467"
    },
    {
        "author": "劉禹錫",
        "paragraphs": [
            "揮毫起制來東省，躡足修名謁外臺。",
            "好著櫜鞬莫惆悵，出文入武是全才。"
        ],
        "title": "寄毘陵楊給事三首 一",
        "id": "7f6cfb1c-8353-4c96-b3c5-d5438cdffbe4"
    },
    {
        "author": "劉禹錫",
        "paragraphs": [
            "曾主魚書輕刺史，今朝自請左魚來。",
            "青雲直上無多地，却要斜飛取勢回。"
        ],
        "title": "寄毘陵楊給事三首 二",
        "id": "c0aad144-a03a-48b6-8dca-e24f3198f7e7"
    },
    {
        "author": "劉禹錫",
        "paragraphs": [
            "東城南陌昔同游，坐上無人第二流。",
            "屈指如今已零落，且須歡喜作鄰州。"
        ],
        "title": "寄毘陵楊給事三首 三",
        "id": "ee360a5d-3e15-43e3-ae2d-3a4ec809c6d4"
    },
    {
        "author": "劉禹錫",
        "paragraphs": [
            "更將何面上春臺，白事無成老又催。",
            "唯有落花無俗態，不嫌憔悴滿頭來。"
        ],
        "title": "陪崔大尚書及諸閣老宴杏園",
        "id": "8050ae95-4a63-41a6-996b-e568fbc097e4"
    },
    {
        "author": "劉禹錫",
        "paragraphs": [
            "大弦嘈囋小弦清，噴雪含風意思生。",
            "一聽曹剛彈薄媚，人生不合出京城。"
        ],
        "title": "曹剛",
        "id": "63db8912-cff4-4e22-a1e9-08ebaeedee3d"
    },
    {
        "author": "劉禹錫",
        "paragraphs": [
            "老郎日日憂蒼鬢，遠守年年厭白蘋。",
            "終日相思不相見，長頻相見是何人。"
        ],
        "title": "寄湖州韓中丞",
        "id": "675c1a2d-bf76-45f3-b490-2d5f6ce0fac8"
    },
    {
        "author": "劉禹錫",
        "paragraphs": [
            "楊子江頭煙景迷，隋家宮樹拂金堤。",
            "嵯峨猶有當時色，半蘸波中水鳥棲。"
        ],
        "title": "楊柳枝",
        "id": "769f3296-489b-4b0f-bfca-409e01cc1987"
    },
    {
        "author": "劉禹錫",
        "paragraphs": [
            "清歌不是世間音，玉殿嘗聞稱主心。",
            "唯有順郎全學得，一聲飛出九重深。"
        ],
        "title": "田順郎歌",
        "id": "6c325e83-c41b-4bf6-a1fd-2d4b21f05ffb"
    },
    {
        "author": "劉禹錫",
        "paragraphs": [
            "大艑高帆一百尺，新聲促柱十三弦。",
            "揚州市裏商人女，來占江西明月天。"
        ],
        "title": "夜聞商人船中箏",
        "id": "b997da15-3d6f-4e01-950c-b6bc7f01eb85"
    },
    {
        "author": "劉禹錫",
        "paragraphs": [
            "仙公一奏思歸引，逐客初聞自泫然。",
            "莫怪殷勤悲此曲，越聲長苦已三年。"
        ],
        "title": "聞道士彈思歸引",
        "id": "f873a7af-a47b-4a37-bde9-fec49f8ec633"
    },
    {
        "author": "劉禹錫",
        "paragraphs": [
            "謫君愁寂似幽棲，百草當門茅舍低。",
            "夜獵將軍忽相訪，鷓鴣驚起繞籬啼。"
        ],
        "title": "喜康將軍見訪",
        "id": "1f83a870-f855-49e3-81e9-897096a072d3"
    },
    {
        "author": "劉禹錫",
        "paragraphs": [
            "湘中才子是劉郎，望在長沙住桂陽。",
            "昨日鴻都新上第，五陵年少讓清光。"
        ],
        "title": "贈劉景擢第",
        "id": "47affb55-71ba-4ec3-9544-f52890c5640a"
    },
    {
        "author": "劉禹錫",
        "paragraphs": [
            "常時並冕奉天顏，委佩低簪彩仗間。",
            "今日獨來張樂地，萬重雲水望橋山。"
        ],
        "title": "赴連山途次德宗山陵寄張員外",
        "id": "9b64dd5a-fad5-44ee-ab8a-a95341fb0760"
    },
    {
        "author": "劉禹錫",
        "paragraphs": [
            "生拍芳叢鷹觜芽，老郎封寄謫仙家。",
            "今宵更有湘江月，照出菲菲滿盌花。"
        ],
        "title": "嘗茶",
        "id": "2da45dd5-10b3-4d7c-93df-3e86997313f5"
    },
    {
        "author": "劉禹錫",
        "paragraphs": [
            "梁國三郎威德尊，女巫簫鼓走鄉村。",
            "萬家長見空山上，雨氣蒼茫生廟門。"
        ],
        "title": "梁國祠",
        "id": "5427e8da-e121-4b37-b206-0359bbe7a1c1"
    },
    {
        "author": "劉禹錫",
        "paragraphs": [
            "湖光秋月兩相和，潭面無風鏡未磨。",
            "遙望洞庭山水翠，白銀盤裏一青螺。"
        ],
        "tags": [
            "洞庭湖",
            "四年级下册",
            "山水",
            "写景",
            "景点",
            "小学古诗",
            "水"
        ],
        "title": "望洞庭",
        "id": "63f618fd-aa42-48ed-806c-41176fec9abe"
    },
    {
        "author": "劉禹錫",
        "paragraphs": [
            "春江一曲柳千條，二十年前舊板橋。",
            "曾與美人橋上別，恨無消息到今朝。"
        ],
        "tags": [
            "怀人",
            "柳树"
        ],
        "title": "楊柳枝",
        "id": "fe4b1751-5414-444e-9f9e-7fae7d38cdff"
    },
    {
        "author": "劉禹錫",
        "paragraphs": [
            "江上樓高二十梯，梯梯登徧與雲齊。",
            "人從別浦經年去，天向平蕪盡處低。"
        ],
        "title": "樓上",
        "id": "29e12604-4708-4c68-9d61-6d313c3a7a01"
    },
    {
        "author": "劉禹錫",
        "paragraphs": [
            "隱几支頤對落暉，故人書信到柴扉。",
            "周南留滯商山老，星象如今屬少微。"
        ],
        "title": "洛濱病臥戶部李侍郎見惠藥物謔以文星之句斐然仰謝",
        "id": "d5ac076b-9170-4aa1-b6a4-c67a96445b79"
    },
    {
        "author": "劉禹錫",
        "paragraphs": [
            "粉落椒飛知幾春，風吹雨灑旋成塵。",
            "莫言一片危基在，猶過無窮來往人。"
        ],
        "title": "故洛城古牆",
        "id": "59f8f90e-1d85-45e9-9f1f-37e0c41f1e54"
    },
    {
        "author": "劉禹錫",
        "paragraphs": [
            "湖上收宿雨，故國思如此。",
            "若爲天外心，東屯滄海闊。",
            "南讓洞庭寬，翠粒照晴露。",
            "銀花垂院牓，翠羽撼絛鈴。"
        ],
        "tags": [
            "洞庭湖"
        ],
        "title": "句",
        "id": "8bd51641-ede0-4569-9ddc-12fdb255ff2e"
    },
    {
        "author": "張弘靖",
        "paragraphs": [
            "叢石依古城，懸泉灑清池。",
            "高低袤丈內，衡霍相蔽虧。",
            "歸田竟何因，爲郡豈所宜。",
            "誰能辨人野，寄適聊在斯。"
        ],
        "title": "山亭懷古",
        "id": "da254237-36a9-4eec-b44c-47058833c411"
    },
    {
        "author": "韓察",
        "paragraphs": [
            "公府政多暇，思與仁智全。",
            "爲山想巖穴，引水聽潺湲。",
            "軒冕迹自逸，塵俗無由牽。",
            "蒼生方矚望，詎得賦歸田。"
        ],
        "title": "和張相公太原山亭懷古詩",
        "id": "12917272-66e2-4bf0-907d-2d259a3b8b10"
    },
    {
        "author": "崔恭",
        "paragraphs": [
            "高情樂閑放，寄跡山水中。",
            "朝霞鋪座右，虛白貯清風。",
            "潛竇激飛泉，石路躋且崇。",
            "步武有勝概，不與俗情同。"
        ],
        "title": "和張相公太原山亭懷古詩",
        "id": "7f252a74-bab6-43d4-ae9c-5572a0530c42"
    },
    {
        "author": "陸瀍",
        "paragraphs": [
            "激水瀉飛瀑，寄懷良在茲。",
            "如何謝安石，要結東山期。",
            "入座蘭蕙馥，當軒松桂滋。",
            "於焉悟幽道，境寂心自怡。"
        ],
        "title": "和張相公太原山亭懷古詩",
        "id": "96fd51b9-ca03-4a78-87e2-b760e7d95a74"
    },
    {
        "author": "胡[証]",
        "paragraphs": [
            "飛泉天台狀，峭石蓬萊姿。",
            "潺湲與青翠，咫尺當幽奇。",
            "居然盡精道，得以書妍詞。",
            "豈無他山勝，懿此清軒墀。"
        ],
        "title": "和張相公太原亭懷古詩",
        "id": "4538510b-62de-4da9-8791-4b5b45eceaa5"
    },
    {
        "author": "胡[証]",
        "paragraphs": [
            "詩書入京國，旌斾過鄉關。"
        ],
        "title": "句",
        "id": "9d68c454-9ece-40e2-b65e-207175f540c0"
    },
    {
        "author": "張賈",
        "paragraphs": [
            "中庭起崖谷，漱玉下漣漪。",
            "丹丘誰云遠，寓象得心期。",
            "豈不貴鍾鼎，至懷在希夷。",
            "唯當蓬萊閣，靈鳳復來儀。"
        ],
        "title": "和太原山亭懷古詩",
        "id": "56b4c2ad-8c27-4d0a-ac7c-4f4e4f266701"
    },
    {
        "author": "張賈",
        "paragraphs": [
            "閣下從容舊客卿，寄來駿馬賞高情。",
            "任追煙景騎仍醉，知有文章倚便成。",
            "步步自憐春日影，蕭蕭猶起朔風聲。",
            "須知上宰吹噓意，送入天門上路行。"
        ],
        "title": "和裴司空答張祕書贈馬詩",
        "id": "b65fa19a-721a-40c6-b64b-d6867ffb8a8b"
    },
    {
        "author": "張賈",
        "paragraphs": [
            "夫子生知者，相期妙理中。"
        ],
        "title": "句",
        "id": "707a92e3-4560-47e5-8bbe-5ceff0e85bc2"
    },
    {
        "author": "張文規",
        "paragraphs": [
            "蘋洲須覺池沼俗，苧布直勝羅紈輕。",
            "清風樓下草初出，明月峽中茶始生。",
            "吳興三絕不可捨，勸子強爲吳會行。"
        ],
        "title": "吳興三絕",
        "id": "080ad915-4f82-48a9-820a-7d25758e5742"
    },
    {
        "author": "張文規",
        "paragraphs": [
            "鳳輦尋春半醉回，僊娥進水御簾開。",
            "牡丹花笑金鈿動，傳奏吳興紫筍來。"
        ],
        "title": "湖州貢焙新茶",
        "id": "f44b8de6-f634-4dcd-9976-675e2f0e9507"
    },
    {
        "author": "張文規",
        "paragraphs": [
            "誰云隼旟吏，長對虎頭巖。"
        ],
        "title": "句",
        "id": "b3217593-db7c-425d-bbc2-012c956c9b7d"
    },
    {
        "author": "張仲素",
        "paragraphs": [
            "羽客驂仙鶴，將飛駐碧山。",
            "映松殘雪在，度嶺片雲還。",
            "清唳因風遠，高姿對水閑。",
            "笙歌憶天上，城郭歎人間。",
            "幾變霜毛潔，方殊藻質斑。",
            "迢迢煙路逸，奮翮詎能攀。"
        ],
        "title": "緱山鶴",
        "id": "6fe52a30-0b0b-4be5-aa09-b2c992d4ef65"
    },
    {
        "author": "張仲素",
        "paragraphs": [
            "王子千年後，笙音五夜聞。",
            "逶迤繞清洛，斷續下仙雲。",
            "泄泄飄難定，啾啾曲未分。",
            "松風助幽律，波月動輕文。",
            "鳳管聽何遠，鸞聲若在羣。",
            "暗空思羽蓋，餘氣自氛氳。"
        ],
        "title": "夜聞洛濱吹笙",
        "id": "7102c9d2-43aa-4f28-81c5-7882e900053e"
    },
    {
        "author": "張仲素",
        "paragraphs": [
            "仙客開金籙，元辰會玉京。",
            "靈歌賓紫府，雅韻出層城。",
            "磬雜音徐徹，風飄響更清。",
            "紆餘空外盡，斷續聽中生。",
            "舞鶴紛將集，流雲住未行。",
            "誰知九陌上，塵俗仰遺聲。"
        ],
        "title": "上元日聽太清宮步虛",
        "id": "bfd2fd75-564e-464c-873a-c851f04155dd"
    },
    {
        "author": "張仲素",
        "paragraphs": [
            "迢迢玉繩下，芒彩正闌干。",
            "稍復臨鳷鵲，方疑近露寒。",
            "微明連粉堞，的皪映仙盤。",
            "橫接河流照，低將夜色殘。",
            "天榆隨影沒，宮樹與光攢。",
            "遐想西垣客，長吟欲罷難。"
        ],
        "title": "玉繩低建章",
        "id": "07fd95d4-b5ff-4b27-a23f-2df0264d0bf8"
    },
    {
        "author": "張仲素",
        "paragraphs": [
            "佳期當可許，託思望雲端。",
            "鱗影朝猶落，繁陰暮自寒。",
            "因風方嫋嫋，間石已漫漫。",
            "隱映看鴻度，霏微覺樹攢。",
            "凝空多似黛，引素乍如紈。",
            "每向愁中覽，含毫欲狀難。"
        ],
        "title": "寒雲輕重色",
        "id": "e38d4be8-d632-4acc-afab-0f200ce3ea20"
    },
    {
        "author": "張仲素",
        "paragraphs": [
            "九陌祥煙合，千春瑞月明。",
            "宮花將苑柳，先發鳳皇城。"
        ],
        "title": "聖明樂",
        "id": "a385e885-39f8-428b-aead-929a3f7e4e42"
    },
    {
        "author": "張仲素",
        "paragraphs": [
            "玉帛殊方至，歌鐘比屋聞。",
            "華夷今一貫，同賀聖朝君。"
        ],
        "title": "獻壽詞",
        "id": "531c80b8-2306-4399-a1a8-33a92e6f6991"
    },
    {
        "author": "張仲素",
        "paragraphs": [
            "網戶交如綺，紗窗薄似煙。",
            "樂吹天上曲，人是月中仙。"
        ],
        "title": "宮中樂五首 一",
        "id": "37b9dfcd-837c-477d-9069-e4026b35aa81"
    },
    {
        "author": "張仲素",
        "paragraphs": [
            "翠匣開寒鏡，珠釵挂步搖。",
            "妝成祗畏曉，更漏促春宵。"
        ],
        "title": "宮中樂五首 二",
        "id": "1245f38c-fb63-46df-8976-2c6fd8c30723"
    },
    {
        "author": "張仲素",
        "paragraphs": [
            "紅果瑤池實，金盤露井冰。",
            "甘泉將避暑，臺殿曉光凝。"
        ],
        "title": "宮中樂五首 三",
        "id": "fec98322-0461-4f6b-8a31-4b54da2e3890"
    },
    {
        "author": "張仲素",
        "paragraphs": [
            "月采浮鸞殿，砧聲隔鳳樓。",
            "笙歌臨水檻，紅燭乍迎秋。"
        ],
        "title": "宮中樂五首 四",
        "id": "aeec615f-6ccf-44b0-a885-a81ecb51d0e0"
    },
    {
        "author": "張仲素",
        "paragraphs": [
            "奇樹留寒翠，神池結夕波。",
            "黃山一夜雪，渭水瀉聲多。"
        ],
        "tags": [
            "黄山"
        ],
        "title": "宮中樂五首 五",
        "id": "6eef2cdc-f074-40f3-be85-f762ce7bd198"
    },
    {
        "author": "張仲素",
        "paragraphs": [
            "煙柳飛輕絮，風榆落小錢。",
            "濛濛百花裏，羅綺競鞦韆。"
        ],
        "title": "春遊曲三首 一",
        "id": "887e948b-092f-4c6c-94e0-581cb1d8ef5b"
    },
    {
        "author": "張仲素",
        "paragraphs": [
            "騁望登香閣，爭高下砌臺。",
            "林間踏青去，席上寄牋來。"
        ],
        "title": "春遊曲三首 二",
        "id": "3e33777f-d29f-4955-9bf6-e5a40175c817"
    },
    {
        "author": "張仲素",
        "paragraphs": [
            "行樂三春節，林花百和香。",
            "當年重意氣，先占鬬雞場。"
        ],
        "title": "春遊曲三首 三",
        "id": "3265f523-2b3a-4af0-a213-2fafc6d868c7"
    },
    {
        "author": "張仲素",
        "paragraphs": [
            "裊裊城邊柳，青青陌上桑。",
            "提籠忘采葉，昨夜夢漁陽。"
        ],
        "tags": [
            "思念",
            "女子",
            "闺怨"
        ],
        "title": "春閨思",
        "id": "481cbbd4-2440-4c33-82e6-272cc85f7917"
    },
    {
        "author": "張仲素",
        "paragraphs": [
            "家寄征河岸，征人幾歲遊。",
            "不如潮水信，每日到沙頭。"
        ],
        "title": "春江曲二首 一",
        "id": "9a8ce7ec-47e5-4071-b5b7-932571395d17"
    },
    {
        "author": "張仲素",
        "paragraphs": [
            "乘曉南湖去，參差疊浪橫。",
            "前洲在何處，霜裏鴈嚶嚶。"
        ],
        "title": "春江曲二首 二",
        "id": "f854f545-3e40-41a5-a079-0eee70760591"
    },
    {
        "author": "張仲素",
        "paragraphs": [
            "聖德超千古，皇威靜四方。",
            "蒼生今息戰，無事覺時良。"
        ],
        "title": "太平詞",
        "id": "a40752d1-7e06-44ac-aaee-2aa810d164c8"
    },
    {
        "author": "張仲素",
        "paragraphs": [
            "行到黃雲隴，唯聞羌戍鼙。",
            "不如山下水，猶得任東西。"
        ],
        "title": "隴上行",
        "id": "b1f281bf-93f2-4046-b80f-9a086648288d"
    },
    {
        "author": "張仲素",
        "paragraphs": [
            "紫禁香如霧，青天月似霜。",
            "雲韶何處奏，祗是在朝陽。"
        ],
        "title": "思君恩",
        "id": "927896fd-566d-4aba-841d-0ffdf6253809"
    },
    {
        "author": "張仲素",
        "paragraphs": [
            "仙娥今下嫁，驕子自同和。",
            "劒戟歸田盡，牛羊繞塞多。"
        ],
        "title": "王昭君",
        "id": "a6994348-8a80-47bd-8eb7-54c51c8f2e2f"
    },
    {
        "author": "張仲素",
        "paragraphs": [
            "丁丁漏水夜何長，漫漫輕雲露月光。",
            "秋逼暗蟲通夕響，征衣未寄莫飛霜。"
        ],
        "tags": [
            "思念",
            "秋天",
            "闺怨"
        ],
        "title": "秋夜曲",
        "id": "1bb3a910-fafa-425e-8c88-bfb7647fe041"
    },
    {
        "author": "張仲素",
        "paragraphs": [
            "博山沉燎絕餘香，蘭燼金檠怨夜長。",
            "爲問青青河畔草，幾回經雨復經霜。"
        ],
        "title": "秋思贈遠",
        "id": "6ab3d8b6-f095-4266-8289-51a05cfa6748"
    },
    {
        "author": "張仲素",
        "paragraphs": [
            "卷斾生風喜氣新，早持龍節靜邊塵。",
            "漢家天子圖麟閣，身是當今第一人。"
        ],
        "title": "塞上曲",
        "id": "e09ba4e3-92e5-47a0-93cb-8f1e83d7419b"
    },
    {
        "author": "張仲素",
        "paragraphs": [
            "三戍漁陽再渡遼，騂弓在臂劒橫腰。",
            "匈奴似若知名姓，休傍陰山更射雕。"
        ],
        "title": "塞下曲五首 一",
        "id": "d8cf1ef0-2fa2-48c0-b5d9-d5ee381d2904"
    },
    {
        "author": "張仲素",
        "paragraphs": [
            "獵馬千行鴈幾雙，燕然山下碧油幢。",
            "傳聲漠北單于破，火照旌旗夜受降。"
        ],
        "title": "塞下曲五首 二",
        "id": "7be12bdf-03cf-4670-9466-89db4ef0f1dd"
    },
    {
        "author": "張仲素",
        "paragraphs": [
            "朔雪飄飄開鴈門，平沙歷亂卷蓬根。",
            "功名耻計擒生數，直斬樓蘭報國恩。"
        ],
        "title": "塞下曲五首 三",
        "id": "9202aa26-8e4f-4828-9fdc-237729e175f7"
    },
    {
        "author": "張仲素",
        "paragraphs": [
            "隴水潺湲隴樹秋，征人到此淚雙流。",
            "鄉關萬里無因見，西戍河源早晚休。"
        ],
        "title": "塞下曲五首 四",
        "id": "bfe82b29-9ada-44f1-9a46-30824df16333"
    },
    {
        "author": "張仲素",
        "paragraphs": [
            "陰磧茫茫塞草肥，桔槔烽上暮雲飛。",
            "交河北望天連海，蘇武曾將漢節歸。"
        ],
        "title": "塞下曲五首 五",
        "id": "832b9a46-3471-49c3-a3eb-6d6077d1a5a3"
    },
    {
        "author": "張仲素",
        "paragraphs": [
            "碧窗斜日藹深暉，愁聽寒螿淚濕衣。",
            "夢裏分明見關塞，不知何路向金微。"
        ],
        "title": "秋思二首 一",
        "id": "0c6d66a8-1fda-4008-be00-00b59e8b432d"
    },
    {
        "author": "張仲素",
        "paragraphs": [
            "秋天一夜靜無雲，斷續鴻聲到曉聞。",
            "欲寄征衣問消息，居延城外又移軍。"
        ],
        "title": "秋思二首 二",
        "id": "795f99c5-30cc-4e7e-8473-64d952646600"
    },
    {
        "author": "張仲素",
        "paragraphs": [
            "回鴈高飛太液池，新花低發上林枝。",
            "年光到處皆堪賞，春色人間總不知。"
        ],
        "title": "漢苑行二首",
        "id": "f7eba4eb-71a4-4f2f-b648-9eec4f7a0071"
    },
    {
        "author": "張仲素",
        "paragraphs": [
            "春風淡蕩景悠悠，鶯囀高枝燕入樓。",
            "千步回廊聞鳳吹，珠簾處處上銀鉤。"
        ],
        "title": "漢苑行二首 二",
        "id": "ae156321-4ecb-456c-bf03-50ff6f759113"
    },
    {
        "author": "張仲素",
        "paragraphs": [
            "天馬初從渥水來，郊歌曾唱得龍媒。",
            "不知玉塞沙中路，苜蓿殘花幾處開。"
        ],
        "title": "天馬辭二首 一",
        "id": "99425c56-1131-40e3-b17d-050d00595775"
    },
    {
        "author": "張仲素",
        "paragraphs": [
            "躞蹀宛駒齒未齊，摐金噴玉向風嘶。",
            "來時欲盡金河道，獵獵輕風在碧蹄。"
        ],
        "title": "天馬辭二首 二",
        "id": "43e882d6-e931-4bf5-8b4a-4f8f7cac363a"
    },
    {
        "author": "張仲素",
        "paragraphs": [
            "樓上殘燈伴曉霜，獨眠人起合歡牀。",
            "相思一夜情多少，地角天涯不是長。"
        ],
        "title": "燕子樓詩三首 一",
        "id": "1c7b87cc-6a9f-48ae-bc40-8c42e728fbbf"
    },
    {
        "author": "張仲素",
        "paragraphs": [
            "北邙松栢鎖愁煙，燕子樓人思悄然。",
            "自埋劒履歌塵散，紅袖香消已十年。"
        ],
        "title": "燕子樓詩三首 二",
        "id": "759dcb8a-b3d8-4663-bba1-070dfc772779"
    },
    {
        "author": "張仲素",
        "paragraphs": [
            "適看鴻鴈岳陽回，又覩玄禽逼社來。",
            "瑤瑟玉簫無意緒，任從蛛網任從灰。"
        ],
        "title": "燕子樓詩三首 三",
        "id": "ccee06f6-eba9-4e98-be08-1191da6d4319"
    },
    {
        "author": "庾承宣",
        "paragraphs": [
            "宿霧開天霽，寒郊見初日。",
            "林疎照逾遠，冰輕影微出。",
            "豈假陽和氣，暫忘玄冬律。",
            "愁抱望自寬，羈情就如失。",
            "欣欣事幾許，曈曈狀非一。",
            "傾心倘知期，良願自茲畢。"
        ],
        "title": "賦得冬日可愛",
        "id": "f9d93b0e-0749-464a-9b9d-a3502ec33860"
    },
    {
        "author": "鄭澣",
        "paragraphs": [
            "至道無名，至人長生。",
            "爰觀繪事，以挹真形。",
            "方口渥丹，濃眉刷青。",
            "松姿本秀，鶴質自輕。",
            "道德神仙，內蘊心靈。",
            "紅肌絲髮，外彰華精。",
            "色如含芳，貌若和光。",
            "胚渾造化，含吐陰陽。",
            "吾聞安期，隱見不常。",
            "或在世間，或遊上蒼。",
            "猗歟真人，得非後身。",
            "寫此仙骨，久而不磷。",
            "皎皎明眸，瞭然如新。",
            "藹藹童顏，的然如春。",
            "金石可並，丹青不冺。",
            "通天臺上，有見常人。",
            "俗士觀瞻，方悟幽塵。",
            "君子圖之，敬兮如神。"
        ],
        "title": "贈毛仙翁",
        "id": "a276c4a9-2394-499e-9ded-3a9b970f0ece"
    },
    {
        "author": "鄭澣",
        "paragraphs": [
            "太尉留琴地，時移重可尋。",
            "徽弦一掩抑，風月助登臨。",
            "榮駐青油騎，高張白雪音。",
            "秖言酬唱美，良史記王箴。"
        ],
        "title": "和李德裕遊漢州房公湖二首 一",
        "id": "81af164e-12d2-4721-99fe-abc913d7832c"
    },
    {
        "author": "鄭澣",
        "paragraphs": [
            "靜對煙波夕，猶思棟宇青。",
            "臥龍空有處，馴鳥獨忘情。",
            "顧步襟期遠，參差物象橫。",
            "自宜雕樂石，爽氣際青城。"
        ],
        "title": "和李德裕遊漢州房公湖二首 二",
        "id": "33330690-7c93-49e6-95ec-1f73ccda3f48"
    },
    {
        "author": "鄭澣",
        "paragraphs": [
            "丞相當時植，幽襟對此開。",
            "人知舟檝器，天假棟梁材。",
            "錯落龍鱗出，䙰褷鶴翅迴。",
            "重陰羅武庫，細響靜山臺。",
            "得地公堂裏，移根澗水隈。",
            "吳臣夢寐遠，秦嶽歲年摧。",
            "轉覺飛纓繆，何因繼組來。",
            "幾尋珠履迹，願比角弓培。",
            "栢悅猶依社，星高久照台。",
            "後凋應共操，無復問良媒。"
        ],
        "title": "中書相公任兵部侍郎日後閣植四松逾數年澣忝此官因獻拙什",
        "id": "79ce57af-0925-4c46-a8a7-cc39e2f96cab"
    },
    {
        "author": "鄭澣",
        "paragraphs": [
            "石室寒飆驚，孫枝雅器裁。",
            "坐來山水操，玄斷吊遺埃。"
        ],
        "title": "和李德裕房公舊竹亭聞琴",
        "id": "3a743ab1-137d-42c8-b20a-b5021c133831"
    },
    {
        "author": "鄭澣",
        "paragraphs": [
            "但慮彩色污，無虞臂胛肥。"
        ],
        "title": "句",
        "id": "d428d881-8dd3-4731-b628-6d5d0b6d1890"
    },
    {
        "author": "張彙",
        "paragraphs": [
            "躋險入幽林，翠微含竹殿。",
            "泉聲無休歇，山色時隱見。",
            "潮來雜風雨，梅落成霜霰。",
            "一從方外遊，頓覺塵心變。"
        ],
        "title": "遊棲霞寺",
        "id": "3d3de4cd-4cd4-427a-b6c5-d5ba4ef52ca6"
    },
    {
        "author": "張彙",
        "paragraphs": [
            "木德生和氣，微微入曙風。",
            "暗催南向葉，漸翥北歸鴻。",
            "澹蕩侵冰谷，悠揚轉蕙叢。",
            "拂塵迴廣路，泛籟過遙空。",
            "暖上煙光際，雲移律侯中。",
            "扶搖如可借，從此戾蒼穹。"
        ],
        "title": "春風扇微和",
        "id": "43caa39b-c485-4b66-9daf-0ef097728803"
    },
    {
        "author": "張彙",
        "paragraphs": [
            "寒氣方窮律，陰精正結冰。",
            "體堅風帶壯，影素月臨凝。",
            "冬賦凌人掌，春期命婦昇。",
            "鑿來壺色徹，納處鏡光澄。",
            "魯史曾留問，幽詩舊見稱。",
            "同觀里射享，王道頌還興。"
        ],
        "title": "觀藏冰",
        "id": "9aa9bfe8-4f9b-4b00-ab44-64ae029cf72b"
    },
    {
        "author": "張彙",
        "paragraphs": [
            "習習和風扇，悠悠淑氣微。",
            "陽升知候改，律應喜春歸。",
            "池柳晴初拆，林鶯暖欲飛。",
            "川原浮彩翠，臺館動光輝。",
            "泛豔搖丹闕，揚芳入粉闈。",
            "發生當有分，枯朽幸因依。"
        ],
        "title": "賦得春風扇微和",
        "id": "e4029274-33c0-4961-a478-54e928838cae"
    },
    {
        "author": "張彙",
        "paragraphs": [
            "緩步洛城下，軫懷金谷園。",
            "昔人隨水逝，舊樹逐春繁。",
            "冉冉搖風弱，菲菲裛露翻。",
            "歌臺豈易見，舞袖乍如存。",
            "戲蝶香中起，流鶯暗處喧。",
            "徒聞施錦帳，此地擁行軒。"
        ],
        "title": "金谷園懷古",
        "id": "718dab72-8ed1-493d-a5ad-d0e8a56700af"
    },
    {
        "author": "張彙",
        "paragraphs": [
            "應念路傍憔悴翼，昔年喬木幸同遷。"
        ],
        "title": "句",
        "id": "ddbf2fde-0c6f-4cd7-9d78-639cfa557239"
    },
    {
        "author": "李應",
        "paragraphs": [
            "玄鳥初來日，靈仙望裏分。",
            "冰容朝上界，玉輦擁朝雲。",
            "碧落流輕豔，紅霓間綵文。",
            "帶煙時縹緲，向斗更氤氳。",
            "髣髴隨風馭，迢遙出曉雰。",
            "茲辰三見後，希得從元君。"
        ],
        "title": "立春日曉望三素雲",
        "id": "bca6b90b-74ce-43c6-b4f7-098230b947d4"
    },
    {
        "author": "陳師穆",
        "paragraphs": [
            "晴曉初春日，高心望素雲。",
            "彩光浮玉輦，紫氣隱元君。",
            "縹緲中天去，逍遙上界分。",
            "鸞驂攀不及，仙吹遠難聞。",
            "禮候於斯覩，明循在解紛。",
            "人歸懸想處，霞色自氛氳。"
        ],
        "title": "立春日曉望三素雲",
        "id": "33faa2b4-fc76-48e2-b9f8-a59b39a2b17d"
    },
    {
        "author": "李季何",
        "paragraphs": [
            "靄靄青春曙，飛仙駕五雲。",
            "浮輪初縹緲，承蓋下氤氳。",
            "薄影隨風度，殊容向日分。",
            "羽毛紛共遠，環佩杳猶聞。",
            "靜合煙霞色，遙將鸞鶴羣。",
            "年年瞻此節，應許從元君。"
        ],
        "title": "立春日曉望三素雲",
        "id": "cb4b244c-dc3f-41bb-9974-0240a5f57d4b"
    },
    {
        "author": "李程",
        "paragraphs": [
            "曲臺送春目，景物麗新晴。",
            "靄靄煙收翠，忻忻木向榮。",
            "靜看遲日上，閑愛野雲平。",
            "風慢遊絲轉，天開遠水明。",
            "登高塵慮息，觀徼道心清。",
            "更有遷喬意，翩翩出谷鶯。"
        ],
        "title": "春臺晴望",
        "id": "43770857-261c-4d91-8f38-4f3852b30f1d"
    },
    {
        "author": "李程",
        "paragraphs": [
            "琢玉性惟堅，成壺體更圓。",
            "虛心含衆象，應物受寒泉。",
            "溫潤資天質，清貞稟自然。",
            "日融光乍散，雪照色逾鮮。",
            "至鑒功寧宰，無私照豈偏。",
            "明將水鏡對，白與粉闈連。",
            "拂拭終爲美，提攜佇見傳。",
            "勿令毫髮累，遺恨鮑公篇。"
        ],
        "title": "玉壺冰",
        "id": "dd0fbdfc-5b79-4c20-a8ce-11fc23e7cf18"
    },
    {
        "author": "李程",
        "paragraphs": [
            "常愛凌寒竹，堅貞可喻人。",
            "能將先進禮，義與後凋鄰。",
            "冉冉猶全節，青青尚有筠。",
            "陶鈞二儀內，柯葉四時春。",
            "待鳳花仍吐，停霜色更新。",
            "方持不易操，對此欲觀身。"
        ],
        "title": "賦得竹箭有筠",
        "id": "713f4117-92d2-4b83-b9a7-1b46d770dffb"
    },
    {
        "author": "李程",
        "paragraphs": [
            "五雲從表瑞，藻繪宛成圖。",
            "柯葉何時改，丹青此不渝。",
            "非煙色尚麗，似蓋狀應殊。",
            "渥彩看猶在，輕陰望已無。",
            "方將遇翠幄，那羨起蒼梧。",
            "欲識從龍處，今逢聖合符。"
        ],
        "title": "觀慶雲圖",
        "id": "77fa0f6d-1e51-416f-b478-a0816000e52f"
    },
    {
        "author": "李程",
        "paragraphs": [
            "茫茫塵累愧腥膻，強把蜉蝣望列仙。",
            "閑指紫霄峯下路，却歸白鹿洞中天。",
            "吹簫鳳去經何代，茹玉方傳得幾年。",
            "他日更來人世看，又應東海變桑田。"
        ],
        "title": "贈毛仙翁",
        "id": "8ad18b50-73a0-4ce9-b33a-74f4fffa235f"
    },
    {
        "author": "高弁",
        "paragraphs": [
            "層臺聊一望，遍賞帝城春。",
            "風煖聞啼鳥，冰開見躍鱗。",
            "晴山煙外翠，香蘂日邊新。",
            "已變青門柳，初銷紫陌塵。",
            "金湯千里國，車騎萬方人。",
            "此處雲霄近，憑高願致身。"
        ],
        "title": "省試春臺晴望",
        "id": "4bf8a7fa-166a-4008-9a0e-11a66bffa518"
    },
    {
        "author": "席夔",
        "paragraphs": [
            "時令忽已變，行看被霜菊。",
            "可憐後時秀，當此凜風肅。",
            "淅瀝翠枝翻，淒清金蘂馥。",
            "凝姿節堪重，澄豔景非淑。",
            "寧祛青女威，願盈君子掬。",
            "持來泛罇酒，永以照幽獨。"
        ],
        "title": "霜菊",
        "id": "56f535d2-27cb-485a-9fc4-1c4f04e2131d"
    },
    {
        "author": "席夔",
        "paragraphs": [
            "共愛東南美，青青歎有筠。",
            "貞姿衆木異，秀色四時均。",
            "枝葉當無改，風霜豈憚頻。",
            "虛心如待物，勁節自留春。",
            "鮮潤期棲鳳，嬋娟可並人。",
            "可憐初籜卷，粉澤更宜新。"
        ],
        "title": "賦得竹箭有筠",
        "id": "7bdba31a-6f91-4972-b474-4e92a31b977f"
    },
    {
        "author": "李行敏",
        "paragraphs": [
            "縑素傳休祉，丹青狀慶雲。",
            "非煙凝漠漠，似蓋乍紛紛。",
            "尚駐從龍意，全舒捧日文。",
            "光因五色起，影向九霄分。",
            "裂素觀嘉瑞，披圖賀聖君。",
            "寧同窺汗漫，方此覩氛氳。"
        ],
        "title": "省試觀慶雲圖",
        "id": "ec532d4c-48d4-4c3d-8158-f7f18f1d1348"
    },
    {
        "author": "陳諷",
        "paragraphs": [
            "寒日臨清晝，寥天一望時。",
            "未消埋逕雪，先暖讀書帷。",
            "屬思光難駐，舒情影若遺。",
            "晉臣曾比德，謝客昔言詩。",
            "散彩寧偏照，流陰信不追。",
            "餘輝如可就，迴燭幸無私。"
        ],
        "title": "賦得冬日可愛",
        "id": "198a78e5-eeb4-4d65-bff8-d6e9a8750a3e"
    },
    {
        "author": "崔護",
        "paragraphs": [
            "春事日已歇，池塘曠幽尋。",
            "殘紅披獨墜，嫩綠間淺深。",
            "偃仰捲芳褥，顧步愛新陰。",
            "謀春未及竟，夏初遽見侵。"
        ],
        "title": "郡齋三月下旬作",
        "id": "0a7aa2fe-4d9a-4a0c-921e-222543d5d103"
    },
    {
        "author": "崔護",
        "paragraphs": [
            "結根挺涯涘，垂影覆清淺。",
            "睡臉寒未開，嬾腰晴更軟。",
            "搖空條已重，拂水帶方展。",
            "似醉煙景凝，如愁月露泫。",
            "絲長魚悞恐，枝弱禽驚踐。",
            "長別幾多情，含春任攀搴。"
        ],
        "tags": [
            "咏物",
            "咏物诗",
            "柳树"
        ],
        "title": "五月水邊柳",
        "id": "ed2bf5ab-6bb5-46bc-a5c0-ba3b70ce1351"
    },
    {
        "author": "崔護",
        "paragraphs": [
            "上巳餘風景，芳辰集遠坰。",
            "綵舟浮泛蕩，繡轂下娉婷。",
            "林樹迴蔥蒨，笙歌入杳冥。",
            "湖光迷翡翠，草色醉蜻蜓。",
            "鳥弄桐花日，魚翻穀雨萍。",
            "從今留勝會，誰看畫蘭亭。"
        ],
        "title": "三月五日陪裴大夫泛長沙東湖",
        "id": "411af073-b2a1-4eb4-9c04-ee32d49849dd"
    },
    {
        "author": "崔護",
        "paragraphs": [
            "廬峯開石鏡，人說舞山雞。",
            "物象纖舞隱，禽情秖自迷。",
            "景當煙霧歇，心喜錦翎齊。",
            "宛轉烏呈彩，婆娑鳳欲棲。",
            "何言資羽族，在地得天倪。",
            "應笑翰音者，終朝飲敗醯。"
        ],
        "title": "山雞舞石鏡",
        "id": "4d0b9981-59b6-41f0-b77b-2b73734bda15"
    },
    {
        "author": "崔護",
        "paragraphs": [
            "去年今日此門中，人面桃花相映紅。",
            "人面不知何處在，桃花依舊笑春風。"
        ],
        "tags": [
            "故事",
            "写景",
            "抒情",
            "景中情"
        ],
        "title": "題都城南莊",
        "id": "0c41ce6b-948a-456a-9c4d-f0c767e61cd7"
    },
    {
        "author": "崔護",
        "paragraphs": [
            "黯黯嚴城罷鼓鼙，數聲相續出寒棲。",
            "不嫌驚破紗窗夢，却恐爲奴半夜啼。"
        ],
        "title": "晚雞",
        "id": "5d91b18a-d871-49c0-acd2-1f6d4b8066bd"
    },
    {
        "author": "李翱",
        "paragraphs": [
            "練得身形似鶴形，千株松下兩函經。",
            "我來問道無餘說，雲在青霄水在瓶。"
        ],
        "title": "贈藥山高僧惟儼二首 一",
        "id": "febedf36-8cf3-41ef-88bc-cf8d3291173d"
    },
    {
        "author": "李翱",
        "paragraphs": [
            "選得幽居愜野情，終年無送亦無迎。",
            "有時直上孤峯頂，月下披雲嘯一聲。"
        ],
        "title": "贈藥山高僧惟儼二首 二",
        "id": "b633bc4d-ce69-43e2-8ec7-3bcee1a21ae7"
    },
    {
        "author": "李翱",
        "paragraphs": [
            "紫霄仙客下三山，因救生靈到世間。",
            "龜鶴計年承甲子，冰霜爲質駐童顏。",
            "韜藏休咎傳真籙，變化榮枯試小還。",
            "從此便教塵骨貴，九霄雲路願追攀。"
        ],
        "title": "贈毛仙翁",
        "id": "68c82e5b-9e84-4f65-8a12-58dd11bf9dc2"
    },
    {
        "author": "李翱",
        "paragraphs": [
            "惟天地之無窮兮，哀生人之常勤。",
            "往者吾弗及兮，來者吾弗聞。",
            "已而，已而。"
        ],
        "title": "拜禹歌",
        "id": "43ddb018-6993-4bf3-923d-cc9d116c9b9b"
    },
    {
        "author": "李翱",
        "paragraphs": [
            "傳者不足信，見景勝如聞。",
            "一水遠赴海，兩山高入雲。",
            "魚龍晴自戲，猿狖晚成羣。",
            "醉酒斜陽下，離心草自薰。"
        ],
        "title": "廣慶寺",
        "id": "93bc93d8-4334-44c9-a968-03392dd63fa7"
    },
    {
        "author": "李翱",
        "paragraphs": [
            "閏餘春早景沈沈，禊飲風亭恣賞心。",
            "紅袖青娥留永夕，漢陰寧肯羨山陰。"
        ],
        "title": "奉酬劉言史宴光風亭",
        "id": "22e61a32-c236-41d6-b4e0-d80e655afd3d"
    },
    {
        "author": "李翱",
        "paragraphs": [
            "縣君好磚渠，繞水恣行游。",
            "鄙性樂疎野，鑿地便成溝。",
            "兩岸值芳草，中央漾清流。",
            "所尚既不同，磚鑿可自修。",
            "從他後人見，境趣誰爲幽。"
        ],
        "title": "戲贈詩",
        "id": "3f4e9d44-7d2e-4f22-8ad7-9a72a8551a8b"
    },
    {
        "author": "皇甫湜",
        "paragraphs": [
            "次山有文章，可惋只在碎。",
            "然長於指敘，約潔有餘態。",
            "心語適相應，出句多分外。",
            "於諸作者間，拔戟成一隊。",
            "中行雖富劇，粹美若可蓋。",
            "子昂感遇佳，未若君雅裁。",
            "退之全而神，上與千載對。",
            "李杜才海翻，高下非可概。",
            "文與一氣間，爲物莫與大。",
            "先王路不荒，豈不仰吾輩。",
            "石屏立衙衙，溪口揚素瀨。",
            "我思何人知，徙倚如有待。"
        ],
        "title": "題浯溪石",
        "id": "8c0bf07f-f529-472a-8468-2334daf509ff"
    },
    {
        "author": "皇甫湜",
        "paragraphs": [
            "[澶漫]太行北，千里一塊石。",
            "平腹有壑谷，深廣數百尺。",
            "土僧何爲者，老草毛髮白。",
            "寢處容身龕，足膝隱成跡。",
            "金僊琢靈象，相好倚北壁。",
            "花座五雲扶，玉豪六虛射。",
            "文人留紀述，時事可辨析。",
            "鳥跡巧均分，龍骸極癯瘠。",
            "枯松間槎枿，猛獸恣騰擲。",
            "蛣𧎜蟲食縱，懸垂露凝滴。",
            "精藝貫古今，窮巖誰愛惜。",
            "託師禪誦餘，勿使塵埃積。"
        ],
        "title": "石佛谷",
        "id": "a4e950b8-67be-436c-a943-1163a62d231a"
    },
    {
        "author": "皇甫湜",
        "paragraphs": [
            "生當爲大丈夫，斷羈羅，出泥塗。",
            "四散號呶，[俶擾]無隅。",
            "埋之深淵，飄然上浮。",
            "騎龍披青雲，汎覽遊八區。",
            "經太山，絕大海，一長吁。",
            "西摩月鏡，東弄日珠。",
            "上括天之門，直指帝所居。",
            "羣仙來迎塞天衢，鳳皇鸞鳥燦金輿。",
            "音聲嘈嘈滿太虛，旨飲食兮照庖廚。",
            "食之不飫飫不盡，使人不陋復不愚。",
            "旦旦狎玉皇，夜夜御天姝。",
            "當御者幾人，百千爲番。",
            "宛宛舒舒，忽不自知。",
            "支消體化膏露明，湛然無色茵席濡。",
            "俄而散漫，[斐]然虛無。",
            "翕然復摶，摶久而蘇。",
            "精神如太陽，霍然照清都。",
            "四肢爲琅玕，五臟爲璠璵。",
            "顏如芙蓉，頂爲醍醐。",
            "與天地相終始，浩漫爲歡娛。",
            "下顧人間，溷糞蠅蛆。"
        ],
        "title": "出世篇",
        "id": "509875e7-d471-4e07-bb1a-167d5138fe9e"
    },
    {
        "author": "樊宗師",
        "paragraphs": [
            "危樓倚天門，如𨶻星辰宮。",
            "榱薄龍虎怪，洄洄繞雷風。",
            "徂秋試登臨，大靄屯喬空。",
            "不見西北路，考懷益彫窮。",
            "石瀨薄濺濺，上山杳穹穹。",
            "昔人創爲逝，所適酡顏紅。",
            "今我茲之來，猶校成歲功。",
            "輟田植科畝，遊圃歌芳叢。",
            "地財無叢厚，人室安取豐。",
            "既乏富庶能，千萬慙文翁。"
        ],
        "title": "蜀綿州越王樓詩",
        "id": "ddf2f039-cc90-4dc2-ae8e-78de2bc1b925"
    },
    {
        "author": "盧儲",
        "paragraphs": [
            "昔年將去玉京遊，第一仙人許狀頭。",
            "今日幸爲秦晉會，早教鸞鳳下妝樓。"
        ],
        "title": "催妝",
        "id": "59523b40-e8f1-42e3-aa5f-db45b9f6a5f9"
    },
    {
        "author": "盧儲",
        "paragraphs": [
            "芍藥斬新栽，當庭數朵開。",
            "東風與拘束，留待細君來。"
        ],
        "title": "官舍迎內子有庭花開",
        "id": "2b095345-7711-4570-8432-60863403e1d4"
    },
    {
        "author": "皇甫松",
        "paragraphs": [
            "皇天后土力，使我向此生。",
            "貴賤不我均，若爲天地情。",
            "我家世道德，旨意匡文明。",
            "家集四百卷，獨立天地經。",
            "寄言青松姿，豈羨朱槿榮。",
            "昭昭大化光，共此遺芳馨。"
        ],
        "title": "古松感興",
        "id": "e6e95e10-730c-461e-99e7-34c66b2fd585"
    },
    {
        "author": "皇甫松",
        "paragraphs": [
            "白首南朝女，愁聽異域歌。",
            "收兵頡利國，飲馬胡蘆河。",
            "毳布腥膻久，穹廬歲月多。",
            "鵰巢城上宿，吹笛淚滂沱。"
        ],
        "title": "怨回紇歌",
        "id": "3522a59a-87e7-4257-8f35-6720b581f2d9"
    },
    {
        "author": "皇甫松",
        "paragraphs": [
            "祖席駐征棹，開帆候信潮。",
            "隔筵桃葉泣，吹管杏花飄。",
            "船去鷗飛閣，人歸塵上橋。",
            "別離惆悵淚，江路濕紅蕉。"
        ],
        "title": "江上送別",
        "id": "4940f632-76a9-416f-a029-47163aaba310"
    },
    {
        "author": "皇甫松",
        "paragraphs": [
            "菡萏香連十頃陂，小姑貪戲採蓮遲。",
            "晚來弄水船頭濕，更脫紅裙裹鴨兒。"
        ],
        "tags": [
            "宋词三百首",
            "女子",
            "卷一·唐五代词"
        ],
        "title": "採蓮子二首 一",
        "id": "c1ab438f-0521-4b14-8056-9e57eb77a87a"
    },
    {
        "author": "皇甫松",
        "paragraphs": [
            "船動湖光灧灧秋，貪看年少信船流。",
            "無端隔水拋蓮子，遙被人知半日羞。"
        ],
        "tags": [
            "爱情",
            "写景",
            "江南",
            "秋天",
            "婉约"
        ],
        "title": "採蓮子二首 二",
        "id": "ed9ff702-9ada-422f-885d-8e4fafb39c87"
    },
    {
        "author": "皇甫松",
        "paragraphs": [
            "紅撥一聲飄，輕毬墜越綃。",
            "帶翻金孔雀，香滿繡蜂腰。",
            "少少拋分數，花枝正索饒。"
        ],
        "title": "拋毬樂 一",
        "id": "e5577e01-af86-42fc-a780-c904f4cc1104"
    },
    {
        "author": "皇甫松",
        "paragraphs": [
            "金蹙花毬小，真珠繡帶垂。",
            "幾回衝蠟燭，千度入春懷。",
            "上客終須醉，觥杯自亂排。"
        ],
        "title": "拋毬樂 二",
        "id": "b0122d59-f298-4dd7-9a57-3e608971f96f"
    },
    {
        "author": "皇甫松",
        "paragraphs": [
            "勸僧一杯酒，共看青青山。",
            "酣然萬象滅，不動心印閑。"
        ],
        "title": "勸僧酒",
        "id": "39ab0a9c-f09b-4bf7-9731-713a9f617049"
    },
    {
        "author": "皇甫松",
        "paragraphs": [
            "燕相謀在茲，積金黃巍巍。",
            "上諸欲何顏，使我千載悲。"
        ],
        "title": "登郭隗臺",
        "id": "01e590af-430c-4a61-8b2d-6b56fa7650e9"
    },
    {
        "author": "皇甫松",
        "paragraphs": [
            "爛漫春歸水國時。",
            "吳王宮殿柳絲垂，黃鶯長叫空閨畔。",
            "西子無因更得知。"
        ],
        "title": "楊柳枝詞二首 一",
        "id": "1679b6b2-641c-4ba0-864b-cc75bf1db5cb"
    },
    {
        "author": "皇甫松",
        "paragraphs": [
            "春入行宮映翠微，玄宗侍女舞煙絲。",
            "如今柳向空城綠，玉笛何人更把吹。"
        ],
        "title": "楊柳枝詞二首 二",
        "id": "2cf117ff-1b92-4b48-82a6-93d691934727"
    },
    {
        "author": "皇甫松",
        "paragraphs": [
            "灘頭細草接疎林，浪惡罾船半欲沈。",
            "宿鷺眠洲非舊浦，去年沙觜是江心。"
        ],
        "title": "浪淘沙二首 一",
        "id": "ce370efa-af20-41b6-bad6-d64f123f0f23"
    },
    {
        "author": "皇甫松",
        "paragraphs": [
            "蠻歌荳蔻北人愁，松雨蒲風野艇秋。",
            "浪起鵁鶄眠不得，寒沙細細入江流。"
        ],
        "title": "浪淘沙二首 二",
        "id": "150b20f1-92ac-4017-ac9f-04d6ec90af17"
    },
    {
        "author": "皇甫松",
        "paragraphs": [
            "夜入真珠室，朝游玳瑁宮。"
        ],
        "title": "句",
        "id": "b1b58020-3ebf-4a66-89bb-493ac631f91c"
    },
    {
        "author": "馬異",
        "paragraphs": [
            "馬蹄聲特特，去入天子國。",
            "借問去是誰，秀才皇甫湜。",
            "吞吐一腹文，八音兼五色。",
            "主文有崔李，郁郁爲朝德。",
            "青銅鏡必明，朱絲繩必直。",
            "稱意太平年，願子長相憶。"
        ],
        "title": "送皇甫湜赴舉",
        "id": "ca395156-c9cd-4913-a138-551934235f8f"
    },
    {
        "author": "馬異",
        "paragraphs": [
            "赤地炎都寸草無，百川水沸煮蟲魚。",
            "定應燋爛無人救，淚落三篇古尚書。"
        ],
        "title": "貞元旱歲",
        "id": "bcffe3f2-ca85-43d9-90e2-dc230f4d2a42"
    },
    {
        "author": "馬異",
        "paragraphs": [
            "歡異且交親，酒生開甕春。",
            "不須愁犯卯，且乞醉過申。",
            "折草爲籌筯，鋪花作錦裀。",
            "嬌鶯解言語，留客也殷勤。"
        ],
        "title": "暮春醉中寄李干秀才",
        "id": "b75b1142-7167-4b81-8b99-f5b289671144"
    },
    {
        "author": "馬異",
        "paragraphs": [
            "有鳥自南翔，口銜一書扎，達我山之維。",
            "開緘金玉煥陸離，乃是盧仝結交詩。",
            "此詩峭絕天邊格，力與文星色相射。",
            "長河拔作數條絲，太華磨成一拳石。",
            "莫嗟獨笑無往還，月中芳桂難追攀。",
            "況值亂邦不平年，迴陵倒谷如等閑。",
            "與君俯首大艱阻，喙長三尺不得語。",
            "因君今日形章句，羨獼猴兮著衣裳。",
            "悲蚯蚓兮安翅羽，上天不識察。",
            "仰我爲遼天失所，將吾劒兮切淤泥。",
            "使良驥兮捕老鼠，昨日脫身卑賤籠。",
            "卯星借與老人峯，抱鋤劚地芸芝朮。",
            "偃蓋參天舊有松，朮與松兮保身世。",
            "臥居居兮起于于，漱潺潺兮聆嘒嘒。",
            "道在其中可終歲，不教辜負堯爲帝。",
            "燒我荷衣摧我身，回看天地如砥平。",
            "鋼刀銼骨不辭去，卑躬君子今明明。",
            "俛首辭山心慘惻，白雲雖好戀不得。",
            "看雲且擬直須臾，疾風又卷西飛翼。",
            "爲報覃懷心結交，死生富貴存後凋。",
            "我心不畏朱公叔，君意須防劉孝標。",
            "以膠投漆苦不早，就中相去萬里道。",
            "河水悠悠山之間，無由把袂攄懷抱。",
            "憶仝吟能文，洽臭成蘭薰。",
            "不知何處清風夕，擬使張華見陸雲。"
        ],
        "title": "荅盧仝結交詩",
        "id": "798214ad-1966-4897-b35c-517685eef589"
    },
    {
        "author": "呂溫",
        "paragraphs": [
            "封開白雲起，漢帝坐齋宮。",
            "望在泥金上，疑生祕玉中。",
            "攢柯初繚繞，布葉漸蒙籠。",
            "日觀祥光合，天門瑞氣通。",
            "無心已出岫，有勢欲凌風。",
            "倘遣成膏澤，從茲遍大空。"
        ],
        "title": "白雲起封中詩",
        "id": "571c5fa8-bcb0-435c-80dd-e5d15cdc5d2a"
    },
    {
        "author": "呂溫",
        "paragraphs": [
            "月峰禪室掩，幽磬靜昏氛。",
            "思入空門妙，聲從覺路聞。",
            "泠泠滿虛壑，杳杳出寒雲。",
            "天籟疑難辨，霜鐘誰可分。",
            "偶來遊法界，便欲謝人羣。",
            "竟夕聽真響，塵心自解紛。"
        ],
        "title": "終南精舍月中聞磬聲詩",
        "id": "e87e77b3-2185-408e-85b7-17d9c5097a50"
    },
    {
        "author": "呂溫",
        "paragraphs": [
            "物有無窮好，藍青又出青。",
            "朱研未比德，白受始成形。",
            "袍襲宜從政，衿垂可問經。",
            "當時不採擷，作色幾飄零。"
        ],
        "title": "青出藍詩",
        "id": "3cf445fc-c7ec-4b9d-9efc-7099d6232f4a"
    },
    {
        "author": "呂溫",
        "paragraphs": [
            "禁門留騎吹，內省正衣冠。",
            "稍辨旂常色，尚聞鐘漏殘。",
            "九天鑪氣煖，六月玉聲寒。",
            "宿霧開霞觀，晨光泛露盤。",
            "致君期反樸，求友得如蘭。",
            "政自同歸理，言成共不刊。",
            "準繩臨百度，領袖映千宮。",
            "臥鼓流沙靜，飛航漲海安。",
            "盡規詶主意，偕賦代交歡。",
            "雅韻人間滿，多慙竊和難。"
        ],
        "title": "奉和李相公早朝於中書候傳點偶書所懷奉呈門下武相公中書鄭相公",
        "id": "485a7c66-db07-40f2-b3e8-ff412f168ec8"
    },
    {
        "author": "呂溫",
        "paragraphs": [
            "聖朝思紀律，憲府得中賢。",
            "指顧風行地，儀形月麗天。",
            "不仁恒自遠，爲政復何先。",
            "虛室唯生白，閑情却草玄。",
            "迎霜紅葉早，過雨碧苔鮮。",
            "魚樂翻秋水，烏聲隔暮煙。",
            "舊遊多絕席，感物遂成篇。",
            "更許窮荒谷，追歌白雪前。"
        ],
        "title": "奉和武中丞秋日臺中寄懷簡諸僚友",
        "id": "db059c3a-3fb2-4801-a1f1-213dab865fc5"
    },
    {
        "author": "呂溫",
        "paragraphs": [
            "純精結奇狀，皎皎天一涯。",
            "玉嶂擁清氣，蓮峰開白花。",
            "半巖晦雲雪，高頂澄煙霞。",
            "朝昏對賓館，隱映如仙家。",
            "夙聞蘊孤尚，終欲窮幽遐。",
            "暫因行役暇，偶得志所嘉。",
            "明時無外戶，勝境即中華。",
            "況今舅甥國，誰道隔流沙。"
        ],
        "title": "吐蕃別館和周十一郎中楊七錄事望白水山作",
        "id": "9fcff534-60c0-4abd-ab83-fb3c5b7e413f"
    },
    {
        "author": "呂溫",
        "paragraphs": [
            "迢遞天上直，寂寞丘中琴。",
            "憶爾山水韻，起予仁智心。",
            "凝情在正始，超想疎煩襟。",
            "涼生子夜後，月照禁垣深。",
            "遠風靄蘭氣，微露清桐陰。",
            "方襲緇衣慶，永奉南薰吟。"
        ],
        "title": "奉和張舍人閣中直夜思聞雅琴因書事通簡僚友",
        "id": "abf4f3ab-455e-45f8-a783-923d6434a2a0"
    },
    {
        "author": "呂溫",
        "paragraphs": [
            "去年無花看，今年未看花。",
            "更聞飄落盡，走馬向誰家。"
        ],
        "title": "和舍弟惜花絕句",
        "id": "e84b1b9f-31ef-4943-a4b4-efbf20d6e414"
    },
    {
        "author": "呂溫",
        "paragraphs": [
            "掩[抑]中天意，悽愴觸籠音。",
            "驚曉一聞處，傷春千里心。"
        ],
        "title": "和恭聽曉籠中山鵲",
        "id": "831340f9-8136-4cfd-b167-b4cf22ca64c9"
    },
    {
        "author": "呂溫",
        "paragraphs": [
            "未用且求安，無猜也不殘。",
            "九天飛勢在，六月目[睛]寒。",
            "動觸樊籠倦，閑消肉食難。",
            "主人憎惡鳥，試待一呼看。"
        ],
        "title": "和舍弟讓籠中鷹",
        "id": "ffd38736-bdc8-4562-a9cf-32421dbb94fd"
    },
    {
        "author": "呂溫",
        "paragraphs": [
            "閉院開軒笑語闌，江山併入一壺寬。",
            "微風但覺杉香滿，烈日方知竹氣寒。",
            "披卷最宜生白室，吟詩好就步虛壇。",
            "願君此地攻文字，如煉仙家九轉丹。"
        ],
        "title": "同恭夏日題尋真觀李寬中秀才書院",
        "id": "40c4708f-c549-4604-886d-9104c5a792da"
    },
    {
        "author": "呂溫",
        "paragraphs": [
            "古人猶悲秋，況復歲暮時。",
            "急景迫流念，窮陰結長悲。",
            "陽烏下西嶺，月鵲驚南枝。",
            "攬衣步霜砌，倚杖臨冰池。",
            "怳怳若有失，悄悄良不怡。",
            "忽聞晨起吟，宛是同所思。",
            "有美壯感激，無何遠棲遲。",
            "摧藏變化用，掩抑扶搖姿。",
            "時傑豈虛出，天道信可欺。",
            "巨川望汔濟，寒谷待潛吹。",
            "劒匣益精利，玉韜寧磷緇。",
            "戒哉輕沽諸，行矣自寵之。",
            "伊我抱微尚，仲氏即心期。",
            "討論自少小，形影相差池。",
            "比來胸中氣，欲耀天下奇。",
            "雲雨沛蕭艾，煙閣雙萎蕤。",
            "幾年困方枘，一旦迷多岐。",
            "道因窮理悟，命以盡性知。",
            "事去類絕弦，時來如轉規。",
            "伊呂偶然得，孔墨徒爾爲。",
            "早行多露悔，強進觸藩羸。",
            "功名豈身利，仁義非吾私。",
            "萬物自身化，一失何驅馳。",
            "不如任行止，委命安所宜。",
            "勸君休感歎，與予陶希夷。",
            "明年郊天後，慶澤歲華滋。",
            "曲水杏花雪，香街青柳絲。",
            "良時且暫歡，罇酒聊共持。",
            "閑過漆園叟，醉看五陵兒。",
            "寄言思隱處，不久來相追。"
        ],
        "title": "同舍弟恭歲暮寄晉州李六協律三十韻",
        "id": "9119e1b9-97a3-473d-8829-e2de87dd4324"
    },
    {
        "author": "呂溫",
        "paragraphs": [
            "時同事弗同，窮節厲陰風。",
            "我役流沙外，君朝紫禁中。",
            "從容非所羨，辛苦竟何功。",
            "但示酬恩路，浮生任轉蓬。"
        ],
        "title": "青海西寄竇三端公",
        "id": "44a47c95-11fc-406c-a9bb-4dc2fe40b8ec"
    },
    {
        "author": "呂溫",
        "paragraphs": [
            "蓬轉星霜改，蘭陔色養違。",
            "窮泉百死別，絕域再生歸。",
            "鏡數成絲髮，囊收抆血衣。",
            "酬恩有何力，秖棄一毛微。"
        ],
        "title": "蕃中拘留歲餘迴至隴石先寄城中親故",
        "id": "ca0a0144-8a3c-49ad-bb47-af73f31846a9"
    },
    {
        "author": "呂溫",
        "paragraphs": [
            "星漢縱橫車馬喧，風搖玉佩燭花繁。",
            "豈知羸臥窮荒外，日滿深山猶閉門。"
        ],
        "title": "吐蕃別館臥病寄朝中諸友",
        "id": "2ddd5a9c-f14a-4816-8c9c-c300e3d468fa"
    },
    {
        "author": "呂溫",
        "paragraphs": [
            "清時令節千官會，絕域窮山一病夫。",
            "遙想滿堂歡笑處，幾人緣我向西隅。"
        ],
        "title": "吐蕃別館中和日寄朝中僚舊",
        "id": "914430c1-0aab-4a66-8757-339ed2ce1b59"
    },
    {
        "author": "呂溫",
        "paragraphs": [
            "本欲雲雨化，却隨波浪翻。",
            "一沾太常第，十過潼關門。",
            "志力且虛棄，功名誰復論。",
            "主人故相問，[慙]笑不能言。"
        ],
        "title": "及第後荅潼關主人",
        "id": "9d59c785-4f4e-468b-a02f-3f695dc68c30"
    },
    {
        "author": "呂溫",
        "paragraphs": [
            "新浴振輕衣，滿堂寒月色。",
            "主人有美酒，況是曾相識。"
        ],
        "title": "河中城南姚家浴後題贈主人",
        "id": "6994530c-4bb0-40f7-a4ce-15683d96a209"
    },
    {
        "author": "呂溫",
        "paragraphs": [
            "朝來駐馬香街裏，風度遙聞語笑聲。",
            "無事閉門教日晚，山桃落盡不勝情。"
        ],
        "title": "看渾中丞山桃花初有他客不通晚方得入因有戲贈",
        "id": "00cc533a-059f-49d8-9812-a43906c52e11"
    },
    {
        "author": "呂溫",
        "paragraphs": [
            "南山雙喬松，擢本皆千尋。",
            "夕流膏露津，朝被青雲陰。",
            "負雪出深澗，搖風倚高岑。",
            "明堂久不構，雲幹何森森。",
            "匠意方雕巧，時情正誇淫。",
            "生材會有用，天地豈無心。"
        ],
        "title": "贈友人",
        "id": "9aa8f7e8-bdb9-47d6-a706-820954f8a7a0"
    },
    {
        "author": "呂溫",
        "paragraphs": [
            "結構池梁上，登臨日幾迴。",
            "晴空交密葉，陰岸積蒼苔。",
            "爽氣中央滿，清風四面來。",
            "振衣生羽翰，高枕出塵埃。",
            "齊物魚何樂，忘機鳥不猜。",
            "閑銷炎晝靜，選勝火雲開。",
            "僻遠宜孱性，優游賴廢材。",
            "願爲長泛梗，莫作重然灰。",
            "守道窮非過，先時動是灾。",
            "寄言徐孺子，賓榻旦徘徊。"
        ],
        "title": "道州夏日郡內北橋新亭書懷贈何元二處士",
        "id": "eb3e517c-0a3f-4366-a51c-c7e5b6afa3a4"
    },
    {
        "author": "呂溫",
        "paragraphs": [
            "爲理賴同力，陟明非所任。",
            "廢田方墾草，新柘未成陰。",
            "術淺功難就，人疲感易深。",
            "煩君駐歸棹，與慰不欺心。"
        ],
        "title": "道州弘道縣主簿知縣三年頗著廉慎秩滿縣闕申使請留將赴衡州題其廳事",
        "id": "d278ecae-0473-4883-badf-35a51775044f"
    },
    {
        "author": "呂溫",
        "paragraphs": [
            "布帛精麄任土宜，疲人識信每先期。",
            "明朝別後無他囑，雖是蒲鞭也莫施。"
        ],
        "title": "道州將赴衡州酬別江華毛令",
        "id": "eeaf4924-0078-4827-a6e5-469f5c7377fe"
    },
    {
        "author": "呂溫",
        "paragraphs": [
            "高眠日出始開門，竹徑旁通到後園。",
            "陶亮橫琴空有意，任棠置水竟無言。",
            "松窗宿翠含風薄，槿援朝花帶露繁。",
            "山郡本來車馬少，更容相訪莫辭喧。"
        ],
        "title": "道州夏日早訪荀參軍林園敬酬見贈",
        "id": "0b794523-2925-4f69-89b4-bee7b3f2f4c9"
    },
    {
        "author": "呂溫",
        "paragraphs": [
            "清質悠悠素彩融，長川迥陸合爲空。",
            "佳人甚近山城閉，夏夜相望水鏡中。"
        ],
        "title": "道州敬酬何處士懷郡樓月夜之作",
        "id": "65f198ad-081f-4d17-b9c9-fa77ef4e5040"
    },
    {
        "author": "呂溫",
        "paragraphs": [
            "意氣曾傾四國豪，偶來幽寺息塵勞。",
            "嚴陵釣處江初滿，梁甫吟時月正高。",
            "新識幾人知杞梓，故園何歲長蓬蒿。",
            "期君自致青雲上，不用傷心歎二毛。"
        ],
        "title": "道州敬酬何處士書情見贈",
        "id": "1913b906-c679-4afd-9d9c-27b4adea76b3"
    },
    {
        "author": "呂溫",
        "paragraphs": [
            "僧家亦有芳春興，自是禪心無滯境。",
            "君看池水湛然時，何曾不受花枝影。"
        ],
        "title": "戲贈靈澈上人",
        "id": "55f35e81-eb00-49c5-9454-b583449c7543"
    },
    {
        "author": "呂溫",
        "paragraphs": [
            "同事先皇立玉墀，中和舊節又支離。",
            "今朝各自看花處，萬里遙知掩淚時。"
        ],
        "title": "二月一日是貞元舊節有感絕句寄黔南竇三洛陽盧七",
        "id": "cd1b5a78-ba91-4db6-beb0-302578f2c12d"
    },
    {
        "author": "呂溫",
        "paragraphs": [
            "吏中習隱好躋攀，不擾疲人便自閑。",
            "聞說慇懃海陽事，令人轉憶舜祠山。"
        ],
        "title": "初發道州荅崔三連州題海陽亭見寄絕句",
        "id": "3fe69b33-97fd-4b3b-ab21-252170d3f45d"
    },
    {
        "author": "呂溫",
        "paragraphs": [
            "盡日看花君不來，江城半夜與君開。",
            "樓中共指南園火，紅燼隨花落碧苔。"
        ],
        "title": "荅段秀才",
        "id": "09a74f09-999d-452e-a52c-855802aa02b1"
    },
    {
        "author": "呂溫",
        "paragraphs": [
            "農人辛苦綠苗齊，正愛梅天水滿堤。",
            "知汝使車行意速，但令驄馬著鄣泥。"
        ],
        "title": "宗禮欲往桂州苦雨因以戲贈",
        "id": "afce00e6-d52f-467d-bfd0-5b859eba3e7d"
    },
    {
        "author": "呂溫",
        "paragraphs": [
            "悠悠世路自浮沈，豈問仁賢待物心。",
            "最憶過時留宴處，豔歌催酒後亭深。"
        ],
        "title": "道州奉寄襄陽裴相公",
        "id": "0bb08537-625e-4066-bb1e-b37c70f2a209"
    },
    {
        "author": "呂溫",
        "paragraphs": [
            "三五窮荒月，還應照北堂。",
            "迴身向暗臥，不忍見圓光。"
        ],
        "title": "吐蕃別館月夜",
        "id": "beca6f42-4666-4e74-b549-3dbf48fb430d"
    },
    {
        "author": "呂溫",
        "paragraphs": [
            "浸潤成宮蠱，蒼黃弄父兵。",
            "人情疑始變，天性感還生。",
            "宇縣猶能洽，閨門詎不平。",
            "空令千載後，悽愴望思名。"
        ],
        "title": "望思臺作",
        "id": "d18389c3-c130-47dc-90c1-9153f750940b"
    },
    {
        "author": "呂溫",
        "paragraphs": [
            "息駕非窮途，未濟豈迷津。",
            "獨立大河上，北風來吹人。",
            "雪霜自茲始，草木當更新。",
            "嚴冬不肅殺，何以見陽春。"
        ],
        "title": "孟冬蒲津關河亭作",
        "id": "21bafceb-4556-4956-963c-db950f27cd77"
    },
    {
        "author": "呂溫",
        "paragraphs": [
            "馬嘶白日暮，劒鳴秋氣來。",
            "我心浩無際，河上空徘徊。"
        ],
        "title": "鞏路感懷",
        "id": "49a3037d-ff19-41a6-9427-9bf6a1098d0a"
    },
    {
        "author": "呂溫",
        "paragraphs": [
            "即讐終自翦，覆國豈爲雄。",
            "假號孤城裏，何殊在甬東。"
        ],
        "title": "題梁宣帝陵二首 一",
        "id": "df902d49-82b4-436e-b03b-daa199a7b92c"
    },
    {
        "author": "呂溫",
        "paragraphs": [
            "祀夏功何薄，尊周義不成。",
            "淒涼庾信賦，千載共傷情。"
        ],
        "title": "題梁宣帝陵二首 二",
        "id": "bbd976af-147d-4603-876d-d1424bcfd7bb"
    },
    {
        "author": "呂溫",
        "paragraphs": [
            "晨飆發荆州，落日到巴丘。",
            "方知刳剡利，可接鬼神遊。",
            "二湖豁南寖，九派駛東流。",
            "襟帶三千里，盡在岳陽樓。",
            "憶昔鬬羣雄，此焉爭上游。",
            "吳昌屯虎旅，晉盛騖龍舟。",
            "宋齊紛禍難，梁陳成寇讎。",
            "鐘鼓長震耀，魚龍不得休。",
            "風雪一蕭散，功業忽如浮。",
            "今日時無事，空江滿白鷗。"
        ],
        "tags": [
            "岳阳楼"
        ],
        "title": "岳陽懷古",
        "id": "5af61ecb-4c41-4634-983d-a27fddb5341e"
    },
    {
        "author": "呂溫",
        "paragraphs": [
            "零桂佳山水，[滎]陽舊自同。",
            "經途看不暇，遇境說難窮。",
            "疊嶂青時合，澄湘漫處空。",
            "舟移明鏡裏，路入畫屏中。",
            "巖壑千家接，松蘿一徑通。",
            "漁煙生縹緲，犬吠隔籠葱。",
            "戲鳥留餘翠，幽花恡晚紅。",
            "光翻沙瀨日，香散橘園風。",
            "信美非吾土，分憂屬賤躬。",
            "守愚資地僻，卹隱望年豐。",
            "且保心能靜，那求政必工。",
            "課終如免戾，歸養洛城東。"
        ],
        "title": "道州途中即事",
        "id": "b617825b-f157-4040-ae7d-e0737141e481"
    },
    {
        "author": "呂溫",
        "paragraphs": [
            "少陵最高處，曠望極秋空。",
            "君山噴清源，脉散秦川中。",
            "荷鍤自成雨，由來非鬼工。",
            "如何盛明代，委棄傷豳風。",
            "涇灞徒絡繹，漆沮虛會同。",
            "東流滔滔去，沃野飛秋蓬。",
            "大禹平水土，吾人得其宗。",
            "發機迴地勢，運思與天通。",
            "早欲獻奇策，豐財敘西戎。",
            "豈知年三十，未識大明宮。",
            "卷爾出岫雲，追吾入冥鴻。",
            "無爲學驚俗，狂醉哭途窮。"
        ],
        "title": "登少陵原望秦中諸川太原王至德妙用有水術因用感歎",
        "id": "886658ad-200a-4b9c-93bd-5b103ca04f0e"
    },
    {
        "author": "呂溫",
        "paragraphs": [
            "皇家禮赤帝，謬獲司風域。",
            "致齋紫蓋下，宿設祝融側。",
            "鳴澗驚宵寐，清猿遞時刻。",
            "澡潔事夙興，簪佩思盡飾。",
            "危壇象嶽趾，秘殿翹翬翼。",
            "登拜不遑願，酌獻皆累息。",
            "贊道儀匪繁，祝史詞甚直。",
            "忽覺心魂悸，如有精靈逼。",
            "漠漠雲氣生，森森杉栢黑。",
            "風吹虛簫韻，露洗寒玉色。",
            "寂寞有至公，馨香在明德。",
            "禮成謝邑吏，駕言歸郡職。",
            "憩桑訪蠶事，遵疇課農力。",
            "所願風雨時，迴首瞻南極。"
        ],
        "tags": [
            "衡山"
        ],
        "title": "奉敕祭南嶽十四韻",
        "id": "4f2ce410-9efb-41b9-bf08-70752f495087"
    },
    {
        "author": "呂溫",
        "paragraphs": [
            "行行忽到舊河源，城外千家作漢村。",
            "樵採爲侵征虜墓，耕耘猶就破羌屯。",
            "金湯天險長全設，伏臘華風亦暗存。",
            "暫駐單車空下淚，有心無力復何言。"
        ],
        "title": "經河源軍漢邨作",
        "id": "ea381f78-93b7-4e26-825e-74e48e8f1147"
    },
    {
        "author": "呂溫",
        "paragraphs": [
            "左南橋上見河州，遺老相依赤岸頭。",
            "匝塞歌鐘受恩者，誰憐被髮哭東流。"
        ],
        "title": "題河州赤岸橋",
        "id": "f72719f9-d363-4ad9-9505-1186bd31aaa8"
    },
    {
        "author": "呂溫",
        "paragraphs": [
            "忠驅義感即風雷，誰道南方乏武才。",
            "天下起兵誅董卓，長沙子弟最先來。"
        ],
        "title": "題陽人城",
        "id": "53193e66-6f34-4823-98d0-9f59d9ea20a8"
    },
    {
        "author": "呂溫",
        "paragraphs": [
            "虎旗龍艦順長風，坐引全吳入掌中。",
            "孫皓小兒何足取，便令千載笑爭功。"
        ],
        "title": "晉王龍驤墓",
        "id": "ab676126-ebf9-4825-a0e5-8dffaa67f83e"
    },
    {
        "author": "呂溫",
        "paragraphs": [
            "長驅到處積人頭，大斾連營壓上游。",
            "建業烏棲何足問，慨然歸去王中州。"
        ],
        "title": "題石勒城二首 一",
        "id": "2b4dbde9-900b-4109-bdfe-12c08b3989f9"
    },
    {
        "author": "呂溫",
        "paragraphs": [
            "天生傑異固難馴，應變摧枯若有神。",
            "夷甫自能疑倚嘯，忍將虛誕誤時人。"
        ],
        "title": "題石勒城二首 二",
        "id": "b0202fb0-4a13-4de9-a5a3-7ca989a7ccc6"
    },
    {
        "author": "呂溫",
        "paragraphs": [
            "吳蜀成婚此水潯，明珠步障幄黃金。",
            "誰將一女輕天下，欲換劉郎鼎峙心。"
        ],
        "title": "劉郎浦口號",
        "id": "70461c20-6e4f-414e-93c8-1fc7465abd4c"
    },
    {
        "author": "呂溫",
        "paragraphs": [
            "孤棹遲遲悵有違，沿湘數日逗晴暉。",
            "人生隨分爲憂喜，迴雁峰南是北歸。"
        ],
        "title": "自江華之衡陽途中作",
        "id": "7dbb1cb7-a75e-4226-bdc9-0fd197d89f13"
    },
    {
        "author": "呂溫",
        "paragraphs": [
            "愁雲重拂地，飛雪亂遙程。",
            "莫慮前山暗，歸人正眼明。"
        ],
        "title": "吐蕃別館送楊七錄事先歸",
        "id": "f4804373-f8a1-4dc3-b0fa-56ce46d93551"
    },
    {
        "author": "呂溫",
        "paragraphs": [
            "築壇登上將，膝席委前籌。",
            "虜滅南侵跡，朝分北顧憂。",
            "抗旌迴廣漠，撫劒動旄頭。",
            "坐見黃雲暮，行看白草秋。",
            "山橫舊秦塞，河繞古靈州。",
            "戍守如無事，惟應獵騎游。"
        ],
        "title": "奉送范司空赴朔方",
        "id": "f9de4ce7-66ea-43f0-8976-cd193d6e48bf"
    },
    {
        "author": "呂溫",
        "paragraphs": [
            "隨緣聊振錫，高步出東城。",
            "水止無恒地，雲行不計程。",
            "到時爲彼岸，過處即前生。",
            "今日臨岐別，吾徒自有情。"
        ],
        "title": "送文暢上人東遊",
        "id": "5d0e5278-81cd-4efe-bc81-ddc544749c31"
    },
    {
        "author": "呂溫",
        "paragraphs": [
            "洞庭舟始泊，桂江帆又開。",
            "魂從會處斷，愁向笑中來。",
            "惝怳看殘景，殷勤祝此盃。",
            "衡陽刷羽待，成取一行迴。"
        ],
        "tags": [
            "洞庭湖"
        ],
        "title": "喜儉北至送宗禮南行",
        "id": "53a2852c-be2c-4efd-a808-5b994c598280"
    },
    {
        "author": "呂溫",
        "paragraphs": [
            "湘南孤白芷，幽託在清潯。",
            "豈有馨香發，空勞知處深。",
            "摧賢路已隔，賑乏力不任。",
            "慙我一言分，貞君千里心。",
            "寸義薄聯組，片誠敵兼金。",
            "方期踐冰雪，無使弱思侵。"
        ],
        "title": "送段九秀才歸灃州",
        "id": "7ca86ad6-5a75-44fb-9af8-c5a73522870e"
    },
    {
        "author": "呂溫",
        "paragraphs": [
            "慷慨視別劒，淒清泛離琴。",
            "前程楚塞斷，此恨洞庭深。",
            "文字已久廢，循良非所任。",
            "期君碧雲上，千里一揚音。"
        ],
        "tags": [
            "洞庭湖"
        ],
        "title": "衡州送李十一兵曹赴浙東",
        "id": "8b422008-5472-4c8e-855e-486c449e1b1b"
    },
    {
        "author": "呂溫",
        "paragraphs": [
            "憶年十五在江湄，聞說平涼且半疑。",
            "豈料殷勤洮水上，却將家信託袁師。"
        ],
        "title": "臨洮送袁七書記歸朝",
        "id": "5639d478-c006-47d4-a1d3-d72ecba760a9"
    },
    {
        "author": "呂溫",
        "paragraphs": [
            "尋常縱恣倚青春，不契心期便不親。",
            "今日煙波九疑去，相逢盡是眼中人。"
        ],
        "title": "江陵酒中留別坐客",
        "id": "5eeb5b82-90c0-4cb8-a7f5-c54c8f76a7a7"
    },
    {
        "author": "呂溫",
        "paragraphs": [
            "匣有青萍筒有書，何門不可曳長裾。",
            "應須定取真知者，遣對明君說子虛。"
        ],
        "title": "道州酬送何山人之容州",
        "id": "3ecb0a63-e967-46d3-aa33-cfccd58bc947"
    },
    {
        "author": "呂溫",
        "paragraphs": [
            "羸馬孤童鳥道微，三千客散獨南歸。",
            "山公念舊偏知我，今日因君淚滿衣。"
        ],
        "title": "道州送戴簡處士往賀州謁楊侍郎",
        "id": "149785aa-57ba-4d1a-a9d6-814eb7dde8e9"
    },
    {
        "author": "呂溫",
        "paragraphs": [
            "戚里容閑客，山泉若化成。",
            "寄遊芳徑好，借賞彩船輕。",
            "春至花常滿，年多水更清。",
            "此中如傳舍，但自立功名。"
        ],
        "title": "春日遊郭駙馬大安亭子",
        "id": "ec783f38-7ff3-4775-9618-eff12672de2b"
    },
    {
        "author": "呂溫",
        "paragraphs": [
            "天子收郡印，京兆責獄囚。",
            "狂兄與狂弟，不解對花愁。"
        ],
        "title": "楚州追制後舍弟直長安縣失囚花下共飲",
        "id": "5f287202-c629-4f46-ae62-58ed4de9c72b"
    },
    {
        "author": "呂溫",
        "paragraphs": [
            "山櫻先春發，紅蕊滿霜枝。",
            "幽處竟誰見，芳心空自知。",
            "似奪朝日照，疑畏煖風吹。",
            "欲問含彩意，恐驚輕薄兒。"
        ],
        "title": "衡州歲前遊合江亭見山櫻蕊未折因賦含彩恡驚春",
        "id": "d324f450-a9c7-4141-ba88-d86a4a0ae44f"
    },
    {
        "author": "呂溫",
        "paragraphs": [
            "夭桃臨方塘，暮色堪秋思。",
            "託根豈求潤，照影非自媚。",
            "罥挂青柳絲，零落綠錢地。",
            "佳期竟何許，時有幽禽至。"
        ],
        "title": "衡州登樓望南館臨水花呈房戴段李諸公",
        "id": "89720e30-5558-4007-acc7-e745df2c4496"
    },
    {
        "author": "呂溫",
        "paragraphs": [
            "吉凶豈前卜，人事何飜覆。",
            "緣看數日花，却翦凌霜竹。",
            "常言契君操，今乃妨衆目。",
            "自古病當門，誰言出幽獨。"
        ],
        "title": "合江亭檻前多高竹不見遠岸花客命翦之感而成詠",
        "id": "7a75d079-3e15-4509-99c0-39279579bb98"
    },
    {
        "author": "呂溫",
        "paragraphs": [
            "道州城北歐陽家，去郭一里占煙霞。",
            "主人雖朴甚有思，解留滿地紅桃花。",
            "桃花成泥不須掃，明朝更訪桃源老。",
            "政成興足告即歸，門前便是家山道。"
        ],
        "title": "道州春遊歐陽家林亭",
        "id": "d48ca166-8486-46c8-8369-7343f0653100"
    },
    {
        "author": "呂溫",
        "paragraphs": [
            "偶尋皇溪日欲沒，早梅未盡山櫻發。",
            "無事江城閉此身，不得坐待花間月。"
        ],
        "title": "衡州早春偶遊黃溪口號",
        "id": "c67b4710-802a-4ee5-9f1d-8f27b8af8538"
    },
    {
        "author": "呂溫",
        "paragraphs": [
            "紅芳暗落碧池頭，把火遙看且少留。",
            "半夜忽然風更起，明朝不復上南樓。"
        ],
        "title": "衡州夜後把火看花留客",
        "id": "a01bf2d2-039b-4154-b6c2-3c7e8ae5fcf7"
    },
    {
        "author": "呂溫",
        "paragraphs": [
            "夭桃紅燭正相鮮，傲吏閑齋困獨眠。",
            "應是夢中飛作蝶，悠揚只在此花前。"
        ],
        "title": "夜後把火看花南園招李十一兵曹不至呈座上諸公",
        "id": "d37a469a-6212-41d7-8d9d-9bf439d0e407"
    },
    {
        "author": "呂溫",
        "paragraphs": [
            "遐視輕神寶，傳歸屬聖猷。",
            "堯功終有待，文德本無憂。",
            "坐受朝汾水，行看告岱丘。",
            "那知鼎成後，龍馭弗淹留。"
        ],
        "title": "順宗至德大聖大安孝皇帝挽歌詞三首 一",
        "id": "342f21d7-7799-43b8-b411-9f306c25a1d4"
    },
    {
        "author": "呂溫",
        "paragraphs": [
            "監撫垂三紀，聲徽洽萬方。",
            "禮因馳道著，明自墾田彰。",
            "積漸承鴻業，從容守太康。",
            "更留園寢詔，恭聽有餘芳。"
        ],
        "title": "順宗至德大聖大安孝皇帝挽歌詞三首 二",
        "id": "31e5a6da-2f20-4d36-ae28-27f857652787"
    },
    {
        "author": "呂溫",
        "paragraphs": [
            "早秋同軌至，晨斾露華滋。",
            "挽度千夫咽，笳凝六馬遲。",
            "劒悲長閉日，衣望出遊時。",
            "風起西陵樹，淒涼滿孝思。"
        ],
        "title": "順宗至德大聖大安孝皇帝挽歌詞三首 三",
        "id": "a68e83b4-2000-4a55-87d8-6cd3a49b7da5"
    },
    {
        "author": "呂溫",
        "paragraphs": [
            "可憐他山石，幾度負貞堅。",
            "推遷強爲用，彫斲傷自然。",
            "文含巴江浪，色起青城煙。",
            "更聞餘玉聲，時入朱絲弦。"
        ],
        "title": "詠蜀客石琹枕",
        "id": "0a8dfa01-4ce1-47f0-afe2-f4031902861f"
    },
    {
        "author": "呂溫",
        "paragraphs": [
            "酌言修舊典，刈楚始登堂。",
            "百拜賓儀盡，三終樂奏長。",
            "想同鶯出谷，看似雁成行。",
            "禮罷知何適，隨雲入帝鄉。"
        ],
        "title": "河南府試贖帖賦得鄉飲酒詩",
        "id": "1285e5fc-3462-461d-83bd-21c0663e6055"
    },
    {
        "author": "呂溫",
        "paragraphs": [
            "杳杳冲天鶴，風排勢暫違。",
            "有心長自負，無伴可相依。",
            "萬里寧辭遠，三山詎憶歸。",
            "但令毛羽在，何處不翻飛。"
        ],
        "title": "賦得失羣鶴",
        "id": "2e64f0cc-0611-464b-b22a-f523086159f4"
    },
    {
        "author": "呂溫",
        "paragraphs": [
            "鴻災起無朕，有見非前知。",
            "蟻入不足恤，柱傾何可追。",
            "良工操斤斧，沈吟方在斯。",
            "殫材事朽廢，曷若新宏規。"
        ],
        "title": "道州南樓換柱",
        "id": "06f0b132-b5d4-4f78-8607-4658adce60f6"
    },
    {
        "author": "呂溫",
        "paragraphs": [
            "我非好鵝癖，爾乏鳴雁姿。",
            "安得免沸鼎，澹然遊清池。",
            "見生不忍食，深情固在斯。",
            "能自遠飛去，無念稻粱爲。"
        ],
        "title": "道州北池放鵝",
        "id": "1f6aee7d-6663-4789-9c64-ad47752214a1"
    },
    {
        "author": "呂溫",
        "paragraphs": [
            "銀宮翠島煙霏霏，珠樹玲瓏朝日暉。",
            "神仙望見不得到，却逐迴風何處歸。"
        ],
        "title": "廻風有懷",
        "id": "7b21b404-e080-4b18-a41d-082b68f15e3c"
    },
    {
        "author": "呂溫",
        "paragraphs": [
            "退渾兒，退渾兒，朔風長在氣何衰。",
            "萬羣鐵馬從奴虜，強弱由人莫歎時。"
        ],
        "title": "蕃中荅退渾詞二首 一",
        "id": "0e95e497-0951-4a6b-ac13-246b38075b98"
    },
    {
        "author": "呂溫",
        "paragraphs": [
            "退渾兒，退渾兒，冰消青海草如絲。",
            "明堂天子朝萬國，神島龍駒將與誰。"
        ],
        "title": "蕃中荅退渾詞二首 二",
        "id": "de8fca4b-97ca-4cb0-bdd4-e1c85af0ccd8"
    },
    {
        "author": "呂溫",
        "paragraphs": [
            "漢家婕妤唐昭容，工詩能賦千載同。",
            "自言才藝是天真，不服丈夫勝婦人。",
            "歌闌舞罷閑無事，縱恣優游弄文字。",
            "玉樓寶架中天居，緘奇秘異萬卷馀。",
            "水精編帙錄鈿軸，雲母搗紙黃金書。",
            "風吹花露清旭時，綺窗高挂紅綃帷。",
            "香囊盛煙繡結絡，翠羽拂案青琉璃。",
            "吟披嘯卷終無已，皎皎淵機破研理。",
            "詞縈彩翰紫鸞迴，思耿寥天碧雲起。",
            "碧雲起，心悠哉。",
            "境深轉苦坐自摧，金梯珠履聲一斷。",
            "瑤階日夜生青苔，青苔祕空關。",
            "曾比羣玉山，神仙杳何許。",
            "遺逸滿人間，君不見洛陽南市賣書肆。",
            "有人買得研神記，紙上香多蠹不成。",
            "昭容題處猶分明，令人惆悵難爲情。"
        ],
        "title": "上官昭容書樓歌",
        "id": "3d13812e-7c3e-4a53-9ffc-e0996ce1cb56"
    },
    {
        "author": "呂溫",
        "paragraphs": [
            "千門儼雲端，此地富羅紈。",
            "秋月三五夜，砧聲滿長安。",
            "幽人感中懷，靜聽淚汍瀾。",
            "所恨搗衣者，不知天下寒。"
        ],
        "title": "聞砧有感",
        "id": "8730625b-e51e-4f44-8f6d-fb7757cdf263"
    },
    {
        "author": "呂溫",
        "paragraphs": [
            "東方殊未明，暗室蟲正飛。",
            "先覺忽先起，衣裳顛倒時。",
            "嚴冬寒漏長，此夜如何其。",
            "不用思秉燭，扶桑有清暉。"
        ],
        "title": "早覺有感",
        "id": "0f7654e8-1fbb-4f22-afbe-ac9fc190b9a4"
    },
    {
        "author": "呂溫",
        "paragraphs": [
            "牆下長安道，囂塵咫尺間。",
            "久牽身外役，暫得病中閑。",
            "背喜朝陽滿，心憐暮鳥還。",
            "吾廬在何處，南有白雲山。"
        ],
        "title": "冬日病中即事",
        "id": "b6ca0486-0760-4131-894e-d8a9712ff712"
    },
    {
        "author": "呂溫",
        "paragraphs": [
            "羸臥承新命，優容獲所安。",
            "遣兒迎賀客，無力拂塵冠。",
            "偃仰晴軒暖，支離曉鏡寒。",
            "那堪報恩去，感激對衰蘭。"
        ],
        "title": "病中自戶部員外郎轉司封",
        "id": "7230be30-877b-441b-9c74-1b709f88843b"
    },
    {
        "author": "呂溫",
        "paragraphs": [
            "沉痾矌十旬，還過直城闉。",
            "老馬猶知路，羸童欲怕人。",
            "久隳三徑計，更強百年身。",
            "許國將何力，空生衣上塵。"
        ],
        "title": "久病初朝衢中即事",
        "id": "ca33e2bb-0ca2-4307-b65f-d80ce2f1ea02"
    },
    {
        "author": "呂溫",
        "paragraphs": [
            "夜疑關山月，曉似沙場雪。",
            "曾使西域來，幽情望超越。",
            "將念浩無際，欲言忘所說。",
            "豈是花感人，自憐抱孤節。"
        ],
        "title": "道州城北樓觀李花",
        "id": "ffa2aa37-ceb2-47a7-93af-5f6c1e283fed"
    },
    {
        "author": "呂溫",
        "paragraphs": [
            "誰念獨坐愁，日暮此南樓。",
            "雲去舜祠閉，月明瀟水流。",
            "猿聲何處曉，楓葉滿山秋。",
            "不分匣中鏡，少年看白頭。"
        ],
        "title": "道州秋夜南樓即事",
        "id": "fac2de03-4089-4111-b244-834ebb49df1d"
    },
    {
        "author": "呂溫",
        "paragraphs": [
            "南風吹烈火，焰焰燒楚澤。",
            "陽景當晝遲，陰天半夜赤。",
            "過處若彗掃，來時如電激。",
            "豈復辨蕭蘭，焉能分玉石。",
            "蟲蛇盡爍爛，虎兕出奔迫。",
            "積穢一蕩除，和氣始融液。",
            "堯時既敬授，禹稼斯肇迹。",
            "遍生合穎禾，大秀兩岐麥。",
            "家有京坻詠，人無溝壑慼。",
            "乃悟焚如功，來歲終受益。"
        ],
        "title": "道州觀野火",
        "id": "a2e51759-a6a1-4731-a255-2f7b3b4da0e4"
    },
    {
        "author": "呂溫",
        "paragraphs": [
            "碧水何逶迤，東風吹沙草。",
            "煙波千萬曲，不辨嵩陽道。"
        ],
        "title": "衡州早春二首 一",
        "id": "dc81af55-a84f-4dff-908f-288c2a3e7128"
    },
    {
        "author": "呂溫",
        "paragraphs": [
            "病肺不飲酒，傷心不看花。",
            "惟驚望鄉處，猶自隔長沙。"
        ],
        "title": "衡州早春二首 二",
        "id": "686299c5-6b9a-4615-8bdb-06a04d8e742e"
    },
    {
        "author": "呂溫",
        "paragraphs": [
            "朱邑何爲者，桐鄉有古祠。",
            "我心常所慕，二郡老人知。"
        ],
        "title": "郡內書懷寄劉連州竇夔州",
        "id": "b57a88ef-9a0b-4fc8-aad7-5c136a018e5b"
    },
    {
        "author": "呂溫",
        "paragraphs": [
            "棲棲復汲汲，忽覺年四十。",
            "今朝滿衣淚，不是傷春泣。"
        ],
        "title": "偶然作二首 一",
        "id": "cbe7e35e-2cb5-45c9-a315-04e2bddc478c"
    },
    {
        "author": "呂溫",
        "paragraphs": [
            "中夜兀然坐，無言空涕洟。",
            "丈夫志氣事，兒女安得知。"
        ],
        "title": "偶然作二首 二",
        "id": "150a61ce-fe4b-4ed1-9cf8-8527ed6a511d"
    },
    {
        "author": "呂溫",
        "paragraphs": [
            "越歐百鍊時，楚卞三泣地。",
            "二寶無人識，千齡皆棄置。",
            "空巖起白虹，古獄生紫氣。",
            "安得命世客，直來開奧秘。",
            "劒任刜鐘看，玉從投火試。",
            "必能絕疑惑，然後論奇異。"
        ],
        "title": "古興",
        "id": "133009d9-cb8e-4530-aed2-27161c1c3718"
    },
    {
        "author": "呂溫",
        "paragraphs": [
            "微風生青蘋，習習出金塘。",
            "輕搖深林翠，靜獵幽徑芳。",
            "掩抑時未來，鴻毛亦無傷。",
            "一朝乘嚴氣，萬里號清霜。",
            "北走摧鄧林，東去落扶桑。",
            "掃却垂天雲，澄清無私光。",
            "悠然返空寂，晏海通舟航。"
        ],
        "title": "風詠",
        "id": "0ac2084e-4019-4d6b-a378-a7a586b07d9c"
    },
    {
        "author": "呂溫",
        "paragraphs": [
            "年過潘岳纔三歲，還見星星兩鬢中。",
            "縱使他時能早達，定知不作黑頭公。"
        ],
        "title": "鏡中歎白髮",
        "id": "148dee72-c5a4-4929-911a-505336e9835f"
    },
    {
        "author": "呂溫",
        "paragraphs": [
            "文章拋盡愛功名，三十無成白髮生。",
            "辜負壯心羞欲死，勞君貴買斷腸聲。"
        ],
        "title": "友人邀聽歌有感",
        "id": "e1a8d66e-8522-4d12-b6c6-58e9db32770d"
    },
    {
        "author": "呂溫",
        "paragraphs": [
            "綠原青壠漸成塵，汲井開園日日新。",
            "四月帶花移芍藥，不知憂國是何人。"
        ],
        "tags": [
            "忧国忧民"
        ],
        "title": "貞元十四年旱甚見權門移芍藥花",
        "id": "cc706844-511c-49a5-a102-41b6c9fb12d1"
    },
    {
        "author": "呂溫",
        "paragraphs": [
            "百憂攢心起復臥，夜長耿耿不可過。",
            "風吹雪片似花落，月照冰文如鏡破。"
        ],
        "title": "冬夜即事",
        "id": "fe56effa-43f7-40d6-8811-7686ed5675b2"
    },
    {
        "author": "呂溫",
        "paragraphs": [
            "東池送客醉年華，聞道風流勝習家。",
            "獨臥郡齋寥落意，隔簾微雨濕梨花。"
        ],
        "title": "道州郡齋臥疾寄東館諸賢",
        "id": "63af4d48-4676-4288-875c-6241ed1dfd4f"
    },
    {
        "author": "呂溫",
        "paragraphs": [
            "憶吾未冠賞年華，二十年間在咄嗟。",
            "今來羨汝看花歲，似汝追思昨日花。"
        ],
        "title": "讀小弟詩有感因口號以示之",
        "id": "ad80fe79-c1c9-46d1-a03d-e521dcc1cbe0"
    },
    {
        "author": "呂溫",
        "paragraphs": [
            "丈夫可殺不可羞，如何送我海西頭。",
            "更生更聚終須報，二十年間死即休。"
        ],
        "title": "讀句踐傳",
        "id": "0efd3593-2daa-4523-a76a-d1d57962b469"
    },
    {
        "author": "呂溫",
        "paragraphs": [
            "別館月，犁牛冰河金山雪。",
            "道州月，霜樹子規啼是血。",
            "壯心感此孤劒鳴，沈火在灰殊未滅。"
        ],
        "title": "道州月歎",
        "id": "937c8199-26f4-4f41-bbb5-ce5d1fd95a23"
    },
    {
        "author": "呂溫",
        "paragraphs": [
            "青海風，飛沙射面隨驚蓬。",
            "洞庭風，危檣欲折身若空。",
            "西馳南走有何事，會須一決百年中。"
        ],
        "tags": [
            "洞庭湖"
        ],
        "title": "風歎",
        "id": "91ff8585-2491-4411-9899-add491e9cdf6"
    },
    {
        "author": "呂溫",
        "paragraphs": [
            "當代知文字，先皇記姓名。",
            "七年天下立，萬里海西行。",
            "苦節終難辨，勞生竟自輕。",
            "今朝流落處，嘯水遶孤城。"
        ],
        "title": "道州感興",
        "id": "83b28881-48b3-473e-b6b9-0ed64b6e8ba7"
    },
    {
        "author": "呂溫",
        "paragraphs": [
            "黃花古城路，上盡見青山。",
            "桑柘晴川口，牛羊落照間。",
            "野情隨卷幔，塵事隔重關。",
            "道合偏重賞，官微獨不閑。",
            "鶴分琴久罷，書到雁應還。",
            "爲謝登臨客，瓊林寄一攀。"
        ],
        "title": "和李使君三郎早秋城北亭宴崔司士因寄關中張評事",
        "id": "d4a01f02-9943-4d4f-bcea-41d23370d25a"
    },
    {
        "author": "呂溫",
        "paragraphs": [
            "阮宅閑園暮，窻中見樹陰。",
            "樵歌依野草，僧語過長林。",
            "鳥向花間井，人彈竹裏琴。",
            "自嫌身未老，已有住山心。"
        ],
        "title": "題從叔園林",
        "id": "2e8c660d-163a-439d-8f3e-fbf4b4e022e3"
    },
    {
        "author": "呂溫",
        "paragraphs": [
            "幾夏京城住，今朝獨遠歸。",
            "修行四分律，護淨七條衣。",
            "溪寺黃橙熟，沙田紫芋肥。",
            "九龍潭上路，同去客應稀。"
        ],
        "title": "送僧歸漳州",
        "id": "4ef417d1-417b-4d98-bd85-fb783ca7165a"
    },
    {
        "author": "孟郊",
        "paragraphs": [
            "梧桐相待老，鴛鴦會雙死。",
            "貞女貴狥夫，捨生亦如此。",
            "波瀾誓不起，妾心井中水。"
        ],
        "tags": [
            "赞颂",
            "妇女",
            "唐诗三百首",
            "乐府"
        ],
        "title": "列女操",
        "id": "a9d3bfca-8402-4946-ad02-53db1964a3b2"
    },
    {
        "author": "孟郊",
        "paragraphs": [
            "長安無緩步，況值天景莫。",
            "相逢灞滻間，親戚不相顧。",
            "自歎方拙身，忽隨輕薄倫。",
            "常恐失所避，化爲車轍塵。",
            "此中生白髮，疾走亦未歇。"
        ],
        "title": "灞上輕薄行",
        "id": "20c08319-13a8-4ba6-869c-3a846e5fbf14"
    },
    {
        "author": "孟郊",
        "paragraphs": [
            "十日一理髮，每梳飛旅塵。",
            "三旬九過飲，每食唯舊貧。",
            "萬物皆及時，獨余不覺春。",
            "失名誰肯訪，得意爭相親。",
            "直木有恬翼，靜流無躁鱗。",
            "始知喧競場，莫處君子身。",
            "野策藤竹輕，山蔬薇蕨新。",
            "潛歌歸去來，事外風景真。"
        ],
        "title": "長安羈旅行",
        "id": "34cfc639-9d8b-45f1-9804-c8b07819bfe4"
    },
    {
        "author": "孟郊",
        "paragraphs": [
            "胡風激秦樹，賤子風中泣。",
            "家家朱門開，得見不可入。",
            "長安十二衢，投樹鳥亦急。",
            "高閣何人家，笙簧正喧吸。"
        ],
        "title": "長安道",
        "id": "c71ae2ee-cd4f-4d85-8447-e3b52a3aa33d"
    },
    {
        "author": "孟郊",
        "paragraphs": [
            "河水昏復晨，河邊相送頻。",
            "離杯有淚飲，別柳無枝春。",
            "一笑忽然歛，萬愁俄已新。",
            "東波與西日，不惜遠行人。"
        ],
        "title": "送遠吟",
        "id": "5ba83042-7622-4259-8226-99757df8826c"
    },
    {
        "author": "孟郊",
        "paragraphs": [
            "不惜十指絃，爲君千萬彈。",
            "常恐新聲至，坐使故聲殘。",
            "棄置今日悲，即是昨日歡。",
            "將新變故易，持故爲新難。",
            "青山有蘼蕪，淚葉長不乾。",
            "空令後代人，采掇幽思攢。"
        ],
        "title": "古薄命妾",
        "id": "c858a566-2503-4249-8f55-e22a7c9b12bd"
    },
    {
        "author": "孟郊",
        "paragraphs": [
            "松山雲繚繞，萍路水分離。",
            "雲去有歸日，水分無合時。",
            "春芳役雙眼，春色柔四支。",
            "楊柳織別愁，千條萬條絲。"
        ],
        "title": "古離別",
        "id": "362aca58-b9d3-42ac-b082-eb9ce3544363"
    },
    {
        "author": "孟郊",
        "paragraphs": [
            "憶人莫至悲，至悲空自衰。",
            "寄人莫剪衣，剪衣未必歸。",
            "朝爲雙蒂花，莫爲四散飛。",
            "花落還遶樹，遊子不顧期。"
        ],
        "title": "雜怨 一",
        "id": "757d9f4d-b8a5-4ed9-97e8-d8ee6740f932"
    },
    {
        "author": "孟郊",
        "paragraphs": [
            "夭桃花清晨，遊女紅粉新。",
            "夭桃花薄暮，遊女紅粉故。",
            "樹有百年花，人無一定顏。",
            "花送人老盡，人悲花自閑。"
        ],
        "title": "雜怨 二",
        "id": "6660d6da-6ce6-4062-b07f-1cc957aac84f"
    },
    {
        "author": "孟郊",
        "paragraphs": [
            "貧女鏡不明，寒花日少容。",
            "暗蛩有虛織，短線無長縫。",
            "浪水不可照，狂夫不可從。",
            "浪水多散影，狂夫多異蹤。",
            "持此一生薄，空城萬恨濃。"
        ],
        "title": "雜怨 三",
        "id": "67e8cc8d-6684-41a2-8754-4bbdb9753731"
    },
    {
        "author": "孟郊",
        "paragraphs": [
            "豔女皆妬色，靜女獨檢蹤。",
            "任禮恥任粧，嫁德不嫁容。",
            "君子易求聘，小人難自從。",
            "此志誰與諒，琴弦幽韻重。"
        ],
        "title": "靜女吟",
        "id": "26387e92-800d-4dcb-966c-8675b51c9a70"
    },
    {
        "author": "孟郊",
        "paragraphs": [
            "淚墨灑爲書，將寄萬里親。",
            "書去魂亦去，兀然空一身。"
        ],
        "title": "歸信吟",
        "id": "16e3b4be-1631-43ce-b3a1-fdd9dc1a7719"
    },
    {
        "author": "孟郊",
        "paragraphs": [
            "不行山下地，唯種山上田。",
            "腰斧斫旅松，手飄汲家泉。",
            "詎知文字力，莫記日月遷。",
            "蟠木爲我身，始得全天年。"
        ],
        "title": "山老吟",
        "id": "44579c97-44b2-4be3-95a4-a86f4f0ab919"
    },
    {
        "author": "孟郊",
        "paragraphs": [
            "慈母手中線，遊子身上衣。",
            "臨行密密縫，意恐遲遲歸。",
            "誰言寸草心，報得三春暉。"
        ],
        "tags": [
            "杂曲歌辞",
            "唐诗三百首",
            "乐府",
            "母爱",
            "三年级下册",
            "赞颂"
        ],
        "title": "遊子吟",
        "id": "4cf19354-4c0a-4e55-980b-69fa7f81ed0f"
    },
    {
        "author": "孟郊",
        "paragraphs": [
            "我飲不在醉，我歡長寂然。",
            "酌溪四五盞，聽彈兩三弦。",
            "鍊性靜棲白，洗情深寄玄。",
            "號怒路傍子，貪敗不貪全。"
        ],
        "title": "小隱吟",
        "id": "26c288f1-a266-4aa3-8570-56f6461df827"
    },
    {
        "author": "孟郊",
        "paragraphs": [
            "天寒色青蒼，北風呌枯桑。",
            "厚冰無裂文，短日有冷光。",
            "敲石不得火，壯陰奪正陽。",
            "苦調竟何言，凍吟成此章。"
        ],
        "title": "苦寒吟",
        "id": "5d6bff07-e320-4040-951f-9ce4a24ba27a"
    },
    {
        "author": "孟郊",
        "paragraphs": [
            "擬膾樓蘭肉，蓄怒時未揚。",
            "秋鼙無退聲，夜劍不隱光。",
            "虎隊手驅出，豹篇心卷藏。",
            "古今皆有言，猛將出北方。"
        ],
        "title": "猛將吟",
        "id": "88b1cabe-1b5d-463f-a67b-9ffc2a897391"
    },
    {
        "author": "孟郊",
        "paragraphs": [
            "衆毒蔓貞松，一枝難久榮。",
            "豈知黃庭客，仙骨生不成。",
            "春色捨芳蕙，秋風遶枯莖。",
            "彈琴不成曲，始覺知音傾。",
            "館月改舊照，弔賓寫餘情。",
            "還舟空江上，波浪送銘旌。"
        ],
        "title": "傷哉行",
        "id": "a1f46e3a-7479-4a58-8af2-38725960a2f1"
    },
    {
        "author": "孟郊",
        "paragraphs": [
            "試妾與君淚，兩處滴池水。",
            "看取芙蓉花，今年爲誰死。"
        ],
        "title": "怨詩",
        "id": "bf16dec6-a78d-48d3-805e-8c4cd378df40"
    },
    {
        "author": "孟郊",
        "paragraphs": [
            "昧者理芳草，蒿蘭同一鋤。",
            "狂飆怒秋林，曲直同一枯。",
            "嘉木忌深蠹，哲人悲巧誣。",
            "靈均入迴流，靳尚爲良謨。",
            "我願分衆泉，清濁各異渠。",
            "我願分衆巢，梟鸞相遠居。",
            "此志諒難保，此情竟何如。",
            "湘弦少知音，孤響空踟蹰。"
        ],
        "title": "湘弦怨",
        "id": "9749d483-61a2-4d10-a13e-4b9864170fe4"
    },
    {
        "author": "孟郊",
        "paragraphs": [
            "握中有新聲，楚竹人未聞。",
            "識音者謂誰，清夜吹贈君。",
            "昔爲瀟湘引，曾動瀟湘雲。",
            "一呌鳳改聽，再驚鶴失羣。",
            "江花匪秋落，山日當晝曛。",
            "衆濁響雜沓，孤清思氛氳。",
            "欲知怨有形，願向明月分。",
            "一掬靈均淚，千年湘水文。"
        ],
        "title": "楚竹吟酬盧虔端公見和湘弦怨",
        "id": "5341c76a-98e0-470e-9edf-8d4b186cb894"
    },
    {
        "author": "孟郊",
        "paragraphs": [
            "飄颻何所從，遺塚行未逢。",
            "東西不見人，哭向青青松。",
            "此地有時盡，此哀無處容。",
            "聲翻太白雲，淚洗藍田峰。",
            "水涉七八曲，山登千萬重。",
            "願邀玄夜月，出視白日蹤。"
        ],
        "title": "遠愁曲",
        "id": "5cb01d76-da0c-4563-840d-1b3e6b93a4c3"
    },
    {
        "author": "孟郊",
        "paragraphs": [
            "蠶女非不勤，今年獨無春。",
            "二月冰雪深，死盡萬木身。",
            "時令自逆行，造化豈不仁。",
            "仰企碧霞仙，高控滄海雲。",
            "永別勞苦場，飄颻遊無垠。"
        ],
        "title": "貧女詞寄從叔先輩簡",
        "id": "651924eb-4e38-45ea-bc5c-1a7b46d7cc1c"
    },
    {
        "author": "孟郊",
        "paragraphs": [
            "西城近日天，俗稟氣候偏。",
            "行子獨自渴，主人仍賣泉。",
            "燒烽碧雲外，牧馬青坡巔。",
            "何處鶻突夢，歸思寄仰眠。"
        ],
        "title": "邊城吟",
        "id": "49481e55-7419-44d9-8f13-d7a0ff906cb5"
    },
    {
        "author": "孟郊",
        "paragraphs": [
            "邊柳三四尺，暮春離別歌。",
            "早迴儒士駕，莫飲土番河。",
            "誰識匣中寶，楚雲章句多。"
        ],
        "title": "新平歌送許問",
        "id": "180b0392-df28-41e4-9169-27088a3cb818"
    },
    {
        "author": "孟郊",
        "paragraphs": [
            "殺氣不在邊，凜然中國秋。",
            "道險不在山，平地有摧輈。",
            "河南又起兵，清濁俱鎖流。",
            "豈唯私客艱，擁滯官行舟。",
            "況余隔晨昏，去家成阻修。",
            "忽然兩鬢雪，同是一日愁。",
            "獨寢夜難曉，起視星漢浮。",
            "涼風蕩天地，日夕聲颼飗。",
            "萬物無少色，兆人皆老憂。",
            "長策苟未立，丈夫誠可羞。",
            "靈響復何事，劍鳴思戮讐。"
        ],
        "title": "殺氣不在邊",
        "id": "9c08395d-8811-4dcd-aa96-3328a9cb2e90"
    },
    {
        "author": "孟郊",
        "paragraphs": [
            "心心復心心，結愛務在深。",
            "一度欲離別，千迴結衣襟。",
            "結妾獨守志，結君早歸意。",
            "始知結衣裳，不如結心腸。",
            "坐結行亦結，結盡百年月。"
        ],
        "title": "結愛",
        "id": "6bda9fec-8249-4fcf-9fe9-aa5894e54755"
    },
    {
        "author": "孟郊",
        "paragraphs": [
            "驅儺擊鼓吹長笛，瘦鬼染面惟齒白。",
            "暗中崒崒拽茅鞭，倮足朱[褌]行戚戚。",
            "相顧笑聲衝庭燎，桃弧射矢時獨呌。"
        ],
        "title": "弦歌行",
        "id": "667e27c0-8648-4a7c-b763-15f360873077"
    },
    {
        "author": "孟郊",
        "paragraphs": [
            "荒城古木枝多枯，飛禽嗷嗷朝哺雛。",
            "枝傾巢覆雛墜地，烏鳶下啄更相呼。",
            "陽和發生均孕育，鳥獸有情知不足。",
            "枝危巢小風雨多，未容長成已先覆。",
            "靈枝珍木滿上林，鳳巢阿閣重且深。",
            "爾今所托非本地，烏鳶何得同爾心。"
        ],
        "title": "覆巢行",
        "id": "456ed339-7a31-4b5e-a1f0-caced6424dd3"
    },
    {
        "author": "孟郊",
        "paragraphs": [
            "長河悠悠去無極，百齡同此可歎息。",
            "秋風白露霑人衣，壯心凋落奪顏色。",
            "少年出門將訴誰，川無梁兮路無岐。",
            "一聞陌上苦寒奏，使我佇立驚且悲。",
            "君今得意厭粱肉，豈復念我貧賤時。"
        ],
        "title": "出門行 一",
        "id": "bc6ae174-dfab-465f-93a2-5c7ead5126ce"
    },
    {
        "author": "孟郊",
        "paragraphs": [
            "海風蕭蕭天雨霜，窮愁獨坐夜何長。",
            "驅車舊憶太行險，始知遊子悲故鄉。",
            "美人相思隔天闕，長望雲端不可越。",
            "手持琅玕欲有贈，愛而不見心斷絕。",
            "南山峩峩白石爛，碧海之波浩漫漫。",
            "參辰出沒不相待，我欲橫天無羽翰。"
        ],
        "title": "出門行 二",
        "id": "bc9cf356-e947-48f9-93cb-db2222f41fb7"
    },
    {
        "author": "孟郊",
        "paragraphs": [
            "南巡竟不返，二妃怨逾積。",
            "萬里喪蛾眉，瀟湘水空碧。",
            "冥冥荒山下，古廟收貞魄。",
            "喬木深青春，清光滿瑤席。",
            "搴芳徒有薦，靈意殊脉脉。",
            "玉佩不可親，徘徊煙波夕。"
        ],
        "title": "湘妃怨",
        "id": "1f9c9bcf-7163-4eff-b528-31fd81683a23"
    },
    {
        "author": "孟郊",
        "paragraphs": [
            "巴江上峽重復重，陽臺碧峭十二峰。",
            "荆王獵時逢暮雨，夜臥高丘夢神女。",
            "輕紅流煙濕豔姿，行雲飛去明星稀。",
            "目極魂斷望不見，猿啼三聲淚滴衣。"
        ],
        "tags": [
            "写山",
            "传说",
            "写景",
            "描写山"
        ],
        "title": "巫山曲",
        "id": "22081f36-db4c-49e7-a108-303e34dba425"
    },
    {
        "author": "孟郊",
        "paragraphs": [
            "見盡數萬里，不聞三聲猿。",
            "但飛蕭蕭雨，中有亭亭魂。",
            "千載楚王恨，遺文宋玉言。",
            "至今晴明天，雲結深閨門。"
        ],
        "title": "巫山高",
        "id": "f644e100-c6e9-416c-9586-303a242585ee"
    },
    {
        "author": "孟郊",
        "paragraphs": [
            "秋入楚江水，獨照汨羅魂。",
            "手把綠荷泣，意愁珠淚翻。",
            "九門不可入，一犬吠千門。"
        ],
        "title": "楚怨",
        "id": "538c200b-49c5-4487-8087-9736b2947053"
    },
    {
        "author": "孟郊",
        "paragraphs": [
            "塘邊日欲斜，年少早還家。",
            "徒將白羽扇，調妾木蘭花。",
            "不是城頭樹，那棲來去鴉。"
        ],
        "title": "塘下行",
        "id": "529cccc6-76a7-4205-aa70-a6f66772187f"
    },
    {
        "author": "孟郊",
        "paragraphs": [
            "池中春蒲葉如帶，紫菱成角蓮子大。",
            "羅裙蟬鬢倚迎風，雙雙伯勞飛向東。"
        ],
        "title": "臨池曲",
        "id": "953d2114-3444-4345-81bb-5b8271c4a90a"
    },
    {
        "author": "孟郊",
        "paragraphs": [
            "路喜到江盡，江上又通舟。",
            "舟車兩無阻，何處不得遊。",
            "丈夫四方志，女子安可留。",
            "郎自別日言，無令生遠愁。",
            "旅雁忽呌月，斷猿寒啼秋。",
            "此夕夢君夢，君在百城樓。",
            "寄淚無因波，寄恨無因輈。",
            "願爲馭者手，與郎迴馬頭。"
        ],
        "title": "車遙遙",
        "id": "696de506-98cf-40a0-849c-b33338970bea"
    },
    {
        "author": "孟郊",
        "paragraphs": [
            "良人昨日去，明月又不圓。",
            "別時各有淚，零落青樓前。",
            "君淚濡羅巾，妾淚滿路塵。",
            "羅巾長在手，今得隨妾身。",
            "路塵如得風，得上君車輪。"
        ],
        "title": "征婦怨 一",
        "id": "3eee4c43-b44b-4867-9042-0fed63140b87"
    },
    {
        "author": "孟郊",
        "paragraphs": [
            "漁陽千里道，近如中門限。",
            "中門踰有時，漁陽長在眼。",
            "生在綠羅下，不識漁陽道。",
            "良人自戍來，夜夜夢中到。"
        ],
        "title": "征婦怨 二",
        "id": "56eb92ab-9e51-4834-8023-8222cde175c3"
    },
    {
        "author": "孟郊",
        "paragraphs": [
            "一雀入官倉，所食寧損幾。",
            "祗慮往覆頻，官倉終害爾。",
            "魚網不在天，鳥羅不張水。",
            "飲啄要自然，可以空城裏。"
        ],
        "title": "空城雀",
        "id": "c4cbde46-e465-4d07-a44b-428e980f5341"
    },
    {
        "author": "孟郊",
        "paragraphs": [
            "妾恨比斑竹，下盤煩冤根。",
            "有筍未出土，中已含淚痕。"
        ],
        "title": "閑怨",
        "id": "26ca7601-8922-46a3-8104-b2b982afa8bb"
    },
    {
        "author": "孟郊",
        "paragraphs": [
            "朔雪寒斷指，朔風勁裂冰。",
            "胡中射鵰者，此日猶不能。",
            "翩翩羽林兒，錦臂飛蒼鷹。",
            "揮鞭快白馬，走出黃河凌。"
        ],
        "tags": [
            "黄河"
        ],
        "title": "羽林行",
        "id": "a6844edc-20ad-4dbc-913f-0e8b4e474c18"
    },
    {
        "author": "孟郊",
        "paragraphs": [
            "河邊織女星，河畔牽牛郎。",
            "未得渡清淺，相對遙相望。"
        ],
        "title": "古意",
        "id": "7175c86c-5225-4405-a542-0a41be737c43"
    },
    {
        "author": "孟郊",
        "paragraphs": [
            "欲別牽郎衣，郎今到何處。",
            "不恨歸來遲，莫向臨邛去。"
        ],
        "tags": [
            "送别",
            "女子",
            "情郎"
        ],
        "title": "古別離",
        "id": "f2565c5f-57c5-4e9e-bef1-56d864b52158"
    },
    {
        "author": "孟郊",
        "paragraphs": [
            "壯士性剛決，火中見石裂。",
            "殺人不迴頭，輕生如蹔別。",
            "豈知眼有淚，肯白頭上髮。",
            "半生無恩酬，劍閑一百月。"
        ],
        "title": "遊俠行",
        "id": "03b75928-cca2-41a0-9900-7db63c882850"
    },
    {
        "author": "孟郊",
        "paragraphs": [
            "黃雀舞承塵，倚恃主人仁。",
            "主人忽不仁，買彈彈爾身。",
            "何不遠飛去，蓬蒿正繁新。",
            "蒿粒無人爭，食之足爲珍。",
            "莫覰翻車粟，覰翻罪有因。",
            "黃雀不知言，贈之徒慇懃。"
        ],
        "title": "黃雀吟",
        "id": "0c8b7f84-4642-4a4c-9700-f56fbc9fbf81"
    },
    {
        "author": "孟郊",
        "paragraphs": [
            "桔槔烽火晝不滅，客路迢迢信難越。",
            "古鎮刀攢萬片霜，寒江浪起千堆雪。",
            "此時西去定如何，空使南心遠淒切。"
        ],
        "title": "有所思",
        "id": "1c9a5943-91ce-4186-a6da-d866239bcbc7"
    },
    {
        "author": "孟郊",
        "paragraphs": [
            "仙教生爲門，仙宗靜爲根。",
            "持心若妄求，服食安足論。",
            "鏟惑有靈藥，餌真成本源。",
            "自當出塵網，馭鳳登崑崙。"
        ],
        "title": "求仙曲",
        "id": "0e9443e4-6654-4e55-bca6-be13ccfcd2dd"
    },
    {
        "author": "孟郊",
        "paragraphs": [
            "花嬋娟，泛春泉。",
            "竹嬋娟，籠曉煙。",
            "妓嬋娟，不長妍。",
            "月嬋娟，真可憐。",
            "夜半姮娥朝太一，人間本自無靈匹。",
            "漢宮承寵不多時，飛燕婕妤相妬嫉。"
        ],
        "title": "嬋娟篇",
        "id": "956dbc93-60a2-4ec0-8a1b-21e8755eb0e5"
    },
    {
        "author": "孟郊",
        "paragraphs": [
            "南浦桃花亞水紅，水邊柳絮由春風。",
            "鳥鳴喈喈煙濛濛，自從遠送對悲翁。",
            "此翁已與少年別，唯憶深山深谷中。"
        ],
        "title": "南浦篇",
        "id": "398f7bd3-e4bc-44ae-9db4-b36240fb65a2"
    },
    {
        "author": "孟郊",
        "paragraphs": [
            "櫻桃花參差，香雨紅霏霏。",
            "含笑競攀折，美人濕羅衣。",
            "采采清東曲，明眸豔圭玉。",
            "青巾艑上郎，上下看不足。",
            "南陽公首詞，編入新樂錄。"
        ],
        "title": "清東曲",
        "id": "baa11fc0-5176-4ca0-9558-635c02ba581d"
    },
    {
        "author": "孟郊",
        "paragraphs": [
            "朝朝候歸信，日日登高臺。",
            "行人未去植庭梅，別來三見庭花開。",
            "庭花開盡復幾時，春光駘蕩阻佳期。",
            "愁來望遠煙塵隔，空憐綠鬢風吹白，何當歸見遠行客。"
        ],
        "title": "望遠曲",
        "id": "549feb1a-842e-488c-ba57-51fe7a55c8e8"
    },
    {
        "author": "孟郊",
        "paragraphs": [
            "夫是田中郎，妾是田中女。",
            "當年嫁得君，爲君秉機杼。",
            "筋力日已疲，不息窻下機。",
            "如何織紈素，自著藍縷衣。",
            "官家牓村路，更索栽桑樹。"
        ],
        "title": "織婦辭",
        "id": "169ed652-8bdb-4083-9d22-642d563b58fd"
    },
    {
        "author": "孟郊",
        "paragraphs": [
            "蕩子守邊戍，佳人莫相從。",
            "去來年月多，苦愁改形容。",
            "上山復下山，踏草成古蹤。",
            "徒言采蘼蕪，十度一不逢。",
            "鑒獨是明月，識志唯寒松。",
            "井桃始開花，一見悲萬重。",
            "人顏不再春，桃色有再濃。",
            "捐氣入空房，無憀乍從容。",
            "啓貼理針線，非獨學裁縫。",
            "手持未染綵，繡爲白芙蓉。",
            "芙蓉無染污，將以表心素。",
            "欲寄未歸人，當春無信去。",
            "無信反增愁，愁心緣隴頭。",
            "願君如隴水，冰鏡水還流。",
            "宛宛青絲線，纖纖白玉鉤。",
            "玉鉤不虧缺，青絲無斷絕。",
            "迴還勝雙手，解盡心中結。"
        ],
        "title": "古意",
        "id": "39218922-06e9-4338-8bf5-59101a45b1a6"
    },
    {
        "author": "孟郊",
        "paragraphs": [
            "楊柳多短枝，短枝多別離。",
            "贈遠屢攀折，柔條安得垂。",
            "青春有定節，離別無定時。",
            "但恐人別促，不怨來遲遲。",
            "莫言短枝條，中有長相思。",
            "朱顏與綠楊，併在別離期。"
        ],
        "title": "折楊柳 一",
        "id": "a33eb418-ca0d-44d6-91e0-d9833c805c5a"
    },
    {
        "author": "孟郊",
        "paragraphs": [
            "樓上春風過，風前楊柳歌。",
            "枝疎緣別苦，曲怨爲年多。",
            "花驚燕地雲，葉映楚池波。",
            "誰堪別離此，征戍在交河。"
        ],
        "title": "折楊柳 二",
        "id": "7ccecc3e-cf75-4766-8bbe-c499eb15c518"
    },
    {
        "author": "孟郊",
        "paragraphs": [
            "哭雪復吟雪，廣文丁夫子。",
            "江南萬里寒，曾未及如此。",
            "整頓氣候誰，言從生靈始。",
            "無令惻隱者，哀哀不能已。"
        ],
        "title": "和丁助教塞上吟",
        "id": "b415633c-4f43-46e2-b062-6aab6d38aac0"
    },
    {
        "author": "孟郊",
        "paragraphs": [
            "颯颯秋風生，愁人怨離別。",
            "含情兩相向，欲語氣先咽。",
            "心曲千萬端，悲來却難說。",
            "別後唯所思，天涯共明月。"
        ],
        "tags": [
            "秋天",
            "离别",
            "爱情"
        ],
        "title": "古怨別",
        "id": "d0251203-99b4-4dcb-adab-30ba1de7725c"
    },
    {
        "author": "孟郊",
        "paragraphs": [
            "山川古今路，縱橫無斷絕。",
            "來往天地間，人皆有離別。",
            "行衣未束帶，中腸已先結。",
            "不用看鏡中，自知生白髮。",
            "欲陳去留意，聲向言前咽。",
            "愁結填心胸，茫茫若爲說。",
            "荒郊煙莽蒼，曠野風淒切。",
            "處處得相隨，人那不如月。"
        ],
        "title": "古別曲",
        "id": "55abc3aa-bcab-467d-81cf-c97b3cca108e"
    },
    {
        "author": "孟郊",
        "paragraphs": [
            "蓮子不可得，荷花生水中。",
            "猶勝道傍柳，無事蕩春風。"
        ],
        "title": "戲贈陸大夫十二丈 一",
        "id": "06b2953a-743b-4980-9866-a3fedcc80371"
    },
    {
        "author": "孟郊",
        "paragraphs": [
            "淥萍與荷葉，同此一水中。",
            "風吹荷葉在，淥萍西復東。"
        ],
        "title": "戲贈陸大夫十二丈 二",
        "id": "ec19ed84-ec10-4e36-8b5b-3c5c3ea26131"
    },
    {
        "author": "孟郊",
        "paragraphs": [
            "蓮葉未開時，苦心終日卷。",
            "春水徒蕩漾，荷花未開展。"
        ],
        "title": "戲贈陸大夫十二丈 三",
        "id": "f11d37f2-5338-420c-b4f6-920c0a6cd026"
    },
    {
        "author": "孟郊",
        "paragraphs": [
            "瘦郭有志氣，相哀老龍鍾。",
            "勸我少吟詩，俗窄難爾容。",
            "一口百味別，況在醉會中。",
            "四座正當喧，片言何由通。",
            "顧余昧時調，居止多疎慵。",
            "見書眼始開，聞樂耳不聰。",
            "視聽互相隔，一身且莫同。",
            "天疾難自醫，詩癖將何攻。",
            "見君如見書，語善千萬重。",
            "自悲咄咄感，變作煩惱翁。",
            "煩惱不可欺，古劍澁亦雄。",
            "知君方少年，少年懷古風。",
            "藏書拄屋脊，不惜與凡聾。",
            "我願拜少年，師之學崇崇。",
            "從他笑爲矯，矯善亦可宗。"
        ],
        "title": "勸善吟",
        "id": "14bdc9b8-1bb4-4a87-8565-e189fe5899a3"
    },
    {
        "author": "孟郊",
        "paragraphs": [
            "望夫石，夫不來兮江水碧。",
            "行人悠悠朝與莫，千年萬年色如故。"
        ],
        "title": "望夫石",
        "id": "fe77358b-f71f-4499-8f15-03ed4f8dfacb"
    },
    {
        "author": "孟郊",
        "paragraphs": [
            "冬至日光白，始知陰氣凝。",
            "寒江波浪凍，千里無平冰。",
            "飛鳥絕高羽，行人皆晏興。",
            "荻洲素浩渺，碕岸澌碐磳。",
            "煙舟忽自阻，風帆不相乘。",
            "何況異形體，信任爲股肱。",
            "涉江莫涉凌，得意須得朋。",
            "結交非賢良，誰免生愛憎。",
            "凍水有再浪，失飛有載騰。",
            "一言縱醜詞，萬響無善應。",
            "取鑒諒不遠，江水千萬層。",
            "何當春風吹，利涉吾道弘。"
        ],
        "title": "寒江吟",
        "id": "41eb0dd0-d8bc-4925-9cfe-13743c64f145"
    },
    {
        "author": "孟郊",
        "paragraphs": [
            "種樹須擇地，惡土變木根。",
            "結交若失人，中道生謗言。",
            "君子芳桂性，春榮冬更繁。",
            "小人槿花心，朝在夕不存。",
            "莫躡冬冰堅，中有潛浪翻。",
            "唯當金石交，可以賢達論。"
        ],
        "title": "審交",
        "id": "a464fba3-0c39-4b24-bd39-3eeb3f6032e1"
    },
    {
        "author": "孟郊",
        "paragraphs": [
            "一別一迴老，志士白髮早。",
            "在富易爲容，居貧難自好。",
            "沉憂損性靈，服藥亦枯槁。",
            "秋風遊子衣，落日行遠道。",
            "君問去何之，賤身難自保。"
        ],
        "title": "怨別",
        "id": "9f7c3bfb-2996-48a2-9d18-e485218881d4"
    },
    {
        "author": "孟郊",
        "paragraphs": [
            "萱草女兒花，不解壯士憂。",
            "壯士心是劍，爲君射斗牛。",
            "朝思除國讐，暮思除國讐。",
            "計盡山河畫，意窮草木籌。",
            "智士日千慮，愚夫唯四愁。",
            "何必在波濤，然後驚沈浮。",
            "伯倫心不醉，四皓迹難留。",
            "出處各有時，衆議徒啾啾。"
        ],
        "title": "百憂",
        "id": "831055d2-b22f-4489-8128-22baa957d506"
    },
    {
        "author": "孟郊",
        "paragraphs": [
            "病客無主人，艱哉求臥難。",
            "飛光赤道路，內火焦肺肝。",
            "欲飲井泉竭，欲醫囊用單。",
            "稚顏能幾日，壯志忽已殘。",
            "人子不言苦，歸書但云安。",
            "愁環在我腸，宛轉終無端。"
        ],
        "title": "路病",
        "id": "d8a8ab40-f615-44dd-9366-883aa1202a1c"
    },
    {
        "author": "孟郊",
        "paragraphs": [
            "近世交道衰，青松落顏色。",
            "人心忌孤直，木性隨改易。",
            "既摧棲日榦，未展擎天力。",
            "終是君子材，還思君子識。"
        ],
        "title": "衰松",
        "id": "f68e3f49-bef0-48d1-8f02-9022aea3fc8a"
    },
    {
        "author": "孟郊",
        "paragraphs": [
            "弦貞五條音，松直百尺心。",
            "貞弦含古風，直松凌高岑。",
            "浮聲與狂葩，胡爲欲相侵。"
        ],
        "title": "遣興",
        "id": "4a1c8111-6859-40b2-8a74-07089a737ab3"
    },
    {
        "author": "孟郊",
        "paragraphs": [
            "退身何所食，敗力不能閑。",
            "種稻耕白水，負薪斫青山。",
            "衆聽喜巴唱，獨醒愁楚顏。",
            "日莫靜歸時，幽幽扣松關。"
        ],
        "title": "退居",
        "id": "ec9e8b7c-cd3d-4cb8-92a2-8caa2ee7b1b4"
    },
    {
        "author": "孟郊",
        "paragraphs": [
            "貧病誠可羞，故牀無新裘。",
            "春色燒肌膚，時餐苦咽喉。",
            "倦寢意蒙昧，強言聲幽柔。",
            "承顏自俛仰，有淚不敢流。",
            "默默寸心中，朝愁續莫愁。"
        ],
        "title": "臥病",
        "id": "13bdc587-9348-4995-a30c-d2566bebab9c"
    },
    {
        "author": "孟郊",
        "paragraphs": [
            "本末一相返，漂浮不還真。",
            "山野多餒士，市井無飢人。",
            "虎豹忌當道，麋鹿知藏身。",
            "奈何貪競者，日與患害親。",
            "顏貌歲歲改，利心朝朝新。",
            "孰知富生禍，取富不取貧。",
            "寶玉忌出璞，出璞先爲塵。",
            "松栢忌出山，出山先爲薪。",
            "君子隱石壁，道書爲我隣。",
            "寢興思其義，澹泊味始真。",
            "陶公自放歸，尚平去有依。",
            "草木擇地生，禽鳥順性飛。",
            "青青與冥冥，所保各不違。"
        ],
        "title": "隱士",
        "id": "5c1e671b-34ec-431f-aab6-62b50a2c24b1"
    },
    {
        "author": "孟郊",
        "paragraphs": [
            "前日遠別離，昨日生白髮。",
            "欲知萬里情，曉臥半牀月。",
            "常恐百蟲鳴，使我芳草歇。"
        ],
        "title": "獨愁",
        "id": "c22da4b9-fa17-4a74-af7b-cbe97bdfd84f"
    },
    {
        "author": "孟郊",
        "paragraphs": [
            "雨滴草芽出，一日長一日。",
            "風吹柳線垂，一枝連一枝。",
            "獨有愁人顏，經春如等閑。",
            "且持酒滿杯，狂歌狂笑來。"
        ],
        "title": "春日有感",
        "id": "1d54b5f8-e2c7-4aa6-8677-4d750b9203a2"
    },
    {
        "author": "孟郊",
        "paragraphs": [
            "故人季夏中，及此百餘日。",
            "無日不相思，明鏡改形色。",
            "寧知仲冬時，忽有相逢期。",
            "振衣起躑躅，頳鯉躍天池。"
        ],
        "title": "將見故人",
        "id": "745593e7-f1c7-42d3-93b0-af3810d1f5a9"
    },
    {
        "author": "孟郊",
        "paragraphs": [
            "常聞貧賤士之常，嗟爾富者莫相笑。",
            "男兒得路即榮名，邂逅失途成不調。",
            "古人結交而重義，今人結交而重利。",
            "勸人一種種桃李，種亦直須遍天地。",
            "一生不愛囑人事，囑即直須爲生死。",
            "我亦不羨季倫富，我亦不笑原憲貧。",
            "有財有勢即相識，無財無勢同路人。",
            "因知世事皆如此，却向東溪臥白雲。"
        ],
        "title": "傷時",
        "id": "a8b811e7-f77b-4661-8732-47f2cb612b1e"
    },
    {
        "author": "孟郊",
        "paragraphs": [
            "誰言碧山曲，不廢青松直。",
            "誰言濁水泥，不污明月色。",
            "我有松月心，俗騁風霜力。",
            "貞明既如此，摧折安可得。"
        ],
        "title": "寓言",
        "id": "0c27dc22-d5c6-4ca4-9e20-5a3039db9922"
    },
    {
        "author": "孟郊",
        "paragraphs": [
            "利劍不可近，美人不可親。",
            "利劍近傷手，美人近傷身。",
            "道險不在廣，十步能摧輪。",
            "情愛不在多，一夕能傷神。"
        ],
        "title": "偶作",
        "id": "f5dc036b-4c4f-4ac7-9116-99f1ea05a617"
    },
    {
        "author": "孟郊",
        "paragraphs": [
            "擊石乃有火，不擊元無煙。",
            "人學始知道，不學非自然。",
            "萬事須己運，他得非我賢。",
            "青春須早爲，豈能長少年。"
        ],
        "tags": [
            "励志",
            "哲理",
            "读书"
        ],
        "title": "勸學",
        "id": "fb023af2-c8ba-4778-9a81-c9a9e617279f"
    },
    {
        "author": "孟郊",
        "paragraphs": [
            "勸爾勤耕田，盈爾倉中粟。",
            "勸爾伐桑株，減爾身上服。",
            "清霜一委地，萬草色不綠。",
            "狂飆一入林，萬葉不著木。",
            "青春如不耕，何以自結束。"
        ],
        "title": "贈農人",
        "id": "ca59b1cf-1e8c-4f0d-94fb-45b2dd68739d"
    },
    {
        "author": "孟郊",
        "paragraphs": [
            "旭日朱樓光，東風不驚塵。",
            "公子醉未起，美人爭探春。",
            "探春不爲桑，探春不爲麥。",
            "日日出西園，秖望花柳色。",
            "乃知田家春，不入五侯宅。"
        ],
        "title": "長安早春",
        "id": "936c238e-950d-4f90-a8e6-fb7367fdba2d"
    },
    {
        "author": "孟郊",
        "paragraphs": [
            "雖爲青松姿，霜風何所宜。",
            "二月天下樹，綠於青松枝。",
            "勿謂賢者喻，勿謂愚者規。",
            "伊呂代封爵，夷齊終身飢。",
            "彼曲既在斯，我正實在茲。",
            "涇流合渭流，清濁各自持。",
            "天令設四時，榮衰有常期。",
            "榮合隨時榮，衰合隨時衰。",
            "天令既不從，甚不敬天時。",
            "松乃不臣木，青青獨何爲。"
        ],
        "title": "罪松",
        "id": "a0880f82-c30e-41f1-906c-230706dfac96"
    },
    {
        "author": "孟郊",
        "paragraphs": [
            "拔心草不死，去根柳亦榮。",
            "獨有失意人，恍然無力行。",
            "昔爲連理枝，今爲斷絃聲。",
            "連理時所重，斷弦今所輕。",
            "吾欲進孤舟，三峽水不平。",
            "吾欲載車馬，太行路崢嶸。",
            "萬物根一氣，如何互相傾。"
        ],
        "title": "感興",
        "id": "7d3366b9-8061-489c-ac39-b37c1c82e5d1"
    },
    {
        "author": "孟郊",
        "paragraphs": [
            "秋氣悲萬物，驚風振長道。",
            "登高有所思，寒雨傷百草。",
            "平生有親愛，零落不相保。",
            "五情今已傷，安得自能老。"
        ],
        "title": "感懷 一",
        "id": "cac5d9ee-11e9-4205-afa0-cbb86c5070f8"
    },
    {
        "author": "孟郊",
        "paragraphs": [
            "晨登洛陽坂，目極天茫茫。",
            "羣物歸大化，六龍頹西荒。",
            "豺狼日已多，草木日已霜。",
            "饑年無遺粟，衆鳥去空場。",
            "路傍誰家子，白首離故鄉。",
            "含酸望松栢，仰面訴穹蒼。",
            "去去勿復道，苦飢形貌傷。"
        ],
        "title": "感懷 二",
        "id": "1b2f5ed7-e0a6-44c3-9b91-1041b4314ed3"
    },
    {
        "author": "孟郊",
        "paragraphs": [
            "徘徊不能寐，耿耿含酸辛。",
            "中夜登高樓，憶我舊星辰。",
            "四時互遷移，萬物何時春。",
            "唯憶首陽路，永謝當時人。"
        ],
        "title": "感懷 三",
        "id": "98170a6d-2d65-4819-9089-469d5e89f1cb"
    },
    {
        "author": "孟郊",
        "paragraphs": [
            "長安佳麗地，宮月生蛾眉。",
            "陰氣凝萬里，坐看芳草衰。",
            "玉堂有玄鳥，亦以從此辭。",
            "傷哉志士歎，故國多遲遲。",
            "深宮豈無樂，擾擾復何爲。",
            "朝見名與利，莫還生是非。",
            "姜牙佐周武，世業永巍巍。"
        ],
        "title": "感懷 四",
        "id": "ec46a618-9713-4d62-8042-677e9f8c9786"
    },
    {
        "author": "孟郊",
        "paragraphs": [
            "舉才天道親，首陽誰采薇。",
            "去去荒澤遠，落日當西歸。",
            "羲和駐其輪，四海借餘暉。",
            "極目何蕭索，驚風正離披。",
            "鴟鴞鳴高樹，衆鳥相因依。",
            "東方有一士，歲莫常苦飢。",
            "主人數相問，脈脈今何爲。",
            "貧賤亦有樂，且願掩柴扉。"
        ],
        "title": "感懷 五",
        "id": "364d924b-b07a-465a-8d0a-fbc2e9bfa84d"
    },
    {
        "author": "孟郊",
        "paragraphs": [
            "火雲流素月，三五何明明。",
            "光曜侵白日，賢愚迷至精。",
            "四時更變化，天道有虧盈。",
            "常恐今已沒，須臾還復生。"
        ],
        "title": "感懷 六",
        "id": "4d7d2a89-fc55-4bf9-b7df-db11e4fcc8df"
    },
    {
        "author": "孟郊",
        "paragraphs": [
            "河梁莫相遇，草草不復言。",
            "漢家正離亂，王粲別荆蠻。",
            "野澤何蕭條，悲風振空山。",
            "舉頭是星辰，念我何時還。",
            "親愛久別散，形神各離遷。",
            "未爲生死訣，長在心目間。"
        ],
        "title": "感懷 七",
        "id": "e854bca3-ff16-4d38-bab5-6d63ab0298c1"
    },
    {
        "author": "孟郊",
        "paragraphs": [
            "有鳥東西來，哀鳴過我前。",
            "願飛浮雲外，飲啄見青天。"
        ],
        "title": "感懷 八",
        "id": "104b68f1-3d11-470c-8b02-a824259a3f8e"
    },
    {
        "author": "孟郊",
        "paragraphs": [
            "四時如逝水，百川皆東波。",
            "青春去不還，白髮鑷更多。",
            "達人識元化，變愁爲高歌。",
            "傾產取一醉，富者奈貧何。",
            "君看土中宅，富貴無偏頗。"
        ],
        "title": "達士",
        "id": "f6eaa832-4095-432e-9113-13c3b2a19a0e"
    },
    {
        "author": "孟郊",
        "paragraphs": [
            "西風吹垂楊，條條脆如藕。",
            "上有噪日蟬，催人成皓首。",
            "亦恐旅步難，何獨朱顏醜。",
            "欲慰一時心，莫如千日酒。"
        ],
        "title": "暮秋感思 一",
        "id": "5825a752-9a37-43e9-8bc7-e7561e9fedc1"
    },
    {
        "author": "孟郊",
        "paragraphs": [
            "優哉遵渚鴻，自得養身旨。",
            "不[啄]太倉粟，不飲方塘水。",
            "振羽戛浮雲，罝羅任徒爾。"
        ],
        "title": "暮秋感思 二",
        "id": "3165accd-aa7f-46b5-a207-375f38e5d4a5"
    },
    {
        "author": "孟郊",
        "paragraphs": [
            "楚血未乾衣，荆虹尚埋輝。",
            "痛玉不痛身，抱璞求所歸。"
        ],
        "title": "古興",
        "id": "ab79e040-791d-4435-b89e-7eecf2117656"
    },
    {
        "author": "孟郊",
        "paragraphs": [
            "至白涅不緇，至交淡不疑。",
            "人生靜躁殊，莫厭相箴規。",
            "膠漆武可接，金蘭文可思。",
            "堪嗟無心人，不如松栢枝。"
        ],
        "title": "勸友",
        "id": "782d0d2e-385d-42f9-983d-af4d2f0a9289"
    },
    {
        "author": "孟郊",
        "paragraphs": [
            "夷門貧士空吟雪，夷門豪士皆飲酒。",
            "酒聲歡閑入雪銷，雪聲激切悲枯朽。",
            "悲歡不同歸去來，萬里春風動江柳。"
        ],
        "title": "夷門雪贈主人",
        "id": "f5cfd1a9-4cdc-40a3-b199-b4327960228a"
    },
    {
        "author": "孟郊",
        "paragraphs": [
            "爾室何不安，爾孝無與齊。",
            "一言應對姑，一度爲出妻。",
            "往轍才晚鐘，還轍及晨雞。",
            "往還跡徒新，很戾竟獨迷。",
            "娥女無禮數，污家如糞泥。",
            "父母吞聲哭，禽鳥亦爲啼。",
            "如何天與惡，不得和鳴棲。"
        ],
        "title": "堯歌 一",
        "id": "d61224bd-fb25-4b11-9f56-9ee465942123"
    },
    {
        "author": "孟郊",
        "paragraphs": [
            "山色挽心肝，將歸盡日看。",
            "村肩籃轝子，野坐白髮官。",
            "鶯弄方短短，花明碎攢攢。",
            "瑠璃堆可掬，琴瑟饒多歡。",
            "翠韻仙窈窕，嵐漪出無端。",
            "養館洞庭秋，響答虛吹彈。"
        ],
        "tags": [
            "洞庭湖"
        ],
        "title": "堯歌 二",
        "id": "b7f5a6e4-2017-439a-b828-227c077ac604"
    },
    {
        "author": "孟郊",
        "paragraphs": [
            "天下無義劍，中原多瘡痍。",
            "哀哀陸大夫，正直神反欺。",
            "子路已成血，嵇康今尚嗤。",
            "爲君每一慟，如劍在四肢。",
            "折羽不復飛，逝水不復歸。",
            "直松摧高柯，弱蔓將何依。",
            "朝爲春日歡，夕爲秋日悲。",
            "淚下無尺寸，紛紛天雨絲。",
            "積怨成疾疹，積恨成狂癡。",
            "怨草豈有邊，恨水豈有涯。",
            "怨恨馳我心，茫茫日何之。"
        ],
        "title": "亂離",
        "id": "8d87bfa1-d299-4686-9b4e-fc6818fb7fc1"
    },
    {
        "author": "孟郊",
        "paragraphs": [
            "白日無定影，清江無定波。",
            "人無百年壽，百年復如何。",
            "堂上陳美酒，堂下列清歌。",
            "勸君今曲巵，勿謂朱顏酡。",
            "松栢歲歲茂，丘陵日日多。",
            "君看終南山，千古青峨峨。"
        ],
        "tags": [
            "终南山"
        ],
        "title": "勸酒",
        "id": "62e815c1-cea7-41bf-988d-5f3c328705e6"
    },
    {
        "author": "孟郊",
        "paragraphs": [
            "君心匣中鏡，一破不復全。",
            "妾心藕中絲，雖斷猶牽連。",
            "安知御輪士，今日翻回轅。",
            "一女事一夫，安可再移天。",
            "君聽去鶴言，哀哀七絲弦。"
        ],
        "title": "去婦",
        "id": "cdf3d065-5de0-4928-88c8-35d79d7a99d6"
    },
    {
        "author": "孟郊",
        "paragraphs": [
            "君子勿鬱鬱，聽我青蠅歌。",
            "人間少平地，森聳山嶽多。",
            "折輈不在道，覆舟不在河。",
            "須知一尺水，日夜增高波。",
            "叔孫毀仲尼，臧倉掩孟軻。",
            "蘭艾不同香，自然難爲和。",
            "良玉燒不熱，直竹文不頗。",
            "自古皆如此，其如道在何。"
        ],
        "title": "君子勿鬱鬱士有謗毀者作詩以贈之 一",
        "id": "55df7dee-65bb-4d53-925a-e8c081aec5ea"
    },
    {
        "author": "孟郊",
        "paragraphs": [
            "日往復不見，秋堂莫仍學。",
            "玄髮不知白，曉入寒銅覺。",
            "爲林未離樹，有玉猶在璞。",
            "誰把碧梧枝，刻作雲門樂。"
        ],
        "title": "君子勿鬱鬱士有謗毀者作詩以贈之 二",
        "id": "0a73b9ea-451f-4987-b3e4-ec2e2f14b6ee"
    },
    {
        "author": "孟郊",
        "paragraphs": [
            "杜鵑聲不哀，斷猿啼不切。",
            "月下誰家砧，一聲腸一絕。",
            "杵聲不爲客，客聞髮自白。",
            "杵聲不爲衣，欲令遊子歸。"
        ],
        "title": "聞砧",
        "id": "655ee98b-833b-410f-a994-4e0212903c3a"
    },
    {
        "author": "孟郊",
        "paragraphs": [
            "萱草生堂堦，遊子行天涯。",
            "慈親倚堂門，不見萱草花。"
        ],
        "title": "遊子",
        "id": "82d09cba-94f5-40ba-9435-ec83e2c5ad89"
    },
    {
        "author": "孟郊",
        "paragraphs": [
            "愁與髮相形，一愁白數莖。",
            "有髮能幾多，禁愁日日生。",
            "古若不置兵，天下無戰爭。",
            "古若不置名，道路無欹傾。",
            "太行聳巍峩，是天產不平。",
            "黃河奔濁浪，是天生不清。",
            "四蹄日日多，雙輪日日成。",
            "二物不在天，安能免營營。"
        ],
        "tags": [
            "黄河"
        ],
        "title": "自歎",
        "id": "51674759-a2c4-4523-a184-84c0a37b1191"
    },
    {
        "author": "孟郊",
        "paragraphs": [
            "北風臨大海，堅冰臨河面。",
            "下有大波瀾，對之無由見。",
            "求友須在良，得良終相善。",
            "求友若非良，非良中道變。",
            "欲知求友心，先把黃金鍊。"
        ],
        "title": "求友",
        "id": "d5a7b4cd-f865-40c4-bc71-a4f7785e1215"
    },
    {
        "author": "孟郊",
        "paragraphs": [
            "苦心知苦節，不容一毛髮。",
            "鍊金索堅貞，洗玉求明潔。",
            "自慙所業微，功用如鳩拙。",
            "何殊嫫母顏，對彼寒塘月。",
            "君存古人心，道出古人轍。",
            "盡美固可揚，片善亦不遏。",
            "朝向公卿說，暮向公卿說。",
            "誰謂黃鍾管，化爲君子舌。",
            "一說清嶰竹，二說變嶰谷。",
            "三說四說時，寒花拆寒木。",
            "𣊪𣊪家道路，燦燦我衣服。",
            "豈直輝友朋，亦用慰骨肉。",
            "一暖荷匹素，一飽荷升粟。",
            "而況大恩恩，此身報得足。",
            "且將食檗勞，酬之作金刀。"
        ],
        "title": "投所知",
        "id": "5871d156-c2f9-42ce-b80b-b8e4b5a3cfaf"
    },
    {
        "author": "孟郊",
        "paragraphs": [
            "主人夜呻吟，皆入妻子心。",
            "客子晝呻吟，徒爲蟲鳥音。",
            "妻子手中病，愁思不復深。",
            "童僕手中病，憂危獨難任。",
            "丈夫久飄泊，神氣自然沈。",
            "況於滯疾中，何人免噓𠾬。",
            "大海亦有涯，高山亦有岑。",
            "沈憂獨無極，塵淚互盈襟。"
        ],
        "title": "病客吟",
        "id": "1ad9c073-5eb5-4821-aba0-81b4b3e31c21"
    },
    {
        "author": "孟郊",
        "paragraphs": [
            "孟冬陰氣交，兩河正屯兵。",
            "煙塵相馳突，烽火日夜驚。",
            "太行險阻高，輓粟輸連營。",
            "奈何操弧者，不使梟巢傾。",
            "猶聞漢北兒，怙亂謀縱橫。",
            "擅搖干戈柄，呼呌豺狼聲。",
            "白日臨爾軀，胡爲喪丹誠。",
            "豈無感激士，以致天下平。",
            "登高望寒原，黃雲鬱崢嶸。",
            "坐馳悲風莫，歎息空沾纓。"
        ],
        "title": "感懷",
        "id": "f9c79a0d-5cf1-4ccc-8675-3f8c4929e3b5"
    },
    {
        "author": "孟郊",
        "paragraphs": [
            "不寐亦不語，片月秋稍舉。",
            "孤鴻憶霜羣，獨鶴叫雲侶。",
            "怨彼浮花心，飄飄無定所。",
            "高張繫繂帆，遠過梅根渚。",
            "迴織別離字，機聲有酸楚。"
        ],
        "title": "離思",
        "id": "85bce622-6a9a-4e92-aed2-0e1e6f943833"
    },
    {
        "author": "孟郊",
        "paragraphs": [
            "鑄鏡須青銅，青銅易磨拭。",
            "結交遠小人，小人難姑息。",
            "鑄鏡圖鑑微，結交圖相依。",
            "凡銅不可照，小人多是非。"
        ],
        "title": "結交",
        "id": "0b24ccca-ca94-4dd4-bcb9-9abf39919666"
    },
    {
        "author": "孟郊",
        "paragraphs": [
            "兩河春草海水清，十年征戰城郭腥。",
            "亂兵殺兒將女去，二月三月花冥冥。",
            "千里無人旋風起，鶯啼燕語荒城裏。",
            "春色不揀墓傍株，紅顏皓色逐春去。",
            "春去春來那得知，今人看花古人墓，令人惆悵山頭路。"
        ],
        "title": "傷春",
        "id": "93f7031a-187e-4ed1-aae6-68c9bdfb8cda"
    },
    {
        "author": "孟郊",
        "paragraphs": [
            "獸中有人性，形異遭人隔。",
            "人中有獸心，幾人能真識。",
            "古人形似獸，皆有大聖德。",
            "今人表似人，獸心安可測。",
            "雖笑未必和，雖哭未必戚。",
            "面結口頭交，肚裏生荆棘。",
            "好人常直道，不順世間逆。",
            "惡人巧諂多，非義苟且得。",
            "若是傚真人，堅心如鐵石。",
            "不諂亦不欺，不奢復不溺。",
            "面無恡色容，心無詐憂惕。",
            "君子大道人，朝夕恒的的。"
        ],
        "title": "擇友",
        "id": "b6089595-0726-4aed-81cb-1ec11d47d4e8"
    },
    {
        "author": "孟郊",
        "paragraphs": [
            "豈獨科斗死，所嗟文字捐。",
            "蒿蔓轉驕弄，菱荇減嬋娟。",
            "未遂擺鱗志，空思吹浪旋。",
            "何當再霖雨，洗濯生華鮮。"
        ],
        "title": "夜憂",
        "id": "3b688d99-3ac3-4a79-b123-e32ea870c318"
    },
    {
        "author": "孟郊",
        "paragraphs": [
            "于鵠值諫議，以毬不能官。",
            "焦蒙值舍人，以盃不得完。",
            "可惜大雅旨，意此小團欒。",
            "名迴不敢辨，心轉實是難。",
            "不惜爲君轉，轉非君子觀。",
            "轉之復轉之，強轉誰能歡。",
            "哀哉虛轉言，不可窮波瀾。"
        ],
        "title": "惜苦",
        "id": "faef1075-f344-4bf8-84d4-7947fe952241"
    },
    {
        "author": "孟郊",
        "paragraphs": [
            "無火炙地眠，半夜皆立號。",
            "冷箭何處來，棘針風騷勞。",
            "霜吹破四壁，苦痛不可逃。",
            "高堂搥鐘飲，到曉聞烹炮。",
            "寒者願爲蛾，燒死彼華膏。",
            "華膏隔仙羅，虛遶千萬遭。",
            "到頭落地死，踏地爲遊遨。",
            "遊遨者是誰，君子爲鬱陶。"
        ],
        "title": "寒地百姓吟",
        "id": "ad0a69ad-a067-4afd-9ec7-3d21741d00c2"
    },
    {
        "author": "孟郊",
        "paragraphs": [
            "餓馬骨亦聳，獨驅出東門。",
            "少年一日程，衰叟十日奔。",
            "寒景不我爲，疾走落平原。",
            "眇默荒草行，恐懼夜魄翻。",
            "一生自組織，千首大雅言。",
            "道路如抽蠶，宛轉羈腸繁。"
        ],
        "title": "出東門",
        "id": "8f564510-dac3-4b3c-a8cb-23811394dbd7"
    },
    {
        "author": "孟郊",
        "paragraphs": [
            "十歲小小兒，能歌得朝天。",
            "六十孤老人，能詩獨臨川。",
            "去年西京寺，衆伶集講筵。",
            "能嘶竹枝詞，供養繩牀禪。",
            "能詩不如歌，悵望三百篇。"
        ],
        "title": "教坊歌兒",
        "id": "51a9182f-80d3-4619-aa44-8334185a9e0e"
    },
    {
        "author": "孟郊",
        "paragraphs": [
            "冷氣入瘡痛，夜來痛如何。",
            "瘡從公怒生，豈以私恨多。",
            "公怒亦非道，怒消乃天和。",
            "古有煥輝句，嵇康閑婆娑。",
            "請君吟嘯之，正氣庶不訛。"
        ],
        "title": "訪疾",
        "id": "dd12c7fd-3627-416d-bb07-77d4ac2e82b3"
    },
    {
        "author": "孟郊",
        "paragraphs": [
            "酒是古明鏡，輾開小人心。",
            "醉見異舉止，醉聞異聲音。",
            "酒功如此多，酒屈亦以深。",
            "罪人免罪酒，如此可爲箴。"
        ],
        "title": "酒德",
        "id": "62cb6d0f-4361-4bb2-ad8b-fe8e11d39e58"
    },
    {
        "author": "孟郊",
        "paragraphs": [
            "老人行人事，百一不及周。",
            "凍馬四蹄吃，陟卓難自收。",
            "短景仄飛過，午光不上頭。",
            "少壯日與輝，衰老日與愁。",
            "日愁疑在日，歲箭迸如讐。",
            "萬事有何味，一生虛自囚。",
            "不知文字利，到死空遨遊。"
        ],
        "title": "冬日",
        "id": "958c1880-04c2-40bf-b77f-6222030e85b5"
    },
    {
        "author": "孟郊",
        "paragraphs": [
            "飢烏夜相啄，瘡聲互悲鳴。",
            "冰腸一直刀，天殺無曲情。",
            "大雪壓梧桐，折柴墮崢嶸。",
            "安知鸞鳳巢，不與梟鳶傾。",
            "下有幸災兒，拾遺多新爭。",
            "但求彼失所，但誇此經營。",
            "君子亦拾遺，拾遺非拾名。",
            "將補鸞鳳巢，免與梟鳶幷。",
            "因爲飢雪吟，至曉竟不平。"
        ],
        "title": "飢雪吟",
        "id": "b5b4681f-6ca6-455f-9eae-074ecf3fef67"
    },
    {
        "author": "孟郊",
        "paragraphs": [
            "餓犬齚枯骨，自喫饞飢涎。",
            "今文與古文，各各稱可憐。",
            "亦如嬰兒食，餳桃口旋旋。",
            "唯有一點味，豈見逃景延。",
            "繩床獨坐翁，默覽有所傳。",
            "終當罷文字，別著逍遙篇。",
            "從來文字淨，君子不以賢。"
        ],
        "title": "偷詩",
        "id": "deb11e19-f946-4df2-9b50-038a2ec6ba72"
    },
    {
        "author": "孟郊",
        "paragraphs": [
            "貧富喜雪晴，出門意皆饒。",
            "鏡海見纖悉，冰天步飄颻。",
            "一一仙子行，家家塵聲銷。",
            "小兒擊玉指，大耋歌聖朝。",
            "睿氣流不盡，瑞仙何敻寥。",
            "始知望幸色，終疑異禮招。",
            "市井亦清潔，閭閻聳岧嶤。",
            "蒼生願東顧，翠華仍西遙。",
            "天念豈薄厚，宸衷多憂焦。",
            "憂焦致太平，以茲時比堯。",
            "古耳有未通，新詞有潛韶。",
            "甘爲酒伶擯，坐恥歌女嬌。",
            "選音不易言，裁正逢今朝。",
            "今朝前古文，律異同一調。",
            "願於堯琯中，奏盡鬱抑謠。"
        ],
        "title": "晚雪吟",
        "id": "8d1608ae-c661-4995-865a-159167776333"
    },
    {
        "author": "孟郊",
        "paragraphs": [
            "傾盡眼中力，抄詩過與人。",
            "自悲風雅老，恐被巴竹嗔。",
            "零落雪文字，分明鏡精神。",
            "坐甘冰抱晚，永謝酒懷春。",
            "徒有言言舊，慙無默默新。",
            "始驚儒教誤，漸與佛乘親。"
        ],
        "title": "自惜",
        "id": "1352df99-cda2-4218-a0c7-7f4887e4170e"
    },
    {
        "author": "孟郊",
        "paragraphs": [
            "無子抄文字，老吟多飄零。",
            "有時吐向床，枕席不解聽。",
            "鬬蟻甚微細，病聞亦清泠。",
            "小大不自識，自然天性靈。"
        ],
        "title": "老恨",
        "id": "e3979491-4de0-46d4-ba40-e2c19aa7c7e0"
    },
    {
        "author": "孟郊",
        "paragraphs": [
            "霅水徒清深，照影不照心。",
            "白鶴未輕舉，衆鳥爭浮沉。",
            "因茲挂帆去，遂作歸山吟。"
        ],
        "title": "湖州取解述情",
        "id": "70612b14-8f6c-4d79-9b5b-9841e322cc61"
    },
    {
        "author": "孟郊",
        "paragraphs": [
            "曉月難爲光，愁人難爲腸。",
            "誰言春物榮，獨見葉上霜。",
            "鵰鶚失勢病，鷦鷯假翼翔。",
            "棄置復棄置，情如刀劒傷。"
        ],
        "title": "落第",
        "id": "02a6e727-d7c6-4403-84a5-07a505e08c4d"
    },
    {
        "author": "孟郊",
        "paragraphs": [
            "濁水心易傾，明波興初發。",
            "思逢海底人，乞取蚌中月。",
            "此興若未諧，此心終不歇。"
        ],
        "title": "詠懷",
        "id": "a1cfc5a5-e594-4021-a405-4d487fc62704"
    },
    {
        "author": "孟郊",
        "paragraphs": [
            "強行尋溪水，洗却殘病姿。",
            "花景晼晚盡，麥風清泠吹。",
            "交道賤來見，世情貧去知。",
            "高閑思楚逸，澹泊厭齊兒。",
            "終伴碧山侶，結言青桂枝。"
        ],
        "title": "病起言懷",
        "id": "f40069f7-9847-413e-b358-0e37dd459861"
    },
    {
        "author": "孟郊",
        "paragraphs": [
            "臥冷無遠夢，聽秋酸別情。",
            "高枝低枝風，千葉萬葉聲。",
            "淺井不供飲，瘦田長廢耕。",
            "今交非古交，貧語聞皆輕。"
        ],
        "title": "秋夕貧居述懷",
        "id": "73912850-b514-4b78-afbe-85e7985e75fa"
    },
    {
        "author": "孟郊",
        "paragraphs": [
            "夜學曉未休，苦吟神鬼愁。",
            "如何不自閑，心與身爲讐。",
            "死辱片時痛，生辱長年羞。",
            "清桂無直枝，碧江思舊遊。"
        ],
        "title": "夜感自遣",
        "id": "d4b68d9a-6a21-4e78-bedf-aea6f7fdc5ba"
    },
    {
        "author": "孟郊",
        "paragraphs": [
            "一夕九起嗟，夢短不到家。",
            "兩度長安陌，空將淚見花。"
        ],
        "title": "再下第",
        "id": "f3da1c58-4969-4eca-880b-f97fd1b73610"
    },
    {
        "author": "孟郊",
        "paragraphs": [
            "共照日月影，獨爲愁思人。",
            "豈知鶗鴂鳴，瑤草不得春。",
            "一片兩片雲，千里萬里身。",
            "雲歸嵩之陽，身寄江之濱。",
            "棄置復何道，楚情吟白蘋。"
        ],
        "title": "下第東歸留別長安知己",
        "id": "002d74c7-deb8-43f1-81c2-3236b0470efb"
    },
    {
        "author": "孟郊",
        "paragraphs": [
            "自念西上身，忽隨東歸風。",
            "長安日下影，又落江湖中。",
            "離婁豈不明，子野豈不聰。",
            "至寶非眼別，至音非耳通。",
            "因緘俗外詞，仰寄高天鴻。"
        ],
        "title": "失意歸吳因寄東臺劉復侍御",
        "id": "74bc6b81-19de-401e-b879-b20116cc322d"
    },
    {
        "author": "孟郊",
        "paragraphs": [
            "越風東南清，楚日瀟湘明。",
            "試逐伯鸞去，還作靈均行。",
            "江蘺伴我泣，海月投人驚。",
            "失意容貌改，畏途性命輕。",
            "時聞喪侶猿，一叫千愁幷。"
        ],
        "title": "下第東南行",
        "id": "736fb247-b899-44dc-ac8d-cf72e83c8183"
    },
    {
        "author": "孟郊",
        "paragraphs": [
            "三十年來命，唯藏一卦中。",
            "題詩還問易，問易蒙復蒙。",
            "本望文字達，今因文字窮。",
            "影孤別離月，衣破道路風。",
            "歸去不自息，耕耘成楚農。"
        ],
        "title": "歎命",
        "id": "0882918a-8acc-4848-957b-44879401cd1d"
    },
    {
        "author": "孟郊",
        "paragraphs": [
            "慈烏不遠飛，孝子念先歸。",
            "而我獨何事，四時心有違。",
            "江海戀空積，波濤信來稀。",
            "長爲路傍食，著盡家中衣。",
            "別劒不割物，離人難作威。",
            "遠行少僮僕，驅使無是非。",
            "爲性玩好盡，積愁心緒微。",
            "始知時節駛，夏日非長輝。"
        ],
        "title": "遠遊",
        "id": "2cff6882-c9e2-40f0-bd45-7511ed247381"
    },
    {
        "author": "孟郊",
        "paragraphs": [
            "商山風雪壯，遊子衣裳單。",
            "四望失道路，百憂攢肺肝。",
            "日短覺易老，夜長知至寒。",
            "淚流瀟湘弦，調苦屈宋彈。",
            "識聲今所易，識意古所難。",
            "聲意今詎辨，高明鑒其端。"
        ],
        "title": "商州客舍",
        "id": "690ded4d-3b16-4298-aa5a-1e8465591cdb"
    },
    {
        "author": "孟郊",
        "paragraphs": [
            "盡說青雲路，有足皆可至。",
            "我馬亦四蹄，出門似無地。",
            "玉京十二樓，峩峩倚青翠。",
            "下有千朱門，何門薦孤士。"
        ],
        "title": "長安旅情",
        "id": "78101308-3a7d-4e45-a01d-05f4f99dde8b"
    },
    {
        "author": "孟郊",
        "paragraphs": [
            "聽樂別離中，聲聲入幽腸。",
            "曉淚滴楚瑟，夜魄遶吳鄉。",
            "幾回羇旅情，夢覺殘燭光。"
        ],
        "title": "長安羇旅",
        "id": "87c3d49b-183f-4e35-be4c-da80b625029a"
    },
    {
        "author": "孟郊",
        "paragraphs": [
            "獨訪千里信，回臨千里河。",
            "家在吳楚鄉，淚寄東南波。"
        ],
        "title": "渭上思歸",
        "id": "66530050-5e78-4972-ac99-77c7b1c8cb07"
    },
    {
        "author": "孟郊",
        "paragraphs": [
            "昔日齷齪不足誇，今朝放蕩思無涯。",
            "春風得意馬蹄疾，一日看盡長安花。"
        ],
        "title": "登科後",
        "id": "6e34d23e-7bcd-437b-8a3e-0a4bb1c2cda8"
    },
    {
        "author": "孟郊",
        "paragraphs": [
            "塵土日易沒，驅馳力無餘。",
            "青雲不我與，白首方選書。",
            "宦途事非遠，拙者取自疎。",
            "終然戀皇邑，誓以結吾廬。",
            "帝城富高門，京路遶勝居。",
            "碧水走龍蛇，蜿蜒遶庭除。",
            "尋常異方客，過此亦踟蹰。"
        ],
        "title": "初於洛中選",
        "id": "67487ac2-b13c-4af3-836f-f10171c44671"
    },
    {
        "author": "孟郊",
        "paragraphs": [
            "誰言舊居止，主人忽成客。",
            "僮僕強與言，相懼終脉脉。",
            "出亦何所求，入亦何所索。",
            "飲食迷精麤，衣裳失寬窄。",
            "回風卷閑簟，新月生空壁。",
            "士有百役身，官無一姓宅。",
            "丈夫恥自餙，衰鬚從颯白。",
            "蘭交早已謝，榆景徒相迫。",
            "惟予心中鏡，不語光歷歷。"
        ],
        "title": "乙酉歲舍弟扶侍歸興義莊居後獨止舍待替人",
        "id": "b7182dab-b5a7-4fae-ad51-ed07557912a7"
    },
    {
        "author": "孟郊",
        "paragraphs": [
            "遠客夜衣薄，厭眠待雞鳴。",
            "一床空月色，四壁秋蛩聲。",
            "守淡遺衆俗，養疴念餘生。",
            "方全君子拙，恥學小人明。",
            "蚊蚋亦有時，羽毛各有成。",
            "如何騏驥跡，踡跼未能行。",
            "西北有平路，運來無相輕。"
        ],
        "title": "西齋養病夜懷多感因呈上從叔子雲",
        "id": "4e5a5cb0-129a-46d2-ac84-f3580d0aac1b"
    },
    {
        "author": "孟郊",
        "paragraphs": [
            "孤骨夜難臥，吟蟲相唧唧。",
            "老泣無涕洟，秋露爲滴瀝。",
            "去壯暫如翦，來衰紛似織。",
            "觸緒無新心，叢悲有餘憶。",
            "詎忍逐南帆，江山踐往昔。"
        ],
        "title": "秋懷 一",
        "id": "f5202baa-dbd3-4bb0-a53b-7e987242c42a"
    },
    {
        "author": "孟郊",
        "paragraphs": [
            "秋月顏色冰，老客志氣單。",
            "冷露滴夢破，峭風梳骨寒。",
            "席上印病文，腸中轉愁盤。",
            "疑懷無所憑，虛聽多無端。",
            "梧桐枯崢嶸，聲響如哀彈。"
        ],
        "title": "秋懷 二",
        "id": "36594eb6-8c71-43f7-a20e-f3086b5f95b6"
    },
    {
        "author": "孟郊",
        "paragraphs": [
            "一尺月透戶，仡栗如劒飛。",
            "老骨坐亦驚，病力所尚微。",
            "蟲苦貪剪色，鳥危巢焚輝。",
            "孀娥理故絲，孤哭抽餘思。",
            "浮年不可追，衰步多夕歸。"
        ],
        "title": "秋懷 三",
        "id": "3c98a25a-7ef0-46ed-95a1-867249adc5ab"
    },
    {
        "author": "孟郊",
        "paragraphs": [
            "秋至老更貧，破屋無門扉。",
            "一片月落床，四壁風入衣。",
            "疎夢不復遠，弱心良易歸。",
            "商葩將去綠，繚繞爭餘輝。",
            "野步踏事少，病謀向物違。",
            "幽幽草根蟲，生意與我微。"
        ],
        "title": "秋懷 四",
        "id": "be84e95c-f31b-42ad-b761-0d5b6aae3f88"
    },
    {
        "author": "孟郊",
        "paragraphs": [
            "竹風相戛語，幽閨暗中聞。",
            "鬼神滿衰聽，恍惚難自分。",
            "商葉墮乾雨，秋衣臥單雲。",
            "病骨可剸物，酸呻亦成文。",
            "瘦攢如此枯，壯落隨西曛。",
            "褭褭一線命，徒言繫絪緼。"
        ],
        "title": "秋懷 五",
        "id": "1515e904-6c15-430a-a877-c87a0f77f0b4"
    },
    {
        "author": "孟郊",
        "paragraphs": [
            "老骨懼秋月，秋月刀劒稜。",
            "纖輝不可干，冷魂坐自凝。",
            "羇雌巢空鏡，仙飆蕩浮冰。",
            "驚步恐自翻，病大不敢凌。",
            "單床寤皎皎，瘦臥心兢兢。",
            "洗河不見水，透濁爲清澄。",
            "詩壯昔空說，詩衰今何憑。"
        ],
        "title": "秋懷 六",
        "id": "c5536c08-8282-4f9a-80be-79e0edc0e140"
    },
    {
        "author": "孟郊",
        "paragraphs": [
            "老病多異慮，朝夕非一心。",
            "商蟲哭衰運，繁響不可尋。",
            "秋草瘦如髮，貞芳綴疎金。",
            "晚鮮詎幾時，馳景還易陰。",
            "弱習徒自恥，莫知欲何任。",
            "露才一見讒，潛智早已深。",
            "防深不防露，此意古所箴。"
        ],
        "title": "秋懷 七",
        "id": "6165b7e5-64c2-44f4-996a-ecb3528a4938"
    },
    {
        "author": "孟郊",
        "paragraphs": [
            "歲莫景氣乾，秋風兵甲聲。",
            "織織勞無衣，喓喓徒自鳴。",
            "商聲聳中夜，蹇支廢前行。",
            "青髮如秋園，一翦不復生。",
            "少年如餓花，瞥見不復明。",
            "君子山嶽定，小人絲毫爭。",
            "多爭多無壽，天道戒其盈。"
        ],
        "title": "秋懷 八",
        "id": "ebd831bc-c598-47ab-a186-609d62311269"
    },
    {
        "author": "孟郊",
        "paragraphs": [
            "冷露多瘁索，枯風曉吹噓。",
            "秋深月清苦，蟲老聲麤疎。",
            "頳珠枝纍纍，芳金蔓舒舒。",
            "草木亦趣時，寒榮似春餘。",
            "悲彼零落生，與我心何如。"
        ],
        "title": "秋懷 九",
        "id": "2827011a-67cd-4a79-9ace-98df2dfdb05e"
    },
    {
        "author": "孟郊",
        "paragraphs": [
            "老人朝夕異，生死每日中。",
            "坐隨一啜安，臥與萬景空。",
            "視短不到門，聽澀詎逐風。",
            "還如刻削形，免有纖悉聰。",
            "浪浪謝初始，皎皎幸歸終。",
            "孤隔文章友，親密蒿萊翁。",
            "歲綠閔以黃，秋節迸又窮。",
            "四時既相迫，萬慮自然叢。",
            "南逸浩淼際，北貧磽确中。",
            "曩懷沈遙江，衰思結秋嵩。",
            "鋤食難滿腹，葉衣多醜躬。",
            "塵縷不自整，古吟將誰通。",
            "幽竹嘯鬼神，楚鐵生虬龍。",
            "志士多異感，運鬱由邪衷。",
            "常思書破衣，至死教初童。",
            "習樂莫習聲，習聲多頑聾。",
            "明明胸中言，願寫爲高崇。"
        ],
        "title": "秋懷 十",
        "id": "4a44c187-c1a6-4fb4-8c11-deb5018743eb"
    },
    {
        "author": "孟郊",
        "paragraphs": [
            "幽苦日日甚，老力步步微。",
            "常恐暫下牀，至門不復歸。",
            "飢者重一食，寒者重一衣。",
            "泛廣豈無涘，恣行亦有隨。",
            "語中失次第，身外生瘡痍。",
            "桂蠹既潛朽，桂花損貞姿。",
            "詈言一失香，千古聞臭詞。",
            "將死始前悔，前悔不可追。",
            "哀哉輕薄行，終日與駟馳。"
        ],
        "title": "秋懷 十一",
        "id": "c22cd23a-5d52-4551-85e9-84c8d27992d2"
    },
    {
        "author": "孟郊",
        "paragraphs": [
            "流運閃欲盡，枯折皆相號。",
            "棘枝風哭酸，桐葉霜顏高。",
            "老蟲乾鐵鳴，驚獸孤玉咆。",
            "商氣洗聲瘦，晚陰驅景勞。",
            "集耳不可遏，噎神不可逃。",
            "蹇行散餘鬱，幽坐誰與曹。",
            "抽壯無一線，剪懷盈千刀。",
            "清詩既名朓，金菊亦姓陶。",
            "收拾昔所棄，咨嗟今比毛。",
            "幽幽歲晏言，零落不可操。"
        ],
        "title": "秋懷 十二",
        "id": "92cd561c-8944-4a52-9038-40ea1a82da05"
    },
    {
        "author": "孟郊",
        "paragraphs": [
            "霜氣入病骨，老人身生冰。",
            "衰毛暗相刺，冷痛不可勝。",
            "鷕鷕伸至明，強強攬所憑。",
            "瘦坐形欲折，腹飢心將崩。",
            "勸藥左右愚，言語如見憎。",
            "聳耳噎神開，始知功用能。",
            "日中視餘瘡，暗隙聞繩蠅。",
            "彼齅一何酷，此味半點凝。",
            "潛毒爾無厭，餘生我堪矜。",
            "凍飛幸不遠，冬令反心懲。",
            "出沒各有時，寒熱苦相凌。",
            "仰謝調運翁，請命願有徵。"
        ],
        "title": "秋懷 十三",
        "id": "57bf399c-f589-49dc-bedf-d183f9dbe03b"
    },
    {
        "author": "孟郊",
        "paragraphs": [
            "黃河倒上天，衆水有却來。",
            "人心不及水，一直去不迴。",
            "一直亦有巧，不肯至蓬萊。",
            "一直不知疲，唯聞至省臺。",
            "忍古不失古，失古志易摧。",
            "失古劒亦折，失古琴亦哀。",
            "夫子失古淚，當時落漼漼。",
            "詩老失古心，至今寒皚皚。",
            "古骨無濁肉，古衣如蘚苔。",
            "勸君勉忍古，忍古銷塵埃。"
        ],
        "tags": [
            "黄河"
        ],
        "title": "秋懷 十四",
        "id": "fe9221d1-71a5-445a-8667-7c93f99b2228"
    },
    {
        "author": "孟郊",
        "paragraphs": [
            "詈言不見血，殺人何紛紛。",
            "聲如窮家犬，吠竇何誾誾。",
            "詈痛幽鬼哭，詈侵黃金貧。",
            "言詞豈用多，憔悴在一聞。",
            "古詈舌不死，至今書云云。",
            "今人詠古書，善惡宜自分。",
            "秦火不爇舌，秦火空爇文。",
            "所以詈更生，至今橫絪緼。"
        ],
        "title": "秋懷 十五",
        "id": "d02116d9-4dd1-44af-9598-e8c6d1684e3b"
    },
    {
        "author": "孟郊",
        "paragraphs": [
            "寄靜不寄華，愛茲嵽嵲居。",
            "渴飲濁清泉，飢食無名蔬。",
            "敗菜不敢火，補衣亦寫書。",
            "古云儉成德，今乃實起予。",
            "戇叟戇不足，賢人賢有餘。",
            "役生皆促促，心竟誰舒舒。",
            "萬馬踏風衢，衆塵隨犇車。",
            "高賓盡不見，大道夜方虛。",
            "臥有洞庭夢，坐無長安儲。",
            "英髦空駭耳，煙火獨微如。",
            "厚念恐傷性，薄田憶親鋤。",
            "承世不出力，冬竹肯抽葅。",
            "外物莫相誘，約心誓從初。",
            "碧芳既似水，日日詠歸歟。"
        ],
        "tags": [
            "洞庭湖"
        ],
        "title": "靖安寄居",
        "id": "8a668fcf-7299-4644-b583-5910651fd0ec"
    },
    {
        "author": "孟郊",
        "paragraphs": [
            "忽然太行雪，昨夜飛入來。",
            "崚嶒墮庭中，嚴白何皚皚。",
            "奴婢曉開戶，四肢凍徘徊。",
            "咽言詞不成，告訴情狀摧。",
            "官給未入門，家人盡以灰。",
            "意勸莫笑雪，笑雪貧爲災。",
            "將暖此殘疾，典賣爭致杯。",
            "教令再舉手，誇曜餘生才。",
            "強起吐巧詞，委曲多新裁。",
            "爲爾作非夫，忍恥轟暍雷。",
            "書之與君子，庶免生嫌猜。"
        ],
        "title": "雪",
        "id": "ca9c25f2-45a0-4138-bd18-5b8766b4b273"
    },
    {
        "author": "孟郊",
        "paragraphs": [
            "春物與愁客，遇時各有違。",
            "故花辭新枝，新淚落故衣。",
            "日莫兩寂寞，飄然亦同歸。"
        ],
        "title": "春怨",
        "id": "4ac4af11-46dc-4f3b-9fce-dcb136880516"
    },
    {
        "author": "孟郊",
        "paragraphs": [
            "惡詩皆得官，好詩空抱山。",
            "抱山冷殑殑，終日悲顏顏。",
            "好詩更相嫉，劒戟生牙關。",
            "前賢死已久，猶在咀嚼間。",
            "以我殘杪身，清峭養高閑。",
            "求閑未得閑，衆誚瞋虤虤。"
        ],
        "title": "懊惱",
        "id": "e094095a-51e6-4c0c-81c9-6ee791b34883"
    },
    {
        "author": "孟郊",
        "paragraphs": [
            "初疑瀟湘水，鎖在朱門中。",
            "時見水底月，動搖池上風。",
            "清氣潤竹林，白光連虛空。",
            "浪簇霄漢羽，岸芳金碧叢。",
            "何言數畝間，環泛路不窮。",
            "願逐神仙侶，飄然汗漫通。"
        ],
        "title": "遊城南韓氏莊",
        "id": "9b072c19-d44e-4f9d-9c71-cd4227e11b1f"
    },
    {
        "author": "孟郊",
        "paragraphs": [
            "何處山不幽，此中情又別。",
            "一僧敲一磬，七子吟秋月。",
            "激石泉韻清，寄枝風嘯咽。",
            "泠然諸境靜，頓覺浮累滅。",
            "扣寂兼探真，通宵詎能輟。"
        ],
        "title": "與二三友秋宵會話清上人院 一",
        "id": "8361d298-cefa-4723-81de-049b5bfc1e14"
    },
    {
        "author": "孟郊",
        "paragraphs": [
            "好鳥無雜棲，華堂有嘉攜。",
            "琴樽互傾奏，歌賦相和諧。",
            "但嘉魚水合，莫令雲雨乖。",
            "一爲鵾雞彈，再鼓壯士懷。",
            "初景待誰曉，新春逐君來。",
            "願言良友會，高駕不知迴。"
        ],
        "title": "與二三友秋宵會話清上人院 二",
        "id": "78b1179f-c3bb-4dd5-8f06-033a8e7dbe92"
    },
    {
        "author": "孟郊",
        "paragraphs": [
            "曹劉不免死，誰敢負年華。",
            "文士莫辭酒，詩人命屬花。",
            "退之如放逐，李白自矜誇。",
            "萬古忽將似，一朝同歎嗟。",
            "何言天道正，獨使地形斜。",
            "南士愁多病，北人悲去家。",
            "梅芳已流管，柳色未藏鴉。",
            "相勸罷吟雪，相從愁飲霞。",
            "醒時不可過，愁海浩無涯。"
        ],
        "title": "招文士飲",
        "id": "2aeccb3b-6ae6-401c-a3b6-c73ef11cbba2"
    },
    {
        "author": "孟郊",
        "paragraphs": [
            "夜坐擁腫亭，晝登崔巍岑。",
            "日窺萬峰首，月見雙泉心。",
            "松氣清耳目，竹氛碧衣襟。",
            "佇想琅玕字，數聽枯槁吟。"
        ],
        "title": "陪侍御叔遊城南山墅",
        "id": "701c0f74-3056-4479-832e-895709027cb3"
    },
    {
        "author": "孟郊",
        "paragraphs": [
            "地脊亞爲崖，聳出冥冥中。",
            "樓根插迥雲，殿翼翔危空。",
            "前山胎元氣，靈異生不窮。",
            "勢吞萬象高，秀奪五嶽雄。",
            "一望俗慮醒，再登仙願崇。",
            "青蓮三居士，晝景真賞同。"
        ],
        "tags": [
            "终南山"
        ],
        "title": "登華巖寺樓望終南山贈林校書兄弟",
        "id": "7b96a0e4-e9e4-4018-adef-5e28f94079a7"
    },
    {
        "author": "孟郊",
        "paragraphs": [
            "南山塞天地，日月石上生。",
            "高峰夜留景，深谷晝未明。",
            "山中人自正，路險心亦平。",
            "長風驅松柏，聲拂萬壑清。",
            "到此悔讀書，朝朝近浮名。"
        ],
        "tags": [
            "终南山",
            "写山",
            "写景",
            "描写山"
        ],
        "title": "遊終南山",
        "id": "4efcddb4-665c-48e0-a27f-0e3f8264ddb3"
    },
    {
        "author": "孟郊",
        "paragraphs": [
            "飛鳥不到處，僧房終南巔。",
            "龍在水長碧，雨開山更鮮。",
            "步出白日上，坐依清溪邊。",
            "地寒松桂短，石險道路偏。",
            "晚磬送歸客，數聲落遙天。"
        ],
        "title": "遊終南龍池寺",
        "id": "fc44b987-9f0e-48db-82d7-2506ca06060e"
    },
    {
        "author": "孟郊",
        "paragraphs": [
            "萬木皆未秀，一林先含春。",
            "此地獨何力，我公布深仁。",
            "霜葉日舒卷，風枝遠埃塵。",
            "初英濯紫霞，飛雨流清津。",
            "賞異出囂雜，折芳積懽忻。",
            "文心茲焉重，俗尚安能珍。",
            "碧玉粧粉比，飛瓊穠豔均。",
            "鴛鴦七十二，花態併相新。",
            "常恐遺秀志，迨茲廣讌陳。",
            "芳菲爭勝引，歌詠竟良辰。",
            "方知戲馬會，永謝登龍賓。"
        ],
        "title": "南陽公請東櫻桃亭子春讌",
        "id": "dc20aed7-693e-44db-99c4-ab3d8f5ba7d1"
    },
    {
        "author": "孟郊",
        "paragraphs": [
            "華嶽獨靈異，草木恒新鮮。",
            "山盡五色石，水無一色泉。",
            "仙酒不醉人，仙芝皆延年。",
            "夜聞明星館，時韻女蘿弦。",
            "敬茲不能寐，焚栢吟道篇。"
        ],
        "tags": [
            "华山"
        ],
        "title": "遊華山雲臺觀",
        "id": "e24ed6f2-0aa8-4e4b-bf73-880febf3987d"
    },
    {
        "author": "孟郊",
        "paragraphs": [
            "燈盡語不盡，主人庭砌幽。",
            "柳枝星影曙，蘭葉露華浮。",
            "塊嶺笑羣岫，片池輕衆流。",
            "更聞清淨子，逸唱頗難儔。"
        ],
        "title": "喜與長文上人宿李秀才小山池亭",
        "id": "22d7256e-b2d3-4a14-8cc6-7355c6d747ed"
    },
    {
        "author": "孟郊",
        "paragraphs": [
            "邊地春不足，十里見一花。",
            "及時須邀遊，日莫饒風沙。"
        ],
        "title": "邀花伴",
        "id": "47b2eee4-22f5-4d81-9850-a3388823bb48"
    },
    {
        "author": "孟郊",
        "paragraphs": [
            "巖谷不自勝，水木幽奇多。",
            "朔風入空曲，涇流無大波。",
            "迢遞徑難盡，參差勢相羅。",
            "雪霜有時洗，塵土無由和。",
            "潔冷誠未厭，晚步將如何。"
        ],
        "title": "石淙 一",
        "id": "640cb571-7386-447d-a2a8-281d3069cd7f"
    },
    {
        "author": "孟郊",
        "paragraphs": [
            "出曲水未斷，入山深更重。",
            "泠泠若仙語，皎皎多異容。",
            "萬響不相雜，四時皆有濃。",
            "日月互分照，雲霞各生峰。",
            "久迷向方理，逮茲聳前蹤。"
        ],
        "title": "石淙 二",
        "id": "bdae6510-a999-4f60-965b-0048ed0418e8"
    },
    {
        "author": "孟郊",
        "paragraphs": [
            "荒策每恣遠，戇步難自迴。",
            "已抱苔蘚疾，尚凌潺湲隈。",
            "驛驥苦銜勒，籠禽恨摧頹。",
            "實力苟未足，浮誇信悠哉。",
            "顧惟非時用，靜言還自咍。"
        ],
        "title": "石淙 三",
        "id": "71d20658-a9e2-4f5a-8816-749907ccb1ef"
    },
    {
        "author": "孟郊",
        "paragraphs": [
            "朔水刀劒利，秋石瓊瑤鮮。",
            "魚龍氣不腥，潭洞狀更妍。",
            "磴雪入呀谷，掬星灑遙天。",
            "聲忙不及韻，勢疾多斷漣。",
            "輸去雖有恨，躁氣一何顛。",
            "蜿蜒相纏掣，犖确亦迴旋。",
            "黑草濯鐵髮，白苔浮冰錢。",
            "具生此云遙，非德不可甄。",
            "何況被犀士，制之空以權。",
            "始知靜剛猛，文教從來先。"
        ],
        "title": "石淙 四",
        "id": "310283b9-6e8d-4b94-ae56-e7c7906ecc5c"
    },
    {
        "author": "孟郊",
        "paragraphs": [
            "空谷聳視聽，幽湍澤心靈。",
            "疾流脫鱗甲，疊岸衝風霆。",
            "丹巘墮環景，霽波灼虛形。",
            "淙淙豗厚軸，稜稜攢高冥。",
            "弱棧跨旋碧，危梯倚凝青。",
            "飄飄鶴骨仙，飛動鼇背庭。",
            "常聞誇大言，下顧皆細萍。"
        ],
        "title": "石淙 五",
        "id": "be4fccb0-122f-4fa0-916c-8a2926295aea"
    },
    {
        "author": "孟郊",
        "paragraphs": [
            "百尺明鏡流，千曲寒星飛。",
            "爲君洗故物，有色如新衣。",
            "不飲泥土污，但飲雪霜飢。",
            "石稜玉纖纖，草色瓊霏霏。",
            "谷磑有餘力，溪舂亦多機。",
            "從來一智萌，能使衆利歸。",
            "因之山水中，喧然論是非。"
        ],
        "title": "石淙 六",
        "id": "3709cce2-0948-4c21-9601-edd0bf31134c"
    },
    {
        "author": "孟郊",
        "paragraphs": [
            "入深得奇趣，昇險爲良躋。",
            "搜勝有聞見，逃俗無蹤蹊。",
            "穴流恣迴轉，竅景忘東西。",
            "戇獸鮮猜懼，羅人巧罝罤。",
            "幽馳異處所，忍慮多端倪。",
            "虛護我何飽，實歸彼非迷。",
            "斯文浪云潔，此旨誰得齊。"
        ],
        "title": "石淙 七",
        "id": "4a75d6a9-313c-43fb-a4ac-a2ba31e083bb"
    },
    {
        "author": "孟郊",
        "paragraphs": [
            "屑珠瀉潺湲，裂玉何威瓌。",
            "若調千瑟弦，未果一曲諧。",
            "古駭毛髮慄，險驚視聽乖。",
            "二老皆勁骨，風趨緣欹崖。",
            "地遠有餘美，我遊采棄懷。",
            "乘時幸勤鑒，前恨多幽霾。",
            "弱力謝剛健，蹇策貴安排。",
            "始知隨事靜，何必當夕齋。"
        ],
        "title": "石淙 八",
        "id": "4b34a931-0a20-4671-b4b0-879f70fecd44"
    },
    {
        "author": "孟郊",
        "paragraphs": [
            "昔浮南渡飆，今攀朔山景。",
            "物色多瘦削，吟笑還孤永。",
            "日月凍有稜，雪霜空無影。",
            "玉噴不生冰，瑤渦旋成井。",
            "潛角時聳光，隱鱗乍漂冏。",
            "再吟獲新勝，返步失前省。",
            "愜懷雖已多，惕慮未能整。",
            "頹陽落何處，昇魄銜疎嶺。"
        ],
        "title": "石淙 九",
        "id": "e6da2a11-4df9-4e7d-92d1-34737fdfa95f"
    },
    {
        "author": "孟郊",
        "paragraphs": [
            "聖朝搜巖谷，此地多遺玩。",
            "怠惰成遠遊，頑疎恣靈觀。",
            "勁飆刷幽視，怒水懾餘愞。",
            "曾是結芳誠，遠茲勉流倦。",
            "冰條聳危慮，霜翠瑩遐眄。",
            "物誘信多端，荒尋諒難遍。",
            "去矣朔之隅，翛然楚之甸。"
        ],
        "title": "石淙 十",
        "id": "7ae7d2c6-b1be-4754-a932-5824f9352be3"
    },
    {
        "author": "孟郊",
        "paragraphs": [
            "洞庭如瀟湘，疊翠蕩浮碧。",
            "松桂無赤日，風物饒清激。",
            "逍遙展幽韻，參差逗良覿。",
            "道勝不知疲，冥搜自無斁。",
            "曠然青霞抱，永矣白雪適。",
            "崆峒非凡鄉，蓬瀛在仙籍。",
            "無言從遠尚，還思君子識。",
            "波濤漱古岸，鏗鏘辨奇石。",
            "靈響非外求，殊音自中積。",
            "人皆走煩濁，君能致虛寂。",
            "何以祛擾擾，叩調清淅淅。",
            "既懼豪華損，誓從詩書益。",
            "一舉獨往姿，再搖飛遁跡。",
            "山深有變異，意愜無驚惕。",
            "采翠奪日月，照耀迷晝夕。",
            "松齋何用掃，蘿院自然滌。",
            "業峻謝煩蕪，文高追古昔。",
            "暫遙朱門戀，終立青史績。",
            "物表易淹留，人間重離析。",
            "難隨洞庭酌，且醉橫塘席。"
        ],
        "tags": [
            "洞庭湖"
        ],
        "title": "遊韋七洞庭別業",
        "id": "8ab06dce-8884-4e42-ad72-ea97ea24c877"
    },
    {
        "author": "孟郊",
        "paragraphs": [
            "日覺耳目勝，我來山水州。",
            "蓬瀛若髣髴，田野如泛浮。",
            "碧嶂幾千遶，清泉萬餘流。",
            "莫窮合沓步，孰盡派別遊。",
            "越水淨難污，越天陰易收。",
            "氣鮮無隱物，目視遠更周。",
            "舉俗媚蔥蒨，連冬擷芳柔。",
            "菱湖有餘翠，茗圃無荒疇。",
            "賞異忽已遠，探奇誠淹留。",
            "永言終南色，去矣銷人憂。"
        ],
        "title": "越中山水",
        "id": "98b22f8c-8982-4dc6-9dce-af1ffffe7120"
    },
    {
        "author": "孟郊",
        "paragraphs": [
            "嘉賓在何處，置亭春山巔。",
            "顧余寂寞者，謬廁芳菲筵。",
            "視聽日澄澈，聲光坐連綿。",
            "晴湖瀉峰嶂，翠浪多萍蘚。",
            "何以逞高志，爲君吟秋天。"
        ],
        "title": "春集越州皇甫秀才山亭",
        "id": "7e2a5f3c-cc3f-4054-8a7b-b5872c8df7e8"
    },
    {
        "author": "孟郊",
        "paragraphs": [
            "山中琉璃境，物外瑯琊溪。",
            "房廊逐巖壑，道路隨高低。",
            "碧瀨漱白石，翠煙含青蜺。",
            "客來暫遊踐，意欲忘簪珪。",
            "樹杪燈火夕，雲端鐘梵齊。",
            "時同雖可仰，跡異難相攜。",
            "唯當清宵夢，髣髴願攀躋。"
        ],
        "title": "和皇甫判官遊瑯琊溪",
        "id": "776ed337-7535-41f9-8c30-88e10ba03c48"
    },
    {
        "author": "孟郊",
        "paragraphs": [
            "一雨百泉漲，南潭夜來深。",
            "分明碧沙底，寫出青天心。",
            "遠客洞庭至，因茲滌煩襟。",
            "既登飛雲舫，願奏清風琴。",
            "高岸立旗戟，潛蛟失浮沈。",
            "威稜護斯浸，魍魎逃所侵。",
            "山態變初霽，水聲流新音。",
            "耳目極眺聽，潺湲與嶔岑。",
            "誰言柳太守，空有白蘋吟。"
        ],
        "tags": [
            "洞庭湖"
        ],
        "title": "汝州南潭陪陸中丞公讌",
        "id": "967c006f-b357-45c6-a984-13f51b9b3b5c"
    },
    {
        "author": "孟郊",
        "paragraphs": [
            "汝水無濁波，汝山饒奇石。",
            "大賢爲此郡，佳士來如積。",
            "有客乘白駒，奉義愜所適。",
            "清風蕩華館，雅瑟泛瑤席。",
            "芳醑靜無喧，金尊光有滌。",
            "縱情孰慮損，聽論自招益。",
            "願折若木枝，却彼曜靈夕。",
            "貴賤一相接，憂悰忽轉易。",
            "會合勿言輕，別離古來惜。",
            "請君駐征車，良遇難再覿。"
        ],
        "title": "汝州陸中丞席喜張從事至同賦十韻",
        "id": "bcf7cbb0-0dd6-484c-b4ca-250ceedec33a"
    },
    {
        "author": "孟郊",
        "paragraphs": [
            "康樂寵詞客，清宵意無窮。",
            "徵文北山外，借月南樓中。",
            "千里愁併盡，一樽歡暫同。",
            "胡爲戛楚琴，淅瀝起寒風。"
        ],
        "title": "夜集汝州郡齋聽陸僧辯彈琴",
        "id": "ec4c52b8-092d-42e5-9b54-e10d843cc528"
    },
    {
        "author": "孟郊",
        "paragraphs": [
            "少年三十士，嘉會良在茲。",
            "高歌搖春風，醉舞摧花枝。",
            "意蕩晼晚景，喜凝芳菲時。",
            "馬跡攢騕褭，樂聲韻參差。",
            "視聽改舊趣，物象含新姿。",
            "紅雨花上滴，綠煙柳際垂。",
            "淹中講精義，南皮獻清詞。",
            "前賢與今人，千載爲一期。",
            "明鑒有皎潔，澄玉無磷緇。",
            "永與沙泥別，各整雲漢儀。",
            "盛氣自中積，英名日四馳。",
            "塞鴻絕儔匹，海月難等夷。",
            "鬱抑忽已盡，親朋樂無涯。",
            "幽蘅發空曲，芳杜綿所思。",
            "浮跡自聚散，壯心誰別離。",
            "願保金石志，無令有奪移。"
        ],
        "title": "同年春燕",
        "id": "33910f93-5dc7-400b-aebc-22b8d8564f86"
    },
    {
        "author": "孟郊",
        "paragraphs": [
            "眼在枝上春，落地成埃塵。",
            "不是風流者，誰爲攀折人。",
            "寧辭波浪闊，莫道往來頻。",
            "拾紫豈宜晚，掇芳須及晨。",
            "勞收賈生淚，強起屈平身。",
            "花下本無俗，酒中別有神。",
            "遊蜂不飲故，戲蝶亦爭新。",
            "萬物盡如此，過時非所珍。"
        ],
        "title": "羅氏花下奉招陳侍御",
        "id": "64e99a66-6f2a-4c6c-90ac-f9ccacf83385"
    },
    {
        "author": "孟郊",
        "paragraphs": [
            "石龍不見形，石雨如散星。",
            "山下晴皎皎，山中陰泠泠。",
            "水飛林木杪，珠綴莓苔屏。",
            "畜異物皆別，當晨景欲暝。",
            "泉芳春氣碧，松月寒色青。",
            "險力此獨壯，猛獸亦不停。",
            "日暮且迴去，浮心恨未寧。"
        ],
        "title": "遊石龍渦",
        "id": "2ede5a4d-71c2-48c1-a027-905b5f54f857"
    },
    {
        "author": "孟郊",
        "paragraphs": [
            "曾是風雨力，崔巍漂來時。",
            "落星夜皎潔，近榜朝逶迤。",
            "翠瀲遞明滅，清潨瀉欹危。",
            "況逢蓬島仙，會合良在茲。"
        ],
        "title": "浮石亭",
        "id": "40874ea8-ab27-484c-bd70-161471f0f71a"
    },
    {
        "author": "孟郊",
        "paragraphs": [
            "家家有芍藥，不妨至溫柔。",
            "溫柔一同女，紅笑笑不休。",
            "月娥雙雙下，楚豔枝枝浮。",
            "洞裏逢仙人，綽約青宵遊。"
        ],
        "title": "看花 一",
        "id": "1d840e59-3a82-427a-befa-e689ea4ee2ee"
    },
    {
        "author": "孟郊",
        "paragraphs": [
            "芍藥誰爲壻，人人不敢來。",
            "唯應待詩老，日日殷勤開。",
            "玉立無氣力，春凝且裴徊。",
            "將何謝青春，痛飲一百杯。"
        ],
        "title": "看花 二",
        "id": "0386021c-eee1-4a20-9ac3-61b407845d50"
    },
    {
        "author": "孟郊",
        "paragraphs": [
            "芍藥吹欲盡，無奈曉風何。",
            "餘花欲誰待，唯待諫郎過。",
            "諫郎不事俗，黃金買高歌。",
            "高歌夜更清，花意晚更多。"
        ],
        "title": "看花 三",
        "id": "edfbf8e8-b5a8-482b-bfb8-e1206c2fbad5"
    },
    {
        "author": "孟郊",
        "paragraphs": [
            "飲之不見底，醉倒深紅波。",
            "紅波蕩諫心，諫心終無它。",
            "獨遊終難醉，挈榼徒經過。",
            "問花不解語，勸得酒無多。"
        ],
        "title": "看花 四",
        "id": "24533579-6606-49d5-9e8a-eb951515180f"
    },
    {
        "author": "孟郊",
        "paragraphs": [
            "三年此村落，春色入心悲。",
            "料得一孀婦，經時獨淚垂。"
        ],
        "title": "看花 五",
        "id": "9908dddc-10d3-4398-b224-ae874d0dee79"
    },
    {
        "author": "孟郊",
        "paragraphs": [
            "太行橫偃脊，百里芳崔巍。",
            "濟濱花異顏，枋口雲如裁。",
            "新畫彩色濕，上界光影來。",
            "深紅縷草木，淺碧珩泝洄。",
            "千家門前飲，一道傳禊杯。",
            "玉鱗吞金鉤，仙璇瑠璃開。",
            "朴童茂言語，善俗無驚猜。",
            "狂吹寢恒宴，曉清夢先回。",
            "治生鮮惰夫，積學多深材。",
            "再遊詎癲戇，一洗驚塵埃。"
        ],
        "title": "濟源春",
        "id": "3d9ae8d8-3b5b-49a4-8746-41e1d5c6f3b9"
    },
    {
        "author": "孟郊",
        "paragraphs": [
            "風巢嫋嫋春鵶鵶，無子老人仰面嗟。",
            "柳弓葦箭覰不見，高紅遠綠勞相遮。"
        ],
        "title": "濟源寒食 一",
        "id": "8dd72526-e682-4f98-b9f6-ab2580fc2b3b"
    },
    {
        "author": "孟郊",
        "paragraphs": [
            "女嬋童子黃短短，耳中聞人惜春晚。",
            "逃蜂匿蝶踏地來，拋却齋糜一瓷椀。"
        ],
        "title": "濟源寒食 二",
        "id": "2ee45b31-c075-42cc-bdd7-0288c5da7c30"
    },
    {
        "author": "孟郊",
        "paragraphs": [
            "一日踏春一百回，朝朝沒脚走芳埃。",
            "飢童餓馬埽花餵，向晚飲溪三兩杯。"
        ],
        "title": "濟源寒食 三",
        "id": "2b9a9785-b5c2-4d96-a65d-02f5bc3555c0"
    },
    {
        "author": "孟郊",
        "paragraphs": [
            "莓苔井上空相憶，轆轤索斷無消息。",
            "酒人皆倚春髮綠，病叟獨藏秋髮白。"
        ],
        "title": "濟源寒食 四",
        "id": "ff63b936-2563-444b-896e-403c758b75f3"
    },
    {
        "author": "孟郊",
        "paragraphs": [
            "長安落花飛上天，南風引至三殿前。",
            "可憐春物亦朝謁，唯我孤吟渭水邊。"
        ],
        "title": "濟源寒食 五",
        "id": "db4738e2-38e9-4926-9314-4be0751c310e"
    },
    {
        "author": "孟郊",
        "paragraphs": [
            "枋口花間掣手歸，嵩陽爲我留紅暉。",
            "可憐躑躅千萬尺，柱地柱天疑欲飛。"
        ],
        "title": "濟源寒食 六",
        "id": "4d64e5bd-4683-4634-ae58-cd92caa4f669"
    },
    {
        "author": "孟郊",
        "paragraphs": [
            "蜜蜂爲主各磨牙，咬盡村中萬木花。",
            "君家甕甕今應滿，五色冬籠甚可誇。"
        ],
        "title": "濟源寒食 七",
        "id": "ae9f5d0d-b139-4125-8a17-c030b21ffbd2"
    },
    {
        "author": "孟郊",
        "paragraphs": [
            "一步復一步，出行千里幽。",
            "爲取山水意，故作寂寞遊。",
            "太行青巔高，枋口碧照浮。",
            "明明無底鏡，泛泛忘機鷗。",
            "老逸不自限，病狂不可周。",
            "恣閑饒淡薄，怠玩多淹留。",
            "芳物競晼晚，綠梢挂新柔。",
            "和友鶯相遶，言語亦以稠。",
            "始知萬類然，靜躁難相求。"
        ],
        "title": "遊枋口 一",
        "id": "96dff9d3-7635-4d21-9863-3bf4f6d61b42"
    },
    {
        "author": "孟郊",
        "paragraphs": [
            "聳我殘病骨，健如一仙人。",
            "鏡中照千里，鏡浪洞百神。",
            "此神日月華，不作尋常春。",
            "三十夜皆明，四時晝恒新。",
            "鳥聲盡依依，獸心亦忻忻。",
            "澄幽出所怪，閃異坐微絪。",
            "可來復可來，此地靈相親。"
        ],
        "title": "遊枋口 二",
        "id": "676ed31f-fb87-4c6c-8c91-3edd38c6097b"
    },
    {
        "author": "孟郊",
        "paragraphs": [
            "萬株古柳根，挐此磷磷溪。",
            "野榜多屈曲，仙潯無端倪。",
            "春桃散紅煙，寒竹含晚淒。",
            "曉聽忽以異，芳樹安能齊。",
            "共疑落鏡中，坐泛紅景低。",
            "水意酒易醒，浪情事非迷。",
            "小儒峭章句，大賢嘉提攜。",
            "潛竇韻靈瑟，翠崖鳴玉珪。",
            "主人稷卨翁，德茂芝朮畦。",
            "鑿出幽隱端，氣象皆升躋。",
            "曾是清樂抱，逮茲幾省溪。",
            "宴位席蘭草，濫觴驚鳧鷖。",
            "靈味薦魴瓣，金花屑橙韲。",
            "江調擺衰俗，洛風遠塵泥。",
            "徒言奏狂狷，詎敢忘筌蹄。"
        ],
        "title": "與王二十一員外涯遊枋口柳溪",
        "id": "2a958587-d620-4303-9bff-3cbe20dcdc6c"
    },
    {
        "author": "孟郊",
        "paragraphs": [
            "洛友寂寂約，省騎霏霏塵。",
            "遊僧步晚磬，話茗含芳春。",
            "瑤策冰入手，粉壁畫瑩神。",
            "頳廊芙蓉霽，碧殿瑠璃勻。",
            "玄講島嶽盡，淵詠文字新。",
            "屢笑寒竹讌，況接青雲賓。",
            "顧慙餘眷下，衰瘵嬰殘身。"
        ],
        "title": "與王二十一員外涯遊昭成寺",
        "id": "93409223-a5c9-48a2-b6a8-c7db571ac95b"
    },
    {
        "author": "孟郊",
        "paragraphs": [
            "沙彌舞袈裟，走向躑躅飛。",
            "閑步亦惺惺，芳援相依依。",
            "噎塞春咽喉，蜂蝶事光輝。",
            "羣嬉且已晚，孤引將何歸。",
            "流豔去不息，朝英亦疎微。"
        ],
        "title": "嵩少",
        "id": "527b0e4c-3a9c-47ee-8f6f-d5482004f3d0"
    },
    {
        "author": "孟郊",
        "paragraphs": [
            "水竹色相洗，碧花動軒楹。",
            "自然逍遙風，蕩滌浮競情。",
            "霜落葉聲燥，景寒人語清。",
            "我來招隱亭，衣上塵暫輕。"
        ],
        "title": "旅次洛城東水亭",
        "id": "b0b8e48b-adad-4519-ab5f-a5e3ee90e1d7"
    },
    {
        "author": "孟郊",
        "paragraphs": [
            "天津橋下冰初結，洛陽陌上人行絕。",
            "榆柳蕭疎樓閣閑，月明直見嵩山雪。"
        ],
        "tags": [
            "冬天",
            "写景",
            "抒情"
        ],
        "title": "洛橋晚望",
        "id": "7fa85386-6319-4eee-8a93-c4d4e13f928b"
    },
    {
        "author": "孟郊",
        "paragraphs": [
            "進乏廣莫力，退爲蒙籠居。",
            "三年失意歸，四向相識疎。",
            "地僻草木壯，荒條扶我廬。",
            "夜貧燈燭絕，明月照吾書。",
            "欲識貞靜操，秋蟬飲清虛。"
        ],
        "title": "北郭貧居",
        "id": "e3fd9123-183f-4fce-95c0-a5e479502f5d"
    },
    {
        "author": "孟郊",
        "paragraphs": [
            "驚彼武陵狀，移歸此巖邊。",
            "開亭擬貯雲，鑿石先得泉。",
            "嘯竹引清吹，吟花成新篇。",
            "乃知高潔情，擺落區中緣。"
        ],
        "title": "題陸鴻漸上饒新開山舍",
        "id": "9c024e23-7662-4203-89d2-caeebc1733f3"
    },
    {
        "author": "孟郊",
        "paragraphs": [
            "才飽身自貴，巷荒門豈貧。",
            "韋生堪繼相，孟子願依鄰。",
            "夜思琴語切，晝情茶味新。",
            "霜枝留過鵲，風竹掃蒙塵。",
            "郢唱一聲發，吳花千片春。",
            "對君何所得，歸去覺情真。"
        ],
        "title": "題韋承總吳王故城下幽居",
        "id": "41787652-fe57-4f4d-9c2e-391b1fcf20a9"
    },
    {
        "author": "孟郊",
        "paragraphs": [
            "昨日到上方，片雲挂石牀。",
            "錫杖莓苔青，袈裟松栢香。",
            "晴磬無短韻，古燈含永光。",
            "有時乞鶴歸，還訪逍遙場。"
        ],
        "title": "蘇州崑山惠聚寺僧房",
        "id": "0f444b44-56dd-4bdb-a49f-484c9bb6ed85"
    },
    {
        "author": "孟郊",
        "paragraphs": [
            "換却世上心，獨起山中情。",
            "露衣涼且鮮，雲策高復輕。",
            "喜見夏日來，變爲松景清。",
            "每將逍遙聽，不厭颼飗聲。",
            "遠念塵末宗，未疎俗間名。",
            "桂枝妄舉手，萍路空勞生。",
            "仰謝開淨弦，相招時一鳴。"
        ],
        "title": "題從叔述靈巖山壁",
        "id": "0daa20b6-5cb4-4a13-9f43-ec4b9448bb36"
    },
    {
        "author": "孟郊",
        "paragraphs": [
            "隱詠不誇俗，問禪徒淨居。",
            "翻將白雲字，寄向青蓮書。",
            "擬古投松坐，就明開紙疏。",
            "昭昭南山景，獨與心相如。"
        ],
        "title": "題林校書花嚴寺書窗",
        "id": "9e4c463f-add2-4dd9-ac6b-bb59f708074b"
    },
    {
        "author": "孟郊",
        "paragraphs": [
            "市井不容義，義歸山谷中。",
            "夫君宅松桂，招我棲蒙籠。",
            "人朴情慮肅，境閑視聽空。",
            "清溪宛轉水，修竹徘徊風。",
            "木倦採樵子，土勞稼穡翁。",
            "讀書業雖異，敦本志亦同。",
            "藍岸青漠漠，藍峰碧崇崇。",
            "日昏各命酒，寒蛩鳴蕙叢。"
        ],
        "title": "藍溪元居士草堂",
        "id": "9b1f98a9-c2a5-4374-9cf3-532a5cecc46a"
    },
    {
        "author": "孟郊",
        "paragraphs": [
            "黔婁住何處，仁邑無餒寒。",
            "豈悟舊羇旅，變爲新閑安。",
            "二頃有餘食，三農行可觀。",
            "籠禽得高巢，轍鮒還層瀾。",
            "翳翳桑柘墟，紛紛田里歡。",
            "兵戈忽消散，耦耕非艱難。",
            "嘉木偶良酌，芳陰庇清彈。",
            "力農唯一事，趣世徒萬端。",
            "靜覺本相厚，動爲末所殘。",
            "此外有餘暇，鋤荒出幽蘭。"
        ],
        "title": "新卜清羅幽居恭奉獻陸大夫",
        "id": "d30a2029-71f7-4990-93cb-b662792e0e0e"
    },
    {
        "author": "孟郊",
        "paragraphs": [
            "高意合天製，自然狀無窮。",
            "仙華凝四時，玉蘚生數峰。",
            "書祕漆文字，匣藏金蛟龍。",
            "閑爲氣候肅，開作雲雨濃。",
            "洞隱諒非久，巖夢誠必通。",
            "將綴文士集，貫就真珠叢。"
        ],
        "title": "題韋少保靜恭宅藏書洞",
        "id": "c50dbffe-3f66-47a2-935f-fdca33d82efb"
    },
    {
        "author": "孟郊",
        "paragraphs": [
            "灘鬧不妨語，跨溪仍置亭。",
            "置亭嵽嵲頭，開窗納遙青。",
            "遙青新畫出，三十六扇屏。",
            "褭褭立平地，稜稜浮高冥。",
            "一日數開扉，仙閃目不停。",
            "徒誇遠方岫，曷若中峰靈。",
            "拔意千餘丈，浩言永堪銘。",
            "浩言無媿同，媿同忍醜醒。",
            "致之未有力，力在君子聽。"
        ],
        "title": "生生亭",
        "id": "8fb4b6e4-9405-4afc-9893-34d36b291032"
    },
    {
        "author": "孟郊",
        "paragraphs": [
            "霜洗水色盡，寒溪見纖鱗。",
            "幸臨虛空鏡，照此殘悴身。",
            "潛滑不自隱，露底瑩更新。",
            "豁如君子懷，曾是危陷人。",
            "始明淺俗心，夜結朝已津。",
            "淨漱一掬碧，遠消千慮塵。",
            "始知泥步泉，莫與山源隣。"
        ],
        "title": "寒溪 一",
        "id": "d85cd62b-fd20-42c4-aa83-6ddc066d89b5"
    },
    {
        "author": "孟郊",
        "paragraphs": [
            "洛陽岸邊道，孟氏莊前溪。",
            "舟行素冰折，聲作青瑤嘶。",
            "綠水結綠玉，白波生白珪。",
            "明明寶鏡中，物物天照齊。",
            "仄步下危曲，攀枯聞孀啼。",
            "霜芬稍消歇，凝景微茫齊。",
            "癡坐直視聽，戇行失蹤蹊。",
            "岸童斸棘勞，語言多悲悽。"
        ],
        "title": "寒溪 二",
        "id": "d5101633-3f8a-4e5e-8eb8-691415b1fb7c"
    },
    {
        "author": "孟郊",
        "paragraphs": [
            "曉飲一杯酒，踏雪過清溪。",
            "波瀾凍爲刀，剸割鳧與鷖。",
            "宿羽皆翦棄，血聲沉沙泥。",
            "獨立欲何語，默念心酸嘶。",
            "凍血莫作春，作春生不齊。",
            "凍血莫作花，作花發孀啼。",
            "幽幽棘針村，凍死難耕犂。"
        ],
        "title": "寒溪 三",
        "id": "a5e6b3e1-c913-47f6-8df6-9798de70ad2d"
    },
    {
        "author": "孟郊",
        "paragraphs": [
            "篙工磓玉星，一路隨迸螢。",
            "朔凍哀徹底，獠饞詠潛鯹。",
            "冰齒相磨嚙，風音酸鐸鈴。",
            "清悲不可逃，洗出纖悉聽。",
            "碧瀲卷已盡，彩縷飛飄零。",
            "下躡滑不定，上棲折難停。",
            "哮嘐呷喢冤，仰訴何時寧。"
        ],
        "title": "寒溪 四",
        "id": "fa9144b4-66b5-4761-8582-458968ecf8b3"
    },
    {
        "author": "孟郊",
        "paragraphs": [
            "一曲一直水，白龍何鱗鱗。",
            "凍飆雜碎號，韲音坑谷辛。",
            "柧椾吃無力，飛走更相仁。",
            "猛弓一折絃，餘喘爭來賓。",
            "大嚴此之立，小殺不復陳。",
            "皎皎何皎皎，氤氳復氤氳。",
            "瑞晴刷日月，高碧開星辰。",
            "獨立兩脚雪，孤吟千慮新。",
            "天欃徒昭昭，箕舌虛齗齗。",
            "堯聖不聽汝，孔微亦有臣。",
            "諫書竟成章，古義終難陳。"
        ],
        "title": "寒溪 五",
        "id": "9c72ed8d-f175-4f34-ab9e-17572f357e52"
    },
    {
        "author": "孟郊",
        "paragraphs": [
            "因凍死得食，殺風仍不休。",
            "以兵爲仁義，仁義生刀頭。",
            "刀頭仁義腥，君子不可求。",
            "波瀾抽劒冰，相劈如仇讐。",
            "尖雪入魚心，魚心明愀愀。",
            "怳如罔兩說，似訴割切由。",
            "誰使異方氣，入此中土流。",
            "翦盡一月春，閉爲百谷幽。",
            "仰懷新霽光，下照疑憂愁。"
        ],
        "title": "寒溪 六",
        "id": "ab03dc34-6674-42e6-8870-8fde17e5575a"
    },
    {
        "author": "孟郊",
        "paragraphs": [
            "溪老哭甚寒，涕泗冰珊珊。",
            "飛死走死形，雪裂紛心肝。",
            "劒刃凍不割，弓弦彊難彈。",
            "常聞君子武，不食天殺殘。",
            "斸玉掩骼胔，弔瓊哀闌干。"
        ],
        "title": "寒溪 七",
        "id": "2da7dd48-c1b9-469b-b020-fdb27155b89c"
    },
    {
        "author": "孟郊",
        "paragraphs": [
            "溪風擺餘凍，溪景銜明春。",
            "玉消花滴滴，虬解光鱗鱗。",
            "懸步下清曲，消期濯芳津。",
            "千里冰裂處，一勺暖亦仁。",
            "凝精互相洗，漪漣競將新。",
            "忽如劒瘡盡，初起百戰身。"
        ],
        "title": "寒溪 八",
        "id": "c29417fe-598c-444b-b009-92e8ae0b2e61"
    },
    {
        "author": "孟郊",
        "paragraphs": [
            "立德何亭亭，西南聳高隅。",
            "陽崖洩春意，井圃留冬蕪。",
            "勝引即紆道，幽行豈通衢。",
            "碧峰遠相揖，清思誰言孤。",
            "寺秩雖貴家，濁醪良可哺。"
        ],
        "title": "立德新居 一",
        "id": "8b6490c5-f505-4416-8043-aa092e593845"
    },
    {
        "author": "孟郊",
        "paragraphs": [
            "聳城架霄漢，潔宅涵絪緼。",
            "開門洛北岸，時鎖嵩陽雲。",
            "夜高星辰大，晝長天地分。",
            "厚韻屬疎語，薄名謝囂聞。",
            "茲焉有殊隔，永矣難及羣。"
        ],
        "title": "立德新居 二",
        "id": "6a423dbd-4372-47d0-8010-9c28fdf569d9"
    },
    {
        "author": "孟郊",
        "paragraphs": [
            "賓秩已覺厚，私儲常恐多。",
            "清貧聊自爾，素責將如何。",
            "儉教先勉力，修襟無餘佗。",
            "良棲一枝木，靈巢片葉荷。",
            "仰笑鵾鵬輩，委身拂天波。"
        ],
        "title": "立德新居 三",
        "id": "6d52f1b6-635d-4740-b5fc-b6e6718bc77f"
    },
    {
        "author": "孟郊",
        "paragraphs": [
            "疎門不掩水，洛色寒更高。",
            "曉碧流視聽，夕清濯衣袍。",
            "爲於仁義得，未覺登陟勞。",
            "遠岸雪難莫，勁枝風易號。",
            "霜禽各嘯侶，吾亦愛吾曹。"
        ],
        "title": "立德新居 四",
        "id": "3202b721-5599-48d1-8d82-85dfb7f2586e"
    },
    {
        "author": "孟郊",
        "paragraphs": [
            "崎嶇有懸步，委曲饒荒尋。",
            "遠樹足良木，疎巢無爭禽。",
            "素魄銜夕岸，綠水生曉潯。",
            "空曠伊洛視，髣髴瀟湘心。",
            "何必尚遠異，憂勞滿行襟。"
        ],
        "title": "立德新居 五",
        "id": "203d1b82-bda8-4fca-acba-f0ba9bf576f5"
    },
    {
        "author": "孟郊",
        "paragraphs": [
            "懸途多仄足，崎圃無修畦。",
            "芳蘭與宿艾，手擷心不迷。",
            "品子懶讀書，轅駒難服犂。",
            "虛食日相投，夸腸詎能低。",
            "恥從新學游，願將古農齊。"
        ],
        "title": "立德新居 六",
        "id": "80afe0c5-595a-4fa4-9d5a-43ac5c3bbae9"
    },
    {
        "author": "孟郊",
        "paragraphs": [
            "都城多聳秀，愛此高縣居。",
            "伊雒遶街巷，鴛鴦飛閻閭。",
            "翠景何的礫，霜飔飄空虛。",
            "突出萬家表，獨治二畝蔬。",
            "一旬一手版，十日九手鋤。"
        ],
        "title": "立德新居 七",
        "id": "a4accf6b-6fc4-4b7a-8c43-8ae8b97bdb97"
    },
    {
        "author": "孟郊",
        "paragraphs": [
            "手鋤手自勗，激勸亦已饒。",
            "畏彼棃栗兒，空資玩弄驕。",
            "夜景臥難盡，晝光坐易消。",
            "治舊得新義，耕荒生嘉苗。",
            "鋤治苟愜適，心形俱逍遙。"
        ],
        "title": "立德新居 八",
        "id": "707ccc34-99d8-44db-b57a-0b8b05e7137e"
    },
    {
        "author": "孟郊",
        "paragraphs": [
            "玉蹄裂鳴水，金綬忽照門。",
            "拂拭貧士席，拜候丞相轅。",
            "德疎未爲高，禮至方覺尊。",
            "豈唯耀茲日，可以榮遠孫。",
            "如何一陽朝，獨荷衆瑞繁。"
        ],
        "title": "立德新居 九",
        "id": "0a49e240-79bb-4039-8eb8-d121b4176951"
    },
    {
        "author": "孟郊",
        "paragraphs": [
            "東南富水木，寂寥蔽光輝。",
            "此地足文字，及時隘驂騑。",
            "仄雪踏爲平，澀行變如飛。",
            "令畦生氣色，嘉綠新霏微。",
            "天意資厚養，賢人肯相違。"
        ],
        "title": "立德新居 十",
        "id": "897d5535-0309-4250-94f5-837df31d3d2c"
    },
    {
        "author": "孟郊",
        "paragraphs": [
            "道士無白髮，語音靈泉清。",
            "青松多壽色，白石恆夜明。",
            "放步霽霞起，振衣華風生。",
            "真文祕中頂，寶氣浮四楹。",
            "一片古關路，萬里今人行。",
            "上仙不可見，驅策徒西征。"
        ],
        "title": "西上經靈寶觀",
        "id": "cb12ace8-3c7c-4c0a-8cae-8ae0ef5ad460"
    },
    {
        "author": "孟郊",
        "paragraphs": [
            "誰開崑崙源，流出混沌河。",
            "積雨飛作風，驚龍噴爲波。",
            "湘瑟颼飀弦，越賓嗚咽歌。",
            "有恨不可洗，虛此來經過。"
        ],
        "tags": [
            "黄河"
        ],
        "title": "泛黃河",
        "id": "f0e09783-3ec8-4c5f-920f-2a0d3e35f67b"
    },
    {
        "author": "孟郊",
        "paragraphs": [
            "莫天寒風悲屑屑，啼鳥遶樹泉水噎。",
            "行路解鞍投古陵，蒼蒼隔山見微月。",
            "鴞鳴犬吠霜煙昏，開囊拂巾對盤飧。",
            "人生窮達感知己，明日投君申片言。"
        ],
        "title": "往河陽宿峽陵寄李侍御",
        "id": "0c0b401a-6771-4507-9487-bbcf9c938473"
    },
    {
        "author": "孟郊",
        "paragraphs": [
            "鵶路不可越，三十六渡溪。",
            "有物飲碧水，高林挂青蜺。",
            "歷覽道更險，驅使跡頻暌。",
            "視聽易常主，心魂互相迷。",
            "浪石忽搖動，沙堤信難躋。",
            "危峰紫霄外，古木浮雲齊。",
            "出阻望汝郡，大賢多招攜。",
            "疲馬戀舊秣，羈禽思故棲。",
            "應憐泣楚玉，棄置如塵泥。"
        ],
        "title": "鵶路溪行呈陸中丞",
        "id": "198e0d6d-50d7-4893-8299-6565d82ba247"
    },
    {
        "author": "孟郊",
        "paragraphs": [
            "月迥無隱物，況復大江秋。",
            "江城與沙村，人語風颼飀。",
            "峴亭當此時，故人不同遊。",
            "故人在長安，亦可將夢求。"
        ],
        "title": "獨宿峴首憶長安故人",
        "id": "b1d9067e-1f3e-4789-81cb-4d11507c9601"
    }
]