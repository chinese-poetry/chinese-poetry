[
    {
        "author": "劉摯",
        "paragraphs": [
            "主人瀟洒武陵仙，别業河東大道邊。",
            "心畫美田皆枕水，手栽佳木已參天。",
            "園林有地時難者，鐘鼎銘功事莽然。",
            "倦客過門空大嚼，卜鄰安得買清泉。"
        ],
        "title": "赤岸過柳明之别業",
        "id": "2b1e03a6-8898-421f-9275-5ba2dce81036"
    },
    {
        "author": "劉摯",
        "paragraphs": [
            "故人别墅俯青郊，曾許幽人近結茅。",
            "苔壁雨荒留舊蹟，竹林雲矗見新梢。",
            "樓成白玉山無主，鱗出黄金客有肴。",
            "悵念同游歌楚些，風聲蕭颯鳥咬咬。"
        ],
        "title": "青山高竹樓别業昔嘗題詩其壁詩故在而竹樓物故三年矣感而賦詩",
        "id": "122aa8f4-93ae-4cda-b0f8-0e5ca67c38e9"
    },
    {
        "author": "劉摯",
        "paragraphs": [
            "桃源亭北值佳辰，桃蕚飄殘晼晚春。",
            "緹幕惜芳林下子，綵袗修禊水邊人。",
            "風謡漸喜南音變，節物偏于久客新。",
            "道不與時當勇去，歸心何必計吳蓴。"
        ],
        "title": "巳日泊桃源亭",
        "id": "41589912-21d6-4d6f-a4e8-2b80bfe6ae58"
    },
    {
        "author": "劉摯",
        "paragraphs": [
            "一夜奎星向紫微，朝來黄鵠又東歸。",
            "謝庭春入新紅藥，吳苑花迎舊繡衣。",
            "疲馬顧鳴還有戀，驚烏飛匝欲何依。",
            "無聊病况將離思，併寫孤音白玉徽。"
        ],
        "title": "病中聞子客被召次中東歸",
        "id": "8efd0380-aead-4570-80c0-3dd22b2fa966"
    },
    {
        "author": "劉摯",
        "paragraphs": [
            "詩酒相從道久微，東西冠蓋兩將歸。",
            "許公文誥專鴻筆，太白江湖醉錦衣。",
            "攬轡慨然俱有意，繫匏于此獨無依。",
            "猶憐謄得河梁句，常與都人記盛徽。"
        ],
        "title": "再和",
        "id": "e1c2e93f-b447-4a68-908c-a9a18cf4dfdc"
    },
    {
        "author": "劉摯",
        "paragraphs": [
            "金魚寶带紫微仙，刺史荆州帝倚賢。",
            "仁入刑書無濫獄，政通和氣屢豐年。",
            "芝函曉下浮雲闕，奎曜宵還北斗天。",
            "士望區區翰林主，不知舟楫赴商川。"
        ],
        "title": "送鄭毅夫舍人被召五首  其一",
        "id": "bbf59efb-68c2-48c8-8c70-755f2fa9eae6"
    },
    {
        "author": "劉摯",
        "paragraphs": [
            "三國遺基楚子宫，洞庭游樂與民同。",
            "畫船載酒春波綠，疊鼓隨車夜燭紅。",
            "愛此南陽歌召父，學如西蜀化文翁。",
            "去思不用甘棠賦，恩在邦人骨髓中。"
        ],
        "tags": [
            "洞庭湖"
        ],
        "title": "送鄭毅夫舍人被召五首  其二",
        "id": "27e7f164-163a-4b23-a89d-7dad39b25a0f"
    },
    {
        "author": "劉摯",
        "paragraphs": [
            "永昭陵上土新乾，又見弓遺四海冤。",
            "旒冕嗣天承顧命，金繒傾帑入私門。",
            "已多困瘠悲邦釁，况有跳梁玩國恩。",
            "歸奉清閑疏奇藴，席前應講太平源。"
        ],
        "title": "送鄭毅夫舍人被召五首  其三",
        "id": "1bfc04b0-da93-4a74-a40b-1a0b46ff018f"
    },
    {
        "author": "劉摯",
        "paragraphs": [
            "旌旗占曉動星躔，冠蓋傾都海嶽旋。",
            "歸覲明堂瞻日表，過家鄖社卜松阡。",
            "郢山殘雪梅寒後，漢水東風柳暖天。",
            "無限春風入佳句，何時珠玉看盈編。"
        ],
        "title": "送鄭毅夫舍人被召五首  其四",
        "id": "ae5b02d7-a99d-4e0e-a8f1-228d66a189a2"
    },
    {
        "author": "劉摯",
        "paragraphs": [
            "簪紱忘懷出處均，行行猶眷楚都春。",
            "嗣皇小毖方求助，太守三公古重民。",
            "燕厦久依王粲幕，鶚書曾愧孔融賓。",
            "士儒以義酬知己，敢向東原涕滿巾。"
        ],
        "title": "送鄭毅夫舍人被召五首  其五",
        "id": "beec4af4-205f-4951-abd6-887071811e26"
    },
    {
        "author": "劉摯",
        "paragraphs": [
            "春城别去已秋窮，猶喜音書繼遞筒。",
            "身外光陰一飛隼，天南蹤迹兩飄蓬。",
            "夜烏三匝驚明月，胡馬長嘶向北風。",
            "無酒無人更無菊，重陽愁過鹿皮翁。"
        ],
        "title": "九日病起寄文瑩",
        "id": "f435731b-f2f9-4992-a950-81b4ffd3d8d4"
    },
    {
        "author": "劉摯",
        "paragraphs": [
            "年華歡緒兩蹉跎，颺白浮紅日日多。",
            "酒怯病懷無舊戶，睡便春晝長新魔。",
            "些思楚客招魂語，噫笑梁生憤世歌。",
            "鳥雀相忘來亦少，不須門外更張羅。"
        ],
        "title": "春日書事",
        "id": "c00b1b14-b3a9-4ad5-b3cf-d05ecfc86780"
    },
    {
        "author": "劉摯",
        "paragraphs": [
            "半年西邑秪徒勞，天數人謀兩不饒。",
            "分定一枝難駐足，時來三組併垂腰。",
            "是非未了今猶古，飲啄誠安谷亦喬。",
            "何日一塵能負郭，杖藜春雨看眷苗。"
        ],
        "title": "跂罷西邑時將營山居路有二詩次其韻  其一",
        "id": "af17969f-7463-49d5-8cdc-59ced0fabf09"
    },
    {
        "author": "劉摯",
        "paragraphs": [
            "求田問舍此心勞，兩處如聞勝勢饒。",
            "張氏泉塍近城角，邵家林屋在山腰。",
            "倒冠來伴樊川杜，飛舄新閑葉縣喬。",
            "昨日雪霜枯槁地，百般蒼翠發新苗。"
        ],
        "title": "跂罷西邑時將營山居路有二詩次其韻  其二",
        "id": "1440bed3-4d35-4f7f-827f-53593bfbe762"
    },
    {
        "author": "劉摰",
        "paragraphs": [
            "誅茅搜險旋尋真，聞說山巖一日新。",
            "佳境留連應有待，先時登覽豈無人。",
            "披榛好石來如召，隨手清泉應若神。",
            "不獨山中興勝事，幾多風愛在邦民。"
        ],
        "title": "孫少卿鹿頭山詩并畫圖二首  其一",
        "id": "f9a52aeb-08ab-4252-af86-4fd3909b1ee7"
    },
    {
        "author": "劉摰",
        "paragraphs": [
            "使君鎮爱鹿頭山，圖畫歌吟共爲傳。",
            "塵世那知武陵事，時人爭誦永嘉篇。",
            "行春遊醉常勞夢，按部登臨又隔年。",
            "有客平生志林壑，坐憐雙眼隔雲煙。"
        ],
        "title": "孫少卿鹿頭山詩并畫圖二首  其二",
        "id": "6469d421-4b47-42a0-9d96-e125a671fb6e"
    },
    {
        "author": "劉摰",
        "paragraphs": [
            "故人江驛寄瑶華，紫玉枝頭散嫩霞。",
            "日暗露桃春尚淺，醉餘收面粉難遮。",
            "綠溪地静東風遇，雕檻香寒曉月斜。",
            "水滿琉璃聊自喜，不堪塵眼秖空花。"
        ],
        "title": "次韻蔡景繁紅梅三首  其一",
        "id": "0410a707-5ef9-4410-8a94-cadb23e684b9"
    },
    {
        "author": "劉摰",
        "paragraphs": [
            "蕭疏仙梗擢芳華，巧刻圓瓊傅淡霞。",
            "素質本非桃杏質，酡顔聊避雪霜遮。",
            "香含暮雨欄邊散，豔倚春風鬢上斜。",
            "聞說樽前偏屬黨，青黄朱粉更無花。"
        ],
        "title": "次韻蔡景繁紅梅三首  其二",
        "id": "4dc4c7d3-da07-470c-ae7f-02bb47e6217e"
    },
    {
        "author": "劉摰",
        "paragraphs": [
            "仙圃瑶林冠物華，靚英明媚洗晴霞。",
            "醉装卻費臙脂暈，紈扇應煩絳粉遮。",
            "天上念奴春睡足，風前飛燕舞容斜。",
            "後房宜勸歌聲小，惜愛今年第一花。"
        ],
        "title": "次韻蔡景繁紅梅三首  其三",
        "id": "43e24cb1-2b0b-4e50-ace2-c66bec69e8bf"
    },
    {
        "author": "劉摰",
        "paragraphs": [
            "色不夭穠始是華，仙家林觀倚雲霞。",
            "春酣白玉醅香入，日射紅鸞扇影遮。",
            "攅蕚亂鬚能淡佇，抱枝寒蓓更疏斜。",
            "爲寄瑶林主人語，爭妍應有曲房花。"
        ],
        "title": "再次紅梅",
        "id": "b5b56f34-b645-4184-9f0b-b0a576a13ec6"
    },
    {
        "author": "劉摰",
        "paragraphs": [
            "綠玉交柯蔽鬱深，碧蘿寒幄静沈沈。",
            "最宜初旭晞晴靄，時有珍禽宅翠陰。",
            "終日對爲佳客伴，幾年相慰故谿心。",
            "主人已有秋風興，更聽疏蟬抱葉吟。"
        ],
        "title": "庭前有古槐一株枝葉扶疏廣蔭一畝每當月夕風晨輒爲婆娑其下空翠滴衣心神清越感秋寄興情見乎詞",
        "id": "c21b00da-c928-44de-ba32-2e1180c08904"
    },
    {
        "author": "劉摰",
        "paragraphs": [
            "九秋風露下星榆，玉刻圓錢散曉株。",
            "人住水涯多白髪，地應花谷近清都。",
            "按香清酒登新譜，益氣輕身載舊圖。",
            "移取黄堂朝夕見，北洲亭遠故臺蕪。"
        ],
        "title": "盆中移白菊",
        "id": "6f6468b5-2539-4414-96b1-757bd43e928b"
    },
    {
        "author": "劉摰",
        "paragraphs": [
            "清根靈氣本仙通，白玉葩華綠玉叢。",
            "山遠莫尋幽谷水，洲香聊近百花叢。",
            "神寒縹緲梅同格，英出繁多雪愧工。",
            "籬下區區醉金蘂，酈卿應笑鹿皮翁。"
        ],
        "title": "次南陽錢紫微白菊",
        "id": "e3cab862-2656-47cf-9d92-a75b364d1a8b"
    },
    {
        "author": "劉摰",
        "paragraphs": [
            "應憐陶令爱東籬，分付黄花特地遲。",
            "百卉浪隨秋色盡，孤芳自與歲寒期。",
            "冷香直欲梅相鬭，金蘂懸知雪更宜。",
            "空使詩人詠重九，天公造物本無時。"
        ],
        "title": "次韻傅推官宏月菊",
        "id": "faf4fcf4-7336-42c7-812c-ba2b71f275b8"
    },
    {
        "author": "劉摰",
        "paragraphs": [
            "翼子詒孫廟社功，憂勞嘉祐治平中。",
            "澤流自配皇圖遠，仙去誰期壽劫空。",
            "三獻奄違長信殿，萬靈神會永昭宫。",
            "母儀五十年間事，愁入西郊鼓吹風。"
        ],
        "title": "輓慈聖光獻皇后二首  其一",
        "id": "26026d05-09bb-4084-a6ef-a4f1579a5f0d"
    },
    {
        "author": "劉摰",
        "paragraphs": [
            "孝孫皇帝念終天，毁慕難留王座遷。",
            "廟謚易名尊四字，宸闈行服自三年。",
            "寶衣鸞鳯藏華殿，哀仗星辰下洛川。",
            "從此都人想遊幸，無因重見九龍軿。"
        ],
        "title": "輓慈聖光獻皇后二首  其二",
        "id": "e6cddafa-e1a0-413a-9f99-e49f66e4f356"
    },
    {
        "author": "劉摰",
        "paragraphs": [
            "懷詔歸來望九霄，伾山纔隔渡河橋。",
            "履聲未徹君王聽，車左俄悲道路招。",
            "韋氏詩書傳秘閣，石家孝謹冠中朝。",
            "靈輀聞說都門過，愁徹西風鼓吹簫。"
        ],
        "title": "輓資政殿學士吏部尚書曾公二首  其一",
        "id": "20ba19f6-4a5a-4407-a583-ad3905dd63ea"
    },
    {
        "author": "劉摰",
        "paragraphs": [
            "百歲悲歡俯仰間，訃驚疇昔涕汍瀾。",
            "玉堂天聖傳先契，蘭省元豐事長官。",
            "寂寂塵音華屋閉，蕭蕭雲木故山寒。",
            "深心令德今何愧，付與無窮後世看。"
        ],
        "title": "輓資政殿學士吏部尚書曾公二首  其二",
        "id": "6dda46d1-2e26-449e-bb90-b25fe5b10fd6"
    },
    {
        "author": "劉摰",
        "paragraphs": [
            "橐筆周旋侍漢宫，慱知前載問無窮。",
            "朝廷人物儒林丈，家世文章太史公。",
            "俯仰頓驚華屋換，聲容徒望繐帷空。",
            "寝門一哭何嗟及，付與悲哀挽鐸風。"
        ],
        "title": "輓宋次道二首  其一",
        "id": "0414ff2d-a9e4-4bb5-a0b3-e49dc8460346"
    },
    {
        "author": "劉摰",
        "paragraphs": [
            "平生襟尚苦清通，白首耽心翰墨中。",
            "萬卷囊書推沈氏，一時碑字貴顔公。",
            "塵栖村館稀賓至，山抱佳城與祖同。",
            "已矣善人那復見，蕭蕭溱洧秖秋風。"
        ],
        "title": "輓宋次道二首  其二",
        "id": "0c76fa69-203a-4550-beff-27785fdf3ce8"
    },
    {
        "author": "劉摰",
        "paragraphs": [
            "大夫門户斗魁旁，落落南宫舊望郎。",
            "收歛壮心書萬卷，沈浮高興酒千觴。",
            "乘驄始欲新年去，藏壑俄驚半夜亡。",
            "索我贈言曾未暇，哀懷今變紼塵章。"
        ],
        "title": "哀吕西臺行父四首  其一",
        "id": "ef86a360-fdef-46e5-8b26-144eb9d75941"
    },
    {
        "author": "劉摰",
        "paragraphs": [
            "仙骨蕭疏古柏秋，合于塵世獨悠悠。",
            "人間未熟黄粱飯，天上新成白玉樓。",
            "隱几不聞遺治命，飛旌何日向西州。",
            "識君惟有崔夫子，預說衣冠一蜕留。"
        ],
        "title": "哀吕西臺行父四首  其二",
        "id": "58255e6a-602b-41aa-a0ff-1341e5745636"
    },
    {
        "author": "劉摰",
        "paragraphs": [
            "前月南河欲放船，壺觴一夕暫盤桓。",
            "吐霏珠玉音猶在，風折篔簹墨未乾。",
            "皎皎不應隨物轉，滔滔從此締交難。",
            "孤懷幽調誰知者，寂寞金徽不復弹。"
        ],
        "title": "哀吕西臺行父四首  其三",
        "id": "0f8f2648-926f-4038-a5dd-f0a31612af68"
    },
    {
        "author": "劉摰",
        "paragraphs": [
            "吳興空望使君車，道厄陳州亦命歟。",
            "歸路自爲兜率去，遺忠誰訪茂陵書。",
            "粃糠世俗心無累，蘭玉階庭善有餘。",
            "一束生芻猶未至，春風洒涙滿襟裾。"
        ],
        "title": "哀吕西臺行父四首  其四",
        "id": "94a6c8c1-8265-48bf-8a92-e5135755992c"
    },
    {
        "author": "劉摰",
        "paragraphs": [
            "亭亭員榦直，翦翦翠輪齊。",
            "葉散夜叉様，惡名誰品題。"
        ],
        "title": "次韻唐誦植椶櫚三絕句  其一",
        "id": "81c8d8f3-88da-411d-8ff3-174b59fac82e"
    },
    {
        "author": "劉摰",
        "paragraphs": [
            "榮悴逐時序，紛紛紅翠多。",
            "誰同歲寒操，旁有羽林戈。"
        ],
        "title": "次韻唐誦植椶櫚三絕句  其二",
        "id": "13351483-776d-4f01-a363-4fd093a6d6f8"
    },
    {
        "author": "劉摰",
        "paragraphs": [
            "種蘭不當户，李以苦見容。",
            "珍重主人意，東亭非要沖。"
        ],
        "title": "次韻唐誦植椶櫚三絕句  其三",
        "id": "fd4b5af9-df45-457d-82de-2bfe723238fc"
    },
    {
        "author": "劉摰",
        "paragraphs": [
            "阿守似其父，丰姿仍秀疏。",
            "别翁猶數月，書驛且渠渠。"
        ],
        "title": "次長守長歷兩孫自汶寄讀詩韻  其一",
        "id": "b25ec3e2-86e1-49d8-b1c1-34f3e70451a3"
    },
    {
        "author": "劉摰",
        "paragraphs": [
            "歷也駒千里，新詩慰遠思。",
            "霜秋魚酒美，來趁壽觴時。"
        ],
        "title": "次長守長歷兩孫自汶寄讀詩韻  其二",
        "id": "b4844317-dac3-418c-a664-4e340af184e3"
    },
    {
        "author": "劉摰",
        "paragraphs": [
            "雖有董鹽甘寂寞，如聞顔粥更艱辛。",
            "莫将秉釡論多少，聊爲君家拂甑塵。"
        ],
        "title": "戲簡許敎授",
        "id": "7ca6516d-66ab-43b1-94a5-bcfe72c22777"
    },
    {
        "author": "劉摰",
        "paragraphs": [
            "漢守曾爲絳帳師，升堂高弟許摳衣。",
            "傳經無復當時事，只有沙禽自在飛。"
        ],
        "title": "馬融絳帳臺",
        "id": "b1ed0a95-715e-4569-af69-aa1764eec80b"
    },
    {
        "author": "劉摰",
        "paragraphs": [
            "地靈真合有清辭，正在中和樂職時。",
            "誰道諸詩吟不盡，試看亭上國風詩。"
        ],
        "title": "國風亭",
        "id": "25d2b09e-83fa-404a-b273-4d64412f6919"
    },
    {
        "author": "劉摰",
        "paragraphs": [
            "功大文雄歲月深，巍然高碣字生金。",
            "臺池得與吾民共，誰識邦家復古心。"
        ],
        "title": "復古亭",
        "id": "fa0bb4c8-7214-4327-8416-ab6c80372570"
    },
    {
        "author": "劉摰",
        "paragraphs": [
            "華構翬飛一望中，顔間篆墨颺秋風。",
            "休矜百步穿楊巧，未及當年射虎功。"
        ],
        "title": "穿楊亭",
        "id": "ac4a9d52-3e19-4e1f-872e-aa246cb793a6"
    },
    {
        "author": "劉摰",
        "paragraphs": [
            "亭接東風近曉霞，幾多和氣到萌芽。",
            "也知當日迎春意，不爲松筠只爲花。"
        ],
        "title": "迎春亭",
        "id": "7b6e90a1-60b3-4d6b-8a60-770df50fdc2d"
    },
    {
        "author": "劉摰",
        "paragraphs": [
            "亭下長江走浪花，朝宗東委去無涯。",
            "何時銀漢風濤稳，待泛仙人八月槎。"
        ],
        "tags": [
            "长江"
        ],
        "title": "朝宗亭",
        "id": "ce3bfd7c-4f39-4ca7-93a8-08ba8a3a8850"
    },
    {
        "author": "劉摰",
        "paragraphs": [
            "危欄倒影下千尋，空水無聲萬象沉。",
            "試問登臨來往客，幾人澄得利名心。"
        ],
        "title": "澂心閣",
        "id": "c5bbc10f-120a-45e9-9329-721216d58eec"
    },
    {
        "author": "劉摰",
        "paragraphs": [
            "草木生成亦偶然，誰将枝榦驗祥編。",
            "如何併作當時瑞，寂寞如今五十年。"
        ],
        "title": "七瑞堂",
        "id": "1f523d20-300d-4c01-9065-32bda0a14bf1"
    },
    {
        "author": "劉摰",
        "paragraphs": [
            "天水相将遠欲無，扁舟雙槳似飛鳧。",
            "此身未是逃名客，且學鴟夷泛五湖。"
        ],
        "title": "水舫",
        "id": "d6813669-a8b6-43e6-b11a-a6bbc1a04962"
    },
    {
        "author": "劉摰",
        "paragraphs": [
            "雙橋十里跨虚明，波面無風兩足輕。",
            "雨歇烟收人不見，路岐依約是蓬瀛。"
        ],
        "title": "雙橋",
        "id": "1ec05082-3014-4c33-8d04-71da2d63583f"
    },
    {
        "author": "劉摰",
        "paragraphs": [
            "水落溪橋霜未寒，岡林平淺是西山。",
            "路穿峭蒨青蔥底，寺在崎嶇屈曲間。"
        ],
        "title": "十月六日與客游金山乾明宣塔戒壇彌勒舍利廣教七山寺三首  其一",
        "id": "ef6e2345-19b4-4070-a466-a717a8fdefd4"
    },
    {
        "author": "劉摰",
        "paragraphs": [
            "排門金碧七禪關，松閣相望石徑連。",
            "不爲勤求善知識，可能一日徧諸天。"
        ],
        "title": "十月六日與客游金山乾明宣塔戒壇彌勒舍利廣教七山寺三首  其二",
        "id": "5f35294f-f638-4abb-a0e6-3a8bdca380bb"
    },
    {
        "author": "劉摰",
        "paragraphs": [
            "行徹雲烟到上方，青林深壑對重岡。",
            "山中底處饒風月，要著江州一草堂。"
        ],
        "title": "十月六日與客游金山乾明宣塔戒壇彌勒舍利廣教七山寺三首  其三",
        "id": "5c310844-fb61-442f-8654-35141defd042"
    },
    {
        "author": "劉摰",
        "paragraphs": [
            "春氣未强寒惨惨，羈人多病興寥寥。",
            "閑愁付與毫端遣，長日期于局上銷。"
        ],
        "title": "偶作",
        "id": "3cc9dd9d-8713-4795-838f-32bc7f374893"
    },
    {
        "author": "劉摰",
        "paragraphs": [
            "圖志分明傳者謬，峰名元在嶽山隈。",
            "邦人試看春巖上，豈有燕鴻到此回。"
        ],
        "title": "次韻張供備達夫觀回鴈峰二首  其一",
        "id": "a0a7f3e8-2aa2-47af-8e03-6bfb4f7932c0"
    },
    {
        "author": "劉摰",
        "paragraphs": [
            "林麓坡陀湘水側，煙嵐朝暮楚城隈。",
            "峰前遷客翻堪笑，不及飛鴻一歳回。"
        ],
        "title": "次韻張供備達夫觀回鴈峰二首  其二",
        "id": "13e8b844-6913-466f-8903-2f9a2560ce0b"
    },
    {
        "author": "劉摰",
        "paragraphs": [
            "洲觜嶄嶄亂石排，濯風寒浪踏蒼苔。",
            "長江萬里從西北，瀉向幽人兩足來。"
        ],
        "tags": [
            "长江"
        ],
        "title": "樊山口二絕  其一",
        "id": "2f00918d-f10a-42c0-8453-372c1169a33b"
    },
    {
        "author": "劉摰",
        "paragraphs": [
            "無數江鷗似雪霜，暫來還去俯滄泿。",
            "幽人已自忘機久，卻恐窺魚意未忘。"
        ],
        "title": "樊山口二絕  其二",
        "id": "34e8cec7-8d66-47bd-82de-e811240c892a"
    },
    {
        "author": "劉摰",
        "paragraphs": [
            "三歲重陽負玉觴，悲歡不定客途長。",
            "元光節物真虚擲，賴有新詩付錦囊。"
        ],
        "title": "九日依唐生韻五絕句  其一",
        "id": "e2083de3-3d5a-4c22-8905-26dbbe42f557"
    },
    {
        "author": "劉摰",
        "paragraphs": [
            "白醪趁節醅已發，黄菊候霜花未開。",
            "獨上荒城拱雙袖，風雲惨惨鴈聲來。"
        ],
        "title": "九日依唐生韻五絕句  其二",
        "id": "a949f836-46ec-405b-9655-ec8ec6e1c8ef"
    },
    {
        "author": "劉摰",
        "paragraphs": [
            "無處登臨百尺樓，若爲銷散仲宣憂。",
            "拒霜寒菊常煙雨，愁滿江城冷澹秋。"
        ],
        "title": "九日依唐生韻五絕句  其三",
        "id": "fc91c40c-1295-49e0-a832-4f4328445227"
    },
    {
        "author": "劉摰",
        "paragraphs": [
            "悄悄登山臨水興，紛紛泛菊佩茰人。",
            "不須吹落簪花帽，但願常存漉酒巾。"
        ],
        "title": "九日依唐生韻五絕句  其四",
        "id": "706343ac-6cd3-4058-86ee-dfee30b71690"
    },
    {
        "author": "劉摰",
        "paragraphs": [
            "長松老桂風霜足，細草幽花雨露霑。",
            "天寒日下音書少，鴈自高飛魚自潛。"
        ],
        "title": "九日依唐生韻五絕句  其五",
        "id": "1b003094-28ee-4662-abe1-95937d98a9b3"
    },
    {
        "author": "劉摰",
        "paragraphs": [
            "湖水漫漫日夜添，芡芒蒲鍔鬭尖銛。",
            "不須更問雨多少，且喜西窗青入簾。"
        ],
        "title": "次韻燕中舍若水苦雨五絕句  其一",
        "id": "6316b2d7-a503-4b48-b58f-50c246afa4bc"
    },
    {
        "author": "劉摰",
        "paragraphs": [
            "風欺炊竈晨煙重，泥隔賓車午枕高。",
            "誰記幽人張仲蔚，都将三徑付蓬蒿。"
        ],
        "title": "次韻燕中舍若水苦雨五絕句  其二",
        "id": "2c75e0ed-24fb-46c2-bf10-8d65cade2e28"
    },
    {
        "author": "劉摰",
        "paragraphs": [
            "池蛙聯絡聲方旺，逕草縱横勢未鋤。",
            "不厭微涼生枕簟，只憂新蠧入圖書。"
        ],
        "title": "次韻燕中舍若水苦雨五絕句  其三",
        "id": "a1f4f8db-f799-48d2-ab7a-d116e703ef85"
    },
    {
        "author": "劉摰",
        "paragraphs": [
            "聲入高梧翠竹邊，故攜枕簟北窗前。",
            "無端喚起江南夢，記得扁舟夜不眠。"
        ],
        "title": "次韻燕中舍若水苦雨五絕句  其四",
        "id": "2cf9f19b-3427-48f5-96b0-e394f05e59ca"
    },
    {
        "author": "劉摰",
        "paragraphs": [
            "嘉穀連空指歲豐，幽潛無復有乖龍。",
            "何時浩蕩風吹日，照徹陰雲幾萬重。"
        ],
        "title": "次韻燕中舍若水苦雨五絕句  其五",
        "id": "6d538df8-6651-4d70-a52f-af264f7015b7"
    },
    {
        "author": "劉摰",
        "paragraphs": [
            "路轉芳洲面面風，回環慚愧刺船翁。",
            "畫橋東北桃花塢，時有飄紅落酒中。"
        ],
        "title": "泛舟南湖二絕句寄公秉二首  其一",
        "id": "6588f530-bcfb-4563-9a7e-ba311d3bddcc"
    },
    {
        "author": "劉摰",
        "paragraphs": [
            "不知芳物過春風，傲兀扁舟怯浪翁。",
            "得似王猷剡溪上，何須范蠡五湖中。"
        ],
        "title": "泛舟南湖二絕句寄公秉二首  其二",
        "id": "c6673b15-72f3-4155-905b-6d6ce9048f07"
    },
    {
        "author": "劉摰",
        "paragraphs": [
            "誰染輕紅皺萬囊，靚如妆面照寒塘。",
            "蜀葵千葉仍陪菊，芍藥重臺更耐霜。"
        ],
        "title": "木芙蓉",
        "id": "64e1b838-c1b0-4caa-950f-b1de2ae941a1"
    },
    {
        "author": "劉摰",
        "paragraphs": [
            "綠荷深不見湖光，萬柄清風動曉涼。",
            "莫恨紅葩猶未爛，葉香元自勝花香。"
        ],
        "title": "湖上口號三首  其一",
        "id": "482a0269-eaff-4721-9cad-96913db5c008"
    },
    {
        "author": "劉摰",
        "paragraphs": [
            "湖上清懷各自知，涼風吹我獨依依。",
            "吏曹姑去母催我，待得臨流弄月歸。"
        ],
        "title": "湖上口號三首  其二",
        "id": "ea2a14b4-2edc-4dd0-b422-847c1b77eed9"
    },
    {
        "author": "劉摰",
        "paragraphs": [
            "柳色映花春岸北，人家臨水畫橋南。",
            "回舟欲向東城望，恰似清溪玉鏡潭。"
        ],
        "title": "湖上口號三首  其三",
        "id": "edc40559-ef54-4621-8555-14b92a39da9f"
    },
    {
        "author": "劉摰",
        "paragraphs": [
            "蓮的紛紛玉手來，欲攀蓮葉卷狂杯。",
            "冰漿未見菱腰折，珠實何時芡觜開。"
        ],
        "title": "六月二十日湖上四絕句  其一",
        "id": "8c28e7ed-0db3-46db-aa3c-de8bd2b52e44"
    },
    {
        "author": "劉摰",
        "paragraphs": [
            "紅蕖白藕滿平湖，曾爱新梢玉不如。",
            "今日水深那可得，野人盤上欠香蔬。"
        ],
        "title": "六月二十日湖上四絕句  其二",
        "id": "11ea42d2-6bae-408c-9807-960cf1d679cb"
    },
    {
        "author": "劉摰",
        "paragraphs": [
            "氣候淒炎傾刻中，晚來宜此一樽同。",
            "乍收荷葉蕭騷雨，便得蘋花細碎風。"
        ],
        "title": "六月二十日湖上四絕句  其三",
        "id": "83668178-5418-4cf5-9719-55e7c862cd5e"
    },
    {
        "author": "劉摰",
        "paragraphs": [
            "濃雲忽忽遍天圍，四面涼風弄客衣。",
            "霹靂一聲湖雨白，魚兒驚没鷺狂飛。"
        ],
        "title": "六月二十日湖上四絕句  其四",
        "id": "909d182c-9c50-4ae9-8d88-ca75e2e37124"
    },
    {
        "author": "劉摰",
        "paragraphs": [
            "此時遙憶子猷家，幽興應思剡水涯。",
            "未向東風見瓊樹，且傳春色贈梅花。"
        ],
        "title": "雪中次韻王鞏廷平四絕句  其一",
        "id": "a0046cf2-b987-435e-9233-dfe763218d72"
    },
    {
        "author": "劉摰",
        "paragraphs": [
            "漸飛大片紛如靴，更撲驚風亂似麻。",
            "爲謝妻孥衣但典，莫愁米貴酒難賖。"
        ],
        "title": "雪中次韻王鞏廷平四絕句  其二",
        "id": "9b8dc835-fe98-4a81-a5f4-cad918004a08"
    },
    {
        "author": "劉摰",
        "paragraphs": [
            "簷邊騷屑竹聲乾，爐畔龍鍾病骨寒。",
            "坐想蘭歌傾桂酒，清虚堂上有餘歡。"
        ],
        "title": "雪中次韻王鞏廷平四絕句  其三",
        "id": "29685631-3375-4a07-8858-4a2f093eb201"
    },
    {
        "author": "劉摰",
        "paragraphs": [
            "袁安秖有高眠興，謝眺空傷後會難。",
            "十萬健兒春瘴近，飛花宜過海南山。"
        ],
        "title": "雪中次韻王鞏廷平四絕句  其四",
        "id": "0a783ec0-bfb9-40e1-b487-7a39960b2506"
    },
    {
        "author": "劉摰",
        "paragraphs": [
            "徒稱舘舍三千客，豈捄長平百萬軍。",
            "焉在平原多得士，功名翻屬信陵君。"
        ],
        "title": "平原君",
        "id": "31f14933-cb4b-4a16-b468-a64b547dc3b0"
    },
    {
        "author": "劉摰",
        "paragraphs": [
            "客趙忘梁久不歸，先王宗社若巢危。",
            "歸來未久秦人入，魏國存亡亦可悲。"
        ],
        "title": "信陵君",
        "id": "85688902-af30-4afd-8f83-241ed0f9d4f3"
    },
    {
        "author": "劉摰",
        "paragraphs": [
            "甘羅徒挟虎狼威，入趙安能策是非。",
            "大扺諸侯畏秦爾，一言輕得五城歸。"
        ],
        "title": "甘羅",
        "id": "1462f4d8-4b25-4991-a16f-508725ca1c1f"
    },
    {
        "author": "劉摰",
        "paragraphs": [
            "汲黯剛純社稷臣，張湯巧詆更平津。",
            "賢人所貴忠邪異，惜對君王論未伸。"
        ],
        "title": "汲黯",
        "id": "799334cb-543f-4e3c-913e-c9618e8350b9"
    },
    {
        "author": "劉摰",
        "paragraphs": [
            "琳宫仙老鬢雖霜，不厭山頭石徑長。",
            "杖履更爲他日約，姓名聊記舊碑旁。"
        ],
        "title": "次韻龔諫議輔之同遊靈巖寺",
        "id": "d96ec1d0-29ec-498c-9743-e4db46c8d4e4"
    },
    {
        "author": "劉摰",
        "paragraphs": [
            "曾醉江梅爛漫時，北鄉寒冷見花遲。",
            "知君獨倚瑶林賞，不向春風贈一枝。"
        ],
        "title": "戲李質夫",
        "id": "8191d14a-985b-4b05-8850-ef5bc0ee0a78"
    },
    {
        "author": "劉摰",
        "paragraphs": [
            "贈春須記折花時，坐恨江南信息遲。",
            "還向瑶林主人問，東風應傍去年枝。"
        ],
        "title": "再贈李質夫",
        "id": "f28df3bc-7f03-4051-8a49-10ada13679ab"
    },
    {
        "author": "劉摰",
        "paragraphs": [
            "日日新詩出錦囊，清言飄洒句琅琅。",
            "幕中病客疲酬報，走馬真難伴放羊。"
        ],
        "title": "絕句",
        "id": "c4c761ff-e972-47b5-b0af-0d8df35de4fe"
    },
    {
        "author": "劉摰",
        "paragraphs": [
            "幾年空有憶梅詩，常恐江南驛使迷。",
            "慚愧一枝償病眼，春風須勸笛聲低。"
        ],
        "title": "東郊次韻器資子開六絕句 見早梅 其一",
        "id": "e3a6d80c-d0a9-4491-849a-071669d61279"
    },
    {
        "author": "劉摰",
        "paragraphs": [
            "刻玉沾酥三兩枝，霜空林杪早春時。",
            "蕭疏仙骨閑相並，緲縹幽香冷自知。"
        ],
        "title": "東郊次韻器資子開六絕句 見早梅 其二",
        "id": "72a3c97d-d544-4fb9-b857-4debdae6f4f1"
    },
    {
        "author": "劉摰",
        "paragraphs": [
            "江南詩客兩仙才，攜手東原賦早梅。",
            "瓊樹令人常願見，還家何事更徘徊。"
        ],
        "title": "東郊次韻器資子開六絕句 見早梅 其三",
        "id": "55980fc6-a031-4c11-971d-c15ba1ba5bd7"
    },
    {
        "author": "劉摰",
        "paragraphs": [
            "五日重來躡馬塵，此君時節已殘春。",
            "吹衣拂面寒猶峭，誰道春風似故人。"
        ],
        "title": "東郊次韻器資子開六絕句 謾成 其一",
        "id": "23435ff5-c0bd-470b-b3de-1a59f845a03d"
    },
    {
        "author": "劉摰",
        "paragraphs": [
            "悄悄輕冰斷水涯，欣欣羣木蔭人家。",
            "春風巧思無尋處，紅白青黄各自花。"
        ],
        "title": "東郊次韻器資子開六絕句 謾成 其二",
        "id": "b2f83291-524f-4780-9fab-9857c70f6fd4"
    },
    {
        "author": "劉摰",
        "paragraphs": [
            "昔年花卉爛春林，今日重來老病侵。",
            "歳月漫爲流俗歎，行藏誰見古人心。"
        ],
        "title": "東郊次韻器資子開六絕句 謾成 其三",
        "id": "7db9726a-5ae8-4488-9d26-b244e7a2fdf9"
    },
    {
        "author": "劉摰",
        "paragraphs": [
            "南鴻無計與同飛，鴻翼翩翩我馬遲。",
            "若過平臺寄家信，爲言今日是歸期。"
        ],
        "title": "九月十八日離魏都寄內二首  其一",
        "id": "0153283f-3cec-4b5e-ba2c-a66c1829788b"
    },
    {
        "author": "劉摰",
        "paragraphs": [
            "肅肅霜風吹客衣，客懷多少寄金徽。",
            "到家細說淹留事，應笑蘇秦困始歸。"
        ],
        "title": "九月十八日離魏都寄內二首  其二",
        "id": "f1020159-bbbc-4d78-9405-454f062aaed9"
    },
    {
        "author": "劉摰",
        "paragraphs": [
            "近時頗少飛鴻信，幾日應占喜鵲聲。",
            "相見便須持寶鑷，爲翁衰鬢摘霜莖。"
        ],
        "title": "寄倩",
        "id": "b3232dc3-b8e8-43d0-80ca-eb38f3d4c097"
    },
    {
        "author": "劉摰",
        "paragraphs": [
            "一曲流泉對草堂，何人與續帳前香。",
            "清詩自共秋風老，依舊鍾聲送夕陽。"
        ],
        "title": "題齊己草堂",
        "id": "41fc1619-56f3-4be5-93ce-78469fdd6da1"
    },
    {
        "author": "劉摰",
        "paragraphs": [
            "鬋予會到岡，心休境自適。",
            "丈室居士家，環堵儒者宅。",
            "常令小博山，一種裊餘碧。",
            "燕雀來賀否，應笑簷牖窄。",
            "跬步是清溪，間可就泉石。",
            "庭花秋娟娟，窗月夜寂寂。",
            "燈火亦可親，隱几對方冊。",
            "不爲寒輟冬，窮居忌矯激。",
            "可大亦可小，人或未知識。",
            "戲問廣廈人，誰思萬里客。"
        ],
        "title": "路作茅齋成有詩次其韻",
        "id": "dafaed9c-eb50-4b56-abf8-4ccb2777ba37"
    },
    {
        "author": "劉摰",
        "paragraphs": [
            "微風吹□幸陰晴，笑側吟鞭十里行。",
            "時節早蠶生穀雨，人家新火接清明。",
            "衮衣犢鼻均無物，籬鷃雲鵬各有情。",
            "欲挹浮丘挽春馭，尊罍定得瀉東瀛。"
        ],
        "title": "清明後一日下沙",
        "id": "e32acba9-73a2-4247-a622-20fe25c366dd"
    },
    {
        "author": "劉摰",
        "paragraphs": [
            "三老非隱者，鄉里道義人。",
            "締交何綢繆，白首情益親。",
            "進退小或異，歸于重其身。",
            "逸老田北效，築堂北溪上。",
            "野拙彼二老，招跡日俱往。",
            "幽泉弄清泠，平野得遐曠。",
            "謂近隔城市，謂遠非山林。",
            "青岑落尊酒，白雲貯衣襟。",
            "歲月付清醉，志藴還長吟。",
            "頹俗可以敦，媮風爲之重。",
            "人生苦飄忽，事往真幻夢。",
            "但聞三人墓，蕭蕭木已已拱。",
            "朅來撫陳跡，春衣吹我衣。",
            "牆邊見殘萼，屋角懸斜暉。",
            "雍琴感今昔，遼鶴驚是非。",
            "世故無足言，徘徊壞牆下。",
            "思人愛樹木，況此巋然者。",
            "子孫固無忘，又將告里社。"
        ],
        "title": "三老堂",
        "id": "fe139f2d-cbbe-4645-bb0c-9af4672403fe"
    },
    {
        "author": "劉摰",
        "paragraphs": [
            "堅平宜荷明堂柱，方潔當函玉牒書。",
            "且拂塵埃伴君坐，一枰相與寄清虛。"
        ],
        "title": "石棋局",
        "id": "8d4bbb7f-9dae-4255-8a05-ef3f0ca67eca"
    },
    {
        "author": "劉摰",
        "paragraphs": [
            "歷陽賓主昔多賢，三老風流二十年。",
            "獬豸冠中曾補衮，鳳凰臺上疊擎天。"
        ],
        "title": "三老堂",
        "id": "8c3650e1-712f-4e4a-8a45-44aaa9e0b7fd"
    },
    {
        "author": "劉摰",
        "paragraphs": [
            "杳杳三韓國，煌煌二使星。",
            "海神無橫暴，天子有威靈。"
        ],
        "title": "句  其一",
        "id": "ade22ad5-00b3-427d-b73e-24c834926d76"
    },
    {
        "author": "劉摰",
        "paragraphs": [
            "陰陰佳木發城齊，襟袖迎風弄晚暉。"
        ],
        "title": "句  其二",
        "id": "8baed030-1304-4d48-a5c9-4fe2e86a4bcd"
    },
    {
        "author": "劉摰",
        "paragraphs": [
            "軒宇憑虛出半天，忽驚身寄碧雲端。"
        ],
        "title": "句  其三",
        "id": "d409ecb1-e799-4d89-b6ca-c2252af48e78"
    },
    {
        "author": "劉摰",
        "paragraphs": [
            "壇峙麻姑石，溪忘憂禹碑。"
        ],
        "title": "句  其四",
        "id": "010bcf31-1431-4b39-ae63-7c87170b5f63"
    },
    {
        "author": "劉摰",
        "paragraphs": [
            "方雄望三楚，形勢拱中原。",
            "闊占瀟灑腹，高摩翼軫門。"
        ],
        "title": "句  其五",
        "id": "20b4fb8e-ef91-463b-8ea9-644db41d6c12"
    },
    {
        "author": "陳景元",
        "paragraphs": [
            "昔之委和，今之蛻質。",
            "非化非生，復吾真宅。"
        ],
        "title": "臨化作",
        "id": "1301643c-621a-437e-98a6-67d52c9af079"
    },
    {
        "author": "晏幾道",
        "paragraphs": [
            "小白長紅又滿枝，築毬場外獨支頤。",
            "春風自是人間客，張主繁華得幾時。"
        ],
        "title": "輿鄭介夫",
        "id": "94a9eac0-699c-4c39-994d-ffa527b563b3"
    },
    {
        "author": "晏幾道",
        "paragraphs": [
            "生計唯茲椀，般擎豈憚勞。",
            "造雖從假合，成不自埏陶。",
            "阮杓非同調，顔瓢庶共操。",
            "朝盛負余米，暮貯藉殘糟。",
            "幸免墦間乞，終甘澤畔逃。",
            "挑宜筇作杖，捧稱葛爲袍。",
            "儻受桑間餉，何堪井上螬。",
            "綽然真自許，嘑爾未應饕。",
            "世久輕原憲，人方逐子敖。",
            "願君同此器，珍重到霜毛。"
        ],
        "title": "戲作示內",
        "id": "6b2c66de-3244-4403-9c49-20381cf57000"
    },
    {
        "author": "晏幾道",
        "paragraphs": [
            "犢鼻生涯一酒墟，當年嗤笑欲何如。",
            "窮通不屬兒曹意，自有真人愛子虛。"
        ],
        "title": "題司馬長卿畫像",
        "id": "f38806cd-e153-4037-ae11-e4afe0ae9cc0"
    },
    {
        "author": "晏幾道",
        "paragraphs": [
            "眼看飛雁手攜魚，似是當年綺季徒。",
            "仰羨知幾避繒繳，俯嗟貪餌失江湖。",
            "人間感緒聞詩語，塵外高蹤見畫圖。",
            "三歎繪毫精寫意，慕冥傷涸兩踟躕。"
        ],
        "title": "觀畫目送飛雁手提白魚",
        "id": "c5f1e225-ff1c-42e1-b5da-72a87831ce0d"
    },
    {
        "author": "晏幾道",
        "paragraphs": [
            "初約看花花已盡，重親閑客客應歡。",
            "真花既不能長豔，畫在霜紈更好看。"
        ],
        "title": "公儀招觀畫",
        "id": "e137c800-8101-46f5-942b-dda6e8caf1fb"
    },
    {
        "author": "晏幾道",
        "paragraphs": [
            "雲幙無波斗柄移，鵲慵烏慢得橋遲。",
            "若教精衛填河漠，一水還應有盡時。"
        ],
        "title": "七夕",
        "id": "b1ce2b15-5f6c-451b-8631-8067225be913"
    },
    {
        "author": "晏幾道",
        "paragraphs": [
            "一春無事又成空，擁鼻微吟半醉中。",
            "夾道桃花新過雨，馬蹄無處避殘紅。"
        ],
        "title": "晚春",
        "id": "a6d8adbe-d7d8-4653-bd89-59a16af97b93"
    },
    {
        "author": "晏幾道",
        "paragraphs": [
            "玉笙聲裏鸞空怨。"
        ],
        "title": "句",
        "id": "75eeb8fd-3781-4f45-8bf1-0be8049ac23c"
    },
    {
        "author": "晏幾道",
        "paragraphs": [
            "詩題：列子有力命王充論衡有命祿覽之有感首句：大鈞播群物。"
        ],
        "title": "存目",
        "id": "ecddf573-baaa-4a06-8b8a-bfba33c573d9"
    },
    {
        "author": "李梃",
        "paragraphs": [
            "淒涼感舊與懷親，時事居人觸目新。",
            "獨有溫泉故情在，猶能爲我洗紅塵。"
        ],
        "title": "予嘉祐中嘗迎先妣來主臨潼元祐丁卯□月赴守遂寧複過是邑凡山林宮寺之勝皆當日奉板輿盍朋簪歲時遊息之處到今二十八年矣因成短詩以敘感慨",
        "id": "4a88430b-4b24-481c-89e7-37dc2cc9714a"
    },
    {
        "author": "李梃",
        "paragraphs": [
            "一別驪山歲已深，林花依舊繡蒼岑。",
            "歸尋當日新開路，隱約苔痕下翠陰。"
        ],
        "title": "挈家登朝元閣晚由東山北下自石甕過朝元山路並斯飛亭皆當日親爲開置今複經從因留拙句",
        "id": "abaffa29-72d7-4228-8283-4d11774094c2"
    },
    {
        "author": "李梃",
        "paragraphs": [
            "山原繚繞水縈紆，繡嶺屏風立座隅。",
            "更上朝元最高處，饒君都看渭川圖。"
        ],
        "title": "題靈泉觀",
        "id": "7da37595-a5c1-498d-a2f9-16c32d65408c"
    },
    {
        "author": "孔夷",
        "paragraphs": [
            "吳越聲飛二十年，緇衣空復歎遺編。",
            "紫芝眉宇風塵外，太白文章錦繡前。",
            "可是石渠方載筆，未應水國要歸田。",
            "他時雪裏相逢處，能記騎驢孟浩然。"
        ],
        "title": "贈關淵聖學士",
        "id": "03506f8e-a812-467c-870c-3e7dc56bd8bb"
    },
    {
        "author": "孔夷",
        "paragraphs": [
            "霜風吹老菊離離，水外秋雲送雁飛。",
            "來伴謫仙閑杖腰，滿林丹葉襯斜暉。"
        ],
        "tags": [
            "西湖"
        ],
        "title": "陪李端叔游穎昌西湖三首  其一",
        "id": "948dd094-cb6d-426e-9edf-7593cc64f78c"
    },
    {
        "author": "孔夷",
        "paragraphs": [
            "樓影搖波到碧空，拒霜無數隔堤紅。",
            "只應明夜關山月，憐我相思不寐中。"
        ],
        "tags": [
            "西湖"
        ],
        "title": "陪李端叔游穎昌西湖三首  其二",
        "id": "c0f23363-a5ac-4051-a15d-efb170887712"
    },
    {
        "author": "孔夷",
        "paragraphs": [
            "與世相疏行路難，不禁塵土便思山。",
            "山中獨念故人遠，雪舞清聲窗竹閑。"
        ],
        "tags": [
            "西湖"
        ],
        "title": "陪李端叔游穎昌西湖三首  其三",
        "id": "31b99634-c5f7-4850-8079-77cf3bbf342e"
    },
    {
        "author": "孔夷",
        "paragraphs": [
            "世路難行肯效尤，蒲萄斗酒換涼州。",
            "春風不到仲文樹，野水猶沈夢得舟。",
            "珍重故家青玉案，徜徉鄉社翠雲裘。",
            "淮南十里鶯花老，月照關山笛裏愁。"
        ],
        "title": "寄高郵王定國",
        "id": "89708557-3528-4989-91a0-f96e41fb60ca"
    },
    {
        "author": "孔夷",
        "paragraphs": [
            "微雨鷺翹艇，夕陽人倚樓。"
        ],
        "title": "句  其一",
        "id": "9f569460-a082-48e0-9432-0c9829985704"
    },
    {
        "author": "孔夷",
        "paragraphs": [
            "雨晴梨花春有光。"
        ],
        "title": "句  其二",
        "id": "090fd9e4-7e99-47dd-acc3-9de5ae740d6d"
    },
    {
        "author": "孔夷",
        "paragraphs": [
            "砌下梨花一堆雪。"
        ],
        "title": "句  其三",
        "id": "c15d3634-be14-44e3-b75c-fc2f96131b7b"
    },
    {
        "author": "孔夷",
        "paragraphs": [
            "楊柳不遮春已斷，一枝紅杏出牆頭。"
        ],
        "title": "句  其四",
        "id": "beebd5b8-9178-4791-8461-21d9dcb1d2a6"
    },
    {
        "author": "呂大鈞",
        "paragraphs": [
            "函丈從容問且酬，展才無不至諸侯。",
            "可憐曾點推嗚瑟，獨對春風詠不休。"
        ],
        "title": "曾點",
        "id": "340d7919-12f1-405d-a926-3c5ef607e5cd"
    },
    {
        "author": "苗時中",
        "paragraphs": [
            "紅旆尋幽東郭旁，泉巖新得冠殊方。",
            "一川氣象天開作，萬古荆榛地蔽藏。",
            "崖穴乍驚堂室闢，榜名知與日星長。",
            "異時人指溪橋水，思愛還同召伯棠。"
        ],
        "title": "曾公巖和曾子宣安撫",
        "id": "a9039608-08ca-408b-b7ef-00ff0ad6286f"
    },
    {
        "author": "韓晉卿",
        "paragraphs": [
            "壁立東南第一峰，問名知是葛仙翁。",
            "丹砂竈逼雲頭近，玉井泉流海眼通。",
            "六字籀文天篆刻，鼓間洞室石帡幪。",
            "我來整屐層巒上，無數群峰立下風。"
        ],
        "title": "洪山",
        "id": "db19c6ed-919a-4e96-8e28-34a5eb4a68cb"
    },
    {
        "author": "家定國",
        "paragraphs": [
            "桃李從花王。"
        ],
        "title": "句",
        "id": "3d2ab62b-c6c2-4c2e-bb7f-f00c0dbb0253"
    },
    {
        "author": "家氏客",
        "paragraphs": [
            "笙歌陪酒聖。"
        ],
        "title": "句",
        "id": "c8e3c772-664d-409b-ac27-11bf8b10ddec"
    },
    {
        "author": "鄭雍",
        "paragraphs": [
            "訪古直尋齊守事，誦詩還愛紫微才。"
        ],
        "title": "句",
        "id": "a8ab7cab-638f-49aa-b09a-640da4430668"
    },
    {
        "author": "蔣之翰",
        "paragraphs": [
            "恥向承平便拂衣，鄉邦還得擁旌麾。",
            "昔年曾預兒孫列，投老猶疑筆硯隨。",
            "忠義一門均許國，箕裘萬石亦遭時。",
            "朝廷虛日方圓任，功業當看帝載熙。"
        ],
        "title": "換蘇印和弟穎叔  其一",
        "id": "3dba3e9b-cfe0-4525-9ee7-51f31f3436cd"
    },
    {
        "author": "蔣之翰",
        "paragraphs": [
            "從來疏拙懶身謀，攬轡登車已倦遊。",
            "幸有醉鄉爲樂地，何妨吟嘯老東州。"
        ],
        "title": "換蘇印和弟穎叔  其二",
        "id": "b8bb0502-e26f-4e00-8fb3-18c52262d960"
    },
    {
        "author": "沈括",
        "paragraphs": [
            "秋霜濯空林，暮日在峰頂。",
            "冥冥起長風，稍稍絕遺影。",
            "驍禽值猛搏，俯取不待頃。",
            "豈非求者乖，矯翮成遠聘、未能謝榛莽，那用遽悼悻。",
            "此心竟可憐，得失未宜病。"
        ],
        "title": "海州觀放鶻搏兔不中而飛去",
        "id": "47957bf1-29a2-49e3-b1ce-fc0a5b0bb9bb"
    },
    {
        "author": "沈括",
        "paragraphs": [
            "新晴渡口百花香，石子池頭鴨弄黄。",
            "卷幔夕陽留不住，好風將雨過梅塘。"
        ],
        "title": "姑熟溪  其一",
        "id": "1d4e8055-d634-48ec-9d03-0ba66523ee6a"
    },
    {
        "author": "沈括",
        "paragraphs": [
            "豹堂春水綠泱渙，謝市雲深柳線長。",
            "睡熟不知潮信過，船頭晚雨打菰蔣。"
        ],
        "title": "姑熟溪  其二",
        "id": "590019fb-db64-4ac7-bb88-656131a53f0b"
    },
    {
        "author": "沈括",
        "paragraphs": [
            "碧山叢叢遮塔暉，蒼崖萬丈涵蒼漪。",
            "西風隔江動高樹，山前過帆如鳥飛。"
        ],
        "title": "慈姥磯  其一",
        "id": "6651b78b-a520-4974-8395-469776985e49"
    },
    {
        "author": "沈括",
        "paragraphs": [
            "朝發銅陵暮揚子，年年白浪江中歸。",
            "江人收身苦宜早，一生卻向江中老。"
        ],
        "title": "慈姥磯  其二",
        "id": "1f4fe650-3167-44bf-ac6c-01d7c87d1bf4"
    },
    {
        "author": "沈括",
        "paragraphs": [
            "新秋拂水無行跡，夜夜隨潮過江北。",
            "西風卷雨上半天，渡口微涼含晚碧。",
            "城頭鼓響日腳垂，天際籠煙鎖山色。",
            "高樓索莫臨長陌，黄竹一聲無北客。",
            "時平田苦少人耕，唯有蘆花滿江白。"
        ],
        "title": "江南曲",
        "id": "4d0a59c0-88e2-4567-8477-79c829f245f6"
    },
    {
        "author": "沈括",
        "paragraphs": [
            "雙峰秀出兩眉彎，翠黛依然監影間。",
            "終日含顰緣底事，祗應長對望夫山。"
        ],
        "title": "峨眉亭",
        "id": "ddb385d5-8f13-4cad-aaf4-d14b1ae6ae42"
    },
    {
        "author": "沈括",
        "paragraphs": [
            "上士修真地，曾無俗混淆。",
            "雲根起壇級，江面出松梢。",
            "軒靜簷垂斗，窗虛洞接茅。",
            "何當脫塵滓，來結皎然交。"
        ],
        "title": "承天觀",
        "id": "efbd37a2-2def-4662-931d-6f58943b8432"
    },
    {
        "author": "沈括",
        "paragraphs": [
            "香入熏爐禁火天，芙蓉深苑鬬秋千。",
            "身輕幾欲隨風去，卻恨恩深不得仙。"
        ],
        "title": "鞦韆",
        "id": "0651f202-5634-4a8b-92f1-e038713f11ca"
    },
    {
        "author": "沈括",
        "paragraphs": [
            "綠蒲淺水清回環，浪頭雨急聲珊珊。",
            "畫橈驚起遠近雁，宿靄欲亂高低山。",
            "敗蓬半漏野更好，短纜數斷遲轉間。",
            "谿翁此日乘浩渺，搔首坐哨煙雲間。"
        ],
        "title": "雨中過臨平湖",
        "id": "f2605868-a472-43b8-9b19-f78bd35fb122"
    },
    {
        "author": "沈括",
        "paragraphs": [
            "漁釣非良業，相期逐姓名。",
            "太平雖不仕，故舊豈無情。",
            "七里林泉好，三公位貌輕。",
            "片帆湍石下，誰不仰先生。"
        ],
        "title": "釣臺",
        "id": "7d39b326-e11a-4c8b-b5b2-f0d884afc886"
    },
    {
        "author": "沈括",
        "paragraphs": [
            "苔封輦路上青山，鶴馭遼天去不還。",
            "惟有銀河秋月夜，鼎湖煙浪到人間。"
        ],
        "title": "仙都山",
        "id": "e5f3a4e8-7247-43d4-ae51-c2952b13179e"
    },
    {
        "author": "沈括",
        "paragraphs": [
            "聞說能文山閣老，比年幽興著林泉。",
            "自開鹿苑知何門，不向虎溪今十年。",
            "寥寥清言坐中士，皎皎寒月山間天。",
            "不堪世俗看支遁，曾有篇章憶惠連。"
        ],
        "title": "贈天台沖寂道人",
        "id": "46cfa164-088f-4573-855c-417e290fbc89"
    },
    {
        "author": "沈括",
        "paragraphs": [
            "空堂無人日長哦，風松助我澗雲和。",
            "蒼顔古木喜相似，愛子亦有淩雲柯。",
            "歡然相對默終日，意得那須言強多。",
            "我身未得從心老，嗟爾繫此成蹉跎。"
        ],
        "title": "十松亭",
        "id": "438a96db-e148-4e02-80b5-478dd9624dc5"
    },
    {
        "author": "沈括",
        "paragraphs": [
            "溪水激激山攢攢，蒼崖腹封壁四環。",
            "一門中嚂俯驚瀾，造物爲此良有源。",
            "坡顛竅塞淪九淵，吐吞龍螭殆非然。",
            "又疑猛將血戰還，斬此欲守規爲門。",
            "至今慘惻風夜寒，殺氣襲水爲屈盤。",
            "山重地僻道路偏，此境安得與禍連。",
            "反復不得意所安，將必有理愧莫原。",
            "山川幽深適素尚，轍蹂萬堅窮躋騫。",
            "生平所更了可記，怪特若此殆未觀。",
            "崆峒地首久茫昧，自此稍欲信所傳。",
            "排雲徑上淩巀薛，力弱盛恐乘以蹎。",
            "西光戛戛下巖壑，取酒更爲山留連。"
        ],
        "title": "遊山門",
        "id": "1d0a7de4-5fd3-41f2-a47f-98c9839fc8ee"
    },
    {
        "author": "沈括",
        "paragraphs": [
            "鸛鵲樓頭日暖，蓬萊殿裏花香。",
            "草綠煙迷步輦，天高日近龍床。"
        ],
        "title": "開元樂詞  其一",
        "id": "969d6f73-fbf5-4d28-a955-578a11314b08"
    },
    {
        "author": "沈括",
        "paragraphs": [
            "樓上正臨宮外，人間不見仙家。",
            "寒食輕煙薄霧，滿城明月梨花。"
        ],
        "title": "開元樂詞  其二",
        "id": "4c6a56c9-8c09-420d-b25e-6a6ee92bd9b3"
    },
    {
        "author": "沈括",
        "paragraphs": [
            "按舞驪山影裏，回鑾渭水光中。",
            "玉笛一天明月，翠華滿陌東風。"
        ],
        "title": "開元樂詞  其三",
        "id": "4fc95705-a831-40ac-b898-d22f925aeee4"
    },
    {
        "author": "沈括",
        "paragraphs": [
            "殿後春旗簇仗，樓前御隊穿花。",
            "一片紅雲鬧處，外人遙認官家。"
        ],
        "title": "開元樂詞  其四",
        "id": "31964404-d582-4232-ac33-39b0ff8796d8"
    },
    {
        "author": "沈括",
        "paragraphs": [
            "蕭灑征西府，青林隱萬家。",
            "樓高先見月，山近不藏花。",
            "雨急喧流水，溪深噪亂鴉。",
            "笙歌乘酒興，可復問天涯。"
        ],
        "title": "延州柳湖  其一",
        "id": "5400fa5f-1e22-4799-95a5-5d0a4f6c7fd5"
    },
    {
        "author": "沈括",
        "paragraphs": [
            "漢使雕陰道，秦關白翟宮。",
            "山川紅旆裏，日明翠微中。",
            "社後寒猶峭，春殘草木濃。",
            "花前江國興，併覺此時同。"
        ],
        "title": "延州柳湖  其二",
        "id": "b9b05176-de36-4354-8185-6bf4970700ce"
    },
    {
        "author": "沈括",
        "paragraphs": [
            "日暖閑園草半薰，不堪春興蝶紛紛。",
            "山煙夢鬆成微雨，關月簾纖出斷雲。",
            "三弄倚樓喧晚操，六花分隊駐新軍。",
            "終年不見江淮信，吟向胡笳永夜聞。"
        ],
        "title": "延州柳湖  其三",
        "id": "4b749a4c-587f-4662-adf3-5167af5dfe56"
    },
    {
        "author": "沈括",
        "paragraphs": [
            "先取山西十二州，別分牙將打衙頭。",
            "回看秦塞低如馬，漸見黄河直北流。"
        ],
        "title": "鄜延凱歌  其一",
        "id": "8b0b0cdc-caa1-493f-ad68-acdfcab0477d"
    },
    {
        "author": "沈括",
        "paragraphs": [
            "天威略地過黄河，萬里羌人盡漢歌。",
            "莫堰橫山倒流水，從教西去作恩波。"
        ],
        "title": "鄜延凱歌  其二",
        "id": "f9f9330c-bbf0-4c20-82ec-dd9cd8f22079"
    },
    {
        "author": "沈括",
        "paragraphs": [
            "馬尾胡琴隨漢車，曲聲猶自怨單于。",
            "彎弓莫射雲中雁，歸雁如今不寄書。"
        ],
        "title": "鄜延凱歌  其三",
        "id": "f88bb7e6-197c-4311-a296-cc216bae1c17"
    },
    {
        "author": "沈括",
        "paragraphs": [
            "靈武西涼不用圍，番家總待納王師。",
            "城中半是關西種，猶有當時軋喫兒。"
        ],
        "title": "鄜延凱歌  其四",
        "id": "9d05bfa8-40b1-4f3b-8be6-f9ada6919766"
    },
    {
        "author": "沈括",
        "paragraphs": [
            "旗隊渾如錦繡堆，銀裝劍背打回回。",
            "先教淨掃安西路，待向河源飲馬來。"
        ],
        "title": "鄜延凱歌  其五",
        "id": "049ff579-ca33-4ef1-9be7-05ef94d2b5c3"
    },
    {
        "author": "沈括",
        "paragraphs": [
            "二郎山下雪紛紛，旋卓穹廬學塞人。",
            "化盡素衣冬末老，石煙多似洛陽塵。"
        ],
        "title": "二郎山",
        "id": "7b11c303-334b-4c56-86b1-4b9743df357f"
    },
    {
        "author": "沈括",
        "paragraphs": [
            "望遠初翻葉，隨風已結陰。",
            "雨蓬宜倦枕，鄉夢入寒衾。",
            "蓑笠侵鄖俗，溪山動越吟。",
            "煙波千里去，誰識魏牟心。"
        ],
        "title": "光化道中遇雨",
        "id": "a7a15797-7758-4200-ad0b-8b442d9cce3b"
    },
    {
        "author": "沈括",
        "paragraphs": [
            "野草粘天雨未休，客心自冷不關秋。",
            "寨西便是猿啼處，滿目傷心悔上樓。"
        ],
        "title": "漢東樓",
        "id": "a5c6ce32-a30c-4cca-a5bf-25f02fccd316"
    },
    {
        "author": "沈括",
        "paragraphs": [
            "山木嘯兮雲幽幽，秣我歸馬兮無爲久留。",
            "江鼯翔兮雨漫漫，回予車兮水漸幰。",
            "仲何爲兮中野，澹將洋兮疏駕。",
            "目逝兮形留，鬱逍遙兮日下。",
            "瀉慕兮流觀，撫節兮浩望。",
            "駟黄戾兮靡騁，旋吾輯兮焉往。",
            "不我虛兮斯辰，思何爲兮鞅掌。"
        ],
        "title": "幽命",
        "id": "26b37b1c-c892-4d97-9161-729f2206b286"
    },
    {
        "author": "沈括",
        "paragraphs": [
            "暫來林下問棲遲，已覺絛然悟昨非。",
            "臥起見山寧用買，門牆無物可人揮。",
            "茵連細草才容藉，淀染濃嵐欲墮衣。",
            "佳士要當憐寂寞，不應全爲折腰歸。"
        ],
        "title": "佚老堂爲江州陶宣德題",
        "id": "e1d61846-5a07-48ba-9075-1b07da0c53ce"
    },
    {
        "author": "沈括",
        "paragraphs": [
            "柳色青天雨乍晴，鴨頭細草繞堤生。",
            "林間野日依依見，水底春光寸寸明。",
            "猶喜亂花時入眼，可能萬事頓忘情。",
            "無端景物相料理，屢欲顛狂興不成。"
        ],
        "title": "遊秀州東湖",
        "id": "f9609c39-f5b7-4c60-850d-8f6ef0a67d2e"
    },
    {
        "author": "沈括",
        "paragraphs": [
            "草滿池塘霜送梅，林疏野色近樓臺。",
            "天圍故越侵雲盡，潮上孤城带月回。",
            "客夢冷隨風葉斷，愁心低逐雁聲來。",
            "流午又喜經重九，可意黄花是處開。"
        ],
        "title": "秀州秋日",
        "id": "c70ec277-0e01-4e0c-bb7f-b584855238ee"
    },
    {
        "author": "沈括",
        "paragraphs": [
            "古木寒鴉噪夕陽，六朝遺恨草茫茫。",
            "水如香篆船如葉，咫尺西陵不見郎。"
        ],
        "title": "蘇小小墓",
        "id": "4c2ec572-a108-4038-a68c-fd1e47ef3d1e"
    },
    {
        "author": "沈括",
        "paragraphs": [
            "我家已破出他鄉，如連如卓方阜昌。",
            "豈料囊金隨後散，一齊開鋪鬻文章。",
            "我今濱死秪如尋，二友猶堪望軒翥。",
            "從頭借問向來誰，十室九人非舊主。"
        ],
        "title": "贈故鄉人",
        "id": "ba7c42cc-edd5-46d5-b2ae-62950e203d52"
    },
    {
        "author": "沈括",
        "paragraphs": [
            "樓臺兩岸水相連，江北江南鏡裏天。",
            "蘆管玉簫齊送夜，一聲飛斷月如煙。"
        ],
        "title": "金山",
        "id": "32efff59-e3de-4a8d-af51-759ab4d6410b"
    },
    {
        "author": "沈括",
        "paragraphs": [
            "經旬飄雨喜新晴，病馬緣畦取次行。",
            "老態只應隨日至，春心無意與花爭。",
            "山川滿目浮煙合，樓板侵天暮靄橫。",
            "嗟我有身無處用，強攜尊酒入崢嶸。"
        ],
        "title": "遊花山寺",
        "id": "efcfbada-3e0b-4a6b-9e62-2ecd25b02300"
    },
    {
        "author": "沈括",
        "paragraphs": [
            "雨聲林外盡，秋色望中添。",
            "落日掛疏柳，遠江橫暮簷。",
            "好風疑有意，墮葉故爭簾。",
            "爲問樓中客，胡爲盡日淹。"
        ],
        "title": "望海樓",
        "id": "0b9f7092-1cab-43d0-aa2c-b5f0812c2f49"
    },
    {
        "author": "沈括",
        "paragraphs": [
            "丞相高齋半草萊，舊時風月滿亭臺。",
            "地從日月生時見，天到江山盡處回。",
            "三國是非春夢斷，六朝城闕野花開。",
            "心隨潮水漫漫去，流徧煙村半日來。"
        ],
        "title": "潤州甘露寺",
        "id": "ef2ded13-5663-4ca6-80f7-375c75c9480f"
    },
    {
        "author": "沈括",
        "paragraphs": [
            "丞相旌旗久不歸，虛堂寧止歎伊威。",
            "綠槐樓閣山蟬響，青草池塘野燕飛。"
        ],
        "title": "陳丞相故宅",
        "id": "62bc6c5b-dc9a-4f03-939b-30811b43d076"
    },
    {
        "author": "沈括",
        "paragraphs": [
            "碧城西轉拂蒼煙，日繞闌干一握天。",
            "青草暮山歌扇底，美人瑤瑟瞑鴻邊。",
            "吹聲隱隱江都月，弄影翩翩建業船。",
            "流盡古來東去水，又將秋色遇樓前。"
        ],
        "title": "丹陽樓",
        "id": "735cccd6-e269-4b58-8b4b-56bc42cf2dd2"
    },
    {
        "author": "沈括",
        "paragraphs": [
            "誰把嫩香名雀舌，定知北客未曾嘗。",
            "不知靈草天然異，一夜風吹一寸長。"
        ],
        "title": "嘗茶",
        "id": "26f646a9-c1ea-4a36-aa28-75f9296220a7"
    },
    {
        "author": "沈括",
        "paragraphs": [
            "畫中最妙言山水，摩詰峰巒兩畫起。",
            "李成筆奪造化功，荆浩開圖論千里。",
            "范寬石瀾煙樹深，枯木關仝極難比。",
            "江南董源僧巨然，淡墨輕嵐爲一體。",
            "宋迪長於遠與乎，王端善作寒江行。",
            "克明已往道寧逝，郭熙遂得新來名。",
            "花竹翎花不同等，獨出徐熙入神境。",
            "趙昌設色古無如，王友劉常亦堪並。",
            "黄筌居寀及譚宏，鷗鷺春葩蜀中景。",
            "艾宣孔雀世絕倫，羊仲甫雞皆妙品。",
            "惟有長沙易元吉，豈止獐鹿人不及。",
            "鵰鷹飛動羨張涇，番馬胡瓌屹然立。",
            "濠梁崔白及崔慤，群虎屏風供御幄。",
            "海州徐易魚水科，鱗鬣如生頗難學。",
            "金陵佛像王齊翰，顧德謙名皆雅玩。",
            "老曹菩薩各精神，道士李劉俱偉觀。",
            "星辰獨尚孫知微，盧氏楞伽亦爲伴。",
            "勾龍爽筆勢飄颻，錦裏三人共輝煥。",
            "西川女子分十眉，宮粧撚{絼艮}周昉肥。",
            "堯民擊壤鼓腹笑，滕王蛺蝶相交飛。",
            "居寧草蟲名浙右，孤松韋偃稱世希。",
            "韓幹能爲大宛馬，包鼎虎有驚人威。",
            "將軍曹霸善圖寫，五花聰馬今傳之。",
            "馭人相扶似偶語，老杜詠入丹青持。",
            "少保薛稷偏工鶴，雜品皆奇惟石恪。",
            "戴蒿韓滉能畫牛，小景惠崇煙漠漠。",
            "唐僧傳古精畫龍，毫端想與精神通。",
            "拏珠奮身奔海窟，鬣如飛火騰虛空。",
            "忠恕樓臺真有功，山須突出華清宮。",
            "用及象坤能畫鬼，角嘴鐵面頭蓬鬆。",
            "侯翼曾爲五侯圖，海山聚出風雲烏。",
            "爾朱先生著儒服，呂翁碧眼長髭須。",
            "愷之維摩失舊嘖，但見累世令人模。",
            "探微真嘖跡存一本，甘露板壁狻猊枯。",
            "操蛇惡鬼銜火獸，鑒名道子傳姓吳。",
            "僧繇殿龍點雙目，即時便有雷霆驅。",
            "仙翁葛老渡溪嶺，瀟灑數幅名移居。",
            "輞川弄水並捕魚，長汀亂葦寒疏疏。",
            "予家所有將盈車，高下百品難俱書。",
            "相傳好占雅君子，睹詩觀畫言無虛。"
        ],
        "title": "圖畫歌",
        "id": "f5298929-093b-47f8-8ed0-32e0d1f17b44"
    },
    {
        "author": "沈括",
        "paragraphs": [
            "幽人步影囀春陽，情多無那不成章。",
            "恨樓未高着鞭望，南陌無人但垂楊。"
        ],
        "title": "幽人篇  其一",
        "id": "1aaf99c8-f79e-41a9-ba10-22956a756b02"
    },
    {
        "author": "沈括",
        "paragraphs": [
            "天邊夢來情滿床，夢短數覺宵苦長。",
            "起坐作琴舞閨倡，占瓏水中月茫茫。"
        ],
        "title": "幽人篇  其二",
        "id": "7423e7ed-fc32-4e83-a004-350dae2c6e20"
    },
    {
        "author": "沈括",
        "paragraphs": [
            "蜘蛛做網着屠蘇，蜻蜒故來暈羅襦。",
            "醮君柏酒情莫疏，無情可能學哺鴣。"
        ],
        "title": "幽人篇  其三",
        "id": "ffd59e7f-86e5-4be2-9c8f-044950211ad3"
    },
    {
        "author": "沈括",
        "paragraphs": [
            "住山人少說山多，空只年年憶薜蘿。",
            "不是自心應不信，眼前歸計又蹉跎。"
        ],
        "title": "歸計",
        "id": "520d07ba-8ac8-42f3-ab65-e0d3f5d6ba4b"
    },
    {
        "author": "沈括",
        "paragraphs": [
            "爲覓少年心不得，當時感舊已潸然。",
            "情懷此日君休問，又老當時二十年。"
        ],
        "title": "歎老",
        "id": "fce5157d-662e-41b8-a562-3e460b4a7e26"
    },
    {
        "author": "沈括",
        "paragraphs": [
            "輕苞滿檻簇花鈿，雲幕低垂黯淡天。",
            "巫峽人歸街暮雨，阿溪家遠隔非煙。",
            "少分山客紅雲破，擬奪星郎錦帳鮮。",
            "未上春風惜寒晚，故教開向眾芳前。"
        ],
        "title": "雨中紅梅盛開折送李野夫",
        "id": "996a53fd-f0f7-4faf-b924-ff0f7562b3f0"
    },
    {
        "author": "沈括",
        "paragraphs": [
            "能文騎省幸鄰船，多病中散自蕭然。",
            "□橋鳥啼深竹裏，晴渚夢遶楊花邊。",
            "難分桃杏春滿目，不斷水月波如煙。",
            "□須移居速相就，已有的的新生蓮。"
        ],
        "title": "次韻辛著作興化園池詩  其一",
        "id": "0c3418f3-2993-4ebd-b08b-27184632ffcd"
    },
    {
        "author": "沈括",
        "paragraphs": [
            "東來重見郭翻船，目極滄洲似渺然。",
            "浪信小橈穿竹去，不知佳景向誰邊。",
            "白頭趙將心仍在，多病萊蕪竈不煙。",
            "惟有王家風月地，時時客看滿池蓮。"
        ],
        "title": "次韻辛著作興化園池詩  其二",
        "id": "709d6af8-69ca-4cd6-9f63-cd0a430f9fe6"
    },
    {
        "author": "沈括",
        "paragraphs": [
            "十萬橐鞬臨易水，五營旗鼓出中山。",
            "去年今日西岑別，回首吳山夢寐間。"
        ],
        "title": "寄永嘉王博士",
        "id": "8eb03a3e-3929-4f62-89ab-e73b96ef061b"
    },
    {
        "author": "沈括",
        "paragraphs": [
            "濯錦江邊唱絕強，孤青和者亦夔襄。",
            "歷年雖久地相遠，在寢豈止升渠堂。",
            "縱能帖石防頹岸，隨寓幽居供賞朊。",
            "何如是處斗門雄，莆壤萬農生贊歡。",
            "莊周笑我機械深，夏王見我須賞音。",
            "莫道白頭猶未遇，等勞一片活人心。"
        ],
        "title": "賀仲雨斗門",
        "id": "f3fdaf55-5561-4126-a96a-ad40e1f26578"
    },
    {
        "author": "沈括",
        "paragraphs": [
            "三間水閣賈耘老，一首佳詞沈會宗。",
            "無限當時好風月，如今總屬績溪翁。"
        ],
        "title": "自題水閣絕句",
        "id": "893e8a5d-0ded-4bf1-85ac-2c9eb502a73d"
    },
    {
        "author": "沈括",
        "paragraphs": [
            "西堂昔時冷蕭條，使君名高堂爲高。",
            "流虹碎□勤鐫雕，粉黛翕倏隨揮毫。",
            "太守浩燕觴九牢，門前過客羅百艘。",
            "簷褕曄曄爛亭臯，切雲危冠控豪曹。",
            "秋鶴霜毛飛錦袍，六鵲曳地橫金腰。",
            "輕羅韜煙媚中宵，緩歌閣舞縈雲髾。",
            "趙人手提千牛刀，目視大犗如鴻毛。",
            "太守巨筆驅波濤，指畫風雲慘動搖。",
            "佩牛带犢如銷膏，區區古人無是超。",
            "吳秔如脂敢百筲，連車折軸棄道交。",
            "釜區爭先走名豪，旋鱸掣酒飛千舠。",
            "杜伯稱觥釃醲醪，翳翳禾黍藏笙簫。",
            "太守浩燕樂歲饒，豈徒割烹盈大庖。"
        ],
        "title": "浩燕堂",
        "id": "428aab36-65f0-4070-aa51-b01616bdad59"
    },
    {
        "author": "沈括",
        "paragraphs": [
            "百辟九霄環帝座。"
        ],
        "title": "句  其一",
        "id": "da756677-76c2-4511-a388-849ff563db42"
    },
    {
        "author": "沈括",
        "paragraphs": [
            "艇子隔溪語，水光冰玉壺。"
        ],
        "title": "句  其二",
        "id": "4b36a22c-dc7a-4586-ab49-5f5cc155de34"
    },
    {
        "author": "沈括",
        "paragraphs": [
            "白差烏鬼作鷓鶿。"
        ],
        "title": "句  其三",
        "id": "71db9cf7-f9b2-4358-b434-23a58bb04d02"
    },
    {
        "author": "沈括",
        "paragraphs": [
            "黄金碾畔綠塵飛，碧玉甌中翠濤起。"
        ],
        "title": "句  其四",
        "id": "5487f855-7f70-43b3-9195-1718ed87a090"
    },
    {
        "author": "沈括",
        "paragraphs": [
            "四蹄雙翻驚草頭，飛入平原不沾土。"
        ],
        "title": "句  其五",
        "id": "ab1a8efb-73ad-4dc3-abc9-5db6749e18e0"
    },
    {
        "author": "沈括",
        "paragraphs": [
            "鸞臺倦直出黄扉，魚浦雙旌入翠微。",
            "閣老清規三省舊，使君高興五湖歸。",
            "卻從江海瞻青瑣，聊過丘園戲錦衣。",
            "一拂京塵浩南望，蓬萊閣靜簿書稀。"
        ],
        "title": "送程給事知越州",
        "id": "d282b1cb-18df-4243-ab32-60e769c783ea"
    },
    {
        "author": "沈括",
        "paragraphs": [
            "昔愛灊川游，青林覆幽石。",
            "道人攜手行，蕭然名山客。",
            "誰知隋世路，譬如羈飛翮。",
            "林皋未脫去，紛紛頭欲白。",
            "輕負皇人經，猶懷稚川策。",
            "幸已棄韋带，遠謝功名跡。",
            "聊希閉關士，正苦身爲役。",
            "別來二千日，還丹應有術。",
            "毋忘絳囊贈，使我升仙籍。",
            "將酬金鐶脆，青綾三萬尺。"
        ],
        "title": "寄贈舒州徐處土",
        "id": "1d81ebba-eb5b-490a-9860-83a2c6d6e335"
    },
    {
        "author": "沈括",
        "paragraphs": [
            "勝境東西白，高僧一二禪。",
            "只知行道處，不記住山時。",
            "澗月中分照，林花各自妍。",
            "披雲尋舊址，猶在絳峰旁。"
        ],
        "title": "游二禪師道場",
        "id": "2582f03e-3faf-4eea-9c8b-88723a3df005"
    },
    {
        "author": "蔣之奇",
        "paragraphs": [
            "蛟綃翦下碧雙垂，歸挹清流背紫微。",
            "北向更登孤嶺去，此身還入白雲飛。"
        ],
        "title": "題孤嶺",
        "id": "e5cddd2d-bd86-4456-8e89-4b21f096a28c"
    },
    {
        "author": "蔣之奇",
        "paragraphs": [
            "昧旦求衣向曉雞，蓬萊仗下日將西。",
            "花添漏鼓三聲遠，柳映春旗一色齊。"
        ],
        "title": "春帖子",
        "id": "4b4140bf-88aa-4418-ad96-1a64d4525833"
    },
    {
        "author": "蔣之奇",
        "paragraphs": [
            "盡日行荒徑，全家出瘴嵐。",
            "鮑娘詩句好，今夜宿江南。"
        ],
        "title": "和鮑娘題兌溪驛",
        "id": "fea95e5e-e51e-46cf-b78b-60a4bd4e0329"
    },
    {
        "author": "蔣之奇",
        "paragraphs": [
            "久次含香厭粉闈，懇求茂苑得州麾。",
            "卻尋舊日池臺勝，猶憶當年几杖隨。",
            "入里下車修敬日，過家上冢致哀時。",
            "應憐二弟猶羈絆，萬里邊沙遠帥熙。"
        ],
        "title": "和兄之翰寵換蘇印  其一",
        "id": "1cb3c74e-4875-4b12-93ad-85b09af2ac14"
    },
    {
        "author": "蔣之奇",
        "paragraphs": [
            "早同侍宦向長洲，今擁旌麾訪舊游。",
            "自古風流詩酒地，韋蘇州後蔣蘇州。"
        ],
        "title": "和兄之翰寵換蘇印  其二",
        "id": "0b38bc20-1e02-4f31-b14a-7cf30cd3fca3"
    },
    {
        "author": "蔣之奇",
        "paragraphs": [
            "瑤壇三級滿蒼苔，想像真人飲赤杯。",
            "颯颯仙風動杉檜，只應飇馭暫歸來。"
        ],
        "title": "贈海陵天慶觀樂子長真人碑",
        "id": "e79c298a-2a66-420f-8889-2e46ed097bd0"
    },
    {
        "author": "蔣之奇",
        "paragraphs": [
            "宴豆追儒雅，簪纓成禮容。",
            "中天開璧府，左海見鼇峰。",
            "汗簡陳三館，仙遊列玉京。",
            "丹青浮象魏，盛典照蓬瀛。"
        ],
        "title": "和祕閣曝書會",
        "id": "dfefbe62-7566-49d0-a825-4f0847447045"
    },
    {
        "author": "蔣之奇",
        "paragraphs": [
            "京城汩沒興如何，歸棹翩翩返薜蘿。",
            "盡室生涯寄京口，滿床圖籍鎖巖阿。",
            "六朝人物東流盡，千古山河北固多。",
            "爲借文殊方丈地，中間容箇病維摩。"
        ],
        "title": "寄米元章",
        "id": "0dfcc9ee-16c3-481a-9b1b-1b29dd146102"
    },
    {
        "author": "蔣之奇",
        "paragraphs": [
            "渭水岐山不出兵，卻攜慧劍錦官城。",
            "醉來身外窮通小，老去人間毀譽輕。",
            "捫虱雄豪空自許，屠龍工巧竟何成。",
            "雅聞岷下多區芋，聊試寒爐玉糝羹。"
        ],
        "title": "即事",
        "id": "f31372c2-0e1b-4cb0-a439-1b3870967848"
    },
    {
        "author": "蔣之奇",
        "paragraphs": [
            "昔遊不在遠，幽巖臨治城。",
            "嶔岑俯瀟碧，庨豁延陽明。",
            "綠澗可徑八，滑路偪仄行。",
            "泉源自何來，涓涓玉鏘鳴。",
            "疑穿雲雷窟，常带魚龍腥。",
            "寒江凈瀉鏡，怪石坐開屏。",
            "幽鳥馴可羅，潛蛟深莫罾。",
            "梯險接層棧，冠顛聳危亭。",
            "俯睨極玄窞，仰攀窮青冥。",
            "蹇曠出物表，高虛挹玄英。",
            "惜哉非吾土，不得憩此生。",
            "舊業寄陽羨，故園依晉陵。",
            "秋風滆湖白，春色頤山青。",
            "一從紳笏去，遂使猨鶴驚。",
            "迂疏暗時機，孱瑣叨官榮。",
            "謫棄分所宜，愧恧顔已盈。",
            "人生詎有幾，世累吾方輕。",
            "願言解羈紲，上疏還簪纓。",
            "寧居召魂魄，恬養休性情。",
            "紛華屏外慕，沖澹嚴中扃。",
            "窮年伴農圃，畢志先疇耕。"
        ],
        "title": "遊朝陽巖遂登西亭",
        "id": "67d078c4-27f3-4e9a-ac7a-67035625bbad"
    },
    {
        "author": "蔣之奇",
        "paragraphs": [
            "零陵水石天下聞，澹山之勝難具論。",
            "初從崖口入地底，始見殿閣開重門。",
            "乃知茲洞最殊絕，洞中金碧開祇園。",
            "寬平可容萬人坐，仰視有若覆盎盆。",
            "虛明最宜朝日照，陰晦常有黑雲屯。",
            "盤虯夭矯垂乳下，巨獸突兀巨石蹲。",
            "木香一株在巖壁，人跡峭絕不可捫。",
            "靈仙飛游享此供，常駕飇馭乘雲軒。",
            "我來正逢春雨霽，氛翳開廓陽景溫。",
            "呀然雙穴露天半，籠絡萬象將並吞。",
            "只疑七竅混沌在，五竅忘失兩竅存。",
            "神奇遺跡未泯滅，至今猶有斧鑿痕。",
            "雲床石屏極隈隩，昔有居士常潛蟠。",
            "避秦不出傲徵召，美名遂入賢水源。",
            "咸通曾爲二蛇窟，元暢演法蛇輒遷。",
            "從茲其中建佛剎，棲隱不復聞世喧。",
            "惜哉此景久埋沒，但與赤子安枯禪。",
            "次山子厚愛山水，探索幽隱窮晨昏。",
            "朝陽迫迮若就狴，石角禿鬝如朝髠。",
            "豪篇矜誇過其實，稱譽珉石爲璵璠。",
            "環觀珍寶欲奄有，不到勝處天所慳。",
            "嗟予至此駭未睹，不暇稱讚徒驚嘆。",
            "恨無雄文壓奇怪，好事略與二子班。",
            "蕪詞願勒巖上石，勿使歲久詞滅漫。"
        ],
        "title": "澹巖",
        "id": "3f1869ce-b208-47e6-a437-fba65c1530b1"
    },
    {
        "author": "蔣之奇",
        "paragraphs": [
            "鄭圃僕射陂，漢陽郎官湖。",
            "郎官何爲名，張謂佩使符。",
            "泛觴江城南，乃與太白俱。",
            "明月一萬頃，清光天下無。"
        ],
        "title": "清光亭",
        "id": "008bb283-0ee3-43a9-8937-fbd7082aee86"
    },
    {
        "author": "蔣之奇",
        "paragraphs": [
            "地接長沙近，鄉名自古聞。",
            "毛山千嶂雪，玉女一堆雲。",
            "拱木扶霄上，飛泉觸石分。",
            "霜風萍實老，目斷楚江濆。"
        ],
        "title": "萍鄉即事",
        "id": "33d9bd22-0c95-4ce8-b378-3340f70c07a8"
    },
    {
        "author": "蔣之奇",
        "paragraphs": [
            "宮亭彭蠡接揚瀾，浩蕩橫空六月寒。",
            "試問風波何以險，老僧只有管倚闌干。"
        ],
        "title": "重湖閣",
        "id": "692d2102-e135-4413-a56a-e2b2376a2a6b"
    },
    {
        "author": "蔣之奇",
        "paragraphs": [
            "役役塵埃倦客情，偶逢佳節得閑行。",
            "憑君爲把如椽筆，便向蒼崖記姓名。"
        ],
        "title": "水西示劉尉",
        "id": "8b960b38-fdb9-4742-a6e2-5da07a19f118"
    },
    {
        "author": "蔣之奇",
        "paragraphs": [
            "六朝冠蓋俱塵土，到氏今無苗裔存。",
            "當時任昉過田舍，野老猶記查林村。"
        ],
        "title": "題到氏田舍",
        "id": "0a448016-40fe-419d-bd20-7c7064eb89b2"
    },
    {
        "author": "蔣之奇",
        "paragraphs": [
            "城東湞水碧淵洄，楊僕樓船向此來。",
            "我亦編蓬今下瀨，擬尋韶石上崔嵬。"
        ],
        "title": "南雄昌樂驛",
        "id": "541a051d-6446-472e-8c29-b556cb15b5d0"
    },
    {
        "author": "蔣之奇",
        "paragraphs": [
            "滔滔武溪一何深，鳥飛不渡，獸不能臨。",
            "嗟哉武溪何毒淫。",
            "飛湍瀑流瀉雲岑，砰激百兩雷車音。",
            "吾聞神漢之初始開斸，史君姓周其各煜。",
            "至今廟在樂昌西，苔蘚殘碑僅填讀。",
            "武水之源自何出，郴州武縣鸕鷀石。",
            "南入桂陽三百里，峻瀨洪濤互淙射。",
            "其誰寫此入新聲，一曲馬援門人笛。",
            "南方耆舊傳此水，樂昌之瀧茲乃是。",
            "退之昔日泛潮陽，曾到瀧頭問瀧吏。",
            "我今以選來番禺，事與昌黎殊不類。",
            "未嘗神色輒戃慌，何至形容遽憔悴。",
            "但憐歲晚毛鬢侵，故園一別至於今。",
            "溪光罨畫清且淺，朱藤覆水成春陰。",
            "何爲在此嬰朝簪，翩然走馬馳駸駸。",
            "南踰瘴嶺窮崎崟，梅花初開雪成林。",
            "韶石仿佛聞舜琴，曹源一滴清人心。",
            "遠民安堵年穀稔，百蠻航海來獻琛。",
            "嗟余才薄力不任，報君夙夜輸誠忱。",
            "布宣條教勤官箴，有佳山水亦出尋。",
            "樂平吾樂何有極，不信弦歌武溪深。"
        ],
        "title": "續武溪深",
        "id": "ee1f9619-074b-4ca2-8386-3843583ddb9e"
    },
    {
        "author": "蔣之奇",
        "paragraphs": [
            "當日昌黎繫纜初，曾瞻雙闕整冠裾。",
            "致君堯舜今誰是，想像聞韶更起予。"
        ],
        "title": "望韶石",
        "id": "40cd66b9-a73f-4fb6-b6ef-022e6fb75a32"
    },
    {
        "author": "蔣之奇",
        "paragraphs": [
            "呂嘉妄欲抗中原，積石江心尚巋然。",
            "豈料王師到尋狹，挫鋒困粟遂無前。"
        ],
        "title": "石門山  其一",
        "id": "a9d415e1-4316-4a6c-8d49-388539236d5b"
    },
    {
        "author": "蔣之奇",
        "paragraphs": [
            "樓船伏波安在哉，會兵曾破石門來。",
            "昔年已過獲嘉縣，今日更登朝漢臺。"
        ],
        "title": "石門山  其二",
        "id": "cb20efcd-eb23-4caa-9036-d53aaf69fff2"
    },
    {
        "author": "蔣之奇",
        "paragraphs": [
            "昨從湞陽來，暮過峽山寺。",
            "適聞新昌寇，道路傳者沸。",
            "余時不敢留，一葦翻然逝。",
            "雖經絕妙境，已負清幽意。",
            "捲簾坐船，船極目望蒼翠。",
            "有如逢珍寶，不暇貯篋笥。",
            "又如過屠門，大嚼涎垂喙。",
            "每欲問其詳，曾莫得圖志。",
            "道人山中來，爲我譚一二。",
            "犀去金鎖沈，猿歸玉環墜。",
            "趙胡垂釣石，巋然出江際。",
            "穆王雙車轍，想像常按轡。",
            "漢晉五仙人，曾騎五羊至。",
            "俊靄二禪師，神力與迎馭。",
            "岧嶢五岳塔，初自崑崙施。",
            "三祖石堪奇，僧粲嘗所憩。",
            "上方獅子臺，下視見雲氣。",
            "異花成帳幄，紅紫嫣然媚。",
            "蒙茸綠崖草，莖葉相覆被。",
            "或黄如金釵，或白如珠珥。",
            "造化窮天巧，肖像名殊異。",
            "梁間許渾詩，壁上李翱記。",
            "但知攷事蹟，何暇評文字。",
            "清遠中古宿，俯壓南海澨。",
            "退之貶潮陽，亦曾經此地。",
            "幢碎逢颶風，雷電助其勢。",
            "我來幸無恙，恬然不憂畏。",
            "祥飇送輕帆，默已荷神賜。",
            "此歸會有日，維舟就津次。",
            "當爲小盤桓，歷覽嘗夙志。"
        ],
        "title": "峽山",
        "id": "3d07df69-77b0-481f-be9b-99522e49201e"
    },
    {
        "author": "蔣之奇",
        "paragraphs": [
            "此山從古號浮丘，攜手城西是舊游。",
            "法從未容穿豹尾，守藩聊得步鼇頭。",
            "傍連玳瑁遺亭近，下有珊瑚廢井留。",
            "得道丈人如可遇，秋風挹袖上瀛洲。"
        ],
        "title": "浮丘山",
        "id": "9aec3c50-576f-479d-8247-37c5f4f1888e"
    },
    {
        "author": "蔣之奇",
        "paragraphs": [
            "除地誅茅懸左偏，三山一碧正當前。",
            "舍人爲寫湖陰曲，禪伯請題城上篇。",
            "帳下勁兵纏象魏，櫪中飛騎控巴滇。",
            "至今庭竹根延蔓，尚想當時七寶鞭。"
        ],
        "title": "過蕪湖",
        "id": "ab35492f-8d9d-42ee-bbc3-0edbcaefd489"
    },
    {
        "author": "蔣之奇",
        "paragraphs": [
            "一線橫大江，千螺簇層巒。",
            "空外飛鳥沒，煙中片帆還。"
        ],
        "title": "遊狼山",
        "id": "b75b3678-9911-41e9-9961-59ee7fc0bdcd"
    },
    {
        "author": "蔣之奇",
        "paragraphs": [
            "落日漢陽孤閣對，秋風鄂渚數舟橫。",
            "偶吟萬里飄流句，獨倚滄洲憶禰生。"
        ],
        "title": "鸚鵡洲",
        "id": "36d1f950-2c84-4b54-b52d-df2b4e3a0679"
    },
    {
        "author": "蔣之奇",
        "paragraphs": [
            "不終強屈蠻夷上，稍復低回禮義中。",
            "自昔一時成霸業，至今千載仰英風。"
        ],
        "title": "朝漢臺",
        "id": "d63d3767-bb97-4787-afe3-9870a1bd98be"
    },
    {
        "author": "蔣之奇",
        "paragraphs": [
            "撥破紅塵入紫煙，五羊壇上訪神仙。",
            "人間自覺無閑地，城裏誰知有洞天。"
        ],
        "title": "菖蒲澗",
        "id": "5bbda99e-1910-4ade-b352-d0e1090026fc"
    },
    {
        "author": "蔣之奇",
        "paragraphs": [
            "圓壇展祀日，樊山開宴時。",
            "釣台高嶪嵲，離殿鬰參差。"
        ],
        "title": "泊武昌",
        "id": "d7a13a1a-3170-4d74-a409-deba7b6be054"
    },
    {
        "author": "蔣之奇",
        "paragraphs": [
            "勢利煎人漫白頭，休休休去是良謀。",
            "應須買取堪騎鶴，跨入芝田閬苑游。"
        ],
        "title": "休休亭",
        "id": "2b09d460-6016-4364-b965-004d9549d5b9"
    },
    {
        "author": "蔣之奇",
        "paragraphs": [
            "釋子幽居遠俗紛，停橈登覽日將曛。",
            "湖光已嘆千年變，山勢猶驚九隴分。",
            "迸溜冷噴雙沼雪，煮茶香透一杯雲。",
            "偶因流落尋佳致，何意聲名世外聞。"
        ],
        "title": "題慧山寺",
        "id": "51765b4c-a45f-45ea-9440-b55d4a0a404b"
    },
    {
        "author": "蔣之奇",
        "paragraphs": [
            "還家豈不樂，生事未應閑。",
            "朝日已復去，征鞍方更攀。",
            "傷心百道水，閱目萬重山。",
            "何以忘羈旅，翛翛醉夢間。"
        ],
        "title": "遊慧山",
        "id": "cdd91a5b-b03c-4d6f-9408-d18f1c9e36ce"
    },
    {
        "author": "蔣之奇",
        "paragraphs": [
            "人家白雪中，鳥道青雲裏。",
            "耕斸競畬田，魚樵喧會市。",
            "秀出羅霄山，倒流楊岐水。",
            "三真不可尋，寥寥忽千祀。",
            "更想用兵時，徘徊甘卓壘。"
        ],
        "title": "萍鄉",
        "id": "789c2e9a-87b3-4297-9381-fc83f84c5605"
    },
    {
        "author": "蔣之奇",
        "paragraphs": [
            "我愛通羊好，民居山作城。",
            "眼前無俗事，枕畔有灘聲。"
        ],
        "title": "愛山堂  其一",
        "id": "c2f4fdd9-c724-4b54-9879-98faa3066739"
    },
    {
        "author": "蔣之奇",
        "paragraphs": [
            "我愛通羊好，環回雲水間。",
            "重巒與疊嶂，真是翠屏山。"
        ],
        "title": "愛山堂  其二",
        "id": "ad347ade-d2e2-4d3c-86e0-d53bb5c9b3f7"
    },
    {
        "author": "蔣之奇",
        "paragraphs": [
            "我愛通羊好，清無半點塵。",
            "峭山多洞戶，樵牧識仙人。"
        ],
        "title": "愛山堂  其三",
        "id": "0a8a595c-f34f-46ba-8fd7-4a34991388a5"
    },
    {
        "author": "蔣之奇",
        "paragraphs": [
            "我愛通羊好，青山便是城。",
            "白雲深處宿，一椀玉泉聲。"
        ],
        "title": "愛山堂  其四",
        "id": "7b69c452-c195-447f-9dc1-a7d1ea777b43"
    },
    {
        "author": "蔣之奇",
        "paragraphs": [
            "我愛通羊好，煙霞冰玉間。",
            "不須乘羽駕，飛入翠屏山。"
        ],
        "title": "愛山堂  其五",
        "id": "f474770c-1b1f-4d58-ae49-d3d150b3136d"
    },
    {
        "author": "蔣之奇",
        "paragraphs": [
            "我愛通羊好，山深不染塵。",
            "數家原上住，疑是避秦人。"
        ],
        "title": "愛山堂  其六",
        "id": "e9aabfa4-ce4f-4ad7-bc83-91f192400145"
    },
    {
        "author": "蔣之奇",
        "paragraphs": [
            "我愛通羊好，樓高入錦城。",
            "青山常在眼，澗水不聞聲。"
        ],
        "title": "愛山堂  其七",
        "id": "65f03300-2734-4501-8d43-2d34c2bd6661"
    },
    {
        "author": "蔣之奇",
        "paragraphs": [
            "我愛通羊好，雙泉咫尺間。",
            "不須尋謝屐，步入九宮山。"
        ],
        "title": "愛山堂  其八",
        "id": "2da82b21-02f5-4c47-996a-c29fe3ab1a01"
    },
    {
        "author": "蔣之奇",
        "paragraphs": [
            "我愛通羊好，宗英迥出塵。",
            "文章與政事，今復見何人。"
        ],
        "title": "愛山堂  其九",
        "id": "79e1f796-990b-446c-8246-985a17ca8841"
    },
    {
        "author": "蔣之奇",
        "paragraphs": [
            "我愛蓬萊編，復此會群仙。",
            "仙人笑拍手，索我瑤華篇。"
        ],
        "title": "會山",
        "id": "58c8e7da-ed4d-4f32-9c13-cdb405b67f51"
    },
    {
        "author": "蔣之奇",
        "paragraphs": [
            "涓涓石含泉，扁舟過其下。",
            "大旱日望爾，神功一飛灑。"
        ],
        "title": "大泉洞",
        "id": "2ded4df0-cfe6-44ee-9cb2-c987f769e832"
    },
    {
        "author": "蔣之奇",
        "paragraphs": [
            "三十六湖水所潴，其間尤大爲五湖。",
            "中間可以置郵戍，隱然高阜如覆盂。",
            "大開名園治亭榭，時燕朱履爲歡娛。"
        ],
        "title": "失題  其一",
        "id": "44469c4e-e8a5-41c4-bc43-635f21d2ae63"
    },
    {
        "author": "蔣之奇",
        "paragraphs": [
            "高臺雄跨一千尺，熙熙樂國遊華胥。"
        ],
        "title": "失題  其二",
        "id": "78b1e2b5-7384-4811-9131-0c3a918b7e44"
    },
    {
        "author": "蔣之奇",
        "paragraphs": [
            "堂軒峻疊青壁滑，老蚌放開明月珠。"
        ],
        "title": "失題  其三",
        "id": "a671c206-9194-4411-973b-f8e7cc6a538f"
    },
    {
        "author": "蔣之奇",
        "paragraphs": [
            "蒼龍脫角瑩且澤，鮮瓜自與風雷俱。",
            "郟家女子已仙去，尚有故井存通衢。"
        ],
        "title": "失題  其四",
        "id": "8b472e3e-e050-45f5-8f26-461c48285132"
    },
    {
        "author": "蔣之奇",
        "paragraphs": [
            "淩波羅襪塵欲起，冉冉玉水翻紅蕖。"
        ],
        "title": "失題  其五",
        "id": "742b26f7-81b4-4386-9579-1f08cc5ae62e"
    },
    {
        "author": "蔣之奇",
        "paragraphs": [
            "搖輝蘸影弄姿媚，粉黛醉倒無人扶。"
        ],
        "title": "失題  其六",
        "id": "8b8280ef-09e9-4ddd-8396-048d22d947e2"
    },
    {
        "author": "蔣之奇",
        "paragraphs": [
            "牡丹芍藥開四達。"
        ],
        "title": "失題  其七",
        "id": "0b70d811-9a8b-4699-987b-d60b29e323de"
    },
    {
        "author": "蔣之奇",
        "paragraphs": [
            "品第未必揚州殊，武陵迷春無處問。"
        ],
        "title": "失題  其八",
        "id": "2613d36c-db02-44ec-8041-e5fb856b6767"
    },
    {
        "author": "蔣之奇",
        "paragraphs": [
            "杳杳仙路來盤紆，流杯插花歡客飲。"
        ],
        "title": "失題  其九",
        "id": "8c234e46-9c6c-4ed1-a76b-9de5a6024c3d"
    },
    {
        "author": "蔣之奇",
        "paragraphs": [
            "霏霜濺雪來坐隅，序賢祈爵發鳴鏑。"
        ],
        "title": "失題  其一○",
        "id": "e7233425-9280-4e7c-8484-7b78ddb89c6a"
    },
    {
        "author": "蔣之奇",
        "paragraphs": [
            "傳花疊語爭喧呼，主人能詩有仙格。",
            "錦囊麗藻紛披敷，擬驅輕駕逐煙客。"
        ],
        "title": "失題  其一一",
        "id": "03cd74a1-34ed-4ec0-973a-f0cecbc1a98d"
    },
    {
        "author": "蔣之奇",
        "paragraphs": [
            "曠浪塵外天爲徒。"
        ],
        "title": "失題  其一二",
        "id": "95c2b06e-e0df-4505-ae13-48e9539e6f29"
    },
    {
        "author": "蔣之奇",
        "paragraphs": [
            "夢得池塘生春草，一句我知今古無。",
            "西歸定躡瀛嶠頂，氣象早已居蓬壺。",
            "甘棠留愛在他日，好事傳作淮南圖。"
        ],
        "title": "失題  其一三",
        "id": "96425fd3-e78f-4261-97b7-05f4e563e5da"
    },
    {
        "author": "蔣之奇",
        "paragraphs": [
            "沿澗扳崖入翠霞，寺僧猶寄舊鍾家。",
            "芙蓉秀出天河外，我欲名爲小九華。"
        ],
        "title": "九峰寺  其一",
        "id": "e6bb2d94-b9a9-476e-86cf-83af30b810be"
    },
    {
        "author": "蔣之奇",
        "paragraphs": [
            "九子芙蓉畔，傳燈彼一時。",
            "誰無男女相，試問末山尼。"
        ],
        "title": "九峰寺  其二",
        "id": "68f3a5e3-80e7-4395-b939-c5200cdcb5e9"
    },
    {
        "author": "蔣之奇",
        "paragraphs": [
            "遙睇青冥絕險生，山翁相指亂雲橫。",
            "不知身世在何許，但覺滿懷風露清。"
        ],
        "title": "雲末峰",
        "id": "392a3586-b4cd-4a3a-b388-bf14d28d2a93"
    },
    {
        "author": "蔣之奇",
        "paragraphs": [
            "翠巘蘢蔥瑞色分，嵐光遙映縷絲棼。",
            "無心謾作奇峰勢，何礙金烏出海門。"
        ],
        "title": "飛雲峰",
        "id": "ecf84430-2911-4067-abf8-9e4a80f9c673"
    },
    {
        "author": "蔣之奇",
        "paragraphs": [
            "天風飄飄浮紫煙，誰把雪山香草然。",
            "氣息不教落人世，直上紫皇青案前。"
        ],
        "title": "香爐峰",
        "id": "1f8bf786-6902-4ff2-8227-8b1041094ce7"
    },
    {
        "author": "蔣之奇",
        "paragraphs": [
            "軟金赬玉翠流輝，天嬪新開雲錦機。",
            "西望赤城標起處，宦情欲逐野雲飛。"
        ],
        "title": "翠霞峰",
        "id": "4d1a1b16-9f85-4aa1-b515-a570a5f18612"
    },
    {
        "author": "蔣之奇",
        "paragraphs": [
            "翠滴溪橋水沍澄，更深斜月映寒星。",
            "巉巖何代點頭石，臥聽高人夜讀經。"
        ],
        "title": "蒼玉峰",
        "id": "fb9b9f63-3fad-48ac-8b5b-518edbedc177"
    },
    {
        "author": "蔣之奇",
        "paragraphs": [
            "擎天一柱萬山低，九朵奇葩秀一枝。",
            "多少好山僧占住，空王曾會範圍基。"
        ],
        "title": "芙蓉峰",
        "id": "aeccff7d-5521-41d6-9d87-f3dc6c73e6ee"
    },
    {
        "author": "蔣之奇",
        "paragraphs": [
            "飛泉練白地無塵，欻起千波湛寂身。",
            "靜挾飛仙忘世慮，卻嗤塵世夢中人。"
        ],
        "title": "流清峰",
        "id": "f93f2fad-1ec7-45de-81b0-42edaea923c5"
    },
    {
        "author": "蔣之奇",
        "paragraphs": [
            "翠黛輕拖促曉妝，雲歸鬟岫鬢蒼蒼。",
            "道人欲識普賢面，西蜀重燒十願香。"
        ],
        "title": "峨眉峰",
        "id": "aee226b5-1675-4b71-b89c-40113e12a35f"
    },
    {
        "author": "蔣之奇",
        "paragraphs": [
            "藜杖芒鞋興不窮，萬山螺簇碧蘢蔥。",
            "青天一餉開圖畫，瀲灧收歸慘淡中。"
        ],
        "title": "天竺峰",
        "id": "a1fa9dc3-ab63-4e28-88e8-106356e46d73"
    },
    {
        "author": "蔣之奇",
        "paragraphs": [
            "藤陰稜石煜金科，磊砢常將風雨磨。",
            "剛被閑雲生罅隙，禪僧迷失舊盤陀。"
        ],
        "title": "生雲石",
        "id": "4a28006d-c94f-4e5e-a238-3934e80b8d8d"
    },
    {
        "author": "蔣之奇",
        "paragraphs": [
            "墨窩化石鎖煙苔，巖上茅空煙又開。",
            "塵劫一聲清磬裏，至今猶有燕飛來。"
        ],
        "title": "燕窩石",
        "id": "d3e91d8b-1840-4db4-9f44-54d34196ac55"
    },
    {
        "author": "蔣之奇",
        "paragraphs": [
            "佛隴遺芳鮮儷蹤，王張三觀揭禪叢。",
            "圓明珠繫衣襦裏，凈妙蓮生濕淤中。",
            "再現石橋真法界，重興銀地舊家風。",
            "未應賦述誇孫綽，序倡稱揚復有公。"
        ],
        "title": "萬年妙蓮閣",
        "id": "351e75f7-d48e-48ab-9dfa-cc6af60c7923"
    },
    {
        "author": "蔣之奇",
        "paragraphs": [
            "晚向津亭泊畫船，忽聞佳處在雲煙。",
            "松根化作千年石，山寺蒸爲一澗泉。",
            "祖意供看亭下柏，禪交同結社中蓮。",
            "明朝輿筍還躋嶺，聊借僧房一覺眠。"
        ],
        "title": "松石峰",
        "id": "58d6bdd0-9094-4e85-a9aa-de3485eebf4f"
    },
    {
        "author": "蔣之奇",
        "paragraphs": [
            "我來靈峰□滄海，夜半起坐望海亭。",
            "沈沈水面正陰黑，六龍銜日□未平。",
            "□更陽谷光氣發，五色變怪不可名。",
            "洪濤洶涌□鼎沸，蛟蜃伏匿魚龍驚。",
            "金鴉騰署若木末，煙消霧散□下明。",
            "狂風喧豗簸巨浪，猶似百面雷鼓鳴。",
            "崩騰蕩沃□五岳，鱗鬣磨有效地鯨與鵬。",
            "嘈峨忽駭陵谷變，雪山千仞□際橫。",
            "飄飄番船隨上下，出沒僅若水□萍。",
            "忽然風霽□籟息，金斗熨帖一練平。",
            "碧波湛湛千萬頃，參錯島嶼□杯罌。",
            "三江五湖亦甚大，視此乃類蹄中泓。",
            "琉球佛齊日本國，隱隱微見煙林青。",
            "三山歷歷亦可數，突兀下有□頭撐。",
            "惜哉秦王不此，勞心徒欲求長生。",
            "我雖流落□海上，獨此寄寓亦可矜。",
            "行當結茅鍊金液，以待九轉□丹成。",
            "仙飛羽化會有日，直跨三島梯青冥。",
            "他年故人或相問，請來訪我於蓬瀛。"
        ],
        "title": "望海歌",
        "id": "5e29116c-08af-40a4-a6dd-d1ecd65a7250"
    },
    {
        "author": "蔣之奇",
        "paragraphs": [
            "斷崖天削成，半腰爲坳窊。",
            "殿閣在其中，乃是釋子家。",
            "初疑無路通，去必淩紫霞。",
            "屈曲轉山足，雲蘿可攀拏。",
            "忽然至其上，金碧藏谽谺。",
            "卻見巖下路，目睛眩生花。",
            "僧有定慧者，來自蜀道賒。",
            "五代方亂離，相此山水佳。",
            "卜居不復出，焚香擁袈裟。",
            "嗟余但企仰，涉世空喧嘩。",
            "安得寄遁此，可以忘幽遐。"
        ],
        "title": "潄玉泉",
        "id": "210d37f6-3457-4a25-a3dc-4da3625caabb"
    },
    {
        "author": "蔣之奇",
        "paragraphs": [
            "好在廬陵守，年來强健無。",
            "一麾新佩印，三瑞更爲圖。",
            "善政傳江右，飛書到海隅。",
            "緬懷烏府舊，何日笑談俱。"
        ],
        "title": "寄題三瑞堂",
        "id": "753eb831-b7df-44ae-938c-4606d46391ba"
    },
    {
        "author": "蔣之奇",
        "paragraphs": [
            "高士遺臺曲澗東，俯臨百丈之飛虹。",
            "雲卷雲舒絕壁下，花開花落空潭中。",
            "丹砂鍊去山俱寂，赤鯉騎歸路不通。",
            "嘆息往來車馬客，幾人忙處問琴公。"
        ],
        "title": "琴高臺懷古  其一",
        "id": "5ec8fb1d-96f2-42d6-96ba-5758f929f718"
    },
    {
        "author": "蔣之奇",
        "paragraphs": [
            "來至涇川十里餘，嶄然怪石翠凌虛。",
            "自慚不是神仙骨，空羨琴高控鯉魚。"
        ],
        "title": "琴高臺懷古  其二",
        "id": "087f2b3a-2628-457e-a09b-b7edea50927d"
    },
    {
        "author": "蔣之奇",
        "paragraphs": [
            "白面峰巒碧玉堆，故人卜築在巖隈。",
            "難尋荀鶴舊遊宅，尚有昭明古釣臺。",
            "滿檻名花紅勝錦，一溪流水綠如苔。",
            "七閩千里倦遊客，兩眼眵昏向此開。"
        ],
        "title": "白面山",
        "id": "6986e696-b402-4eae-8dcf-e5d01e555a58"
    },
    {
        "author": "蔣之奇",
        "paragraphs": [
            "級級躋攀險，肩輿若上天。",
            "雲端開净刹，峰頂見平田。",
            "水石清無價，烟霞翠滿前。",
            "高僧卜居此，意欲斷塵緣。"
        ],
        "title": "遊化城寺",
        "id": "daaea2de-d8a2-4925-a705-c91ac3230746"
    },
    {
        "author": "蔣之奇",
        "paragraphs": [
            "全體若金銀，深藏如自珍。",
            "應知貪餌者，畢竟是凡人。"
        ],
        "title": "六和寺金魚池",
        "id": "25f83c60-6934-4d41-bf18-ff5aef9b46e5"
    },
    {
        "author": "蔣之奇",
        "paragraphs": [
            "耕春煙一壟，釣月水千尋。",
            "未荒三徑菊，不負此生心。"
        ],
        "title": "隱居南莊",
        "id": "09c76bb0-6c8d-4f94-b695-6252ff51ec20"
    },
    {
        "author": "蔣之奇",
        "paragraphs": [
            "蒼玉門徑濶，白雲庭院深。",
            "鄞江一丈水，清可照人心。"
        ],
        "title": "蒼玉洞",
        "id": "872c13ec-7a02-451c-8ba8-fb613f6078b9"
    },
    {
        "author": "蔣之奇",
        "paragraphs": [
            "山前十里入青蒼，猿鳥聲中建道場。",
            "日轉竹陰侵閣冷，水流花片過門香。"
        ],
        "title": "鷲峰院",
        "id": "033de48d-0a95-4a39-a270-39dfd5bc67ca"
    },
    {
        "author": "蔣之奇",
        "paragraphs": [
            "蕩漾溪沙深淺間，羣山回抱翠連環。",
            "扁舟便欲乘流去，直下山門六刺灘。"
        ],
        "title": "涇溪",
        "id": "29a3529c-0d48-4b85-98e1-e3a240356322"
    },
    {
        "author": "蔣之奇",
        "paragraphs": [
            "幙山孤秀幙溪清，玉鑑光寒映翠屏。",
            "今古寥寥何可問，難當遺事在圖經。"
        ],
        "title": "過幙溪憶左難當",
        "id": "cc62e9ee-b84b-41e3-bf13-f212719b4378"
    },
    {
        "author": "蔣之奇",
        "paragraphs": [
            "最愛仙人卧白雲，一竿來此釣紅鱗。",
            "我今不學磻溪叟，行作宗雷社裏人。"
        ],
        "title": "劉遺民釣臺",
        "id": "16709b0f-679a-4de1-a41d-21f32745ac4b"
    },
    {
        "author": "蔣之奇",
        "paragraphs": [
            "盱江清淺見游鱗，百尺飛橋跨碧津。",
            "行過水南看更好，風光駘蕩百花春。"
        ],
        "title": "嘉禾驛",
        "id": "2413ed8a-7632-4f85-94fe-3d95248029f7"
    },
    {
        "author": "蔣之奇",
        "paragraphs": [
            "昨夜雪初霽，寒梅破蕾新。",
            "滿頭雖白髪，聊插一枝春。"
        ],
        "title": "梅花",
        "id": "4f45ea89-0427-4ee5-bbe9-13f9e0846f12"
    },
    {
        "author": "蔣之奇",
        "paragraphs": [
            "凌風泛浪白於雲，野牧湖中曉至昏。",
            "一舉招旗畢來集，至今人號養鵝墩。"
        ],
        "title": "詩一首",
        "id": "9f2f868e-fa67-48b5-896b-d9391b29fe8f"
    },
    {
        "author": "蔣之奇",
        "paragraphs": [
            "結交有羊左，是惟一時才。",
            "爲聞楚王賢，翩然自燕來。",
            "一日食欲盡，俱往空雙埋。",
            "伯桃乃獨留，餓死梁山隈。",
            "角哀仕既達，感舊肝膽摧。",
            "念此併糧惠，告還葬遺骸。",
            "至今溧陽旁，突兀穴土堆。",
            "何人致薦奠，千花飛酒杯。",
            "精靈今在否，古木以生雷。",
            "魯公昔過之，駐車久徘徊。",
            "感嘆發篇詠，灑翰鑱瓊瑰。",
            "惜哉今不存，散落隨塵埃。",
            "空餘鄭薰記，片石昏蒼苔。",
            "末世友道絕，雅歌□□頹。",
            "草木尚萎死，小怨何足懷。",
            "我思有所矯，巨燄明寒灰。",
            "茲事雖過中，義烈亦壯哉。",
            "幸逢太丘長，揭表旌泉臺。",
            "寥寥千載間，下激清風迴。",
            "還顧勢利交，市道良可哀。"
        ],
        "title": "左伯桃墓羊角哀墓",
        "id": "a0f93cf5-ef1d-4e29-ba1f-5197324124de"
    },
    {
        "author": "蔣之奇",
        "paragraphs": [
            "蘭亭搨本得遺法，字體變化人莫窺。",
            "梭飛壁間勢屈矯，劍出獄底光陸離。",
            "可憐闕齧侵點畫，鐵網買斷珊瑚枝。"
        ],
        "title": "墨妙亭",
        "id": "5ff3e5e2-0a0b-4f34-9e24-139df47db53b"
    },
    {
        "author": "蔣之奇",
        "paragraphs": [
            "怪石如排衙，羅列亭兩畔。",
            "森森整旌纛，岌岌峨冠弁。"
        ],
        "title": "排衙石",
        "id": "027b2783-397b-4b1f-8979-b6493024faf6"
    },
    {
        "author": "蔣之奇",
        "paragraphs": [
            "聞說旌陽舊築壇，故浮修水一來看。",
            "至今磨劍池猶在，冷浸一天星斗寒。"
        ],
        "title": "磨劍池",
        "id": "332d1aa8-8c3f-4ab1-b29c-c4fbbde4fff2"
    },
    {
        "author": "蔣之奇",
        "paragraphs": [
            "公輔產日南，九齡起韶陽。",
            "早知朱泚反，預識胡雛狂。"
        ],
        "title": "鹿鳴宴",
        "id": "184c9279-7b36-45b2-86da-eefd614bc8cf"
    },
    {
        "author": "蔣之奇",
        "paragraphs": [
            "近城故有武王臺，拂雲千尺高崔嵬。",
            "謂之朝漢乃非是，歲時嘉會傾尊罍。"
        ],
        "title": "越王臺",
        "id": "9ae4d914-a12b-4314-a7db-395fd58b655d"
    },
    {
        "author": "蔣之奇",
        "paragraphs": [
            "惟此休祥地，相傳慶育時。",
            "繞樞飛電轉，流渚彩虹垂。",
            "鬰鬰餘佳氣，綿綿嗣慶基。",
            "九龍曾灑濯，三聖共扶持。"
        ],
        "title": "奉陪穆父尚書仲至侍郎德和吏部至啟聖院",
        "id": "1b95f263-c6f3-4b16-8c7d-aa04c4bdf6a0"
    },
    {
        "author": "蔣之奇",
        "paragraphs": [
            "萬計損珠寶，千章列棟楹。",
            "秋毫思頰挫，不日慶釐成。",
            "青簡流芳遠，丹書霈澤傾。",
            "袖人罔恫怨，道路沸歡聲。"
        ],
        "title": "上清儲祥宮",
        "id": "0196d9fc-ace7-42c5-bfef-5a1ca2be9cec"
    },
    {
        "author": "蔣之奇",
        "paragraphs": [
            "昔我承乏江西官，豫章聖跡無不觀。",
            "如何復有此遺恨，獨我不到梅仙壇。",
            "梅仙壇在豐城界，真風爽氣埃塵外。",
            "當年補尉向南昌，才譽雖高官未大。",
            "漢成帝時綱紀壞，先生諫書至於再。",
            "前擢王章矯曲朝，戮及妻子讎黨快。",
            "群臣知非不敢爭，遂令天下言爲誡。",
            "烏乎此語誠甚危，譏切權強何慷慨。",
            "借令觸突倖臣牙，嗜一羈單未爲害。",
            "公卿大臣噤不吐，彼爲私謀安足怪。",
            "正人在下吁可悲，變名吳市復誰知。",
            "元豐敕書爲旌表，故故丹井存遺基。",
            "壽春真人錫顯號，稱其高蹈與俗遺。",
            "先生雖不遇於昔，而遇於今蒙獎飭。",
            "令丞作書譽忠直，潛德幽光輝無極。"
        ],
        "title": "寄題梅壇",
        "id": "ec0dd403-37b0-4de1-bf62-80d14361e76f"
    },
    {
        "author": "蔣之奇",
        "paragraphs": [
            "嘉節長岐路，區區夢幻身。",
            "何年一舉腋，仙去逐敖君。"
        ],
        "title": "上高寶嚴寺",
        "id": "78fc15a1-bbf8-43bc-bd61-5196364b2cef"
    },
    {
        "author": "蔣之奇",
        "paragraphs": [
            "地無一勺水，安得有湖名。",
            "世事果如此，風波平地生。"
        ],
        "title": "青草湖",
        "id": "144b1445-b140-439e-88d7-8cd9fd7987d4"
    },
    {
        "author": "蔣之奇",
        "paragraphs": [
            "蒼龍蛻骨去已久，山根一穴如天開。",
            "寄言俗客不可入，往往白晝生風雷。"
        ],
        "title": "龍池巖",
        "id": "ed126374-a89a-4b3b-b5b0-f83f6b0d8615"
    },
    {
        "author": "蔣之奇",
        "paragraphs": [
            "全閩形勢屬臨汀，贛嶺連疆似井陘。",
            "江匯里淵銷地脈，山橫華蓋應天星。"
        ],
        "title": "蒼玉洞",
        "id": "5f74aed1-a53c-469e-9330-d4209788f7f5"
    },
    {
        "author": "蔣之奇",
        "paragraphs": [
            "紫翠望雲嵐，山前一逕杉。",
            "冥冥煙雨裏，枉道訪仙巖。"
        ],
        "title": "石巖",
        "id": "ec309ec5-674e-4909-9678-4eb3afe77b5a"
    },
    {
        "author": "蔣之奇",
        "paragraphs": [
            "諸侯之學，是謂泮水。",
            "詩人所頌，魯侯戾止。",
            "獻馘於是，獻囚於是。",
            "釆芹則美，飲酒維旨。",
            "淮夷來服，觩弓搜矢。",
            "其摯維何，元龜象齒。",
            "區區魯邦，陋無足紀。",
            "維泮之興，功烈如彼。",
            "下逮鄭國，學校不修。",
            "青青子衿，莫肯來遊。",
            "誰欲毀之，僑吉厥猶。",
            "視其所召，藥之則瘳。",
            "我得吾師，實獲所求。",
            "首善于京，其速置郵。",
            "矧在守長，宣化承流。",
            "德音不昭，維職之憂。",
            "番禺之學，莫原所作。",
            "歲月其綿，棟楹腐惡。",
            "藩級板夷，屋垣圮剝。",
            "圖像之威，弗丹弗雘。",
            "聖經不談，束置高閣。",
            "講席其虛，維塵漠漠。",
            "譬彼弗殖，萎其將落。",
            "于嗟斯民，誰啟誰覺。",
            "釋老二氏，尚能尊師。",
            "豈伊吾儒，曾是弗爲。",
            "道廢若此，莫或恥之。",
            "振而起諸，豈不在茲。",
            "爰命鳩材，僝工以時。",
            "肇新兩序，翼如翬飛。",
            "載闢祠庭，奐其輪而。",
            "頤指而化，鬼設神施。",
            "乃延師生，來燕來處。",
            "匪怒伊教，載笑載語。",
            "籩豆有踐，殽核維旅。",
            "以妥以侑，禮儀具舉。",
            "濟間多士，進退規矩。",
            "夏弦春誦，各得其所。",
            "相彼錯薪，有擢維楚。",
            "遐不作人，成是才諝。",
            "在漢循吏，時則文翁。",
            "修起學宮，成都市中。",
            "常衮在閩，講導從容。",
            "士比內州，歲貢以充。",
            "賢不天成，有養自蒙。",
            "誰謂越遠，齊魯同風。",
            "憬彼夷蠻，來順來從。",
            "南交厎寧，猗學之功。"
        ],
        "title": "廣州州學記繫詩",
        "id": "295ebd91-1b84-4a3c-9203-a50404a36f7b"
    },
    {
        "author": "蔣之奇",
        "paragraphs": [
            "分得宜春地，東偏一畫屏。",
            "洪陽仙洞古，龍姥舊祠靈。",
            "雨過溪痕長，春回草徑青。",
            "道傍聊下馬，揩蘚讀碑銘。"
        ],
        "title": "按行分宜",
        "id": "174b368e-df87-4783-8c00-6e686347f067"
    },
    {
        "author": "蔣之奇",
        "paragraphs": [
            "旴江一带碧漣漪，來憑闌干把酒時。",
            "吏役不知春色晚，緋桃花發兩三枝。"
        ],
        "title": "旴水詩",
        "id": "b2d56fea-1b79-4793-9a41-0c7ad7d43d83"
    },
    {
        "author": "蔣之奇",
        "paragraphs": [
            "泉飛石磴尚微紅，澗出銅陵碧數重。",
            "遙想謝公臨郡日，幾回屐齒印苔封。"
        ],
        "title": "麻源詩",
        "id": "d37be3eb-5dcc-481a-a33e-6c2e7bf419cf"
    },
    {
        "author": "蔣之奇",
        "paragraphs": [
            "老僧七十九，自說少遊方。",
            "試問章山景，爐添一炷香。"
        ],
        "title": "章山永壽禪寺",
        "id": "0db08e72-9689-4ece-9273-807d6847ae24"
    },
    {
        "author": "蔣之奇",
        "paragraphs": [
            "不到狼山已十春，舊題猶覆碧紗塵。",
            "重來風物皆依舊，嬴得衰殘老病身。"
        ],
        "title": "遊狼山寺",
        "id": "e7c20fb4-ff05-42ab-ae8f-cfc8b98d6533"
    },
    {
        "author": "蔣之奇",
        "paragraphs": [
            "樓閣鬰穹窿，清都幸此逢。",
            "兔藏賢令井，鯨吼貳卿鍾。",
            "花覆瑤臺暗，香飄寶鼎濃。",
            "仙居赤城洞，人住玉霄峰。",
            "棋響風敲竹，琴棲月在松。",
            "雲霞隨步武，猿鶴伴從容。",
            "湖漲銷千尺，山浮黛色重。",
            "人間真福地，物外是靈蹤。",
            "鷲嶺標香剎，蛟溪接近封。",
            "枌榆偏在念，桑梓更惟恭。",
            "學道功成就，沖霄願必從。",
            "他年隨羽化，橫跨葛坡龍。"
        ],
        "title": "沖寂觀",
        "id": "92e18a1a-6630-499a-b8ab-bae909a9ebc3"
    },
    {
        "author": "蔣之奇",
        "paragraphs": [
            "橘熟洞庭曉，臚肥笠澤秋。"
        ],
        "tags": [
            "洞庭湖"
        ],
        "title": "句  其一",
        "id": "32858926-7a43-4122-8f10-a3d9c71160aa"
    },
    {
        "author": "蔣之奇",
        "paragraphs": [
            "古寺當江湄，歸舟昔嘗往。"
        ],
        "title": "句  其二",
        "id": "8cb92097-ce88-4068-ab1e-cdb1712a1a48"
    },
    {
        "author": "蔣之奇",
        "paragraphs": [
            "九峰篸碧玉，一水剪青綃。"
        ],
        "title": "句  其三",
        "id": "393be67e-7dd3-4fa9-8f6b-74d29bd7d498"
    },
    {
        "author": "蔣之奇",
        "paragraphs": [
            "今日湖中石，當年天上星。"
        ],
        "title": "句  其四",
        "id": "e901b10d-3159-4ac5-8e13-29e17a3dca6f"
    },
    {
        "author": "蔣之奇",
        "paragraphs": [
            "到門先見如絲瀑，恰似淵明醉石旁。"
        ],
        "title": "句  其五",
        "id": "81d1e34e-928f-4520-b966-746e0dae5a8e"
    },
    {
        "author": "蔣之奇",
        "paragraphs": [
            "雄豪何止壓南州，天下臨觀應第一。"
        ],
        "title": "句  其六",
        "id": "181729dd-e28e-40d7-a38d-a2dee5ebdd0d"
    },
    {
        "author": "蔣之奇",
        "paragraphs": [
            "貢水在東章在西，鬰孤臺與白雲齊。"
        ],
        "title": "句  其七",
        "id": "ebf002af-c414-4cf6-aec9-807fc0de28ac"
    },
    {
        "author": "蔣之奇",
        "paragraphs": [
            "已跨白鵝歸紫府，空留丹竈在人間。"
        ],
        "title": "句  其八",
        "id": "a7df308e-655d-4cd2-b86c-0c3120be208e"
    },
    {
        "author": "蔣之奇",
        "paragraphs": [
            "空傳趙居士，不見紙衣僧。"
        ],
        "title": "句  其九",
        "id": "894c09f1-815e-4320-be1a-1717e70f71e7"
    },
    {
        "author": "蔣之奇",
        "paragraphs": [
            "綠野有佳氣，清淮無點塵。"
        ],
        "title": "句  其一○",
        "id": "3e18b464-3664-44f2-82c6-96c12fcaead4"
    },
    {
        "author": "蔣之奇",
        "paragraphs": [
            "叔偉不見空締建，正平何在獨滄洲。"
        ],
        "title": "句  其一一",
        "id": "11a4e4f2-01f7-4549-b3cf-dbe2040e3d66"
    },
    {
        "author": "蔣之奇",
        "paragraphs": [
            "白雲飛鳥皆在下，一江峽水向東流。"
        ],
        "title": "句  其一二",
        "id": "40e1ebcc-bc72-46e4-b5f0-1ba1749ca399"
    },
    {
        "author": "蔣之奇",
        "paragraphs": [
            "泉明爲邑日，漫叟卜居時。"
        ],
        "title": "句  其一三",
        "id": "6bb16eb0-06e8-4e79-93f5-09804139336f"
    },
    {
        "author": "蔣之奇",
        "paragraphs": [
            "佛香紅茉莉，番供碧玻璃。"
        ],
        "title": "句  其一四",
        "id": "ea4a450e-4e5e-4d12-a54e-a7d3040a9515"
    },
    {
        "author": "蔣之奇",
        "paragraphs": [
            "巋然三石佛，若在嘉州岸。"
        ],
        "title": "句  其一五",
        "id": "9d8f4701-41eb-407a-b045-60fa3b31d28f"
    },
    {
        "author": "蔣之奇",
        "paragraphs": [
            "文日聞賊報，七日走如煙。"
        ],
        "title": "句  其一六",
        "id": "6b7e299b-1914-48c0-aa8b-0fb1fbe195f7"
    },
    {
        "author": "蔣之奇",
        "paragraphs": [
            "功成乞身去，於此老吾生。"
        ],
        "title": "句  其一七",
        "id": "ac73c313-7ec9-4a08-a339-ea6ca144d42b"
    },
    {
        "author": "蔣之奇",
        "paragraphs": [
            "瓊林花草聞前語，罨畫溪山指後期。"
        ],
        "title": "句  其一八",
        "id": "613e7460-723b-4c6a-8f8b-a87ad00dc2b6"
    },
    {
        "author": "蔣之奇",
        "paragraphs": [
            "龍歸一餉雲遮洞，猿叫三聲月滿山。"
        ],
        "title": "句  其一九",
        "id": "869c57d0-8b55-4cba-9a2b-df05b4bf0634"
    },
    {
        "author": "蔣之奇",
        "paragraphs": [
            "日月雙連璧，乾坤一彈丸。"
        ],
        "title": "句  其二○",
        "id": "1f3d2344-4879-4ca8-afc0-7cb2c1e4b2b9"
    },
    {
        "author": "蔣之奇",
        "paragraphs": [
            "秀蹙青螺髻，香持白蟹螯。"
        ],
        "title": "句  其二一",
        "id": "09ea9247-91d9-4d29-9af4-68565537c38c"
    },
    {
        "author": "蔣之奇",
        "paragraphs": [
            "品待秋風鱸味美，重來桂玉啜虀橙。"
        ],
        "title": "句  其二二",
        "id": "8f97d504-479c-4a36-961c-811ee37c7318"
    },
    {
        "author": "蔣之奇",
        "paragraphs": [
            "野徑得閑行。"
        ],
        "title": "句  其二三",
        "id": "f865df0a-ddf2-462a-95d5-87758d7b1548"
    },
    {
        "author": "蔣之奇",
        "paragraphs": [
            "玉盃舊學無施設，空有新詩滿錦囊。"
        ],
        "title": "句  其二四",
        "id": "b978b89a-0d8c-40bb-9b08-c8b8233ecbc8"
    },
    {
        "author": "范純禮",
        "paragraphs": [
            "爲國雖以德，御戎難去兵。",
            "夏人久犯順，邊氓常廢耕。",
            "遣師楊我武，謀帥直非輕。",
            "輟自金穀寄，倚以關塞行。",
            "壯懷吞猖狂，沈機足經營。",
            "新傷乃民力，未振亦軍聲。",
            "既膺閫外寄，當思千里清。",
            "吾家世此官，所得蕃漢情。",
            "未嘗任殺戮，接以信與誠。",
            "方略固多在，惟公守其成。"
        ],
        "title": "送中濟侍郎帥慶得行字",
        "id": "f5f876b8-d69c-4756-b1ca-c8ab1f244756"
    },
    {
        "author": "范純禮",
        "paragraphs": [
            "四十餘年舊典章，聖君今復幸虞庠。",
            "虎賁萬騎森羅列，雁序諸生儼綴行。",
            "已見重准同舜帝，不須無逸戒成王。",
            "祖宗基構隆三代，統業相承是肯堂。"
        ],
        "title": "幸太學倡和",
        "id": "6d52ce8d-8928-46bd-88af-363258ce5c4f"
    },
    {
        "author": "楊咸章",
        "paragraphs": [
            "聞說懸車三老儒，約爲繪像訪僧居。",
            "蟹螯杯酒歡無極，鼎足韜襲樂有餘。",
            "暑簟共觀岷嶺雪，春盤同膾蜀江魚。",
            "歸來一榻如相許，須信逍遙倍二疏。"
        ],
        "title": "梵安寺內浣溪四老唱和詩",
        "id": "258d3d38-50dc-4565-b311-fc4e5e6818c2"
    },
    {
        "author": "楊咸章",
        "paragraphs": [
            "屈曲山腰一逕通，亂雲芳草思無窮。",
            "塵埃從此去人遠，我欲誅茅寄一峰。"
        ],
        "title": "甘露巖",
        "id": "2d7e6cc1-4d83-45dd-86a3-4861bcdfcdb2"
    },
    {
        "author": "楊損之",
        "paragraphs": [
            "未拋名利尚區區，方卜榮遷武信居。",
            "思簉林泉三老後，已經年紀七旬餘。",
            "且來在野同游鹿，莫學臨淵卻羨魚。",
            "子美堂鄰願爲約，免教朋友舊情疏。"
        ],
        "title": "宗弟晦之通直有詩陳武信歸簉三老之後損之喜繼元韻以勉之",
        "id": "67f9dc92-30b5-4689-b13d-2b33c0a2d04a"
    },
    {
        "author": "楊損之",
        "paragraphs": [
            "萬里歸陪老叟遊，燦然雅什遺朋儔。",
            "雲咸響亮清盈耳，霜雪繽紛白滿頭。",
            "三益畫開裨古意，千鍾酒飲破春愁。",
            "勸君莫倦桑榆景，未得爲霖志未酬。"
        ],
        "title": "謹次元韻呈嚴鈞給事",
        "id": "8cb46777-50da-40d7-a2ef-a5331c8ef2fc"
    },
    {
        "author": "任傑",
        "paragraphs": [
            "夫子關西出眾儒，肯來尋我蔔幽居。",
            "忘憂棋局真佳趣，投老詩篇是緒餘。",
            "故舊已家吟伐木，太平只恐罩嘉魚。",
            "主人醉指前溪路，松菊清涼月影疏。"
        ],
        "title": "傑衰朽無取辱益之見招同諸友爲四老會晦之承議有詩傑謹次元韻",
        "id": "5b734abd-8488-4e2d-85b4-d18217a159f2"
    },
    {
        "author": "任傑",
        "paragraphs": [
            "險阻艱難自徧遊，歸來尋訪老交儔。",
            "七年弦頃嗟分袂，二月鶯花喜聚頭。",
            "美酒十分須共醉，勞生一夢更何愁。",
            "況君富貴功名在，從此男兒志可酬。"
        ],
        "title": "傑伏蒙知府給事寵示佳章謹次元韻和呈",
        "id": "a0ba55fe-babc-474e-af98-2e4a4ec85b95"
    },
    {
        "author": "楊武仲",
        "paragraphs": [
            "素發龐眉一陋儒，常陪龍友到禪居。",
            "我隨益者誠多幸，人歎賢哉愧有餘。",
            "坐上共飛純玉斝，腰間齊佩白銀魚。",
            "高吟清論常終日，會數朋交信不疏。"
        ],
        "title": "武仲伏承益之奉議轉示晦之佳什謹依元韻次和",
        "id": "68ebd683-0fc0-41b1-b689-eea9f39a5c2e"
    },
    {
        "author": "楊武仲",
        "paragraphs": [
            "當年臺閣仰英遊，此日還鄉接舊儔。",
            "共喜故人攀鳳翼，佇膺新詔覲螭頭。",
            "清歡且盡三春樂，閑飲能消五載愁。",
            "夸聽郢中歌白雪，敢將巴曲強論酬。"
        ],
        "title": "承漠公承議頒示佳章謹次元韻",
        "id": "a0502721-cd4b-46ab-99b4-e79172690d4c"
    },
    {
        "author": "呂嘉問",
        "paragraphs": [
            "朱方藩牧寄非輕，故輟中朝近侍行。",
            "黼帳暫違簪筆對，錦衣初喜遇家榮。",
            "前臨使宅千山秀，俯視隄封一水橫。",
            "第恐急賢嚴召節，不容選勝遍江城。"
        ],
        "title": "送程給事知越州",
        "id": "f099b72b-8a1f-493d-a5f1-d03b194ab602"
    },
    {
        "author": "單鍔",
        "paragraphs": [
            "松菊投荒山水間，阿誰指點到仙寰。",
            "洞門龍出雲猶濕，石至丹成火欲寒。",
            "百越樓臺摩詰畫，三吳煙水季鷹閑。",
            "陶然醉臥花間酒，細納余香滿袖還。"
        ],
        "title": "題張公洞",
        "id": "fdc050cc-a7fc-492d-895a-23f048c4ef5a"
    },
    {
        "author": "徐億",
        "paragraphs": [
            "勝景更新數步間，北山遊得對巑岏。",
            "憑闌愈覺雙峰峻，極目無涯六幙寬。",
            "特出喧卑資曠達，所臨高遠壯遊盤。",
            "炎蒸此地爲清暑，莫厭攀躋磴道難。"
        ],
        "title": "巾山廣軒",
        "id": "2618fdc2-eca3-471a-8aae-349ae37a0435"
    },
    {
        "author": "郎几",
        "paragraphs": [
            "偉哉言偃室，室外構涼軒。",
            "到覺一襟爽，坐祛三伏暄。",
            "植筠憐節操，引水愛潺湲。",
            "公暇無餘事，逍遙此釋煩。"
        ],
        "title": "涼軒",
        "id": "0200d724-8106-433a-b408-6fafc745e856"
    },
    {
        "author": "呂希彥",
        "paragraphs": [
            "酷暑如何避，虛軒落始成。",
            "地閑氣易爽，境勝目須清。",
            "月上簾色靜，風來竹塢嗚。",
            "公餘亦自適，山水入琴聲。"
        ],
        "title": "涼軒",
        "id": "efed5aad-e51d-4249-b65c-e6a2209d2de5"
    },
    {
        "author": "王辟疆",
        "paragraphs": [
            "靈境中天秀，雄名古到今。",
            "位尊朝列嶽，勢重壓千岑。",
            "靜鎖神仙宅，高盤宇宙心。",
            "孤棱標日月，絕仞倚戈壇。",
            "彩楝靈柯邃，層壇淨刹深。",
            "民祈傳覡語，國祀致君比。",
            "碑古宇生字，堂虛畫蠹金。",
            "山呼曾薦壽，神降即爲霖。",
            "事怪塗山石，形端玉女砧。",
            "峰巒排翠玉，灘瀨漱嗚琴。",
            "蕙帳人誰繼，金泥跡可尋。",
            "唐經藏寶妙，魏殿想鑾音。",
            "雲作他方雨，松連別院陰。",
            "谷泉長浸斗，頂路欲捫參。",
            "探穴魂潛動，捫蘿力不禁。",
            "箕熊分蟻垤，伊洛認蹄涔。",
            "鳥道樵夫去，龍潭驛使臨。",
            "眾仙停羽駕，昔帝儼宸襟。",
            "選勝先看記，乘危可作箴。",
            "天門開四極，樹品冠雙林。",
            "靈藥看苗斸，香醪挈榼斟。",
            "道宮庭不掃，學館突無黔。",
            "壟麥風搖浪，溪淙石聳簪。",
            "雜花春爛漫，老木夜蕭森。",
            "夕照河光接，晴嵐塔影侵。",
            "深崖藏積雪，虛壑響幽禽。",
            "溪月寒澄霽，巖煙暮杳沈。",
            "寺橋橫螮東，禪磬擊謬琳。",
            "拂壁題新字，逢僧舉舊吟。",
            "疲驂何處解，高閣在崎嵌。"
        ],
        "title": "遊嵩山聯句",
        "id": "5cc13076-9574-40ae-9021-df0100946795"
    },
    {
        "author": "王辟疆",
        "paragraphs": [
            "谿山環繞古城深，賢尹開軒日醉吟。",
            "大抵清虛雖得地，從來安靜本由心。",
            "朝揮玉麈風生座，夜撫瑤琴月滿襟。",
            "應笑陶潛種楊柳，五株門外不成陰。"
        ],
        "title": "涼軒",
        "id": "c65bbf3a-0fe1-4cc0-b498-29cd18595ccc"
    },
    {
        "author": "王辟疆",
        "paragraphs": [
            "洞府深沉別有天，石門相貫碧孱顔。",
            "鑿開混沌千年竅，坼破蓬萊一朵山。",
            "日玩嵌空僧不厭，時探幽怪客忘還。",
            "若教元子當初到，肯使朝陽播世間。"
        ],
        "title": "留題淡山巖",
        "id": "43ee887d-f3c7-4e22-83a1-8f1d100d913e"
    },
    {
        "author": "樊宗簡",
        "paragraphs": [
            "邑署開軒檻，景閒宜快襟。",
            "簷虛月先上，地僻暑寧侵。",
            "夕照亂山遠，風清群水深。",
            "政成足優逸，好自撫鳴琴。"
        ],
        "title": "涼軒",
        "id": "5093f35e-8788-40be-ad70-5c05ef49172d"
    },
    {
        "author": "趙某",
        "paragraphs": [
            "古邑逢賢宰，構軒涼景生。",
            "塵埃不復到，泉石有餘清。",
            "詩得幽奇句，琴多雅淡聲。",
            "居民陶美化，應此放高情。"
        ],
        "title": "涼軒",
        "id": "79eaad37-c9c8-4bf4-a9d7-d3210c7eee26"
    },
    {
        "author": "杜叔獻",
        "paragraphs": [
            "縣僻少逢迎，閑軒得創營。",
            "先秋嵐氣肅，涉夏竹風清。",
            "待月詩中趣，分泉枕畔聲。",
            "憑君植春柳，高節繼淵明。"
        ],
        "title": "涼軒",
        "id": "346d0613-1f82-44a7-9bf4-7c9faa807ff6"
    },
    {
        "author": "張鍔",
        "paragraphs": [
            "瀟灑吳夫子，搆軒山縣中。",
            "何曾知大暑，每到便清風。",
            "林影亂不定，泉聲咽復通。",
            "微吟傾白酒，日月任西東。"
        ],
        "title": "涼軒",
        "id": "66de5c1b-03d3-4b39-a49e-6577d9bb44be"
    },
    {
        "author": "李鵬",
        "paragraphs": [
            "盛夏暑已極，此軒涼復生。",
            "天除前吏酷，地借長官清。",
            "種竹風乾樹，敲棋月一枰。",
            "方知北窗傲，不獨是淵明。"
        ],
        "title": "涼軒",
        "id": "35aa36ef-4526-4cc1-9fa6-6dc06b3bbb72"
    },
    {
        "author": "江泳",
        "paragraphs": [
            "一軒新創足清涼，岸幘披襟暇日長。",
            "極目閑田虞輿芮，凝神虛室老兼莊。",
            "簷牙高揭啄山色，簟角平舒約水光。",
            "料得北窗風更細，何妨笑傲比羲皇。"
        ],
        "title": "涼軒",
        "id": "dde6f9b3-35eb-4c1b-996c-05298ae3869e"
    },
    {
        "author": "趙中逵",
        "paragraphs": [
            "虛涼奪炎暑，因此得佳名。",
            "終日琴棋樂，四時風月清。",
            "捲簾對山色，欹枕聽泉聲。",
            "桃李新栽植，花開政已成。"
        ],
        "title": "涼軒",
        "id": "452cc7e5-3822-4fe0-9096-b64fc30c9608"
    },
    {
        "author": "張允",
        "paragraphs": [
            "涼軒無限景，茂宰樂清閑。",
            "拂榻夜延月，捲簾時對山。",
            "泉聲來檻曲，野色入簷間。",
            "遙憶琴樽會，吟游路險難。"
        ],
        "title": "涼軒",
        "id": "15aa1beb-b467-4922-a277-8c617371d854"
    },
    {
        "author": "毌沆",
        "paragraphs": [
            "不汙唐家亂，蕭然表聖居。",
            "泉聲輿山色，相得共清虛。"
        ],
        "title": "游王官谷",
        "id": "eb1cfed3-6f95-41ad-b7da-1ede47862cde"
    },
    {
        "author": "俞希旦",
        "paragraphs": [
            "槜李招提好，新堂向靜開。",
            "因名求定慧，對鏡悟西來。",
            "夜席常留月，寒階暗落梅。",
            "師歸得真趣，無復顧塵埃。"
        ],
        "title": "題招提院靜照堂",
        "id": "403b2e7c-11f1-436a-a837-a45a8c36581e"
    },
    {
        "author": "王介",
        "paragraphs": [
            "乍被軒綏寵，新辭計省繁。",
            "三江吳故國，百里漢郎官。",
            "煙水蓴芽紫，霜天橘顆丹。",
            "優遊民政外，風月即清歡。"
        ],
        "title": "送張君宰吳江",
        "id": "478965ce-9357-4919-bdc9-36c0b12cde5a"
    },
    {
        "author": "王介",
        "paragraphs": [
            "吳興太守美如何，太守從來惡祝蛇。",
            "生若不爲上柱國，死時猶合替閻羅。"
        ],
        "title": "出知湖州",
        "id": "52b7827f-dc36-4075-a7af-ea6bdbb50aa3"
    },
    {
        "author": "王介",
        "paragraphs": [
            "上林春色好，攜手去來兮。"
        ],
        "title": "句  其一",
        "id": "9c4de998-12dd-4731-b6c9-12ff03de3b41"
    },
    {
        "author": "王介",
        "paragraphs": [
            "命也豈終否，時乎不暫留。",
            "勉哉藏素業，以待歲之秋。"
        ],
        "title": "句  其二",
        "id": "43733a6c-9a90-473d-890a-4aca4f5ad3a0"
    },
    {
        "author": "王介",
        "paragraphs": [
            "草廬三顧動幽蟄，蕙帳一空生曉寒。"
        ],
        "title": "句  其三",
        "id": "b44abe60-915b-4f69-91c9-f7081cdd0672"
    },
    {
        "author": "王介",
        "paragraphs": [
            "金陵村裏王夫子，可是能吟富貴詩。"
        ],
        "title": "句  其四",
        "id": "1d574746-61d1-42e2-bbc9-12c14cf87c31"
    },
    {
        "author": "高鎛",
        "paragraphs": [
            "豁見仙源啟翠巖，曾無鏁鑰易躋攀。",
            "臨流便解塵纓濯，不信區區仕路難。"
        ],
        "title": "題碧落洞",
        "id": "773b332f-1892-4638-9580-648e93a18a40"
    },
    {
        "author": "朱伯虎",
        "paragraphs": [
            "愛月開軒絕頂間，屹然危創壓層巒。",
            "剪除群卉當簷盡，添得清光滿檻看。",
            "亂石雲堆秋色冷，老松風入夜聲寒。",
            "十年夢寐江鄉景，杖屨終期日倚欄。"
        ],
        "title": "佘山月軒",
        "id": "4bf0b4c2-859c-4770-9254-16e27b870d7d"
    },
    {
        "author": "朱伯虎",
        "paragraphs": [
            "鑿石開山已幾年，半天臺殿聳危巒。",
            "曉鐘聲向雲邊落，夜月光從檻底看。",
            "野色難藏千里秀，松風長占一軒寒。",
            "老僧此處真佳隱，應笑塵勞效小官。"
        ],
        "title": "紫微山",
        "id": "264b87ba-396d-449b-8be8-8767e0be230f"
    },
    {
        "author": "朱伯虎",
        "paragraphs": [
            "松竹蕭森水石閑，亭臺高下聳層巒。",
            "環觀疊嶂千重碧，俯瞰澄江萬頃寒。",
            "佳景真宜南國詫，畫圖堪與北人看。",
            "使君賢雅能行樂，肯向東山羨謝安。"
        ],
        "title": "詩一首",
        "id": "ac43fb80-f2ab-4f55-b11d-b1bc2e26b15c"
    },
    {
        "author": "齊諶",
        "paragraphs": [
            "天作地藏知幾年，公來因得茂林間。",
            "誰言物外真仙境，祇接人居近郭山。",
            "石乳望中蒼玉墜，泉源深處臥龍閑。",
            "行看再爲蒼生起，乘興從容重返還。"
        ],
        "title": "和陳倩曾公巖韻",
        "id": "f4899f46-be5b-484b-8204-392dee33eac9"
    },
    {
        "author": "齊諶",
        "paragraphs": [
            "巨石何年此結成，老君肖像亦強名。",
            "以身爲患言猶在，謾使時人分重輕。"
        ],
        "title": "和劉誼老君巖韻  其一",
        "id": "3cb3df86-0a8c-464e-941b-023c0bdea536"
    },
    {
        "author": "齊諶",
        "paragraphs": [
            "巖前流水碧潺潺，鶴馭翩翩去弗還。",
            "堪笑世人求不死，豈知道在有無間。"
        ],
        "title": "和劉誼老君巖韻  其二",
        "id": "0781b0af-35f9-4111-b5a3-39b99fe68ce6"
    },
    {
        "author": "徐璹",
        "paragraphs": [
            "驚雷殷殷南山曲，一夜山前春雨足。",
            "美人睡起怯輕寒，衣褪香綃紅減玉。",
            "朝雲靄靄弄晴態，野柳狂花無管束。",
            "東風也自足春情，吹皺兩溪煙水綠。"
        ],
        "title": "春日醉中作",
        "id": "ad55c2d0-1c63-4af4-a7ce-c7a43a763ce5"
    },
    {
        "author": "徐璹",
        "paragraphs": [
            "巖僧結棟何勤勤，殿合岧峣勢欲奔。",
            "秋洗江光浮紺瓦，山盤樹影入青軒。",
            "相逢未免同塵眼，何日安禪慰病魂。",
            "欲借上方留一枕，夢隨寒磬過天門。"
        ],
        "title": "崇教院",
        "id": "2051e4c8-7cab-4294-a49c-df151e45a4bf"
    },
    {
        "author": "徐璹",
        "paragraphs": [
            "滿城風物來春色，萬里江山入酒杯。"
        ],
        "title": "句",
        "id": "e3da173f-e2fa-4cd8-bda7-f20365e187db"
    },
    {
        "author": "江衍",
        "paragraphs": [
            "巍據龍蟠最勝山，神仙琳館落人間。",
            "差差萬井庭闌布，矗矗群峰屏障環。",
            "入座湖光浮蕩漾，俯簷雲影遇斕諞。",
            "登臨自有飄然思，便覺身同白日閑。"
        ],
        "title": "和孔司封題蓬萊閣",
        "id": "2989b50f-bf5a-4fc1-a15e-4ee8d835b242"
    },
    {
        "author": "袁轂",
        "paragraphs": [
            "東南富山水，所病在卑溽。",
            "陰晴變朝暮，梅雨大田足。",
            "翰苑宴高堂，金斝浮蟻淥。",
            "詩泠四座耳，醉飽五經腹。",
            "亭午登介亭，縈紆俯山麓。",
            "行路愁暍死，是月丁初伏。",
            "乘高瞰群峰，剛後浪奔逐。",
            "三吳在指掌，百粵入雙目。",
            "漢憂分朱蟠，堯意注黄屋。",
            "下輿曾未幾，傳命甚郵速。",
            "霸遂伏下風，元白仰高躅。",
            "倡予而和汝，談笑唾珠玉。",
            "所恨繼者貧，囊箱無寸幅。",
            "劉侯世良將，文史三冬讀。",
            "坐嘯胡騎卻，行歌燕旦哭。",
            "儒將久寂寥，斷弦今日績。",
            "所得最在詩，銛利鋒莫觸。",
            "唱酬黄卷上，如響答深谷。",
            "王侯富方丈，熊掌我所欲。",
            "獨餒不得飽，中心但誠服。"
        ],
        "title": "和劉景文登介亭",
        "id": "addf4cde-4d13-4617-a8d9-6e45b3837a87"
    },
    {
        "author": "袁轂",
        "paragraphs": [
            "本是林泉客，來居山水州。"
        ],
        "title": "句  其一",
        "id": "4ed421ed-0fd0-44f5-ab97-dc61ccbed608"
    },
    {
        "author": "袁轂",
        "paragraphs": [
            "滄浪不須濯，纓上本無塵。"
        ],
        "title": "句  其二",
        "id": "8b3502b3-bcd8-4edb-9dc1-73b4f5cb508e"
    },
    {
        "author": "袁轂",
        "paragraphs": [
            "邦人遊冶處，盡在月輪中。"
        ],
        "title": "句  其三",
        "id": "a1a47f40-4c7c-4f19-9832-89759eccb36b"
    },
    {
        "author": "袁轂",
        "paragraphs": [
            "曉瘴萬重煙漠漠，舂臺四顧俗熙熙。",
            "天鍾秀氣魁文陛，池湧仙源接武夷。"
        ],
        "title": "句  其四",
        "id": "3d8108c1-0be2-4714-be34-b62c45b5f745"
    },
    {
        "author": "袁轂",
        "paragraphs": [
            "手掬樵溪塵可濯，恨無雄筆繼蘇爲。"
        ],
        "title": "句  其五",
        "id": "2ccb8af7-27d2-4cf3-9b4b-15a85066165f"
    },
    {
        "author": "袁轂",
        "paragraphs": [
            "營古杳難尋白石，山靈慚未識烏君。"
        ],
        "title": "句  其六",
        "id": "f8c31180-5026-4afe-8a9e-ee3c07dadf07"
    },
    {
        "author": "袁轂",
        "paragraphs": [
            "筍供四宇庖相繼，酒釀多年飲易醺。"
        ],
        "title": "句  其七",
        "id": "d16a6918-6618-4b3d-9643-226bb1886c3d"
    },
    {
        "author": "袁轂",
        "paragraphs": [
            "白日青天沛然下，皂蓋青旗猶未歸。"
        ],
        "title": "句  其八",
        "id": "a2810e77-3b71-4e8e-b4cf-c6f44a7bcb07"
    },
    {
        "author": "蔡瑗",
        "paragraphs": [
            "會稽之南羅浮北，中有大梁神仙宅。",
            "瀑流今占掛長虹，瀉下銀河數千尺。"
        ],
        "title": "梁山瀑布",
        "id": "7000ee64-84ce-4303-a930-b88c6786d513"
    },
    {
        "author": "蔡瑗",
        "paragraphs": [
            "白雉聞經向此山，轉身來伴老僧閑。",
            "大都見善能開悟，天上人間任往還。"
        ],
        "title": "雉山院",
        "id": "22fc3bd4-ec57-479e-bd8a-24c4374e4cd5"
    },
    {
        "author": "蔡瑗",
        "paragraphs": [
            "巍雉雲叢十萬家，臺門新築更豪華。",
            "春籠碧瓦浮佳氣，日上朱欄奪絳霞。",
            "眾水回環來衛府，千峰朝挹自排衙。",
            "吾州形勝今如此，文物彬彬正可嘉。"
        ],
        "title": "新建雙門奉呈知府郎中",
        "id": "2b7a6ebd-adc9-4a17-8eb1-ccb0566186cf"
    },
    {
        "author": "胡宗哲",
        "paragraphs": [
            "昔人亭榭久荒殘，今復高軒峙翠巒。",
            "眺望可周千里景，宴游非止一時歡。",
            "樓臺遠近看如畫，日月高低轉似丸。",
            "最好使君登覽罷，夕陽群騎簇雕鞍。"
        ],
        "title": "巾山廣軒",
        "id": "496a8ba8-6a27-4122-849c-9b9cadfcf1ca"
    },
    {
        "author": "周弁",
        "paragraphs": [
            "一徑森森入翠微，翠微深處見禪扉。",
            "倚雲殿閣光相照，蔽日松杉碧四圍。",
            "竹引澗泉寒遶屋，雨蒸山靄潤侵衣。",
            "十年遊宦今重到，景物依前舊識稀。"
        ],
        "title": "臨海淨土院",
        "id": "ae8bf590-a101-4fdf-b394-cb8537c63173"
    },
    {
        "author": "王陟臣",
        "paragraphs": [
            "出疆直欲請長纓，絕域皆知鄭眾名。",
            "擁節初聞歸禁闥，懷章非是厭承明。",
            "淩虛觀閣仙鼇曉，倒景湖山鑑水清。",
            "遙想蘭亭多勝集，早傳佳句到都城。"
        ],
        "title": "送程給事知越州",
        "id": "4054bd40-c936-46cf-a612-5b921dba7511"
    },
    {
        "author": "盛次仲",
        "paragraphs": [
            "擾擾紅塵爲底忙，僧家白日自舒長。",
            "朱簾著地寂無事，百刻青春一炷香。"
        ],
        "title": "永明寺四香亭  其一",
        "id": "1399eef7-b96f-4f08-b951-c0eb57901e55"
    },
    {
        "author": "盛次仲",
        "paragraphs": [
            "四圍老綠夏陰涼，一枕南風睡思長。",
            "夢裏不知身是蝶，等閑飛入白蓮香。"
        ],
        "title": "永明寺四香亭  其二",
        "id": "c48da42b-1e63-4cac-8d16-23509aef4139"
    },
    {
        "author": "盛次仲",
        "paragraphs": [
            "霜晴卻見湖山好，境靜方知日月長。",
            "陶令醉多難入社，時來采菊飲秋香。"
        ],
        "title": "永明寺四香亭  其三",
        "id": "c3c556aa-e761-4e29-8686-babae931392d"
    },
    {
        "author": "盛次仲",
        "paragraphs": [
            "趁雪看山坐小床，白雲影襄玉虹長。",
            "不知砌下梅花發，只怪開簾有暗香。"
        ],
        "title": "永明寺四香亭  其四",
        "id": "a9388286-a8e4-44e6-9d87-9cffc2012537"
    },
    {
        "author": "盛次仲",
        "paragraphs": [
            "一松偃蹇蒼龍蟠，一石巉巖怒虎踞。",
            "我來題作龍虎軒，便恐風雲卷將去。"
        ],
        "title": "題東寺松石小軒呈同游關彥長明府",
        "id": "628ecaa4-a768-407b-b0f7-3c4fd3c46fba"
    },
    {
        "author": "盛次仲",
        "paragraphs": [
            "看來天地不知夜，飛入園林總是春。"
        ],
        "title": "句",
        "id": "fe67d39d-1ae7-437d-82e6-27e82a14ccf1"
    },
    {
        "author": "任貫",
        "paragraphs": [
            "一巖冷落高宗雨，滿洞清涼吉甫風。"
        ],
        "title": "句",
        "id": "b68d794f-816e-4166-8368-c86ba465f52d"
    },
    {
        "author": "胡宗師",
        "paragraphs": [
            "孔明廟前古柏奇，此木氣象猶過之。",
            "幹東彷佛煙焰起，鐵龍空駕焚一枝。",
            "真人丹誠何所適，世傳乘鶴沖天飛。",
            "求詩道士心彌堅，試聽一誦工曹詩。"
        ],
        "title": "題雙流保國觀古柏",
        "id": "a13b7149-9bcc-4999-be4b-79b8ec573ef7"
    },
    {
        "author": "胡宗師",
        "paragraphs": [
            "錦水黄金密印開，東南時望滯鹽梅。",
            "得隨劍外同爲客，幸逐花前醉倒杯。",
            "白玉蘂高枝瘦碧，臙脂萼嫩葉低徊。",
            "綺羅不識清詩骨，須趁春風摸石來。"
        ],
        "title": "和王公覿望日與諸公會於大慈同賞山茶梅花",
        "id": "64cc91a6-a062-4b41-90b1-658c100ee9e4"
    },
    {
        "author": "焦千之",
        "paragraphs": [
            "余愛茲山昔屢遊，回環氣象冷清幽。",
            "茂林滃鬱疊蒼翠，宴坐瀟灑風颼飀。",
            "密甃積蘚迸泉眼，飛翬比翼參雲頭。",
            "逕邊誰開青步障，客來共泛紫玉甌。",
            "每思乘興可獨往，塵纓未濯莫我留。",
            "勝處盡至心未厭，健步歷覽勢挾輈。",
            "平生趣向與時背，泉石夙志略已酬。",
            "茲山獨以泉品貴，乃得嘉名傳九州。",
            "譬人其中貴有物，源深混混難窮搜。",
            "支公此去久愈愛，自我佳句忘百憂。",
            "忽蒙遠寄煮巖壑，而我方欲千里求。",
            "願公早見疑蛇解，急詔當應易剡丹。"
        ],
        "title": "謹次君倚舍人寄題惠山翠麓亭韻",
        "id": "b48a25f7-1483-4f02-838f-b24ea211c547"
    },
    {
        "author": "焦千之",
        "paragraphs": [
            "可憐均是山中寺，惟有幽軒對此山。",
            "雲擁秀峰來戶外，煙和濃翠入窗間。",
            "迴環似覺天形曲，登眺應疑地勢慳。",
            "他景縱能窮目力，爭如疏靜養疏閑。"
        ],
        "title": "秀峰軒",
        "id": "85deafd0-e307-48e1-9094-732d71a15230"
    },
    {
        "author": "焦千之",
        "paragraphs": [
            "山頭未吐三更月，枕上惟間萬竅風。",
            "疑是怒濤聲不敢，夜深飛雨過寒空。"
        ],
        "title": "聽松軒",
        "id": "4b682a46-79da-440a-b075-4acb2a416831"
    },
    {
        "author": "焦千之",
        "paragraphs": [
            "得地久蟠踞，參天多晦冥。",
            "月通深夜白，雪壓歲寒青。",
            "獨擁虯腰大，疑聞雨甲腥。",
            "深根勁坤軸，蕭瑟掛疏星。"
        ],
        "title": "偃松",
        "id": "7f6f9df0-e22a-4a02-bc3d-ea008cfdf3db"
    },
    {
        "author": "焦千之",
        "paragraphs": [
            "蕭公事跡久塵泥，獨有當年洗硯池。",
            "世俗所傳應彷佛，僧人獨得耿頹隳。",
            "小亭新構藏幽趣，一水中分疊舊基。",
            "遺澤泯然無處問，清風緬邈竹陰垂。"
        ],
        "title": "硯池",
        "id": "70e69d23-8739-4fb8-8c1b-afca98551b19"
    },
    {
        "author": "焦千之",
        "paragraphs": [
            "曾是文君宅，幽深鎮翠岑。",
            "澗松迷白鶴，溪石隱黄金。",
            "丹竈今猶在，簫台尚可尋。",
            "予來不能厭，誰共聽泉音。"
        ],
        "title": "文君宅",
        "id": "844874a4-df11-4615-9405-a9d6c900c3dc"
    },
    {
        "author": "鮑娘",
        "paragraphs": [
            "谿驛舊名彡，煙光滿翠嵐。",
            "須知今夜好，宿處是江南。"
        ],
        "title": "題兌溪驛",
        "id": "b825b18d-3077-4a1c-ae85-b953ad8a1b90"
    },
    {
        "author": "李孝伯",
        "paragraphs": [
            "維舟亭下號三灣，萬疊青山一水間。",
            "偏愛澄江照天碧，飛來幾片白雲閑。"
        ],
        "title": "晚泊鳳凰驛次韻蔣穎叔",
        "id": "6495574d-c50b-4aad-a2f2-c4d41fc4eda0"
    },
    {
        "author": "石蒼舒",
        "paragraphs": [
            "□□□□□□□，簾前二聖擁千官。",
            "唯有掃門霜鬢客，卻隨社燕入長安。"
        ],
        "title": "別韓魏公",
        "id": "e9da9fbf-9279-4eae-9a1d-c56ff1dda650"
    },
    {
        "author": "王珫",
        "paragraphs": [
            "公住吳門枕太湖，風波不到十年餘。",
            "過家乞得蓬萊郡，去國初拋麗正廬。",
            "闕下舊容乘駟馬，江頭急趁鱠鱸魚。",
            "都門送客今何盛，百首詩輕百兩車。"
        ],
        "tags": [
            "太湖"
        ],
        "title": "送程給事知越州",
        "id": "1e2d1b94-838e-434a-9669-021368a58aa4"
    },
    {
        "author": "劉庭式",
        "paragraphs": [
            "勝地留連久，西湖得再遊。",
            "芰荷圍畫舫，楊柳護紅樓。",
            "風月蘇堤夜，煙雲葛嶺秋。",
            "買鮮沽美酒，且莫計觥籌。"
        ],
        "tags": [
            "西湖"
        ],
        "title": "遊西湖",
        "id": "a6607032-4a62-4554-8b94-5ef338511da6"
    },
    {
        "author": "劉庭式",
        "paragraphs": [
            "古松蒼髯枝屈繳，失笑相驚在巖穴。",
            "老翁手持綠玉杖，獨立西風雙鬢雪。",
            "修然野服山家容，平生我亦懷高風。",
            "彭澤歸來入圖畫，真有人間靖節翁。"
        ],
        "title": "題松下老人圖",
        "id": "a1446482-4fb1-4732-b10f-f82a7465fbb9"
    },
    {
        "author": "王令",
        "paragraphs": [
            "馬則食葵，而余則饑。",
            "盜則得羊，而余無兄。",
            "知誰爲此，兮余不聊生，誰余哀兮余思深。",
            "中忽忽兮外不知其嘯吟，野哉鄰妻兮曾謂余淫。",
            "以己逆人兮，余不知其何心。"
        ],
        "title": "倚楹操  其一",
        "id": "a6ab98c1-6407-40af-8a2e-c13bd31f8fc2"
    },
    {
        "author": "王令",
        "paragraphs": [
            "亡羊奔奔，豈不有鄰。",
            "子可閉門，亡羊不復。",
            "去何自逐，身則非牧。",
            "霧濛濛兮水漰漰，謂兄無行兮兄行。",
            "不忍一失於鄰而忍失厥身，雖然殞子之身兮，其亦如亡羊之鄰。"
        ],
        "title": "倚楹操  其二",
        "id": "0bd7dd44-b27f-4cdc-9b18-ccc8a607d9f5"
    },
    {
        "author": "王令",
        "paragraphs": [
            "鼷鼠鼷鼠，實食其牛，牛則不知。",
            "彼牛彼牛，既卜以郊，傷則免之。"
        ],
        "title": "鼷鼠操",
        "id": "3dd74cf5-13df-42ea-8e7c-f4198358faf9"
    },
    {
        "author": "王令",
        "paragraphs": [
            "田彼黍矣，則食於秋。",
            "我人之耕，載芟載薅。",
            "豈不憚勞，將食無攸。"
        ],
        "title": "噫田操四章章六句寄呈王介甫  其一",
        "id": "77a11269-a6d7-4fa5-be4f-cb8aa1caf986"
    },
    {
        "author": "王令",
        "paragraphs": [
            "田彼黍矣，幾不螽蝝。",
            "我人之耕，而不謀年。",
            "唯其不謀年，是用卒食于田。"
        ],
        "title": "噫田操四章章六句寄呈王介甫  其二",
        "id": "1c794c7e-ee8e-42a6-b242-76e1f6325bf8"
    },
    {
        "author": "王令",
        "paragraphs": [
            "伐木伐木，無廢於勤。",
            "不足柱榱，猶用以薪。",
            "豈弟君子，無易於人。"
        ],
        "title": "噫田操四章章六句寄呈王介甫  其三",
        "id": "a4c2b1da-8d90-4ed6-a3e5-b70ccc2fb890"
    },
    {
        "author": "王令",
        "paragraphs": [
            "誰能采芹，不適有獲。",
            "果蓏樹之，則食其實。",
            "豈弟君子，孔敬且力。"
        ],
        "title": "噫田操四章章六句寄呈王介甫  其四",
        "id": "40d2cfcc-88a8-4671-96c7-6effd78cd495"
    },
    {
        "author": "王令",
        "paragraphs": [
            "林鳩之雌兮，不有巢而子兮，而有巢以止兮。",
            "吁嗟乎已兮，終巢之從兮，吁嗟乎雄兮。",
            "終巢之樂兮，吁嗟乎鵲兮。"
        ],
        "title": "終雌操",
        "id": "d4ae87f9-e99c-4e5a-818e-216a5aa4b1f6"
    },
    {
        "author": "王令",
        "paragraphs": [
            "雲之揚揚，油油其蒙。",
            "望我以雨，卒從以風。",
            "雲之油油，揚揚其去。",
            "我挽不可，泣立以佇。",
            "終風不休，終雲不留。",
            "不雨我田，不穀我收。",
            "巖巖南山，有川其下。",
            "徒能必雲，不能必雨。",
            "蓁蓁者林，有越而樛。",
            "人伐以歸，我徂安休。",
            "嗟今之人，顧己是求。",
            "有顧者木，曷爲而材。",
            "大折以薪，小生何哉。",
            "嗟今之人，誰同我哀。"
        ],
        "title": "終風操",
        "id": "7dc60840-f8f7-436e-98b9-c0ae4318de51"
    },
    {
        "author": "王令",
        "paragraphs": [
            "煜煜夕日，逝何忽兮。",
            "有輝而星，爾留曷其。",
            "我視而冥，我適不行。",
            "我盡日乃傾，獨何求於爾星。"
        ],
        "title": "夕日操  其一",
        "id": "04d2e61f-cd15-42ba-b1c3-851910e2c961"
    },
    {
        "author": "王令",
        "paragraphs": [
            "煜煜夕日，不尚有朝。",
            "皦皦君子，去誰繇招。",
            "死如可從，生百不聊。"
        ],
        "title": "夕日操  其二",
        "id": "b1f6bedc-2ff7-4e99-98b8-35996176e919"
    },
    {
        "author": "王令",
        "paragraphs": [
            "繹繹道周，伊誰之園。",
            "夙不築自垣，今安以樊。",
            "人各有心，亦不思旃。"
        ],
        "title": "夕日操  其三",
        "id": "72147676-6160-4671-b016-a341178efcaf"
    },
    {
        "author": "王令",
        "paragraphs": [
            "於忽乎，不可以爲，其又奚爲。",
            "離婁之精，夜何有於明。",
            "瞽曠之耳，聾者亦有爾。",
            "束王良之手兮，後車載之。",
            "前行險以既覆兮，後逐逐其猶來。",
            "雖目盼而心駭兮，顧其能之安施。",
            "委墨繩以聽人兮，雖班輸亦奚以爲。"
        ],
        "title": "於忽操  其一",
        "id": "c6ed3898-950c-4a10-b7a0-63c14d12d6ba"
    },
    {
        "author": "王令",
        "paragraphs": [
            "於忽乎，不可以爲，其又奚爲。",
            "椽櫨桷榱之累重，顧柱小之奈何。",
            "方風雨之晦陰，行者艱而莫休，居者坐以笑歌。",
            "不知壓之忽然兮，其謂安何。"
        ],
        "title": "於忽操  其二",
        "id": "c12f8317-60f6-462a-8efa-6297367e16c3"
    },
    {
        "author": "王令",
        "paragraphs": [
            "於忽乎，不可以爲，其又奚爲。",
            "謂雞斯飛，誰得而覊。",
            "謂豕斯突，何取於縛。",
            "是皆以食而得之，吾方饑而噫。",
            "雞兮豕兮，死以是兮。"
        ],
        "title": "於忽操  其三",
        "id": "d2bd65a5-0135-482f-a8dc-8065addb40f0"
    },
    {
        "author": "王令",
        "paragraphs": [
            "食人之粟，飽復何爲。",
            "當人之賜，罪亦何辭。",
            "有以我爲是兮，豈無以我爲非。",
            "已兮已兮，吾何以勝人之言兮。"
        ],
        "title": "辭粟操",
        "id": "718e1f1a-3ded-4ed5-af1f-76ec74d3b16a"
    },
    {
        "author": "王令",
        "paragraphs": [
            "行曷爲兮天下，老吾身而不歸。",
            "人固舍吾而弗從，吾安得狥人而從之。",
            "昔所聞其是兮，今也見之則非。",
            "嗟若人之弗類，尚何足以與爲。",
            "彼天下之皆然，嗟予去此而從誰。",
            "信亦命已矣夫，固行兮而曷疑。"
        ],
        "title": "陬操",
        "id": "f9e1e3bc-3fd7-4054-b1e2-e97f9c50419a"
    },
    {
        "author": "王令",
        "paragraphs": [
            "崇崇北丘，其上有樗。",
            "遠者以爲梁，或者爭以柱。",
            "就而睨之，曾無事於欂櫨。",
            "嗚呼木乎，期我於遠者歟。"
        ],
        "title": "樗髙操",
        "id": "9d8d73b2-16b6-4799-931e-80be488e893a"
    },
    {
        "author": "王令",
        "paragraphs": [
            "蔚彼南山，有松其猗。",
            "孰堂而基，孰壞不支。",
            "遠莫與識，其斬以狙猿之杙。",
            "是近是度，謂家之無桷。",
            "嗚呼松乎，余歸此休乎。"
        ],
        "title": "松休操",
        "id": "556c72b2-f7be-4873-a4ab-75d6d86e291d"
    },
    {
        "author": "王令",
        "paragraphs": [
            "南山之田兮，誰爲而蕪。",
            "南山之人兮，誰教墮且。",
            "來者何爲，而往者誰趾。",
            "草漫靡兮，不種何自。",
            "始吾往兮無耜，吾將歸兮客吾止。",
            "要以田兮寄我治，我耕淺兮穀不遂。",
            "耕之深兮石撓吾耒，吾耒撓兮耕嗟難。",
            "雨專水兮日專旱，借不然兮穎以秀。",
            "螟懸心兮螣開口，我雖力兮功何有。",
            "雖然不可以已兮，時寧我違而我無時負。"
        ],
        "title": "南山之田贈王介甫",
        "id": "4dd297dc-50e1-4245-88b6-e28320121ebb"
    },
    {
        "author": "王令",
        "paragraphs": [
            "子之來兮東之舟，暮不至兮誰牽以留。",
            "子之去兮西之馬，朝何亟兮不秣而駕。",
            "駕胡適兮徂揚，揚之郊兮泮之央。",
            "泮之冰兮春之水，泮之莪兮芽茁於涘。",
            "泮之鷺兮潔白以止，泮之土兮除掃不滓。",
            "泮之人兮立以望子，久不可待兮足併以跂。",
            "子未至兮謂奚，子之至兮何以慰之。",
            "招其來而挽其去，納以寛而不嚴以恕。",
            "增其長而救厥玷失，培其根而使華以實。",
            "泮之人兮子喜，子先何適兮不夙吾治。"
        ],
        "title": "送黄莘任道赴揚州主學",
        "id": "1bf65fef-2be8-49e0-b0b4-c99e141216ea"
    },
    {
        "author": "王令",
        "paragraphs": [
            "吾門之達兮，爾可款以入兮。",
            "進之不時兮，吾豈不爾待兮。",
            "何後未至兮，前已過之。",
            "來猶有望兮，去何勝追。",
            "俯吾著而即兮况堂若室兮，又歌曰。"
        ],
        "title": "送黄任道歌  其一",
        "id": "b11e0171-ffc4-418f-ba4b-ac4ee78377b6"
    },
    {
        "author": "王令",
        "paragraphs": [
            "敖耶學耶，爲來往耶。",
            "衣之荼荼，冠膝膝耶。",
            "何進趨之舒，不若退走之速耶。",
            "雖終不吾聽兮，猶無貽我嗟。"
        ],
        "title": "送黄任道歌  其二",
        "id": "a184bccc-5e9e-4e84-b9f5-b2ef46c0235f"
    },
    {
        "author": "王令",
        "paragraphs": [
            "翩翩弓之張兮，其亦弛則藏兮。",
            "惟此乘馬，不秣而駕。",
            "維彼乘駒，不駕以芻。"
        ],
        "title": "翩翩弓之張兮詩三章寄王介甫  其一",
        "id": "79e8c942-66c5-49e5-8e1a-9cfe47442093"
    },
    {
        "author": "王令",
        "paragraphs": [
            "翩翩弓之觩兮，其亦弛則櫜兮。",
            "廐我乘馬，不適以駕。",
            "同彼乘駒，亦食以芻。"
        ],
        "title": "翩翩弓之張兮詩三章寄王介甫  其二",
        "id": "7b7c8d13-1321-45c2-a6c8-d958d36eede9"
    },
    {
        "author": "王令",
        "paragraphs": [
            "瞻彼車兮，既徴其輻。",
            "有駒斯服，有馬斯牧。",
            "心之憂矣，聊以反覆。"
        ],
        "title": "翩翩弓之張兮詩三章寄王介甫  其三",
        "id": "484126ef-e26c-41f7-b6e3-f490feb3d36e"
    },
    {
        "author": "王令",
        "paragraphs": [
            "我策我馬將安從，人之冲冲誰適逢，言歸於東。"
        ],
        "title": "我策我馬寄王介甫  其一",
        "id": "e7f1d25f-636c-4132-900c-514eae9af34f"
    },
    {
        "author": "王令",
        "paragraphs": [
            "我策我馬將安求，人之悠悠誰適謀，言東之遊。"
        ],
        "title": "我策我馬寄王介甫  其二",
        "id": "53d2d4d6-d673-4a20-9af8-bc5b0c81e590"
    },
    {
        "author": "王令",
        "paragraphs": [
            "井則有泉，渇者俯之。",
            "燎之陽陽，寒者附之。",
            "君子則髙，吾則仰之。"
        ],
        "title": "我策我馬寄王介甫  其三",
        "id": "0a2d309e-1179-42f1-94ab-7cd2ec7f334b"
    },
    {
        "author": "王令",
        "paragraphs": [
            "豈曰無衣，不能素裳。",
            "縫齊有鏘，直韍以方。",
            "豈曰無衣，不能素履。",
            "絇以爲戒，夙夜以無怠。",
            "素裳戔戔，誰涉不褰。",
            "素履几几，誰涉不止。",
            "始也何所爲，我推我宗。",
            "惡余之無從，睢盱以爲恭。",
            "今也既宣我力，羣心慝慝。",
            "毁予以自德，曾莫肯己直。",
            "爾我目矣，何爲而眊聰亦云聽，曾莫有告。",
            "謀及於道，佛且訕以笑。",
            "謂白蓋黑，或者亦以赤。",
            "行何必有足，巧言以成迹。",
            "以我有常，從爾罔極。",
            "翩翩者舟，在河之涘。",
            "人待不至，亦以自濟。",
            "嗟爾君子，歸歟予遲。"
        ],
        "title": "無衣一首招黄任道歸",
        "id": "70c39d6e-9e15-4f3d-b451-7d8a547aa5cc"
    },
    {
        "author": "王令",
        "paragraphs": [
            "山巖巖兮谷幽幽，水無人兮自流。",
            "始與誰兮樂此，昔之遊者兮今非是。",
            "清吾樽兮潔吾斝，欲御以酒兮誰宜壽者。",
            "山蘼春兮野鹿遊，亭無人兮飛鳥下。",
            "喜公有遺兮樂相道語，從人以遊兮告以其處。",
            "髙公所望兮卑公所遊，公爲廬兮燕笑以休。",
            "摭山果以侑酒，登溪魚而供羞。",
            "仰春木以搴華，俯秋泉而潄流。",
            "公朝來兮暮去，肩乘輿兮馬兩御。",
            "來與我民兮不間以處，誰不此留兮公則去遽。",
            "花垂實兮樹生枝，我公之去兮今忽幾時。",
            "知來之不可望兮，悔去而莫追。",
            "人皆可來兮公何不歸，青山宛宛兮誰爲公思。"
        ],
        "title": "效醉翁吟",
        "id": "76150147-72d1-4919-b742-58249568bf1c"
    },
    {
        "author": "王令",
        "paragraphs": [
            "山環環兮相圍，溪亂亂兮漣漪。",
            "花漫漫兮不極，路繚繚兮安之。",
            "棄舟步岸兮欲進復疑，山平阜斷兮忽得平原巨澤，莽不知其東西。",
            "桑麻言言兮田野孔治，風回地近兮將亦聞乎犬雞。",
            "信有居者兮，盍亦往而從之。",
            "語何爲乎獨秦，服何爲乎異時。",
            "見何驚兮遌錯，貌何野而棲遲。",
            "問何迂兮古昔，聽何感而喑噫。",
            "秦崩晉代兮河覆山移，天顛地陷兮何有不知。",
            "上無君兮孰主，下無令兮孰隨。",
            "身羣居而孰法，子娶嫁而孰媒。",
            "既棄此而不用，何久保而弗離。",
            "豈畏伏於亂世兮，猶魚潛而鳥棲。",
            "寧知君之爲擾兮，不知上之可依。",
            "豈懲薄而過厚兮，遂篤信而忘欺。",
            "將久習以成俗兮，亦耳目之無知。",
            "眷叙言之綢繆，與歡意之依稀。",
            "及情終而禮闋，忽回腸而念歸。",
            "更酸顔而慘頞，嘆異世之從容。",
            "惜暫遇之偶然，嗟永離而莫同。",
            "舟招招而去岸，帆冉冉以行風。",
            "豁山靄之披袪，赫曉日之曈曨。",
            "驚迴舟而返盼，忽逕斷而溪窮。",
            "目恍惚兮圖畫，心輈張兮夢中。",
            "何一人之獨悟，遂萬世之迷踪。",
            "惟天地之茫茫兮，故神怪之或容。",
            "惟昔王之制治兮，惡魑魅之人逢。",
            "逮後世之凌夷兮，固人鬼之爭雄。",
            "抑武陵之麗秀兮，故水複而山重。",
            "及崖懸而磴絕，人跡之不到兮，反疑與夫仙通。",
            "君生其地兮，宜神氣之所鍾。",
            "觀顔面之峭峭兮，其秀猶有山水之餘風。",
            "憫斯民之無知兮，久鬼覆而仙蒙。",
            "顧窮探兮遠覽，究非是之所從。",
            "因髙言而大唱，一洗世之昏聾。"
        ],
        "title": "桃源行送張頡仲舉歸武陵",
        "id": "0cfa7fc4-627d-4fe2-a8ca-9e41b279443e"
    },
    {
        "author": "王令",
        "paragraphs": [
            "我思古人兮，不古今之異時。",
            "生兹世之誰期，欲勿思而奈何。",
            "獨斯人之不見，聊永懷而自歌。",
            "樂吾行之舒舒，忘兹世之汲汲。",
            "睇萬里以自驚兮，豈寧俯以効拾。",
            "載重道遠兮，予欲行而誰與。",
            "累九鼎以自重兮，顧尪羸之弗舉。",
            "矯身以爲衡兮，權世之重輕。",
            "廣道以爲路兮，聽人之來去。"
        ],
        "title": "我思古人答焦千之伯强",
        "id": "2db7104c-5ac1-4695-9328-026d43f65cfb"
    },
    {
        "author": "王令",
        "paragraphs": [
            "秋風起兮天寒，壯士醉酒兮歌解顔。",
            "螳螂何怒兮轍下，蟻何鬬兮穴間，紛擾擾兮誰者則賢。",
            "井方崩兮治隧，屋且壓兮雕椽。",
            "生則役兮弗繫念此，禍至而知悔兮，身忽焉其已死。",
            "陶唐虞夏兮，今則古矣。",
            "彼秦且帝兮，連有蹈東海而死耳。"
        ],
        "title": "魯仲連辭趙歌",
        "id": "e9a5ff4c-fd43-45ae-b919-cb8d3e6e4003"
    },
    {
        "author": "王令",
        "paragraphs": [
            "山中兮何游，登彼山兮樂天髙。",
            "棄吾馬以取步，降吾車兮足兩履。",
            "石當道兮行旁，木礙上兮下俯。",
            "曾蹈險之非艱，聊憑髙兮下顧。",
            "何所視之乃牛，而獨見之如鼠。",
            "彼促促者出其下兮，曾其身之非傴。",
            "吁嗟徂兮，離婁之死則已。",
            "古之不較其爲短長兮，何獨計其髙下。",
            "山髙兮崔嵬，山之路兮百折而千回。",
            "趨前行而就挽，笑顧後使推之。",
            "彼游者誰兮，何以子之車來。"
        ],
        "title": "山中詞",
        "id": "62532e5b-b11e-45e5-9bbc-bb9d0ef9b0c0"
    },
    {
        "author": "王令",
        "paragraphs": [
            "江之水兮東流，泝湍流兮寄人舟。",
            "舟無袽兮載函重，風乘波兮棹人用。",
            "濟不濟兮奈何，横中流兮涕滂沱。",
            "來何爲兮不待，今雖嗟兮安悔。",
            "舟方乘兮人不吾以，覆且溺兮我則同人死。"
        ],
        "title": "江上詞  其一",
        "id": "959388f5-a121-4726-9410-5ffb3bf8b49a"
    },
    {
        "author": "王令",
        "paragraphs": [
            "江之水兮東流，濟欲濟兮何由。",
            "水浸浸兮灘露，暮濤下兮夜潦收。",
            "舟不行兮推之於陸，力不足兮汗顔，行無由兮塗足。",
            "時不逝兮奈何，歸日暮兮塗遠，去風髙兮水波。",
            "行躊躇兮佇望，聊逍遥兮永歌。"
        ],
        "title": "江上詞  其二",
        "id": "c99aa76b-5ea0-4fe3-b549-f8afc90231d2"
    },
    {
        "author": "王令",
        "paragraphs": [
            "江之水兮東流，沿湍流兮望歸舟。",
            "舟來歸兮何時，步芳洲兮濯足，陟南山兮采薇。",
            "江風波兮日暮，望夫人兮未來。"
        ],
        "title": "江上詞  其三",
        "id": "3eb7df4d-044a-4e8b-87de-88040be93dbc"
    },
    {
        "author": "王令",
        "paragraphs": [
            "江之水兮東流，沿湍流兮望歸舟。",
            "風滔滔兮浪波苦，嗟往者兮未還，惜行人兮將去。",
            "去何適兮歸何時，執子手兮牽子衣。",
            "行何如兮來復，濟豈無兮他時。"
        ],
        "title": "江上詞  其四",
        "id": "cb6fe57b-6768-41b3-934f-2bd42780af97"
    },
    {
        "author": "王令",
        "paragraphs": [
            "虢山之遠數千里，虢石之重難將持。",
            "舟車虢來每苦重，釜盎尚棄不肯携。",
            "苟非世尚且奇怪，孰肯甚遠載以來。",
            "何况虢人自珍秘，得一不換千瓊瑰。",
            "流傳中州盛稱賞，主以詫客客見祈。",
            "世人賤真珍貴假，見者喜色留膚皮。",
            "强材美幹立修蔭，羅列滿野誰復窺。",
            "我嘗客坐例一見，實亦可愛小且奇。",
            "初疑秋波瑩明凈，魚子變怪成蛟螭。",
            "鱗鬚爪角尚小碎，但見蜿蜒相參差。",
            "又如開張一尺素，醉筆倒畫胡髯髭。",
            "如何石上非自然，猶是軟弱從風枝。",
            "髙樓曉憑秋色老，烟容雨氣相蒙垂。",
            "喬林隱約出天際，醉目遠暝分茫微。",
            "不然誰家老圖畫，破碎偶此一片遺。",
            "借令人手弄點畫，尚恐巧拙成瑕疵。",
            "如何石理自生長，安得當世無猜疑。",
            "髙堆黄金募辯說，萬口利鋭如磨錐。",
            "或云南山產巨怪，意欲手把乾坤移。",
            "先偷日月送巖底，次取草木陰栽培。",
            "天公怒恐浸成就，六丁桃斧摩雲揮。",
            "世人乘此得分裂，鍛琢片段貿財貲。",
            "至今風雨虢山夜，樹石號作鬼神悲。",
            "又云春氣入山骨，欲自石裏生蒿藜。",
            "根株芽枿未及出，卒遇匠手相鑱隳。",
            "多稱老松已變石，此固剪截根鬚離。",
            "又云鬼手亦能畫，多向石室成屏帷。",
            "固知物怪浩難盡，誰能向此明是非。",
            "城狐老能男女變，海蜃口或樓臺吹。",
            "世間自是有此類，何必詰曲窮所歸。",
            "細思此屏竟無用，石不中礩木莫支。",
            "徒將文理有小異，招聚瞽說成籠欺。",
            "咄哉閉口不復論，爲語愛者無我譏。"
        ],
        "title": "寒林石屏",
        "id": "c87deeea-a631-4165-b547-919d2765c84a"
    },
    {
        "author": "王令",
        "paragraphs": [
            "世網掛士如蛛絲，大不及取小綴之。",
            "宜乎倜儻不低斂，醉脚倒踏青雲歸。",
            "前日才能始誰播，一口驚張萬誇和。",
            "雷公訴帝喘似吹，盛恐聲名塞天破。",
            "文章喜以怪自娛，不肯裁縮要有餘。",
            "多爲峭句不姿媚，天骨老硬無皮膚。",
            "人傳書槧莫對當，破卵驚出鸞鳳翔。",
            "間或老筆不肯屈，鐵索縳急蛟龍僵。",
            "少年倚氣狂不覊，虎脇插翼赤日飛。",
            "欲將獨立跨萬世，笑誚李白爲痴兒。",
            "四天無壁財可家，醉膽憤痒遣酒拏。",
            "欲偷北斗酌竭海，力拔太華鏖鯨牙。",
            "世儒口軟聲如蠅，好於壯士爲忌憎。",
            "我獨久仰願得見，浩歌不敢兒女聲。"
        ],
        "title": "贈慎東美伯筠",
        "id": "54ed0d26-2bb4-4b3c-a5c8-6a702c880c21"
    },
    {
        "author": "王令",
        "paragraphs": [
            "鯨牙鯤鬛相摩捽，巨靈戯撮天凹突。",
            "舊山風老狂雲根，重湖凍脱秋波骨。",
            "我來謂怪非得真，醉掲碧海瞰蛟窟。",
            "不然禹鼎魑魅形，神顛鬼脇相撐挾。"
        ],
        "title": "吕氏假山",
        "id": "be18c45d-01ae-4e78-b85d-89749df7e522"
    },
    {
        "author": "王令",
        "paragraphs": [
            "鯨豗海翻飛陸塵，鐡房孤劍枯紫鱗。",
            "擠排壯士仆不起，天公始自誇爲神。",
            "誰令夷路牙枿横，不拔不鋤安得平。",
            "長星作彗倘可假，出手爲掃中原清。"
        ],
        "title": "偶聞有感",
        "id": "cd20a488-eb55-4be4-8087-52d6a9824a82"
    },
    {
        "author": "王令",
        "paragraphs": [
            "始聞定作閲古堂，又聞定有閲古詩。",
            "揚之遠定五千里，思得兩翅擘以飛。",
            "偶聞人來說堂事，初敝兩壁無塵疵。",
            "間時公來命繪匠，親以玉指交畫揮。",
            "教令某載若某狀，匠拜奉命唯不辭。",
            "左圖守相父母吏，右狀將帥熊羆姿。",
            "長冠峩峩偉笏佩，鬬以玄白爲裳衣。",
            "屹如丁寧立以議，遜若避讓行而隨。",
            "圖成儼毅色可讋，過吏不敢竊目窺。",
            "仍令大筆署行事，寫出黑膽朱肝脾。",
            "死者有靈如不冺，合有英氣來附兹。",
            "故公之謀不知出，宜有神鬼陰助其。",
            "茫茫九泉謂巳朽，豈意一旦存形儀。",
            "請留中壁素莫繪，待千歲後公以歸。",
            "當搜國匠第一手，狀寫公像存依稀。",
            "要知文完武繩備，遺與萬世瞻思資。",
            "我知觀者定墮淚，不復峴首羊公碑。",
            "又聞當世大手筆，磊砢詩句相撐支。",
            "手搏蛟龍拔解角，爪擘虎豹全脱皮。",
            "鄆州溪堂遂寂寞，韓詩塵蔽人不吹。",
            "想應從此傳萬世，粹玉貫串珠縈纍。",
            "小戎何爲而縮伏，久滯公斧血不滋。",
            "何時功成事業就，兩手一掃清三垂。",
            "歸來天子喜以頷，泰階輝煥平無欺。",
            "次招當世草茅士，各使呈露心腹披。",
            "締裾聯纓上廊廟，留與後世圖爲師。",
            "然後回謝閲古堂，彼合異代今一時。"
        ],
        "title": "寄題韓丞相定州閲古堂",
        "id": "166b1b54-d2e9-4c5d-b6c0-adf6a959a6cc"
    },
    {
        "author": "王令",
        "paragraphs": [
            "春城花草窮朱殷，俗兒趁走脚欲穿。",
            "閑來無悰喜自適，時到雙樹爲奇觀。",
            "莊如天官植幢蓋，毅若壯士蒼衣冠。",
            "老枝又芽忽並出，似欲併力擎青天。",
            "靈根深盤不可究，疑與地軸相拘攣。",
            "不知培栽竟誰手，而又始植爲何年。",
            "行捫步遶不可問，但見茂色連雲烟。",
            "東風牽人少游此，佛屋日日重門關。",
            "雖有大蔭人不及，於此尤得志士憐。",
            "束蒿爲楹樗爲柱，居者略不憂其顛。",
            "乃令遺材抱美植，不得總載桷與椽。",
            "髙堂傾欹未支柱，匠者日亦經其邊。",
            "不思大幹有强用，反以斧鈍難其堅。",
            "吁今誰是愛材者，定知惜此雙樹篇。"
        ],
        "title": "龍興雙樹",
        "id": "353043ce-117f-4c72-b8fb-3d6164e7e9ad"
    },
    {
        "author": "王令",
        "paragraphs": [
            "蝗生於野誰所爲，秋一母死遺百兒。",
            "埋藏地下不腐爛，疑有鬼黨相收持。",
            "寒禽冬饑啄地食，拾掇穀種無餘遺。",
            "吻惟掠卵不加破，意似留與人爲饑。",
            "去年冬温臘雪少，土脉不凍無冰凘。",
            "春氣蒸炊出地面，戢戢密若在釡糜。",
            "老農頑愚不識事，小不撲滅大莫追。",
            "遂令相聚成氣勢，來若大水無垠涯。",
            "蓬蒿滿眼幸無用，爾縱嚼盡誰爾譏。",
            "而何存留不咀嚼，反向禾黍加傷夷。",
            "鴟鴉啄啣各取飽，充實腸腹如撐支。",
            "兒童跳躍仰面笑，却愛甚密嫌疏稀。",
            "吾思萬物造作始，一一盡可天理推。",
            "四其行蹄翼不假，上既載角齒乃虧。",
            "夫何此獨出羣類，既使躍跳仍令飛。",
            "麒麟千載或一見，仁足不忍踏草萎。",
            "鳳凰偶出即爲瑞，亦曰竹食梧桐棲。",
            "彼何甚少此何衆，况又口腹害不訾。",
            "遂令思慮不可及，萬目仰面號天私。",
            "天公被誣莫自辨，慘慘白日陰無輝。",
            "而余昏狂不自度，欲盡物理窮毫絲。",
            "要袪衆惑運獨見，中夜力爲窮研思。",
            "如知在人不在天，譬之蚤虱生裳衣。",
            "捫搜剔撥要歸盡，是豈人者尚好之。",
            "然而身尚不絕種，豈復垢舊招致斯。",
            "魚朽生蟲肉腐蠧，理有常爾無何疑。",
            "誰爲憂國太息者，應喜我有原蝗詩。"
        ],
        "title": "原蝗",
        "id": "971a90b9-b0f3-4358-94b2-f390ced7bb5f"
    },
    {
        "author": "王令",
        "paragraphs": [
            "二夷之來始何自，乘我中國方迷昏。",
            "各投陰誣張誕妄，尋附罅隙爲株根。",
            "例誇難能壓甚畏，釣博天下要推尊。",
            "其流汗漫已不制，尚自冲蕩洪其源。",
            "一戎中侵欲內侮，猶遣萬甲疆場屯。",
            "何哉二戎日內壞，不思刷去仍資存。",
            "嘗聞古人第氣類，皆以夷敵禽獸論。",
            "惜乎無倫弗禮義，幾希不得人相捫。",
            "吾觀世之陷此者，不啻火立足向燔。",
            "豈期之子既自悟，不思跳出乃欲𨀛。",
            "余方往就西北食，聞子亦整東南轅。",
            "雖然去就固在子，安忍惜手不試援。"
        ],
        "title": "别老者王元之二",
        "id": "5b85c59a-88e9-4432-974e-42443ae4b5ff"
    },
    {
        "author": "王令",
        "paragraphs": [
            "自古名士紛如毛，多見博带裳衣褒。",
            "如其可學不可逮，三滿夫子皆儒豪。",
            "其文淵源尤可愛，江海駕蕩相吞滔。",
            "方吾少時未識愧，引領日望聲齊髙。",
            "窮吭折吻氣力絕，始盡退伏非所曹。",
            "近來筆硯思置去，新詩苟有亦自韜。",
            "閑時屢索不肯出，若欲獻貴賤厥操。",
            "李君南來久有日，我始得見試捾搯。",
            "忽逢詩挑欲我接，快句鋭利磨矛刀。",
            "要令口獻近章句，若急敵迫不可逃。",
            "顔頳舌澀不可吐，滯若亂緒强抽搔。",
            "惟其自陳尚訥怍，况又聽者寧不聱。",
            "退歸自與敗者比，誓欲棄甲弓矢櫜。",
            "新詩見投又須和，咄哉自守何不牢。"
        ],
        "title": "答李公安",
        "id": "a1c40cb8-ec88-45df-adcc-20a87ef9964a"
    },
    {
        "author": "王令",
        "paragraphs": [
            "木落不去根，水流常背源。",
            "木落方病寒，尚覆本根温。",
            "水流忘由來，散亂卑濕牽。",
            "讀子二思詩，起予二者言。",
            "木實類君子，老有孝感存。",
            "水亦人迹然，動由名利牽。",
            "使我父母感，一夕身百翻。",
            "人世但可悲，小官何足言。",
            "情義有相奪，心迹固此分。",
            "勉之多自寛，行見西歸轅。"
        ],
        "title": "廣王醇正叔二思詩",
        "id": "47538f45-785e-47c5-a04d-5594f1ec9c3d"
    },
    {
        "author": "王令",
        "paragraphs": [
            "太古一去浩萬世，百智競起紛修治。",
            "交將砭刀潰瘡痏，縱得平好無完皮。",
            "傾山竭河論麯水，都投大海爲酒池。",
            "中間秫稻不滿掬，日益醖釀成澆漓。",
            "不知淳風竟何適，萬手齊舉招不回。",
            "北窗清疏鳥聲好，晝榻自穩間支龜。",
            "塵埃不到日影薄，枕簟拂拂生凉颸。",
            "四支舒安百慮廢，彷彿認得太古遺。",
            "散魂怡愉不旁適，心肺正靜無邪思。"
        ],
        "title": "晝睡  其一",
        "id": "6ed898f0-dda7-4afb-936e-e6f02e963962"
    },
    {
        "author": "王令",
        "paragraphs": [
            "因能不有世俗夢，獨與淳氣相盤嬉。",
            "伏羲持刀刻爻畫，古意蕩盡無銖釐。",
            "睡無吉凶無得失，縱欲强卦安能爲。",
            "故能獨存至今日，人各已有反不知。",
            "須知睡義大亦盛，豈獨床第誇昏迷。",
            "君子勞心事業暇，得時休息安天倪。",
            "小人一心包萬險，迨退就枕皆平夷。",
            "使其睡心大充擴，去與君子何毫絲。",
            "當年嘗聞曲肱樂，曾及至聖宜無非。",
            "何况於夢更有得，不見公旦因嗟衰。",
            "後來紛紛不知樂，舍去大路趨邪歧。",
            "竹林猖狂事飲鍛，捫撥蚤虱無留衣。",
            "好惡紙上浩萬端，竟不及此亦可嗤。",
            "蚊虻紛然始誰造，一一口吻如針錐。",
            "食人肌膚得腹飽，不解默去猶鳴飛。",
            "攘拳揮臂不可却，聒耳不異笙匏吹。",
            "雖然今尚爾無奈，當有獵獵秋風時。",
            "爾軀糜潰爾口壞，我床安穩我枕欹。",
            "平時多賢貴不及，會日偃瞑休恬怡。"
        ],
        "title": "晝睡  其二",
        "id": "3eee06e0-8b79-4f8c-9956-59a2499098c0"
    },
    {
        "author": "王令",
        "paragraphs": [
            "一哭摧心肝，屢哭彫朱顔。",
            "心肝摧日痛，朱顔彫日乾。",
            "二十人未壯，我衰已毛斑。",
            "古人不得見，今人誠可嘆。"
        ],
        "title": "哭辭",
        "id": "b110c306-b457-47b1-9125-c6408d5fb777"
    },
    {
        "author": "王令",
        "paragraphs": [
            "出門將何從，與物隨紛紛。",
            "不得所欲爲，還與俗人羣。",
            "外跡久已非，獨嗟心所存。",
            "自信有可羞，彼人何足論。"
        ],
        "title": "古興",
        "id": "34303523-80c9-41c2-abf6-d6f16da071b7"
    },
    {
        "author": "王令",
        "paragraphs": [
            "秋居寒蕭疏，秋意愁交并。",
            "飽犬無吠志，饑烏有凶聲。",
            "庭空鳥交下，墻穴鼠更爭。",
            "浩歎欲出門，日暮不可行。"
        ],
        "title": "秋居",
        "id": "02e7e901-c73b-4c4f-8a94-fcfd9d9eb398"
    },
    {
        "author": "王令",
        "paragraphs": [
            "孰謂拙者鳩，已厭不可彈。",
            "吾寒方病雪，爾何雪自喚。",
            "寒城千萬家，什伍赤兩骭。",
            "通衢結沮冰，走指堕或半。",
            "門閉市無人，竈冷煙不爨。",
            "俗以雪爲賀，我獨雪之歎。",
            "富貴宜爲憂，不憂亦何患。"
        ],
        "title": "雪中聞鳩",
        "id": "a1dcf802-81e5-45bf-b0e9-fbac90ad363e"
    },
    {
        "author": "王令",
        "paragraphs": [
            "老匠鐵手風運斤，一挾刃入千山髠。",
            "明堂有在不見用，此爲失地猶濟人。",
            "西潴巨澤江海通，獰風撼地波撐空。",
            "當道獨能支地險，更東安得與天窮。",
            "莫比垂天紳，莫比跨地带。",
            "渇龍枯死乾無鱗，絕海失舟踏鯨背。",
            "秦帝東遊逐仙跡，累重肉多飛未得。",
            "三洲水隔不到山，借得紫虹千萬尺。",
            "平時塵土埋英雄，吾亦棄劍來遊東。",
            "欲觀水盡朝宗海，安得身乘破浪風。",
            "爲約他年可歸處，頻倚欄干不思去。",
            "季鷹范蠡不足奇，待我爲名千古歸。"
        ],
        "title": "吳江長橋",
        "id": "0fb09a23-9e23-4c79-a62a-c3053b96e1c3"
    },
    {
        "author": "王令",
        "paragraphs": [
            "申申亭者名自誰，河東丈人身銘之。",
            "方其作亭自休息，固欲申暢名其題。",
            "雖然自奉頗幽樂，豈敢兼忽當世爲。",
            "若日所憂非所及，因以遯世無悶辭。",
            "丈人疏髙喜自適，去不限約來無時。",
            "門無賓僚車馬絕，室有几杖衣冠欹。",
            "夜徑行招海月伴，晝榻坐與天雲期。",
            "春林喧和鳥聲好，勝聽俗論相啞吚。",
            "塵埃縱爾得風力，卒不到此徒自飛。",
            "亭前朱朱有冶態，亭下白白無俗姿。",
            "好木留存竟見實，惡草鋤拔無容茨。",
            "嘗聞景勝未易敵，須有大句相參差。",
            "故吾經年不敢往，日望詩老力可支。",
            "偶來爲游適已晚，花梢尚有春餘遺。",
            "髙哦遶樹惜時節，拾嚼紅庁行逶遲。",
            "回看北林竹萬顆，寒氣欲起凌人威。",
            "清風時來助氣勢，寒甲夜聚言語私。",
            "方將投間日來此，脚踏樹下成交蹊。",
            "無端塵土又爲隔，明日跨馬西北馳。",
            "心思夢好定頻到，不必直俟歸風吹。"
        ],
        "title": "題滿氏申申亭",
        "id": "b249382d-7688-4183-bf1c-fa3407771096"
    },
    {
        "author": "王令",
        "paragraphs": [
            "晚歲意不適，新詩老無情。",
            "萬古共一嘆，百年行半生。",
            "貧憂世累重，賤喜身責輕。",
            "義有不可嗟，非吾不能平。"
        ],
        "title": "晚歲",
        "id": "33cb15c5-fbe5-45be-b5c4-41c0c2430888"
    },
    {
        "author": "王令",
        "paragraphs": [
            "白日流上天，牛蝨無遁形。",
            "萬目盡爲用，而不駭日明。",
            "穴鼠夜值螢，嗾嗾相聚驚。",
            "鼠穴不日通，鼠足不日行。",
            "已矣不自識，乃此螢爝矜。",
            "鮞鰕陷井坎，莫與江海爭。",
            "籠禽不失飛，詎識雲漢冥。",
            "咄哉浮薄兒，勉爲髙大營。"
        ],
        "title": "聞太學議",
        "id": "06b30586-2d79-4369-ad53-f00fce531174"
    },
    {
        "author": "王令",
        "paragraphs": [
            "懋甫相門兒，家世踏纓紞。",
            "早年綴官簿，青衫蔚於菼。",
            "本宜多驕矜，不謂鋭意敢。",
            "意貪英雄交，一手欲四攬。",
            "偶來濫予會，臂搦首已頷。",
            "酒獰誇胸襟，頂踵都一膽。",
            "壯心羞摧藏，義內喜葅歜。",
            "要言相死從，顧豈苟難斬。",
            "聽其自陳論，峭拔不平漸。",
            "要之當一切，固令不黤黯。",
            "憶予少年時，亦自喜黠㶒。",
            "於今老而悔，壯意日凋减。",
            "惜夫相遇遲，君放我已檢。",
            "驟聞强大語，若虎餓得啗。",
            "已無相髙心，徒有志氣感。",
            "春風吹天昏，醉目睨愁慘。",
            "念當相别去，兩懷不無黪。",
            "何時重來過，慰我涸轍噞。",
            "唯其去後懷，猶一飽復歉。",
            "幸有西南風，時作寄我槧。"
        ],
        "title": "贈别晏成績懋父太祝",
        "id": "891d5e12-f659-4953-b940-afff274290d1"
    },
    {
        "author": "王令",
        "paragraphs": [
            "始吾得三滿，自謂得過人。",
            "一日不見之，已恐愚賤濱。",
            "憂思叢中來，腹腸生毛鱗。",
            "輕舟刺而南，久結願解伸。",
            "入門顧我笑，喜氣沃以新。",
            "徐徐相抽尋，軋軋聽引陳。",
            "先生固大賢，擬議何可鄰。",
            "諸君人相得，熱炙香相熏。",
            "而我拱其間，貪喜乃失神。",
            "鳯凰朝百鳥，鴟鴉亦來羣。",
            "然其氣類同，終獨鳳鶴親。",
            "發爲鳴聲和，上下相鏗純。",
            "苟非治平世，不得此類馴。",
            "故其聞之者，舞蹈相揺振。",
            "輕風促回舠，後會无涯根。",
            "作詩謝幸甚，顛倒迷歡欣。",
            "如將銘自賀，又欲書諸紳。"
        ],
        "title": "别張粤南夫温子堅元白滿執中子權黄冀端微",
        "id": "0acf844e-b29f-435b-9e90-538bae2e3166"
    },
    {
        "author": "王令",
        "paragraphs": [
            "我思古人不可見，獨以兩眼紙上求。",
            "苦讀才疲即伏枕，亦冀夢寐從之遊。",
            "每疑賢聖世間有，豈獨古出今則不。",
            "心之所藏弗面見，常恨世腹不可搜。",
            "雖然其中充美者，間或外發文章彪。",
            "揚淮而南誰名聲，盛說李滿乾萬喉。",
            "青天白日所同見，衆亦不敢加瑕疵。",
            "而余零丁始就學，獨矯衆棄先拈收。",
            "要其所學與必至，不止顔孟須孔周。",
            "决將健走獨取到，顧我不肯少待留。",
            "新詩惠見薦自讋，若遇重壓併見投。",
            "星機織成付地錦，神冶鑄出舂天矛。",
            "輝光交華目反眩，噍咀過美涎并流。",
            "退歸畏愛復願學，恍若見富潛謀偷。",
            "顧其才力非當對，猶以一髪紖十牛。",
            "使我苦勉不少得，搦筆欲下先慚羞。",
            "有如姣惡各具體，肉骨不可强彫鎪。",
            "或云才華乃天與，何寡不益多仍裒。",
            "幾時髙車得會合，預期蹈抃呼旁陬。",
            "臨風呻哦欲有寄，自恨拙繭無長抽。"
        ],
        "title": "寄李常伯滿粹翁",
        "id": "c58650bc-2196-4448-a8a5-1e239c36625f"
    },
    {
        "author": "王令",
        "paragraphs": [
            "嘗聞千歲松爲石，豈意今逢林出屏。",
            "苟非木根久自化，豈此石理能有靈。",
            "世間萬怪浩莫問，枉哉山海徒有經。",
            "舒山虢水固險異，疑有神手藏幽冥。"
        ],
        "title": "寒林石",
        "id": "c85bd301-40fe-4a80-93a6-4715d8cd0e7e"
    },
    {
        "author": "王令",
        "paragraphs": [
            "賤生不自辰，親没身孤零。",
            "家無一稜田，不得農以耕。",
            "巧智不迨人，工賈難自名。",
            "妄來覷文字，朱墨紛縱横。",
            "合窮心狂髙，不肯束世程。",
            "掲欲望孔孟，今昔相招迎。",
            "去古遠莫到，復今難回行。",
            "窮步匍匐歸，失虎犬不成。",
            "顛倒塵土中，甚若魚噞羮。",
            "祖死不反骨，姊寡歸携甥。",
            "蒼黄無爲謀，嘆慨私失聲。",
            "叩頭屋厦借，解衣鍋蓋賡。",
            "甔石固莫致，升掬猶時營。",
            "學左世共笑，身賤人交輕。",
            "父戒子勿効，妻引夫無朋。",
            "妄承西來招，喜色轉以騂。",
            "非惟迹脱死，始有心期生。",
            "兒童相回環，朋友推弟兄。",
            "有問多無對，新聞多慚驚。",
            "自羞陋淺人，偷竊幸未黥。",
            "風窗敞清虚，飽腹摩膨脝。",
            "睡足起有書，案几交堆盈。",
            "自喜主人仁，不我賢而惸。",
            "新詩重來貺，褒揚借光榮。",
            "何以示相謝，心銘踰血盟。"
        ],
        "title": "謝束丈見贈",
        "id": "423526d0-5e4b-4470-8c2d-b93f616ded16"
    },
    {
        "author": "王令",
        "paragraphs": [
            "至和改元之一年，有蝗不知自何來。",
            "朝飛蔽天不見日，若以萬布篩塵灰。",
            "暮行嚙地赤千頃，積疊數尺交相埋。",
            "樹皮竹顛盡剥枯，况又草穀之根荄。",
            "一蝗百兒月兩孕，漸恐髙厚塞九垓。",
            "嘉禾美草不敢惜，却恐壓地陷入海。",
            "萬生未死饑餓間，支骸遂轉蛟龍醢。",
            "羣農聚哭天，血滴地爛皮。",
            "蒼蒼冥冥遠復遠，天聞不聞不可知。",
            "我時心知悲，墮淚注兩目。",
            "發爲疾蝗詩，憤掃百筆秃。",
            "一吟青天白日昏，兩誦九原萬鬼哭。",
            "私心直冀天耳聞，半夜起立三千讀。",
            "上天未聞間，忽作遇蝗夢。",
            "夢蝗千萬來我前，口似嚅囁色似冤。",
            "初時吻角猶唧嗾，終遂大論如人間。",
            "問我子何愚，乃有疾我詩。",
            "我爾各生不相預，子何詩我盍陳之。",
            "我時憤且驚，噪舌生條枝。",
            "謂此腐穢餘，敢來爲人譏。",
            "爾雖族黨多，我謀久已就。",
            "方將訴天公，借我巨靈手。",
            "盡拔東南竹柏松，屈鐵纒縛都爲箒。",
            "掃爾納海壓以山，使爾萬噍同一朽。",
            "尚敢託人言，議我詩可否。",
            "羣蝗顧我嗟，不謂相望多。",
            "我欲爲子言，幸子未易呶。",
            "我雖身爲蝗，心頗通爾人。",
            "爾人相召呼，飲啜爲主賓。",
            "賓飲啜釂百豆爵，主不加詬翻歡欣。",
            "此竟果有否，子盍來我陳。",
            "予應之曰然，此固人間禮。",
            "儐价迎召來，飲食固可喜。",
            "蝗曰子言然，予食何愧哉。",
            "我豈能自生，人自召我來啜食。",
            "借使我過甚，從而加詬爾亦乖。",
            "嘗聞爾人中，貴賤等第殊。",
            "雍雍材能官，雅雅仁義儒。",
            "脱剥虎豹皮，借假堯舜趨。",
            "齒牙隱針錐，腹腸包蟲蛆。",
            "開口有福威，頤指專賞誅。",
            "四海應呼吸，千里隨卷舒。",
            "割剥赤子身，飲血肥皮膚。",
            "噬啖善人黨，嚼口不肯吐。",
            "連床列竽笙，别屋連嬪姝。",
            "一身萬椽家，一口千倉儲。",
            "兒童襲公卿，奴婢聯簪裾。",
            "犬豢羡膏粱，馬廐餘繡塗。",
            "其次爾人間，兵皁倡優徒。",
            "子不父而父，妻不夫而夫。",
            "臣不君爾事，民不家爾居。",
            "目不識牛桑，手不親犂鋤。",
            "平時不把兵，皮革包矛殳。",
            "開口坐待食，萬廩傾所須。",
            "家世不藏機，繪繡綿衣襦。",
            "髙堂傾美酒，臠肉膾百魚。",
            "良材琢梓楠，重屋擎空虚。",
            "貧者無室廬，父子各席居。",
            "賤者餓無食，妻子相對吁。",
            "貴賤雖云異，其類同一初。",
            "此固人食人，爾責反捨諸。",
            "我類蝗名目，所食况有餘。",
            "吳饑可食越，齊餓食魯邾。",
            "吾害尚可逃，爾害死不除。",
            "而作疾我詩，子語得無迂。"
        ],
        "title": "夢蝗",
        "id": "c75965cb-d5df-4350-9c1d-db7d609d3174"
    },
    {
        "author": "王令",
        "paragraphs": [
            "吾愛子權詩，苦嚼味不盡。",
            "窮思欲名狀，百比無一近。",
            "初如貪追兵，屢請忽許進。",
            "旗旄左右幢，戟劍後先刃。",
            "方爭奮拏先，忽覩斬亂狥。",
            "徐驅得平郊，萬甲合一陣。",
            "偏裨走起頗，中間坐吳臏。",
            "喊呀鬭志酣，彷彿窮敵訒。",
            "前軍奔交兵，後馬走斷紖。",
            "須臾聲金收，萬噪快一儁。",
            "羣降挑戈矛，叩拜乞用釁。",
            "蒼黄請命間，竊視不敢瞬。",
            "玄雲壓空虚，半夜暴霆震。",
            "睡耳起欲掩，驚仆失肝腎。",
            "壯者固已然，况余乃齠齔。",
            "及其久詳味，欲吐復自恡。",
            "有如羅百珍，次第嘬嚼順。",
            "貪豐不辭多，愛美忘餘餕。",
            "故其留人口，雖久咽喉潤。",
            "何時匹馬來，畏愛氣兩振。",
            "唯其未合間，如不獲謝藺。",
            "望風爲此詩，顛倒猶合燼。"
        ],
        "title": "寄滿子權",
        "id": "2ddd2f5b-0e4a-4334-bb18-6b1c31a32b49"
    },
    {
        "author": "王令",
        "paragraphs": [
            "秋盡啼衰蟲，君思云奈何。",
            "我愚得君思合少，君賢勞我心則多。",
            "非獨辭源長，瀉海爲江河。",
            "平生未始有點缺，玉日拂拭金燒磨。",
            "尋常貙與貍，見一足已蹉。",
            "又况一地卧三虎，狗彘雖勇何敢過。",
            "揚州我何思，青山無一螺。",
            "午市不畜寶，米鹽財如他。",
            "而吾三夫子，一身各丘軻。",
            "瓊林自生寒，結露成冰柯。",
            "文章日組緯，玉機飛金梭。",
            "誰有真珠繩，結作張麟羅。",
            "拔爲當世祥，聲爲太廟歌。",
            "我願叅衆民，手足揺婆娑。"
        ],
        "title": "再寄滿子權二首  其一",
        "id": "eb2d2d16-1f1c-4115-a490-b299875e273d"
    },
    {
        "author": "王令",
        "paragraphs": [
            "有錢莫買金，多買江東紙。",
            "江東紙白如春雲，獨君詩華宜相親。",
            "綴連卷大十牛腹，要盡寄我無寄人。",
            "我將携之東，脚踏海水洗齒唇。",
            "轉來清澈飲百斛，蕩滌腸肺無纖塵。",
            "嘗聞泰山髙，髙處天爲鄰。",
            "借如無梯不得上，亦欲大叫呼天神。",
            "鋪陳君所詩，噪口雷鼓震。",
            "世多俗耳固莫告，當冀上帝依稀聞。",
            "正聲定不感凡類，舞躍百鳳千龍麟。",
            "安能學俗兒，一卷不復呻。",
            "天公聞否尚未快，安得纖翼穿秋旻。"
        ],
        "tags": [
            "泰山"
        ],
        "title": "再寄滿子權二首  其二",
        "id": "9a49dbf2-55a3-4b05-8555-1bf844462ebe"
    },
    {
        "author": "王令",
        "paragraphs": [
            "世味久已諳，多惡竟少好。",
            "惟詩素所嗜，决切欲深造。",
            "人安已不休，衆恥我獨冒。",
            "有如獺行跡，欲改復自蹈。",
            "肝腸困尋搜，吻舌倦搏造。",
            "心靈無餘多，爲此日有耗。",
            "已勤尚無成，既苦每自勞。",
            "自笑如秋蟬，饑極不止噪。",
            "努力排韓門，屈拜媚孟竈。",
            "惟此二公才，百牛飽懷抱。",
            "我如餓旁者，盻盻不得犒。",
            "不知去幾多，窮行究未到。",
            "無門隔籓籬，發罅窺堂奥。",
            "愛之不可入，抵觸發狂譟。",
            "借使苟有成，不知竟何要。",
            "孤名非所求，弊俗詎足傲。",
            "况乃非所及，窮海未爲浩。",
            "不知何時休，定訖死與耄。",
            "因疑今世人，恐有我同操。",
            "徽之才超髙，竿幢出標纛。",
            "爲學尚淹藴，富櫜不肯暴。",
            "文章內朱豹，外襲一以皂。",
            "大論尤堅强，推舟出行奡。",
            "珉砆不施功，徑欲制珪瑁。",
            "幸此不我陋，敎誨日陳告。",
            "昨因語及詩，請我使自道。",
            "屢謝不得命，迫窄遂顛倒。",
            "披堅誘羸兵，伏瓴待穿盗。",
            "取勝雖然必，窘窮亦堪悼。",
            "勉爲瓦磚投，幸有金珠報。"
        ],
        "title": "答束徽之索詩",
        "id": "5d485eff-114e-4ce1-a5dd-5707c9655676"
    },
    {
        "author": "王令",
        "paragraphs": [
            "前會去莫追，後見來無期。",
            "别嘆後見難，悔恨前會稀。",
            "惟吾衡父兄，金純玉光輝。",
            "裁磨殺圭角，不與瓦礫齊。",
            "大匠陶百窑，不問履下泥。",
            "一衡舉十鈞，何棄毫與釐。",
            "余獨何爲人，乃不忍使遺。",
            "有如横道芻，萬足踏不疑。",
            "子何嗜好殊，獨俯掇以歸。",
            "整束使不茨，欲令襍蘭芝。",
            "蘭芝有天香，芻賤雜則非。",
            "然其厠置間，適與薫染資。",
            "文章每借觀，罅隙窺晴曦。",
            "議論使坐聽，穴瞶聞英池。",
            "春園或承招，遊騎亦許隨。",
            "劇雲愛風枝，爇火圍夜棋。",
            "縱談心開張，倒笑冠欹披。",
            "匹馬載以來，東首頸脰疲。",
            "夜夢不厭勞，百里夕一馳。",
            "想見目與眉，百障千藩籬。",
            "不虞自投置，遂若鳥遭黐。",
            "何時獲因緣，連箠促馬蹄。",
            "誓當盡晨昏，不復起退辭。"
        ],
        "title": "寄滿居中衡父",
        "id": "fa5d684d-4404-48c1-b5b8-1a16b118f56e"
    },
    {
        "author": "王令",
        "paragraphs": [
            "洞洞之室或者穿，巖巖之墻或者緣。",
            "墻緣室穿來何哉，中有玉萬黄金千。",
            "金玉固非盗所有，盗者或得之伺候。",
            "得金買衣出人前，意氣遂若富者然。",
            "衆人不知謂爾富，不知爾自何心顔。",
            "盗財固爲小人戮，盗名自是君子奸。",
            "咄哉自訟毋自欺，幾希不在穿緣間。"
        ],
        "title": "自訟答束熙之",
        "id": "8899f099-8874-4631-8863-ecf076e9204b"
    },
    {
        "author": "王令",
        "paragraphs": [
            "人從東南來，忽得連紙詩。",
            "行義不赫曄，名聲無萎蕤。",
            "雖嘗誤見辱，旋則拜席歸。",
            "别久謂已忘，不圖猶記之。",
            "長封大書字，顧我已忸怩。",
            "開縢把之讀，推與果失宜。",
            "剥虎蒙羊猪，借使出類奇。",
            "見豺先自奔，遇豢還羣隨。",
            "是故古之人，爲己賤若斯。",
            "有聞未之行，季路終不嬉。",
            "名浮過所實，孟氏恥以非。",
            "今而承所賜，乃此亦可噫。",
            "賢者寧過哉，當是我有欺。",
            "忍愧讀終篇，喜驚改肝脾。",
            "嚀嚀教誨言，舉舉仁義辭。",
            "初令探本根，喻以海與池。",
            "乾坤老六經，遺編爛孔姬。",
            "尚恐惑異說，教之無遷移。",
            "强聞終日乾，仁不三月違。",
            "卒以二者終，要我勉不疑。",
            "百誦百再拜，下淚如掛糜。",
            "交朋百愚諛，此語聞之誰。",
            "憶初從粹翁，睡耳忽得提。",
            "震驚破百昏，寐覺悼前迷。",
            "今而去之久，茅塞心叢茨。",
            "驟承夫子言，快斧加芟荑。",
            "舊穢忽剗削，新除坦平夷。",
            "念當不舍去，戴服同冠衣。",
            "猶恐免袒間，復作須臾離。",
            "且將鑱之心，不止涅之皮。",
            "二者苟一能，終死庶不遺。",
            "平生苦嗜詩，此篇况驟馳。",
            "喁哦夜不休，齮嚼午忘饑。",
            "仰嗟天骨雄，俯嘆人莫爲。",
            "星明有常髙，日圓無食虧。",
            "讀久口益嚵，舌軟涎流垂。",
            "想當措意初，嚼雲吐虹蜺。",
            "唇牙哆華鮮，肺腸湧光輝。",
            "故其紙上言，飄有霄漢姿。",
            "何可對酬謝，約海量珠璣。"
        ],
        "title": "謝李常伯",
        "id": "73caef3e-c335-4ff6-b355-0b6f17b3cdc7"
    },
    {
        "author": "王令",
        "paragraphs": [
            "長風掠海來，吹月散百鍊。",
            "青天豁四碧，雲靄不容緣。",
            "窗軒颯先秋，露氣入簟扇。",
            "寛庭生夜凉，蚊口不得擅。",
            "人靜暮客去，坐偃適自便。",
            "清牽睡思醒，明發醉膽健。",
            "披風睨白月，瞪視不爲眩。",
            "未甘景獨勝，思出大句衒。",
            "狂搜得無奇，猛吐復自吮。",
            "篇成若奴婢，氣骨終凡賤。",
            "棄置不復收，嘆感退自旋。",
            "起探君寄詩，兀坐諷百遍。",
            "駮哉劇雄勁，百札洞一箭。",
            "間逢騁新奇，春雲弄晴霰。",
            "古鏡終重厚，九鼎掛一鉉。",
            "吾嘗笑夫人，語富則自願。",
            "及嬰愛君念，始自信惓惓。",
            "閲女當求嬙，慕士在獲彦。",
            "鄙哉尋常者，何用目識徧。",
            "得逢誠幸多，既别遂堪喭。",
            "乖離時况久，會合卜未先。",
            "思之不可見，飛魂不身戀。",
            "秋城崔嵬髙，圍我屹若圈。",
            "安得擘風翅，飛出不自殿。",
            "巧爲相見謀，反覆竟未善。",
            "惟當遠相要，共借月爲面。",
            "相離苟同天，舉目亦兩見。",
            "又况相去間，財止百里縣。",
            "不知竟可否，寄詩代請勸。"
        ],
        "title": "對月憶滿子權",
        "id": "c9d8af34-5ce2-49e2-a383-e576526d8456"
    },
    {
        "author": "王令",
        "paragraphs": [
            "客有要我八檜吟，手携八檜圖來懸。",
            "掛張滿壁惕可駭，盼顧左右同嗟嘆。",
            "旁摹石刻署名狀，各有憑附相夤緣。",
            "或髙相扶互倚礙，或斷欲蹷猶支顛。",
            "强枝抝回信有力，髙幹復俯蛟虯拳。",
            "尋根及枝逮條蘖，例不拔直皆旁偏。",
            "雷疲風休雲雨去，蛇龍鬭死猶鈎纒。",
            "安分爪角與尾鬛，徒見上下相蜿蜒。",
            "不知生時竟何謂，略不參類常木然。",
            "宜乎今古惑昧者，揺擺舌吻歸之仙。",
            "一龍盤拳老髙大，傳云聃者由飛躚。",
            "當時駕鹿蹋以上，跡有町疃遺相連。",
            "多應蝎殘鳥喙啄，不爾誕者强鑱鐫。",
            "聃能惑人已自幸，豈此上去能欺天。",
            "借如聃功可升躍，鹿亦何幸飛相連。",
            "於中一木特甚異，膚華逆理紐左旋。",
            "傳云聃人所自栽，我知此語定鑿穿。",
            "苟令實爲聃者植，推以天意猶可言。",
            "當年曷不紐向右，若曰世爲左道牽。",
            "如何衆輙不省究，反重神怪令聃專。",
            "乾坤中含萬品彚，此獨自異誰令旃。",
            "窮思竟慮莫可索，欲世不惑誰能搴。",
            "仙書虛荒喜誕妄，推說事理尤綿延。",
            "世人一讀即化變，日望飛奮相迷癲。",
            "豈非此木久樹此，浸漬亦爲異說遷。",
            "故其形植與生死，時以異怪招驚憐。",
            "先時世不早斤斧，放大其老訛誇傳。",
            "當年同生好材幹，半以直伐成燒燃。",
            "憑妖附誕相樹立，卒自死活終完全。",
            "葉枝凋疏不有蔭，材直弗柱曲莫轅。",
            "不知留存護飬者，竟以何理惜不捐。",
            "我有尺鐵大剛利，久以鑄斧磨山巔。",
            "卒無柯柄尚棄置，懶乞月桂求嬋娟。"
        ],
        "title": "八檜圖",
        "id": "dd0c70a1-67c2-4b77-b18d-64fae2063e79"
    },
    {
        "author": "王令",
        "paragraphs": [
            "秋夕不自曉，百蟲齊一鳴。",
            "時節適使然，鼓脇亦有聲。",
            "爭喧鼠公盗，窸窣蛇陰行。",
            "獨有東家雞，苦心爲昏明。"
        ],
        "title": "秋夜",
        "id": "c2a05f39-f718-49d0-9003-166252624780"
    },
    {
        "author": "王令",
        "paragraphs": [
            "純金出鎔鑪，烜赫掩熾火。",
            "錦成洗春江，衆目炫莫奈。",
            "魚鹽物誠微，誤用幸不涴。",
            "君家兄弟賢，我見始驚夥。",
            "文章露光芒，藏藴包叢脞。",
            "關門當自足，何暇更待我。",
            "固知仁人心，姑欲恤窮餓。",
            "苟論才不才，自合棄如唾。",
            "憶昨西來初，戚惕侍客坐。",
            "交持駕說口，張闔不可鏁。",
            "間發辨經義，鐵舌莫摩挫。",
            "髙文忽下投，白日駭天墮。",
            "眩怖欲前掩，布帛不可裹。",
            "初視固宜驚，獨獲亦堪賀。",
            "又如遇貴人，繡錦飾婀娜。",
            "回眸忽自鑑，惡面復窶裸。",
            "屈降心巳甘，嘆憤志亦頗。",
            "雄髙豈復爭，愛恤亦加荷。",
            "大詩又來及，推與太浮過。",
            "自無賢可稱，以是惡甚播。",
            "譬如享尫人，豆食止則可。",
            "苟强擔石負，蹉跌適足禍。",
            "何以論報心，結草効鬼顆。"
        ],
        "title": "答束孝先",
        "id": "3daf23b2-e0e6-4bed-957d-d132e054f04e"
    },
    {
        "author": "王令",
        "paragraphs": [
            "秋風雲氣寒，秋雨晝夜兼。",
            "饑禽濕不飛，左右煩顧瞻。",
            "有雀獨飛下，施徐入吾簷。",
            "毛羽刷參差，嘴距交鈎銛。",
            "跳乘新舂箕，取飽公不嫌。",
            "而吾本有意，聽之取微纖。",
            "忽驚自飛去，窗聿不少淹。",
            "反就髙髙枝，啁哳氣不恬。",
            "嗟乎此微類，豈不無以厭。",
            "來既冐彈射，固難責其亷。",
            "然余乃無罪，見怒何過嚴。"
        ],
        "title": "戯食雀",
        "id": "8b521d67-7ad4-4c85-acf6-79b0f40d30d0"
    },
    {
        "author": "王令",
        "paragraphs": [
            "金繩掛空虚，日月繫兩垂。",
            "天童坐戯弄，縱掣成東西。",
            "百年未死間，晝夜無窮期。",
            "短短固可惜，舒舒定非宜。",
            "有聞未之行，有學未及知。",
            "白髮已班疏，朱顔亦童黎。",
            "智慮昏晚年，聰明退前時。",
            "縱欲加自修，去日何勝追。",
            "奈何少自廢，老則成空悲。"
        ],
        "title": "金繩掛空虚自勉兼示束孝先",
        "id": "95c2095b-1305-4c1a-9be9-3a9cc9752e7c"
    },
    {
        "author": "王令",
        "paragraphs": [
            "與權江南來，適自滿門會。",
            "初無合我志，財以客面待。",
            "時時相鈎探，稍稍互酬對。",
            "根源豁披張，扄鐍失分解。",
            "君然頷還嗟，我恐敬若戴。",
            "相逢時既多，相待兩交快。",
            "予初請子交，子曰何可外。",
            "中又謝不德，卒曰吾而愛。",
            "既而苐以年，子合我兄拜。",
            "揚雖士云多，往往事冠带。",
            "中間滿夫子，崛出百萬最。",
            "更以子從之，而吾米則稗。",
            "朋從偶許攀，會合日與在。",
            "春晨巧誇招，月夕因論話。",
            "書狂逸飛蛇，棋毒甚含蠆。",
            "相謀務奇勝，聚口笑拙敗。",
            "貪驩不知歲，冬律忽移再。",
            "余饑奔先西，餓色面留菜。",
            "子待去亦恨，書以問我奈。",
            "别來君何如，思子我心痗。",
            "朋分無舊歡，世險有新態。",
            "髙言足瑕疵，俗學牽細碎。",
            "貧知身貴重，病覺學力怠。",
            "壯心已無多，况去日有退。",
            "豫期後相見，頑陋徒老大。",
            "好勤寄余書，思子百憂萃。"
        ],
        "title": "寄洪與權",
        "id": "58c63c0e-a4d9-45ae-8b3e-71e41e346baf"
    },
    {
        "author": "王令",
        "paragraphs": [
            "子權今謂何，久不治簡書。",
            "子素賜我多，豈以此遂疏。",
            "予亦如常時，病與貧相俱。",
            "冉冉草没階，客脚不踏廬。",
            "貴者事名位，崖岸誇異殊。",
            "賢者縱肯來，顧我欲取無。",
            "惟餘齪齪徒，吾亦羞與居。",
            "潭潭一室空，編帙環三隅。",
            "暴陽不憂償，偷飽幸未誅。",
            "且可延朝昏，憂思老頑愚。",
            "獨有思子懷，涕下時喑嗚。"
        ],
        "title": "寄滿子權",
        "id": "43b4629c-b065-4921-ac0e-723fae187085"
    },
    {
        "author": "王令",
        "paragraphs": [
            "玄雲載雨惜不下，北風吹急水相黏。",
            "周遮覆蓋不通透，錮結巳厚難披燖。",
            "微陽未復老陰壯，計去暖律時猶淹。",
            "青天何可一日失，漸恐此去無由瞻。",
            "日馭自懼不得脱，略出急入地下潛。",
            "憑陰托寒恣凌爍，風伯得意欣沾沾。",
            "但幸天公不省悟，誰顧地下人嗟讒。",
            "隔絕霜露曠不下，帝有潤澤何由霑。",
            "非惟勾芽凍天折，亦恐萬類由兹殱。",
            "九龍銜火互相暖，稱有日職借不甘。",
            "羣兒鋭奮不量度，欲仰吐氣吁以炎。",
            "惟有壯士抱劍卧，思得美酒聊自酣。"
        ],
        "title": "冬陰寄滿子權",
        "id": "49fff9c8-d4e9-4813-af29-d3ccf9cab059"
    },
    {
        "author": "王令",
        "paragraphs": [
            "弱弱誰氏子，鮮鮮一何姝。",
            "來奔富人家，妻與富人俱。",
            "嚴粧問夫子，我豈彼室如。",
            "夫子笑遣之，彼寧與汝都。",
            "升堂由阼階，德色溢以舒。",
            "親賓不敢笑，退語相嚱吁。",
            "髙堂聚羣婢，唯諾相咨睢。",
            "家事忽不圖，顧指取自如。",
            "朝令拆柱薪，暮遣藩籬除。",
            "風雨半夜來，百釁生不虞。",
            "屋壓盗隨至，夫死别嫁夫。",
            "東鄰有淑子，惟不事鉛朱。",
            "端居待人求，正色不敷腴。",
            "清鏡見白髮，行媒不顧閭。",
            "不知愛妻人，取舍何異歟。"
        ],
        "title": "弱弱誰氏子",
        "id": "5116c6ca-cd0e-46ee-961d-bd8430512088"
    },
    {
        "author": "王令",
        "paragraphs": [
            "長河之流幾萬里，駭若瀉自天上來。",
            "奔湍衝山拔地走，直有到海無邪回。",
            "人之所觀乃流沬，猶以激射憂天摧。",
            "想其根源發聲勢，如縱烈火燒千雷。",
            "古來走死萬萬脚，竟莫識自何來哉。",
            "我疑鴻荒混沌日，冲破天地之元胎。",
            "夸娥揺頭巨靈走，避不敢道曾疏開。",
            "鋤耰之成乃畎澮，欲計議此誠可咍。",
            "長帆大艦不敢絕，尚恐飄去無垠涯。",
            "愚兒脚慣踏潢潦，安敢逆此加泝洄。"
        ],
        "title": "贈黄任道",
        "id": "adaa23ee-cf99-4169-b649-7d25e73723c4"
    },
    {
        "author": "王令",
        "paragraphs": [
            "角角適時足，力走猶或遲。",
            "從而不逮人，不若坐視之。",
            "而予始用此，已無先人思。",
            "間自念斯世，固亦未易爲。",
            "以其得而慚，曷若退自宜。",
            "老身可孔顔，餓死猶夷齊。",
            "予心最樂此，尤喜用自持。",
            "豈將六尺軀，賤易五羖皮。",
            "但無百畝田，得抱剛氣歸。",
            "年來事窮蹙，露暴無自依。",
            "姊寡不能嫁，兒孤牽我啼。",
            "平生事文字，無路活寒饑。",
            "勉從進士科，束若縛襁兒。",
            "時時忽自笑，往往窮加悲。",
            "有如髙飛鳥，中路饑自低。",
            "鋭知從食來，不意身投黐。",
            "神龍拏白日，挾雨萬里飛。",
            "使其口有銜，安得無馴隨。",
            "雖然平生志，固未忍相遺。",
            "閑時自散開，縱吟助嘘嚱。",
            "財將舒己私，豈敢偷人知。",
            "黄君道德者，術業何頎頎。",
            "手提九黄鐘，旁取折籥吹。",
            "懸知失氣類，誤以唱和期。",
            "不知里社歌，不可郊廟施。",
            "况余衰病餘，有氣亦巳卑。",
            "加之困俗學，羝角方牽羸。",
            "詩陳盡自道，幸子憐無疵。"
        ],
        "title": "答黄藪富道",
        "id": "89df063d-35ee-41da-b9ba-57ac0ebd96ee"
    },
    {
        "author": "王令",
        "paragraphs": [
            "春風東來暖如嘘，過拂我面撩我裾。",
            "不知我心老有異，亦欲調我兒女如。",
            "庭前花枝笑自愛，風裏草力更相扶。",
            "旁林曲樹足飛鳥，不問燕雀鴟鳶烏。",
            "求雌要雄各有意，豈但鬬競爭春呼。",
            "春巢成多夏卵衆，明年計此更有餘。",
            "非唯喧呼亂人耳，漸恐巢穴妨人居。",
            "收殘射中豈無道，我亦力可彎長弧。",
            "林深枝曲矢不入，况弓待借家所無。",
            "行吁坐盻不可奈，安得靜默投身俱。"
        ],
        "title": "春風",
        "id": "51c8be1a-371b-4fc0-b565-8cabddcd91ff"
    },
    {
        "author": "王令",
        "paragraphs": [
            "長風吹百草，勢力亦隨靡。",
            "地長風易休，草力復隨起。",
            "長風隨令歸，風去何時來。",
            "百草安正繁，蘭生爾何哉。"
        ],
        "title": "長風",
        "id": "2e5c6371-d073-4627-9e35-bd788b3d1751"
    },
    {
        "author": "王令",
        "paragraphs": [
            "東風來幾日，窮巷不見春。",
            "不知得花由，只見插花人。",
            "東風能幾時，聽爾多歡欣。",
            "徒恐春風歸，汝我同悲辛。"
        ],
        "title": "東風",
        "id": "077a4150-d967-4cc2-abaf-d29429a1dc58"
    },
    {
        "author": "王令",
        "paragraphs": [
            "死者徒已死，思之恨無涯。",
            "生者非素心，還作死者嗟。",
            "今古悲略同，斯道竟奈何。",
            "哀絃直易絕，哭詞曲難歌。"
        ],
        "title": "哭詩六章  其一",
        "id": "a79f3c20-192d-48d6-8ae6-ea69e2f38241"
    },
    {
        "author": "王令",
        "paragraphs": [
            "朝哭聲吁吁，暮哭聲轉無。",
            "聲無血隨盡，安得目不枯。",
            "目枯不足嘆，無目心自安。",
            "目存多所見，不若無目完。"
        ],
        "title": "哭詩六章  其二",
        "id": "bcc00f38-d497-46c2-8911-5d3de5a8099e"
    },
    {
        "author": "王令",
        "paragraphs": [
            "切切復切切，淚盡琴絃絕。",
            "憤氣吐不出，內作心肝熱。",
            "朝漿渇不勝，暮潦濁不清。",
            "何以慰我懷，安得滄海冰。"
        ],
        "title": "哭詩六章  其三",
        "id": "e7ea81dd-77ae-413d-b9cd-dbe515a9dcc6"
    },
    {
        "author": "王令",
        "paragraphs": [
            "哭莫傍滄海，淚落長海流。",
            "流深風濤多，駕蕩覆我舟。",
            "不若灑春草，荆榛蕪蔓莖。",
            "怨氣觸草死，猶得香蘭生。"
        ],
        "title": "哭詩六章  其四",
        "id": "14f49411-9611-4611-8e77-f6a3a9545fad"
    },
    {
        "author": "王令",
        "paragraphs": [
            "朝歌憂思多，暮歌無奈何。",
            "偶嘆氣亦絕，未慟血先沱。",
            "淚落入口少，不如出眼多。",
            "安得常病軀，不爲瘠且瘥。"
        ],
        "title": "哭詩六章  其五",
        "id": "b4d1843b-6021-4cd5-829b-f0abaaac5b54"
    },
    {
        "author": "王令",
        "paragraphs": [
            "目雖淚所出，由來心乃源。",
            "白日照我面，意欲乾汍瀾。",
            "而不照我心，我淚何由乾。",
            "况在重雲遮，使我何自安。"
        ],
        "title": "哭詩六章  其六",
        "id": "6dddaea1-5d1b-492b-a083-9094cfdb0893"
    },
    {
        "author": "王令",
        "paragraphs": [
            "禄兒射火燒九天，鬼手不撲神聽旃。",
            "羣庸仰口不肯唾，反出長喙嘘之燃。",
            "睢陽城窮縮死鼈，危繫一髮懸九淵。",
            "巡瞋睨遠兩眥拆，怒嚼齒碎鬚張肩。",
            "恨身不毛劍無翼，不能飛去殘賊嚥。",
            "翁軀腥刀子磔爼，日嚼血肉猶經年。",
            "霽雲東攘兩臂去，西來才有九指還。",
            "胸中憤氣吐不散，去隨箭入浮屠磚。",
            "忠窮智索其自効，更臠愛妾嘗饑涎。",
            "我疑没日賊不食，恐其肉酖死不痊。",
            "又疑身骨不化土，定作金鐵埋重泉。",
            "何時山移陵谷變，發出鼓鑄戈或鋋。",
            "吾如得之顧有用，不誅已然誅未然。"
        ],
        "title": "張巡",
        "id": "0b941531-19b0-4627-981f-8dcdd86ababa"
    },
    {
        "author": "王令",
        "paragraphs": [
            "涉川固有道，造舟不如梁。",
            "曾聞水覆舟，不聞死乘杠。",
            "奈何掲厲子，先先勇褰裳。",
            "豈盡水害人，固亦謀非臧。"
        ],
        "title": "贈李定資深  其一",
        "id": "ff7faeaa-0e83-479f-8cdf-18c6a844100f"
    },
    {
        "author": "王令",
        "paragraphs": [
            "鳳雖謂靈畜，無竹或死饑。",
            "竹今無方無，鳳云非其時。",
            "使之羣鴟鳶，饑飽爲止飛。",
            "非惟失所靈，亦與彈射期。"
        ],
        "title": "贈李定資深  其二",
        "id": "c17050fa-f917-49a2-a776-e62207667328"
    },
    {
        "author": "王令",
        "paragraphs": [
            "坦坦誰之田，施施繳且弋。",
            "烏來玩其機，鵲至喜其食。",
            "長鴻飛冥冥，志與萬里極。",
            "豈無啄飲心，寧饑不人得。"
        ],
        "title": "贈李定資深  其三",
        "id": "cc7ea926-df10-4e27-9e8e-584879908a6f"
    },
    {
        "author": "王令",
        "paragraphs": [
            "湍激日蹙蹙，風稜勢漫漫。",
            "奈何舟上人，試死才一間。",
            "苟不以利涉，安坐思誠艱。",
            "客雖懼謀梁，而木嗟在山。"
        ],
        "title": "贈李定資深  其四",
        "id": "1152892e-e282-4872-afb4-ce9d1a0042b1"
    },
    {
        "author": "王令",
        "paragraphs": [
            "古廟隆隆敞庭扉，風雨剥壁黦柱榱。",
            "我來安知神所依，穹堂窸窣風旛旂。",
            "神君龐軀突鬚眉，視我睨睚坐倨箕。",
            "惕爍觀者駭不怡，羣鬼後先張福威。",
            "直東之廂步逶迤，目益所見怪可嘘。",
            "馬牛羊犬雜豕雞，或戴以首旁四支。",
            "間有人面身亦非，老祝趨前爲衆詞。",
            "口吻囁嚅言嗢吚，稱别狀類顧東西。",
            "唱號名字分何誰，空虛冥寞非所期。",
            "豈亦以此爲人尸，視其膚革巳彪狸。",
            "寧有中反恬肝脾，又有械器身挈持。",
            "傳言癘疫此乃資，古之日行歷虚危。",
            "猶恐盛陰鬼所隨，磔儺於門驅使馳。",
            "今安取此廟以祠，不念延虐殆尫羸。",
            "農凶年多苦餓饑，苟幸得飽不擇祈。",
            "來則拜叩盡敬祗，幸天之澤偷自歸。",
            "民德且恐報之時，餗肴豊鮮牲魚肥。",
            "欲奠以獻更濯巵，進謝千語拜百低。",
            "工鼓於庭巫舞衣，祝傳神醉下福禧。",
            "農謝神去祝徹之，庭前匕割棄餘遺。",
            "鵠烏下爭趁不飛，回顧神面如故時。",
            "意者不爲祭謝移，嗚呼神固非吾知。"
        ],
        "title": "古廟",
        "id": "a7d73205-53d9-4a0d-a282-3cca3a0e4c86"
    },
    {
        "author": "王令",
        "paragraphs": [
            "方春不種蘭，終歲無自佩。",
            "良田弗加芟，徒穉亦無歲。",
            "空令雨露恩，日夕被蒿艾。",
            "安坐饑怨天，此理果誰在。"
        ],
        "title": "襍詩  其一",
        "id": "be8ca82f-8f66-4fb1-8657-dd3a988c7c89"
    },
    {
        "author": "王令",
        "paragraphs": [
            "一日不爲田，百草已有根。",
            "况復閑三時，其穢何待論。",
            "豈不有錢鎛，徒羞慵借勤。",
            "歲晚憂不耕，何獨議鋤耘。"
        ],
        "title": "襍詩  其二",
        "id": "f526d2a2-6ebe-4470-83d7-8157df8fda07"
    },
    {
        "author": "王令",
        "paragraphs": [
            "毿毿晚春樹，上下聚百蟲。",
            "不有口似躉，則生尾如蜂。",
            "設不二者然，亦徒生無庸。",
            "清陰不可居，歲晚還秋風。"
        ],
        "title": "襍詩  其三",
        "id": "206c50fd-045e-47f8-9219-cf77a78448eb"
    },
    {
        "author": "王令",
        "paragraphs": [
            "猛虎出白日，其欲未易量。",
            "人人有怒心，常懼不敢戕。",
            "壯士獨何者，忿氣裂怒腸。",
            "脱身拔劍去，奮躍如驚翔。",
            "雖挟必勝術，豈無邂逅傷。",
            "虎不食壯士，壯士自虎當。",
            "意貪衆人完，豈暇爲軀防。",
            "虎死衆人惠，虎存憂一鄉。",
            "果哉彼丈夫，賴有一劍將。",
            "使其無所操，未免伏道旁。",
            "有劍不刺虎，爲謀信非臧。",
            "無劍徒虎爭，雖勇適爲狂。",
            "利劍亦可嗟，人有我獨亡。",
            "日暮南山阿，直道何可望。",
            "一虎固已爾，况復千豺狼。"
        ],
        "title": "猛虎",
        "id": "3ddf75fd-43d2-4568-9620-c6f956aa190c"
    },
    {
        "author": "王令",
        "paragraphs": [
            "金堅雖不磨，木曲亦已揉。",
            "幸蒙主人用，反要主隨後。",
            "適從慵耕兒，雖功不見取。",
            "良田常無收，何塞不耕咎。"
        ],
        "title": "答問詩十二篇寄呈滿子權 鎛問耒",
        "id": "123f793a-43ab-4d7a-9498-87c7148bfb04"
    },
    {
        "author": "王令",
        "paragraphs": [
            "我用常在金，任金適由木。",
            "苟得金爲用，何惜木微曲。",
            "幸得主人隨，不恤汗行犢。",
            "必求隨主人，我用諴不足。"
        ],
        "title": "答問詩十二篇寄呈滿子權 耒答鎛 其一",
        "id": "d3e35916-dffa-4061-bb8e-7692bf2c1911"
    },
    {
        "author": "王令",
        "paragraphs": [
            "我用於主人，良田无虛種。",
            "主人不我以，我適爲無用。",
            "不知主人饑，歲卒安自奉。",
            "由来我求人，孰與求我重。"
        ],
        "title": "答問詩十二篇寄呈滿子權 耒答鎛 其二",
        "id": "72d3dd9d-9b38-44c2-9324-d1a76f4e4604"
    },
    {
        "author": "王令",
        "paragraphs": [
            "我必爲人用，不必用於人。",
            "若也責不耕，君其問諸田。"
        ],
        "title": "答問詩十二篇寄呈滿子權 耒答鎛 其三",
        "id": "edfcb3e7-75da-46f5-ae86-c216f600a79e"
    },
    {
        "author": "王令",
        "paragraphs": [
            "一畦失之荒，爾力亦可耨。",
            "天下方漫蕪，爾功亦何有。"
        ],
        "title": "答問詩十二篇寄呈滿子權 耒問鎛",
        "id": "1d83b621-99d6-43b4-b88a-0a784307b76c"
    },
    {
        "author": "王令",
        "paragraphs": [
            "天下方漫蕪，顧我適有庸。",
            "使其已除滌，我將何以功。",
            "我豈大無效，自是用我慵。"
        ],
        "title": "答問詩十二篇寄呈滿子權 鎛問耒",
        "id": "38434883-7a4d-474e-94da-1bef1ea003a0"
    },
    {
        "author": "王令",
        "paragraphs": [
            "子斧誰爾爲，黑白大分别。",
            "朝伐一樗死，暮伐千樗蘖。",
            "爾終不自謀，幾日不缺折。"
        ],
        "title": "答問詩十二篇寄呈滿子權 耒問斧",
        "id": "2d34f0d2-f011-4ea7-a478-680ad7c95b69"
    },
    {
        "author": "王令",
        "paragraphs": [
            "大樗吾猶伐，小樗何畏蘖。",
            "吾缺猶俟磨，爾折將奈何。"
        ],
        "title": "答問詩十二篇寄呈滿子權 斧問耒",
        "id": "2ae10a59-e29a-4200-b5fe-001eef181ac0"
    },
    {
        "author": "王令",
        "paragraphs": [
            "来何必召雲，去何必飛天。",
            "我名不爲龍，何能雨爾田。"
        ],
        "title": "答問詩十二篇寄呈滿子權 水車問龍",
        "id": "d828fff8-54aa-48dc-8cea-0a64adf0c786"
    },
    {
        "author": "王令",
        "paragraphs": [
            "神龍謝子車，子能未足多。",
            "上潤雖已然，下竭將奈何。"
        ],
        "title": "答問詩十二篇寄呈滿子權 龍答水車",
        "id": "3ed172f7-4d1b-4e8a-9b98-053b70ab41f7"
    },
    {
        "author": "王令",
        "paragraphs": [
            "水車謝神龍，下竭固無奈。",
            "旱則我爲用，爾龍尚何謂。"
        ],
        "title": "答問詩十二篇寄呈滿子權 水車謝龍",
        "id": "251e8ce1-33c2-4c2d-b792-081ae12752e6"
    },
    {
        "author": "王令",
        "paragraphs": [
            "神龍謝水車，吾語爾来前。",
            "爾雖用於人，我亦用於天。",
            "在物固不同，於用豈殊然。",
            "水下髙田乾，爾能俯水取。",
            "假人不爾用，爾受田責否。",
            "吾身雖爲龍，動亦天所主。",
            "天猶不有命，我安事爲雨。"
        ],
        "title": "答問詩十二篇寄呈滿子權 龍謝水車",
        "id": "f2a9406c-628b-436b-983e-fbbdd35b5c35"
    },
    {
        "author": "王令",
        "paragraphs": [
            "槭槭庭前樹，朝零非昔稠。",
            "呦呦草蟲鳴，暮急曉未休。",
            "爾雖無不平，豈亦有哀憂。",
            "胡爲勞吟呻，與士傷感投。",
            "壮士亦何者，哀哦與蟲酬。",
            "所抱不列陳，調苦難謡謳。",
            "髙目有遠見，直懷羞曲求。",
            "蒿藜襲久安，功名忘前休。",
            "日月忽未幾，天地今復秋。",
            "少壮負所懷，老大將安謀。",
            "生無及人功，死骨埋泉羞。",
            "胡爲不奮飛，徒與寒餓仇。"
        ],
        "title": "秋懷",
        "id": "9ab08da4-b1d7-4ba2-a1dc-1c34a019a86f"
    },
    {
        "author": "王令",
        "paragraphs": [
            "晝日苦卒卒，忽焉不加思。",
            "長夜漫不眠，起復日所爲。",
            "所爲浩多愧，不與初心期。",
            "虛云聖賢學，實從世俗歸。",
            "雖恥猶奈何，長歌涕垂頤。"
        ],
        "title": "中夜二首  其一",
        "id": "fc438314-ef9a-4238-941e-a07c713d170b"
    },
    {
        "author": "王令",
        "paragraphs": [
            "擾擾從俗爲，日與所學戾。",
            "茫茫坐三復，心面自相愧。",
            "守道惡從人，取俗患髙世。",
            "誰令二者異，不得一吾致。"
        ],
        "title": "中夜二首  其二",
        "id": "5349c644-3308-4b90-9071-71699e9e8d5f"
    },
    {
        "author": "王令",
        "paragraphs": [
            "士患常不學，不學常罔然。",
            "學成安所施，用舍繫諸天。",
            "孔孟去已久，寥寥泣遺編。",
            "斯道未易爲，今古如同年。"
        ],
        "title": "士患常不學",
        "id": "33e0ed62-d779-4c3c-888f-fee140204e19"
    },
    {
        "author": "王令",
        "paragraphs": [
            "舉舉媚學子，居曰不吾知。",
            "知而有不能，無乃失於欺。",
            "不知未爲患，不欺浩難期。",
            "咄哉天下懷，何以天下爲。"
        ],
        "title": "舉舉媚學子",
        "id": "7c87a3b5-7591-4155-ad6d-1cf0d2d32250"
    },
    {
        "author": "王令",
        "paragraphs": [
            "秋日不照天，秋雲自明晦。",
            "脱葉下衰草，蜩蟬事今退。",
            "天地功方成，草木猶怨顇。",
            "志士感所懷，長吁下清淚。"
        ],
        "title": "秋日",
        "id": "06788021-5a16-4177-a79f-8553367f498b"
    },
    {
        "author": "王令",
        "paragraphs": [
            "秋風吹人有髙興，醉懷感物傷盛衰。",
            "秋来縱得蒿艾死，歲晚已非蘭蕙時。",
            "哀歌不入俗耳聽，大笑自與萬古期。",
            "長鴻冥冥爾飛好，雖有繒繳安所施。"
        ],
        "title": "秋興",
        "id": "167365f3-14e2-4566-92aa-142b6a7094a3"
    },
    {
        "author": "王令",
        "paragraphs": [
            "翩翩水中舟，既滿何用載。",
            "主舟者誰子，無乃忽於敗。",
            "兼濟雖期仁，過任適爲害。",
            "自是人致然，已溺何足怪。"
        ],
        "title": "翩翩水中舟",
        "id": "cb76358c-def1-4f98-a4f5-58121506e9c5"
    },
    {
        "author": "王令",
        "paragraphs": [
            "西風吹雲空，晴日露髙曬。",
            "駑馬無速騁，歸客思遠届。",
            "長林剥霜紅，遠水漾寒派。",
            "露蟲悲自咽，風菊老猶介。",
            "昔予来方春，焰焰樹生態。",
            "今歸亦未幾，馬踏落葉壞。",
            "時物固有然，盛衰信難概。",
            "吁嗟爲生勞，黽勉計無奈。",
            "伊余有遐致，久此困俗械。",
            "嘗思擺絕去，自放出世外。",
            "髙懷樂天寛，遠目斥人礙。",
            "有田足晨昏，有圃具葅菜。",
            "父母不待養，妻子固易賴。",
            "世孰得丘山，亦孰失蔕芥。",
            "人自能輕重，吾將守所愛。",
            "六經老誠明，萬古熟成敗。",
            "得時爲醯鹽，滋味和鼎鼐。",
            "失猶有萬世，令名自沽賣。",
            "自視久已明，决不事謀蔡。",
            "寄詩侑子觴，期子和而再。"
        ],
        "title": "書懷寄黄任道滿子權",
        "id": "089356eb-d407-416d-a3e3-aeba276d092d"
    },
    {
        "author": "王令",
        "paragraphs": [
            "擾擾利學者，久不可與謀。",
            "讀書乃何爲，老不知軻丘。",
            "弗恤義所在，務期髙爵收。",
            "嘗聞失則嗟，不聞得之羞。",
            "知誰洪其源，使世乘其流。",
            "於今已汗漫，更久將遡游。",
            "嘗聞古人言，饕餮爲共兜。",
            "謂惡豈必多，偷飽德弗修。",
            "不知自思者，舍此何所由。",
            "故余早知懼，誓將異人求。",
            "寜爲寒餓嗟，不同富貴謳。",
            "此行况有獲，師德髙前修。",
            "因嘗請子行，勉子無逗遛。",
            "於吾乃何有，同病不獨瘳。",
            "雖愛謂予然，尚疑子終不。",
            "惜子有髙材，竿幢揭華旒。",
            "苟能自擺去，不爲世學囚。",
            "行將見遠到，强弩射弱菆。",
            "何必請予詩，自合治子輈。"
        ],
        "title": "令既有髙郵之行而束孝先兄弟索余詩云",
        "id": "1457916d-01b9-45d7-b2dc-bbc2866aa56a"
    },
    {
        "author": "王令",
        "paragraphs": [
            "白日立中路，犬去不形相。",
            "夜以盗自来，何敢怨犬傷。",
            "主人忽加念，謝恕犬無良。",
            "盗子愧伏前，有言願加詳。",
            "見賜固已多，恕犬誠未臧。"
        ],
        "title": "酬束丈貺詩兼叙所懷",
        "id": "08e27354-c33b-4323-bf50-e321c8bef0c4"
    },
    {
        "author": "王令",
        "paragraphs": [
            "千金得寶刀，不若得鍤歸。",
            "寶刀雖云利，邂逅傷瘡痍。",
            "傷瘡有復日，傷皮無完時。",
            "不若遠所傷，取鍤安自持。",
            "一鑿以成井，再鑿以深資。",
            "清泉冽其中，定德發不移。",
            "飲可沃吾心，浴能清吾肌。",
            "此道如必尚，庶幾有常爲。",
            "既庸銘我前，又書薦余知。"
        ],
        "title": "惜交詩贈束孝先",
        "id": "cd04ebf1-efd7-4593-a842-502811e1ba46"
    },
    {
        "author": "王令",
        "paragraphs": [
            "玉缺見不撓，劍折知真剛。",
            "張目不見心，人固未易量。",
            "念我未知子，徒知外觀望。",
            "安識子所懷，赤日包白光。",
            "去去終我身，兩兩無相忘。",
            "縱予道路憂，骨尚付子藏。"
        ],
        "title": "再贈束孝先",
        "id": "53f25ce5-4f3b-4b85-8c0f-6668b2d79cb5"
    },
    {
        "author": "王令",
        "paragraphs": [
            "吾求一屋逮兩月，貧不謀貴何以圖。",
            "朅来自放就窮巷，幸得之喜何敢吁。",
            "頹簷斷柱不相締，瓦墮散地梁架虚。",
            "門無藩闑户不閉，時時犬彘入自居。",
            "主人憐我莫自致，爲我補葺加垍塗。",
            "翻翻匠氏乃誰子，頡頏作氣厲叫呼。",
            "羣庸洶洶助聲勢，睥睨凌我要我酤。",
            "歸来嘆息無自得，兩日財致酒一壺。",
            "徴多償少意不惬，棄我忽去如逃逋。",
            "重来閴寂不可問，依舊四壁編空蘆。",
            "嗟余雖貧日猶爨，可不善爲盎釡謨。",
            "外户不閉古則爾，今也盗賊過街衢。",
            "乞錢買籬作籓固，更學關楗防朝晡。",
            "鄰翁問我乃何者，得毋亦以名自儒。",
            "王朝潭潭聚冠盖，幾人不載卿相車。",
            "子何布被不盖肉，浪自名士實則奴。",
            "假爲無能守編户，猶可自擇安閻閭。",
            "胡爲慘戚卒困此，去矣何屋不可徂。",
            "此居卑漥不待說，四髙中下流無渠。",
            "夏霖連延久積注，往往竈下秋生魚。",
            "始来圖此不自擇，終見坐與蚯蚓俱。",
            "何况梁榱日蛀腐，一仆非爾力可扶。",
            "苟求暫安急旦夕，反以身就殞壓虞。",
            "乃知窮則失自愛，死得正命有幾且。",
            "翁乎爾言誠得矣，我方困甚非真愚。"
        ],
        "title": "卜居",
        "id": "4fb0027e-e11d-4333-ae78-e6b7dc0fad90"
    },
    {
        "author": "王令",
        "paragraphs": [
            "冬温春疫早，死者晨滿街。",
            "但聞哭子悲，不聞哭母哀。",
            "老慈愛益深，壯剛氣則乖。",
            "嗜欲奪天性，情恩占妻孩。",
            "詩三百具存，聲已亡南陔。",
            "人情古不美，况復嗟今哉。"
        ],
        "title": "聞哭",
        "id": "254c13a6-f095-4a82-853a-e8c6b01f382d"
    },
    {
        "author": "王令",
        "paragraphs": [
            "萬鍾豈不多，財得孟子辭。",
            "千乘友子思，猶曰須我師。",
            "古賢不易養，養賢則已而。",
            "今賢養自易，無於古加疑。"
        ],
        "title": "養賢",
        "id": "9714d659-f656-4b28-bafd-87cb3ef2aaba"
    },
    {
        "author": "王令",
        "paragraphs": [
            "行子冠上塵，梁宋道傍土。",
            "塵逐冠敝損，人来還復去。",
            "馬蹄日月長，踏盡西北路。",
            "近者何紛紛，姿状頗秀舉。",
            "傳言天子詔，士得四方赴。",
            "来如鵲翅翻，去若蠅頭聚。",
            "市兒屈指計，過百日未暮。",
            "昔周方盛時，得士纔十數。",
            "唐虞此爲盛，中復容女婦。",
            "昔何稱才難，今也寜異趣。",
            "但恐所取異，今古殊尺度。",
            "夫君乃髙才，久有及物慮。",
            "今又奮絕去，挺拔欲自樹。",
            "余窮非所知，久有山林素。",
            "但無百畝粟，乃就羣才賦。",
            "仕道得亦嗟，困窮失爲懼。",
            "二者各有命，予亦何所與。"
        ],
        "title": "送李公安赴舉",
        "id": "274e7ee5-abd5-473f-92a0-241f68013da4"
    },
    {
        "author": "王令",
        "paragraphs": [
            "昔来何悠悠，今去亦泛泛。",
            "豈自果進退，姑且便飲啗。",
            "三代今去遼，士食久已濫。",
            "徒死不爲義，可無苟石擔。",
            "平生墮百爲，且就投鈆槧。",
            "束身入世程，開口就人歎。",
            "怒喜有失得，眉睫煩窺瞰。",
            "野鳥或在籠，山猿有終檻。",
            "能安此爲命，雖失亦何憾。",
            "予嘗勇自明，磨古得前鑑。",
            "抱關賢所容，較獵聖或暫。",
            "庶未負初學，尚爲神所監。",
            "予行人之嗟，我笑不爲頷。",
            "子獨辱所厚，以詩繫歸纜。",
            "命和始自書，狂言庶非儳。"
        ],
        "title": "離髙郵答謝朱元弼兼簡崔伯易",
        "id": "9924ab8c-d878-429a-b1d9-d5722cc4ecd1"
    },
    {
        "author": "王令",
        "paragraphs": [
            "嘗聞東園游觀嘉，晚趁時節亦自到。",
            "東風不知来者多，一日芳蹊踏無草。",
            "山櫻着子寒尚遲，江梅殞蘤香可吊。",
            "扶疏枝葉未成蔭，偶来正值斜陽照。",
            "千株紅杏暖自酣，風引髙炬燒晴燥。",
            "夭桃未老已抽青，略略朱旗冠翠纛。",
            "雖然素李不爭花，似洗朱丹誇瑩皓。",
            "其他百種不可名，如列錦繡快晴曝。",
            "何低何髙何後先，一一盡解承春笑。",
            "楊花輕佻最得力，飛過青天去何冐。",
            "弱柳低垂弗辭賤，以力憑風爲春掃。",
            "黄鸝嘲啁聲語和，似對遊人見情抱。",
            "蝴蝶填委不知數，飛亂人眼漫顛倒。",
            "黄蜂雖忙不爲身，以甘遺人竟何道。",
            "子規終日勸客歸，吾無間然念何報。",
            "嗟余多病所趨乖，又懶讙呼逐年少。",
            "經年一春爲嘉時，行過不恤每自譙。",
            "然雖無酒不解歌，素遊尚少貧交召。",
            "何時期子早再遊，風雨不可旦夕料。"
        ],
        "title": "東園贈周翊",
        "id": "869c8a7b-e800-4562-8020-78ea5fbf581f"
    },
    {
        "author": "王令",
        "paragraphs": [
            "嘗聞螾出軒轅丘，其長百尋圍十牛。",
            "民驚臣愕爭論詶，帝亦謂應土德修。",
            "賜螾傍海連十洲，俾朝食壤暮飲流。",
            "仍命九龍狎其游，視龍有角急起羞。",
            "亟去訴帝龍有憂，帝憐不呵許爲謀。",
            "召一龍食繫其喉，揮萬力士乘其頭。",
            "披肉斷角塞螾求，螾取而冠萬鬼窗。",
            "雷號電泣竟莫捄，黿擗鼉踊弔蛟虬。",
            "奮穴出哭勞鱔鰌，八龍怒走乞天仇。",
            "天賜六丁皆劍矛，取螾拔角磔大幽。",
            "下龍載帝問何由，臣攀墮髯不可留。",
            "竟去不知天所尤，龍冤雖復骨不收。",
            "傳流下古說易浮，我聞其語疑有由。",
            "以龍易螾理若不，愛不知蔽似有繇。",
            "人皆傷龍爲歎啾，我獨鄙其與禍投。",
            "嘗聞龍德神自周，出飛于天入海休。",
            "棄此不處與螾儔，以養就人理固偷。",
            "果死以此嗟何仇，我来但愛遺角觩。",
            "是非欲竟理莫搜，君學窮物功搳掊。",
            "其說獨挽萬蠒抽，當有實論破衆廋，勉矣投以釣海鈎。"
        ],
        "title": "龍角歌和崔公度伯易",
        "id": "afcaf3c2-f71b-411f-b0c2-e60f0e94a884"
    },
    {
        "author": "王令",
        "paragraphs": [
            "春人輕飄喜聚散，春筵笑長白日短。",
            "柳芽嚼雪噴盡寒，桃花燒風作春暖。",
            "春衣少年當酒歌，起舞四顧以笑和。",
            "紅天綠爛狂未足，春更不去將奈何。"
        ],
        "title": "春人",
        "id": "5216f3f4-f1b3-4ac8-9594-4c3d60ca1bbd"
    },
    {
        "author": "王令",
        "paragraphs": [
            "士學何漫漫，近習忘遠紹。",
            "文章多自名，誰出得髙調。",
            "子才希世珍，拔俗起孤峭。",
            "如解萬里駿，不以覊縻要。",
            "篇章綴清新，霞電絢天彯。",
            "夜歸借之讀，掩紙疑有耀。",
            "洗手脱世塵，飛身就遐眺。",
            "舌骨誰謂朽，死魄如可召。",
            "縮手不願學，神巧謝人妙。",
            "余材生何偏，日月費吟嘯。",
            "收奇欲身名，攬古願獨弔。",
            "平生勇前爭，未始卻自料。",
            "一日接大敵，說舌忽忘挑。",
            "如秋九磨鏡，迫我以醜照。",
            "貪觀朝日明，退失兩目瞭。",
            "願假斧斤惠，刻形近天肖。",
            "寄聲誠甚勤，獻璞定逢笑。"
        ],
        "title": "送贈王平甫",
        "id": "e380e193-d203-40a5-abc3-83577fbe2958"
    },
    {
        "author": "王令",
        "paragraphs": [
            "淮風情舒舒，楚水日夜流。",
            "風能駕吾帆，水可載我舟。",
            "余歸知幾時，子望懸百憂。",
            "念我兄弟寡，商參各殊州。",
            "十年不一逢，會合何所由。",
            "幸逢子来歸，與我相慰投。",
            "甥兒入吾牽，甥女出吾留。",
            "子吾笑其間，貧不知可愁。",
            "心如熙春陽，樂若醉酒酬。",
            "憶我别子日，將行更逗遛。",
            "泣恐傷子心，淚出仰目收。",
            "别日才幾時，别思日九秋。",
            "心隨西北風，目望東南樓。",
            "主人仁且賢，憐我覊旅遊。",
            "晨粳玉炊香，暮酒金注甌。",
            "盤蔬羅春青，豆脯兼夕鱐。",
            "爲食豈不美，義咽不下喉。",
            "要當歸子同，半菽飽亦優。",
            "始予志所學，義當望軻丘。",
            "朅来與世評，衆口忽起咻。",
            "嘗觀世金朱，此道久巳偷。",
            "胡爲不奮去，附世如贅旒。",
            "而子亦待人，特以貧不謀。",
            "參差兩如此，偃蹇勢略侔。",
            "要當共引去，逸世出網罘。",
            "遐追避世徒，子與侍巾裘。",
            "吾將亦娶婦，力以石臼求。",
            "貿田結歸廬，種樹屋四周。",
            "子居課桑蠶，我出鞭耕牛。",
            "教妻績以筐，使兒餉東疇。",
            "坐笑忘歲時，聚首成白頭。",
            "歸乎當何時，詩以侑子謳。"
        ],
        "title": "山陽思歸書寄女兄",
        "id": "3340ab90-d3b6-4738-9e41-74a3d82a2130"
    },
    {
        "author": "王令",
        "paragraphs": [
            "大舟無風帆不舉，小舟榜入青冥去。",
            "漁子舟中呼且歌，夜半聞魚誰得多。"
        ],
        "title": "大舟",
        "id": "b0f668db-7421-4c6c-a4b1-6463f552b03b"
    },
    {
        "author": "王令",
        "paragraphs": [
            "春来幾時余不知，但怪日日柳梢好。",
            "我嗟無地自種花，常恐東風只生草。",
            "誰家有園不可入，時時縱欲信自到。",
            "寒梅最香落已闌，桃杏雖遲亦顛倒。",
            "髙枝飛鳥夜踏空，低樹狂兒日摧抝。",
            "惟餘零落滿地紅，主人更聽奴頻掃。",
            "悲来四顧慷慨歌，要且傾酒澆顔酡。",
            "春歸欲挽誰有力，河濁雖泣行奈何。"
        ],
        "title": "望花有感",
        "id": "8ea463c5-61f4-4bd5-bf73-1333a00457ba"
    },
    {
        "author": "王令",
        "paragraphs": [
            "一夜風聲驚屋破，四鄰叩壁呼我賀。",
            "久知旱勢非所期，果見雨逐浮雲過。",
            "庭塘流注已有餘，田畝不霑亦何奈。",
            "雷嗔電笑竟何爲，幽人空廢南軒卧。"
        ],
        "title": "小雨",
        "id": "0c3300dc-4619-4048-915f-01c21c7a0c66"
    },
    {
        "author": "王令",
        "paragraphs": [
            "雨雪不止泥路迂，馬倒伏地人下無。",
            "居者不出行者止，午市不合入空衢。",
            "道中獨行乃誰子，餓者負席緣門呼。",
            "髙堂食飲豈無棄，願從犬彘求其餘。",
            "耳聞門閕身就拜，拜伏不起呼羣奴。",
            "喉乾無聲哭無淚，引杖去此他何如。",
            "路旁少年無所語，歸視紙上還長吁。"
        ],
        "title": "餓者行",
        "id": "57705542-f9ad-4b98-b34a-eea6b268fa5c"
    },
    {
        "author": "王令",
        "paragraphs": [
            "紛紛世俗言，病客久厭聽。",
            "聖賢没已遠，是非久無定。",
            "六經紙上言，黑白欲誰証。",
            "獨有自信人，中得不外競。"
        ],
        "title": "世言",
        "id": "713e9467-a765-4b9b-ad4f-96dc77160a1d"
    },
    {
        "author": "王令",
        "paragraphs": [
            "出無王事牽，入不治居舍。",
            "蒿藜入墻屋，塵垢變几架。",
            "糟糠苟無憂，智力取自暇。",
            "逢詩即廢日，得客輙忘夜。",
            "積懶遂成性，習勤反如詐。",
            "幾不類怠傲，愧恥將何謝。"
        ],
        "title": "暨陽居四首  其一",
        "id": "25e927de-0a46-4e62-872d-43656b340d8b"
    },
    {
        "author": "王令",
        "paragraphs": [
            "身非爵與官，車馬久不謀。",
            "家無田倉儲，雀鼠非我仇。",
            "朝出從人居，詩書講前修。",
            "暮從兒子嬉，歡笑何所憂。",
            "間將筋力疲，懶使志慮收。",
            "斗糈尚煩送，誰謂能無求。"
        ],
        "title": "暨陽居四首  其二",
        "id": "3f2319a2-14f3-4045-b63d-c72245027051"
    },
    {
        "author": "王令",
        "paragraphs": [
            "自吾暨陽居，已見月四周。",
            "流年不我謀，寒暑忽已遒。",
            "老来何足嘆，苟死固可羞。",
            "子今用力薄，暮齒將何收。"
        ],
        "title": "暨陽居四首  其三",
        "id": "9986af40-ebe7-42ef-8e95-5bd36f6e5dfc"
    },
    {
        "author": "王令",
        "paragraphs": [
            "斯道久冺冺，斯人固悠悠。",
            "歸豚非吾心，在禮惡不酬。",
            "從人效屈伸，俯仰不自由。",
            "於命有當然，信矣何足羞。"
        ],
        "title": "暨陽居四首  其四",
        "id": "0570d9e6-eeb8-4888-bfa4-b48f07696387"
    },
    {
        "author": "王令",
        "paragraphs": [
            "令君架亭樂荒幽，得地適與萬景投。",
            "亭成雖名爲衆樂，地僻無客誰與遊。",
            "訟休民去吏隨散，獨有文字與令留。",
            "把書開闔坐自笑，回視令職忘卑陬。",
            "昔聞酒賤喜易醉，今說魚美予何憂。",
            "彈琴有聲尚近俗，要解弦絕以意求。",
            "况持髙懷屈下邑，志氣略與彭澤侔。",
            "身嬰民憂手持版，心愛山水寜非偷。",
            "景好不見但聞說，使我耳目私相仇。",
            "亭前行跡不破草，亭下野鳥常喧啾。",
            "山雲朝嘘翠巘出，海月夜下清溪浮。",
            "春花夏蔭已有愛，况使風雪回冬秋。",
            "惜予不得與快意，共上岑崒望九州。",
            "黄山聞好眼未識，夢想欲到迷無由。",
            "圖傳粉墨固未好，願假壮筆一攬收。",
            "果逢来篇騁雄勝，若執造化窮凋鎪。",
            "一時文工豈不偉，千里寄我何以酬。",
            "耳昏俗語久欲洗，爲我一謝山前流。"
        ],
        "title": "寄題宣州太平縣衆樂亭爲孫莘老作",
        "id": "2f529faf-9293-4904-a5a7-b2ba55ed9119"
    },
    {
        "author": "王令",
        "paragraphs": [
            "擾擾車馬客，各以勢利奔。",
            "自問閭巷人，何爲亦紛紛。",
            "與客成往還，勉就俗所敦。",
            "禮不經聖人，頗厭後世煩。",
            "欲問無所得，歸視紙上文。",
            "非以孔子心，尚拜陽貨豚。",
            "乃知偪仄間，心跡久已分。",
            "去矣可奈何，更問来者門。"
        ],
        "title": "謝客二首  其一",
        "id": "3e4adc8e-b331-467d-bb73-fc5dfebb3dba"
    },
    {
        "author": "王令",
        "paragraphs": [
            "躚躚出何爲，奄奄歸就卧。",
            "不知身所謀，徒與俗相和。",
            "本無聲利求，久厭車馬過。",
            "詩書雖滿前，走奔不暇坐。",
            "收身衣食餘，抱病歲月破。",
            "得不勝所忘，進亦何可課。",
            "前躅杳難躋，下愚旋易墮。",
            "得勢有然爾，命矣何可奈。"
        ],
        "title": "謝客二首  其二",
        "id": "e1b514c6-3aac-4165-bbd8-d77f35704351"
    },
    {
        "author": "王令",
        "paragraphs": [
            "春風誰相呼，鳥語到庭户。",
            "罷書起何遊，繫馬城西樹。",
            "寜須客衆隨，聊與春相遇。",
            "髙林美風竹，疏影有清覆。",
            "可以便行坐，解脱快巾屨。",
            "日長天地寛，飄戾飛雲度。",
            "風枝綠未柔，日蕚紅先露。",
            "芳辰信可尚，嘉興惜無寓。",
            "舊聞黄公壚，頗枉壯士顧。",
            "予雖輕數子，自適偶同趣。",
            "起解身上衣，就貰青旗酤。",
            "獨酌不待勸，興至還自注。",
            "對物無所語，似若喧譁惡。",
            "雖無歌舞歡，幸可篇章賦。",
            "乾坤本閑暇，人物自紛遽。",
            "勞苦曷不樂，歲月失已屢。",
            "酒闌起四望，落日不可駐。",
            "饑馬自知家，何須問歸路。"
        ],
        "title": "春遊",
        "id": "30302a0e-2722-4c75-838d-b383c58155bb"
    },
    {
        "author": "王令",
        "paragraphs": [
            "寥蕭枝上風，蜩蟄以秋告。",
            "黯靉道旁樹，蔭綠凉可冐。",
            "况承積陰餘，急雨蕩晴昊。",
            "初凉逞新威，宿暑懲舊躁。",
            "漫漫出門路，踽踽可誰造。",
            "江聲洶西奔，海遠劇東到。",
            "中間可行望，洗滌去塵抱。",
            "况於林阜間，古屋架晴燥。",
            "蚊蝱稍歛收，軒户可淹傲。",
            "惜乎余獨游，不可擕所好。",
            "踟蹰竚歸步，風作冷相勞。"
        ],
        "title": "游江陰壽寜寺",
        "id": "2352cd1b-48c0-4195-a454-1f9849f6012b"
    },
    {
        "author": "王令",
        "paragraphs": [
            "天寶天子盛天廐，吐蕃入馬上天壽。",
            "紫衣馭吏偏坐前，騎入都門不容驟。",
            "西極苜蓿得氣肥，六閑飛黄卧嗟瘦。",
            "千秋殿下誰把筆，當時人無出幹右。",
            "傳聞三馬同日死，死魄到紙氣方就。",
            "鐡勒夹口重兩衘，墨絲丱尾合雙紐。",
            "天門未上人就觀，老胡驚嗟失開口。",
            "生搜朔野空毛羣，死斷世工無後手。",
            "當時天子惜不傳，送入御府置官守。",
            "胡塵勃欎燕薊来，宫闕蕭騷既焚後。",
            "誰棄千金出手收，足踏萬里避奔走。",
            "幾經蹂蹀道邊塵，今日寜無紙上垢。",
            "罇前病客不識畫，但驚馬氣世未有。",
            "冀北駿骨無時無，生不逢幹死空朽。",
            "世工無手不肯休，任使氣骨陋如狗。"
        ],
        "title": "賦黄任道韓幹馬",
        "id": "873616b3-4431-4863-87eb-19b8c07e1938"
    },
    {
        "author": "王令",
        "paragraphs": [
            "平居汩汩喜自墮，萬事過目不省窺。",
            "一年南北兩見雪，未始把筆成一詩。",
            "朝看氣象浩茫昧，夜歸瞑想通幽疑。",
            "夢乘虛空謁帝所，砆礩象柱承瓊榱。",
            "坦塗壁堊相照射，鶴扇虧蔽狐腋帷。",
            "帝旁鮮鮮舞萬女，寶綃雅冶吹裳衣。",
            "纍蠙貫瑀錯組佩，斥棄朱黛素兩眉。",
            "撩搔王母戯華髪，袒脱姑射爭膚肌。",
            "提璫擲珥互投報，顧我塵垢加笑譏。",
            "其傍臨臨立萬鬼，帝所寵與借色辭。",
            "密呵細紵賜裘舄，笑齒發露寒差差。",
            "諸神斂避不敢望，棄唾墮落成珠璣。",
            "朝懽嚱怡棄烟霞，暮慨吁吸成雲霏。",
            "互偷天帑購黨與，散布萬玨分千珪。",
            "紈羅練縠不計數，逆取倒曳交横披。",
            "鞭驅巨靈刦夸父，揮斧解繫關星機。",
            "東觀豗頹墮壁角，南顧秃鬝亡斗箕。",
            "其他雜冗莫分辨，徒見漫亂如籮篩。",
            "雷公爭前泣訴帝，至此豈可無省知。",
            "願分羽衛勑天討，助以積雹千山齊。",
            "金神擁遏按行道，後乘駕以萬玉蜺。",
            "寶刀聯翻夹鐡盾，玉戟鈎子横珠旗。",
            "天風蕭蕭吹縞素，貝甲合陣窮天圍。",
            "磨砮插羽注萬矢，强弩競發相聯飛。",
            "奸窮詐極不保守，引組自縛相連歸。",
            "纍俘奏愷闖天陛，越雉拔羽按舞儀。",
            "帝呼祝融付焚棄，散灰下地無留遺。",
            "徴朋索黨計輕重，斬戮屏翳囚風師。",
            "扶桑瞳瞳露軒豁，日御復反天衢馳。",
            "覺来四顧駭皓白，心與恍惚爭是非。",
            "冬雷無聲電不照，疑亦衆鬼乘其私。",
            "天髙地下非所職，且可把酒無嗟咨。"
        ],
        "title": "甲午雪",
        "id": "954c253d-7936-4b11-9c2a-584de924d120"
    },
    {
        "author": "王令",
        "paragraphs": [
            "錢塘山人大署壁，曰十月朔日且蝕。",
            "坐者跳起行者留，愚聞之驚智爲惑。",
            "我時過市偶自停，眩兩目視閙耳聽。",
            "自嗟身賤不有位，安得置此誅四刑。",
            "惟此丙申日在未，天面黯欎昏不濟。",
            "舉頭仰日已半虧，羣陰得志雲不披。",
            "塵函欲開鏡尚掩，誰把白壁塗之泥。",
            "大哉玄象浩難測，安有庸人以術得。",
            "天乎反成竪子名，不念吾皇禳以德。",
            "吾聞日名爲大明，光一自出滅月星。",
            "今乃爲之成薄蝕，安得君子不爲小人乘。"
        ],
        "title": "日蝕",
        "id": "77970dcb-eb87-4343-84dc-fd88bb172388"
    },
    {
        "author": "王令",
        "paragraphs": [
            "霜風琅琅鳴鼓鼙，鳥寒夜噪樹折枝。",
            "居者不出行者歸，廐馬解銜車棄脂。",
            "長河夜冰船就維，百賈晏起朝閉扉。",
            "爲問當今行者誰，出門千里到何處。",
            "母送拊背父嘆嘻，兒惜欲去哭挽衣。",
            "上馬反顧紛涕洟，非所願欲去何爲。",
            "家雖有田豐歲稀，所得償公不及私。",
            "况望羶薌事庭闈，結髪從學今十朞。",
            "始自有志狥孔姫，豈願從世成依違。",
            "髙堂華髪紆素絲，暮年待子爲光輝。",
            "望我日久莫報之，苟得一笑辱弗辭。",
            "况望三釡家無饑，吾於二子久所知。",
            "怪其才髙所就卑，今乃語此誠可思。",
            "近聞天子變典彛，欲撥舊况收新奇。",
            "子行出仕適其期，驊騮得路無啣覊。",
            "罷酒行矣無自遲，去取天寵酬親慈。"
        ],
        "title": "送曹杜赴試禮部",
        "id": "a2af0e10-1920-4af3-8f9b-7f632aaddc02"
    },
    {
        "author": "王令",
        "paragraphs": [
            "山形欎盤陀，石路隨直紆。",
            "蔭松坐興長，飲泉百煩除。",
            "憶望江上樓，采翠横晴虚。",
            "愛之不能去，取席卧與俱。",
            "若逢佳賓客，不暇外禮拘。",
            "意愛交自然，笑語略可無。",
            "常思一往遊，杖履窮昏晡。",
            "忽從賢豪招，氣類喜不殊。",
            "更以肴酒隨，傾瀉談笑餘。",
            "仰躋蒼崖巔，下視白日徂。",
            "夜半身在髙，若騎箕尾居。",
            "懽餘悲感集，論說追古初。",
            "在昔天下衰，羣姦起相屠。",
            "相地視八極，懷險歸此都。",
            "全吴既臣魏，餘晉仍避胡。",
            "此山古所瞻，形勢髙四隅。",
            "游者昔爲誰，名字不見書。",
            "想當出塵樊，盤礴望八區。",
            "固宜有髙興，何亦妄滯濡。",
            "憶在初元年，虎狼出當塗。",
            "衆豪泣相盟，萬甲聚一呼。",
            "樓船下三江，千里懸旌旗。",
            "忠謀屈巨猾，弱力張遠圖。",
            "乞靈訴明神，至此嘗踟蹰。",
            "想當得請初，勝勢先羣誅。",
            "雖時幸成功，偪仄已可吁。",
            "豈無當時人，縮伏巖下廬。",
            "約身甘賤貧，卑勢無憂虞。",
            "坐視擾擾中，同爲禍福驅。",
            "我當明時来，木石聊自娱。",
            "遺祠今莫問，故邑已成墟。",
            "歸謝山下民，相期在犁鋤。"
        ],
        "title": "同孫祖仁王平甫遊蔣山作",
        "id": "2d55081a-0464-4c22-a9e3-e6fe650c8ec7"
    },
    {
        "author": "王令",
        "paragraphs": [
            "竹風何撩蕭，晝靜發寒籟。",
            "修纖諤天官，揚揖縱玉佩。",
            "豈無俗子遇，自會幽人愛。",
            "心虚中養恬，節密外御介。",
            "春萌喜含養，夏籜竟分解。",
            "無花與物爭，有蔭亦人賴。",
            "威威南山鳳，爾飛何時届。",
            "道遠寜不饑，寒枝久虚待。",
            "豈非繒繳虞，安有羽翮態。",
            "當奈葉間蟲，蠧爾所食壞。"
        ],
        "title": "對竹",
        "id": "f290e541-f66a-4f7e-aea7-124c4493d9d2"
    },
    {
        "author": "王令",
        "paragraphs": [
            "晴烟去人髙，暮色上天半。",
            "山衘日入深，雲佇星出緩。",
            "塗昏歸鞍長，林近去翎短。",
            "悠悠宵偃慵，衍衍暮行欵。",
            "南城岌髙躋，近野匝四坦。",
            "来期遐思舒，暮雲所見罕。",
            "星星颭風燈，歷歷吹月琯。",
            "靜樂遺世喧，清思破塵懶。",
            "心通江海浮，氣寒天地滿。",
            "兹興將誰同，兒輩未宜筭。"
        ],
        "title": "暮行",
        "id": "17b90089-91ee-46f2-8d52-099b5714aa68"
    },
    {
        "author": "王令",
        "paragraphs": [
            "久攖末俗喧，脱就綠野靜。",
            "方隨巾屨便，那暇賓客命。",
            "林紅落春衰，草綠爭夏盛。",
            "時從老農語，久佇行子聽。",
            "謂言勞苦後，各以閑暇慶。",
            "時逢瓶盎酒，亦有肴核稱。",
            "喧嘲忽無次，歌唱仍相詠。",
            "酒闌紛起坐，白髪忽兩凴。",
            "兒乘旁樹嬉，牛卧前籬瞑。",
            "予方困俗累，愛此近天性。",
            "何當從之歸，買舍與相並。"
        ],
        "title": "野步",
        "id": "4444fc9f-0b46-4fcf-8ee9-cd9b390d66b3"
    },
    {
        "author": "王令",
        "paragraphs": [
            "古風何寥疏，世方盛誇慕。",
            "利塗劇先趨，直軌迷曲注。",
            "渾渾九河翻，仡仡百川注。",
            "分爭或多岐，斂枕纔一趣。",
            "睢盱承至歡，讋叠謝絕怒。",
            "才得升斗多，勉售形骸顧。",
            "不知萬鍾得，孰與一日裕。",
            "况承丘山羞，願易頃刻遇。",
            "誰能脱近役，自放就遐騖。",
            "航湖足茭魚，拔野厭芼茹。",
            "行招千古遊，坐與来世語。",
            "延風敞虛襟，揖月坐嘉樹。",
            "此意固有然，童兒未堪預。"
        ],
        "title": "古風",
        "id": "8c1ed0bc-50bf-4c3b-a1c9-480d6327d6be"
    },
    {
        "author": "王令",
        "paragraphs": [
            "舟行邈棲遲，江流潏排蕩。",
            "魚驚躍或出，鷺下飛何颺。",
            "交游偶相舍，偃息聊自放。",
            "回首失匡廬，雲霏暮方上。"
        ],
        "tags": [
            "庐山"
        ],
        "title": "蘄口道中三首  其一",
        "id": "06e90f91-37ca-41ab-9a66-9b5b813bda0a"
    },
    {
        "author": "王令",
        "paragraphs": [
            "稍稍江上雨，聲入窗壁寒。",
            "悄悄舟中人，曲肘自枕眠。",
            "安卧不成寐，起坐浩長嘆。",
            "離家日逾百，行路忽巳千。",
            "昔與燕俱来，今見北鴈還。",
            "道里苦不通，寄書如棄捐。",
            "風水相噴薄，歸期渺無端。",
            "空令秋夜夢，反覆如循環。"
        ],
        "title": "蘄口道中三首  其二",
        "id": "b448094f-14a0-417b-9cda-f8806ed0f74f"
    },
    {
        "author": "王令",
        "paragraphs": [
            "維舟泝江流，人力與水爭。",
            "回視東下人，恍如御風行。",
            "誰能倒長江，奔瀉暫西傾。",
            "聊用快客意，何憚魚龍驚。"
        ],
        "tags": [
            "长江"
        ],
        "title": "蘄口道中三首  其三",
        "id": "d1bade1a-9425-43fd-b50b-955e84d26421"
    },
    {
        "author": "王令",
        "paragraphs": [
            "訥公匡廬老，詩句整以雅。",
            "標韻樂天淳，不肯外禮假。",
            "所居遠城市，絕俗就閑暇。",
            "崗崖道路惡，亦爲佳客下。",
            "余雖昔所聞，相見今乃乍。",
            "愛其語言好，超絕忽世跨。",
            "馬舁就其居，燈火共清夜。",
            "惜不見其壯，已老吁可訝。",
            "髙才可施用，售世嗟無價。",
            "臨别更何論，共是忘言者。"
        ],
        "tags": [
            "庐山"
        ],
        "title": "贈廬山老居訥",
        "id": "e814d136-7efd-4adf-a623-be84487981ba"
    },
    {
        "author": "王令",
        "paragraphs": [
            "小雨破宿暑，曉風忽焉遒。",
            "山深樹翳陰，蜩蚻應已秋。",
            "清坐想髙絕，語言誰應酬。",
            "豈不念一往，抱病終自留。",
            "覊旅少往還，有来或非儔。",
            "命僕一謝之，縱我冠屨休。",
            "移床上髙堂，解書散床頭。",
            "於此有嘉興，念世誰與謀。",
            "獨思山林人，兹意可綢繆。",
            "何當買田廬，共遂丘壑游。"
        ],
        "title": "旅次寄寶覺訥師",
        "id": "db24d71d-17f7-44bc-b207-1b32e3c88e80"
    },
    {
        "author": "王令",
        "paragraphs": [
            "踆踆門外馬，客至知謂誰。",
            "昔面尚未逢，那論心相知。",
            "揖客拜上堂，謝客辱弗遺。",
            "寒暑相問酬，唯諾坐無爲。",
            "靜默近尤遠，多言足瑕玼。",
            "勉從客所論，還顧所學非。",
            "念此廢無益，對書坐長嘻。",
            "獨思同懷子，念遠莫見之。",
            "豈無寄我書，歲晚若苦遲。",
            "聞頗困王事，豈無閑暇時。",
            "况有同僚賢，相期在書詩。",
            "人生天地間，常恐食所縻。",
            "去就兩莫謀，會合寜有期。",
            "余病不自樂，舊學益以隳。",
            "近者非所同，遠者勞夢思。",
            "江水日夕東，道途宛而夷。",
            "寄書當在勤，無謂往還稀。"
        ],
        "title": "寄吕惠卿吉甫兼簡林伯通",
        "id": "238c2f03-9b64-40b8-a2fd-31804acd00b3"
    },
    {
        "author": "王令",
        "paragraphs": [
            "擾擾閭巷士，過我何所爲。",
            "屢来徒我煩，不来我弗思。",
            "少年樂知聞，喜與客子隨。",
            "晚歲事恬默，與世益參差。",
            "騎馬出尋人，中路輒自歸。",
            "歸来亦何樂，書史自相期。",
            "巳與往者親，可無兹世違。",
            "欲語無所得，起視北鴈飛。",
            "念子遠千里，昔别今巳期。",
            "寄聲雖云多，所得竟亦稀。",
            "近者忽報書，期我往就之。",
            "不知予苦窮，繫此不可離。",
            "尚迫朝暮憂，寜有道路資。",
            "人生少所同，老去財幾時。",
            "予勢既若此，子復不肯来。",
            "但恐百年間，齟齬終莫齊。",
            "詩以寄子招，亦以寫我悲。"
        ],
        "title": "寄崔伯易",
        "id": "5704b8d0-af41-4366-9c28-9dd10f88813b"
    },
    {
        "author": "王令",
        "paragraphs": [
            "默默不自得，勞勞非吾任。",
            "不與君子逢，誰復明此心。",
            "偶客来自南，口有千里音。",
            "知無木索勤，頗復山水吟。",
            "對之爲一笑，欣如獲千金。",
            "宣城風物佳，古語昔已忱。",
            "太平又其有，道途邈幽深。",
            "溪流渺彎環，山勢屹抱臨。",
            "况復寂寞人，黄綬事陸沉。",
            "公田秫既收，客席酒屢斟。",
            "悔予昔南浮，不往一就尋。",
            "波濤忘日月，疾病廢古今。",
            "歸来就覊銜，外慮日已侵。",
            "適時愧非才，對客輒自瘖。",
            "譬如火炙膚，暫忍久莫禁。",
            "惟思百畝田，爲可足釡鬵。",
            "投身脱世箝，歛足蹈古箴。",
            "寄言所同懷，相期在中林。"
        ],
        "title": "寄孫莘老",
        "id": "b49195c6-fc8f-451f-959a-bf249d1df243"
    },
    {
        "author": "王令",
        "paragraphs": [
            "天風變春和，晝日差夏永。",
            "門闌閉無事，燕雀去益靜。",
            "紛翻詩書帙，棄散懶收整。",
            "時来就枕卧，復可取窺省。",
            "心恬逐物閑，迹濶與世屏。",
            "鮮鮮南山暖，秀色在脩嶺。",
            "苟嫌安坐慵，還可遠遊騁。",
            "自緣智能薄，反得閑暇幸。",
            "交朋久相遠，疏懶欲誰警。"
        ],
        "title": "夏日平居奉寄崔伯易兼簡朱元弼  其一",
        "id": "8335e921-addf-441d-a925-8600ad918266"
    },
    {
        "author": "王令",
        "paragraphs": [
            "憮憮庭下樹，陰影日已敷。",
            "癯癯閉門人，簟席自卷舒。",
            "髙枝就遠冠，曲枝掛裳裾。",
            "還來從此息，卧視詩與書。",
            "桓桓門外客，從徒駕驪駒。",
            "不知來何聞，乃肯顧我閭。",
            "呼兒往應門，謂言出在塗。",
            "非我敢厭客，非客與我疏。",
            "以予拙語言，無以得客娛。",
            "一不當客意，恐與世患俱。",
            "不如兩相忘，何能效紛如。"
        ],
        "title": "夏日平居奉寄崔伯易兼簡朱元弼  其二",
        "id": "1e2c13c9-0351-47cf-97a6-9db7e0a1c632"
    },
    {
        "author": "王令",
        "paragraphs": [
            "流沙不勝車，弱水不載舟。",
            "謂言行子歸，無苦事遠遊。",
            "寄子素絲裳，聞子衣苦單。",
            "失今不来還，歲晚將奈寒。"
        ],
        "title": "效古",
        "id": "441e0572-49cd-4a02-9b03-2e27ea7e641b"
    },
    {
        "author": "王令",
        "paragraphs": [
            "朱使拜書天上回，去以身試百里障。",
            "青衫飄若風外荷，借馬載出塵土上。",
            "凖眉嶄如見天秀，獨立繫馬萬里望。",
            "身軀雖小胸腹寛，沛如絕海横秋漲。",
            "久宜脱絕事髙致，豈願卑冗勞俗狀。",
            "髙堂華髪親老矣，四海無家寄几杖。",
            "世外言髙信獨奇，人前腰折嗟已强。",
            "尉官雖小俸雖薄，猶有餘錢買甘養。",
            "想當家帷奉顔面，綵衣躬率婦子餉。",
            "詵詵兒女戲滿前，累累諸兄坐相向。",
            "人間此樂不可幸，一笑自足百辱當。",
            "時清固應稀盗賊，俗弊寜不煩笞掠。",
            "好偷閑暇事簡編，思予寜無尺字况。"
        ],
        "title": "送朱明之昌叔赴尉山陽",
        "id": "92f1fbd9-4e15-4936-8e24-3506f5ab88ba"
    },
    {
        "author": "王令",
        "paragraphs": [
            "瑣瑣来學子，從我問古風。",
            "謂言古之人，學不求世功。",
            "以其明智餘，施與天下同。",
            "能知學爲身，自不恤窮通。",
            "童子顧我笑，是言得無蒙。",
            "斯道使可遵，曾不聞父翁。",
            "謂言童子歸，益自謀厥躬。",
            "吾不能爾言，亦不必爾從。"
        ],
        "title": "學子",
        "id": "ebf6d74a-8ca1-4014-a9e4-8babac13c75c"
    },
    {
        "author": "王令",
        "paragraphs": [
            "出門將何從，中道忽自思。",
            "彼懷與爾殊，亦合念子歸。",
            "樂有詩與書，遊有山與陂。",
            "誰言竟無從，猶有影自隨。"
        ],
        "title": "出門",
        "id": "fd363819-3c60-4bf1-b5c7-5a73b597b9f7"
    },
    {
        "author": "王令",
        "paragraphs": [
            "古人重非道，饑不苟豆羮。",
            "有爲非其心，或不脱冕行。",
            "如何後世人，以官業其生。",
            "鄙哉樂欺人，猶以聖自名。"
        ],
        "title": "雜詩",
        "id": "29c74baa-654c-49a7-bdc6-3ca3b31e9d39"
    },
    {
        "author": "王令",
        "paragraphs": [
            "昔心何悠悠，今學益漫漫。",
            "莽如浮江河，浩不際崖岸。",
            "生雖樂文字，勤不償几案。",
            "重編空堆塵，折簡久枯汗。",
            "徒知陳市肆，表列環四畔。",
            "已無探討勤，胡可賢否按。",
            "零丁晚觀玄，泯滅舊習彖。",
            "得指来歲期，失忘去日筭。",
            "嘗聞勤惰間，已是愚智判。",
            "蒙羞欲何顔，避恥愧無翰。",
            "不能繩已怠，何力禁人叛。",
            "文章觸世嫌，議語限客竄。",
            "時牽好惡卑，俗撓是非亂。",
            "早衰奪舊剛，多病襲新懦。",
            "心經衣食艱，事廢米鹽半。",
            "何謀脱身去，割迹與俗斷。",
            "耕荒食新收，鑿窒復舊貫。",
            "念生如冬冰，至死僅春泮。",
            "其間能幾時，何恃苦自緩。",
            "翩翩淮南英，顯顯士林冠。",
            "方予未爲游，辱子昔同閈。",
            "篇章覿新華，論說聽横捍。",
            "包奇晚自走，去實王府玩。",
            "近書何相撩，頗以名見謾。",
            "不知老者拙，棄此久已斷。",
            "子方勇自樹，解轡縱新駻。",
            "行期拾春青，采綴綰歸腕。",
            "乖離思舊歡，遷徙就新絆。",
            "無琴雖自歌，有酒欲誰伴。",
            "閑暇當寄詩，持此資貿換。"
        ],
        "title": "寄滿子權",
        "id": "b137c9d6-d8b0-4d4e-9a06-316f5b56139c"
    },
    {
        "author": "王令",
        "paragraphs": [
            "風吹冬暖變春暖，江梅艶艶横新枝。",
            "經年不逢間何久，忽此相遇如有期。",
            "初開珊珊尚寂寞，仙人綴佩懸瑶璣。",
            "後日重来不可辨，漫漫月樹留寒輝。",
            "清香芬敷去何遠，可惜不使蝶得知。",
            "遊人爭至無日夜，對之但笑果喜誰。",
            "不知春工用何術，摶造萬物皆可爲。",
            "得非各使出所巧，約與鬭競合一時。",
            "不然裁剪未易給，鞭役衆鬼寜不噫。",
            "終年成功財幾日，旋亦墮壞良可悲。",
            "傳聞昔時大烹享，九牛合鼎羊豕隨。",
            "一取所實薦滋味，神啜不吐人食宜。",
            "安知後世無所用，兒嚼不美還棄之。",
            "古今萬事皆若此，爲爾繞樹成嗟咨。"
        ],
        "title": "梅花",
        "id": "2e506f10-c7de-4c7f-87af-cf0cffcc1357"
    },
    {
        "author": "王令",
        "paragraphs": [
            "長江從天来，意欲以地分。",
            "西山避之逃，東山開爲門。",
            "木石所不捍，土沙固隨奔。",
            "東西兩隨海，勢已無完坤。",
            "如何中流居，獨遏萬里渾。",
            "坤維賴繫得，地靈煩窺捫。",
            "不然已飄泊，兩分不相存。",
            "禹力所不除，天意固可論。",
            "余欲沉九淵，下視萬古根。",
            "畏强激常情，中立愛此墩。",
            "詩成欲誰和，感慨心徒煩。"
        ],
        "tags": [
            "长江"
        ],
        "title": "金山",
        "id": "432f0d3a-2409-4b1b-89e1-ea32ee6ad204"
    },
    {
        "author": "王令",
        "paragraphs": [
            "夜長夢反覆，百瞑百到家。",
            "歲計晚未成，客愁與日加。",
            "長途千萬門，何地容我過。",
            "而子壯亦貧，與余同一歌。"
        ],
        "title": "客次寄王正叔",
        "id": "2e7a76cd-851f-47b0-b6fd-95ca23c7230f"
    },
    {
        "author": "王令",
        "paragraphs": [
            "世於利禄不擇義，苟可走奪足恐蹉。",
            "家儲千金吝銖兩，不敢盡費烏用多。",
            "百年到死財幾日，恃若固有理則那。",
            "莊生嘗以富爲病，愛其放達與俗過。",
            "南山衣雪變羣玉，舉以賣世售幾何。",
            "山翁固亦富自喜，稚子無誚貧猶歌。"
        ],
        "title": "南山雪",
        "id": "f838b11a-1b05-4277-889b-406cc42517bd"
    },
    {
        "author": "王令",
        "paragraphs": [
            "窗中燈冷暈重綠，窗前西風葉相逐。",
            "曉霜披瓦月上軒，枕夢不成鴈聲續。",
            "拂衣起步行繞壁，萬慮無成淚沾臆。",
            "鉄房老劍澁不青，閃繫八柱不可索。",
            "白晝出門歸路迷，冬日易夜還空歸。",
            "人將豪傑視如草，天困英雄未與時。",
            "長鯨滯斬海波揺，塞甲不卷邊塵囂。",
            "吾徒顦顇乃如此，安得長喙呼重霄。"
        ],
        "title": "短謡",
        "id": "4b1f0871-7c97-4a47-9bb2-70c2f8f31a6c"
    },
    {
        "author": "王令",
        "paragraphs": [
            "清風無力屠得熱，落日著翅飛上山。",
            "人固已懼江海竭，天豈不惜河漢乾。",
            "崑崙之高有積雪，蓬莱之遠常遺寒。",
            "不能手提天下往，何忍身去遊其間。"
        ],
        "tags": [
            "夏天",
            "古诗三百首",
            "抒怀",
            "宋诗"
        ],
        "title": "暑旱苦熱",
        "id": "05ca1146-a15c-4bb7-9d30-bccea8d47f0b"
    },
    {
        "author": "王令",
        "paragraphs": [
            "吾鄙少與合，杜子愛所多。",
            "直木有正性，深源無亂波。",
            "齒少蔚未冠，心古先已皤。",
            "卓哉金石姿，勉矣勤鍜磨。"
        ],
        "title": "贈杜漸子長",
        "id": "82742eda-f02a-4edd-abd0-5459f3d45625"
    },
    {
        "author": "王令",
        "paragraphs": [
            "兩鼠共謀渴，相飲期入水。",
            "一鼠下縋缶，一鼠上啣尾。",
            "前鼠以之跌，後鼠以之死。",
            "鼠死何足噫，夫人纔可悲。",
            "平地把手笑，乘崕撥足擠。",
            "賊防易爲力，壯楗完墻籬。",
            "交防難爲人，笑面惡肝脾。",
            "前日信其是，今日悟其非。",
            "安得先知明，有如灼火龜。",
            "然則奈之何，期子同吁戲。"
        ],
        "title": "交難贈杜漸",
        "id": "0f04f6e9-94ad-4c55-82e1-c81fe3391a75"
    },
    {
        "author": "王令",
        "paragraphs": [
            "幽蘭生深林，不佩亦自臭。",
            "天馬苟伏皁，駑足日加驟。",
            "蘭生喻人學，不爲仕乃究。",
            "馬伏侔自怠，一失遂永後。",
            "以今曷爲言，念子不可逗。",
            "前我初識子，愛其肌骨秀。",
            "又觀所爲詩，往往擅髙右。",
            "迨熟相與言，低俯如有就。",
            "我樂成美者，遽以古詩叩。",
            "上言髙雄張，中雜富貴鬬。",
            "且將起其貪，固欲激其懋。",
            "尚謂非重邀，猶恐信不厚。",
            "揮汗謝爲書，戴雨去自奏。",
            "予始喜此讀，若獲弦逐彀。",
            "如何答我詩，遽此與前謬。",
            "我始得則謝，實若答雉嗅。",
            "大凡欲有爲，當决如蝠狖。",
            "苟進又安退，何自鼠穴首。",
            "吾見人自荒，未有耕不收。",
            "設或堅决爲，加以勤自副。",
            "石將爲溜穿，曲亦因累揉。",
            "大可入聖域，中能踐賢囿。",
            "借使不及然，猶足聞見富。",
            "中吾不可止，在我固無疚。",
            "已迷不自復，懼子遂著陋。",
            "聽之無予違，斯言將不又。"
        ],
        "title": "答友人",
        "id": "ff782281-3052-4da5-be9b-bb477dc50579"
    },
    {
        "author": "王令",
        "paragraphs": [
            "利劍不刺鼠，大釣不聯鮞。",
            "天昏白日沉，劍决浮雲披。",
            "地蕩海水揺，釣引九鯨縻。",
            "固其用不常，安得易用爲。",
            "當其未效間，是亦鉛與鈹。",
            "吾非小丈夫，胸中少翹奇。",
            "少年嗜勇黠，跨壓百雄低。",
            "兩眼皆豚羊，一腹千熊羆。",
            "使氣睨羣輩，問今當我誰。",
            "四海有守兵，謂予皆恥之。",
            "左手將醢戎，右手期鋤夷。",
            "書足記姓名，劍亦棄不治。",
            "不願當世是，不羞羣曹嗤。",
            "曰富貴在我，又何有年時。",
            "塊視勒山功，芥拾封侯龜。",
            "一日忽自悟，吾豈虔强兒。",
            "舊聞有六經，條理兩可師。",
            "無不至聖人，有學中自隳。",
            "勿遂謂不及，吾由未嘗追。",
            "好勇不好道，吾將自誅非。",
            "浩乎如有失，茫乎其若思。",
            "望乎如未獲，專乎如有期。",
            "夜或不記寢，晝或忘其饑。",
            "不以懦自卻，不以庸自卑。",
            "樹而不可拔，山而不可移。",
            "拒之不使雜，磨之不容疵。",
            "孰爲古之聖，孰爲今之推。",
            "孰遠不可到，孰髙不可訾。",
            "置易攻其難，力險肆自夷。",
            "上自太古先，跂軒而望羲。",
            "下至三代来，堯舜禹湯姬。",
            "周公汲汲勞，仲尼皇皇疲。",
            "軻况比踵游，雄愈磨肩馳。",
            "或示我使響，或導我使隨。",
            "或鑿我未開，或完我已虧。",
            "或退而我引，或墜而我提。",
            "或輔而我夹，或顛而我支。",
            "或砭我贅疣，或膏我瘡痍。",
            "浴我抆我垢，醖我釀我醨。",
            "計昔以較今，悞是而恨迷。",
            "固知於聖賢，實辱再造私。",
            "道遠致力多，功大收效遲。",
            "今而所存者，財一毛於皮。",
            "苟曰成不成，我有罪未知。",
            "如夫用不用，敢繫天爲辭。",
            "若寒餒貧賤，此於我何居。",
            "若誇毁譽訾，此其如予奚。",
            "王君異學者，見我加嗟咨。",
            "叙其念惜心，投以弔勉詩。",
            "語愛則然爾，燭理似或遺。",
            "輙自訟由来，强答非所宜。"
        ],
        "title": "道士王元之以詩爲贈多見哀勉因以古詩爲答",
        "id": "a558c1b7-7e87-43c4-b395-2a15a26215e6"
    },
    {
        "author": "王令",
        "paragraphs": [
            "始予既迂疏，城郭非所樂。",
            "聞吳富山水，思往頗計較。",
            "脱身東南来，見實與聞效。",
            "吳之山稜稜，吳水清不撓。",
            "豈無適之徑，以可泳以棹。",
            "而獨何爲然，反門自閑罩。",
            "念我西北州，數子吳莫較。",
            "正心醇無醨，粹行瑩不皰。",
            "遞言張聖賢，賡口唱弟孝。",
            "大非友宜當，實可師而傚。",
            "我愚不敢望，時以管覘豹。",
            "進如暗赴明，退必醜厭貌。",
            "自恥以别白，疾匝天地趠。",
            "坐思朝成痴，夢遇夜不覺。",
            "山水雖素喜，實不如誨教。",
            "嗚呼何時歸，作詩以自閙。"
        ],
        "title": "客杭思李常伯滿粹翁及衡父子權因寄此",
        "id": "0dbe3ee7-17b9-42b7-8ef7-3f7678dba666"
    },
    {
        "author": "王令",
        "paragraphs": [
            "破窗多穿風，冷燭無定焰。",
            "滴瀝隨衣淚，反覆到心念。",
            "趨生迷夷塗，失城陷深塹。",
            "病拙未爲療，膏肓不容砭。",
            "無家可容歸，有竈亦斷掭。",
            "鳬短鶴脛長，飲啄兩自贍。",
            "天有不可問，何獨於我欠。",
            "吾觀序卦辭，否乃適泰漸。",
            "而余何爲者，獨此不見驗。",
            "譬如白爲緇，一造遂永染。",
            "久生人所羨，我獨處之厭。",
            "安得盖棺去，手足同一斂。"
        ],
        "title": "夜坐",
        "id": "eb05ce03-9924-4535-8601-6bb77a072233"
    },
    {
        "author": "王令",
        "paragraphs": [
            "風舟挽晴江，載客日夜行。",
            "身遠心在家，腹腸何由平。",
            "未知所到期，先計還歸程。",
            "時尋别時語，涕淚下縱横。",
            "仰觀風中雲，下視水上萍。",
            "共在天地間，可無同飄零。",
            "瀉此罇中酒，美魚其飲羮。",
            "雖飽不厭饑，强醉終自醒。",
            "笑言雖在遠，音問猶有形。",
            "願因東南風，時寄西北聲。"
        ],
        "title": "寄姊夫焦韞叔兼簡三姊",
        "id": "29616d87-541c-4f8c-ad35-c90b2a4ab819"
    },
    {
        "author": "王令",
        "paragraphs": [
            "酒盞厭連行，衆客喧已醉。",
            "忽得簿上籍，共出名外仕。",
            "孤昂忽雄軒，泯默亦馴致。",
            "追爭相後先，得失自愚智。",
            "隨時有能稱，逐釁得呵訾。",
            "有非人力爲，竟亦天幸值。",
            "或果以禍覆，亦有終自遂。",
            "卒無及物效，徒自髙人氣。",
            "回罇變新局，忽若已異世。",
            "嗟人久已迷，髙爵樂自嗜。",
            "誰爲衎衎飽，竟是孜孜利。",
            "矜驕决雄奢，摧折嘆淹滯。",
            "昏昏忘所大，擾擾爭其細。",
            "安知茫昧間，身非天所戲。",
            "是非未暇辨，歡戚先已至。",
            "退之昔裁詩，頗以豪横恃。",
            "暮年志氣得，金玉多自慰。",
            "買居紀堂榮，顧影樂簪佩。",
            "喜將閭巷好，持與妻子議。",
            "彼哉何足道，進退於焉繫。",
            "安知九列榮，顧是德所累。",
            "寜論聖人爲，適莫固以義。",
            "有時曲肱樂，不以易富貴。",
            "吾曹頗勉修，兹道久自詣。",
            "何必問浮雲，斯理固可視。"
        ],
        "title": "采選示王聖美葛子明",
        "id": "6bd06d91-996f-4393-bd9d-0b46dd781dd9"
    },
    {
        "author": "王令",
        "paragraphs": [
            "颭颭樹頭葉，翻翻水中浮。",
            "暮潮通長河，載入江海流。",
            "顛倒濕就溺，紛淪来不休。",
            "行人坐成嘆，風惡久藏舟。"
        ],
        "title": "古興",
        "id": "bcce391b-4f20-48af-95c1-59b4de4f8360"
    },
    {
        "author": "王令",
        "paragraphs": [
            "月形何完完，秋靜氣彌放。",
            "玉輪困瑕纇，投擲去天仗。",
            "前無衡軛施，憑誰挽能上。",
            "回旋天地周，馳騁固已壯。",
            "古今磨不磷，剛耿固可諒。",
            "予欲假之游，自投上窮亢。",
            "東折扶桑枝，西塞昧谷曠。",
            "天機與迴斡，日馭縱休暢。",
            "苟留揚輝中，無復顛側悵。",
            "是謀敢吾專，行矣天帝訪。",
            "傳聞天路艱，蹉蹶就淪喪。",
            "帝居深九閽，有謁未易傍。",
            "鬼神喜陰暗，陳列忌忠亮。",
            "進知自致艱，退使斯謀妄。",
            "回頭暮堂上，螢爝光相望。"
        ],
        "title": "中秋望月",
        "id": "6b3fd825-9481-481a-9f67-e23fa4b6a430"
    },
    {
        "author": "王令",
        "paragraphs": [
            "一病百志墮，起逢秋物闌。",
            "力弱未勝行，厭聞客言山。",
            "言山多在遠，雖近尚莫攀。",
            "拏深吾無舟，逐陸誰借鞍。",
            "不如無所聞，收心就恬安。",
            "南軒頗扶疏，古木髙四觀。",
            "不知秋葉疏，但怪朝影斑。",
            "羸軀便偃側，籍有藁與莞。",
            "仰攀孤雲高，卧見飛鳥還。",
            "苟此且自適，何能謀所艱。"
        ],
        "title": "病起聞說貪山頗有泉石遠不能遊",
        "id": "0a20e7de-c80b-4583-8338-7de5bdb13b70"
    },
    {
        "author": "王令",
        "paragraphs": [
            "鴉鴉枝上鳴，欲下飛復屢。",
            "忽投羣輩先，以我棄肉去。",
            "羣鳥起爭攫，既失反親慕。",
            "餓鴟盤且下，欲奪進復懼。",
            "羣鵲何軒軒，聚噪如罵怒。",
            "鳩鴿恨不逮，回旋自號呼。",
            "庭雀審細微，知非已能預。",
            "跳梁暮堂下，不舍稗粒顧。"
        ],
        "title": "衆鳥",
        "id": "0f069fdb-5d7c-4d9c-bd2d-448befa03caa"
    },
    {
        "author": "王令",
        "paragraphs": [
            "京塵漠無聊，客書聞報罷。",
            "拔身衆人後，載水千里下。",
            "微裝困無餘，歸馬劇連跨。",
            "邈無失時嘆，抗舉與俗謝。",
            "但言廢文學，從今益休暇。",
            "詩書得窮搜，朋友可邀迓。",
            "如解萬里駿，脱去銜軛駕。",
            "雖時念親貧，歎息忽自咤。",
            "已如嬰兒啼，心在聲不嗄。",
            "悲樂于俗異，使我喜失詫。",
            "吾聞百年生，暫就天地舍。",
            "中間有逢遇，窮達何足訝。",
            "譬之適時運，寒暑變冬夏。",
            "炎凉忽焉殊，裘葛代相藉。",
            "於身亦何預，時與外物借。",
            "嘗聞莊生言，中不怛外化。",
            "逢鷄就知時，遇彈因求炙。",
            "况持身售人，五羖豈真價。",
            "士材嫌易知，女好固擇嫁。",
            "勉之時我過，酒賤衣可貰。"
        ],
        "title": "贈周伯玉下第",
        "id": "0cd374cb-4674-427d-8253-04aab11353d7"
    },
    {
        "author": "王令",
        "paragraphs": [
            "吾病不喜語，客来但寒暄。",
            "頰舌且不能，况事文字間。",
            "彼總乃吾舊，不見今三年。",
            "一日踏我門，告我將南遷。",
            "問之行所止，其去何由緣。",
            "言方學從師，惜以日月閑。",
            "將求佛所宗，就乞世未傳。",
            "浮舟江海波，蹀屣山岳顛。",
            "行方極所到，未可歲月還。",
            "謂余昔同遊，當得送以言。",
            "噫佛與吾學，兩分不相全。",
            "今余與子遇，無異東西轅。",
            "共憇中道間，邂逅相留連。",
            "我駕志在遠，子驅良亦遄。",
            "吾終不爾從，爾終不回旋。",
            "兩各劇所勤，相遠日益懸。",
            "又出所爲文，要我加量銓。",
            "熒熒掇其英，曄曄粲滿編。",
            "惜哉不經師，如珠莫鑽穿。",
            "雖有可寶資，終以無用捐。",
            "吾觀古人書，盖亦不但然。",
            "道德藹於中，口實助使宣。",
            "豈有拔其根，而望華可搴。",
            "不知源所来，何用其流沿。",
            "人材苟不長，得一且可專。",
            "六經衆子文，其治自足觀。",
            "身當聖人時，来學浩萬千。",
            "獨顔纔庶幾，他固未可肩。",
            "人有老於行，不聞可逃天。",
            "子何不從此，去就異說攣。",
            "弗思自解縱，又欲引世纒。",
            "常觀已論徒，恥出妻子前。",
            "彼髠以爲羞，爾以爲忻懽。",
            "生棄父母養，士得執以鞭。",
            "彼爲則遇刑，爾還自稱賢。",
            "羞惡所不存，爾說尚何先。",
            "予欲收子身，解去子所牽。",
            "浴以清冷波，佩以蘭與荃。",
            "相從中道驅，障塞異道偏。",
            "愛之幸其聽，不聽誠可憐。"
        ],
        "title": "送僧自總",
        "id": "3a91e255-33c4-435f-9aa5-315bd7d7ebf9"
    },
    {
        "author": "王令",
        "paragraphs": [
            "關雎后之淑，棫樸君之明。",
            "兔罝尚好德，况乃公與卿。",
            "所以彼行葦，敦然遂其生。",
            "誰能弦此歌，爲我發古聲。"
        ],
        "title": "雜詩  其一",
        "id": "1c151cd2-b084-4ac4-a1c7-e94d54943a9e"
    },
    {
        "author": "王令",
        "paragraphs": [
            "召公方伯尊，材亦聖人亞。",
            "農時憚煩民，聽訟小棠下。",
            "嗟今千里長，已恥問耕稼。",
            "彈琴髙堂上，欲以無爲化。"
        ],
        "title": "雜詩  其二",
        "id": "c96d5a7c-1067-453d-8b9a-3da36d5d99f6"
    },
    {
        "author": "王令",
        "paragraphs": [
            "客嘗疑西伯，何至羑里辱。",
            "瞽鰥雖父子，尚脱井廩酷。",
            "昏主雖聖臣，飛禍安可卜。",
            "致命遂其志，雖窮不爲戮。"
        ],
        "title": "答友",
        "id": "feb23341-f0e6-4dd3-8dde-a5a891b6bb2f"
    },
    {
        "author": "王令",
        "paragraphs": [
            "山頭喬木長山髙，山下泉深沒榜篙。",
            "春牛畢耕已閑暇，春馬還有人遊遨。",
            "田中青旗署沽酒，道上雙孫扶白毛。",
            "子有歸資好来比，我方飄泊可嗟勞。"
        ],
        "title": "送崔伯易歸髙郵",
        "id": "98a2bdf1-2283-4e98-92e7-42463651a9f3"
    },
    {
        "author": "王令",
        "paragraphs": [
            "江渚日夜歸，江痕下汀磯。",
            "漁者不自勞，推舟就寒漪。",
            "得魚樂幾多，忽忘身在泥。",
            "未聞任氏風，豈信絲緡非。"
        ],
        "title": "觀魚",
        "id": "544fe30c-ea8f-4ec6-98f4-e39297603536"
    },
    {
        "author": "王令",
        "paragraphs": [
            "山頭樹青青，山水日泠泠。",
            "攀樹掛冠裳，飲水清肺腸。",
            "自然古心髙，忽與世態忘。",
            "有道不足名，無責身始康。"
        ],
        "title": "山中",
        "id": "97b567da-279f-49c5-8142-0c9cd7d2d873"
    },
    {
        "author": "王令",
        "paragraphs": [
            "脱巾草坐踏地歌，花影落酒生紅波。",
            "拔劍横膝仰面笑，醒眼不識天爲何。",
            "平時塵土埋英雄，却學弄筆爲雕蟲。",
            "太阿補履不足用，老驥捕鼠終無功。",
            "安得雄心大胆子，與之把臂論心事。",
            "不使生前眼見仇，何用死時尸磔市。",
            "人生病老多壮時，百歲祗如梭過機。",
            "安能跼促努筋力，眼穿仰望丹桂枝。"
        ],
        "title": "快哉行呈諸友兼簡仲美",
        "id": "b31d35df-b780-4c98-ad68-d0bdbf4809f9"
    },
    {
        "author": "王令",
        "paragraphs": [
            "嗟吾爲顓蒙，木朴無所思。",
            "成童始就學，數歲通書詩。",
            "十五尚意氣，自待固不卑。",
            "嘗爲富貴易，有如塗上泥。",
            "苟意欲自進，足至則履之。",
            "二十忽自笑，學乃謀寒饑。",
            "倘富貴是致，其亦壟斷爲。",
            "雖曰爲學難，我易易則宜。",
            "墻籬號障塞，猶可鑽隙窺。",
            "豈此聖人道，苦勉不及期。",
            "反覆私自念，已急猶懼遲。",
            "思而或有得，行之固不疑。",
            "跛以見聖賢，不及猶可随。",
            "道遠志所畢，疾驅亦忘疲。",
            "逮兹五十年，財若穿銅鎚。",
            "柄執似可役，持用寧無施。",
            "何意甚困躓，不及庸常兒。",
            "多病骨出露，薄食筋力羸。",
            "鼠飽晝睡穴，鷄飛暮乘塒。",
            "世既鷄鼠儔，宜吾安窮奇。"
        ],
        "title": "壬辰三月二十一日讀李翰林墓銘云少以任俠爲事因激素志示杜子長",
        "id": "8f276a86-cd9d-495b-a6e3-9d52851d07bd"
    },
    {
        "author": "王令",
        "paragraphs": [
            "昏鏡無好面，惡土無善禾。",
            "鏡不但自昏，損人顔色多。",
            "地惡根不長，禾死其奈何。",
            "必欲識已真，抆鏡除埃塵。",
            "必欲得善禾，易地勤耕耘。",
            "安得浪與兒，誦口而思身。"
        ],
        "title": "慎交",
        "id": "92cef3db-f3b5-4e29-91c7-1f5017561dad"
    },
    {
        "author": "王令",
        "paragraphs": [
            "我有壹欝氣，從来未經吐。",
            "欲作大嘆吁向天，穿天作孔恐天怒。",
            "琥珀春撥醅，泛艶紅出杯。",
            "無客尚有月，把對心尚開。",
            "踏地長歌仰天笑，突兀坐見朱顔頽。",
            "從他日月趁人老，一醉萬事皆悠哉。",
            "丈夫身在不憂困，未必天心竟不回。"
        ],
        "title": "西園月夜醉作短歌二闋  其一",
        "id": "86f52512-b440-4a6b-8b03-62936745ea3d"
    },
    {
        "author": "王令",
        "paragraphs": [
            "醉眼不識天，疑是髙帳幙。",
            "忿月喝不住，起欲取繩縛。",
            "誰令吾不飲，飲劇始知樂。",
            "若令東海解醉人，吾亦去取北斗酌。"
        ],
        "title": "西園月夜醉作短歌二闋  其二",
        "id": "24e70144-7703-4060-8b9b-aac0937bbc14"
    },
    {
        "author": "王令",
        "paragraphs": [
            "春風兒女喜，不合丈夫愛。",
            "日午困魔来，四體倦欲解。",
            "春禽只随花中飛，幸此無聲聒我睡。",
            "一夢夢周公，笑與伊尹語。",
            "問今天下賢者誰，何爲見棄不見取。",
            "紙傳周官十卷書，安用久留不燒去。",
            "二夢夢孔父，戟手怒目瞋。",
            "天下皆曰自孔氏，獵取利禄安榮身。",
            "髙官志遂不思道，牽以嗜利露己真。",
            "如何貧賤用我者皆是，富貴用我無一人。",
            "三夢夢我身，化爲鳴鳯雛。",
            "飛飛兩足髙，迅迅六翮舒。",
            "直上髙髙天，天門閉鎻阻我回。",
            "我留不肯去，以翼摶天天門開。",
            "天公遣玉女，問我何事来。",
            "再拜謝天公，賤臣無所知。",
            "幸至天公前，敢問無所尸。",
            "臣聞伊尹于湯旦于周，安致天下如山丘。",
            "愚孫騃子相承繼，卜世以過天位留。",
            "自從中代来，世世亦有相。",
            "如何反覆無定時，猶以亂割醫瘡痍。",
            "天公何忍是不救，恰如旁坐觀奕棋。",
            "又聞人間人，一一天與命。",
            "孔饑孟退荀楊賤，天公豈不知其賢與聖。",
            "顔子號庶幾，早死不久生。",
            "子夏既喪子，左丘亦失眀。",
            "伯牛疾牖間，原憲貧病成。",
            "晁錯死非命，賈誼夭不卿。",
            "賜死蕭望之，罪免劉更生。",
            "羊祜許國斸墓破，反得墜折無完肱。",
            "又如草木及禽獸，苟推以理亦莫知。",
            "春氣不加松柏好，秋風先敗蘭蕙枝。",
            "蝮虺中人皆巳死，鴟梟食母然後飛。",
            "願天明告臣，以祛臣心疑。",
            "天公未及言，起遂東風吹。",
            "覺来何所喻，壹欝雙泪垂。"
        ],
        "title": "春夢",
        "id": "a5604d9d-b9ea-4050-8121-acebca0b3bb3"
    },
    {
        "author": "王令",
        "paragraphs": [
            "形骸飫饜城市勞，思得遠去與俗逃。",
            "借来馬病行欲倒，著鞭迫急翻奔跳。",
            "連綿半日走十堠，急雨随濕衣與袍。",
            "到家覓火烘衣濕，亟書名紙揮墨毫。",
            "由来道同志易合，顧人謂我此可交。",
            "形穢向逢珠在側，聯坐愧用狗續貂。",
            "喜愛常令對面月，招延不許他有庖。",
            "玄談直抵世不到，大論許致君爲尭。",
            "喧呼脱落笑絕倒，中樂不肯旁誚嘲。",
            "久孤得聚氣遂振，張目視人皆麽么。",
            "促席捉手坐接膝，不肯放去逾分宵。",
            "平明懶睡未及起，稠叠僕足煩見招。",
            "披嚢示我文數紙，晚霞爛漫新晴霄。",
            "魂迷心醉不敢議，畏伏縮若鼠見猫。",
            "同騎疲馬遠眺望，獨止不進須連鑣。",
            "江東山水雅豐富，熟視若在圖畫抄。",
            "嶙峋髙疑地作限，浪渺遠若天不包。",
            "是時髙秋鱸可鱠，愛欲棄綬同魚舠。",
            "直道有知私自賀，生平欝結數日消。",
            "笑顔快意面改色，食飲愜足腸生膋。",
            "今之腐儒不可洽，欲近俗氣先腥臊。",
            "尋常語我我不聽，視如秋月鳴蜩蟧。",
            "數日忽得正叔語，温玉摐擊金相敲。",
            "胸懷坦儻氣焰大，天馬斷轡鯨横濤。",
            "惜乎偶會復促别，歸鞭行袖交相飄。",
            "還家日益無聊賴，口久不語如著膠。",
            "畏人常先走木猭，得食毎後殘桃螬。",
            "飄風西来歲月晚，寒壓天面低不凹。",
            "一夕濃霜死羣翠，病若火逼毛髮焦。",
            "鳴鴻南飛地得暖，鴉烏暮去林有巢。",
            "使人對之亦自感，平時乃此窮途號。",
            "百憂叢侵方寸亂，頂髪不癢手自搔。",
            "時時強酒期自醉，不忍把筆私成騷。",
            "近嫌文字不足學，欲出簡札臨淵抛。",
            "惟思邊堠願得到，耳静意若聞金刀。",
            "安得鐵馬十數萬，少負弩矢加矛腰。",
            "力在快戰不願守，直令疻鬬而血鏖。",
            "東西南北四問罪，使人不敢誣天驕。",
            "增尸爲城骨築壘，滴血釁地塵不囂。",
            "歸来再拜賀太平，亟出敵首都城梟。",
            "如何壮志不可遂，窮愁壓挫朱顔彫。",
            "因君知我故道此，以代面語相喧呶。"
        ],
        "title": "寄王正叔",
        "id": "c9396664-6b04-42bb-99ab-a667167f3fe0"
    },
    {
        "author": "王令",
        "paragraphs": [
            "予生謝早先，晚世相逅邂。",
            "禮俗不可徴，百孔千瘡壞。",
            "平時以是念，食美不知囋。",
            "誰爲醫國者，已亟不圖瘥。",
            "引脰望古人，去我遠以太。",
            "斕斑紙上語，十才一二在。",
            "思人樂其言，把讀不知懈。",
            "愛其善調理，未訖已期再。",
            "探窺古人心，憤懣世俗敗。",
            "常思得英奇，肝肺相誘勱。",
            "以是求世人，未免許以漑。",
            "不特學憂孤，直恐性失介。",
            "嗚呼聖賢人，既以舍我邁。",
            "如何有常者，亦不可得拜。",
            "雖然衆嘲揚，未忍徑伍噲。",
            "劉生江東儒，心臆寛不隘。",
            "遇我數日語，收若俯拾芥。",
            "久從固所望，驟得尤所快。",
            "立海觀鯨鯤，乘霄飲沆瀣。",
            "和風吹滯酲，利爪搔痒疥。",
            "我質遂愧陋，香禾映粃粺。",
            "和言遂愧疏，長江掩涔派。",
            "辱索宜有獻，百擇無一愛。",
            "作詩期笑咍，幸無怒目睚。"
        ],
        "tags": [
            "长江"
        ],
        "title": "贈劉成文",
        "id": "474b4be7-7660-4255-97df-d2e2b43ae500"
    },
    {
        "author": "王令",
        "paragraphs": [
            "以諫得罪者爲誰，四海多作唐介詩。",
            "俗兒口狹文字碎，欲状介事語反卑。",
            "嗟嗟我亦介之徒，此恨不助掀目眉。",
            "三更燈死百慮息，四睫不交雙目眵。",
            "推枕起坐壯介節，以手捫臆爲介思。",
            "信乎介亦壮男子，直能金鐵其肝脾。",
            "雷霆之怒萬鈞重，人主之威猶過之。",
            "一語所犯百死在，要領可斷族可夷。",
            "堂堂介也人之難，不畏所畏将所持。",
            "捧書入奏伏文陛，身視赴死如食飴。",
            "面折庭諍語論險，直舌鐵硬堅不移。",
            "天子怒叱大臣語，衆笏交抵侔戈揮。",
            "如何面笑目不瞬，氣不略讋顔怡怡。",
            "即日議下得遠斥，中使臨遣監妻兒。",
            "奈何左右口吻毒，只有死請無還辭。",
            "然今天子甚明聖，雖暫盛怒終復歸。",
            "嗚呼能對治亂鑑，介也能抆其瑕疵。",
            "語曰五諫吾從諷，仲尼逮有激而爲。",
            "後世巽懦禄位徒，緣此粉飾尸素非。",
            "必也事有不得已，宜乎訖死争不回。",
            "偉哉介也已不朽，日月爲字天爲碑。",
            "寄語瑣瑣媒孽子，介縱蹈死吾何悲。"
        ],
        "title": "唐介",
        "id": "7a73b71a-8c17-466c-a0ac-02a54ab0c212"
    },
    {
        "author": "王令",
        "paragraphs": [
            "吾於古人少所同，惟識韓家十八翁。",
            "其辭浩大無崖岸，有似碧海吞浸秋晴空。",
            "此老頗自負，把人常常看。",
            "于時未嘗有誇詫，只說東野口不乾。",
            "我生最遲暮，不識東野身。",
            "能得韓老低頭拜，料得亦是無量文章人。",
            "前日杜子長，借我孟子詩。",
            "三日三夜讀不倦，坐得脊折臀生胑。",
            "旁人笑我苦若是，何爲竟此故字紙。",
            "童子請我願去燒，此詩苦澁讀不喜。",
            "吾聞旁人笑，嘆之殊不已。",
            "又畏童子言，藏之不敢示。",
            "奈何天下俱若然，吾與東野安得不冺焉。"
        ],
        "title": "還東野詩",
        "id": "bc82872c-c957-4d9b-a100-55e1e8955f6d"
    },
    {
        "author": "王令",
        "paragraphs": [
            "女醜忌明鏡，不知自羞人。",
            "士醜忌公言，不知自修身。",
            "羞人不出前，醜聲日可湮。",
            "修身無不至，令問日益振。",
            "鏡與言何尤，見忌不見親。"
        ],
        "title": "偶作",
        "id": "722dc51f-584d-4429-9f23-4eb606b39b8e"
    },
    {
        "author": "王令",
        "paragraphs": [
            "雄烏無空衝，雌烏無定飛。",
            "一巢不易成，兩口千柴枝。",
            "已髙懼風顛，已下憂人窺。",
            "欲集更自翔，既安復重移。",
            "烏巢又生烏，復哺猶可期。",
            "鴟梟亦有巢，母死子後飛。",
            "嗚呼造物者，於此竟誰尸。"
        ],
        "title": "烏鴟",
        "id": "45782d76-a748-4e22-a079-5d9521271119"
    },
    {
        "author": "王令",
        "paragraphs": [
            "微生不過人，氣力兩眇麽。",
            "力學失自謀，徑古與今左。",
            "病世相陷賊，樹性期剛果。",
            "豈不中是時，然亦未嘗過。",
            "奈何衆好殊，未語咻已夥。",
            "倀倀獨何之，云云鋭亦挫。",
            "忠言不售耳，直面屢得唾。",
            "怒目瞋以環，謗口焰而火。",
            "出門先自羞，有衣恍疑裸。",
            "過市不成步，傴僂侔鼈跛。",
            "周旋不出扉，迷若蟻循磨。",
            "人惡固爲甚，自厭近亦頗。",
            "媚世定有術，欲學從誰可。",
            "必也泥自售，恐由此始禍。",
            "賢子遠相問，幸有以敎我。",
            "得報速是宜，翹企不容坐。"
        ],
        "title": "寄王正叔",
        "id": "a7564430-4b5a-45f0-8d6e-56693d2a20ab"
    },
    {
        "author": "王令",
        "paragraphs": [
            "終焉可伯爲，不願爲漁子。",
            "當時渭陽人，自是直釣耳。",
            "今非結網身，豈有得魚喜。",
            "試身風波間，特用豢妻子。",
            "古今同爲漁，意義不相似。"
        ],
        "title": "不願漁  其一",
        "id": "c3d4877a-af32-4227-8ca7-d9e2129c46b0"
    },
    {
        "author": "王令",
        "paragraphs": [
            "採薇南山阿，歸耕南山下。",
            "食苦心無虞，守約自閑暇。",
            "出處皆有義，在理無用訝。",
            "今人舉一隅，何足語學稼。"
        ],
        "title": "不願漁  其二",
        "id": "1b3f2251-dd2f-41a2-ad47-69e9759a14ac"
    },
    {
        "author": "王令",
        "paragraphs": [
            "魚蝦無所能，動輒困人得。",
            "蛟鯨能則乖，覆舟取人食。",
            "龜龞能謂殊，刳剥同一劇。",
            "龍不入網羅，亦不爲人識。"
        ],
        "title": "雜詩效孫莘老  其一",
        "id": "bcc285c4-8bb2-4466-8c05-21f83c0c6621"
    },
    {
        "author": "王令",
        "paragraphs": [
            "犬羊飬於人，壮則人食之。",
            "猛虎嗜人肉，終昧獵者機。",
            "豺狼與狗同，爲害豈必威。",
            "封狐能爲人，還作行子妻。"
        ],
        "title": "雜詩效孫莘老  其二",
        "id": "f53a950d-1871-4ad4-8cce-f5e3002dd335"
    },
    {
        "author": "王令",
        "paragraphs": [
            "雞呼雞来前，犬嗾犬至止。",
            "夫豈必可召，役以食乃爾。",
            "今吾曷爲悲，人而雞犬爲。",
            "自計無自存，西山謝夷齊。"
        ],
        "title": "呼雞",
        "id": "10f67544-77cb-4e47-80a1-9d9a08a24129"
    },
    {
        "author": "王令",
        "paragraphs": [
            "風吹平江起長瀾，野客坐嘯酒在顔。",
            "興来就上南山觀。",
            "固應散髮游更好，何用美質加弊冠。"
        ],
        "title": "江上四首  其一",
        "id": "b8ac2c30-d58b-44ef-a05d-89baafa2e3e9"
    },
    {
        "author": "王令",
        "paragraphs": [
            "夢載十舟勝一鈎，曳緡萬里懸十牛。",
            "飽食身至東海投。",
            "還踞秦山待魚食，所得果可餔九州。"
        ],
        "title": "江上四首  其二",
        "id": "f9e2b0d1-c426-4961-ac8e-ee281c7925a2"
    },
    {
        "author": "王令",
        "paragraphs": [
            "山頭斫竹下作竿，繫鈎沉水坐岸觀。",
            "餌微水濁魚不干。",
            "棲遲終日或有得，歸去猶可妻子歡。"
        ],
        "title": "江上四首  其三",
        "id": "e20f30cc-4fb6-4a6d-9a27-b65ed905876b"
    },
    {
        "author": "王令",
        "paragraphs": [
            "江頭風平可照水，衣冠面目略相似。",
            "與我同笑固相喜。",
            "何用妄携客子来，不可與語祗相視。"
        ],
        "title": "江上四首  其四",
        "id": "033ad0b6-7750-4da7-a00d-e77a27c4d03d"
    },
    {
        "author": "王令",
        "paragraphs": [
            "青山何巖巖，江流自渾渾。",
            "欲由白石道，先自長松門。",
            "其間有萬景，軒豁忘乾坤。",
            "適可得以心，不可爲客論。",
            "安得山水交，共無世俗言。",
            "携琴寫古聲，酌泉求清源。",
            "適時固雖疏，謀道豈不敦。",
            "誰能歌此詩，侑我飲客樽。"
        ],
        "title": "飲客",
        "id": "bb7f79b8-1464-4b94-9eb1-66099f524d63"
    },
    {
        "author": "王令",
        "paragraphs": [
            "江城酒熟賤賣醉，江人提魚不到市。",
            "半道得錢相和歌，翁倒子扶相枕睡。",
            "江南山髙不見天，江北水遠無復地。",
            "馬驚堕崖舟覆波，可惜行人死聲利。"
        ],
        "title": "江城",
        "id": "68a92723-13e7-4c85-bbf0-ae3084045fa1"
    },
    {
        "author": "王令",
        "paragraphs": [
            "雙雙水中鳬，足短翼有餘。",
            "飛髙既能遠，行陸安事俱。"
        ],
        "title": "效退之青青水中蒲  其一",
        "id": "d64bbc78-6022-494b-9b9f-0d5a1cc6429d"
    },
    {
        "author": "王令",
        "paragraphs": [
            "雙雙水中鳬，来疾去閑暇。",
            "江湖風晚波，泛泛自髙下。"
        ],
        "title": "效退之青青水中蒲  其二",
        "id": "0b1d78dd-efeb-47bd-b92f-387c0c76768b"
    },
    {
        "author": "王令",
        "paragraphs": [
            "雙雙水中鳬，已往又回顧。",
            "弋者窺未知，舟来避還去。"
        ],
        "title": "效退之青青水中蒲  其三",
        "id": "1d2ce0a4-ac6d-4861-a2a3-163a04179f36"
    },
    {
        "author": "王令",
        "paragraphs": [
            "雙雙水中鳬，常在水中居。",
            "還有籠中鶩，騰軒仰不如。"
        ],
        "title": "效退之青青水中蒲  其四",
        "id": "c2d8265d-3a29-4d9e-8bc8-475af8bee491"
    },
    {
        "author": "王令",
        "paragraphs": [
            "雙雙水中鳬，食飽不出水。",
            "靈鳯来何時，鴻鵠志萬里。"
        ],
        "title": "效退之青青水中蒲  其五",
        "id": "208f9f99-d49a-44db-a602-33836059f7dd"
    },
    {
        "author": "王令",
        "paragraphs": [
            "霜風裂寒窗，餘响到我床。",
            "聞鼠有嚙聲，不省何物傷。",
            "兒呼須我起，顧無燈燭光。",
            "伏枕置所念，去夢通扶桑。"
        ],
        "title": "霜風",
        "id": "c9766950-d28e-4c1e-b597-1b604e442352"
    },
    {
        "author": "王令",
        "paragraphs": [
            "孟子不肯比伊尹，仲尼方可期文王。",
            "聖賢自得固厚重，庸俗始以已較量。",
            "微生喜以佞面詆，臧氏惡非禮所當。",
            "惜哉二子不自重，以人可否何不詳。"
        ],
        "title": "孟子",
        "id": "4b8586b7-7428-4b85-bf8f-60e2f2b35dc1"
    },
    {
        "author": "王令",
        "paragraphs": [
            "長江来何從，遠自西極詹。",
            "中破蜀山流，始與巴水兼。",
            "川原日混合，激射勢益嚴。",
            "奔渾萬里流，不自頃刻淹。",
            "駭如瀉天来，急若赴海添。",
            "潮汐日往復，旦暮難安恬。",
            "攻冲氣何雄，吞囓勢未厭。",
            "因思禹功成，自匪尭謀僉。",
            "久已口効噞，豈復頭今黔。",
            "余来方冬時，怒風何沾沾。",
            "掀轟駕髙浪，山阜相聯粘。",
            "有如合萬鼎，就沸烹羣憸。",
            "天陽盛焚爍，鬼力争炰燖。",
            "聲勢欲状說，有口嗟如箝。",
            "須臾稍收斂，晴風蕩氛揫。",
            "涵澄動自息，拂拭痕無纖。",
            "宛然帝女鏡，仰照青天奩。",
            "遐觀清神心，俯視分眉髯。",
            "有如尭舜時，惠澤四海霑。",
            "登賢默與慮，流惡聲無霑。",
            "洗除巖穴空，蕩滌昏奸殱。",
            "恩波浩滂沛，浸潤咸滋漸。",
            "羣山西南来，垂天下帷幨。",
            "霜風月凌厲，紫翠生觚廉。",
            "無波互澄照，黯惨畫一縑。",
            "扁舟出中流，俯仰迷顧瞻。",
            "人生貴自便，苟信何用占。",
            "方期謝黄塵，竊身放蒼蒹。",
            "閑從魚鳥遊，默相蛟龍潜。",
            "築室近釣岸，巉崕插居簷。",
            "行春掇芑薇，坐晚登鱨鮎。",
            "仰思峻極髙，俯愛善下謙。",
            "更與虛曠間，日放詩鋒銛。",
            "行求避世交，望醉江城帘。",
            "出處要皆道，終窮亦何嫌。"
        ],
        "tags": [
            "长江"
        ],
        "title": "過揚子江",
        "id": "60a74c02-43c0-4b15-9210-ff42dee236ce"
    },
    {
        "author": "王令",
        "paragraphs": [
            "月形如張弓，下影射秋水。",
            "寒江風静時，逮目失洲沚。",
            "漁歌去時唱，歸和讙未已。",
            "豈無人間樂，自快適爲喜。",
            "客子有倦懷，歸心動秋葦。",
            "更假滄浪清，聊用洗塵耳。"
        ],
        "title": "晚泊",
        "id": "d907ea7b-a103-4877-ac36-c4fb27ba62e9"
    },
    {
        "author": "王令",
        "paragraphs": [
            "初正布新和，餘臘争近候。",
            "升騰陽力微，恇怯老陰鬬。",
            "江雲蕩空碧，疏雨沐清晝。",
            "林梢釋冬枯，土蘖壮春簇。",
            "萎蕤風日舒，刻畫山野秀。",
            "關關先春鳥，格磔弄晴咮。",
            "無人與調和，終日自嘲詬。",
            "唯君卜近適，過我許来就。",
            "遷延日屢蹉，嘆惜月復彀。",
            "人生誠多故，世事那可究。",
            "惟當自推置，障絕俗慮寇。",
            "休閑倘能偷，疏懶當自宥。",
            "徒行苟憚勞，借馬欲誰廏。",
            "清沽如定携，佳客可先購。",
            "勉之無使遲，梅蕚已堪齅。"
        ],
        "title": "姚堅老見約偶成",
        "id": "a1296fba-f0cf-4a37-9a33-7dfca9966084"
    },
    {
        "author": "王令",
        "paragraphs": [
            "去年春日花盛開，嘗有鳥啼歸去来。",
            "余詩告爾東海志，子笑属我南山杯。",
            "将睎遐踪蹈髙軼，就拔去跡離俗埋。",
            "同時游者最誰上，朱子峭擢凌春材。",
            "門關午景卧正懶，過我呼號如春雷。",
            "鄰驚偷窺婦女怪，婢駭奔走兒童咍。",
            "門開納坐聽論列，笑口侈哆傾胸懷。",
            "寒葅半菽要同飰，韲醤叫乞喧鄰隈。",
            "僧從南浮雲異角，尉解西去遺亭臺。",
            "心争誇漫詰蜒蜿，日樂虛豁留崔嵬。",
            "柳梢黪黪坌晴絮，杏蕚爍爍翻遺埃。",
            "春湖平停照空碧，淮帆曉上攙天桅。",
            "西歸頗阨窮餓久，南泛未免丐乞哀。",
            "朅来随人事卑折，忽自顧影慚低摧。",
            "平時客坐不敢語，苟以唯諾償嫌猜。",
            "胸中糾結浩千萬，到口不吐如横枚。",
            "比来頗自撥俗礙，日傍竹樹良徘徊。",
            "昏昏萬事置不省，知已疏懶心難裁。",
            "一聞春風動啼鳥，猛若重睡忽喚回。",
            "咨嗟歲月急若矢，嘆息無地安蒿莱。",
            "比于見人日加懶，行恐合俗老益乖。",
            "不知飄浮寄兹世，竟亦何計收形骸。",
            "春林沾沾風日好，飛止自便宜爾諧。",
            "何爲猶尚歸不得，世間萬事真悠哉。"
        ],
        "title": "初聞思歸鳥憶昨寄崔伯易朱元弼",
        "id": "20323a73-9f8e-4f92-89aa-b198b3c40346"
    },
    {
        "author": "王令",
        "paragraphs": [
            "春山曬日開百花，紅紫亂眼生交加。",
            "青天晴髙褰翠幄，繡被堆叠帝所家。",
            "平江千里鋪一席，扁舟脫若棄履舄。",
            "安得一醉眠千年，世間萬事都棄捐。"
        ],
        "title": "望招隱山花回遊江山思崔伯易因寄朱元弼",
        "id": "ac0147eb-a137-4588-ada1-53ff0737006c"
    },
    {
        "author": "王令",
        "paragraphs": [
            "閉門不知春色到，出城始見江梅開。",
            "行探幽泉至髙絕，共坐巨石聊徘徊。",
            "時逢天風吹客過，還有野鳥驚人来。",
            "林間躬惜所未歷，歸馬空載斜陽回。"
        ],
        "title": "同顧保之遊靈隱",
        "id": "1f24ec72-54ef-41f1-a4bc-9682394e0eeb"
    },
    {
        "author": "王令",
        "paragraphs": [
            "揚子江風十月初，西駕巨浪渺無隅。",
            "常憂傾摇地爲動，意欲起塞天無虛。",
            "大舟不行就繫岸，小舟分去争得魚。",
            "舟中壮士起坐笑，有酒更爲斜陽酤。"
        ],
        "title": "揚子江阻風",
        "id": "b95f61c1-172f-4037-bf77-bf10526f6391"
    },
    {
        "author": "王令",
        "paragraphs": [
            "山中亦有出山路，山人自不與世通。",
            "拂衣起行飲流水，枕書就卧聽松風。",
            "地寛江河競摇蕩，天濶日月争西東。",
            "乾坤自爲四時役，萬事不到幽人胸。"
        ],
        "title": "山中",
        "id": "257ff273-4ec1-4a18-9fc3-d4f1d61c4d40"
    },
    {
        "author": "王令",
        "paragraphs": [
            "出門萬事非，聊復閉關坐。",
            "親識久相遠，與世絕弔賀。",
            "適時既非謀，接俗益加惰。",
            "外物等不来，何必問客過。"
        ],
        "title": "出門",
        "id": "b34e67e6-4a45-47ff-9cf4-b3a4d943f5af"
    },
    {
        "author": "王令",
        "paragraphs": [
            "昔人戰血化爲土，今人常懷昔人苦。",
            "大江冥冥截海流，鐵甕城髙排萬虎。",
            "乾坤未定龍蛇争，日月須歸仁義主。",
            "江山本不爲英雄，英雄自負江山死。"
        ],
        "title": "南徐懷古",
        "id": "10d8d5df-48da-41de-aa9e-9bc0e55f8467"
    },
    {
        "author": "王令",
        "paragraphs": [
            "昔予出東城，初見壟上耕。",
            "忽忽自北至，歲月令人驚。",
            "雖云一草死，萬物尚華榮。",
            "誰能當此時，歎息微陰生。"
        ],
        "title": "東城",
        "id": "8f04cf44-e7c4-4a06-b1ac-f4e7217e7c35"
    },
    {
        "author": "王令",
        "paragraphs": [
            "餓虎不食子，饑鷹不雌求。",
            "虎餓不擇肉，盛怒遇子收。",
            "鷹饑爪喙獰，尚與雌同韝。",
            "人豈二者然，恩義宜綢繆。",
            "親戚不宜怒，割恩以爲仇。",
            "此割非常割，此傷無血流。",
            "肉割愈有日，恩割傷不收。",
            "一割大義死，再割面相仇。",
            "親戚尚皆然，况又他人儔。",
            "是己與世絕，于世何足尤。"
        ],
        "title": "餓虎不食子",
        "id": "01416935-b2ec-4540-a72a-d0d5dc058fe2"
    },
    {
        "author": "王令",
        "paragraphs": [
            "松江深處八九尺，去眼百里長風波。",
            "吾山井泉廢不汲，一泓不知深幾何。",
            "君家自無千尺綆，那知江深不如井。"
        ],
        "title": "松江曲",
        "id": "cb95716c-7b38-492d-9709-bef1d241dc44"
    },
    {
        "author": "王令",
        "paragraphs": [
            "當世胸懷萬古淳，平生才術老經綸。",
            "况逢尭舜登賢日，不復伊周望古人。",
            "得志定知移弊俗，聞風猶足警斯民。",
            "九門無謁天旒邃，何惜長令仕爲貧。"
        ],
        "title": "贈王介甫",
        "id": "0d5f3faa-0fd8-49b8-b717-122697d6d5eb"
    },
    {
        "author": "王令",
        "paragraphs": [
            "當世所交識者稀，十年聞子幸見之。",
            "平生所負自信重，他日可期人莫知。",
            "誰肯草茅窮釣築，世方簡策誦臯夔。",
            "丈夫出處誠何較，却痛蒼生爲泪垂。"
        ],
        "title": "贈王平甫",
        "id": "afb5afe0-0550-4645-8250-c1779a0a2954"
    },
    {
        "author": "王令",
        "paragraphs": [
            "至愚不學常如足，盛德之充久自彰。",
            "管小始疑天可盡，綆窮終信海非量。",
            "始慚自待從来薄，不及時中適取狂。",
            "安得此生天與幸，沒身得不去門墻。"
        ],
        "title": "贈孫莘老",
        "id": "cc52b4f6-c53d-44fd-b147-a6cf1c35a899"
    },
    {
        "author": "王令",
        "paragraphs": [
            "江南别日醉方醺，貪愛青天带水痕。",
            "忘却碧山歸路直，誤投浮世俗塵昏。",
            "終期散髮江邊釣，當有漁舟日繫門。",
            "但恨故人猶喜仕，他時胸腹未堪論。"
        ],
        "title": "思京口戯周器之",
        "id": "74de551b-ca6b-4348-9677-2127b476dcb3"
    },
    {
        "author": "王令",
        "paragraphs": [
            "杳杳波濤去莫窮，要須流合海天東。",
            "長帆百尺嗟無用，醉絕重湖笑逆風。"
        ],
        "title": "舟中作",
        "id": "c6e32ad3-e3fc-4635-b29b-24e65fbb27ef"
    },
    {
        "author": "王令",
        "paragraphs": [
            "身逐南舟去不回，匡廬留滯得徘徊。",
            "峰頭夜宿平看斗，巖下朝陰俯聽雷。",
            "西顧波濤浮日月，東歸天地入塵埃。",
            "何時得遂幽棲志，常把韋編静處開。"
        ],
        "tags": [
            "庐山"
        ],
        "title": "寄束伯仁",
        "id": "d1a30397-dd66-408c-9c81-f4062e34260d"
    },
    {
        "author": "王令",
        "paragraphs": [
            "擾擾人心巧謂何，我腸愚只愛無它。",
            "目前好且留平地，浪愛山髙險自多。"
        ],
        "title": "題假山",
        "id": "d1186593-2eed-401f-919f-53464bf6d774"
    },
    {
        "author": "王令",
        "paragraphs": [
            "冲冲行路自多岐，已踏歸途尚慮非。",
            "夜犬只知人是盗，不知人亦夜来歸。"
        ],
        "title": "夜歸",
        "id": "60450335-cdb3-4d0f-b057-1dfe0cf2e765"
    },
    {
        "author": "王令",
        "paragraphs": [
            "盎竭嚢空且笑歌，更從吾命聽如何。",
            "不須直有牛羊樂，只以無求富自多。"
        ],
        "title": "口占示姊",
        "id": "1cf19434-9894-48ba-9dcd-744ae479ae78"
    },
    {
        "author": "王令",
        "paragraphs": [
            "先生素志已形詩，弟子何妨鼓瑟希。",
            "時若伊周方有任，命如孔孟可無歸。",
            "要終四海乘槎去，髙謝西山食粟非。",
            "此道難言身未果，且當從世共依違。"
        ],
        "title": "孫莘老将赴太平二首  其一",
        "id": "8ceba323-84d2-457d-bba2-23da19dc142c"
    },
    {
        "author": "王令",
        "paragraphs": [
            "紛紛世俗競朱金，仕道人人說直尋。",
            "但以一官求飬志，豈於千古有遺心。",
            "嗜偏羊棗情何甚，戯及牛刀意自深。",
            "何日山林遂歸計，南風進講五弦琹。"
        ],
        "title": "孫莘老将赴太平二首  其二",
        "id": "74d78e8c-2575-4d5f-ade1-3e775c915466"
    },
    {
        "author": "王令",
        "paragraphs": [
            "待夫以死如知命，信己輕生可謂貞。",
            "指爾爲愚今尚衆，莫言吾志不難行。"
        ],
        "title": "露筋貞女廟",
        "id": "fd17bbe7-7307-4ec7-95da-786216c50354"
    },
    {
        "author": "王令",
        "paragraphs": [
            "渰渰輕雲弄落暉，壞簷巢滿燕来歸。",
            "小園桃李東風後，却看楊花自在飛。"
        ],
        "title": "渰渰",
        "id": "8b2cca42-bd78-462e-9ff5-f36b9c90db88"
    },
    {
        "author": "王令",
        "paragraphs": [
            "王朝簪笏擁天扉，肯以經綸假布衣。",
            "老信蒼生終有命，窮憂當世益思歸。",
            "一身誰作千年望，兩眼空看萬事非。",
            "聞說韋編日開閲，可應三復嘆知幾。"
        ],
        "title": "寄聱隅先生黄晞",
        "id": "72a14572-fc9c-401c-9c59-6ab5136e86d4"
    },
    {
        "author": "王令",
        "paragraphs": [
            "只聞来客說春遊，不逐花前笑自留。",
            "浪說春期計春盡，留春無術只春愁。"
        ],
        "title": "春愁",
        "id": "fcacde3a-f73f-4453-90fd-51c0ce902540"
    },
    {
        "author": "王令",
        "paragraphs": [
            "花枝裊裊笑當觴，且作春風幾日狂。",
            "縱使春歸猶有酒，酒酣春去亦何傷。"
        ],
        "title": "少年答春愁",
        "id": "e7b03e02-bbd1-44c4-b2ed-eb0e375f690b"
    },
    {
        "author": "王令",
        "paragraphs": [
            "閉門無著只疏慵，謾出留連與衆同。",
            "柳却有情愁落日，花惟能笑謝東風。",
            "恨無日到三春外，盡看人狂六極中。",
            "泛泛相逢且相笑，久将吾道付窮通。"
        ],
        "title": "和朱元弼春遊",
        "id": "b00cb2b8-ca29-44de-b400-14c1f713b700"
    },
    {
        "author": "王令",
        "paragraphs": [
            "提壺聒聒惟呼酒，杜宇喧喧只說歸。",
            "坐怪鳥聲皆有取，静于人事益知非。",
            "已嫌世濁胡爲混，能待河清固已稀。",
            "爲語夷齊既甘餓，可能分我首陽薇。"
        ],
        "title": "春日",
        "id": "3d04a5d5-2a69-4937-8ac9-7c198d698dae"
    },
    {
        "author": "王令",
        "paragraphs": [
            "憂愁卒卒人無樂，花草紛紛物又春。",
            "安得無憂與無慮，對花還作笑歌人。"
        ],
        "title": "對花",
        "id": "71d41e28-e2ed-41b8-a0fb-61302efe6291"
    },
    {
        "author": "王令",
        "paragraphs": [
            "源源世俗尚依違，靡靡風流日正微。",
            "吾病未能終是是，人言何似喜非非。",
            "况當天下難能地，欲撥憸人未發機。",
            "要格君心是知術，不然應合買山歸。"
        ],
        "title": "靡靡",
        "id": "4bf516be-6c84-40e6-8bb2-22e0824793a7"
    },
    {
        "author": "王令",
        "paragraphs": [
            "細如蝦蚓足留連，大可蛟鯨出自然。",
            "當使川流應到海，只今坎止亦成淵。",
            "民憂不見尭咨日，地礙何由禹鑿穿。",
            "可惜卧龍無意思，不随雲去雨春田。"
        ],
        "title": "觀水",
        "id": "f899229f-30ba-46a2-abb1-58c56639ba87"
    },
    {
        "author": "王令",
        "paragraphs": [
            "去梁無故又辭齊，弟子紛紛益不知。",
            "天下未平雖我事，己身已枉更何爲。",
            "後来誰是聞風者，當世何嘗不召師。",
            "士要自髙無顧世，遺編今亦有人疑。"
        ],
        "title": "讀孟子",
        "id": "f390537b-bddc-473a-baa6-ccbd8697ed85"
    },
    {
        "author": "王令",
        "paragraphs": [
            "毛羽人将鶴品流，斜陽髙處自遲留。",
            "人言殺爾三年旱，應是巢成更不憂。"
        ],
        "title": "鸛",
        "id": "256fb7b8-5cfe-430a-81ca-008c5a8a37c0"
    },
    {
        "author": "王令",
        "paragraphs": [
            "春城春雨綠春潭，冉冉歸舟上去帆。",
            "愛子有詩留我别，悔予無酒伴君銜。",
            "東風随卷行人袖，落日猶明去客衫。",
            "好有新詩寄幽寂，我心無泊似摇窗。"
        ],
        "title": "寄朱元弼",
        "id": "5e9773c9-d375-45cb-b688-119f9725815f"
    },
    {
        "author": "王令",
        "paragraphs": [
            "春城兒女縱春遊，醉倚層臺笑上樓。",
            "滿眼落花多少意，若何無箇解春愁。"
        ],
        "tags": [
            "游玩",
            "抒情",
            "春天"
        ],
        "title": "春遊",
        "id": "de5941ac-0897-49ef-8952-b03ff6bf5d6c"
    },
    {
        "author": "王令",
        "paragraphs": [
            "滿目塵埃白日陰，皇天無命且深沉。",
            "終當力卷滄溟水，来作人間十日霖。"
        ],
        "title": "龍池二絕  其一",
        "id": "77356632-71cf-4423-8dcc-e02933591b76"
    },
    {
        "author": "王令",
        "paragraphs": [
            "盡道神龍此有靈，一池澄静暮痕清。",
            "如何蟠屈無飛志，却放鳴蛙有怒聲。"
        ],
        "title": "龍池二絕  其二",
        "id": "c8795b6f-5d8e-44eb-860f-c3f238685d88"
    },
    {
        "author": "王令",
        "paragraphs": [
            "盧仝不作昌黎死，天目雖盲未見嗟。",
            "坐嘆清光無惜處，一将吞吐聽蝦蟆。"
        ],
        "title": "月蝕",
        "id": "77dce90e-de1d-4517-aed8-0243eb24705d"
    },
    {
        "author": "王令",
        "paragraphs": [
            "種花紅不實，俗客醉仍喧。",
            "拔去樹嘉穀，日無人過門。"
        ],
        "title": "偶成",
        "id": "65016774-4240-4fe1-a8f6-a835ab07ff3b"
    },
    {
        "author": "王令",
        "paragraphs": [
            "壮志老来退，窮愁無易攻。",
            "風雲詩氣焰，天地醉心胸。",
            "午枕著不覺，晝門關更慵。",
            "由来自疏拙，底處不相容。"
        ],
        "title": "偶感",
        "id": "398bdccc-f46a-49c7-b62e-aefd70f886ce"
    },
    {
        "author": "王令",
        "paragraphs": [
            "西北風吹數紙詩，神門樞鑰鬼關機。",
            "九原黄土英靈活，萬古青天霹靂飛。",
            "我是懦夫無壮志，近思依日竊餘輝。",
            "髙樓暮插暗空肋，東望君心着翅歸。"
        ],
        "title": "寄滿子權",
        "id": "2144ff0d-ede2-4adf-8f57-665c1ab9f248"
    },
    {
        "author": "王令",
        "paragraphs": [
            "劍氣寒髙倚暮空，男兒日月鏁心胸。",
            "莫藏牙爪同痴虎，好召風雷起卧龍。",
            "舊說王侯無世種，古嘗富貴及耕傭。",
            "須将大道爲奇遇，莫踏人間齷齪踪。"
        ],
        "title": "寄洪與權",
        "id": "e8a9141b-ae45-43f6-b60c-5aeb49f78cd1"
    },
    {
        "author": "王令",
        "paragraphs": [
            "夫子儒門傑，心誠行亦醇。",
            "玉金精粹美，椒桂性芬辛。",
            "一入随邦計，咸期利國賓。",
            "生民待儒效，天意属人倫。",
            "蜀犬争驚日，鄒人不識麟。",
            "窮途千古泪，白髮四方塵。",
            "弊世誰思救，仁賢自合振。",
            "愛狙徒食費，好鶴浪軒馴。",
            "不結臨川網，偷安厝火薪。",
            "忠言驚苦逆，恬議貴因循。",
            "漆軌書三上，清時死九濱。",
            "不思防蟻壌，徒欲衞龍鱗。",
            "當道豺狼愎，升堂犬馬嚚。",
            "旱餘雲不雨，命塞器藏身。",
            "獨抱遺經老，来爲後進陳。",
            "手提三聖出，口壓九師堙。",
            "衆耳雷霆震，羣觀日月新。",
            "韋編重斷絕，文席互酬詢。",
            "魯變全歸道，陳糧絕更貧。",
            "賤生無自幸，俗繫弗容親。",
            "盆覆徒經日，龜埋不伏人。",
            "短詩徒自訟，已伏下斯民。"
        ],
        "title": "上聱隅先生",
        "id": "39abbbd7-5d76-49f0-9fba-a7d08b4be986"
    },
    {
        "author": "王令",
        "paragraphs": [
            "東風柔弱事春權，劇雨無端轉愴然。",
            "不惜好花都委地，却令遠草直平天。",
            "龍蛇久蟄應思奮，蛙蟈乘時巳自先。",
            "綠柳由来却堪笑，葉眉愁劇遂長眠。"
        ],
        "title": "春晚雨後",
        "id": "affce742-1d1a-4319-bb99-983bc8f8703c"
    },
    {
        "author": "王令",
        "paragraphs": [
            "良農手足胝，老賈不親犂。",
            "歉歲糠糟絕，髙門犬馬肥。",
            "天心不宜咎，人理自誰尸。",
            "安得悠悠者，来同予一悲。"
        ],
        "title": "良農",
        "id": "f169f465-4974-4960-ab1a-6d0bf1c3857d"
    },
    {
        "author": "王令",
        "paragraphs": [
            "無雙亭下枝，密密復稀稀。",
            "蚌碎珠駢出，鬚牽蝶合圍。",
            "會須珍作寶，常恐散成飛。",
            "况是東風後，游人莫易歸。"
        ],
        "title": "瓊花",
        "id": "b1cb5410-1ba2-46c1-b36e-abcf5330c5f1"
    },
    {
        "author": "王令",
        "paragraphs": [
            "叩几悲歌涕滿襟，聖賢千古我如今。",
            "凍琴弦斷燈青暈，誰會男兒半夜心。"
        ],
        "title": "夜深吟",
        "id": "1b697429-cc8b-4c31-8d1c-a9c933f9d3ed"
    },
    {
        "author": "王令",
        "paragraphs": [
            "莫嘆年来雪句遲，雪遲詩句更依微。",
            "風来海國鹽波涸，春入仙田玉氣肥。",
            "雛鶴暖嬌揺羽脱，老龍枯痒退鱗飛。",
            "天工人代如端的，安得吾能及九畿。"
        ],
        "title": "和人春雪",
        "id": "cf7e0075-e50a-4dc3-8c27-cd127908a6cc"
    },
    {
        "author": "王令",
        "paragraphs": [
            "誰作輕鳶壮遠觀，似嫌飛鳥未多端。",
            "才乘一線憑風去，便有愚兒仰面看。",
            "未必碧霄因可到，偶能終日遂爲安。",
            "扶揺不起滄溟遠，笑殺鵬搏似爾難。"
        ],
        "title": "紙鳶",
        "id": "004ea0ba-06ca-4384-b626-b144732f7996"
    },
    {
        "author": "王令",
        "paragraphs": [
            "縮伏蒿莱聽命沉，舊房孤劍鐵塵侵。",
            "方思力舉滄溟水，潑殺生平氣焰心。",
            "不謂偶君誇意氣，無端起我舊胸襟。",
            "男兒合是公侯器，未忍風前墮泪吟。"
        ],
        "title": "贈别晏樊父太祝",
        "id": "0930e8ac-baec-4f23-a6af-8ee21d943516"
    },
    {
        "author": "王令",
        "paragraphs": [
            "溝中老弱轉流尸，夫不容妻母棄兒。",
            "常得民愚猶是幸，不然死等更何爲。",
            "布衣空有蒿莱泪，肉食方多妾馬思。",
            "君也天心省民數，未知死所又何辭。"
        ],
        "title": "和洪與權",
        "id": "fb786a9a-bc8f-4a6e-bf9c-fe49b2477abb"
    },
    {
        "author": "王令",
        "paragraphs": [
            "唐室無臣覆手移，坐看悍媪制庸兒。",
            "思量可惜當年死，却是西来問鼎師。"
        ],
        "title": "題天長縣蘇太尉廟",
        "id": "e0f066bd-0c67-4354-9032-d78925ae035a"
    },
    {
        "author": "王令",
        "paragraphs": [
            "彼雪晚何滛，乘時横此臨。",
            "必将滋及物，自合大爲霖。",
            "也道春来好，何餘臈後陰。",
            "冬冥誠不道，蒼帝亦何心。",
            "俗口誇同粉，愚觀謂似琳。",
            "獨于平處薄，不似險中深。",
            "逆吹争爲力，凌寒苦助侵。",
            "落疑天未悟，壓恐地難任。",
            "蟄户開重墐，冰魚上復沉。",
            "欲開花謾妬，垂死草奚禁。",
            "短韻徒堪嘆，憑君附入琴。"
        ],
        "title": "春雪有感呈王正叔束徽之",
        "id": "1a33487a-0047-4731-8ded-0edda2615357"
    },
    {
        "author": "王令",
        "paragraphs": [
            "一片靈光合有神，不知鎔鑄更何人。",
            "春耕破塜衣冠盡，鬼手摩天日月新。",
            "鑒面祗知西子姣，照心難見比干真。",
            "主人深有收藏意，當待清明不受塵。"
        ],
        "title": "古鑑",
        "id": "7cfbf3a6-0419-4eb9-b98e-dbb5724b9ced"
    },
    {
        "author": "王令",
        "paragraphs": [
            "心貪進退適全宜，上印飛書劇去翬。",
            "荐口不加張柬老，明朝竟放孔戣歸。",
            "黄堂合有遺思在，青史還留後世稀。",
            "此去江湖見鷗鳥，爲言今合信無機。"
        ],
        "title": "代人送常州致仕張待制",
        "id": "053bf55b-3940-40ff-bea6-547e9403686a"
    },
    {
        "author": "王令",
        "paragraphs": [
            "清優四皓官，瀟洒二疏顔。",
            "直道空華髮，明時獨買山。",
            "如聞元老議，尚恐輭輪還。",
            "誰是塵埃者，清風合自攀。"
        ],
        "title": "代人送常州張卿掛冠",
        "id": "e25ca5dd-ae9f-41d7-93f0-ec77f4bbbf85"
    },
    {
        "author": "王令",
        "paragraphs": [
            "卓鄭簪裾密作林，相如貧病強来臨。",
            "藜羮才飽無他志，肉食俄充有愧心。",
            "死馬偶能逢市骨，濫竽常恐負知音。",
            "古来一飯皆論報，何日王孫遂有金。"
        ],
        "title": "謝束丈",
        "id": "1de6e7eb-8d07-4b88-a8ce-5324e03808ea"
    },
    {
        "author": "王令",
        "paragraphs": [
            "獵獵風吹雨氣腥，誰翻碧海踏天傾。",
            "如何農畯三時望，只得官蛙一處鳴。",
            "何處斷虹殘冷落，有時斜照蹔分明。",
            "當車收轍雲藏迹，依舊晴空萬里平。"
        ],
        "title": "和束熙之雨後",
        "id": "6ee51940-2edd-4b48-ab9b-21130a38f5b2"
    },
    {
        "author": "王令",
        "paragraphs": [
            "隻卓来篇不許雙，社壇髙處立旌幢。",
            "自知孤敵難爲勝，欲豎長幡一面降。",
            "須學依墻勤哭楚，莫同伏弩助收龐。",
            "何時玉手歸重搦，笑倒秋醪瀲灔缸。"
        ],
        "title": "寄衡父滿翁",
        "id": "a54779bd-94f3-4542-8495-9f142391368d"
    },
    {
        "author": "王令",
        "paragraphs": [
            "卜得幽居四絕鄰，尋常庭巷斷蹄輪。",
            "門前犬豕卧横道，城上牛羊下視人。",
            "滿眼夕陽閑草樹，回頭歸路正埃塵。",
            "思君未有東来計，何日雙眉對面伸。"
        ],
        "title": "幽居感懷寄滿子權",
        "id": "a0d19ad9-3542-4673-bd3b-5a9a53027bf1"
    },
    {
        "author": "王令",
        "paragraphs": [
            "十日九自病，偶平還苦吟。",
            "萬金無枉志，千古有遺心。",
            "静隐支憑几，寒搔髪解簪。",
            "南風久寂寞，誰繼五弦琴。"
        ],
        "title": "偶成",
        "id": "a006c563-7470-4e3c-8ba3-20ca4c43984c"
    },
    {
        "author": "王令",
        "paragraphs": [
            "紛紛世趣竟多途，失在從人得在吾。",
            "苟獲一時兒女笑，定罹千古聖賢誅。",
            "微生何事疑人佞，孟子當年亦自迂。",
            "滿眼悠悠懶商較，盡留來者議賢愚。"
        ],
        "title": "信筆",
        "id": "9a428087-88c9-4d90-9fc8-704e07becaa1"
    },
    {
        "author": "王令",
        "paragraphs": [
            "擾擾蜣蜋不足評，區區只逐糞丸行。",
            "若乘飲露嘶風便，又作人間第一清。"
        ],
        "title": "蜣蜋",
        "id": "11a5e5c4-6a35-427e-ba79-781701488659"
    },
    {
        "author": "王令",
        "paragraphs": [
            "當年論友笑常情，誰使風波忽沸騰。",
            "自有赤心包白日，竟無綺語敵青蠅。",
            "重來赭面還如火，自許清誠卒似冰。",
            "反覆來篇却堪嘆，待將遺恨寄朱繩。"
        ],
        "title": "答王薄正叔",
        "id": "70c89e6c-6038-424a-ae23-b18baa8f5b91"
    },
    {
        "author": "王令",
        "paragraphs": [
            "樹哭寒蜩草哭蟲，何堪覊客憤時窮。",
            "卒無可樂羣書外，百不堪言一嘆中。",
            "雲黯暮天沉白日，土塵平地斷清風。",
            "夫君若問秋來况，泪滿遺編髪亂蓬。"
        ],
        "title": "秋懷寄呈子權先示徽之兼簡孝先熙之",
        "id": "4f5f411e-e36b-4809-9564-873b85543693"
    },
    {
        "author": "王令",
        "paragraphs": [
            "秦關千古有雄名，秦地寧時息戰爭。",
            "草野英雄無敵國，朝廷勳德倚長城。",
            "錦纒紅帕將軍府，紫電清霜武庫兵。",
            "絕幕烽烟沉遠候，太平金鼓雜讙聲。",
            "淮西司馬新恩重，魯國儒生舊望清。",
            "黑膽赤心男子事，大弨長劍丈夫行。",
            "待垂賈誼言餘餌，就試終軍請去纓。",
            "縱不首傳函報死，亦須頸繫背笞生。",
            "當年功業鯨鯢盡，振古勳名日月明。",
            "莫嘆暫從紅幕去，待于歸望碧幢迎。",
            "愚時若忝書功筆，未信燕然有舊銘。"
        ],
        "title": "送仲寶叔赴秦幕",
        "id": "1c16b2a1-bbb0-400b-87a4-2f0f3f729a33"
    },
    {
        "author": "王令",
        "paragraphs": [
            "我有歸心不可寛，憶君花好舊常歡。",
            "若令醉眼異鄉見，定作故人相笑看。",
            "知有靈根分客易，却憂平地得春難。",
            "只應胡蝶還相識，飛過東風又可嘆。"
        ],
        "title": "從光師求花",
        "id": "e32e276e-ce03-40b7-8eac-13c8b56be4c9"
    },
    {
        "author": "王令",
        "paragraphs": [
            "懶將衰病照清流，爲有歸心欲白頭。",
            "幸自好花開便笑，不甘爲客見成愁。",
            "長歌欲強秋風醉，髙處先輸俗子遊。",
            "我在無聊元亮死，當年今日共悠悠。"
        ],
        "title": "九日寄滿子權",
        "id": "8ad84db9-6ce5-4c23-a6e7-b07e9a0be640"
    },
    {
        "author": "王令",
        "paragraphs": [
            "家世無雙舊，材資第一良。",
            "山川儲地秀，日月合天光。",
            "遠色抵千古，洪聲壓四方。",
            "道如天未喪，子讓世誰當。",
            "文斧摩空運，儒工縮手藏。",
            "鎔金斥淄石，截玉出端剛。",
            "追復軒羲舊，裨縫典誥亡。",
            "誇傳爭噍噍，問望蔚堂堂。",
            "章甫通期冠，緇裘詎合裳。",
            "計量遺丈引，收取竟尋常。",
            "有漸雖宜賀，論才固在傷。",
            "偶來官簿版，何異任牛羊。",
            "客有装垂槖，時窮道括囊。",
            "貧才完竪褐，義不及妻糠。",
            "劍折終羞屈，蘭移不改香。",
            "幸偷容足地，恥學及羮墻。",
            "同日如無善，當年尚取狂。",
            "互鄉前事在，北面有先望。"
        ],
        "title": "上黄任道",
        "id": "64cf65cd-9242-4d0d-b838-cf43460883db"
    },
    {
        "author": "王令",
        "paragraphs": [
            "君唱奈髙何，君休我試歌。",
            "古今愚智府，天地是非羅。",
            "何日功名就，青雲日月磨。",
            "俗兒吾不較，計此竟誰多。"
        ],
        "title": "答滿子權兼簡衡父",
        "id": "3a9278b3-2a18-4cfa-8b70-8ef0732c24bb"
    },
    {
        "author": "王令",
        "paragraphs": [
            "心愛滿夫子，論師不敢交。",
            "誠明大中性，二五老陽爻。",
            "後學誰思進，吾蒙久辱包。",
            "思之無見日，夢把客門敲。"
        ],
        "title": "寄滿粹翁",
        "id": "e21dec49-d618-4ab7-88e4-c57b74229ed7"
    },
    {
        "author": "王令",
        "paragraphs": [
            "寒葉落傞傞，荆榛刺出柯。",
            "四鄰松竹少，晚歳雪霜多。",
            "兹世居無可，勞生計奈何。",
            "此心須見子，不敢向人歌。"
        ],
        "title": "寄滿衡父",
        "id": "57509f5e-634d-447e-b4eb-a42cb2db41b4"
    },
    {
        "author": "王令",
        "paragraphs": [
            "寒雲慘四垂，萬景浩成悲。",
            "白日不可見，青天自取欺。",
            "晚烟先夜色，宿雨借寒威。",
            "泥潦莫相涴，西風會有時。"
        ],
        "title": "多陰",
        "id": "824bc008-6ec5-4f7c-b70c-10b247185567"
    },
    {
        "author": "王令",
        "paragraphs": [
            "雨露三春少，風霜一夜多。",
            "從來有根本，不怕下枝柯。",
            "楚岸楓相屬，吳山橘與和。",
            "秋居好相慰，醉色伴吾酡。"
        ],
        "title": "次韵立之紅葉",
        "id": "f38a487f-5bd1-4d4f-a7a8-389624037671"
    },
    {
        "author": "王令",
        "paragraphs": [
            "元首賡歌樂股肱，四方強遠喜聲盈。",
            "忠賢不死天心在，輔弼終歸聖慮精。",
            "中國自今應更重，本朝前日可嗟輕。",
            "要須待見成堯舜，未敢輕浮作頌聲。"
        ],
        "title": "聞富并州入相",
        "id": "50253354-dbc9-4cd4-83cb-2e47996bfade"
    },
    {
        "author": "王令",
        "paragraphs": [
            "勞生滚滚欲何如，去髪紛紛日滿梳。",
            "萬古聖賢同夢寐，百年天地只蘧蒢。",
            "詩書計出田園後，歲月期收道路餘。",
            "安得優游似濠上，共將談笑戲觀魚。"
        ],
        "title": "寄黄任道",
        "id": "bbbe935d-543d-43c0-8964-b8ef287ee5fd"
    },
    {
        "author": "王令",
        "paragraphs": [
            "多謝劉夫子，殷懃寄我編。",
            "何時共杯酒，一笑似當年。",
            "歲月回霜雪，生涯廢簡編。",
            "終期收晚學，茅屋送歸田。"
        ],
        "title": "答劉仲美",
        "id": "dca550ac-b33e-4e1c-8fa4-47716caa2480"
    },
    {
        "author": "王令",
        "paragraphs": [
            "梢梢修竹夾溪斜，樹繫孤篷白淺沙。",
            "風力引雲行玉馬，水光流月動金蛇。",
            "村酤客聚還成市，晚釣舟横便當家。",
            "山野生涯本閑暇，誰令客子自勞嗟。"
        ],
        "title": "舟次",
        "id": "0cc5716c-2958-4b9e-b117-ed3455bb8672"
    },
    {
        "author": "王令",
        "paragraphs": [
            "寒江漠漠客帆稀，獨泊扁舟望翠微。",
            "巳瀉綠醽聊自適，更邀白鳥共忘機。",
            "水閑海月寒初上，樹盡秋城碧自圍。",
            "嗟我相思邈千里，不來同此兩忘歸。"
        ],
        "title": "次韵子權京口夜宿見寄",
        "id": "75f6bf8b-f4b2-4ced-ace0-15e4102c8ca6"
    },
    {
        "author": "王令",
        "paragraphs": [
            "髙門鞍馬日光榮，勢力紛紛起共爭。",
            "偶以不能聊自便，敢于兹世獨求清。",
            "生無人愧寧非樂，死有天知豈待名。",
            "客食官居同是苟，何須稱别異平生。"
        ],
        "title": "答孫莘老見寄",
        "id": "b0485cf5-561a-42fe-8982-b6536d8f4861"
    },
    {
        "author": "王令",
        "paragraphs": [
            "江城朝雨濕晴烟，樓上風帆送去船。",
            "苟得息肩閑歲月，時來開口笑山川。",
            "田園啼鳥三春月，江海扁舟萬里天。",
            "何計脫身來此老，青山白髪兩忘年。"
        ],
        "title": "登郡樓",
        "id": "2a09faf2-a9e2-4488-869f-e1c2198e0d1b"
    },
    {
        "author": "王令",
        "paragraphs": [
            "二十男兒面似冰，出門嘘氣玉蜺横。",
            "未甘身世成虛老，大見天心却太平。",
            "狂去詩渾誇俗句，醉餘歌有過人聲。",
            "燕然未勒胡雛在，不信吾無萬古名。"
        ],
        "title": "感憤",
        "id": "06b3a9d2-61b5-4cde-b278-c0490e5a0e02"
    },
    {
        "author": "王令",
        "paragraphs": [
            "病中雙泪語前流，藜藿無端肉食憂。",
            "常嘆平時輕死士，未知誰手付天矛。",
            "好将弓劍随軍去，况是英雄得志秋。",
            "若使班超終把筆，由來何路取封侯。"
        ],
        "title": "聞邕盗",
        "id": "0d1a3e6b-1df3-4e39-b2c3-f7691d143ec3"
    },
    {
        "author": "王令",
        "paragraphs": [
            "海面清風萬里寛，偶來知已脫塵關。",
            "自嗟客世無虛日，却被斜陽占盡山。",
            "海鳥不來青嶂静，漁師歸去暮江閑。",
            "從來雲水有期約，直待功成是厚顔。"
        ],
        "title": "登瓜州迎波亭",
        "id": "acab00b4-75af-4fb0-a10c-be2ae00c71f4"
    },
    {
        "author": "王令",
        "paragraphs": [
            "可憐飲啄鎮随陽，何處聞時最斷腸。",
            "萬里波濤九秋後，五更風雨一燈旁。",
            "乾坤莽莽連舟楫，繒繳紛紛羃稻梁。",
            "安得人同覊旅意，悠悠南北不相傷。"
        ],
        "title": "聞雁",
        "id": "1c73e17d-a32d-4c8d-9ec7-ed84899c5d1a"
    },
    {
        "author": "王令",
        "paragraphs": [
            "六朝遊觀委蒿蓬，想像當時事已空。",
            "半夜樓臺横海日，萬家簫鼓過江風。",
            "金山寺近塵埃絕，鐡甕城深氣象雄。",
            "欲放船随明月去，應留閑暇待詩翁。"
        ],
        "title": "憶潤州葛使君",
        "id": "4fe64861-b76f-4847-90de-0d5d055d468d"
    },
    {
        "author": "王令",
        "paragraphs": [
            "何處難忘酒，君臣草昧初。",
            "謀臣偷賊胆，力士斡凶鋤。",
            "日月明將霽，乾坤害欲除。",
            "此時無一盞，何以壮雄圖。"
        ],
        "title": "何處難忘酒十首  其一",
        "id": "00130d7d-8c98-471d-befc-0664efd622e3"
    },
    {
        "author": "王令",
        "paragraphs": [
            "何處難忘酒，天心渇太平。",
            "焚山急賢出，拔草惡奸生。",
            "議盡芻蕘口，歌回雅頌音。",
            "此時無一盞，何以快輿情。"
        ],
        "title": "何處難忘酒十首  其二",
        "id": "f18971c5-68d2-431a-bdb8-1a6851634f18"
    },
    {
        "author": "王令",
        "paragraphs": [
            "何處難忘酒，登賢入用初。",
            "一身兼禹稷，四海再唐虞。",
            "去聖千年恨，明時一日舒。",
            "此時無一盞，何以酹亨衢。"
        ],
        "title": "何處難忘酒十首  其三",
        "id": "c85faade-4a8e-4eae-882d-d4f7807f55be"
    },
    {
        "author": "王令",
        "paragraphs": [
            "何處難忘酒，王朝四海中。",
            "魚鳶上下樂，羌狄朔南通。",
            "萬玉叢丹陛，千簪合辟廱。",
            "此時無一盞，何以樂成功。"
        ],
        "title": "何處難忘酒十首  其四",
        "id": "d0cf63bb-f187-4a4e-ae4a-b7799b0728d1"
    },
    {
        "author": "王令",
        "paragraphs": [
            "何處難忘酒，君王宴豫年。",
            "羣謀安一統，無口議將然。",
            "閑暇開元後，優游大業前。",
            "此時無一盞，何以慰遺賢。"
        ],
        "title": "何處難忘酒十首  其五",
        "id": "ec13c846-6f97-4441-a995-be71ed70401e"
    },
    {
        "author": "王令",
        "paragraphs": [
            "何處難忘酒，王臣立藎方。",
            "羣邪終自直，萬死不摧剛。",
            "社鼠旁難塞，龍鱗逆易傷。",
            "此時無一盞，何以洗憂腸。"
        ],
        "title": "何處難忘酒十首  其六",
        "id": "7979c730-d04f-4259-9417-6553ca639626"
    },
    {
        "author": "王令",
        "paragraphs": [
            "何處難忘酒，窮邊壮士歌。",
            "寒弓彎未試，秋劍拔新磨。",
            "月落陰山暗，沙昏伏甲多。",
            "此時無一盞，何以陷前戈。"
        ],
        "title": "何處難忘酒十首  其七",
        "id": "790c6d09-769d-42d5-8027-7ef756ab7a74"
    },
    {
        "author": "王令",
        "paragraphs": [
            "何處難忘酒，欃槍世不平。",
            "孤兒未勝甲，孀母送爲兵。",
            "氣絕心肝裂，號窮血泪横。",
            "此時無一盞，何以活餘生。"
        ],
        "title": "何處難忘酒十首  其八",
        "id": "bca0b9fa-1240-4e3e-8cd1-919ad7186d5a"
    },
    {
        "author": "王令",
        "paragraphs": [
            "何處難忘酒，窮才世不知。",
            "出門無直道，開口礙當時。",
            "白髪無端速，青山不忍期。",
            "此時無一盞，何以慰憂思。"
        ],
        "title": "何處難忘酒十首  其九",
        "id": "dcdb706e-f865-425b-bd13-5e6abe355131"
    },
    {
        "author": "王令",
        "paragraphs": [
            "何處難忘酒，亡君復舊遊。",
            "黍離經故國，麥秀悼前羞。",
            "遠目何勝盡，行車逆自留。",
            "此時無一盞，何以謝悠悠。"
        ],
        "title": "何處難忘酒十首  其一○",
        "id": "3bb2c32e-6e75-4c3e-bdc8-ce58f35ad74f"
    },
    {
        "author": "王令",
        "paragraphs": [
            "廣庭簪紱立差肩，黼坐雍容第衆賢。",
            "士得采衣如晝錦，人瞻歸馬若天仙。",
            "况提巨筆乘時出，應有髙文與世傳。",
            "我久疏慵無壮思，聊傾病耳待江邊。"
        ],
        "title": "送錢公輔赴舉",
        "id": "67d72a75-4372-45ca-a79d-b58e32521eb4"
    },
    {
        "author": "王令",
        "paragraphs": [
            "眼前紅綠日加增，欲遣春愁興未能。",
            "安得好花渾自實，使無閑地得生荆。",
            "欲圖長醉貧無計，起逐東風懶不勝。",
            "芳草斜陽正柔媚，益知髙處不堪登。"
        ],
        "title": "春興",
        "id": "9cad474e-6bb0-4aa2-a175-2918d4202add"
    },
    {
        "author": "王令",
        "paragraphs": [
            "庭草綠毰毸，庭花閑自開。",
            "長鴻抱寒去，輕燕逐春來。",
            "時節看風柳，生涯寄酒杯。",
            "傷春欲誰語，遊子正徘徊。"
        ],
        "title": "庭草  其一",
        "id": "64a847f1-7b7f-4c62-bef9-1a51ab49341b"
    },
    {
        "author": "王令",
        "paragraphs": [
            "平時已多病，春至更蹉跎。",
            "惡土種花少，東風生草多。",
            "客愁渾寄泪，野思不堪歌。",
            "獨有詩心在，時時一自哦。"
        ],
        "title": "庭草  其二",
        "id": "d7988315-9064-4f75-9427-2b04e63872b1"
    },
    {
        "author": "王令",
        "paragraphs": [
            "掃地待花落，惜花輕着塵。",
            "遊人空眷戀，踏去却尋春。"
        ],
        "title": "春怨",
        "id": "393dfb4c-3a0c-41b0-8e9f-af143a3212a3"
    },
    {
        "author": "王令",
        "paragraphs": [
            "春來還自有遊人，常是春歸獨念春。",
            "落後見花尤更惜，不知誰忍掃和塵。"
        ],
        "title": "春晚二首  其一",
        "id": "886a317e-6592-4c63-bd85-4230cfe8daae"
    },
    {
        "author": "王令",
        "paragraphs": [
            "三月殘花落更開，小簷日日燕飛來。",
            "子規夜半猶啼血，不信東風喚不回。"
        ],
        "tags": [
            "春天",
            "写景",
            "古诗三百首",
            "惜春",
            "宋诗"
        ],
        "title": "春晚二首  其二",
        "id": "73225e42-5d36-487b-89c4-16dc058d710e"
    },
    {
        "author": "王令",
        "paragraphs": [
            "暑雲無雨易飛揚，旱日當天不可望。",
            "浪走俗塵無遠到，不如嘉樹坐餘凉。",
            "巳嫌風少難平暑，更被蟬饑取實腸。",
            "夢到周公才我事，如何陶令說羲皇。"
        ],
        "title": "暑中懶出",
        "id": "68de6751-c3f6-4f2e-8f6c-f6fade2390b9"
    },
    {
        "author": "王令",
        "paragraphs": [
            "坐将赤熱憂天下，安得清風借我曹。",
            "力卷雨來無歲旱，盡吹雲去放天髙。",
            "豈随虎口令輕嘯，願助鴻毛絕遠勞。",
            "江海可憐無際岸，等閑假借作波濤。"
        ],
        "title": "暑熱思風",
        "id": "c649415c-038a-4bb9-8880-75065f8ca16f"
    },
    {
        "author": "王令",
        "paragraphs": [
            "歲事荒凉晚易悲，西風日夜弄寒威。",
            "秋來寡婦尤勤織，誰是行人未有衣。",
            "常恐衰顔随節換，空看落葉倚風飛。",
            "從來最是悲秋者，况是悲秋客未歸。"
        ],
        "title": "悲秋",
        "id": "efe0f014-7026-4e83-b82f-4c23cd89972b"
    },
    {
        "author": "王令",
        "paragraphs": [
            "樓前暮靄暗平林，樓上人愁意思深。",
            "未必薄雲能作雨，從來秋日自多陰。",
            "三年客夢迷歸路，一夜西風老壮心。",
            "欲作新聲寄遺恨，直弦先斷淚盈琴。"
        ],
        "title": "秋日寄滿子權",
        "id": "58baa87e-1d8c-4d57-99f8-0e72226e0cac"
    },
    {
        "author": "王令",
        "paragraphs": [
            "客夢愁生枕，雞號喜向晨。",
            "朔風能動地，短日更随人。",
            "宫柳看埋凍，江梅想漏春。",
            "淹留歸未得，塵土暗烏巾。"
        ],
        "title": "次韵介父冬日",
        "id": "1176bab1-53b6-493c-a745-cfcd322572a4"
    },
    {
        "author": "王令",
        "paragraphs": [
            "如飛如舞對瑶臺，一頂春雲若剪裁。",
            "誰爲移根蓂莢畔，玉雞應爲太平來。"
        ],
        "title": "白雞冠花",
        "id": "2bb159a6-b5e1-4cb7-9b2a-11b06ed620e4"
    },
    {
        "author": "王令",
        "paragraphs": [
            "毿毿出土初如直，嫋嫋随風競自斜。",
            "漫借人鋤勞剗拔，只消夜雨又萌芽。",
            "良田力盡農夫嘆，直道春荒志士嗟。",
            "滿目青青盡蕪蔓，更於何處問蓬麻。"
        ],
        "title": "去草",
        "id": "5995cec9-c1e8-470f-a9e4-d7f65202a8bf"
    },
    {
        "author": "王令",
        "paragraphs": [
            "直枝難立鳥徘徊，地瘦根孤礙石回。",
            "山野不逢終更老，閭閻無用始爲材。",
            "更無匠伯身嘗過，祗有幽人眼暫開。",
            "誰與東風記霜雪，争令平地肯栽培。"
        ],
        "title": "次韵和人古松",
        "id": "8a2a9a2c-d28f-4752-bb7c-2d4feec5d181"
    },
    {
        "author": "王令",
        "paragraphs": [
            "十尋瘦幹三冬綠，一畝濃陰六月清。",
            "莫謂世材難見用，須知天意不徒生。",
            "長蛟老蜃空中影，驟雨驚雷半夜聲。",
            "却笑五株喬嶽下，肯将直節事秦嬴。"
        ],
        "title": "大松",
        "id": "bc6d9063-da9d-4520-82aa-7818bc4688e9"
    },
    {
        "author": "王令",
        "paragraphs": [
            "直道峍峍日蚪拳，雷拔僵龍出靄烟。",
            "但假深根常得地，何憂直幹不扶天。",
            "雖然世匠遺掄度，肯與凡材較後先。",
            "可惜春風愛桃李，獨令霜雪漫年年。"
        ],
        "title": "松",
        "id": "32c656a3-352c-4a4d-9d98-30c7208bcc72"
    },
    {
        "author": "王令",
        "paragraphs": [
            "一時封植由誰力，萬古樵萊偶自全。",
            "不惜以材同失地，好留更老共支天。",
            "人疑久有神靈守，客愛生無雨露偏。",
            "爲語長松號孤勁，得秦封爵果何緣。"
        ],
        "title": "和人雙柏",
        "id": "df1f7ed2-789c-4587-af74-23facd6fadac"
    },
    {
        "author": "王令",
        "paragraphs": [
            "不求丹鳯食，不學景龍吟。",
            "自有慈仁意，相依歲月深。",
            "潜符君子道，可愧世人心。",
            "徒爾秋郊外，青青數畝陰。"
        ],
        "title": "慈竹",
        "id": "684055b0-f214-4196-8cce-b2310023f4ef"
    },
    {
        "author": "王令",
        "paragraphs": [
            "暮秋木落剥霜紅，俄覺平林一夜空。",
            "茂遂本憑枝幹力，却辭枝幹逐西風。"
        ],
        "title": "落葉",
        "id": "3c4686da-da54-45a1-af85-25a233b51d95"
    },
    {
        "author": "王令",
        "paragraphs": [
            "去歲秋霖若决川，今春不雨旱良田。",
            "道邊老幼饑將死，雲外蛟龍懶自眠。",
            "赤日有威空射地，清江無際漫連天。",
            "誰將民瘼牋雙闕，四海皇恩一漏泉。"
        ],
        "title": "不雨",
        "id": "f56869ea-daa3-48ee-a4d5-d3d4b19899d5"
    },
    {
        "author": "王令",
        "paragraphs": [
            "毶毶柳色綠垂齊，草引青天去自迷。",
            "人說春園有尋路，我嗟荒徑正行泥。",
            "蝶多平日渾如夢，花好誰家又有蹊。",
            "兒女狂嬌随馬逐，髙眠可惜日垂西。"
        ],
        "title": "雨後",
        "id": "78ddf817-691e-4175-a94b-fad011bead45"
    },
    {
        "author": "王令",
        "paragraphs": [
            "上人合動山間興，吾恨衰遲學謝安。",
            "納屐操笻那有限，吹雲落雨漫無端。",
            "先憑報信春枝破，預想分題雪屋寒。",
            "林下不諳人世苦，笑將霜鬂與君看。"
        ],
        "title": "約僧宿北山庵先寄平甫",
        "id": "bbe9afe9-ede1-4a45-b16d-a43a607fe577"
    },
    {
        "author": "王令",
        "paragraphs": [
            "拂拂春郊起綠煙，羣農日日望豐年。",
            "龍移海去遺天漏，蚓得泥深樂地穿。",
            "憶酒有心吞俗價，傷春無語寄哀弦。",
            "無田却作無憂者，贏得豐凶一聽天。"
        ],
        "title": "和人久雨",
        "id": "be7565e2-24d2-4c93-b5bd-e451ff40f8d2"
    },
    {
        "author": "王令",
        "paragraphs": [
            "柳梢地面絕微風，一片寒光萬里同。",
            "冰骨直疑潜裏換，塵心都覺坐來空。",
            "蚌胎有露珠成顆，蟾窟無雲玉作宫。",
            "莫怪幽人吟到曉，不知清興自無窮。"
        ],
        "title": "對月",
        "id": "40b3e402-f8dd-4730-8efa-31b0dd2860f8"
    },
    {
        "author": "王令",
        "paragraphs": [
            "可嗟落日志悠然，便有羣星出見天。",
            "夜月自明人自愛，不妨人亦閉門眠。"
        ],
        "title": "夜月",
        "id": "364c48fe-5af8-4859-b935-a57e42640632"
    },
    {
        "author": "王令",
        "paragraphs": [
            "一片孤雲逐吹飛，東西終日竟何依。",
            "旁人莫道能爲雨，惟恨青山未得歸。"
        ],
        "title": "孤雲",
        "id": "f0dea1d2-a216-423f-bcd1-95b91d26f0d3"
    },
    {
        "author": "王令",
        "paragraphs": [
            "常恐朝陰至夕曛，好風吹去信多勤。",
            "得逢白日忽開眼，可惜青天尚有雲。",
            "安得植梯懸碧落，共操長帚掃妖氛。",
            "恨無玉纊充天耳，垤鸛鳴鳩願不聞。"
        ],
        "title": "晚晴寄滿子權",
        "id": "99347f31-3a91-4609-b371-738720de29e2"
    },
    {
        "author": "王令",
        "paragraphs": [
            "晚虹随雨過山巔，誰插青雲倒掛懸。",
            "可惜兩垂空到海，不令一直徑冲天。",
            "不堪暮靄難相蔽，嘗到斜陽亦可憐。",
            "好使渇來能劇飲，且教溪壑减清淵。"
        ],
        "title": "晚虹",
        "id": "32f174ec-e39b-47b8-94db-5eea9eb3aec3"
    },
    {
        "author": "王令",
        "paragraphs": [
            "春城綠野欝相望，閑客閑來興自長。",
            "不見暮雲成宿雨，空看芳草到斜陽。",
            "花生惡土終成笑，蘭不逢人自信香。",
            "雖有塵纓無處濯，坐觀漁者滿滄浪。"
        ],
        "title": "春城望湖",
        "id": "5bbd6637-0b55-49c6-a8ca-5ba91672333f"
    },
    {
        "author": "王令",
        "paragraphs": [
            "樓上人腸渴欲枯，樓前終日望平湖。",
            "無舟得往滄浪去，爲問漁人得意無。"
        ],
        "title": "樓上望湖",
        "id": "665f52d8-961f-4353-b178-91777459f52e"
    },
    {
        "author": "王令",
        "paragraphs": [
            "羃羃江城沒遠烟，暮雲歸族忽相連。",
            "春江流水出天外，晚渡歸舟下日邊。",
            "杏蕚春深翻淺纈，柳花風遠曳晴綿。",
            "無錢買得江頭樹，輸與漁人繫釣船。"
        ],
        "title": "江上",
        "id": "1d0b5299-c1bd-4dbb-a737-f872ff5eefd2"
    },
    {
        "author": "王令",
        "paragraphs": [
            "綠野愛平寛，偶來或永嘆。",
            "村兒駭車馬，野犬吠衣冠。",
            "亂草無閑地，斜陽有去鞍。",
            "良田半蹊徑，始信直行難。"
        ],
        "title": "野外",
        "id": "73b7b0f8-cf67-4e30-8a59-133dceba10e2"
    },
    {
        "author": "王令",
        "paragraphs": [
            "林密村村暗，寒鴉處處啼。",
            "水光連野白，雪意逐雲低。",
            "風勁童呵指，泥深馬失蹄。",
            "客心兼暮色，歸去兩凄凄。"
        ],
        "title": "暮歸馬上口占",
        "id": "914e46ec-4d0d-4d50-9aa8-3cded701d8c7"
    },
    {
        "author": "王令",
        "paragraphs": [
            "平生從事漫徒勞，時以休閑近酒醪。",
            "東海可從誰自重，南山如與客爭髙。",
            "老将日月來雙鬂，生委乾坤寄一毛。",
            "更展韋編探萬絕，懶從人世問滔滔。"
        ],
        "title": "小酌",
        "id": "61efa49c-edd2-4ef2-859a-842ae398b9e2"
    },
    {
        "author": "王令",
        "paragraphs": [
            "醉倚秋風笑自攻，偶來還去竟何蹤。",
            "已夫鳯鳥今不至，行矣鱣鯨非所容。",
            "且把心胸同伏虎，誰知頭角是真龍。",
            "歸乎伊畝殊難得，死爾西山尚有從。"
        ],
        "title": "餘杭倦遊",
        "id": "e40fa6bb-0e7f-4f55-ad06-6f9b141557d6"
    },
    {
        "author": "王令",
        "paragraphs": [
            "野客從誰忽解顔，樂聞髙論厭樊間。",
            "致身富貴時寧少，仕道功名古亦艱。",
            "好說青山從我老，當分白日與君閑。",
            "扁舟聞說明朝别，何日音書可到山。"
        ],
        "title": "送和秘校",
        "id": "5e46bce6-a740-48a6-b92d-b75d2f7c0b3b"
    },
    {
        "author": "王令",
        "paragraphs": [
            "黄風吹土截天横，瘦馬着鞭驅不行。",
            "尚說苦心酬直道，誰知白髪爲蒼生。",
            "平時夷虜恬忠藎，常日公卿足仰成。",
            "雖有英雄無用處，却令老去買牛耕。"
        ],
        "title": "送聱隅黄先生",
        "id": "183b06fc-d55b-4d8a-8d8c-64a2cf709c24"
    },
    {
        "author": "王令",
        "paragraphs": [
            "何須别子始沾衣，久有江南去夢飛。",
            "爲語青山幸相望，壮夫終不白頭歸。"
        ],
        "title": "送周器之歸潤再索",
        "id": "3a1fbcb3-7c58-4cc1-9813-0db4aae32605"
    },
    {
        "author": "王令",
        "paragraphs": [
            "心無畦畛見天真，落落男兒七尺身。",
            "莫嘆一官淹聖代，聊將三釡慰慈親。",
            "月明空照居民侣，風急随飄去馬塵。",
            "寂寞西軒人別後，海棠花好爲誰春。"
        ],
        "title": "送庭老罷尉金壇",
        "id": "ccefc8bb-a96a-4348-a964-428614355792"
    },
    {
        "author": "王令",
        "paragraphs": [
            "直道無適可，小官真漫論。",
            "夫君自行義，而我更何言。",
            "獨柱難爲力，横流不奈渾。",
            "此心持送子，飲泪當前樽。"
        ],
        "title": "送李廷尉濠梁",
        "id": "d7e325bb-7b15-4708-bd4e-612a1cb0b9bb"
    },
    {
        "author": "王令",
        "paragraphs": [
            "出處身之道，窮通命有時。",
            "九門無直謁，千里去何爲。",
            "南畝春耕近，西風去馬羸。",
            "白雲况多恨，歸計莫令遲。"
        ],
        "title": "送束徽之入京",
        "id": "64c86906-b31c-4229-8402-d231f2f4437e"
    },
    {
        "author": "王令",
        "paragraphs": [
            "客居平日有誰親，一别三年百病身。",
            "爲道難言輕感慨，羡君無病更醫人。"
        ],
        "title": "別陳藥院",
        "id": "168a45ea-ef55-4e85-a398-01550e593a5f"
    },
    {
        "author": "王令",
        "paragraphs": [
            "天門廉陛鬰巍巍，勢利寧無淡泊譏。",
            "誰與跖徒爭有道，好思吾黨共言歸。",
            "古人踽踽今何取，天下滔滔昔已非。",
            "終見乘桴去滄海，好留餘地許相依。"
        ],
        "title": "寄介甫",
        "id": "a4b2353c-5482-4b20-b5ce-5329e977e055"
    },
    {
        "author": "王令",
        "paragraphs": [
            "蒿萊日日沒幽居，時得新詩亦自娛。",
            "爲有遠懷希稷卨，或時飛夢見唐虞。",
            "久諳末俗難謀道，益厭庸兒妄問儒。",
            "絕筆斷絃無意寄，笑將遠目睨清虛。"
        ],
        "title": "奉寄黄任道",
        "id": "43bd8639-33e9-4ace-b6d3-3e1c840ee63d"
    },
    {
        "author": "王令",
        "paragraphs": [
            "勞勞忽忽欲誰從，要有田園去自終。",
            "衰俗未知誰得失，古風期與子窮通。",
            "三年客興看秋葉，萬里歸心寄斷蓬。",
            "知有世嘲無意解，自慚疏懶甚揚雄。"
        ],
        "title": "奉寄朱昌叔",
        "id": "8f0538ea-631b-4c63-858f-4d5b39534fdd"
    },
    {
        "author": "王令",
        "paragraphs": [
            "常與幽人過竹林，重來無地豁煩襟。",
            "青山欲去誰堪語，薄俗相期不到心。",
            "何計江湖終隐釣，去随魚鳥共飛沉。",
            "塵埃聞說難爲客，早晚歸來憶舊吟。"
        ],
        "title": "到潤望竹林寺憶朱昌叔",
        "id": "8f3b07ae-b2ab-4f45-934b-d0f27bf17525"
    },
    {
        "author": "王令",
        "paragraphs": [
            "心迹牽覊逐勢分，一生襟抱向誰論。",
            "十年漂泊迷南北，千里憂思厭夢魂。",
            "書託遠懷期日月，眼和衰淚望乾坤。",
            "何時得就歸來賦，老守桑麻聚一門。"
        ],
        "title": "奉寄伯兄泰伯",
        "id": "c1aa6ba4-ce71-4154-bebb-66c40e4df736"
    },
    {
        "author": "王令",
        "paragraphs": [
            "功業嘗聞亦有時，可能天命出依違。",
            "終看世態真何道，不得吾心自合歸。",
            "廊廟得逢應有義，草茅雖老尚知非。",
            "秋來客况無他異，時向西風誦式微。"
        ],
        "title": "奉寄崔伯易",
        "id": "30064179-cf23-4f5e-9d54-f73983716a1a"
    },
    {
        "author": "王令",
        "paragraphs": [
            "窗前午枕夢忘還，門外清風晝掩關。",
            "天下誰當千古後，床頭自笑六經閑。",
            "能將道繫窮通裏，安用身居進退間。",
            "自愧公心猶有蔽，清時無日不思山。"
        ],
        "title": "寄滿子權二首  其一",
        "id": "94aee9b1-f2cf-42d4-80a3-336f6d875554"
    },
    {
        "author": "王令",
        "paragraphs": [
            "終年謀食亦何得，浪取窮愁只自侵。",
            "餓死有時非正命，勞生幾不愧常心。",
            "百年此去塵埃在，萬古從來意思深。",
            "莫說山林是輕往，窮來無計得山林。"
        ],
        "title": "寄滿子權二首  其二",
        "id": "bb2d2132-5c61-4ac0-a29d-e9c76732fe58"
    },
    {
        "author": "王令",
        "paragraphs": [
            "一笑東風去十年，重來稚子已差肩。",
            "脱衣呼客家聲舊，把酒論心士氣全。",
            "病驥遠思牽直道，老鷹秋夢入青天。",
            "自言出處身無累，一把窮通寄自然。"
        ],
        "title": "寄李君厚",
        "id": "277f8557-ae41-4f14-bb60-5b4f8323b9c9"
    },
    {
        "author": "王令",
        "paragraphs": [
            "滿子吾逢久，皇皇未見閑。",
            "老成終到孔，窮死亦爲顔。",
            "學術思無際，誠明去一間。",
            "吾雖有心者，力苦未能攀。"
        ],
        "title": "寄滿粹翁",
        "id": "7a1c0359-b195-4604-a42a-876f9df5990e"
    },
    {
        "author": "王令",
        "paragraphs": [
            "強顔求世亦何從，甔石時時得復空。",
            "何日能無寒餓役，此身得與聖賢終。",
            "人生汲汲須髙致，世態渾渾未易窮。",
            "安得相逢共相語，荒城回首又春風。"
        ],
        "title": "強顔寄任道子權",
        "id": "5ede1185-ddc8-4af7-9800-bf70c9cd5cd5"
    },
    {
        "author": "王令",
        "paragraphs": [
            "矻矻雕鐫役俗兒，六經塵土有誰吹。",
            "我追往聖思前躅，子苟安行即後時。",
            "大遇定爲當世福，不逢猶作後來師。",
            "思量最是男兒事，此外吾曹不足期。"
        ],
        "title": "招夏和叔",
        "id": "a9cec9e0-524b-406b-b678-01a148214282"
    },
    {
        "author": "王令",
        "paragraphs": [
            "巉巖惡面插蒼鬚，中道時時自笑呼。",
            "但怪佯狂輕去俗，果聞髙論足開余。",
            "惡看富貴庸男子，喜見徜徉隐丈夫。",
            "我是自髙無許可，今朝爲子一長吁。"
        ],
        "title": "贈崔伯易",
        "id": "45c09575-1ff9-4638-a586-2c062515a2f3"
    },
    {
        "author": "王令",
        "paragraphs": [
            "匣劍光芒射斗牛，持携天下洗人仇。",
            "英雄心胆老猶壯，道路風塵行未休。",
            "名重更須完小節，義高何必論閑愁。",
            "濛濛細雨陵陽市，折取重梅上酒樓。"
        ],
        "title": "贈裴仲卿",
        "id": "981a51f4-1dd4-4956-8ae1-82e2b3e443fc"
    },
    {
        "author": "王令",
        "paragraphs": [
            "翹翹數子拔羣倫，落筆文章妙有神。",
            "清世暫時藏琬琰，紅塵終不卧麒麟。",
            "淹留京國三年客，牢落江河一病身。",
            "得喪窮通雖付命，雙眸忍淚已沾巾。"
        ],
        "title": "寄都下二三子失舉二首  其一",
        "id": "0e43fc0d-cd8e-497a-a5ba-8dd41d012834"
    },
    {
        "author": "王令",
        "paragraphs": [
            "太學虀鹽共苦辛，寒窗筆硯日相親。",
            "梁王臺畔一分袂，揚子江頭三換春。",
            "篋裏黄金須買酒，髩邊白髪解欺人。",
            "窮通得喪誰能定，况是男兒有此身。"
        ],
        "title": "寄都下二三子失舉二首  其二",
        "id": "4254f76b-19e5-4ec1-a349-9ece93987e1f"
    },
    {
        "author": "王令",
        "paragraphs": [
            "夢寐風儀近十年，塵埃無路覩雲天。",
            "清朝未得榮簪紱，黄卷何妨樂聖賢。",
            "物外髙情誰與共，人間佳句已爭傳。",
            "欲知富貴終難動，一片丹心本寂然。"
        ],
        "title": "李南夫罷舉歸隐",
        "id": "37ce5e3c-bdc9-402d-a95e-f657927ddd90"
    },
    {
        "author": "王令",
        "paragraphs": [
            "甫里先生得古風，放身全入隐淪中。",
            "足磨漢榻星辰動，筆挫吳天物象空。",
            "往事欲尋人寂寂，舊田安在雨濛濛。",
            "當時引重髙才者，誰是曾來一畝宫。"
        ],
        "title": "甫里",
        "id": "aa83547d-8946-4bdc-ac56-9d8a14cd40f3"
    },
    {
        "author": "王令",
        "paragraphs": [
            "雖無才學可人羣，偶有誠心與古親。",
            "兹世幾人能永富，此身何恤不終貧。",
            "生無簪綬身寧屈，死有詩書志尚伸。",
            "自匪與君嘗素計，斯言何敢易謀人。"
        ],
        "title": "次韵朱昌叔見贈",
        "id": "3e1241fc-8aec-4c53-9e19-f1f9fc9f0536"
    },
    {
        "author": "王令",
        "paragraphs": [
            "當世雄圖不可懷，退居蒿艾自沉埋。",
            "門無來足荆生道，病不能鋤草上階。",
            "自是直方違世易，况将疏懶合人乖。",
            "無由與子同樵種，回首平林浪可柴。"
        ],
        "title": "次韵滿子權見寄",
        "id": "50757206-4f37-41e1-8789-af72d7e66ef2"
    },
    {
        "author": "王令",
        "paragraphs": [
            "當年齠齔偶同門，餬口重來已十春。",
            "仰嘆早成渾屬子，始知老拙盡輸人。",
            "火烟論友勞薫灼，桂蘗爲生合苦辛。",
            "待看聖賢堂奥去，願持箕帚掃遺塵。"
        ],
        "title": "和束熙之論舊",
        "id": "9207511c-9e35-4ddd-b532-94254ebdb9fb"
    },
    {
        "author": "王令",
        "paragraphs": [
            "喜赴西招足屢蹉，自慚愚鄙取無他。",
            "能終未學生何幸，得活諸孤賜最多。",
            "愧面未甘徒已矣，報心全寄命如何。",
            "須知下客終思用，不必時時彈鋏歌。"
        ],
        "title": "謝束丈",
        "id": "75b99b5b-b0b3-43ac-b259-1ef80e01f6b9"
    },
    {
        "author": "王令",
        "paragraphs": [
            "不作明堂柱石臣，要當歸去老江濱。",
            "不知何處田堪買，抛却浮生一片塵。"
        ],
        "title": "答許勤之",
        "id": "668e4c08-0c0f-46bb-9c38-8babc53aa3e3"
    },
    {
        "author": "王令",
        "paragraphs": [
            "倦客維揚每自悲，有時雙淚等閑垂。",
            "眼前所識皆庸我，天下爲憂可語誰。",
            "把臂便嫌逢子晚，開縢乃見起予詩。",
            "卷舒萬徹吟千遍，此後多應手有胝。"
        ],
        "title": "答劉成父四愁詩",
        "id": "fa657c9a-4cf3-4faa-8ed3-16645bc3e366"
    },
    {
        "author": "王令",
        "paragraphs": [
            "舊說詩無三百年，于今拭目讀君篇。",
            "已嗟吾道微如綫，不意斯文未喪天。",
            "金玉有聲情不俗，蕙蘭之臭美尤全。",
            "塵埃滿眼逢何晚，氣類相期久合堅。",
            "以義求人今遂得，于心無愧果爲賢。",
            "不須刺口論憔悴，吾輩恓惶自古然。"
        ],
        "title": "謝成父",
        "id": "69847657-2885-474e-bddf-34f7db846039"
    },
    {
        "author": "王令",
        "paragraphs": [
            "武夷山骨插青冥，秀氣中蟠産俊英。",
            "髙似君平于市隐，窮如東野以詩鳴。",
            "驊騮老騁青雲足，綠綺純含太古聲。",
            "顧我自憂衰病久，爲君雙眼暫時明。"
        ],
        "title": "還蕭幾道詩卷",
        "id": "d427b36e-7148-47c9-a22a-aba411854599"
    },
    {
        "author": "王令",
        "paragraphs": [
            "塵囂擺落到鴻冥，始見當時遁世英。",
            "叢棘敢思丹鳯至，寸筳慚叩巨鐘鳴。",
            "須知奔競浮榮路，未若喧傳不朽聲。",
            "此道固爲流俗笑，苟非夫子欲誰明。"
        ],
        "title": "再次元韵答幾道",
        "id": "389cb1ac-c03f-4509-9b61-d711ebde5b7e"
    },
    {
        "author": "王令",
        "paragraphs": [
            "曾酬唱和向家溪，嫫母終慚敵艶妻。",
            "豈意誤將三獻玉，翻來輕博一丸泥。",
            "利能絕地同莊劍，巧可凌雲上魯梯。",
            "巾衍珍藏雖已固，祗愁飛去化爲霓。"
        ],
        "title": "謝幾道見示佳什因次元韵二首  其一",
        "id": "40fe736c-784e-43ef-9442-778d3dfa14a5"
    },
    {
        "author": "王令",
        "paragraphs": [
            "篇篇光絕奪春華，中有純音正不邪。",
            "跛鼈久慚追駿足，降旗今巳怯崇牙。",
            "清新格調空吟諷，猥冗言辭自咄嗟。",
            "爲我指迷終有得，曲蓬從此長叢麻。"
        ],
        "title": "謝幾道見示佳什因次元韵二首  其二",
        "id": "aa3dadf5-0a80-4fae-8116-f6343e1923f2"
    },
    {
        "author": "王令",
        "paragraphs": [
            "卒卒往來舟，翻翻逐利謀。",
            "中流誰自溺，方去不回頭。"
        ],
        "title": "偶占",
        "id": "1db49042-42ec-4a84-a9fe-791da487a5dd"
    },
    {
        "author": "王令",
        "paragraphs": [
            "平生孤憤自潸然，不作春蠺但食眠。",
            "干禄有心羞枉道，無田虛日望豐年。",
            "每將浩嘆期黄卷，已許多憂競白顛。",
            "舊笑古人輕獨往，近來還自憶林泉。"
        ],
        "title": "思歸",
        "id": "ec7130a7-44d6-4cf8-a2b1-27dbfd63e108"
    },
    {
        "author": "王令",
        "paragraphs": [
            "擊劍髙歌四顧遐，男兒何事繫如瓜。",
            "蛟龍不是池中物，燕雀烏知隴上嗟。",
            "命有儻來猶未耳，天徒生我使窮耶。",
            "謝安未是才難者，底事蒼生却盛誇。"
        ],
        "title": "秋日感憤二首  其一",
        "id": "9d0ba365-181d-4ee1-88e2-ae8d5f7d15db"
    },
    {
        "author": "王令",
        "paragraphs": [
            "坐睨歸鴻起自嗟，西風吹落淚痕斜。",
            "聚書老懶堆塵楮，秋劍寒酸蟄鐡蛇。",
            "自是卧龍猶戢角，浪嗟穴虎向生牙。",
            "從來思擲班傭筆，况是西山舊有家。"
        ],
        "title": "秋日感憤二首  其二",
        "id": "7aabf165-1335-4d91-9e9c-9de221f7ad97"
    },
    {
        "author": "王令",
        "paragraphs": [
            "襲襲前修與後生，要言髙爵是身榮。",
            "却將獵較誣師聖，不見三年學有成。"
        ],
        "title": "襲襲",
        "id": "8e83f835-9878-4b0e-97d3-171f133a39f4"
    },
    {
        "author": "王令",
        "paragraphs": [
            "十日身無一日寧，病源知向百憂生。",
            "寒侵騏驥應方瘦，蠧滿楩楠豈易榮。",
            "小閣晝閑書帙亂，畫堂風静藥羅聲。",
            "北山扶杖終歸去，寄語嵒猿莫曉驚。"
        ],
        "title": "病中",
        "id": "721b45d5-5d67-4c8e-aa08-97bb91add8de"
    },
    {
        "author": "王令",
        "paragraphs": [
            "已推事業皆歸命，空有文章自滿家。",
            "借使牛羊雖有責，豈于鳯鳥獨無嗟。",
            "人留孟子皆非道，客議揚雄正自譁。",
            "賢哲相望每千古，得逢猶說與時差。"
        ],
        "title": "寄介甫",
        "id": "63c4c0c6-050c-4232-bb5d-464d512f836c"
    },
    {
        "author": "王令",
        "paragraphs": [
            "玉海澄中粹，金山拔外佳。",
            "無前誰與敵，獨進不容偕。",
            "列象明星璧，遺思結舘娃。",
            "一麾迎日下，四海望霖乖。",
            "今見詢僉允，從來注意諧。",
            "推溝常己任，濟域定民皆。",
            "富裕吳中俗，優游治外懷。",
            "樽環常滿客，醉擁坐添釵。",
            "賤子儒名業，平生客旁淮。",
            "塵埃方困頓，時命兩沉埋。",
            "居拙思營窟，炊窮欲析骸。",
            "毛生禰衡刺，麻繋吕匡鞋。",
            "海遠狂圖酌，天髙妄欲階。",
            "請雖非義得，來實爲貧嗟。",
            "况是常瞻目，将希未施崖。",
            "雖然愚者慮，庶享惡人齋。",
            "肉骨非難力，銘心謝莫涯。",
            "定須爲進互，庶或未愚柴。"
        ],
        "title": "上杭帥吕舍人",
        "id": "74171ed8-7268-4d56-8319-d43be00908f2"
    },
    {
        "author": "王令",
        "paragraphs": [
            "出處身之道，窮通命所關。",
            "孔猶聞宋逐，軻亦退梁還。",
            "兹道方中否，流風有後艱。",
            "客來方病憲，人戚不堪顔。",
            "士有髙山仰，身嘗逸駕攀。",
            "徑心思古到，獨手欲今扳。",
            "憔悴窮年學，乖疏五兩綸。",
            "魚鹽聞古隐，畎畝識今閑。",
            "蹈海時何謂，無田力亦孱。",
            "清醒甘澤畔，富貴奈墦間。",
            "進壯羝羊觸，行屯乘馬班。",
            "食貧欣道在，愠見笑兒頑。",
            "時已輸雌雉，心猶恥瘠環。",
            "偶逢邦有道，喜睠涕無潸。",
            "觀水求窺海，知天願適山。",
            "雖歸滕國聖，尚賤許行蠻。",
            "進効無横草，希仁等棄官。",
            "聖門猶進惑，惠政况先鰥。",
            "自道非能賦，幾希不敢刪。",
            "誤知何以報，忠信赤心殷。"
        ],
        "title": "上邵寶文",
        "id": "ed4c4352-4259-491c-af16-4961a15bfe09"
    },
    {
        "author": "王令",
        "paragraphs": [
            "冠盖冲冲語退居，幾人年少褫銀魚。",
            "風波脫去都無累，日月閑來靜有餘。",
            "一斗獨傾花下酒，五車時晒腹中書。",
            "論詩深愧非商也，敢向邱門望起予。"
        ],
        "title": "贈致政郭大丞",
        "id": "a43195c3-0bca-498b-b5f3-8e178425e027"
    },
    {
        "author": "王令",
        "paragraphs": [
            "門前一徑長寒莎，耳冷不聞車馬過。",
            "疏竹有風堪待月，空庭無雀可張羅。",
            "道心自覺閑中得，懶性還從病後多。",
            "回首西城望詩老，此心此性復如何。"
        ],
        "title": "閑居奉寄幾道",
        "id": "3826e6ea-3dce-4347-a9ee-892195b1f9de"
    },
    {
        "author": "王令",
        "paragraphs": [
            "衣冠慵整鬂慵梳，萬事從來静有餘。",
            "却笑嵇康慵未得，區區猶作絕交書。"
        ],
        "title": "慵",
        "id": "204c2cc0-aa5c-40e6-b65c-497a135b88df"
    },
    {
        "author": "王令",
        "paragraphs": [
            "萬頃清江浸碧山，乾坤都向此中寛。",
            "樓臺影落魚龍駭，鐘磬聲來水石寒。",
            "日暮海門飛白鳥，潮回瓜步見黄灘。",
            "當時戶外風波惡，祗得髙僧静處看。"
        ],
        "title": "金山寺",
        "id": "0e4e8c4f-c1a9-45e7-b5d1-45673763d0e8"
    },
    {
        "author": "王令",
        "paragraphs": [
            "忽忽勞生歲月催，時偷髙跡出浮埃。",
            "風沾草樹紅朝動，春入川源綠夜回。",
            "欲出壮懷臨八極，可無樽酒到髙臺。",
            "江山不與人相語，似待忘言野客來。"
        ],
        "title": "登甘露寺閣",
        "id": "040192bb-ba52-46e0-86bd-8c9c5005b0d3"
    },
    {
        "author": "王令",
        "paragraphs": [
            "漢得孤秦萬弊時，當年丞相要無爲。",
            "洛陽年少空流涕，誰謂書生果有知。"
        ],
        "title": "讀西漢",
        "id": "02e3ebad-7a79-4038-ad9e-ae65e3a1a5e8"
    },
    {
        "author": "王令",
        "paragraphs": [
            "漢鼎重炎逆血熬，當時天子亦勤勞。",
            "不能乘作唐虞計，未會嚴陵所謂髙。"
        ],
        "title": "讀東漢",
        "id": "2518befd-d4dc-4038-b2d1-b6699bc067ab"
    },
    {
        "author": "王令",
        "paragraphs": [
            "利害從來識所存，固難輕重與人論。",
            "趙良不自身爲客，剛欲都君使灌園。"
        ],
        "title": "讀商君傳",
        "id": "dba78a50-ece2-4032-b338-e9a3053a8d38"
    },
    {
        "author": "王令",
        "paragraphs": [
            "戲撥虎鬚求不嚙，何如縮手袖中歸。",
            "虛云坐上客常滿，許下惟聞哭習脂。"
        ],
        "title": "書孔融傳",
        "id": "030e27f8-0328-49c9-a298-6ab23c9ea499"
    },
    {
        "author": "王令",
        "paragraphs": [
            "三顧雖然志意深，出非由道此何心。",
            "平時胸腹能多少，且與羣兒梁父吟。"
        ],
        "title": "武侯",
        "id": "ffb33821-a19f-44e7-94a7-b0abaf1ed9b3"
    },
    {
        "author": "王令",
        "paragraphs": [
            "弟子從來學未純，異時得失亦頻頻。",
            "一官所買知多少，便議先生作聖人。"
        ],
        "title": "叔孫通",
        "id": "cae7d44a-90ec-4630-b3bc-44a9f2d564a8"
    },
    {
        "author": "王令",
        "paragraphs": [
            "宣尼夾谷叱強齊，吏部深州破賊圍。",
            "始信真儒能見用，可爲邦國大皇威。"
        ],
        "title": "韓吏部",
        "id": "87b96ee7-16b4-4ef7-b110-6ef98d125faf"
    },
    {
        "author": "王令",
        "paragraphs": [
            "氣吞風雅妙無倫，碌碌當年不見珍。",
            "自是古賢因發憤，非關詩道可窮人。",
            "鐫鑱物象三千首，照耀乾坤四百春。",
            "寂寞有名身後事，惟餘孤塜耒江濱。"
        ],
        "title": "讀老杜詩集",
        "id": "17286ee8-952f-42aa-a361-ba996e66bfeb"
    },
    {
        "author": "王令",
        "paragraphs": [
            "北邙山下一孤墳，流落三千綺麗文。",
            "後世聲名髙白日，當年榮利等浮雲。",
            "屏除憂憤歸禪寂，消遣光陰在酒醺。",
            "若使篇章深李杜，竹符還不到君分。"
        ],
        "title": "讀白樂天集",
        "id": "c9e6717c-23cd-4080-b81d-cd9124979f3c"
    },
    {
        "author": "王令",
        "paragraphs": [
            "西風騷客倦遊吳，弔古心懷此暫舒。",
            "鬼籙久應除佞嚭，民思今果廟神胥。",
            "雖然邪正皆歸死，奈有忠讒各異書。",
            "回首舊江江水在，怒濤猶是不平初。"
        ],
        "title": "過伍子胥廟",
        "id": "32373e4a-41df-4472-beab-1d91d4055318"
    },
    {
        "author": "王令",
        "paragraphs": [
            "古廟鬰崔嵬，朱門傃道開。",
            "今人不爲讓，間或乞靈來。"
        ],
        "title": "泰伯廟",
        "id": "89ec3f8f-3838-44c7-8a76-1f46bfb5c14b"
    },
    {
        "author": "王令",
        "paragraphs": [
            "安知歲月幾經今，傳記汗漫不可尋。",
            "得自廢墟埋萬古，失曾飛將購千金。",
            "客思秋水龍泉冷，士嘆中原虎穴深。",
            "好與壯夫同隱約，鐡房寒澁壁塵侵。"
        ],
        "title": "和人古劍",
        "id": "c401f7a9-9f62-4558-9310-e0429ba8c4f1"
    },
    {
        "author": "王令",
        "paragraphs": [
            "古風寥落欲何尋，常記南風素意深。",
            "聞說五弦弦不斷，欲于何處借人琴。"
        ],
        "title": "琴二首  其一",
        "id": "0994aff9-51cf-48e4-9475-f23379a1f34c"
    },
    {
        "author": "王令",
        "paragraphs": [
            "不獨區區操縵間，要期追逐古風還。",
            "吾民有愠何當解，學得南風不敢彈。"
        ],
        "title": "琴二首  其二",
        "id": "30d3ee62-7fb8-4a8e-a144-d70f3920615e"
    },
    {
        "author": "王令",
        "paragraphs": [
            "故人有意真憐我，靈荈封題寄蓽門。",
            "與療文園消渇病，還招楚客獨醒魂。",
            "烹來似带吳雲脚，摘處應無糓雨痕。",
            "果肯同嘗竹林下，寒泉應有惠山存。"
        ],
        "title": "謝張和仲惠寶雲茶",
        "id": "33fc38c3-4fa2-4423-b25f-5fb91c753f71"
    },
    {
        "author": "王令",
        "paragraphs": [
            "朔磧雲深憶舊行，心驚漢月忽騫翔。",
            "江南水濶無天地，漠北沙寒有雪霜。",
            "遠目送飛沉暮靄，西風吹影過斜陽。",
            "衡南未到歸何日，須信張羅近稻粱。"
        ],
        "title": "和人孤雁",
        "id": "3776b508-59c2-4013-b989-8d65a83504ad"
    },
    {
        "author": "王令",
        "paragraphs": [
            "萬里長爲客，飛飛豈自由。",
            "情知稻粱急，莫近網羅求。",
            "關塞風髙夜，江湖水落秋。",
            "哀鳴徒自切，誰謂爾悲愁。"
        ],
        "title": "雁",
        "id": "8337fb2a-7bdd-45bc-b061-14b176aa2020"
    },
    {
        "author": "王令",
        "paragraphs": [
            "來時羣雁去相随，病眼看天遠不知。",
            "爲有客愁歸未得，獨凴斜日望多時。",
            "遲遲南國無春雪，細細東風滿柳枝。",
            "蝴蝶黄鶯有期約，好加歸翥莫令遲。"
        ],
        "title": "送雁",
        "id": "f5628767-09c5-454a-b29f-f96d29cfd059"
    },
    {
        "author": "王令",
        "paragraphs": [
            "庭前佳樹綠陰成，樹抄飛鴉去就輕。",
            "自顧主人無敗德，豈嫌爾口有凶聲。",
            "平生直道常多禍，兩耳清風一聽鳴。",
            "輙莫爲人輕自重，須知彈射易忘生。"
        ],
        "title": "鴉鳴",
        "id": "1925ba04-bf1d-434b-bd7c-7d9a43f73393"
    },
    {
        "author": "王令",
        "paragraphs": [
            "日日野心新，籠欄外強馴。",
            "祗消指馬相，便有逐原人。",
            "昔起歌賓興，今無伏囿仁。",
            "豺狼好牙爪，應笑角如麟。"
        ],
        "title": "馴鹿",
        "id": "b221a8a2-51ae-489b-9f99-5aa56cd4f622"
    },
    {
        "author": "王令",
        "paragraphs": [
            "春溪水暖綠蒲沉，兩兩遊鱗躍紫金。",
            "必以直鈎應不得，果知非命亦何心。",
            "舟吞遠海鯨鯢老，餌滿平湖網罟深。",
            "縱爾豈知吾有意，渭川人去事難尋。"
        ],
        "title": "和人放魚",
        "id": "28885899-16e4-4333-9f16-49ede25c7c57"
    },
    {
        "author": "王令",
        "paragraphs": [
            "秋虫何爾亦怱怱，何處人心與爾同。",
            "夢枕幾年懸客淚，曉窗殘月破西風。",
            "人思絕漠冰霜早，婦嘆窮閻杼柚空。",
            "更有孤砧共岑寂，平明華髪滿青銅。"
        ],
        "title": "和人促織",
        "id": "0b16de04-e2e1-4f08-a22c-4eb034672244"
    },
    {
        "author": "王令",
        "paragraphs": [
            "衰草風來響不知，破窗燈滅月藏輝。",
            "白頭老婦無機織，卧聽鄰兒懶擣衣。"
        ],
        "title": "聞促織",
        "id": "aa02617d-2ae4-470e-97ac-a61b5a35ffa0"
    },
    {
        "author": "王令",
        "paragraphs": [
            "土燥木根焦，禽窮自拔毛。",
            "龍遺赤日走，天避火雲髙。",
            "虎懼千山熾，鯨憂四海熬。",
            "風微不飽腹，蟬亦爲身號。"
        ],
        "title": "苦熱",
        "id": "5826162b-8257-402e-bdd2-6063f6bbaf7c"
    },
    {
        "author": "王令",
        "paragraphs": [
            "從來秋菊不曾栽，敢向西風怨不開。",
            "我自傷秋有髙興，非關特爲菊花來。"
        ],
        "title": "和束蒙初九日不見菊登髙",
        "id": "21409cc2-e263-4783-93e7-3df0318838f6"
    },
    {
        "author": "王令",
        "paragraphs": [
            "髙明庭宇好崇基，枉把疏簾窣地垂。",
            "必欲滿堂陰有樂，誰能暗室自無欺。",
            "卷舒未必風無意，間隙須防燕解窺。",
            "莫道人終可遮障，可終遮障亦何爲。"
        ],
        "title": "簾",
        "id": "25128127-e118-4a6b-a964-7b9d3a5c4fd3"
    },
    {
        "author": "王令",
        "paragraphs": [
            "金屋人嬌奈燕何，暮簾好捲放來過。",
            "今年已見燕無數，何况明年燕更多。"
        ],
        "title": "詆燕",
        "id": "fe693f3a-c3f3-4c34-bdd3-ce8f9ac00eb3"
    },
    {
        "author": "王令",
        "paragraphs": [
            "春日樓臺暖氣低，東風無主自東西。",
            "尋常簾幙有多少，何處畫梁無燕泥。"
        ],
        "title": "燕答",
        "id": "d51c0bbb-aecb-4cd0-831b-8a3fd708c5ed"
    },
    {
        "author": "王令",
        "paragraphs": [
            "不飲雖然合衆難，何妨衆客自盤桓。",
            "已看手足互顛倒，更聽人人自謂歡。"
        ],
        "title": "觀飲",
        "id": "566f28ab-4932-4422-b67e-9cbed2815995"
    },
    {
        "author": "王令",
        "paragraphs": [
            "浮生飄泊委蓬蒿，洴澼無封敢嘆勞。",
            "心學古人方有愧，身從衰俗忽爲髙。",
            "苟慚枉道干簞食，肯謂非時愛一毛。",
            "末學從兹益知守，善人不鄙與華褒。"
        ],
        "title": "答耿奎",
        "id": "635994e5-c138-4db6-bd53-8919705cd41e"
    },
    {
        "author": "王令",
        "paragraphs": [
            "浩渺烟波不可名，我來閑自濯塵纓。",
            "久思滄海收身去，安得長舟破浪行。",
            "天濶水雲連黯淡，日間鷗鷺自飛鳴。",
            "屈平死後漁人盡，後世憑誰論濁清。"
        ],
        "title": "江上",
        "id": "93bae897-abf2-48b3-925f-bef6007dfcb3"
    },
    {
        "author": "王令",
        "paragraphs": [
            "去年春笋密相扶，洗去心圖翠色疏。",
            "髙節欲令人盡見，枉枝何惜手親除。",
            "臨川常可持爲釣，待鳳猶能飽有餘。",
            "須看月明風勁夜，寒聲薄影滿茅居。"
        ],
        "title": "洗竹",
        "id": "5ef33ac7-ff09-4368-abff-24e965b26f6d"
    },
    {
        "author": "王令",
        "paragraphs": [
            "湘水茫茫春意關，岑郎一睡片時間。",
            "誰知行盡江南路，枕上離家枕上還。"
        ],
        "title": "春夢",
        "id": "9423e069-8265-47d4-88c1-eac176a1cbf3"
    },
    {
        "author": "王令",
        "paragraphs": [
            "丈夫不合自窮愁，藜藿先須天下憂。",
            "君不唐虞皆我罪，民推溝壑更誰尤。",
            "須将兼濟爲吾事，若只誠身亦我羞。",
            "滿紙古人皆有道，如其所學願軻邱。"
        ],
        "title": "秋日偶成呈杜子長顯之兼簡仲美劉丈",
        "id": "4af543e0-17f9-4c60-938e-8c2355e328ed"
    },
    {
        "author": "王令",
        "paragraphs": [
            "萬事無成只一吁，窮年况復嘆窮途。",
            "功名未立頭先白，貧病相仍氣尚粗。",
            "富貴早知皆有命，窮通料是不由吾。",
            "會須開口随時笑，一曲長歌醉倒壺。"
        ],
        "title": "歲暮言懷呈諸友",
        "id": "ce0415a2-c281-4eb9-8e14-335d4ffd7231"
    },
    {
        "author": "王令",
        "paragraphs": [
            "一夕西風葉下柯，覊人憔悴發沉疴。",
            "窮來無子知難得，命薄于人可奈何。",
            "困卧牛衣空有泪，劇彈鐡劍不成歌。",
            "陶家壁冷塵埃滿，何日雲雷起鐡梭。"
        ],
        "title": "日益無聊賴偶成呈子長",
        "id": "7d924903-b2c4-44bf-9a52-82eb6d70d8ab"
    },
    {
        "author": "王令",
        "paragraphs": [
            "醉裏分明别是天，最宜沉溺過流年。",
            "平時政要全稽古，盛世朝廷不乏賢。",
            "但得有生皆自遂，不妨吾屬亦陶然。",
            "沉湘死屈如何者，却把醒名欲自專。"
        ],
        "title": "醉後",
        "id": "38ba0f7b-34b5-44c2-bf3b-19a93e11c5b0"
    },
    {
        "author": "王令",
        "paragraphs": [
            "曉枝開早未多稠，屢齅清香不忍收。",
            "萬木已知春盡到，百花常負後來羞。",
            "東風也合相和暖，臘雪無端欲滯留。",
            "滿眼蕭疏正堪惜，莫将横笛起人愁。"
        ],
        "title": "梅花",
        "id": "3a8bed9d-0368-45be-9d81-84eea1aa9c41"
    },
    {
        "author": "王令",
        "paragraphs": [
            "簇簇紅葩間綠荄，陽和閑暇不須催。",
            "天教爾艶呈奇絕，不與夭桃次第開。"
        ],
        "title": "木瓜花",
        "id": "e91a99e3-858e-423a-bcfe-9e55d6f2dbb8"
    },
    {
        "author": "王令",
        "paragraphs": [
            "曉折寒蔬野圃間，荒林深處有芳蘭。",
            "世無賢士紉爲佩，猶有幽人日取餐。"
        ],
        "title": "蔬蘭",
        "id": "ad1bfd2a-c164-4e55-85df-3caa8a76f4c2"
    },
    {
        "author": "王令",
        "paragraphs": [
            "刳地決洪波，深流隐木鵝。",
            "檣髙帆繫錦，堤暖柳藏河。",
            "泰甚心方兆，顛危念則那。",
            "去都如脫屣，東下若瘳疴。",
            "殿脚千論女，宫眉斛計螺。",
            "迷樓插空遠，水調掲聲和。",
            "忠切聞無路，愚諛面自阿。",
            "君顔未回笑，賊首已稱戈。",
            "運去天移鼎，人遷地見禾。",
            "當年遺廢沼，及此尚名歌。",
            "古往悲奚寄，今傳跡未訛。",
            "水寒波刺甲，土老岸髯莎。",
            "落照留歸鳥，西風困舊荷。",
            "暮林迷遠嶼，夕靄暝前波。",
            "亡國誰堪問，覊人恨自多。",
            "凭欄不成去，歸意爲蹉跎。"
        ],
        "title": "九曲池悼古",
        "id": "d7521fc5-6673-4423-8256-6ee8aa81002d"
    },
    {
        "author": "王令",
        "paragraphs": [
            "勳業悠悠未可貪，直須随處酌醺酣。",
            "君知仕路三無愠，我與人情七不堪。",
            "聞借朱衣爲别乘，想回青眼憶髙談。",
            "東風尚有西行約，甬水橋邊定解驂。"
        ],
        "title": "寄宿倅陸經子履",
        "id": "ba393202-f883-4a9f-9e11-0c9c2386ab4e"
    },
    {
        "author": "王令",
        "paragraphs": [
            "西南無盡望，吞恐罄吳郊。",
            "海近私憑蓄，天低不敢包。",
            "蛟龍宜自宅，螾蛭莫令巢。",
            "遠浦纔分點，歸檣略認梢。",
            "水乘潮更濶，地過底宜坳。",
            "鳥絕烟維斷，風凌浪脊交。",
            "大橋横作書，別岸缺成爻。",
            "吟恐詩無氣，圖憂筆費抄。",
            "歸輸范蠡得，官許季鷹抛。",
            "去憶心應繫，歸誇口定勞。",
            "窮何須蹈海，來好卜編茅。",
            "著户生同隐，居民釣自庖。",
            "滄浪未容濯，魚枻夜停敲。"
        ],
        "tags": [
            "太湖"
        ],
        "title": "太湖",
        "id": "92852922-09a5-4dde-88d8-9ab384722640"
    },
    {
        "author": "王令",
        "paragraphs": [
            "莽莽晴川水，寥寥病客舟。",
            "來随風浩蕩，去逐雨淹留。",
            "生計梁邊燕，歸心海上鷗。",
            "多慚故人句，欹卧一長謳。"
        ],
        "title": "答劉仲美",
        "id": "9d5ee55f-b1dc-48d1-afb8-390ddfb8fb2b"
    },
    {
        "author": "王令",
        "paragraphs": [
            "廢苑繁華未可尋，孤城西北路嶔崟。",
            "檐邊月過峰巒頂，柱下雲回草樹陰。",
            "賓客日随千騎樂，管絃風入萬家深。",
            "知公白玉堂中夢，未負當時壮觀心。"
        ],
        "title": "平山堂寄歐陽公",
        "id": "b2ce0ff0-3c61-4dab-9087-f55670394212"
    },
    {
        "author": "王令",
        "paragraphs": [
            "歲暮遠爲客，一身歸計深。",
            "塵沙日翳翳，雨雪夜陰陰。",
            "喜色開南信，悲懷動北琴。",
            "感時須寂寞，何獨少陵心。"
        ],
        "title": "歲暮呈王介甫平甫",
        "id": "37b614b6-002d-4f3a-9de4-614a26583e21"
    },
    {
        "author": "王令",
        "paragraphs": [
            "塵土紛紛起處微，祗随風力亂嘘吹。",
            "髙張白霧横宫闕，低引輕雲暗路岐。",
            "客坐昏蒙歸耳目，人行斑白上鬚眉。",
            "誰知霶霈天飛雨，洗滌輕浮會有時。"
        ],
        "title": "塵土呈介甫",
        "id": "6c711245-65ae-4205-8e2b-1b460df85ec2"
    },
    {
        "author": "王令",
        "paragraphs": [
            "溪上清漣樹老蒼，行穿溪樹踏青陽。",
            "溪深樹密無人處，祗有幽花度水香。"
        ],
        "title": "溪上",
        "id": "006c4cbc-e93a-4f2f-b58c-f7360b9222c8"
    },
    {
        "author": "王令",
        "paragraphs": [
            "馬蹄行盡九州閑，無處歡娛得破顔。",
            "只有此中宜曠望，誰令天作海門山。"
        ],
        "title": "金山",
        "id": "5d26c6e6-48c6-4a73-9532-06bde5bf2bc2"
    },
    {
        "author": "王令",
        "paragraphs": [
            "朝雲飛飛來無窮，暮雲漠漠昏相蒙。",
            "閑來既自不成雨，拂去安用遮長空。",
            "擬鞭屏翳問白日，更謫星伯誅長風。",
            "盡令萬物被光景，夜看北斗朝天中。"
        ],
        "title": "朝雲",
        "id": "2d3e7238-282c-4a01-bca8-c2e9681ceacf"
    },
    {
        "author": "王令",
        "paragraphs": [
            "病來萬事懶自宜，髙城有樓閑登躋。",
            "來期清風脱日熱，坐厭遠日看天低。",
            "閑郊草樹漫蒙昧，落日燕雀争依棲。",
            "臨風一嘆人不會，直氣飛去添虹霓。"
        ],
        "title": "登城",
        "id": "612c35f2-8898-4c0f-95c3-37f64076c577"
    },
    {
        "author": "王令",
        "paragraphs": [
            "久陰忽晴已可賞，况復夜氣驅蚊藏。",
            "清風逆回六月熱，急雨借得三秋凉。",
            "非惟歸雲人目快，更有白月天心當。",
            "從來萬古有未盡，待子一夕心胸張。"
        ],
        "title": "招束伯仁杜子長夜話",
        "id": "0736d454-0bfc-4b24-9a47-8b8cdb206cd6"
    },
    {
        "author": "王令",
        "paragraphs": [
            "十年來往常依依，此日復去來何時。",
            "青山有意退弗忍，白髪不逢歸未遲。",
            "乾坤不盡萬里望，草木無限西風悲。",
            "塵纓欲濯惡獨潔，滄浪流去清無涯。"
        ],
        "title": "臨別瓜州",
        "id": "564b64b1-a68a-442d-b0a9-5a94a54772df"
    },
    {
        "author": "王令",
        "paragraphs": [
            "春空漠漠多愁容，春意冉冉随歸鴻。",
            "寒雲飛髙不肯雨，白日翳暗何時風。",
            "閑花野草各意態，濃烟弱柳相昏蒙。",
            "北窗厭睡不知夜，起見海月如秋空。"
        ],
        "title": "春意",
        "id": "1319255f-ae9e-45ea-a7c6-e7e6a5adda97"
    },
    {
        "author": "王令",
        "paragraphs": [
            "刳木以爲舟，蓋取諸渙象。",
            "有能爲其模，黄金役良匠。",
            "虛中無檣楫，所載惟佳釀。",
            "繡段圍華堂，妖姬發清唱。",
            "坐乘歡來時，落日翻紅浪。",
            "試問醉鄉遊，何如江海上。"
        ],
        "title": "酒船",
        "id": "1f537fd7-37ec-4cd1-9bfb-8bebd4c3bbdf"
    },
    {
        "author": "王令",
        "paragraphs": [
            "吾學老無長，吾日亦自愛。",
            "念當相捨去，反覆互嗟慨。",
            "謀道苟能同，千里如坐會。",
            "又何重子行，吾意自有在。"
        ],
        "title": "別表弟司秀才",
        "id": "258134d5-d51e-47e0-a068-e9f7fe1499c1"
    },
    {
        "author": "王令",
        "paragraphs": [
            "滄江無纖鱗，太岳無低岑。",
            "鳳凰遺其卵，意欲留清音。",
            "昂昂臥虎兒，已有吞牛心。",
            "吳山山雖高，滿路紅棘林。",
            "不如早西來，草堂松竹深。"
        ],
        "title": "別黄端微",
        "id": "bdd4c9a5-8b4c-454d-aaf9-ce445190be88"
    },
    {
        "author": "王令",
        "paragraphs": [
            "長江萬頃明如鏡，江面無風江水靜。",
            "白日當空照江底，蛟穴龍居難隱映。",
            "亂山影落碧波寒，漁翁醉臥愁不醒。",
            "遲暮東南見海門，海門目斷煙雲暝。",
            "幾度狂濤日月低，舟師鼓枻歌相慶。",
            "長江雖長繒網多，纖鱗何處逃生命。"
        ],
        "tags": [
            "长江"
        ],
        "title": "長江萬頃明如鏡",
        "id": "6e6fbd8e-8981-4b19-90c5-e66a7244b335"
    },
    {
        "author": "王令",
        "paragraphs": [
            "我愛練湖春柳好，四十里圍青玉城。",
            "平流中澄綠鏡匣，遠山旁臥翠虎橫。",
            "黄林主人樂此地，瞰壓湖面開以亭。",
            "常將醉目望野色，數曲老畫誰家屏。",
            "山禽水鳥盡相識，飛入欄壁馴不驚。",
            "有時落照到波上，一眼萬疊金鱗明。",
            "伊余與世既齟齪，奈此有地來歸耕。",
            "迴頭把眼看市道，愁向塵埃著脚行。"
        ],
        "title": "題步君敘園亭",
        "id": "4cd330a5-4221-42f9-a933-17e202c19eee"
    },
    {
        "author": "王令",
        "paragraphs": [
            "逆口不唱當時歌，當時笑聲與曲和。",
            "忍目不視當時字，當時字寫當時意。",
            "當時意斷字空存，縱有前歌不忍聞。",
            "樓憑西北欄干暖，病眼看天淚瘴昏。",
            "望望行雲迷笑電，曉夢依稀有時見。",
            "雙眉聚綠眼揉紅，猶似臨歸別時面。",
            "秋夜遲遲夜燈短，翠被孤眠不成暖。",
            "舊時笑月不長圓，如今愁看月空滿。",
            "武陵幾欲尋歸路，桃花迷人不知步。",
            "霜餘芳草不成青，暮鴻飛入斜陽去。"
        ],
        "title": "樓上曲",
        "id": "cb627185-fdd1-4312-b54d-e49cb44dbdd0"
    },
    {
        "author": "王令",
        "paragraphs": [
            "江上城隍古鏡中，城邊山色翠屏風。",
            "魚蝦接海隨時足，稻米連湖逐歲豐。",
            "泰伯人民堪教育，春申溝港可疏通。",
            "朱輪天使從君欲，異日能忘笑語同。"
        ],
        "title": "憶江陰呈介甫",
        "id": "5653a165-1328-43f6-a720-b82a97284de0"
    },
    {
        "author": "王令",
        "paragraphs": [
            "豁豁虛堂巧架成，地平相與遠山平。",
            "橫巖積翠檐邊出，度隴浮蒼瓦上生。",
            "春入壺觴分蜀井，風回談笑落蕪城。",
            "謝公已去人懷想，向此還留召伯名。"
        ],
        "title": "平山堂",
        "id": "75660278-5098-4716-a2e7-2b718aa4ada7"
    },
    {
        "author": "王令",
        "paragraphs": [
            "塵沙欺客日冥冥，喜對賢豪耳目清。",
            "爛熳共誇文字飲，歡娛誰憶管絃聲。",
            "風牽翠幕燈相照，月掛朱簾酒屢傾。",
            "後夜想當繁劇處，夢魂還繞北池行。"
        ],
        "title": "吳學士席上作",
        "id": "7e600bd5-2eb7-4a33-be12-9d8b36bd7580"
    },
    {
        "author": "王令",
        "paragraphs": [
            "羈旅迫歲晚，班毛混滿簪。",
            "遊無輠下馬，坐乏囊中金。",
            "塵漲風聲濁，天昏雪氣深。",
            "幸聞清論數，竟日解悲吟。"
        ],
        "title": "羈旅呈介甫",
        "id": "59225d72-4795-4a0f-a7dc-ec8804c6baf2"
    },
    {
        "author": "王令",
        "paragraphs": [
            "廄牧三年厭苦頻，況令持斧似行春。",
            "民氓墮窳懷寬政，吏士因循倚近親。",
            "被水田疇思貸種，經冬鰥寡待周貧。",
            "想今愈有江湖興，亦欲同君一釣綸。"
        ],
        "title": "送介甫行畿縣",
        "id": "075b6b89-b5b5-44ca-98af-1c9c85b329b3"
    },
    {
        "author": "王令",
        "paragraphs": [
            "皖上相逢昔少留，登樓隱几聽鳴鳩。",
            "山峰行處今何在，溪水流乘此有不。",
            "就食四方甘不繫，爲生一世信長浮。",
            "共知局促京沙裏，回首當時始覺差。"
        ],
        "title": "次韻介甫懷舒州山水見示之什",
        "id": "d54dfbfd-6f4a-4563-a909-7fc438c2cfcb"
    },
    {
        "author": "王令",
        "paragraphs": [
            "憶昨灊樓幸久留，乾坤談罷論雎鳩。",
            "它時已恨相從少，此日能忘共學不。",
            "南去溪山隨夢斷，北來身世若雲浮。",
            "行藏願與君同道，祇恐蹉跎我獨羞。"
        ],
        "title": "因憶灊樓讀書之樂呈介甫",
        "id": "01c04947-4e50-4f72-92df-56c3777f942f"
    },
    {
        "author": "王令",
        "paragraphs": [
            "池上溶溶浮暖日，野鵝無數自相於。",
            "謀生跡與風波密，擇地心將網弋疏。",
            "毛羽鮮明疑振鷺，聲鳴和好似關雎。",
            "應憐豢養輕身者，只直羲之數紙書。"
        ],
        "title": "次韻介甫集禧池上詠鵝",
        "id": "da1532dd-9350-4e49-8f43-fdc7cb5bd286"
    },
    {
        "author": "王令",
        "paragraphs": [
            "詩題：有約首句：黄梅時節家家雨。"
        ],
        "title": "存目",
        "id": "2c32ebb4-d8ce-4e51-9b80-05329f9f52f6"
    },
    {
        "author": "王氏",
        "paragraphs": [
            "無求子樂我何悲，且與兒曹並日饑。",
            "子道合人終不苟，有求雖欲可從誰。"
        ],
        "title": "答弟逢原",
        "id": "160de938-2d08-44bb-992c-992166bcc6c1"
    },
    {
        "author": "釋義青",
        "paragraphs": [
            "無見頂露雲攢急，劫外靈枝不带春。",
            "那邊不坐空王殿，爭肯耘田向日輪。"
        ],
        "title": "第一青原階級頌",
        "id": "c727e6f5-8731-4324-a47c-c57ff129cca7"
    },
    {
        "author": "釋義青",
        "paragraphs": [
            "白雲藏王鳳，紅日照無寥。",
            "隱隱星攢處，無私鎮九霄。"
        ],
        "title": "第二非但曹溪頌",
        "id": "f4ac3ae7-d2ac-49ab-af18-3c22bcae8669"
    },
    {
        "author": "釋義青",
        "paragraphs": [
            "大鵬無伴遇天池，師子將兒絕後隨。",
            "崑崙觸犯歸行路，一吼吞雲萬像馳。"
        ],
        "title": "第三雲巖遊山頌",
        "id": "1753e891-f110-42bb-a8ff-235b08cd6b65"
    },
    {
        "author": "釋義青",
        "paragraphs": [
            "驪龍海臥瑞雲高，四望歸宗萬派潮。",
            "木人來問西宮事，回惠東園一顆桃。"
        ],
        "title": "第四道吾深深頌",
        "id": "48e6a0d8-3051-471e-86a3-d8744821abd0"
    },
    {
        "author": "釋義青",
        "paragraphs": [
            "行盡千山路轉高，肯歸方憶舊雲房。",
            "貪尋古調單于曲，暨蹉胡家一韻長。"
        ],
        "title": "第五巖參藥山頌",
        "id": "f06ca2c2-388c-4ca2-8b3e-11d856cef34c"
    },
    {
        "author": "釋義青",
        "paragraphs": [
            "泛舟駕嶮三十春，擊處竿頭活死人。",
            "夾嶺桂分千古韻，朗江山翠萬重新。"
        ],
        "title": "第六夾山船子頌",
        "id": "753c9cf2-34f2-4175-8b96-7be87133201d"
    },
    {
        "author": "釋義青",
        "paragraphs": [
            "興亡雲去輿雲來，渠無國上絕塵埃。",
            "須彌頂上無根草，不受春風花自開。"
        ],
        "title": "第七我國宴然頌",
        "id": "a661f9b5-1eed-4aba-935f-d995a62a49be"
    },
    {
        "author": "釋義青",
        "paragraphs": [
            "三更月落兩山明，古道程遙苔滿生。",
            "金鎮搖時無手犯，碧波心月兔常行。"
        ],
        "title": "第八僧問石霜頌",
        "id": "05ffd4a5-4ba2-433e-ab25-8d63a79dd2b9"
    },
    {
        "author": "釋義青",
        "paragraphs": [
            "古源無水月何生，滿岸西流一派分。",
            "蔥嶺罷詢熊耳夢，雪庭休話少林春。"
        ],
        "title": "第九洞山祖意頌",
        "id": "1f72f806-8fed-4dd9-b41a-a856429c3269"
    },
    {
        "author": "釋義青",
        "paragraphs": [
            "親言言處幾人知，今古無儔類莫齊。",
            "玉馬雪行歸半夜，羚羊掛角月沉西。"
        ],
        "title": "第十夾山答佛頌",
        "id": "194a8b44-41d1-42b4-a4c2-16809ff4ee79"
    },
    {
        "author": "釋義青",
        "paragraphs": [
            "古殿巖開月鎖松，霜凝雪露韻無窮。",
            "星前人臥千峰室，佛祖無因識得渠。"
        ],
        "title": "第十一萬戶俱開頌",
        "id": "083a92d3-3a8a-4389-a97d-80be7f7e90fc"
    },
    {
        "author": "釋義青",
        "paragraphs": [
            "荆山美玉卞人尋，至寶無瑕絕見因。",
            "鐵牛带子踏滄海，撞月石龜長羽鱗。"
        ],
        "title": "第十二九峰丹青頌",
        "id": "f9058cdd-3c84-4625-bccc-7f37a0f92278"
    },
    {
        "author": "釋義青",
        "paragraphs": [
            "白雲不到中峰頂，滿目煙蘿景象殊。",
            "一句曲寒千古調，萬重青碧月來初。"
        ],
        "title": "第十三韶山是非頌",
        "id": "64387cdf-d079-4c6e-836f-570e50fe3b11"
    },
    {
        "author": "釋義青",
        "paragraphs": [
            "國令嚴嚴擬者危，毫釐才動鐵輪隨。",
            "心萌口應三千里，齒露言來苦怨誰。"
        ],
        "title": "第十四粱山祖意頌",
        "id": "8f29220f-15e4-4f76-853c-3155379d3b3f"
    },
    {
        "author": "釋義青",
        "paragraphs": [
            "石龜語話是誰聞，無耳髑髏夜聽深。",
            "天曉便藏無影樹，太陽雖照不能尋。"
        ],
        "title": "第十五龍牙烏龜頌",
        "id": "0a417b61-58cd-491e-9caa-d65c09b50d4c"
    },
    {
        "author": "釋義青",
        "paragraphs": [
            "山前桃發故園春，花綻紅枝省此身。",
            "證據謝君傍著力，笑顔雖展意生瞋。",
            "煙鎖綠楊鶯囀緩，雨侵石筍倚空鄰。",
            "金烏放去無消息，木馬嘶聲過漢秦。"
        ],
        "title": "第十六靈雲桃花頊",
        "id": "f2e08862-7d80-424b-ad2f-9092f84188e7"
    },
    {
        "author": "釋義青",
        "paragraphs": [
            "古塔湧聖迷，雲籠龍鳳失。",
            "香風半夜沉，實殿無知識。"
        ],
        "title": "第十七國師塔樣頌",
        "id": "ad989df4-6617-46f0-bcfd-193750a7c7c9"
    },
    {
        "author": "釋義青",
        "paragraphs": [
            "父母曠來別，得奉當竭力。",
            "木人半夜言，莫使外人識。"
        ],
        "title": "第十八吸盡西江頌",
        "id": "91acb8a2-7fdb-42cc-8b23-6048622ec869"
    },
    {
        "author": "釋義青",
        "paragraphs": [
            "苔殿重重紫氣深，星分辰位正乾坤。",
            "金輪不御閻浮境，豈並諸侯寶印尊。"
        ],
        "title": "第十九僧問長沙頌",
        "id": "52d66e4b-69e5-4309-8939-971c2f95b76e"
    },
    {
        "author": "釋義青",
        "paragraphs": [
            "金剛際下古髑髏，幾被人踏血濺空。",
            "明月任從君自掬，寒松那棄白雲封。"
        ],
        "title": "第二十雲巖南泉頌",
        "id": "0ed2c3fe-cdd6-4468-af02-f50097e0b9c7"
    },
    {
        "author": "釋義青",
        "paragraphs": [
            "見僧便問曾到否，有言曾到不曾來。",
            "留坐喫茶珍重去，青煙暗換綠紋苔。"
        ],
        "title": "第二十一趙州喫茶頌",
        "id": "2e734be7-d21a-474b-9c06-0f52352014d9"
    },
    {
        "author": "釋義青",
        "paragraphs": [
            "一家有事百家忙，春暖才回草自長。",
            "東嶺月分西澗水，菊殘猶自候重陽。"
        ],
        "title": "第二十二大隨烏龜頌",
        "id": "70025c0b-4339-4f81-903c-f3d92a355af9"
    },
    {
        "author": "釋義青",
        "paragraphs": [
            "臨險推人事要知，求財先自露針錐。",
            "釣魚盡說諳風勢，及至風來波路迷。",
            "潦倒趙州雖好手，鍾鳴齋後赴來遲。",
            "要知大像嘉州路，鐵牛鎮斷陝關西。"
        ],
        "title": "第二十三南泉斬貓頌",
        "id": "dd715d14-b9f2-48de-80eb-54aadc9af385"
    },
    {
        "author": "釋義青",
        "paragraphs": [
            "突屼嵯峨萬仞橫，四邊無路不通行。",
            "自古兩輪光不到，夜深王老人西岑。"
        ],
        "title": "第二十四雲居居山頌",
        "id": "16cc74b6-b60b-4bba-85e5-f2d0b77704f7"
    },
    {
        "author": "釋義青",
        "paragraphs": [
            "古巖苔閉冷侵扉，飛者驚危走者迷。",
            "夜深寒熱汀洲火，失曉漁家輒自疑。"
        ],
        "title": "第二十五丹霞燒佛頌",
        "id": "0dab4141-6495-4dc8-8210-0b6a8f92ba6e"
    },
    {
        "author": "釋義青",
        "paragraphs": [
            "無伴石人衣入山，雲籠紅頂綠衣寒。",
            "喝開劫兆三峰頂，捧出金欄對日看。"
        ],
        "title": "第二十六鷄棲鳳巢頌",
        "id": "9fa84af8-f582-43da-9586-b9232e76e891"
    },
    {
        "author": "釋義青",
        "paragraphs": [
            "養子方知在仁慈，親言無味外人疑。",
            "欲窮滄浪深深處，聽取漁家輒莫迷。"
        ],
        "title": "第二十七疏山答佛頌",
        "id": "9e0282ff-ff78-43f5-b4f6-19e42b49c5a2"
    },
    {
        "author": "釋義青",
        "paragraphs": [
            "家破人亡何所依，無心無緒話求歸。",
            "十年忘盡來時路，暫憶些兒總不知。"
        ],
        "title": "第二十八歸根得旨頌",
        "id": "db6f4796-3415-434b-b809-3f0ea23927dc"
    },
    {
        "author": "釋義青",
        "paragraphs": [
            "月皎青松鶴夢長，碧雲丹桂掛羚羊。",
            "嚴高碧仞千峰雪，石筍生條半夜霜。"
        ],
        "title": "第二十九問夾山境頌",
        "id": "143cbffc-f7d2-4bbf-99b7-40ab3f23f9fc"
    },
    {
        "author": "釋義青",
        "paragraphs": [
            "月隱青山瑞氣高，梧藏丹鳳覷無寥。",
            "無端石馬潭中過，驚起泥龍之海潮。"
        ],
        "title": "第三十曹山出世頌",
        "id": "2c6d8d28-ec78-4c7f-b00b-ac6ee7cf8881"
    },
    {
        "author": "釋義青",
        "paragraphs": [
            "苔殿煙收紫氣旋，拱班宸幄退堯年。",
            "鳳樓不宿桃源客，豈並金光矚漢天。"
        ],
        "title": "第三十一無隱身處頌",
        "id": "1fe4a6bd-79ef-4e1b-b785-b551e32d66a5"
    },
    {
        "author": "釋義青",
        "paragraphs": [
            "古巖月色鎖重雲，枯木迎芳曉带春。",
            "昨夜星河轉南斗，金鳥隨鳳過天輪。"
        ],
        "title": "第三十二風穴古曲頌",
        "id": "f1e90512-de46-407d-bbb3-b7dc5cb6d621"
    },
    {
        "author": "釋義青",
        "paragraphs": [
            "天地爲爐萬物焦，石人駕浪渡雲霄。",
            "風生半夜霜殘重，月落水寒碧鬢凋。"
        ],
        "title": "第三十三投子劫火頌",
        "id": "e3cf69a6-c12c-4a3c-bf40-7db3a820037f"
    },
    {
        "author": "釋義青",
        "paragraphs": [
            "碧岫峰頭借問人，指山窮處未安身。",
            "雖然免得重陽令，爭似靈苗不犯春。"
        ],
        "title": "第三十四米胡間悟頌",
        "id": "21bcf108-81ce-44c2-9120-b658fbdec7e8"
    },
    {
        "author": "釋義青",
        "paragraphs": [
            "尋常愛客恨無來，及至人來懶話陪。",
            "空臥早知眠不當，虛勞紅焰落寒灰。"
        ],
        "title": "第三十五鏡清有言頌",
        "id": "a18e5bc9-129b-44aa-ad0e-b4ada1951715"
    },
    {
        "author": "釋義青",
        "paragraphs": [
            "等閑垂借問端由，不負平生盡吐酬。",
            "竭力爲人須是徹，方知茶味解人愁。"
        ],
        "title": "第三十六雲門明教頌",
        "id": "b30194b8-abda-4dd2-baf3-a96d17498dfa"
    },
    {
        "author": "釋義青",
        "paragraphs": [
            "春到石人視遠山，鶯啼花木碧波閑。",
            "須知雲外巖松瑞，千古迎風任歲寒。"
        ],
        "title": "第三十七雲居六戶頌",
        "id": "7092d486-8722-4e2b-affa-22317f5f9595"
    },
    {
        "author": "釋義青",
        "paragraphs": [
            "無價明珠暗處懸，夜深將把木人穿。",
            "誰知卻被泥牛見，吞入紅霞碧浪淵。"
        ],
        "title": "第三十八風穴黄龍頌",
        "id": "5eb6f79c-f3b2-486d-a590-fb2fa5de05a9"
    },
    {
        "author": "釋義青",
        "paragraphs": [
            "送客隨家豐儉施，盡情爲餞免生疑。",
            "卻蒙惠重過相贈，歛手遙別向暮歸。"
        ],
        "title": "第三十九雪峰南際頌",
        "id": "f0811bda-1bb4-4e24-bd39-3d019662b9ac"
    },
    {
        "author": "釋義青",
        "paragraphs": [
            "梁國令他魏國愁，渡江投水暗隨流。",
            "雖然寸土居無動，爭奈雙林樹半秋。"
        ],
        "title": "第四十大士不起頌",
        "id": "a9874ce3-e46a-481e-b927-5f919ec7352d"
    },
    {
        "author": "釋義青",
        "paragraphs": [
            "日暮陰雲郊野深，重陽到後菊花新。",
            "不因西嶠殘冰盡，爭得東山一带春。"
        ],
        "title": "第四十一首山親切頌",
        "id": "a172c850-e16d-419e-94b9-f17b818019b0"
    },
    {
        "author": "釋義青",
        "paragraphs": [
            "祖佛超談問作家，困來宜喫建溪茶。",
            "重陽日近開金菊，深水魚行暗動沙。"
        ],
        "title": "第四十二雲門餬餅頌",
        "id": "6c30f5b2-4211-4104-ad04-b85f97483906"
    },
    {
        "author": "釋義青",
        "paragraphs": [
            "親伸端的向君言，莫比流沙少室傳。",
            "昨夜雁迴雙嶺後，謝家人立月明前。"
        ],
        "title": "第四十三親傳底事頌",
        "id": "06dbdb81-b6c7-4479-b045-d85e33bc3f8d"
    },
    {
        "author": "釋義青",
        "paragraphs": [
            "九年少室自虛淹，爭似當頭一句傳。",
            "板齒生毛猶可事，石人踏破謝家舡。"
        ],
        "title": "第四十四板齒生毛頌",
        "id": "984bd60b-d650-4295-ba67-4502445928c3"
    },
    {
        "author": "釋義青",
        "paragraphs": [
            "松生巖畔鶴停穩，鳳出丹山鸞並群。",
            "面壁尚虧庵外事，淨名何苦太言論。"
        ],
        "title": "第四十五問法身寶頌",
        "id": "76917ac9-1aee-4604-86d2-ea738277863a"
    },
    {
        "author": "釋義青",
        "paragraphs": [
            "坦然曾問老師安，爭似韶陽一句傳。",
            "日裏華山仙掌露，夜深猿叫月當軒。"
        ],
        "title": "第四十六日裏看山頌",
        "id": "92958a20-1fb0-4cbb-a54f-a2f812631978"
    },
    {
        "author": "釋義青",
        "paragraphs": [
            "相逢借問眾僧糜，莫比庵圍香飯施。",
            "紫氣夜隨丹鳳轉，金龍曉纏月中枝。"
        ],
        "title": "第四十七龍宿鳳巢頌",
        "id": "b643efe1-e9af-4ab8-b191-7eda492833a5"
    },
    {
        "author": "釋義青",
        "paragraphs": [
            "同別祖意問端由，便將元價與他酬。",
            "絲綸夜靜人垂釣，曉得金烏带月收。"
        ],
        "title": "第四十八巴陵鷄鴨頌",
        "id": "5c211509-97f7-4801-850f-136ce6781d3d"
    },
    {
        "author": "釋義青",
        "paragraphs": [
            "水出崑崙浪接天，天高地下秀林巒。",
            "禪床略下雲山斷，凡聖無蹤海岳寒。"
        ],
        "title": "第四十九投子凡聖頌",
        "id": "c5430479-adbc-41f7-b983-a4b1570caa39"
    },
    {
        "author": "釋義青",
        "paragraphs": [
            "知道還他潦倒翁，親言相指自匆匆。",
            "關山路遠重須去，一逕長途君任通。"
        ],
        "title": "第五十問趙州道頌",
        "id": "e18ec527-8b5e-42a9-a174-9bc474a264c4"
    },
    {
        "author": "釋義青",
        "paragraphs": [
            "一句稱提萬象分，摩竭空自掩重門。",
            "當初衲子微開眼，插筯爐邊當火焚。"
        ],
        "title": "第五十一仰山山河頌",
        "id": "6e301e25-7139-4b0f-9ed4-ccecc868cf36"
    },
    {
        "author": "釋義青",
        "paragraphs": [
            "問路窮途擬進程，綠楊鶯語送行人。",
            "牌標五里向君說，莫道當年不指陳。"
        ],
        "title": "第五十二首山菩提頌",
        "id": "aed0b58c-0c97-43b1-9d94-358790073776"
    },
    {
        "author": "釋義青",
        "paragraphs": [
            "雲暗西巖東嶺明，汀洲南面起笛聲。",
            "天光睡重和衣潤，鶯囀高枝柳带春。"
        ],
        "title": "第五十三巖頭片帆頌",
        "id": "c3e93a4a-9528-419e-a749-4639cd9e5b8f"
    },
    {
        "author": "釋義青",
        "paragraphs": [
            "禁殿重闈視聽危，側思偏立絳綸垂。",
            "漢鄉雲斷汀洲迥，嶺暮猿啼孤月隨。"
        ],
        "title": "第五十四風穴麈鹿頌",
        "id": "a6e9c354-1763-4b60-8f97-82c8c9f03914"
    },
    {
        "author": "釋義青",
        "paragraphs": [
            "三身說法問端由，彈指輕輕海岳收。",
            "金鎖塔開紅日像，夜深人笑碧峰頭。"
        ],
        "title": "第五十五投子三身頌",
        "id": "d312a656-60f8-4b46-9868-8edd3d5edf07"
    },
    {
        "author": "釋義青",
        "paragraphs": [
            "重峰層仞插寒空，塔鎖深雲勢莫窮。",
            "千古松聲來有韻，萬年溪水去無蹤。"
        ],
        "title": "第五十六曹溪意旨頌",
        "id": "5fb9fbb8-82be-4268-8cc2-52f6ab6aca0e"
    },
    {
        "author": "釋義青",
        "paragraphs": [
            "雪嶠層層翠鎖深，風生寒岫結重雲。",
            "夜來丹鳳沖霄漢，聽曉樵人逐雁群。"
        ],
        "title": "第五十七雪峰長蕖頌",
        "id": "86eb7027-c796-46a6-b6d8-6946b3fa4042"
    },
    {
        "author": "釋義青",
        "paragraphs": [
            "禁幄重闈苔蘚深，金鈴不動侍無人。",
            "誰攜班杖來相問，報說東園麥攏青。"
        ],
        "title": "第五十八廣教冀州頌",
        "id": "d380185f-11f1-4c98-9921-8d3fa927ef78"
    },
    {
        "author": "釋義青",
        "paragraphs": [
            "親切曾伸問老翁，東山歌唱北山吟。",
            "弄潮須是江吳客，別語還他漢地人。"
        ],
        "title": "第五十九風穴皮裘頌",
        "id": "6ab86bd3-dc6f-406a-9ace-e8ca107a99ec"
    },
    {
        "author": "釋義青",
        "paragraphs": [
            "未語難明迷悟情，發言方表赤心人。",
            "只知進步求名玉，爭信靈苗不受春。"
        ],
        "title": "第六十僧問首山頌",
        "id": "9eaac37f-9f02-40bb-ab0b-d5ca6ec5f271"
    },
    {
        "author": "釋義青",
        "paragraphs": [
            "水出崑崙山起雲，釣人樵父昧來因。",
            "只知洪浪巖巒闊，不肯拋絲棄斧聲。"
        ],
        "title": "第六十一首山此經頌",
        "id": "fedad28c-9c54-4097-ab64-f6f0a2c009e9"
    },
    {
        "author": "釋義青",
        "paragraphs": [
            "江山歷盡幾施功，方得逢人話昔同。",
            "春到洞庭無壁岸，鳥啼西嶺月生東。"
        ],
        "tags": [
            "洞庭湖"
        ],
        "title": "第六十二趙橫高坡頌",
        "id": "48630a2b-b89e-48ed-ba93-5373175b7fd3"
    },
    {
        "author": "釋義青",
        "paragraphs": [
            "等閑不語未逢人，語便傷直似太親。",
            "不顧火中鸞鳳息，驚他石虎暗生嗔。"
        ],
        "title": "第六十三九峰龜毛頌",
        "id": "adcecb8d-9d91-4a0b-a5e4-c5c56e70ddb7"
    },
    {
        "author": "釋義青",
        "paragraphs": [
            "劍藏匣冷逼人寒，擬問棲遲過嶺南。",
            "更欲進前求退後，悲風千古遶溪潭。"
        ],
        "title": "第六十四臨濟吹毛頌",
        "id": "d0c4b692-ea92-47a1-8a78-d783d23049f7"
    },
    {
        "author": "釋義青",
        "paragraphs": [
            "六耳同謀事可成，直言方表赤心人。",
            "室中燈焰誰來撥，白髮童兒兩鬢新。"
        ],
        "title": "第六十五大隨證龜頌",
        "id": "2eb8fa50-2d96-4a14-852a-95d26ca5645c"
    },
    {
        "author": "釋義青",
        "paragraphs": [
            "貴異天然應有時，六宮春苑少相隨。",
            "星攢半夜天輪迥，燭曉東闈簾靜垂。"
        ],
        "title": "第六十六瑞巖不出頌",
        "id": "3af8bc0f-27f1-4790-b0ef-289efd47ce45"
    },
    {
        "author": "釋義青",
        "paragraphs": [
            "馳書纔去返匆匆，一足垂酬繼後蹤。",
            "坐久成勞誰委悉，紅爐點雪自相通。"
        ],
        "title": "第六十七文殊成勞頌",
        "id": "98cc33d2-4f7c-4ce5-a9d9-e8174796634f"
    },
    {
        "author": "釋義青",
        "paragraphs": [
            "日出升空高下周，崑崙源派入川流。",
            "春山雲逗風無盡，雁去迴南天地秋。"
        ],
        "title": "第六十八藍市鄽頌",
        "id": "04293df3-7e90-459c-92d1-9c69ae6e2fa2"
    },
    {
        "author": "釋義青",
        "paragraphs": [
            "畢鉢巖花曉带春，香風時結鷲峰層。",
            "須知玉像缾中塔，別有輝天鑑地燈。"
        ],
        "title": "第六十九洛浦藏教頌",
        "id": "6291b8f0-4d8f-488b-ab1d-87010d267ed9"
    },
    {
        "author": "釋義青",
        "paragraphs": [
            "無正文。"
        ],
        "title": "第七十一芭蕉好惡頌",
        "id": "a3886b83-89bb-4f1a-960f-58ff12916690"
    },
    {
        "author": "釋義青",
        "paragraphs": [
            "白雲時映舊山青，竹鎖薄煙露幾莖。",
            "虛室夜寒秋月迥，雁回遙聽可三更。"
        ],
        "title": "第七十二天彭當戶頌",
        "id": "58494ecf-0095-493e-b21b-e11c1d09c2df"
    },
    {
        "author": "釋義青",
        "paragraphs": [
            "布毛拈起費人言，爭似禾山一句傳。",
            "打鼓一聲喧宇宙，冰寒千丈忽生蓮。"
        ],
        "title": "第七十三禾山打鼓頌",
        "id": "6ea651b5-f03b-444f-95cd-a3e64b020666"
    },
    {
        "author": "釋義青",
        "paragraphs": [
            "空劫前時曠路閑，聲前無句信入難。",
            "欲窮滄浪白雲曲，且看石人露半顔。"
        ],
        "title": "第七十四黄連聲前頌",
        "id": "17ea247d-55b0-45d0-a13f-4f0a5a4794dd"
    },
    {
        "author": "釋義青",
        "paragraphs": [
            "一曲兩曲深夜彈，松風和雨遇前山。",
            "可憐卞玉離荆岫，誰是知音卻取還。"
        ],
        "title": "第七十五資福圓相頌",
        "id": "2eacc51b-2d9f-4940-a4ac-fb6808acfacd"
    },
    {
        "author": "釋義青",
        "paragraphs": [
            "寬廓言時不犯舌，清風高韻碧雲斜。",
            "石人貪話西峰事，不覺東巖起霧遮。"
        ],
        "title": "第七十六崇福寬廓頌",
        "id": "fcc419e0-c42b-4f4d-9758-1dd5e009502e"
    },
    {
        "author": "釋義青",
        "paragraphs": [
            "路窮岸仞問山翁，別指巖西嶺近東。",
            "擬進霧垂嵐色重，回頭頂見太陽紅。"
        ],
        "title": "第七十七梁山道場頌",
        "id": "5ea85275-c88c-4e34-8be1-62119bced450"
    },
    {
        "author": "釋義青",
        "paragraphs": [
            "巍巍峭迥出雲霄，頂鎖水寒勢外遙。",
            "坐觀四望煙籠處，一带青山萬水潮。"
        ],
        "title": "第七十八百丈奇特頌",
        "id": "1538237c-f861-4559-8ce8-413432a1b90e"
    },
    {
        "author": "釋義青",
        "paragraphs": [
            "煎茶未了人來問，拈起茶匙呈似他。",
            "當初若遇收燕手，性命難存爭奈何。"
        ],
        "title": "第七十九歷村煎茶頌",
        "id": "14b2b378-018e-406d-bc11-04d82f29c5d9"
    },
    {
        "author": "釋義青",
        "paragraphs": [
            "問法窮因歸何處，黄河透過碧波瀾。",
            "須知雲外千峰上，別有靈松带露寒。"
        ],
        "title": "第八十文殊九曲頌",
        "id": "20ae5db7-3edb-4de0-80ff-20ad8b67a003"
    },
    {
        "author": "釋義青",
        "paragraphs": [
            "滿鉢盛來一物無，豈同香積變珍蘇。",
            "日月並輪長不照，木人舞袖向紅爐。"
        ],
        "title": "第八十一雪峰典座頌",
        "id": "af0c3f39-58a0-4534-8e9e-e1235991c033"
    },
    {
        "author": "釋義青",
        "paragraphs": [
            "金輪微動吼乾坤，稍逆金軀草臥身。",
            "更欲發言來擬問，悲風吹盡四絕鄰。"
        ],
        "title": "第八十二德山上堂頌",
        "id": "d30f9fcf-437b-44d9-b1b4-397f9785b2a9"
    },
    {
        "author": "釋義青",
        "paragraphs": [
            "離城別閣暗愁時，月落星分信馬蹄。",
            "風掃曉霜林木迥，夜深汀岸火生微。"
        ],
        "title": "第八十三興化軍旗頌",
        "id": "81a29de1-5b13-417f-b1ae-50c85a74050f"
    },
    {
        "author": "釋義青",
        "paragraphs": [
            "展手之時萬仞摧，枯河無水月無來。",
            "若疑別問龐居士，石女黄梅誰共陪。"
        ],
        "title": "第八十四長慶不疑頌",
        "id": "86c55dda-7fa9-4c0f-a23d-04f5123e5fb6"
    },
    {
        "author": "釋義青",
        "paragraphs": [
            "野火燒時越轉新，至今煙焰雨難霖。",
            "旱地紅蓮遮日月，無根樹長翠成陰。"
        ],
        "title": "第八十五洞山莖茆頌",
        "id": "c7136e84-d681-4352-aa27-aa1099b39516"
    },
    {
        "author": "釋義青",
        "paragraphs": [
            "國師喚侍者，重言不當吃。",
            "他耳又不聾，自又無處雪。"
        ],
        "title": "第八十六國師侍者頌",
        "id": "908b308b-0ae5-4dab-b8fd-2b536689695a"
    },
    {
        "author": "釋義青",
        "paragraphs": [
            "驀路相逢借問由，寸心莫便與他酬。",
            "雖然重擔教人待，終是慚顔暗地羞。"
        ],
        "title": "第八十七幽棲上堂頌",
        "id": "e1a40cd6-6078-4fc8-9e5f-555f3aacbc80"
    },
    {
        "author": "釋義青",
        "paragraphs": [
            "三年一閏大家知，也有顢頇不記時。",
            "昨夜雁迥沙塞冷，嚴風吹綻月中枝。"
        ],
        "title": "第八十八答麻三斤頌",
        "id": "462a89d2-5790-45fc-9412-20c8cb3e8f85"
    },
    {
        "author": "釋義青",
        "paragraphs": [
            "南嶽峰高北嶽低，行人泣淚兩遲疑。",
            "火星昨夜移牛斗，照見西瞿人不知。"
        ],
        "tags": [
            "衡山"
        ],
        "title": "第八十九北斗藏身頌",
        "id": "e6f66455-7dcf-4172-8c49-81daa4b1656d"
    },
    {
        "author": "釋義青",
        "paragraphs": [
            "深宮禁殿隔重闈，簾靜簷楹紫氣垂。",
            "苔地不通朝請近，家人指路莫遲疑。"
        ],
        "title": "第九十鳳樓前頌",
        "id": "5a289112-2d45-4065-927b-18f70a64e978"
    },
    {
        "author": "釋義青",
        "paragraphs": [
            "溈山問處少知音，插地酬時佛祖沉。",
            "踏倒玄沙傍不肯，免教蒼翠带春深。"
        ],
        "title": "第九十一仰山插鍬頌",
        "id": "59db2805-516f-4d42-9d25-99289434a580"
    },
    {
        "author": "釋義青",
        "paragraphs": [
            "巇嶮行時問路難，有人相指北村南。",
            "長安無限人來往，幾個無鈴遇得關。"
        ],
        "title": "第九十二法眼慧超頌",
        "id": "a3e34b10-c9ec-49f6-8508-18ad6ffb84a9"
    },
    {
        "author": "釋義青",
        "paragraphs": [
            "靈龜未兆無凶吉，變動臨時在卜人。",
            "路頭問破誰人委，王老東村努目嗔。"
        ],
        "title": "第九十三趙州勘婆頌",
        "id": "0c17cfdb-0732-45e3-81d2-2d625a2706c1"
    }
]